शीर्षक,विवरण
"८५ सहसचिवको सरुवा, कोको कहाँ सरुवा भए ?",काठमाडौँ: सरकारले ८५ जना सहसचिवको सरुवा गरेको छ । संघीय मामिला तथा सामान्य प्रशासन मन्त्रालय सम्हालेका प्रधानमन्त्री शेरबहादुर देउवाले ८५ जना सहसचिवको सरुवा गरेका हुन् । कर्मचारीहरुको नियमित सरुवा बढुवा अन्तर्गत नै संघीय मामिला तथा सामान्य प्रशासन मन्त्रालयले कर्मचारीको सरुवा गरेको हो ।
टिकटक बनाउने क्रममा सेतीमा खसेर बेपत्ता,दमौलीः टिकटक बनाउने क्रममा सेतीमा खसेर एक युवती बेपत्ता भएकी छन्। बेपत्ता हुनेमा शुक्लागण्डकी ८ तालिमकी १९ वर्षीया पवित्रा लम्साल छन्। प्रहरीका अनुसार पुलचोकस्थित रक गार्डेनमा टिकटक बनाउने क्रममा उनी बेपत्ता भएकी हुन्। साथीभाइसँग मंगलबार दिउँसो पुगेकी उनले ढुंगामा उभिएर टिकटक बनाउने क्रममा चिप्लेर लडेको बताइन्छ। प्रहरी निरीक्षक ज्ञानबहादुर खड्काका अनुसार युवती साथीहरुसँग गएकी थिइन्। नदीमा खसेर बेपत्ता हुनासाथ खोजी तीव्र पारिएको उनले बताए।
"निषेधाज्ञा खुकुलो भएसँगै मुस्ताङमा जहाज, जोमसोम विमानस्थलमा पर्यटकीय रौनक",जोमसोम : हिमाली जिल्ला मुस्ताङमा निषेधाज्ञा खुकुलो भएसँगै मंगलबार तारा एअरलाइन्सको जहाज आएको छ। लामो समयदेखि उडान प्रभावित बनेको पोखराजोमसोम हवाइ सेवा ५ महिनापछि तारा एअरलाइन्सको दुईवटा टुईनेटर जहाज मुस्ताङ आएको जोमसोम नागरिक उड्यन कार्यालयले जनाएको छ। मुस्ताङमा तारा एअरको जहाज आएपछि जोमसोम विमानस्थलमा पर्यटकीय रौनकता छाएको छ। तारा एअरको दुई टुइनेटर जहाजले आकस्मिक उडान भर्दै नेपाली र विदेशी पर्यटक बोकेर जोमसोम अवतरण गरेको हो। पोखरा जोमसोम नियमित हवाई उडान सेवा तत्काल सुचारु नभए पनि तारा एअरलाइन्स कम्पनीको दुई वटा टुइनेटर जहाजले आकस्मिक उडान भर्दै १० जना भारतीय र १७ जना नेपाली गरी २७ जना पर्यटक बोकेर मुस्ताङ आएको जोमसोम नागरिक उड्यन कार्यालयले जनाएको छ। कोरोना कहरका कारण गत बैशाखदेखि पूरै बन्द अवस्थामा रहेको पोखराजोमसोम हवाई सेवा मुस्ताङमा निषेधाज्ञा खुकुलो पारिएसँगै जहाज आउन सक्ने वातावरण सृजना भएको जोमसोम नागरिक उड्यन कार्यालयले जनाएको छ। कार्यालयका निमित्त प्रमुख विशाख घिमिरेले ५ महिनाको अन्तरालपछि तारा एअरको दुई वटा जहाजले आकस्मिक उडान भरेको जानकारी दिए। मुस्ताङ आउने आन्तरिक तथा बाह्य पर्यटकले डिसिसीएमसीको निर्णय अनुसार पिसिआर र एन्टिजेन परीक्षण गरेको रिपोर्टका साथै खोप कार्डका आधारमा मुस्ताङ प्रवेश गर्ने अनुमती प्रदान गरिएको बताए। उनले अहिले मुक्तिनाथ मन्दिर खुल्ला नभएकाले आकस्मिक उडान मात्र सुरु भएको र मुक्तिनाथ खुल्ला हुनसाथ पोखराजोमसोम हवाई उडान नियमित हुने जानकारी दिए। कोरोनाको दोश्रो भेरियन्टका कारण सुनसान बनेको मुस्ताङको जोमसोम विमानस्थलमा मंगलबार पर्यटकीय रौनकता छाएको छ। यसअघि कोरोनाको पहिलो लहरपछि पोखराजोमसोम हवाई सेवा ३ महिना सञ्चालनमा आएर पुन: बन्द भएको थियो। पोखराजोमसोम आकस्मिक हवाई उडान सुरु भएसँगै मुस्ताङका पर्यटन ब्यवसायी उत्साहित भएका छन्। उनीहरुले कोरोनाका कारण गुमेको मुस्ताङको पर्यटन ब्यवसायलाई चलायमान बनाउन मुक्तिनाथ मन्दिर खुल्ला गरेर हवाई सेवालाई नियमित गर्नुपर्ने जनाएका छन्। बर्खायामको मौसममा बेनीजोमसोम सडक बाढीपहिरो र नदी कटानका कारण ठाउँठाउँमा पहिरो गइ अवरुद्ध हुने गरेको र कोरोना कहरका कारण पोखराजोमसोम हवाई सेवा समेत बन्द हुँदा अतिआवश्यकीय कामकाज तथा उपचारका लागि चर्को मुल्य तिरेर नागरिकले हेलिकोप्टर चार्टर गर्नुपर्ने बाध्यता रहेको थियो। हवाई सेवा नियमित भएमा मुस्ताङका गम्भीर प्रकृतिका बिरामीलाई थप उपचारका लागि पोखरा लैजान सहज हुने जनाइएको छ। मुस्ताङमा निषेधाज्ञा खुकुलो भएसँगै पोखराजोमसोम र काठमाडौंपोखराजोमसोम लामो दुरीको यातायातका साधन समेत निर्वाध रुपमा सञ्चालन भएका छन्। मुस्ताङमा भदौ २१ गते भएको सर्वदलीय तथा सर्वपक्षीय भेलाको बैठकले मुस्ताङको आर्थिक अवस्था चलायमान बनाउन निषेधाज्ञा खुकुलो बनाउन सुझाइएको थियो। सोही राय सुझावको आधारमा स्थानीय प्रशासनले पर्यटकीय गतिविधि सञ्चालन गर्न निषेधाज्ञा खुकुलो बनाउने निर्णय गरेको थियो। मुस्ताङमा निषेधाज्ञा खुकुलो बनेसँगै यसअघि ६ दिनको फेरोमा २० जना विभिन्न मुलुकका विदेशी पर्यटक मुस्ताङ भित्रिएका थिए। जसमध्ये १६ जना विदेशी पर्यटकले राउण्ड धौलागिरिको पदयात्रा गर्नेछन् भने बाँकी ४ जना विदेशी पर्यटकले उपल्लो मुस्ताङको भ्रमण गर्ने कार्यतालिका रहेको अन्नपूर्ण संरक्षणक्षेत्र आयोजना ( एक्याप) जोमसोमले जनाएको छ। मुस्ताङमा निषेधाज्ञा खुकुलो पारिएसँगै जिल्लाका सानाठुलाहरु होटलहरु निर्वाध रुपमा सञ्चालन हुन थालेका छन् भने मुक्तिनाथ रानीपौवाका पर्यटक लक्षित होटलहरु भने अझै सञ्चालनमा आउन सकेको छैन। कोरोनाको दोश्रो भेरियन्टसँगै कोराना 'हट स्पट' बनेको मुक्तिनाथ रानीपौवामा यसअघि स्थानीय र मुक्तिनाथ विकास समितिबीच क्षतिपुर्ति उपलब्ध गराउने विषयमा भएको सम्झौता कार्यान्वयन नभएको भन्दै स्थानीयले मुक्तिनाथ मन्दिर तत्काल खुल्ला गर्न मानेका छैनन्। उनीहरुले विगतमा भएको सम्झौता कार्यान्वयन गरेर मात्र मुक्तिनाथ मन्दिर खोल्ने विषयमा प्रवेश गर्न सकिने जनाएका छन्।
भाउजूको हत्यामा संलग्न साह दम्पतीलाई जन्मकैद,राजविराज : भाउजूको हत्या अभियोगमा सप्तरीको राजविराज नगरपालिकाका साह दम्पतीलाई जन्मकैदको सजाय भएको छ। राजविराज१५ मुसहर्नीयाकी २४ वर्षीया बेचनीदेवी साहको हत्या आरोपमा मृतकका देवर मुर्जा भनिने पञ्चदेव साह र निजकी श्रीमति प्रमीलादेबीलाई जन्मकैदको सजाय भएको अदालतले जनाएको छ। साह दम्पतीलाई सप्तरी जिल्ला अदालतका न्यायाधीश ऋषिराम आचार्यको इजलाशले जन्मकैद सजायको फैसला सुनाएको अदालतका सुचना अधिकारी हेमबहादुर बुढाथोकीले जानकारी दिए। प्रमीलाका भाइ सप्तरीको डाक्नेश्वरी नगरपालिका७ ब्रह्मपुर घर भइ मोरंगको बिराटनगर उप महानगरपालिका११ जनपथ टोल बस्ने ३६ वर्षीय सत्यनारायण साहलाई अदालतले ३ वर्ष कैद सजायको फैसला सुनाएको छ। उनलाई जेलमा बसेको अवधि ३ वर्ष पूरा भएकाले रिहा गरिएको छ। यसैगरी राजविराज नगरपालिका१५ मुसहर्नियाका २४ वर्षीय धर्मेन्द्र साह र ३५ वर्षीय थापा भनिने जिवछनारायण साहले सफाइ पाएका छन्। उनीहरु पाँचै जना जिल्ला अदालतको ०७५ भदौ ६ गतेको आदेशअनुसार पुर्पक्षका लागि राजविराज कारागारमा थुनामा थिएँ।
गाँजा ओसारपोसार गर्नेलाई सेनाले समात्यो,काठमाडौँ: नेपाली सेनाले पर्सा राष्ट्रिय निकुञ्ज क्षेत्रबाट अवैध रुपमा गाँजा ओसारपोसार गरेको भन्दै एक जनालाई पक्राउ गरेको छ । पर्सा राष्ट्रिय निकुञ्जस्थित नेपाली सेनाको सिद्धीबक्स गणबाट खटिएको टोलीले गाँजा सहित बुद्धबहादुर व्लोन लामालाई पक्राउ गरेको हो । सिद्धीबक्स गणबाट निकुञ्ज प्रशासनका कर्मचारी सहित परिचालन भएको एलआरपी टोलीले विशेष सूचनाका आधारमा अवैध रुपमा गाँजा लैजाने क्रममा लामालाई पक्राउ गरेको हो । हेटौंडा उपमहागरपालिका ३ का लामालाई निकुञ्ज कोर इलाका भैंसे खोलामा अवैध रुपमा गाँजा लैजाँदै गरेको अवस्थामा पक्राउ गरेको नेपाली सेनाले जनाएको छ । सेनाको टोलीले उनको साथबाट १०३ केजी गाँजासहित दुई सेट मोबाइल समेत बरामद गरेको छ।
ललितपुर महानगरले स्कुल खुलाउने जिम्मा स्कुललाई नै दियो,"काठमाडौँ: ललितपुर महानगरपालिकाले ललितपुरका विद्यालयहरु सञ्चालनको जिम्मा विद्यालयलाई नै दिएको छ । आफ्नो विद्यालयको भौतिक, शैक्षिक अवस्था अनुसार कार्य योजना तयार गरी असोज १ गतेबाट पठन पाठन सम्बन्धी कार्य सञ्चालन गर्न विद्यालयहरुलाई नै जिम्मेवारी प्रदान गर्ने निर्णय गरेको हो । ललितपुर महानगरपालिकाले सामुदायिक तथा संस्थागत विद्यालयहरु सञ्चालन सम्बन्धमा पत्र काट्दै यस्तो निर्णय गरेको हो । पत्रमा भनिएको छ, विद्यालय सञ्चालन गर्नुपूर्व पूर्वतयारी गरी अनिवार्य रुपमा कार्यढाँचा तथा स्वास्थ्य मापदण्डका सम्बन्धमा अभिभावक, शिक्षक, विद्यार्थी तथा अन्य सरोकारवालाहरुलाई विद्यालयले अभिमुखीकरण गर्ने गराउने र सो को जानकारी महानगरपालिकामा पेश गर्ने साथै सामुदायिक विद्यालयहरुलाई सम्भव भएसम्म स्वास्थ्य सुरक्षाका सामग्री मास्क, सेनिटाइजर समेत विद्यालयको मागका आधारमा प्रदान गर्ने र सो सम्बन्धी कार्यहरुको अनुगमन समितिबाट प्रभावकारी अनुगमन गर्ने निर्णय भएकोले सोही वमोजिम गर्नु, गराउनु हुन अनुरोध छ ।"
सोमप्रसाद पाण्डे र शारदादेवी भट्ट एकीकृत समाजवादीमा आवद्ध हुन पाउने,काठमाडौं : सर्वोच्च अदालतले प्रतिनिधिसभा सदस्य सोमप्रसाद पाण्डे र राष्ट्रियसभा सदस्य शारदादेवी भट्टको मुद्दामा अन्तरिम आदेश दिएको छ। आदेशमा एकीकृत समाजवादीमा आवद्ध हुन पाउने अधिकारमा असर नपर्ने कुनै काम कारवाही नगर्न नगराउन भनिएको छ। न्यायाधीश ईश्वरप्रसाद खतिवडा र नहकुल सुवेदीको मंगलबारको इजलासले पाण्डे र भट्टलाई एकीकृत समाजवादी आवद्ध हुनमा रोक नलगाउन अन्तरिम आदेश दिएको हो। एकीकृत समाजवादी रोज्नु पाउनुपर्ने दुवैले हालेको रिटमा सुनुवाइ गर्दै इजलासले सनाखतपूर्व नै दल रोजेको देखिएकाले त्यसलाई मुद्दाको टुंगो नलाग्दासम्म असर गर्नेगरी कुनै कारवाही नगर्न नगराउन अन्तरिम आदेशमा भनिएको छ। पाण्डे र भट्ट दुवैजनाले नेकपा एकीकृत समाजवादीमा समावेश हुन पाउ भन्दै निर्वाचन आयोगलाई विपक्षी बनाइ गत मंगलबार सर्वोच्चमा रिट दायर गरेका थिए। गत बुधबार न्यायाधीश अनिल सिन्हाको इजलासमा रिटमाथि पेशी तोकिएपनि हेर्न नभ्याइने सूचिमा राखिएको थियो।
"काठमाडौँमै बोक्सीको आरोपमा महिलामाथि कुटपिट, चार पक्राउ","काठमाडौँ: काठमाडौँमै बोक्सीको आरोपमा एक महिलामाथि कुटपिट भएको घटना बाहिरिएको छ । बोक्सीको आरोपमा कुटपिटमा संलग्न ४ जनालाई प्रहरीले मंगलबार पक्राउ गरेको हो । बोक्सीको आरोपमा कुटपिटमा संलग्न ४ जनालाई पक्राउ गरेका छौँ । सात दिनको म्याद थप गरेर अनुसन्धान भइरहेको छ महानगरीय प्रहरी परिसर काठमाडौँका एसपी रमेश बस्नेतले अन्नपूर्णलाई जानकारी दिए । पक्राउ पर्नेमा पीडित महिलाका श्रीमान्, दशनारायण महर्जन, जनार्दन पाण्डे र धामी दीपेन्द्रकुमार थिङ रहेका छन् । प्रहरीका अनुसार पेट दुखेपछि ३० वर्षीया महिलाले आफ्ना पति जितेन्द्र महर्जनलाई अस्पताल लैजान आग्रह गरेकी थिइन् । धामीसँग मिलेर बोक्सी लागेको भन्दै नील डाम हुने गरी कुटेको प्रहरीको प्रारम्भिक अनुसन्धानमा खुलेको छ । बोक्सीको आरोप (कसूर र सजाय) ऐन २०७२ अनुसार बोक्सीको आरोपमा कुनै व्यक्तिलाई कुटपिट गर्ने, खोप्ने, डाम्ने, पोल्ने वा रासायनिक, विषालु वा जैविक पदार्थ प्रयोग गरी वा अन्य कुनै किसिमले यातना दिने, मलमूत्र खुवाउने, चारपाटा मुड्ने, नग्न पारी वा नपारी कुनै ठाउँमा घुमाउने वा कुनै किसिमले क्रुर, अमानवीय वा अपमानजनक व्यवहार गर्नेलाई तीन वर्षदेखि सात वर्षसम्म कैद र तीस हजारदेखि पचहत्तर हजार रुपैयाँसम्म जरिवानाको कानूनी व्यवस्था छ ।"
"१५ सय ६२ जनामा कोरोना संक्रमण, १९ को मृत्यु",काठमाडौं : १४ हजार ४४३ नमूना परीक्षणमा १५ सय ६२ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा १०२६६ नमूनाको पीसीआर र ४१७७ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट ११ सय ८० र एन्टिजेनबाट ३८२ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा थप १५ सय ८९ जना कोरोनामुक्त भएका छन्। मन्त्रालयका अनुसार कोरोनाबाट थप १९ जनाको मृत्यु भएको छ। सोमबार कोरोनाबाट १६ जनाको मृत्यु भएको थियो । हाल सक्रिय संक्रमितको संख्या २६ हजार २०२ छ। पछिल्लो २४ घन्टामा ८८ हजार १८४ जनाले कोरोनाविरुद्धको खोप लगाएको मन्त्रालयले जनाएको छ। यस्तै ४५३ जना आइसीयूमा र १३७ जनाको भेन्टिलेटरमा उपचार भइरहेको छ।
लुम्बिनी प्रदेशसभाको बैठक फेरि स्थगित,रुपन्देही : लुम्बिनी प्रदेशसभाको बैठक फेरि स्थगन भएको छ। प्रदेशसभा सचिवालयले बुधबारका लागि बोलाइएको नवौँ अधिवेशनको पाँचौँ बैठक सभामुखको निर्देशनमा मंगलबार सूचना टाँसेर स्थगित भएको जानकारी गराएको छ। अर्को बैठक यही भदौ ३१ गते बिहीबार दिनको १ बजे बस्ने प्रदेशसभा सचिवालयले जनाएको छ। यसअघि प्रतिपक्षी दल नेकपा एमालेको निरन्तर अवरोधका कारण प्रदेशसभा बैठक लगातार दुई पटक स्थगन भइसकेको छ।
माधव नेपालको पार्टीले वडा सदस्य पनि जित्दैन : अध्यक्ष ओली,"झापा : नेकपा एमालेका अध्यक्ष केपी शर्मा ओलीले माधव नेपाल नेतृत्वको नेकपा एकीकृत समाजवादी पार्टीले आगामी निर्वाचनमा वडा सदस्य पनि नजित्ने बताएका छन्। उनले माओवादी केन्द्र पनि उही हालत र अवस्थामा पुगेको भन्दै व्यङ्ग्य गरे। माधव नेपालको पार्टीले वडा सदस्य पनि जित्दैन, पार्टी विभाजनपछि पहिलोपटक गृह जिल्ला झापामा मंगलबार आयोजित कार्यकर्ता भेलामा अध्यक्ष ओलीले भने, माओवादीलाई पनि वडा तहमा जित्न हम्मे हम्मे छ। एमालेभित्र बसेर वरिष्ठ नेता माधव नेपालले लामो समय राजनीतिक बेइमानी प्रस्तुत गरेको जनाउँदै अध्यक्ष ओलीले एमाले फुटाउने प्रयत्न असफल भएको बताए। माधव नेपालले जनताको भोटप्रति गद्दारी र पार्टीप्रति बेइमानी गरे, अध्यक्ष ओलीले भने, हिजो पार्टी चलाउन नसकेर महासचिवबाट राजीनामा दिएर हिँडेको इतिहास साक्षी छ। अध्यक्ष ओलीले प्रचण्डको पछाडि लागेर आफ्नो राजनीतिक भविष्य बर्बाद नगर्न माओवादी केन्द्रका नेता कार्यकर्तालाई आग्रह गर्दै एमालेमा आउन अपिल पनि गरे। नेकपा एमालेलाई कमजोर र धरासायी बनाउने सबै किसिमका षड्यन्त्र समाप्त भएको बताउँदै अध्यक्ष ओलीले गृह जिल्लाका नेताकार्यकर्तालाई आगामी निर्वाचनमा जित्ने गरी एकताबद्ध भएर पार्टी संगठन विस्तारको अभियानमा जुट्न निर्देशन दिए।"
जाजरकोटमा जीप दुर्घटना:दुईको मृत्यु,जाजरकोट : जाजरकोटमा जीप दुघर्टना हुँदा दुई जनाको मृत्यु भएको छ। बारेकोटबाट खलंगातर्फ आउँदै गरेको भे १ ज ९८७ नम्बरको जीप नलगाड ५ को गेरेनी भीरमा दुघर्टना हुँदा दुई जनाको ज्यान गएको हो। दुघर्टनामा परि ५ जना घाइते भएका छन् । खारागेरेनी सडक खण्डको गेरेनी भन्ने ठाँउमा दुर्घटना हुँदा बारेकोट गाँउपालिका २ कि ३२ वर्षिय शान्ति रोकाय र २५३० वर्षको देखिने एक पुरुषको मृत्यु भएको प्रहरीले जनाएको छ। घाईतेको इलाका स्वास्थ्य कार्यालय दल्लीमा उपचार भैरहेको छ। घाइते पाँच मध्य चार जनाको अवस्था गम्भिर रहेको जिल्ला प्रहरी प्रमुख डिएस्पी मधुकुमार थापाले बताए। स्थानिय बासिन्दा सम्मान रावलका अनुसार नाम नखुलेका पुरुष जुम्ला तिरका रहेकोले उनको नाम ठेगाना खुल्न सकेको छैन। गाडी सडकमै पल्टिएको पल्टिएको उनले बताए। मृत्यु भएकी महिलालाई जीपको झ्यालको सिसाले टाउको काटेको छ भने नाम नखुलेका पुरुषलाई गाडीले किचेको छ। गाडीको व्रेक फेल हुँदा खाल्डा खुल्डी र भिरालो सडकमा तीन चार पटक गाडी पल्टिएर दुर्घटना भएको प्रहरी प्रमुख थापाको भनाई छ। यो कच्चि सडक गत वर्ष मात्र सञ्चालनमा आएको हो। घटनास्थल सदरमुकाम खलंगा देखि ४५ किलोमिटरको दुरीमा पर्छ।
रोशी खोलाले बगाउँदा बालकको मृत्यु,काभ्रे : काभ्रेको रोशी गाउँ पालिका वडा न ९ दाउन्नेमा रोशी खोलाले बगाउँदा बालकको मृत्यु भएको छ। पौडी खेल्ने क्रममा खोलाले बगाएर बालकको मृत्यु भएको हो। तेमाल गाउँपालिका ५ कोकमका ८ वार्षीय बालक विद्यालयबाट फर्केर दिउँसो खोलामा पौडी खेल्न गएका थिए। बगाएपछि खोजबिन गर्दा ३ किलो मिटरसम्म बगाएको अवस्थामा उनको शव खोला छेउमा भेटिएको ईलाका प्रहरी कार्यालयका प्रहरी निरीक्षक शेखर खड्काले जानकारी दिए । खोलाले बगाएको बालक तामाङलाई बेलुका रोशी गाउँ पालिका वडा न ११ काल्ढुङ रोशी खोलाको किनारमा मृत अवस्थमा भेटिएको प्रहरीले जनाएको छ। शव पोस्टमार्टमको लागि जिल्लातर्फ धुलिखेल अस्पताल पठाइएको प्रहरी निरीक्षक खड्काले जानकारी दिए।
"पाकिस्तान र तालिबानविरुद्ध भारतमा प्रदर्शन, बाइडेनको लोकप्रियता खस्कँदै","रुसी राष्ट्रपति पुटिन आइसोलेसनमा मस्कोः रुसका राष्ट्रपति भ्लादमिर पुटिन सिरियाली राष्ट्रपति बसर अल असदसँगको भेटपछि सेल्फ आइसोलसनमा बसेका छन् । आफ्नो पार्टीका कार्यकर्ताहरु समेत कोरोना संक्रमित भएपछि उनी मंगलबारदेखि सेल्फ आइसोलेसनमा बस्ने निर्णय गरेका हुन् । ६८ वर्षीय पुटिन आइसोलेसनमा बसे पनि उनको स्वास्थ्य अवस्था सामान्य रहेको र कोरोना संक्रमण नदेखिएको बताइएको छ । आइसोलेसनमा बसेका पुटिनले यसै हप्ताको लागि आयोजना गरिएको ताजकिस्तानको क्षेत्रीय सुरक्षा बैठक स्थगित गरेका छन् । यद्यपि उनी सो बैठकमा भर्चुअल माध्यममार्फत उपस्थित हुने कार्यतालिका थियो । सोमबार पुटिन र सिरियाका राष्ट्रपति बसर अल असदसँग भेटवार्ता भएको थियो । साथै सोमबार पुटिनले रसियन प्यारालिम्पियनसँग पनि भेट गरेका थिए भने उनी सैन्य ड्रील्स अवलोकन गर्न बेलारुस पनि पुगेका थिए ।  अमेरिकी राष्ट्रपति बाइडेनको लोकप्रियता खस्कँदै वासिङटनः अफगानिस्तानबाट २० वर्षपछि आफ्ना सेना पूर्ण रुपमा फिर्ता गरेसँगै अमेरिकी राष्ट्रपति जो बाइडेनको लोकप्रियतामा गिरावट आएको विज्ञहरुको भनाइ छ । अफगानिस्तानबाट सेना फिर्ता गरेपछि उनको लोकप्रियता ह्वात्तै घटेको विज्ञहरुले बताएका हुन् । राष्ट्रपति बनेपछि पहिलो पटक बाइडेनको लोकप्रियतामा ५० प्रतिशत गिरावट आएको बताइएको छ । जसले गर्दा आगामी हुने मध्यवर्ती चुनावमा धक्का पुग्नसक्ने विज्ञहरुको प्रक्षेपण छ । अफगानिस्तानबाट अमेरिकी सैनिक फिर्ता ल्याउने बाइडेन प्रशासनको निर्णयको विरोध रिपब्लिकन पार्टीका नेताले मात्र नभई डेमोक्रेटिक पार्टीका नेताहरुले समेत गरेका थिए । अमेरिकी सेना अफगानिस्तानबाट पूर्ण रुपमा फिर्ता भएपछि उनले आफ्नै पार्टीका शीर्ष नेताहरुको पनि विरोध झेल्नु परिरहेको अधिकारीहरुले जनाएका छन् । जसको कारण उनको लोकप्रियताको रेटिङ मंगलबारसम्म ५० प्रतिशतले घटेको बताइएको छ । ००० अमेरिका, जापान र दक्षिण कोरियाका परमाणु दूतको भेट टोक्योः उत्तर कोरियाले सबैभन्दा लामो र अत्याधुनिक क्षेप्यास्त्र परीक्षण गरेको केही दिनमै अमेरिका, जापान र दक्षिण कोरियाका परमाणु दूतबीच संयुक्त भेटवार्ता भएको छ । उत्तर कोरियाको क्षेप्यास्त्र र परमाणु कार्यक्रमबारे छलफल गर्न तीनवटै मुलुकका परमाणु दूतबीच मंगलबार जापानको टोक्योमा संयुक्त भेटवार्ता भएको हो । तीन मुलुकका परमाणु दूतबीच भएको भेटवार्तामा उत्तर कोरियाको परमाणु हतियार र शक्तिशाली क्षेप्यास्त्र कार्यक्रममा केन्द्रित रहेको बताइएको छ । उक्त भेटमा जापानी दूत ताकेहाइरो फुनाकोशी र दक्षिण कोरियाली दूत नो क्यु डुकले उत्तर कोरियासँगको हतियारसम्बन्धी सम्झौताको मुद्दामा सर्तक रहन र अमेरिकालाई आग्रह गरेका छन् । उत्तर कोरियाका स्थानीय मिडियाले गत शनिबार र आइतबार गरेको लामो र अत्याधुनिक छेप्यास्त्र परीक्षणलाई रणनैतिक हतियारर परमाणु क्षमता विस्तारको रुपमा व्याख्या गरेका छन् । उत्तर कोरियाको सो गतिविधिपछि विभिन्न अन्तर्राष्ट्रिय निकायको ध्यान खिचेको छ । ००० सन् २०३० सम्ममा ३० प्रतिशत मिथेन कटौती गरिनेः रिपोर्ट वासिंटन: पृथ्वी ताताउने मिथेन ग्यास उत्सर्जन कम गर्नमा संयुक्त राज्य अमेरिका र युरोपेली संघ सहमत भएका छन् । सन् २०३० सम्ममा ३० प्रतिशत मिथेन ग्यास उत्सर्जन कटौती गर्न ती राष्ट्रहरु सहमत भएका हुन् । मंगलबार रोयटर्समा प्रकाशित ग्लोबल मिथेन प्लिजको प्रतिवेदन अनुसार आगामी नोभेम्बरमा ग्ल्यास्गोमा आयोजित जलवायु परिवर्तनसम्बन्धी सम्मेलनमा पृथ्वीको तापक्रम वृद्धि गराउन जिम्मेवार मानिएको मिथेन ग्यास उत्सर्जन कमी गर्नमा अमेरिकार र युरोपेली संघका सदस्य राष्ट्रहरुले सहमति जनाएका छन् । ती मुलुकहरुले सन् २०२० को तुलनामा सन् २०३० सम्ममा मानवीय र पशुपंक्षीबाट उत्पादन हुने मिथेन ग्यास उत्सर्जन ३० प्रतिशतले कम गर्ने लक्ष्य राखेका छन् । मानवीय कारण उत्पादन हुने मिथेन ग्यासलाई यदी हामीले समयमै उत्सर्जन कम गर्नमा प्रभावकारी कदम चालेमा वैश्विक तापक्रम घटाउन सकिन्छ उक्त प्रतिवेदनमा भनिएको छ । अमेरिका र युरोपेली संघको लक्ष्यमा सहभागी हुन सबैभन्दा बढी मिथेन उत्सर्जन गर्ने अन्य दर्जनौँ मुलुकलाई आग्रह गरिएको छ । जसमा चीन, रुस, भारत, ब्राजिल, साउदी अरेविया, नर्वे, कतार, ब्रिटेन, न्युजिल्याण्ड र दक्षिण अफ्रिका लगायत मुलुकहरु छन् । जलवायु परिवर्तनमा मुख्य भूमिका खेल्ने हरितगृह ग्यास मिथेन कार्बनडाइअक्साइड पछिको दोस्रो ठूलो कारक तत्व हो । कृषि, गोबर, फोहोरमैला र ढलबाट सबैभन्दा बढी मिथेन ग्यास उत्सर्जन हुने गर्छ । सन् २०१५ मा आयोजित पेरिस सम्झौतामा प्रतिनिधि मुलुकहरुले पृथ्वीको तापक्रम १५ डिग्री सेल्सियस कायम राख्ने प्रतिबद्धता जनाएका थिए । ००० गुगललाई दक्षिण कोरियाको १७६ मिलियन डलर जरीवाना सियोलः दक्षिण कोरियाले आफ्नो कम्पनी सामसुङको दुरुपयोग गरेको भन्दै संसारको सबैभन्दा ठूलो कम्पनी गुगललाई १७६६४ अमेरिकी डलर (२०७ विलियन कोरियन रकम)जरीवाना लगाएको छ । सामसुङ कम्पनीको एन्ड्रोइड अपरेटिङ प्रणाली (ओएस)को कस्टुमाइज भर्सन ब्लक गरेको भन्दै सो रकम बराबरको जरीवाना लगाएको हो । कोरियाको निष्पक्ष व्यापार आयोग (केएफटीसी)ले मंगलबार एक विज्ञप्ति जारी गर्दै गुगलले प्रतिस्पर्धी कोरियन टेक कम्पनी सामसुङ मोबाइलको ओएस् प्रणालीमा प्रतिबन्ध लगाएको र दुरुपयोग गरेको बताएको छ । गुगलले सो प्रणालीमा प्रतिबन्ध लगाउँदा एप सञ्चालनमा समस्या भएको केएफटीसीले जनाएको छ । सोही अभियोगमा कोरियाले गुगललाई १७६ मिलियन अमेरिकी डलर जरीवाना सुनाएको बताइएको छ । कोरियन कम्पनी सामसुङको ओएस सिस्टममार्फत संसारका ८० प्रतिशतभन्दा बढि स्मार्टफोन सञ्चालन हुने गर्छ । ००० उपप्रधानमन्त्री बरादरको मृत्युको खबर झुटोः तालिबान काबुलः तालिबानले हालै गठित नयाँ सरकारका उपप्रधानमन्त्रीको मृत्युको खबरको खण्डन गरेको छ । विभिन्न अन्तर्राष्ट्रिय सञ्चारमाध्यममा फैलिएको उपप्रधानमन्त्री मुल्लाह अब्दुल घानी बरादरको मृत्युको खबर साँचो नभएको भन्दै तालिबानले समाचारबारे खण्डन गरेको हो । पञ्जशीर कब्जाको क्रममा विपक्षीसँगको हमलामा परी मुल्ला अब्दुलको मृत्यु भएको हल्ला फैलिएको थियो । तालिबानका प्रवक्ता शुलेल शाहिनले तालिबानका प्रमुख नेतासमेत रहेका मुल्ला अब्दुल घानी बरादरको मृत्यु भएको तथा घाइते भएको भन्ने प्रश्नको जवाफ अस्वीकार गरेको रोयटर्सले जनाएको छ । मुल्लाहको मृत्युको खबर पूर्ण रुपमा झुटो होउनले ट्विटरमार्फत भनेका छन् । ००० तालिबान र पाकिस्तानविरुद्ध दिल्लीमा प्रदर्शन नयाँ दिल्लीः तालिबान र पाकिस्तानविरुद्ध भारतको राजधानी नयाँ दिल्लीमा प्रदर्शन गरिएको छ । अफगानिस्तानका शरणार्थीले तालिबान र पाकिस्तानविरुद्ध मंगलबार दिल्लीमा प्रदर्शन गरेका हुन् । भारतीय सञ्चारमाध्यमका अनुसार प्रदर्शनकारीहरुले हातमा पर्चा बोकेका थिए । पर्चामा आतंकवाद र पाकिस्तान एउटै सिक्काका पाटा हुन् र आइएसआइ अफगानिस्तान छोड जस्ता नारा लेखिएको थियो । मेरा आफन्तहरु पन्जशीरमा बस्थे । पाकिस्तानी एयरफोर्सले मेरा आफन्तहरु सबैलाई मारिदियो । त्यसैले हामी पाकिस्तानको विरुद्ध प्रदर्शन गरिरहेका छौँ एक प्रदर्शनकारीले भारतीय समाचार एजेन्सी एएनआईसँग भनेका छन् । यस्तै अर्का प्रदर्शनकारीले मिडियासँग भनेका छन् आइएसआई र तालिबानको साठगाँठ चलिरहेको छ । हामी चाहन्छौँ अफगानिस्तान कसैको कब्जामा नपरोस् । अफगानिस्तान स्वतन्त्र बनोस् । प्रदर्शनकारीहरुले अफगान प्रतिरोध आन्दोलनको समर्थनमा पनि नाराबाजी गरेका थिए । ००० सामाजिक मान्यता सहित सभ्य इन्टरनेटमा केन्द्रित हुने चीनको लक्ष्य बेइजिङः चीनले सामाजिक मान्यतासहित सभ्य इन्टरनेट सेवामा केन्द्रित रहेको जनाएको छ । चीनले इन्टरनेट र अनलाइन सेवालाई नियमन गर्न सामाजिक मान्यतासहितको सभ्य इन्टरनेट सेवाको प्रवर्द्धनमा जोड दिएको चिनियाँ सञ्चारमाध्यमले जनाएका छन् । सत्ताधारी चिनियाँ पार्टी कम्युनिस्ट पार्टीले साइबर सुरक्षालाई ध्यानमा राखी इन्टरनेट सेवालाई सभ्य बनाउने लक्ष्य राखिएको बताइएको छ । सामाजिक मुल्य सहित इन्टरनेट सेवालाई सभ्य बनाउन चीनको राज्य परिषद्ले नयाँ नियम जारी गरेको सिन्ह्वा न्युजले जनाएको छ । परिषद्का अनुसार इन्टरनेटमार्फत देशको सुरक्षा, मानिसको व्यवहार आदि जोखिममा हुने भएकोले इन्टरनेट सेवालाई मर्यादित बनाउन र अनुशासनमा राख्न नयाँ नियम जारी गरिएको हो । जसअनुसार चीनको इन्टरनेट सेवा सभ्य र सामाजिक मुल्य मान्यतामा केन्द्रित हुनेछ । संयोजन: अस्मिता खड्का"
"नेप्से फेरि ओरालोतिर : १३ समूहको परिसूचक घट्यो, ५ अर्बको कारोबार","काठमाडौं : शेयर कारोबार मापक परिसूचक नेप्से मंगलबार फेरि ओरालो लागेको छ। नेप्से १८५४ अंकले घटेर २९२९२८ विन्दुमा पुगेको छ। कारोबारको अघिल्लो दिन अर्थात् सोमबार नेप्से ०२७ अंकले बढेर २९४७६९ बिन्दुमा पुगेको थियो। नेप्से घटेसँगै कारोबार रकम पनि घटेको छ। २२२ कम्पनीको १ करोड ६ लाख ३९ हजार कित्ता शेयर ५ अर्ब १९ करोड मूल्य बराबरमा खरिदबिक्री भए। आज कारोबारमा आएका १३ वटा समूहको परिसूचक घटेको छ। सोमबार ७ समूहको परिसूचक बढेको थियो। सबैभन्दा बढी निर्जीव विमाको २७७८६ अंकले घटेको छ। जीवन विमाको १४४६८, उत्पादनको ६७३९, विकास बैंकको ६६८४, वित्तको २८६२ अंकले घटेको छ। १३ वटै समूहको परिसूचक घटेको बजारमा दुईवटा कम्पनीको शेयर मूल्यमा भने १० प्रतिशतले सर्किट लेभलमा कारोबार भएको छ। मनकामना स्मार्ट लघुवित्त र सानिमा जनरल इन्स्योरेन्सको शेयर सकारात्मक सर्किट लेभलमा कारोबार भएको हो। आज राष्ट्रिय बिमा कम्पनीको शेयरमूल्य सर्वाधिक ५५६ प्रतिशतले घटेको छ। कारोबार रकमका आधारमा अरुण भ्याली हाइड्रोपावर शीर्ष स्थानमा रह्यो। कारोबारका अघिल्ला दिनमा पनि अरुण भ्याली नै शीर्ष स्थानमा रहेको थियो। यो कम्पनीको २७ करोड बढीको शेयर खरिदबिक्री भए। त्यसैगरी रैरांग हाइड्रोपावर र युनाइटेड मोदीको २२ करोडभन्दा बढीको शेयर खरिदबिक्री भए।"
टिसिएलको 'क्यासब्याक र बम्पर उपहार' योजना सार्वजनिक,"काठमाडौं : इलेक्ट्रोनिक्स ब्राण्ड टिसिएलले नजिकिएको नेपालीहरुको महान चाड दशैं र तिहारलाई लक्षित गर्दै यस दशै तिहार, टिसिएलमा क्यासब्याक र बम्पर उपहार नामक योजना हालै बजारमा सार्वजनिक गरेको छ। उक्त योजनाअन्तर्गत टिसिएल ब्राण्डका कुनै पनि सामानको खरिदमा आकर्षक क्यासब्याक तथा बम्पर उपहार प्राप्त गर्न सकिने कम्पनीले जनाएको छ। रु ५८,७०० सम्मको क्यासब्याक प्राप्त गर्न सकिने यस योजनामा बम्पर उपहारअन्तर्गत २ जना भाग्यशाली ग्राहकहरुले ५५ इन्चको टिसिएल कर्भ स्मार्ट एलइडि टिभी समेत जित्न सकिने व्यवस्था गरिएको छ। यस योजनाअन्तर्गत टिसिएलका विभिन्न सामानहरु जसमा एलइडि टिभीको खरिदमा रु ५८,७०० रुपैयाँ सम्मको, वाशिङ मेसिनको खरिदमा रु २०,१०० रुपैयाँ सम्मको, एसिको खरिदमा रु ५१,५०० रुपैयाँ सम्मको साथै रु ४,००० रुपैयाँ बराबरको निशुल्क एसिजडान र वाटर डिस्पेन्सरको खरिदमा रु ४,२०० रुपैयाँ सम्मको क्यास ब्याक प्राप्त गर्न सकिनेछ। साथै टिसिएलले आफ्नो विभिन्न सामानहरुमा विभिन्न किसिमका वारेण्टीहरु र निशुल्क डेलीभरी पनि प्रदान गर्नेछ। टिसिएलका सामानहरु खरिद गरे पश्चात ग्राहकहरुले आफुलाई बम्पर उपहार मा सहभागी गराउन टिसिएलएफओ टाईप गरि आफ्नो नाम, ठेगाना र खरिद गरिएको सामानको विल नं लेखि ३१००१ मा एस्एमएस् गर्नुपर्नेछ। कम्पनीले यो योजना भाद्र २७, २०७८ देखि सिमित अवधिका लागि लागू गरिएको छ। टिसिएल ब्राण्डको अधिकारिक बिक्रेता चौधरी गु्रपअन्तर्र्गत सिजीइओएल रहेको छ।"
इन्टरनेट पहुँच हुनेनहुने बालबालिकाबीच दूरी बढ्यो : रिपोर्ट,"काठमाडौं : कोभिड१९ को प्रभावका रूपमा कम्प्युटर तथा इन्टरनेटको पहुँच हुने र नहुने बालबालिकाबीच ठूलो खाडल सृजना भएको एक अध्ययनले देखाएको छ। त्यसैगरी क्वारेन्टाइन तथा आइसोलेसन केन्द्र बालमैत्री नहुनाले कोभिड संक्रमित बालबालिकालाई प्रत्यक्ष असर परेको र कोभिड१९का कारण रोजगारी गुमाएका अभिभावकका बालबालिका तथा अभिभावक नै गुमाएका बालबालिका थप जोखिममा रहेका पनि उक्त अध्ययनले देखाएको छ । बाल सहभागितामा कार्यरत संस्थाहरूको साझा समूह (कन्सोर्टियम नेपाल)ले मंगलबार राजधानीमा सार्वजनिक गरेको अध्ययनले कोभिड१९बाट प्रभावित बालबालिकाको समग्र सुरक्षाको लागि तीनै तहका सरकारलाई आवश्यक समन्वय र सहकार्य गर्ने स्पष्ट मापदण्ड र निर्देशिका निर्माण गर्न सुझाएको छ । कोभिडबाट संक्रमित वा यसको असरमा परेका बालबालिका सम्बन्धी खण्डीकृत सूचना व्यवस्थापनको लागि तीनै तहका सरकारबीच एकिकृत प्रणालीको स्थापना तथा सञ्चालन गरिनुपर्ने कोभिड१९ र बालबालिका शिर्षकको उक्त अध्ययनले सुझाव दिएको हो । अध्ययन प्रतिवेदनमा संघीय सरकारले यस अघिनै निर्माण गरिसकेको क्वारेन्टाइन, आइसोलेसन सेन्टर सम्बन्धी मापदण्डलाई संसोधन गर्दै बालमैत्री प्रावधानहरू थप गर्ने र संघीय सरकारले बालबालिकाको लागि छुट्याउने निर्णय गरेको २० प्रतिशत शैयालाई बालमैत्री बनाउनको लागि मापदण्ड तय तत्काल गर्नु आवश्यक रहेको औंल्याइएको छ । कोभिड१९को पहिलो र दोस्रो लहरमा बालबालिकामा देखिएको मल्टी सिस्टम इन्फ्लेमेटरी सिन्ड्रोमको संक्रमणको उपचार अत्यन्तै महँगो हुने भएकाले संघीय सरकारले यसको उपचारको सम्पूर्ण जिम्मेवारी लिने गरी निर्देशिका बनाउनुपर्ने अध्ययनले जनाएको छ । प्रतिवेदन सार्वजनिक कार्यक्रममा संस्थाका अध्यक्ष किरण थापाले तेस्रो लहरको कोभिडको जोखिम बालबालिकामा बढी हुने भनिए तापनि बालबालिकालाई प्राथमिकतामा राखेर योजना नबनाइएकाले यसका लागि आवश्यक नीतिगत व्यवस्थामा पहल गर्न यो अध्ययन गरिएको बताए । संस्थाको ७५ वटै जिल्ला शाखामार्फत उक्त अध्ययन प्रतिवेदनलाई सम्बन्धित स्थानीय तहसँगको समन्वयमा कार्यान्वयनमा ल्याइने पनि अध्यक्ष थापाले जानकारी दिए । त्रिभुवन विश्वविद्यालयका उपप्राध्यापक दिपेश घिमिरे, गौरव केसी र अराज गौतमको टोलीले गरेको अध्ययनका प्रमुख अनुसन्धानकर्ता घिमिरेले कोभिडको तेस्रो लहर आउँदै गर्दा यससम्बन्धि योजना बनाउने काममा स्थानीय, प्रदेश र संघीय सरकारबीच समन्वयको अभाव देखिएको बताए । उनका अनुसार बालबालिकाका विषयमा स्थानीय तह अलि बढी संवेदनशील देखिए पनि तीनै तहका सरकारले आआफ्नो तरिकाले काम गर्दा त्यति प्रभावकारी नहुने अध्ययनमा पाइएको छ । कन्सोर्टियम नेपालले वल्र्ड भिजन नेपालको सहयोगमा प्रदेश १, प्रदेश २, सुदुरपश्चिम प्रदेश र गण्डकी प्रदेशका स्थानीय तहमा अध्ययन गरेको हो । राष्ट्रिय बालअधिकार परिषद्का अनुसार २०७८ जेठ मसान्तसमममा कोभिड१९का कारण दुई सय बालबालिकाले दुवै अभिभावक गुमाएका छन् भने करिव १२ समय बालबालिकाले आमा वा बुबामध्ये एक जना अभिभावक गुमाएका छन् । सोहि अवधिसम्म कोभिडका कारण ६७ जना बालबालिकाको मृत्यु भएको छ ।"
गाँजा र मोटरसाइकल छाडेर तस्कर फरार,"विराटनगर : लागुऔषध गाँजाको तस्करीमा संलग्न रहेकाहरु विराटनगर महानगरपालिका१८ झटियाइमा गाँजा र मोटरसाइकल छाडेर फरार बनेका छन्। सशस्त्र प्रहरीको टोलीले पिछा गरिरहेको चाल पाएपछि गाँजा र मोटरसाइकल छाडेर तस्करीको धन्दा चलाउनेहरु फरार बनेका हुन्। फरार भएकाको पहिचान खुल्न बाँकी रहेको सशस्त्र प्रहरीले जनाएको छ। सशस्त्र प्रहरी बल बीओपी जहदाबाट खटिएको टोलीले विराटनगरको झटियाइबाट जतुवातर्फ जाँदै गरेको को ३३ प ६६८० नम्बरको मोटरसाइकललाई सोमबार दिउँसो पिछा गरेको थियो। गाँजाको ओसारपसार भइरहेको विशेष सूचनाका आधारमा नियन्त्रणमा लिन टोली खटाइएको सशस्त्र प्रहरी बल मोरङका प्रमुख एसपी तीर्थ पौडेलले बताए। उनका अनुसार सशस्त्रलाई देख्नसाथ गाँजा तस्कर फरार बनेका थिए। तर फरार बनेकाले छाडेको मोटरसाइकल र ९ किलो गाँजा भने बरामद गरिएको जानकारी पौडेलले दिए। रोक्ने क्रममा मोटरसाइकल र गाँजा छाडेर लागुऔषधको अवैध धन्दामा संलग्नहरु फरार बने, उनले भने, मोटरसाइकलसहित त्यहाँ रहेको जेब्रा झोलाभित्र प्लाष्टिकमा प्याक गरेर राखिएको अवस्थामा ९ किलोग्राम गाँजा बरामद गरिएको छ। बरामद गरिएको मोटरसाइकल र गाँजा आवश्यक अनुसन्धान एवं कारबाहीका लागि इलाका प्रहरी कार्यालय रानीको जिम्मा लगाइएको एसपी पौडेलले बताए। उनका अनुसार गाँजा तस्करीमा संलग्नको खोजी तीव्र पारिएको छ। पूर्वी नेपालको पहाडी जिल्लामा उत्पादन हुने गाँजा लागुऔषधको कारोबारमा संलग्न रहेकाहरुले सीमा कटाएर भारततिर तस्करी गर्ने गरेका छन्। बरामद भएको गाँजा पनि भारततिरै लग्ने प्रयास गरिएको सशस्त्रले जनाएको छ। प्रहरी स्रोतका अनुसार गाँजा नेपालमा २० हजार रूपैयाँ प्रतिकिलो किनबेच हुन्छ। त्यही गाँजा भारत पुर्याउँदा प्रतिकिलो ४० हजार रूपैयाँमा किनबेच हुने गरेको प्रहरीले जनाएको छ। प्रहरीका अनुसार दोब्बर मूल्य पाउने भएपछि लागुऔषधको अवैध धन्दामा लागेकाले नेपालबाट भारततिर गाँजाको तस्करी गर्ने गरेका हुन्।"
पोखराका पर्यटकीय गन्तव्य असोज १ देखि खोल्ने,"पोखरा : कोरोना संक्रमणको दोस्रो लहर नियन्त्रण गर्न बैशाख १५ गतेदेखि भएको लकडाउनका कारण बन्द पोखराका पर्यटकीय गन्तव्य असोज १ गतेदेखि पुन सञ्चालन गर्ने तयारी भएको छ। पोखरामा मंगलबार भएको यहाँका पर्यटकीय गन्तव्य स्थलका अध्यक्ष तथा प्रतिनिधि र पर्यटन व्यवसायी बिच भएको छलफलमा असोज १ गतेदेखि पोखराका धार्मिक, संस्कृतिक, प्राकृतिक सम्पूर्ण पर्यटकीय गन्तब्य खोल्ने गरी तयारी भएको बताएका छन्। नेपाल एशोसिएसन अफ टुर एण्ड ट्राभल एजेन्ट्स (नाट्टा) गण्डकीको संयोजनमा भएको अन्तरक्रिया कार्यक्रममा पर्यटकीय गन्तव्य स्थलका प्रतिनिधि र पर्यटन व्यवसायीले अब पनि पर्यटकीय गन्तव्य र पर्यटन व्यवसाय बन्द गरेर थेग्न नसकीने भन्दै स्वास्थ्य मापदण्ड कायम गरेर खोल्नुको विकल्प नरहेको बताएका छन्। पोखरा पर्यटन परिषद्का अध्यक्ष गोपीबहादुर भट्टराईले स्वास्थ्य मापदण्ड कायम गरेर सबै पर्यटन व्यवसाय र पर्यटकीय गन्तव्य असोज १ गतेदेखि खोल्ने गरी तयारी भएको बताए। अहिले पोखराका होटल, रेष्टुरेण्ट खुला भइसकेका छन्। रेष्टुरेण्ट भने राति दश बजेसम्म खोल्न कास्की प्रशासनले अनुमति दिइको छ। देशकै प्रमुख पर्यटकीय गन्तव्य पोखराका होटल, रेष्टुरेण्ट, शहासीक पर्यटकीय गतिविधि लगायतका खरवौ लगानी रहेको छ। कोभिडको कारण लामो समय व्यवसाय बन्द हुँदा पर्यटन उद्योग धारासाही हुने अवस्थामा पुगेको परिषद्का अध्यक्ष भट्टराई बताउँछन्। यसैले अब स्वास्थ्य मापदण्ड कायम गरेर व्यवसाय खोल्नुको विकल्प नरहेको उनले सुनाए। अहिले आन्तरिक पर्यटकलाई लक्षित गरी सहुलीयत प्याकेज पनि छिट्टै नै सार्वजनिक गर्ने पनि उनले बताए। असोज १ गतेदेखि पोखरा सम्पूर्ण रुपमा खोल्ने गरी तयारी अवस्थामा रहेको नेपाल एशोसिएसन अफ टुर एण्ड ट्राभल एजेन्ट्स (नाट्टा) गण्डकी अध्यक्ष सञ्जयकान्त सिग्देलले बताए। पोखराका धार्मिक, प्राकृतिक सम्पदाहरुको प्रतिनिधिले यसको तयारी गरेको पनि बताएका छन्। गुफाको आम्दानीले गुप्तेश्वर महादेव बहुमुखी कलेज र गुप्तेश्वर महादेव वेद विज्ञान पाठशाला सञ्चालन गरिरहेको गुप्तेश्वर महादेव गुफाका कर्यालय प्रमुख नारायण पौडेलले अब पनि गुफा बन्द गरेर कलेज र पाठाला सञ्चालन गर्न नै नसकीने अवस्था आएकोले गुफा खोल्ने गरी तयारी गरिरहेको बताए। पोखराको प्रमुख आकर्षण प्याराग्लाइडिङको एकल उडान एक हप्ता अघि भए पनि व्यवसायीक उडान भने अझै भएको छैन्। असोज १ गतेदेखि व्यवसायिक उडानसमेत गर्ने गरी तयारी गरिएको नेपाल हवाइ खेलकुद संस्थाका अध्यक्ष कृष्ण भण्डारीले बताए। पोखराका होटल र रेष्टुरेण्टमा आन्तरिक पर्यटक आउने क्रम सुरु भएको पश्चिमाञ्चल होटल संघका अध्यक्ष विकल तुलाचन र रेवान पोखराका अध्यक्ष लक्ष्मण बरालले बताएका छन्। लकडाउन खुकुलो भएसँगै शुक्रबार र शनिबार आन्तरिक पर्यटक १५ देखि २० प्रतिशतसम्म आए पनि अरु दिनहरुमा त्यति पर्यटक आइनसकेको होटल संघका अध्यक्ष तुलाचनले बताए। भदौको अन्तिम सातादेखि सामान्य अवस्थामा पोखरा र अन्नपूर्ण पदयात्रा क्षेत्रमा पर्यटकको चाप सुरु हुन्थ्यो। कोभिडपछि पोखरा र अन्नपूर्ण पदयात्रा शुन्यता छाएको छ। गत वर्ष पनि असोज पहिलो सातादेखि कोरोना संक्रमण कम हुँदै गएपछि पर्यटन व्यवसाय खुला भएको थियो। बैशाख दोस्रो हप्तादेखि पून कोरोना संक्रमण बढेपछि १५ वैशाखदेखि पुन लकडाउन भएको थियो। जिल्ला प्रशासन कार्याल कास्कीका सहायक प्रमुख जिल्ला अधिकारी तथा सुचना अधिकारी कृष्णचन्द्र पौडेलले कोरोना संक्रमण कम हुँदै गएकोले असोज १ गतेदेखि पर्यटकीय क्षेत्र थप खुला गर्ने गरी तयारी भएको जानकारी दिए।"
तीन महिनाभित्र अनलाइनबाटै कर चुक्ता प्रमाणपत्र उपलब्ध गराउन अर्थमन्त्रीको निर्देशन,"काठमाडौं : अर्थमन्त्री जनार्दन शर्माले तीन महिनाभित्र करदाताले अनलाइनबाटै कर चुक्ता प्रमाणपत्र प्राप्त गर्नसक्ने व्यवस्था मिलाउन निर्देशन दिएका छन्। मंगलबार आन्तरिक राजश्व विभागको दुई दिने व्यवस्थापन गोष्ठीको उद्घाटन गर्दै मन्त्री शर्माले यस्तो निर्देशन दिएका हुन्। उनले कर प्रशासनलाई अझै सरल बनाउनुपर्नेमा जोड दिए। उनले करको दायरा विस्तार गर्नुको लागि करदातामैत्री व्यवहार गर्ने र मापदण्ड बनाई उनीहरुलाई सम्मान हुने खालको परिचयपत्रको व्यवस्था मिलाउनको लागि तयारी गर्न आग्रह समेत गरे। मन्त्री शर्माले अबदेखि नागरिकतासँगसँगै स्थायी लेखा नम्बर (प्यान नम्बर) उपलब्ध गराउने गरी आवश्यक नीतिगत तयारी गर्न समेत निर्देशन दिए। उनले दिर्घकालीन रुपले देशलाई फाइदा पुग्नेगरी गरिएको व्यवस्था परिवर्तन नहुने बताए। मलाई कतिपयले प्रलोभन दिएर फकाउने दुस्साहस गरिरहेका छन् । म व्यक्तिगत स्वार्थका लागि देशलाई घाटा पार्ने व्यक्ति होइन । त्यस्तो दुस्साहस नगर्न आग्रह गर्छु । स्वदेशी उत्पादनमा आधारित र रोजगारी सृजना गर्ने उद्योगहरुलाई प्रोत्साहन दिने गरी भएको निर्णय फिर्ता हुँदैन । आयातमा आधारित राजश्वभन्दा आन्तरिक उत्पादन र निर्यातमा आधारित राजश्व बढाउनुपर्नेमा जोड दिँदै उनले यसतर्फ थप सक्रियताका साथ काम गर्नुपर्ने बताए। उनले करका दरसम्बन्धी थप सुधारका कामहरु कर पुनरावलोकन आयोग गठन गरेर सम्पन्न गरिने समेत जानकारी दिए। यसअघि आफूले आन्तरिक राजश्व दोब्बर बनाउने गरी योजना माग गरेको विषयलाई कतिपयले खिसिट्यूरी गरेको भन्दै मन्त्री शर्माले भने,'यो मैले जानी जानी भनेको हो, भाषण गर्नलाई भनेको हैन । मैले योजना माग गरेको हुँ, त्यो योजना अहिलेसम्म पनि आएन । मुलुकको आन्तरिक राजश्व दोब्बर गर्न सकिने सम्भावना रहेको भन्दै मन्त्री शर्माले त्यसको योजना पेश गर्न पुनः ताकेता गरे। विभागमा योग्य कर्मचारीहरुको टिम रहेको उल्लेख गर्दै उनले राजनैतिक नेतृत्व परिवर्तनको क्रम कर्मचारीहरुको इच्छाभन्दा बाहिर रहेकाले जो नेतृत्वमा आएपनि आफ्नो जिम्मेवारी अनुसारको भूमिका निर्वाह गर्नुपर्नेमा जोड दिए। अर्थमन्त्री शर्माले प्रतिस्थापन विधेयकमार्फत स्वदेशी उद्योगधन्दालाई प्रोत्साहन हुनेगरी गरिएका नीतिगत व्यवस्थाहरु परिवर्तन नहुने अडान व्यक्त गरे। कार्यक्रममा अर्थसचिव मधुकुमार मरासिनीले करदाताले भ्याट बिल जारी गर्नासाथ सिधै आन्तरिक राजश्व विभागको प्रणालीमा विवरण दाखिला हुनेगरी प्रविधिमा सुधार गर्नुपर्नेमा जोड दिए। करको दायरा विस्तारमा स्थायी लेखा नम्बर वितरणले महत्वपूर्ण भूमिका खेल्ने भएपनि तिनको ट्रेसिङ्ग र ट्रयाकिङ्ग हुन सकेन, नन फाइलर को संख्या बढ्ने र अनावश्यक प्रशासनिक दायित्व मात्र थपिने उल्लेख गर्दै सचिव मरासिनीले प्यान होल्डरहरुको ट्रयाकिङ्ग सिष्टम चुस्त बनाउनुपर्ने बताए।"
अवरोधका बीच विनियोजन विधेयक बहुमतले पारित,"काठमाडौं : संसदमा एमालेका सांसदहरुको अवरोधका बीच बिनीयोजन विधेयक २०७८ बहुमतले पारित भएको छ। बैठकमा अर्थमन्त्री जनार्दन शर्माले बिनीयोजन विधेयक २०७८ माथि विचार गरियोस् भन्दै प्रस्ताव प्रस्तुत गरेका थिए। नेकपा एमालेका सांसदहरुको अवरोधका बीच संसद बैठक सुरु भएको छ । तर, एमालेका सांसदरुले संसदीय मर्यादा पालना गर भन्दै नाराबाजी गरिरहेका छन्।"
जापानमा सय वर्षसम्म बाँच्नेको संख्या ८५ हजार नाघे,टोकियो : जापानमा एक शताब्दी अर्थात् सय वर्षभन्दा बढी उमेरसम्म बाँच्ने वृद्धवृद्धाको संख्या ८५ हजार नाघेको छ। पहिलो पटक सय वर्ष वा सोभन्दा बढी उमेरसम्म बाँच्ने वृद्धहरुको संख्या १० हजार पुगेसँगै जापानमा नयाँ कीर्तिमानी कायम गरिएको बताइएको छ। मंगलबार जापानको स्वास्थ्य मन्त्रालयले सार्वजनिक गरेको तथ्यांकअनुसार सय वा सोभन्दा बढी उमेर पार गर्नेहरुको संख्या अघिल्ला वर्षहरुको तुलनामा उल्लेखनीय रुपले बढिरहेको छ। जसअनुसार पछिल्लो समय सय वर्ष उमेर नाघ्नेहरुको संख्या वर्षेनी ६ हजारको दरले बढिरहेको छ। जापानमा सय वर्षभन्दा बढी बाँच्नेमा पुरुषहरुको तुलनामा महिलाको संख्या रहेको छ। करिब ८६ हजार ५१० वृद्धवृद्धामध्ये १० हजार ६० वृद्धहरुको संख्या रहेको छ। जापानमा सन् १९६३ देखि शताब्दी नाघेका मानिसहरुको जनगणना थालिएको थियो। सुरुवाती चरणको तुलनामा पछिल्लो समय सो संख्या ८६ प्रतिशतको दरले बढेको अधिकारीहरुले जनाएका छन्। सय वर्षभन्दा बढी उमेरसम्म बाँच्नुमा जापानको अत्याधुनिक मेडिकल प्रविधि र खानपान जीवनशैली रहेको जापानको स्वास्थ्य मन्त्रालयको भनाई छ।
"भाइरसको जोखिममा नेपाल, कसरी बच्ने ?","काठमाडौं : उच्च घातक मानिएको निपाह भाइरसको जोखिममा नेपाल रहेको विज्ञहरुले बताएका छन् । नेपालमा निपाह भाइरसको जोखिम रहेको भन्दै सरकारले सचेत रहन आग्रह गरेको छ । सरुवा रोग विशेष डाशेरबहादुर पुनका अनुसार निपाह भाइरस पशुबाट मानिसमा सर्छ । उनले भने, नेपालमा निपाह भाइरस पुष्टि अझै भएको त छैन । तर, नेपाल जोखिममा छ । उनले निपाह भाइरसबाट बच्न कृषकहरुले विशेष ध्यान दिनुपर्ने बताए । उनले भने, विशेष गरेर सुगुर पाल्ने कृषकहरुले ध्यान पुर्याउनुपर्यो । औद्योगिक भएको ठाउँबाट आएको भए सेफ्टी मेजरस अपनाउनु पर्यो। उनले केहि लक्षणहरु कोरोनासँग मिल्दोजुल्दो भएको भन्दै परीक्षण सर्वशुलभ र सहज हुनुपर्ने बताए । उनले भने, संक्रमित हुनु भनेको मृत्यु हुने सम्भावना बढेर जान्छ । यसको भ्याक्सिन पनि छैन । सचेत र सजग रहनुपर्छ । स्वास्थ्य तथा जनसंख्या मन्त्रालयले भारतमा यस प्रकारको भाइरसको संक्रमण देखिएकाले नेपालमा पनि फैलिन सक्ने भएकोले सचेत रहन आग्रह गरेको हो । भारतको केरला राज्यमा केही दिनदेखि निपाह भाइरसको संक्रमण देखिएको छ । स्वास्थ्य मन्त्रालयका प्रवक्ता डा कृष्णप्रसाद पौडेलका अनुसार भारतसँग खुला सीमा भएकाले यहाँ पनि फैलिन सक्ने जोखिम छ । उक्त भाइरसबाट ४५ देखि ७५ प्रतिशत मानिसमा मृत्यु हुने जोखिम रहेको छ । विश्वस्वास्थ्य संगठन (डब्लुएचओ)ले निपाह भाइरसबाट सर्ने रोगलाई विश्वको १० प्राणघातक रोगमध्ये एक मानेको छ । उनले रोगको लक्षण देखिएमा उपचार गरिने बताए । संक्रमणको लक्षण देखिनासाथ नजिकै स्वास्थ्य संस्थामा उपचार गराउन मन्त्रालयले आग्रह गरेको छ । चिकित्सकहरुका अनुसार निपाह भाइरस एक प्रकारको पशुबाट मानिसमा सर्ने गम्भीर प्रकृतिको भाइरस हो । यस भाइरस प्राकृतिकरुपमा फूट ब्याट भन्ने प्रजातिको चमेरामा पाइन्छ । निपाह भाइरस जनावरबाट जनावर, जनावरबाट मानिस र मानिसबाट मानिसमा सर्ने गर्दछ । संक्रमित चमेराबाट सुँगुर, गाई, गोरु जस्ता जनावर हुँदै मानिसमा सर्ने गर्दछ । यस्तै सक्रमित पशुको संसर्गमा आएको फलफूल प्रयोग गरेमा, संक्रमित व्यक्तिको रगत, दिसा र पिसाबसँग प्रत्यक्ष सम्पर्कमा आएमा पनि निपाह भाइरस सर्ने गर्दछ । के हो निपाह भाइरस ? निपाह भाइरस पशुबाट मानिसमा सर्ने एक गम्भिर प्रकृतिको रोग लाग्ने भाइरसको संक्रमण हो । यस भाइरस प्राकृतिक रुपमा फ्रुट ब्याट भन्ने प्रजातीको चमेरोमा पाइन्छ । कसरी सर्छ ? निपाह भाइरस जनावरबाट जनावर, जनावरबाट मानिस र मानिसबाट मानिसमा पनि सर्छ । संक्रमित चमेरोबाट सुगुंर,गाई,गोरु जस्ता जनावर हुँदै मानिसमा पर्छ । संक्रमित पशुको संसर्गमा आएको फलफूल प्रयोग गरेमा र संक्रमित व्यक्तिको रगत,दिसा,पिसाबसंग प्रत्यक्ष सम्पर्कमा आएमा निपाह भाइरस सर्छ । लक्षणहरु ज्वरो आउने रिङगटा लाग्ने टाउको दुख्ने मांसपेशी दुख्ने वाकवाकी लाग्ने स्वासप्रस्वासमा कठिनाइ हुने टन्सील हुने निपाह भाइरसको रोकथाम कसरी गर्ने ? फलफूल राम्रोसंग पखालेर मात्रै खाने तरकारी सकेसम्म पकाएर खाने गाईवस्तुको गोठ र फार्म सफा राख्ने मासु काट्दा र पकाउँदा पञ्जा र मास्कको प्रयोग गर्ने सकेसम्म पानी उमालेर मात्रै पिउने बेलाबेलामा साबुन पानीले हात धुने भीडभाडमा जाँदा मास्क लगाउने"
संसदमा एमाले सांसदको नाराबाजी (लाइभ),"काठमाडौं : संसद बैठक सुरु हुने बित्तिकै एमाले सांसदहरुले नाराबाजी सुरु गरेका छन्। संसद बैठकमा संसदीय मर्यादा कायम गर्न माग गर्दै नेकपा एमालेका सांसदहरुले नाराबाजी गरेका हुन्। बैठकमा अर्थमन्त्री जनार्दन शर्माले विनियोजन विधेयक, २०७८ माथि विचार गरियोस् भन्ने प्रस्ताव प्रस्तुत गरे। संसद पुनर्स्थापनापछि मुलुकले निकास पाउने आम आशा विस्तारै निराशामा परिणत हुँदैछ र राजनीतिक संक्रमणले झन् जटिल रुप लिएको छ। सभामुख अग्नि सापकोटाले संसद्को अवरोध हटाउन गरेको आग्रहलाई विपक्षी दल एमालेले अस्वीकार गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ।"
संसद बैठक असोज ४ गतेसम्मका लागि स्थगित,काठमाडौं : संसद बैठक असोज ४ गतेसम्मका लागि स्थगित भएको छ। एमाले सांसदहरुको नाराबाजीका बीच विनियोजन विधेयक २०७८ माथि विचार गरियोस् भन्ने प्रस्ताव बहुमतले पारित भएको छ। बैठकमा अर्थमन्त्री जनार्दन शर्माले विनियोजन विधेयक २०७८ माथि विचार गरियोस् भन्दै प्रस्ताव प्रस्तुत गरेका थिए। लगत्तै सभामुख सापकोटाले उक्त प्रस्ताव बहुमतले स्वीकृत भएको घोषणा गरे। आज पनि बैठक सुरु हुनेवित्तिकै नेकपा एमालेका सांसदहरुले नाराबाजी गरेका थिए। सांसदहरुले संसदीय मर्यादा पालना गर भन्दै संसद अवरोध गरे। सभामुख सापकोटाले नेकपा एमाले विभाजनमा भूमिका खेलेको भन्दै एमाले संसदलेहरुले बैठक अवरुद्ध गर्दै आएका छन्। उनीहरुले सभामुख सापकोटाको राजीनामा माग समेत गरेका छन्।
गर्भवतीलाई बाढिएको पोषण सामाग्रीमा आर्थिक हिनामिना,"वीरगन्ज : पर्साको पोखरीया नगरपालिकामा गर्भवती महिलालाई लक्षित बहुक्षेत्रीय पोषण कार्यक्रममा आर्थिक हिनामिना गरेका छन्। संघ सरकारबाट गत आर्थिक वर्ष २०७७०७८ मा बहुक्षेत्रीय पोषण कार्यक्रमका लागि पोखरीया नगरपालिकामा ३३ लाख ५ हजार रुपैयाँ आएको थियो। त्यो मध्येको १३ लाख ५ हजार रुपैयाँ खर्च हुन नसकी फ्रिज भएको छ। खर्च गरिएको २० लाख रुपैयाँमा पनि नगरपालिकाका कर्मचारीले व्यापक आर्थिक हिनामिना गरेका हुन्। कार्यक्रम अन्तर्गत पालिकामा रहेका गर्भवती महिलालाई पोषण सामाग्री वितरणमा त्यहाँका कर्मचारीले आर्थिक हिनामिना गरेका हुन्। बजेट गत आर्थिक वर्षकै भए पनि गर्भवती महिलालाई चालु आर्थिक वर्षको दोश्रो सातामा मात्रै पोषण सामाग्री बाँडिएको हो। बहुक्षेत्रीय पोषण कार्यक्रममा नगरपालिकाका १० वटै वडामा गरी ९ सय ६६ जना गर्भवती महिलालाई प्रोटिन पाउडर, रगतको हेमोग्लोबिन बढाउने एचबी सिरप, दूध बढाउने आर्युवेदिक सन्तावरी पाउडर, मसुरोको दाल र अण्डा वितरण गरिएको छ। जिन्सी शाखा प्रमुख मनोजकुमार साहका अनुसार ९ सय ६६ जना महिलालाई १६ लाख ५७ हजार रुपैयाँ मूल्यको ती सामान खरिद गरि वितरण गरिएको हो। साहका अनुसार, नगरपालिकाले प्रोटिन पाउडर २ सय ग्रामको प्योकट ३ सय ९० रुपैयाँ, एचबी सिरप २ सय रुपैयाँ, सन्तावरी पाउडर १ प्याकेट ३ सय ५० रुपैयाँ , दाल मुसुरोको ३ किलो ३ सय ७५ रुपैयाँ र अण्डा ३० पिस ४५० रुपैयाँमा खरिद गरेको हो। नगरपालिकाका अनुसार एक जना महिलालाई बाढिएको ती सामानको मूल्य १ हजार ७ सय १५ रुपैयाँ परेको छ। तर बजारमा ती सामानको अधिकतम खुद्रा मुल्य भने १ हजार ४ सय ३५ रुपैयाँ मात्रै पर्छ। वीरगन्जको पसलमा गएर ती सामानको अधिकतम खुद्रा मुल्य बारे बुझ्दा प्रोटिन पाउडर २ सय ग्रामको प्योकट ३ सय ५० रुपैयाँ, एचबी सिरप २ सय रुपैयाँ, सन्तावरी पाउडर १ प्याकेट २ सय रुपैयाँ, मुसरो दाल ३ किलो ३ सय १५ रुपैयाँ र अण्डा ३० पिस ( १ क्यारेट) को ३७० रुपैयाँमै बिक्री भइरहेको छ। थोक पसलमा गएर बढी परिमाणमा खरिद गर्ने हो भने अझै सस्तो पर्छ। नगरपालिकाका कर्मचारीले ती सामानमा २ लाख ७० हजार ७ सय ९० रुपैयाँ हिनामिना गरेका हुन्। तरकारीको बिउमा ३ लाख २३ हजार हिनामिना बहुक्षेत्रीय पोषण कार्यक्रम अन्तर्गत नै नगरपालिकाले गर्भवती महिलाहरुलाई तरकारीको बिउ पनि वितरण गरेको छ। तरकारीको बिउ वितरणमा पनि आर्थिक हिनामिना गरिएको छ। ९ सय ६६ जना गर्भवती महिलालाई नगरपालिकाले जनही चिप्ले भिन्डीको बिउ २० ग्राम , घिरलौलाको बिउ ४ दाना र लौकाको बिउ ४ दानाको प्याकेट बनाएर वितरण गरेको हो। तरकारीको बिउ वितरणमा ३ लाख ४३ हजार रुपैयाँ खर्च भएको नगरपालिकाको जिन्सी शाखाले जनाएको छ। नगरपालिकाका अनुसार एक जना महिलालाई ३ सय ५५ रुपैयाँको बिउ वितरण गरिएको हो। तर भिन्डीको बिउ २० ग्राम, लौका र घिरौलाको ४४ दान बिउको सेमत बजारमा अधिकतम खुद्रा मूल्य २० रुपैयाँ मात्रै पर्छ। यो हिसाबले ९ सय ६६ जनालाई वितरण गर्दा त्यसको वास्तविक मूल्य १९ हजार ३ सय २० रुपैयाँ मात्रै पर्न जान्छ। तर नगरपालिकाले तरकारी बिउ खरिदमा ३ लाख ४३ हजार रुपैयाँ खर्च भएको जनाएको छ। त्यसैले बिउ खरिदमा पनि ३ लाख २३ हजार ६ सय ८० रुपैयाँ हिनामिना गरेको पुष्टि भएको छ। कृषि ज्ञान केन्द्र पर्साका कृषि प्राविधिक श्याम किशोर प्रसाद कुर्मी भन्छन्, भिन्डीको बिउ २० ग्राम, लौका र घिरौलाको बिउ ४४ दाना हो भने यी सबैको मुल्य २० रुपैयाँभन्दा बढी पर्दैन।' पोखरीया नगरपालिकाका सामाजिक विकास शाखामा कार्यरत विनोद पाण्डले गर्भवती महिलालाई वितरण गर्ने तरकारी बिउ खरिदका लागि ३ लाख ४३ हजार रुपैयाँ रकम पेश्की लिएको जिन्सी शाखा प्रमुख साहले बताए। बुहक्षेत्रीय पोषण कार्यक्रमको जिम्मा पाएका नगरपालिकाका सामाजिक विकास शाखाका कर्मचारी नरेन्द्र साह कानुले भने नगरपालिकाले खरिद गरर ल्याएको सामान आफूले लक्षित समुहका महिलालाई बाड्ने काम मात्र गरेको बताए। उनले भने, कार्यक्रमका फोकल पर्सन ललन पटेल अषाढमै कार्यक्रम छाडेर अन्त जानुभयो। त्यसपछि नगरपालिकाले मलाई यी सामानहरु लगेर बाडिदिनु भन्यो अनि मैले लगेर बाडिदिए। कसले कहाँबाट कतिमा खरिद गर्यो त्यो मलाई थाहा छैन।' यस बारेमा प्रतिकृया लिन खोज्दा नगरपालिका नगर प्रमुख दिप नारायण रौनियार सम्पर्कमा आउन चाहेनन्। नगर उपप्रमुख सल्मा खातुनले भने यस बारेमा आफ्नो ध्यानाकर्षण भएको बताइन्। उनले भनिन्,सम्बन्धित फाँटका कर्मचारीलाई बोलाएर म यस बारेमा बुझ्छु। यदि अनियमितता भएको रहेछ भने दोषी कर्मचारीलाई कारवाही हुन्छ।'"
इन्टर्नसीपको माग गर्दै चीनमा डाक्टर पढेकाले गरे माइतीघरमा प्रदर्शन,काठमाडौं : चीनमा चिकित्साशास्त्र अध्ययन गरेका विद्यार्थीहरुले इन्टर्नसीप गर्न पाउँ भन्दै माइतीघरमा प्रदर्शन गरेका छन् । उनीहरुले अध्ययन गरेको लामो समय वितिसक्दा पनि इन्टर्नसीप गर्न नपाएको भन्दै मंगलबार राजधानीमा प्रदर्शन गरेका हुन् । नेपाल मेडिकल काउन्सिलको इन्टर्नसीप नियम स्पष्ट नहुँदा नेपालमा इन्टर्नसीप गर्न नपाएको उनीहरुको गुनासो छ। विदेशमा अध्ययन गरेर नेपालमा नै इन्टर्नसीप गर्नुपर्ने कुनै विशेष वा वाध्यात्मक परिस्थिति भएमा सो परिस्थितिको जानकारी दिँदै विद्यार्थीले आफू पढेको संस्था र नेपाल मेडिकल काउन्सिलको पूर्वस्वीकृति लिएर मात्र नेपाल भित्रका संस्थामा इन्टर्नसीप गर्न पाउने प्रावधान छ । सो नियमप्रति उनीहरुले आपत्ति जनाउँदै आएका छन् ।
भारतमा इन्जिनियरिङको पाठ्यक्रममा रामायण र महाभारत,"भोपाल : भारतमा अब इन्जिनियरिङका विद्यार्थीले महाभारत र रामायण पढ्नुपर्ने भएको छ। भारतको मध्य प्रदेशका कलेजमा भर्ना हुने इन्जिनियरिङका विद्यार्थीहरुले अब महाभारत र रामायण पढ्नु पर्ने भएको हो। मध्य प्रदेशको उच्च शिक्षा विभागका अनुसार इन्जिनियरिङ विषयको पाठ्यक्रममा रामायण, महाभारत र रामचरितमानस समावेश गरिएको छ। अध्ययन बोर्डका शिक्षकहरुको उपस्थितिमा एनईपी २०२० अन्तर्गत रामायण, महाभारतसहितको पाठ्यक्रम तयार गरिएको हो। समकालिन कार्यलाई प्रभावकारी बनाउन विद्यार्थीले थुप्रै सिकाई हासिल गर्न सक्ने भएकोले इन्जिनियरिङको पाठ्यक्रममा रामायण, महाभारत र रामचरितमानस समावेश गरिएको मध्य प्रदेशका शिक्षामन्त्री मोहन यादवले बताएका छन्। जसले भगवान रामको चरित्र र महाभारतको दर्शनलाई समकालिन कार्यसँग जोड्न चाहनेले इन्जिनियरिङ पाठ्यक्रमअनुसार सिक्न सक्छन्। यदि हामी आफ्नो गौरवशाली इतिहासलाई अघि बढाउन सक्छौँ भने नयाँ पाठ्यक्रममा कुनै आपत्ति छैन उनले भनेका छन्। यहि शैक्षिक वर्षदेखि लागु हुने गरी जारी गरिएको नयाँ पाठ्यक्रमअनुसार रामायण, महाभारत र रामचरितमानसलाई वैकल्पिक विषयमा राखिएको छ। महाभारत भने अनिवार्य र वैकल्पिक दुवैमा समावेश गरिएको अधिकारीहरुले जनाएका छन्। अंग्रेजी र हिन्दी भाषाको सट्टा योग र ध्यानसमेत पाठ्यक्रममा समावेश गरिएको छ। मध्य प्रदेशका सबै इन्जिनियरिङ र गैर इन्जिनियरिङ कलेजहरु सेप्टेम्बर १५ देखि भौतिक रुपमा सञ्चालन हुनेछन्। कक्षाकोठामा ५० प्रतिशत विद्यार्थीको उपस्थितिमा पठनपाठन सञ्चालन गरिनेछ। भारतमा केहि महिनाअघि इन्जिनियरिङ विषयलाई विभिन्न आठ मातृभाषामा पठनपाठन सञ्चालन गर्न निर्देशन जारी गरिएको थियो।"
माओवादी केन्द्रको स्थायी कमिटी बैठक बस्दै,काठमाडौं : नेकपा माओवादी केन्द्रले स्थायी कमिटी बैठक डाकेको छ । दिउँसो ३ बजेका लागि पार्टी कार्यालय पेरिसडाँडामा बैठक बोलाएको हो । बैठक संसदमा जारी गतिरोध अन्त्य र मन्त्रीपरिषद् विस्तारबारे केन्द्रित हुने जनाइएको छ। सभामुख अग्नीप्रसाद सापकोटाको भूमिकामाथि प्रश्न उठाउँदै एमालेले संसद बैठक अवरुद्ध गर्दै आएका छन्।
खुल्न थाले विद्यालय,"स्याङ्जा : स्याङ्जा प्रशासनले स्मार्ट लकडाउनसँगै विद्यालय खोल्न सकिने निर्णय गरेपछि यहाँका विद्यालय खुल्न थालेका छन्। स्याङ्जाका नीजि तथा सरकारी केही विद्यालयले आइतबारदेखि खुलेका छन्। शिक्षक र बिद्यार्थीहरु आउने क्रम बढेको छ। केहीले भने स्वास्थ्य मापदण्ड पुरा गर्नेभन्दै असोज १ गतेदेखि खुलाउने जनाएका छन्। स्मार्ट लकडाउनमा स्वास्थ्यका मापदण्ड पुरा गरी शसरिर उपस्थितीमा नै विद्यालय सञ्चालन गर्न सकिने प्रशासनले जनाएको छ। मापदण्ड पुरा गरी विद्यालय सञ्चालन गरे नगरेको अनुगमन गरी र कारवाही गर्न स्थानिय तहलाई प्रशासनको आग्रह छ। संसारभर फैलिएको कोरोना संक्रमणका कारण २०७६ चैत ११ देखि बन्द शैक्षिक संस्था बिस्तारै खुल्न थालेका हुन्। झण्डै २ वर्षदेखि बालबालिकाको पढाईलेखाई प्रभावित बनेको छ। इन्टेरनेट तथा डिजिटल सेवा सुबिधा सम्पन्न परिवारले अनलाईन कक्षा लिन पाए पनि धेरै बालबालिकाले पढ्न पाएका छैनन्। सरोकारवालाका सुझाव बमोजिम र संक्रमणको दर घट्दै गएका तथ्यांक सार्वजनिक हुनथालेपछि स्वास्थ्य मापदण्डको पालना गर्दै विद्यालय खोल्न जिल्ला कोभिड संक्रमण नियन्त्रण समितिले निर्णय गरेको हो। यसअघिका कक्षा १० को एसर्ईई परीक्षा, कक्षा ११ परीक्षा संचालन गर्ने र परीक्षाफल तयार गर्ने सम्मको अधिकार स्थानीय विद्यालयलाई प्रत्योजन गरी काम सम्पन्न भैसकेको छ। तर कक्षा १२ को बोर्ड परीक्षा भने सरकारले स्वास्थ्य मापदण्ड पुरागरी विद्यालयमै परीक्षा संचालन गर्ने निर्णय गरेको छ। भोली (भदौ ३०) देखि सञ्चालन गरिने परीक्षाको सम्पूर्ण तयारी पुरा भएको जनाइएको छ। थोरै बिद्यार्थी संख्या भएका विद्यालयलाई सहज भएपनि धेरै बिद्यार्थी भएका विद्यालयलाई भने अझैं केही दिन लाग्न सक्ने बताइएको छ। खोप लगाएपछि जोखिम कम हुने भएकाले सरकारले सर्वसाधारण, बालबालिकाको जीवन रक्षाका लागि छिटो खोपको व्यवस्था गर्नुपर्ने अभिभावकको आग्रह छ। अब स्मार्ट लकडाउनअन्र्तगत विद्यालय, बिद्यार्थी खुशी छन्। जनजीवन सामन्यीकरण भए झै देखिएको छ। धेरै समयपछि विद्यालयमै गएर पढ्न पाउँदा अत्यन्त खुशी लागेको र कक्षा ८ का बिद्यार्थी मुना शर्मा भन्छिन्। त्यसो त, शिक्षकहरुले पनि आफना सबै बिद्यार्थीलाई अनलाइन कक्षामा पढाउन नपाउदा दुखी भएको गुनासो सुनाए। एउटै बिधि, एउटै सिकाई हुदाँ पनि सबै बिद्यार्थी समेटेर पढाउन पाईएन, उनीहरुमा पनि आफ्नै समस्या र दुख सुनाउथे। अब विद्यालय खुल्यो, सबैले पढ्न पाउने भए प्रिन्सिपल धु्रवबन्धु पोैडेल भन्छन्। गत वैशाख २१ गते देखि पटक पटकगरी जिल्लामा निरन्तर निषेधाज्ञा जारी छ। यसै साता संक्रमणको दर घटेको जनाउदै प्रशासनले असोज १५ सम्म स्मार्ट लकडाउनको आदेश सहित विद्यालय खुलाउन सकिने निर्णय गरेको थियो।"
पुल निर्माणमा स्थानीयको विरोध,"विराटनगर : विराटनगर महानगरपालिकाले निर्माण गर्न लागेको आकाशे पुल निर्माणको स्थानीयले विरोध गरेका छन्। स्थानीयको विरोधपछि आकाशे पुल निर्माणको काम रोकिएको छ। आवश्यकता नभएको ठाउँमा आकाशे पुल बनाउन थालेपछि स्थानीयहरु विराटनगर महानगरपालिको विरोधमा उत्रिएको हो। बस पार्कभन्दा निकै तल कलेज रोडको नजिकै आकाशे पुल बनाउन खाल्डो खनिएको छ। स्थानीयले विरोध गरेपछि पुल निर्माणको काम हाल स्थगित भएको छ। विराटनगर महानगरपालिकाले कञ्चनबारी चोक, बरगाछी चोक, घाँस चोकमा गरी हाल तीन ठाउँमा आकाशे पुल बनाउने योजना अघि सारेको थियो। बरगाछीमा मेयर भीम पराजुलीले गत साल चैत २ गते पुलको शिल्यान्यास नै गरिसके। तर ती ठाउँमा पुल निर्माण नगरी कलेज रोड छेउमा काम शुरू गरिएको हो। वडा नं ९ र ११ को बीचमा पर्ने कलेजरोड नजिकैको ठाउँमा पुल बनाउनु आवश्यकता छैन भने त्यहाँ पुल बनाउँदा रोजीरोटी गरेर जीविकोपार्जन गर्दै आएका स्थानीयले महानगरपालिकाको सो योजनाको विरोध गरेका छन्। शंकरप्रसाद साह, श्यामप्रसाद साह, कुँवरलाल कामत, ओमप्रकाश माली, मदन कामत, विनोद कामत, सेवा कामत आदिले आकाशे पुल निर्माणको विरोध गर्दै महानगरपालिकामा लिखित उजुरी दिएका छन्। सो ठाउँमा पुल बनाउनु कुनै औचित्य छैन भने पुल बनेमा त्यहाँको गरिव परिवारको उठिवास हुने अवस्था छ। पुल निर्माण गर्न लागिएको ठाउँको पश्चिमपट्टिको जग्गाधनीको पनि पूरै बाटो बन्द हुने अवस्था छ। व्यक्तिलाई मर्का पर्नेगरी अनावश्यक ठाउँमा पुल बनाउनु कुनै औचित्य नरहेकाले विरोधमा उत्रिएको शंकरप्रसाद साहले बताए। विराटनगर महानगरपालिकाका इञ्जिनियर अर्जुन थापाले सो ठाउँमा पुल बन्न लागे पनि स्थानीयको विरोधका कारण काम अघि बढ्न नसकेको बताए। उनले अन्त पनि आकाशे पुल बन्ने बताए। कार्यकालको अन्त्यमा काम देखाउन मेयर भीम पराजुलीले आकाशे पुल निर्माणको कामलाई जोड दिँदै आएका छन्। उनी जसरी हुन्छ दशैसम्ममा केही पुल बनाइ छाड्ने पक्षमा छन्। त्यही क्रममा अनावश्यक ठाउँमा पुल ठड्याएर काम भएको देखाउन खोजिरहेका छन्। तर अनावश्यक ठाउँमा पुल बनाउनु भनेको महानगरको बजेटको दुरूपयोग गर्नु मात्र भएको स्थानीयहरुले बताएका छन्।"
पहिलो पटक केमिकल ईन्जिनियर्स समाज गठन,"काठमाडौँ: नेपालमा पहिलोपटक केमिकल ईन्जिनियरहरुले केमिकल ईन्जिनियर्स समाज गठन गरेका छन् । समृद्ध नेपालको लागि औद्योगिकरण र औद्योगिकरणको लागि केमिकल ईन्जिनियर मुल नारासहित पहिलो पटक केमिकल ईन्जिनियरहरुले पेशागत हक हितका लागि संगठन गठन गरेका हुन् । ई डा चण्डिका प्रसाद भट्टको अध्यक्षतामा नयाँ कार्यसमिति गठन भएको हो । उपाध्यक्षमा ई शुशील भट्टराई, महासचिव ई सुरेश पाण्डेसहित ९ पदाधिकारीसहितको समिति गठन बनेको हो । केमिकल ईन्जिनियर पेशालाई संयमित र मर्यादित बनाउन आफूहरु अब आधिकारिक रुपमा संगठित भएको केमिकल ईन्जिनियर्स समाज नेपालका महासचिव केमिकल ई सुरेश पाण्डेले जानकारी दिए । नेपालमा अन्य ईन्जिनियरिङ पेशाजस्तै चर्चित र उपयोगी दर्जाको रुपमा स्थापित गर्ने उदेश्य राखेका छौँ । यस समाजले नेपालको औद्योगिक विकासमा योगदान पुर्याई देशको अर्थतन्त्र बलियो बनाउने लक्ष्य राखेको छमहासचिव केमिकल ई सुरेश पाण्डेले बताए। समाजले मुनाफारहित जनहितकारी, नेपाल भित्र र बाहिर रहेका नेपाली केमिकल ईन्जिनियरहरुको हकहित, अधिकार र पहिचानको रक्षा, देशलाई औद्योगिकरण र यान्त्रिकरणउन्मुख बनाउने, वातावरणमैत्री प्रविधिको अध्ययन, अनुसन्धान र प्रवद्र्धनमा जोड दिने लगायत उदेश्य बोकेको जनाएको छ।"
प्रतिनिधिसभा बैठक (लाइभ),"काठमाडौं : प्रतिनिधिसभाको ९ औं अधिबेसनको पाचौं बैठक सुरु भएको छ। बैठकमा अर्थमन्त्री जनार्दन शर्माले विनियोजन विधेयक, २०७८ माथि विचार गरियोस् भन्ने प्रस्ताव प्रस्तुत गर्ने कार्य सूची छ। चालु आर्थिक वर्षको बजेटका सम्बन्धमा जोडिएका विषयसमेत अगाडि बढाउनुपर्ने दायित्व छ। यही भदौ ३० गतेसम्म बजेट पारित गर्नुपर्ने बाध्यता छ। यसैगरी शोक प्रस्ताव पारित हुने जनाइएको छ।"
आमाबुवाले गरे ८ महिने छोराको हत्या,"बुटवल : रुपन्देहीको गैडहवामा आफ्नै आमा बुवाले ८ महिने बालकको घाँटी रेटी हत्या गरेका छन् । भदौ २६ गते बिहान करिब १ बजेतिर रुपन्देही गैडहवा गाउँपालिका ६ बस्ने श्रीराम मल्लाह र उनकी श्रीमती रेनु मल्लाहले आफ्नै घरको छतमा लगेर दूधे छोरा सुरज मल्लाहको घाँटी रेटी हत्या गरेको प्रहरीले जनाएको छ । घटनास्थलको सुक्ष्म अवलोकन गर्ने क्रममा घरको छतमा आलो रगत जमेको, बावु र आमा सुत्ने कोठाको टेबुलमा रगत लागेको हँसिया, ओछ्यान तथा विद्युतको स्वीचमा रगत जस्तो रातो टाटा फेला परेको रुपन्देहीका प्रहरी प्रवत्ता सत्यनाराण थापाले जानकारी दिए । मल्लाहको श्रीमती रेनु मल्लाहको शरीर समेत खानतलासी गर्ने क्रममा उनले लगाएको साडी भिजेको अवस्थमा रहेको र सो साडीमा रगत जस्तो रातो पदार्थ लागेको अवस्थामा फेला परेको प्रहरीले जनाएको छ । घटनाको अनुसन्धान तथा सोधपुछ गर्दा मृतक बुवा आमा दुवैले हत्या गरेको स्वीकार गरेका छन् । मल्लाह दम्पत्तीलाई घटनास्थलबाटै सोही दिन पक्राउ गरी अदालतबाट जरुरी पक्राउ पुर्जी स्वीकृत गराई २७ गते म्याद थप गरी अनुसन्धान भइरहेको थापाले जानकारी दिए । छोरा हत्याको कारण खुलेको छैन । मृतकको परिवारमा जग्गासम्बन्धी विवादको कारणले दैनिक झैझगडा हुने गरेको र घटना सोही कारणले भएको हुनसक्ने बुझिएको छ ।"
ताकमका युवा राधाकृष्ण नाच जोगाउन अग्रसर,"बेनी : म्याग्दीको धवलागिरी गाउँपालिका७ ताकमका बासिन्दा मौलिक राधाकृष्ण नाचको संरक्षणमा जुटेका छन्। सांस्कृतिक महत्व बोकेको परम्परागत राधाकृष्ण नाच जोगाउन ताकमको धार्मिक नाट्य समूह अग्रसर भएका हुन्। हरेक वर्षको हरितालिका तिज पर्वको अवसरमा ताकममा राधाकृष्ण नाच देखाउने चलनलाई निरन्तरता दिइदै आएको कलाकार गोपाल आचार्यले बताए। संस्कृति लोप हुन नदिन नयाँ पुस्तालाई यो नाचको कला र सिप हस्तान्तरण गरिएको छ, उनले भने ताकममा मानब बस्ती रहेदेखिनै राधाकृष्ण नाच देखाउने चलन रहेको छ। यो नाच ताकममा मात्र देखाइने भएकाले ताकमको सांस्कृतिक सम्पत्ति भएको धार्मिक नाट्य समूहका अगुवा चिन्तामणी सुबेदी बताउँछन्। राधाकृष्ण नाचका लागि समूहले आफै मौलिक गीतको सिर्जना गरेका छन् । यो नाचका लागि हिन्दुधर्मवलम्बिहरुको भगवान शिव, पार्वति, उनिहरुका छोरा गणेश, राधा र कृष्ण अनी लाखे पात्र हुन्छन्। परापुर्व कालमा देवीदेवता र भगवानको माया प्रेम, जिवनमा आइपर्ने सुख र दुखका क्षणलाई गीतमार्फत व्यक्त गरेर नाचमा अभिनय गरिन्छ, सुबेदीले भने सबै कलाकार पुरुष हुन्छन्। पार्वति र राधाको भूमिका पनि पुरुष कलाकारले निभाउँछन्। राधा र कृष्णको जिवनमा लाखेले गलत भूमिका खेलेर आउने उतार चढावलाई कैलाश पर्वतमा रहेका शिव पार्वतीले नियालेको अभियन नाचमा प्रस्तुत हुन्छ। २५ मिनेट देखि ४५ मिनेटसम्म यो नाच प्रस्तुत गरिन्छ। ताकमको भगवति मन्दिर परिक्रमा गरेपछि कलाकारहरु नाच्दै नाच्दै खुल्ला ठाउँमा पुग्छन्। यसअघि ताकमको रत्नेगैरामा देखाइने यो नाच पछिल्लो समय वडा कार्यालय रहेको सामुदायिक भवन परिसरमा देखाउन थालिएको छ। केही वर्षयता नयाँ पुस्ताका युवाहरुले राधाकृष्ण नाचको सिप सिकेर अभिनय गर्न थालेका छन्। ताकमका अधिकांश समुदाय जुम्लाबाट बसाई सरेर आएका हुन्। उनीहरुले नै यो नाच भित्र्याएको बुढापाका बताउँछन्। अहिलेको जस्तो सूचना प्रबिधिको विकास नभएको अवस्थामा समाजमा मनोरञ्जनका लागि तिज पर्वका दिन राधाकृष्ण नाच देखाउने गरिएको थियो। गाउँपालिकाले प्रचारप्रसारका लागि ताकमका सबै वस्तीमा आलोपालो गरेर राधाकृष्ण नाच देखाउने निर्णय गरेको छ। विशेष सभा समारोह र मेला महोत्सवमा पनि ताकमको राधाकृष्ण नृत्य आकर्षण बन्न थालेको छ। कलाकारहरुका लागि पोषाक र बाद्यबाधनका सामग्रीको आवश्यकता छ। समूहको नियमित आम्दानीको स्रोत छैन्। सरकारी स्तरबाट सहयोग आवश्यक रहेको कलाकार गोबिन्द पौडेलले बताए।"
सेन्ट्रल फाईनान्सलाई भुक्तानी सेवा प्रदायक अनुमति,"काठमाडौं : नेपाल राष्ट्र बैंकले सेन्ट्रल फाईनान्स लिमिटेडलाई भुक्तानी सेवा प्रदायक सम्बन्धी कार्य गर्न अनुमति प्रदान गरेको छ। अनुमतिपश्चात् फाईनान्सले आफ्ना बचतकर्ताग्राहकहरुको लागि आफ्नै मोवाईल बैंकिङ्ग एप मार्फत मोवाईल बैंकिङ्ग सेवा सञ्चालन गर्नेछ। ग्राहकहरुले गुगलको प्ले स्टोर तथा एप्पलको एप स्टोरबाट मोवाइल बैंकिङ्ग एप डाउनलोड गर्न सक्नेछ। संस्थाले डेबिट कार्ड, एसएमएस बैंकिङ्ग, चेक क्लियरिङ्ग, आईपीएस, कनेक्ट आईपीएस, रेमिट्यान्स तथा सीआस्वा जस्ता आधुनिक बैंकिङ्गसेवा प्रदान गर्दै आएको र विभिन्न शाखा कार्यालयहरुमा एटीएम मेसिन पनि संचालन गरीरहेको छ। चुक्ता पूंजी रु ८८ करोड १० लाख रहेको यस संस्थालेरु५ अर्ब ७४ करोड ६५ लाख ६९ हजार निक्षेप संकलन गरी रु४ अर्ब ४७ करोड ५३ लाख १० हजार कर्जा प्रवाह गरेको छ। ललितपुरको कुपण्डोलमा संस्थाको आफ्नै कर्पोरेट भवनमा केन्द्रीय कार्यालयसहित विभिन्न जिल्लामा १५ वटा शाखाबाट संस्थाले बैंकिङ्ग कारोबार सञ्चालन गरीरहेकोमा छिट्टै झापाको बिर्तामोडमा पनि नँया शाखा थप गर्न लागेको छ।"
प्रधानमन्त्री देउवाले बोलाए मन्त्रिपरिषद बैठक,काठमाडौं : प्रधानमन्त्री शेरबहादुर देउवाले मन्त्रिपरिषद बैठक बोलाएका छन्। प्रधानमन्त्री देउवाले ३ बजेका लागि प्रधानमन्त्री तथा मन्त्रिपरिषद्को कार्यालय सिंहदरबारमा बैठक बोलाएका हुन्। सरकारका नियमित कामकारवाही नै बैठकका मुख्य एजेन्डा रहेको प्रधानमन्त्रीको सचिवालयले जनाएको छ।
"भाइरल ज्वरोका बिरामी बढे, बालबालिका बढी प्रभावित","काठमाडौं : जिल्लामा केही दिनदेखि भाइरल ज्वरोका बिरामीको संख्या बढ्दै गएको छ। यसबाट विशेषगरी बालबालिका तथा महिला बढी प्रभावित छन्। यहाँका अस्पताल तथा निजी पोलिक्लिनिकमा अहिले ज्वरोका बिरामीको संख्या बढेको स्वास्थ्यकर्मी बताउँछन्। केही दिनदेखि जिल्लामा वर्षासँगै अत्यधिक गर्मी बढेको र वातावरणमा आएको परिवर्तनले बिरामीको संख्या बढेकोे स्वास्थ्य सस्थाले जनाएका छन् । जिल्ला अस्पतालका सूचना अधिकारी अमरसिंह भाटले अस्पतालमा दैनिक १० देखि १५ ज्वरोका बिरामी उपचारका लागि आउने गरेकोे जानकारी दिए। अस्पतालका मेडिकल सुपरिटेण्डेन्ट डा कृष्ण जोशीले भने, 'अस्पतालमा अन्य रोगभन्दा भाइरल ज्वरोका बिरामीको संख्या बढ्दै गएको छ, दैनिक आउने ज्वरोका बिरामीका कारण उपचार गर्नमा निकै समस्या हुँदै आएको छ।' निजीस्तरका अस्पतालमा उपचार गराउन आएका बिरामीमध्ये ३०४० प्रतिशत भाइरल ज्वरोको समस्या हुने गरेको शैलेश्वरी अस्पताल दिपायलका डा ललित लिम्बूले बताए। यहाँका निजी मेडिकल तथा पोलिक्लिनिकमा समेत उक्त रोगका बिरामी बढ्दै गएको महाकाली पोलिक्लिनिक दिपायल राजपुरका स्वास्थ्यकर्मी पदमसिंह महराले जानकारी दिए। पछिल्लो केही दिनयता यहाँका गाउँघरमा समेत भाइरल ज्वरोका बिरामी देखिन थालेको जोरायल गाउँपालिकाका स्वास्थ्य संयोजक गोबिन्द विष्टले बताए। निजी मेडिकलमा उच्च जोडका औषधि दिने तथा ज्वरो चाँडै निको हुने भएकाले पनि उक्त रोगका बिरामी सरकारी अस्पतालभन्दा निजी मेडिकलप्रति बढी आकर्षित हुने गरेको केआइसिंह गाउँपालिका५ का स्थानीयवासी चेतराज भट्टले जानकारी दिए। मौसम परिवर्तनका कारण मानिसको शरीरमा अत्यधिक गर्मी भएको र शरीर तातो नै रहेको बेला अचानक पानीमा भिज्नु वा चिसो पदार्थ पिउनाले शरीरले तापक्रम अनुकूलरूपमा मिलाउन नसक्दा इन्फेक्सन भएर भाइरल ज्वरो आउने गरेको शैलेश्वरी अस्पतालका निर्देशक आइजंग कुँवरले बताए। यस्ता बिरामीलाई झोल पदार्थ बढी खान, सफा पानी बढी पिउन, खानपिन र सरसफाइलगायतका जनस्वास्थ्यको मापदण्डमा ध्यान दिन स्वास्थ्यकर्मीले आग्रह गरेका छन्।"
माधव नेपालले पदका लागि पतनको बाटो रोजे : ओली,"झापाः नेकपा एमालेका अध्यक्ष केपी शर्मा ओलीले देशको स्वाधिनता रक्षा गर्न एमालेलाई जिताउन आह्वान गरेका छन् । मंगलबार झापामा आयोजित कार्यकर्ता भेलामा बोल्दै अध्यक्ष ओलीले यस्तो बताएका हुन् । उनले देशलाई बनाउन एमाले सरकारबाट हट्ने होइन सरकारमा सहभागी हुनुपर्ने बताए । फरक प्रसंगमा नेपालको कम्युनिस्ट आन्दोलनलाई धरासयी बनाउन माधवकुमार नेपालले भूमिका खेलेको आरोप लगाए। उनले भने,' उहाँ कमरेड माधवकुमार नेपाल होइन । एमाले विरोधी जनविरोधी माधव नेपाल हो । उनले माओवादी केन्द्रमा अलमलमा परेकाहरुलाई नअलमलीन आग्रह गरे । उनले भने, 'प्रचण्डको पछि लागेर जिन्दगी बरबाद नगर्न माओवादी केन्द्रमा अलमलमा परेकाहरुलाई आग्रह गर्छु । देश बनाउन आउनुहोस् । उनले पार्टी पदका लागि मरिहत्ते गर्न नहुने बताए । उनले भने, 'पदका लागि सबैकुरा छोड्नु हुँदैन । पदकै लागि माधव नेपालले एमाले पार्टी छोडे । उनी पतनको बाटोमा लागे ।"
सन्दीपालाई रजत,"काठमाडौं : सञ्जीव नेपालीले १४औं फ्लोरिडा ओपन अनलाइन तेक्वान्दो च्याम्पियनसिपमा दुई स्वर्ण जितेका छन्। फ्लोरिडाको ओङ तेक्वान्दो एकेडेमीको आयोजनामा भएको च्याम्पियनसिपमा सञ्जीवले ३० देखि ४० वर्षमुनिको उमेर समूहअन्तर्गत स्पोर्ट्स र ट्रेडिसनल पुम्सेमा दुई स्वर्ण जितेका हुन्। यसैगरी नेपालकै प्रेम दर्नालले ट्रेडिसनल पुम्सेमा स्वर्ण जित्दा स्पोर्ट्स पुम्सेमा भने रजत पदकमै चिक्त बुझाए। स्पोट्र्स पुम्सेमा स्विट्जरल्यान्डका खेलाडीले उनलाई पछि पारे। यसै च्याम्पियनसिपमा नेपालकी अर्की खेलाडी सन्दीपा अमगाईंले स्पोटर्स् पुम्सेमा कांस्य र ट्रेडिसनल पुम्सेमा रजत पदक जितिन्। स्पोट्र्स पुम्सेमा स्वर्ण विजेता अमेरिकाकी नाटलिया मुनेटनले ६९६ अंक र रजत विजेता फ्रान्सकी ज्लाटकोभिच टमराले ६१५ अंक बटुलेका थिए। सन्दीपाले भने ५४५ अंक जोडेपछि कांस्य पदकमा खुम्चिन्। ट्रेडिसनलतर्प भने उनी रजत पदक जित्न सफल भइन्। गत सेप्टेम्बर ११ देखि भएको च्याम्पियनसिपमा नेपालसहित अमेरिका, फिलिपिन्स, अस्ट्रेलिया, फ्रान्स, स्विट्जरल्यान्ड र स्लोभानियालगायत राष्ट्रका खेलाडीले प्रतिस्पर्धा गरेका थिए। १४औं संस्करण भने अनलाइनमा हुँदा पुम्से, भर्चुअल स्पाइरिङ, स्पिड किकिङ, ब्रेकिङ, विपन र पारा तेक्वान्दोको प्रतिस्पर्धा भएको थियो।"
जुलाई यता करिब २४० प्रतिशतले बालबालिकामा कोरोना संक्रमण बढ्यो : बालरोग विशेषज्ञ समूह,"न्यूयोर्क : अमेरिकामा जुलाई यता बालबालिकामा तीव्र रूपमा कोरोना संक्रमण भएको एक अध्ययनले देखाएको छ । सोमबार अमेरिकन एकेडेमी अफ पेडिआट्रिक्समा (एएपी) प्रकाशित बालरोग विशेषज्ञ समूहले गरेको अध्ययन प्रतिवेदनमा जुलाई यता करिब २४० प्रतिशतले बालबालिकामा कोरोना संक्रमण बढेको देखाएको हो । अघिल्लो साता मात्र २ लाख ४३ हजार ३७३ बालबालिकामा थप कोरोना संक्रमण भएको अध्ययन समूहले उल्लेख गरेको छ । तर त्योभन्दा अघिल्लो साता भने २ लाख ५१ हजार ७८१ मा संक्रमण भएको पाइएको थियो । यो संख्या गत जुलाईको पहिलो साताभन्दा करिब २४० प्रतिशतले बढी हो । जुलाईको पहिलो साता ७१ हजार ७२६ मा संक्रमण भएको पुष्टि भएको थियो । गर्मीयामको सुरुवातमा संक्रमित बालबालिको संख्या घटेजस्तो देखिए पनि संक्रमण तीव्र नै छ, एएपीले भनेको छ, उच्च संक्रमणकै कारण दुई सातामा करिब ५ लाखमा संक्रमित भएका छन् । बालबालिकालाई संक्रमणबाट रोक्न खोप लगाउन अनुमति पाएका सबै नागरिकले चाँडै खोप लगाउनुपर्ने विज्ञ समूहले सुझाएको छ । १२ वर्षभन्दा मुनिका बालबालिकालाई खोप अनुमति नभएकाले सोभन्दा माथिका सम्पूर्ण अभिभावकले खोप तीव्र रूपमा लगाउनुपर्ने विज्ञ समूहको सुझाव रहेको छ । (सीएनएनबाट)"
सरकारले रोक्यो एनआरएनए निर्वाचन,"काठमाडौं : सरकारले गैरआवासीय नेपाली संघ (एनआरएनए) को निर्वाचन प्रक्रिया रोक्न निर्देशन दिएको छ। महाधिवेशन प्रतिनिधि चयनमा धांधली भएको भन्दै उजुरी परेपछि परराष्ट्र मन्त्रालयले निर्वाचन रोक्न संघलाई पत्राचार गरेको हो। उजुरीमाथि अनुगमन गर्न मन्त्रालयले समिति बनाएको छ। अनुगमन समितिले काम नसक्दासम्म निर्वाचन प्रक्रिया रोक्न परराष्ट्रले निर्देशन दिएको हो। परराष्ट्र मन्त्रालयको नीति योजना, विकास कूटनीति तथा विदेशमा रहेका नेपालीसम्बन्धी महाशाखाका प्रमुखको संयोजकत्वमा तीन सदस्यीय अनुगमन समिति गठन गरेको छ। अनुगमन समितिले आफ्नो प्रतिवेदन पेस नगरेसम्म अन्तर्राष्ट्रिय समन्वय परिषद् तथा राष्ट्रिय समन्वय परिषद्का निर्वाचनसम्बन्धी बाँकी प्रक्रिया स्थगन गर्न पनि मन्त्रालयले निर्देशन दिएको हो। परराष्ट्र मन्त्रालयका सहसचिव भरतकुमार रेग्मीले उजुरीका आधारमा छानबिन सुरु गरिएको बताए। हामी सुरुआती चरणमा छौं उनले भने, अनुगमन समिति बनाएर काम थालिसकेका छौं। ऐन, कानुन हेरेर प्रक्रिया पूरा भए, नभएको हेरेर निर्णय गरिने उनले बताए। जापान, अस्ट्रेलिया, बेलायत, अमेरिका, जर्मनी, बेल्जियम, साइप्रस, अस्ट्रिया, चेक गणतन्त्र, स्विट्जरल्यान्ड, स्विडेन, नेदरल्यान्ड, डेनमार्क, पोर्चुगलमा राष्ट्रिय समन्वय समितिको छनोट प्रक्रियामा समस्या छ। यी देशमा संस्थापन पक्षले धाँधली गरेको उजुरीकर्ताको आरोप छ। एनआरएनए जापानको निर्वाचन प्रक्रियाका सम्बन्धमा सचिवालयबाट जवाफ प्राप्त भए पनि निर्वाचनका सवालमा उठेका विषय सम्बोधन नभएको पत्रमा उल्लेख छ। अध्यक्षका प्रत्यासी कुल आचार्य पक्षले संस्थापन पक्षले प्रतिनिधि छनोटमा गडबडी गरेको भन्दै समाधानका लागि सरकारलाई गुहारेका हुन्। अध्यक्षका प्रत्यासी आचार्य समूह निकट आईसीसी पूर्वसचिव जानकी गुरुङ (बेल्जियम), एनआरएनए अमेरिकाका सल्लाहकार वेदप्रसाद खरेल र आईसीसी मानार्थ सदस्य नवराज ओली (कतार)ले परराष्ट्र मन्त्रालयमा निवेदन दिएका थिए। परराष्ट्रको निर्देशनसँगै संघको अक्टोबर २३, २४ र २५ मा तय भएको निर्वाचन अनिश्चित बनेको छ। यता संस्थापन पक्षले भने समयमै निर्वाचन हुने दाबी गर्र्दै आएको छ। गैरआवासीय नेपाली संघ (एनआरएनए) का महासचिव डा हेमराज शर्माले भने एनआरएनएको आसन्न चुनाव कुनै पनि हालतमा नसर्ने बताए। डा शर्माले आफ्नो अनुकूल नतिजा नआउने देखेपछि राज्य संयन्त्रको दुरुपयोग गरेर मन्त्रालयमाथि चिठी लेख्न दबाब दिइएको बताए। संघका उपाध्यक्ष डा बद्री केसीले कसैको हारजितले एनआरएनए अभियान नरोकिने बताए। अधिवेशन रोकेर संस्थालाई अनिर्णयको बन्दी बनाउन नहुने बताए। छलफलका माध्यमबाट अनिश्चितता र अन्योल छिट्टै हटाइने उपाध्यक्ष केसीले बताए।"
बालबालिकाको खोप कहिले ?,"जुली स्वान इन्जिनियर हुन्। उनी नर्थ क्यारोलिना स्टेट युनिभर्सिटीमा स्वास्थ्य प्रणाली र संक्रामक रोगको अध्ययन गर्दैछिन्। अनुसन्धानकर्ताको एक टोलीको उनी नेतृत्व गर्छिन्। कोरोना भाइरसको डेल्टा संस्करण कसरी विभिन्न विद्यालयमा फैलन सक्छ भन्ने विषयमा उनको टोलीले हालै अध्ययन गरेको छ। वासिङ्टन पोस्टमा हालै प्रकाशित यसको नतिजा चिन्ताजनक थियो। अध्ययनका अनुसार मास्क नलगाउने र परीक्षण पनि नगरिएकामध्ये ७५ प्रतिशतभन्दा बढी संवेदनशील विद्यार्थी आगामी तीन महिनाभित्र संक्रमित हुनेछन्। मास्क लगाउने र परीक्षण पनि गरिएका विद्यार्थी पनि यदि कम प्रतिरक्षापूर्ण वातावरणमा बस्छन् भने उनीहरूलाई संक्रमणको सम्भावना बढी छ। करिब सबै प्राथमिक विद्यालयका कक्षाहरू जोखिममा छन्। यी विद्यार्थीमध्ये २२ प्रतिशतलाई १०७ दिनभित्र कोभिड हुने सम्भावना देखियो। प्राथमिक विद्यालयका पढ्ने दुई विद्यार्थीका अभिभावकका रूपमा मलाई त्यो तथ्यांक डरलाग्दो थियो। हुन त योभन्दा पहिले नै पेटमा एक लात हानेजस्तै महसुस भएको थियो, जतिबेला राष्ट्रिय स्वास्थ्य संस्थानका निर्देशक डा फ्रान्सिस कोलिन्सले बालबालिकाको कोभिड भ्याक्सिन यस वर्षको अन्त्यसम्ममा पनि अनुमोदन हुने आशा नगरेको बताएका थिए। म न्युयोर्क सहरमा बस्छु। यहाँ विद्यालयका स्टाफले भ्याक्सिन र मास्क लगाउनु जरुरी छ भन्ने विषयमा कुनै विवाद छैन। तर स्वानको टोलीले गरेको अनुसन्धानले यस्तो लाग्यो कि बच्चामध्ये कसैलाई कोभिड नलागी भ्याक्सिन त्यति सजिलै पाइँदैन। स्वानसँग कुरा गरिसकेपछि पनि यस्तो लाग्यो कि त्यो त्यति सरल छैन। उनको टोलीले अनुसन्धान गर्दा परीक्षण पोजेटिभ आउने विद्यार्थीलाई क्वारेन्टाइनमा राख्दाको प्रभाव र मास्कको अप्रभावकारी प्रयोगलाई लियो। धेरै विद्यालयहरूमा अनुसन्धानमा देखिएभन्दा संक्रमणको संख्या कम हुन सक्ने आशा उनले गरेकी छन्। हुन त यो असम्भव भए पनि कोभिडलाई गभ्मीरतापूर्वक लिने अभिभावकका लागि यसले धेरै सान्त्वना मिल्छ। तर यी आमाबाबु कोभिडलाई गम्भीरतापूर्वक नलिने व्यक्तिहरूद्वारा घेरिएका छन्। स्कुल भर्खरै खुलेका छन्। बालबालिका अस्पतालमा भर्ना हुने दर पहिलेको भन्दा निकै उच्च छ। यही कारण खाद्य तथा औषधि प्रशासन (एफडीए) ले जतिसक्दो छिटो उचित कदम चाल्नु आवश्यक देखिन्छ। म तपाईंहरूलाई यो पक्का भन्न सक्छु कि यही सेप्टेम्बरमा प्रस्तुत गर्न फाइजरसँग तथ्यांक उपलब्ध हुनेछ, प्राडा भोन्नी माल्डोनाडोले भने। उनी बाल संक्रामक रोगहरूबारे फाइजर बायोएनटेक बाल चिकित्सा खोप परीक्षणको स्ट्यानफोर्डका प्रमुख अन्वेषक हुन्। उनका अनुसार फाइजरले यही अक्टोबर महिनामा आपत्कालीन प्रयोगका लागि अनुमति लिन सक्षम हुनेछ। अध्ययनका अनुसार मास्क नलगाउने र परीक्षण पनि नगरिएकामध्ये ७५ प्रतिशतभन्दा बढी संवेदनशील विद्यार्थी आगामी तीन महिनाभित्र संक्रमित हुनेछन्। कोलिन्सले यस वर्षको अन्त्यसम्म पनि खोप सम्भव हुँदैन भनेर किन भनेका हुन्। यो अझै स्पष्ट हुन सकेन। त्यसैले जतिसुकै पहुँच भएका व्यक्तिका लागि पनि एउटा उत्तर पाउन गाह्रो प्रश्न बनेको छ, के एफडीएले बालबालिकाको खोपका लागि केही अतिरिक्त तथ्यांकको माग गर्ला त ? गत जुलाईमा, एफडीएले खोपका दुर्लभ साइड इफेक्टहरू पत्ता लगाउन फाइजर बायो एनटेक र मोर्डनालाई आफ्नो क्लिनिकल परीक्षणमा बालबालिकाको संख्या दोब्बर बनाउन निर्देशन दिएको थियो। साथै सो एजेन्सीले खोपपछिको सुरक्षामा चारदेखि ६ महिनासम्म फलोअप गर्न पनि भनेको थियो। जब कि वयस्कका मानिसका लागि दुई महिनाको मात्र फलोअपको निर्देशन दिइएको छ। खोपलाई आपत्कालीन प्रयोगका लागि अनुमति दिन यो तथ्यांक आवश्यक छ भन्ने विषयमा प्रायः विशेषज्ञहरूले सोचेको पाइन्न। एफडीएले यसमा जोड दिन्छ या दिँदैन, हामीलाई थाहा छैन। अमेरिकन एकेडेमी अफ पेडियाट्रिक्सका अध्यक्ष डाली साभियो बियर्सले यो सायद एउटा निर्णय बिन्दु हुन सक्ने जनाए। विभिन्न भविष्यवाणीलाई प्रभावित गर्ने यो सायद एउटा निर्णय बिन्दु हुन सक्छ, अध्यक्ष बियर्सले भने। दुई साता अगाडि कंग्रेसका १०८ सदस्यले पनि बालबालिकाको खोप अनुमतिका लागि कति समय लाग्छ भन्ने विषयमा चिन्ता व्यक्त गरेका थिए। उनीहरूले एफडीएलाई एक पत्र लेख्दै खोपको समय तालिकाको विषयमा जिज्ञासा राखेका थिए। एफडीएले यसको प्रतिउत्तर त दियो। तर कुनै विशेष समय तोकेन। एफडीएको समीक्षा प्रक्रियामा जनतालाई पूर्ण विश्वास छ भन्ने हामी बुझ्छांै, हामीले अनुमोदन गर्ने जुनसुकै उत्पादन र स्वास्थ्य रक्षाका लागि हाम्रो प्रतिबद्धतामाथि जनताको विश्वास छ, एजेन्सीले भनेको छ। तर व्यक्तिगत रूपमा उक्त विश्वास गुमाउँदैछु। खोपको विषयमा केही गल्ती भए एफडीए नै दोषी ठहरिने डर छ। तर यसको अभावमा बालबालिका गम्भीर प्रकृतिका बिरामी हुन्छन् भन्ने जरुरी छैन। डेल्टा भाइरसको सन्दर्भमा पनि बयस्कको तुलनामा बालबालिकामा मृत्युको सम्भावना कम छ। तर यसो भन्दैमा ढुक्कले बस्ने अवस्था छैन। किनकि बाल अस्पतालका शय्या पनि भरिन थालेका छन्। कसरी जोगाउने संक्रमणबाट बालबालिकालाई ? जुलाई यता करिब २४० प्रतिशतले बालबालिकामा कोरोना संक्रमण बढ्यो : बालरोग विशेषज्ञ समूह बालबालिकालाई भविष्यका जिम्मेवार नागरिक बनाउनु राज्यको दायित्व हो : राष्ट्रपति बाल अस्पताल संघका प्रमुख कार्यकारीले हालै राष्ट्रपति बाइडेनलाई पत्र लेख्दै भने, अस्पतालहरूमा बालबालिकाको शय्या क्षमता पूरा भइसकेको छ वा क्षमता पुग्न लागिसकेको छ। अब स्कुल सञ्चालन भइसकेपछि दिनहरूमा शय्याको माग बढ्दो हुन सक्छ। त्यहाँ पर्याप्त शय्या नहुन सक्छ। बालबालिका र उनीहरूका परिवारका सदस्यलाई हेर्ने विशेषज्ञको अभाव हुन सक्छ। सन्तानका लागि भ्याक्सिनभन्दा कोभिड कैयौं गुणा खतरनाक छ भन्नेमा विश्वस्त रहेका अभिभावक बच्चाले भ्याक्सिन पाउन् भन्नेमा हरसम्भव प्रयासरत छन्। आमाबाबुमध्येका केहीले भने खोपकै लागि उमेर ढाँटिरहेका पनि छन्। असफल भए पनि निरन्तर कोसिस गरिरहनेमध्ये म पनि एक हुँ, जसले सन्तानलाई खोप लगाउन आफ्नो बालरोग विशेषज्ञसँग पहल गरिरहेछ। फाइजरको खोप एफडीएद्वारा पूर्ण अनुमोदन भइसकेकाले यो प्राविधिक रूपमा पनि कानुनसम्मत देखिन्छ। स्वानको १० वर्षीया सन्तान स्कुल जाँदैछन्। उनले मलाई भनिन् कि यदि उनको बाल रोग विशेषज्ञ खोप लगाइदिन सहमत भए उनले त्यसै गर्नेछिन्। धेरै अभिभावक यसको व्यग्र प्रतीक्षामा हुनुहुन्छ, उनले भनिन्। (द न्युयोर्क टाइम्सबाट आंशिक अनुवाद)"
"कांग्रेसलाई सदस्यताकै भारी, आयोगमा उजुरी","काठमाडौं : १४औं महाधिवेशन नजिकिँदै गर्दा कांग्रेसले २१ जिल्लाका क्रियाशील सदस्यताको सूची सार्वजनिक गर्न सकेको छैन। ५६ जिल्लामा वडा अधिवेशन सम्पन्न भइसके पनि २१ जिल्लाको सदस्यताको टुंगो छैन। सदस्यता नटुंगिएका जिल्लामा कहिले वडा अधिवेशन हुने भन्नेमा नेताकार्यकर्ता अन्योलमा छन्। अर्कोतर्फ विधानविपरीत कार्यदल बनाएर सदस्यताको टुंगो लगाउने गरिएको भन्दै निर्वाचन आयोगमा पनि उजुरी परेको छ। नेताहरूबीच गुटका आधारमा भागबण्डा गरेर सदस्यता वितरण भइरहेको भन्दै त्यस्तो कार्य रोक्न आयोगमा उजुरी परेको हो। बारा क्षेत्र नम्बर २ का महासमिति सदस्य अरुणकुमार ज्ञवालीले विधानविपरीत सदस्यतामा लेनदेन भइरहेको भन्दै पार्टी सभापति शेरबहादुर देउवा र आयोगमा उजुरी गरेका हुन्। पार्टी विधानको दफा ८ (ङ) अनुसार पार्टी सभापति र महामन्त्रीलाई क्रियाशील सदस्यताको छानबिन गर्ने अधिकार दिएको छ, ज्ञवालीले उजुरीपत्रमा भनेका छन, पार्टीको महŒवपूर्ण अंश क्रियाशील सदस्यता छानबिन गर्ने कार्य वारेसमार्फत हुन सक्दैन। यो पार्टीको सम्वेदनासँग सम्बन्धित विषय हो। केन्द्रीय सदस्य रमेश लेखक संयोजकत्वको समितिले टुंग्याउन नसकेका जिल्ला विवाद निरुपण गर्न शीर्ष नेतालाई जिम्मेवारी दिएको थियो। शीर्ष नेताहरूले लेखक, कृष्ण सिटौला र डामीनेन्द्र रिजाल रहेको समितिलाई सदस्यता छानबिन गरी अन्तिम टुंगो लगाउने जिम्मा दिएको छ। समितिले २१ जिल्लाको विवाद समाधान गर्न सकेको छैन। पार्टीका सदस्यहरूको प्रत्यक्ष मतबाट निर्वाचित सभापति र महामन्त्रीज्यूहरूले पार्टीको विधान पालना गराउने दायित्व तपाईंहरूसँग नै भएकाले क्रियाशील सदस्यता टुंग्याएर मात्र महाधिवेशन होस्, ज्ञवालीको उजुरीपत्रमा छ। विधानले स्पष्ट रूपमा पार्टी सभापति र महामन्त्रीलाई सदस्यता विवाद मिलाउने जिम्मा दिएको छ, ज्ञवालीले भने, सबै जिल्लामा एउटै मापदण्ड बनाउन नचाहेर २१ जिल्लाको सूची रोकेर राखिएको छ। सदस्यता छानबिन समितिका सदस्य लेखकले भने सबै जिल्लाको विवाद टुंगिसकेको र अब सूची सार्वजनिक गर्ने काम निर्वाचन समितिको भएको बताए। पार्टीको आन्तरिक विषय भएकाले नेताहरूले आफूहरूलाई विवाद समाधान गर्ने जिम्मा दिएको लेखकले बताए। विधान सम्बत् क्रियाशील विवाद समाधान गर्ने सभापति र महामन्त्रीले भए पनि यो पार्टीको आन्तरिक कुरा भएकाले हामीलाई जिम्मा लगाइएको हो, लेखकले भने, मन नपरेको कुरामा प्रतिक्रिया जनाउन पाइन्छ। हामीले गरेको काम अवैधानिक छैन। समितिका अर्का सदस्य डा रिजालले केही दिनभित्र सबै जिल्लाको सदस्यताको सूची सार्वजनिक हुने बताए। चित्त नबुझेका साथीहरू निर्वाचन आयोगमा जाने कुरा उहाँहरूको अधिकार हो, रिजालले भने, पार्टीको गतिविधिमा जसलाई विधानले दिन्छ त्यसैले मात्र गर्नुपर्छ भन्ने छैन। जुन कुरामा जुन व्यक्ति सक्षम छ भन्ने देखिन्छ त्यसलाई कामको जिम्मा दिन सकिन्छ।"
सीता भण्डारी मृत्युप्रकरण: सँगै सुतेकी श्रीमतीबारे श्रीमान अनविज्ञ,"बुटवल : रुपन्देहीको तिलोत्तमामा एक युवतीको रहस्यमय मृत्यु भएको छ। युवतीका माइतीपक्षले हत्या भएको आरोप लगाउँदै न्यायका लागि अपिल गरेका छन्। घटनाको छानविन हुन नसक्दा आन्दोलन चर्किएको छ। घटना भदौ २० गते बिहान साढे ४ बजेको हो। दुई वर्षअघि विवाह गरेकी २८ वर्षीया युवती सीता भण्डारी पौडेलको मृत्यु भयो। उनले आत्महत्या गरेको दावी प्रहरीको छ। उनका माइतीपक्ष भने यो स्वीकार्ने पक्षमा छैनन्, छोरीको हत्या नै भएको दावी गर्छन्। सीताको शंकास्पद मृत्युपछि आफन्तले छानविन गरी दोषीमाथि कारबाहीको माग गरेका छन्। तिलोत्तमा८ मणिग्राममा चार नम्बरमा २ वर्षअघि विवाह गरेकी सीताको आफ्नै घरभित्र हत्या भएको भन्दै माइतीपक्षले कारबाहीका लागि प्रहरीमा जाहेरी दिएपनि सुनुवाई नभएको भन्दै गुनासो गरेका छन्। माइती पक्षले नाराबाजी र हारगुहार गरिरहेका छन्। आइतबार र सोमबार दिनभरजसो सडकमै आन्दोलन भयो। मणिग्राम चोकमा करिब एक सयको हाराहारीमा सुरक्षाकर्मी परिचालन भएर भीडलाई तितरवितर पारेको थियो। पीडितहरु प्रशासनले आफ्नो आवाज नसुनेको भन्दै सडकमै उत्रिएका हुन्। हत्यापछि माइती पक्षले इलाका प्रहरी कार्यालय बुटवलमा जाहेरी दिएका थिए। तर प्रहरीले सुरुमा वास्तै गरेन। भण्डारी आफ्नै कोठामा झुण्डिएको अवस्थामा भेटिएको बताइको छ। जिल्ला प्रहरी कार्यालय रुपन्देहीले युवतीको शव पोस्टमार्टममा आत्महत्या भन्ने रिपोर्ट आएको जनाएको छ। प्रहरी नायव उपरीक्षक सत्यनारायण थापाले पीडितका तर्फबाट परेको जाहेरीका आधारमा सीताका श्रीमान र आमाजुलाई नियन्त्रणमा लिएर छानबिन भइरहेको बताए। पीडित पक्षले भदौ २२ गते दिएको जाहेरीका आधारमा श्रीमान टिका पौडेल र आमाजु विष्णु पौडेललाई प्रहरीले नियन्त्रणमा लिएको छ। उनीहरु विरुद्ध आत्महत्या दुरुस्साहनको जाहेरी परेको छ। प्रहरीले मृतक र निजका श्रीमानको मोबाइल टेक्निकल अध्ययनका लागि डिजिटल फोरेन्सिक ल्यावमा पठाइएको जनाएको छ। सीता र उनका श्रीमान। प्रहरीले आत्महत्या भनेपनि सीतको शरीरमा देखिएका अन्य निलडामको विषयमा केही खुलाएको छैन। सीता र उनका श्रीमान एउटै कोठामा सुतेका थिए। श्रीमती झुण्डिएर आत्महत्या गर्दा समेत श्रीमानले थाहा नपाउनु आश्चर्य रहेको छिमेकीले बताएका छन्। माइती परिवारले भने उनलाई कुटपिट गरी हत्या गरिएको दावी गरिरहेका छन्। पाल्पामा दरबार रिसोर्ट संचालन गरेका मृतक सीताका श्रीमान ४३ वर्षीय टीका पौडेलको परिवारले योजनावद्धरुपमा आफ्नो छोरीको हत्या गरे पनि प्रहरीले घटनालाई सत्यतथ्य छानविन नगरी लुकाउन खोजिरहेको भन्दै न्यायका लागि आग्रह गरेका छन्। भदौ १९ गते रातिको घटना माइतीपक्षलाई भोलि बिहान ५ बजेमात्रै जानकारी दिइएको थियो, सीताका मामा आकाश पोख्रेलले भने। सीता तीज मनाउन माइती पुगेकी थिइन्। उनका श्रीमानले अकस्मात १९ गते साँझ भतिजको जन्मदिन मनाउन भन्दै बोलाएका थिए। तर सीताको अर्का बिहान नहुँदै मृत्यु भयो। माइती पक्षले बोलाएरै योजनावद्ध हत्या गरिएको बताएका छन्। करिब १५ वर्ष उमेरको अन्तर श्रीमान श्रीमतीको छ। मागी विवाह भएको दुई वर्षमात्रै भएको थियो। मृत्यु भएको आठ दिनसम्म पनि उनको शव उठेको छैन। आफन्तले सोमबार पनि तिलोत्तमा क्षेत्रमा नाराबाजी गरेका थिए। मणिग्राममा तैनाथ प्रहरी। तस्बिर : अन्नपूर्ण"
बालिकालाई गाउँपालिका अध्यक्ष बनाइँदै,"विराटनगर : मोरङको बूढीगंगा गाउँपालिकाकी १६ वर्षीया बालिकालाई आज (मंगलबार) एक दिनका लागि गाउँपालिका अध्यक्ष बनाइने भएको छ। उनलाई ५७ औँ राष्ट्रिय बाल दिवसको सन्दर्भ पारेर १६ वर्षीया सुस्मिता ऋषिदेवलाई गाउँपालिका प्रमुख बनाइने भएको हो। आर्थिक र प्रशासनिकबाहेक गाउँपालिका प्रमुखले गर्ने सबै काम उनले गर्नेछिन्। स्थानीय सरकार र सरकारले गर्ने काम कारबाहीका बारेमा बालबालिकालाई जानकारी गराउने उद्देश्यले १६ वर्षीया बालिकालाई एक दिने गाउँपालिका प्रमुख बनाउन लागिएको राष्ट्रिय बालअधिकार परिषद् प्रदेश १ का समन्वय अधिकृत सुमन अधिकारीले बताए। उनका अनुसार बालबालिकामा नेतृत्व विकासको अभ्यास गराउन एवं राष्ट्रिय बाल दिवसलाई नेपालमा नै फरक र नवीन रूपमा मनाउन गाउँपालिकाको नेतृत्वमा बालबालिका भन्ने कार्यक्रम गर्न लागिएको जानकारी उनले दिए। अधिकारीका अनुसार नेपालको संविधानले व्यवस्था गरेको स्थानीय तहको सरकारले उठान, व्यवस्थापन एवं सम्बोधन गर्ने बालबालिकाका विषय र स्थानीय तह तथा नेतृत्वका सवालमा बालबालिकाको बुझाईलाई यस कार्यक्रमले प्रष्ट पार्ने अपेक्षा गरिएको छ। उनले गाउँपालिका अध्यक्षको भूमिकामा बालबालिकालाई राखेर अनुभव आदानप्रदान गर्ने महत्वपूर्ण मञ्चको रूपमा गाउँपालिकाको नेतृत्वमा बालबालिका भन्ने कार्यक्रम गर्न लागिएको बताए। गाउँ कार्यपालिकाको सोमबार बसेको बैठकले राष्ट्रिय बालदिवसका दिन गाउँपालिकाभित्र बसोबास गर्ने एक बालिकालाई आर्थिक र प्रशासनिक अधिकारबाहेक सांकेतिक रूपमा गाउँपालिकाको अध्यक्ष बनाउने निर्णय गरेको थियो। उक्त निर्णयअनुसार मंगलबार बिहान १० बजे गाउँपालिका अध्यक्षबाटै सुस्मिता अध्यक्षमा छनोट हुनेछिन्। गाउँपालिका अध्यक्षको जिम्मेवारी प्रदान गरिएको प्रमाणपत्र दिएर उनलाई अध्यक्षको पदभार ग्रहण गराइने कार्यक्रम छ। अधिकारीले भने उनले भने, पदभार ग्रहणपछि गाउँकार्यपालिकाको बैठक राख्ने र प्रमुख प्रशासकीय अधिकृतको सहजीकरणमा बालबालिका सम्बन्धी केही निर्णय गरिने छ। कार्यपालिकाको बैठकपछि नजिकको एक विद्यालय र एक स्वास्थ्य चौकीको अनुगमन गर्ने कार्यक्रम छ। अनुगमनपछि गाउँपालिकाका कर्मचारी, जनप्रतिनिधिहरु समेतको उपस्थितिमा छलफल एवं अन्तरक्रिया कार्यक्रम सञ्चालन गरिने छ। कार्यपालिकाको बैठक सञ्चालन र धन्यवादसहित बूढीगंगा गाउँपालिकाका निर्वाचित अध्यक्ष बालचन्द्र माझीलाई बालिकाले जिम्मेवारी हस्तान्तरण गर्ने अधिकारीले बताए। कार्यक्रमको सहजीकरण राष्ट्रिय बालअधिकार परिषद्ले र व्यवस्थापन तथा समन्वय बाल हेल्पलाइन मोरङ एवं प्रदेश बालबालिका खोजतलास तथा संरक्षण केन्द्रले गर्ने अधिकारीको भनाइ छ। बालबालिकाको क्षमता एवं नेतृत्व विकासमा यस्ता कार्यक्रम महत्वपूर्ण हुने गाउँपालिका अध्यक्ष माझीले बताए। बालबालिकाले स्थानीय तहलाई कसरी लिएका छन् र कसरी बुझेका रहेछन् भन्ने बारेमा पनि कार्यक्रमबाट प्रष्ट हुने उनको भनाइ छ। यस्ता कार्यक्रमलाई देशव्यापी बनाउन आवश्यक रहेको माझीले बताए।"
फेवातालको चार किल्ला फिर्ता कहिले मिल्ला ?,"फेवातालको किनार हराउँदैछ। पानी घटेका सबै ठाउँमा घर बने। पानीमुनिकै जग्गा पनि व्यक्तिको नाममा छन्। अतिक्रमणका कारण ताल साँघुरिँदै छ। तालको वास्तविक चार किल्ला निर्धारण, सीमांकन तथा नक्सांकनका लागि धेरै समिति बने। समितिका प्रतिवेदनको चाङ छ। सबै प्रतिवेदनले अतिक्रमण भएको र ती जग्गा तालका नाममा ल्याउनुपर्ने सुझाव दिएका छन्। प्रतिवेदन सरकारसम्म पनि पुगेका छन्। अहिले पुनः अर्को प्रतिवेदन तयार भएर प्रधानमन्त्रीको हातमा पुगेको छ। तर, तालको नाममा अतिक्रमित जग्गालाई ल्याउने मुख्य काम भने ज्यूँका त्यूँ छ। समिति र प्रतिवेदन बनाउने बाहेकको उपलब्धि कुनै छैन। पोखराको फेवातालको चार किल्ला निर्धारण, सीमांकन तथा नक्सांकनसम्बन्धी अध्ययन प्रतिवेदन २०७८ ले २५ सय रोपनी जमिन तालको नाममा ल्याउनुपर्ने निष्कर्ष निकालेको छ। संयोजक पुण्य पौडेल रहेको प्रतिवेदनले यसअघि तालको क्षेत्रफल ११ हजार २ सय ५५ रोपनी यकिन गरेको थियो। त्यसमध्ये ८ हजार ७ सय रोपनी पानीले ढाकिएको र २५ सय रोपनी व्यक्तिका नाममा रहेको उल्लेख गरेको छ। २५ सय रोपनी तालको जग्गा अब फिर्ता ल्याउनुपर्ने मुख्य चुनौती छ। फरकफरक समयमा बनेका समिति र तयार भएका प्रतिवेदनले पनि फरक विवरण राख्दा कुनै कुनै समय अन्योल पनि खडा गर्ने गरेको छ। तर, सार भने एउटै नै छ। हालसम्म जग्गा दर्ता खारेज गर्न मन्त्रीस्तरीय तीनवटा निर्णय भएका छन्। २०४२ साउन १७ गते तालको तहस ७९३७ मिटरभित्र परेका व्यक्ति विशेषका नाममा कायम जग्गाहरूको दर्ता बदर गरी लगत्त कट्टा गर्ने निर्णय भएको थियो। फेरि सोही वर्ष चैत १८ गते पनि त्यही निर्णय भयो। २०४३ पुस १८ गतेको मन्त्रीस्तरीय निर्णयले पनि साविककै निर्णयलाई समर्थन गर्यो। मन्त्रालयले उक्त निर्णय कार्यान्वयन गर्न सिँचाइ विभागलाई र विभागले कास्की मालपोतलाई पत्राचार पनि गरेका थिए। तर रोचक कुरा के छ भने ती निर्णय र सिँचाइ विभागको प्रतिवेदन नै गायब छ। मालपोत कार्यालयले कुनै समय पनि सरकारको निर्देशन कार्यान्वयन गरेको छैन। प्रतिवेदनले दिएका सुझाव कार्यान्वयन गर्न सरकार अग्रसर बने पनि आफ्नै निकायले साथ नदिएको प्रष्ट हुन्छ। २०६७ माघ १० गते ताल संरक्षणको मागसहित सर्वाेच्च अदालतमा रिट परेको थियो। सर्वाेच्चले २०७५ वैशाख १६ गते फैसला पनि सुनायो। फैसला कार्यान्वयन गर्न सरकारले गठन गरेको फेवातालको चार किल्ला निर्धारण सीमांकन तथा नक्सांकन समितिले २०७७ फागुन १६ मा नयाँ क्षेत्रफल सार्वजनिक गर्यो। ताल सीमांकन गर्दा विश्वप्रकाश लामिछानेको प्रतिवेदनलाई आधार मान्नुपर्ने सर्वोच्चको फैसलामै उल्लेख थियो। सो समय सरकारले क्षेत्रफल घटाएर कार्यान्वयन प्रक्रिया सुरु गरेको भन्ने आरोप पनि नलागेको होइन। त्यसपछि पनि स्थानीय तह र संघबाट पनि प्रतिवेदन तयार भए। तर कार्यान्वयन प्रक्रिया अघि बढेको छैन। सबै काम सरकारकै थाप्लोमा छ। अब फेवातालको जग्गामा भवन बनिन रोकिनु पर्छ सरकारी तथ्यांकमा पनि तालको क्षेत्रफल बढ्ने र घट्ने गरेको छ। प्रभाव र दबाबमा घस्तो घटनाक्रम चलिरहेको छ। २०१८ सालमा बाँध बाँध्दा फेवातालको क्षेत्रफल ७९४७ मिटरसम्मको सतह भनी विभागले किटान गरेको प्रतिवेदनले औंल्याएको थियो। तर, स्थानीयले राजालाई निवेदन गरे र एक मिटर घटाएर ७९३७ मिटर कायम गराइएको तथ्य भेटिन्छ। त्यसपछि पनि सोही क्रम चलेकै छ। तालको क्षेत्रफलभित्र पर्ने जमिनको दर्ता खारेज गर्न सरकारबाटै निर्णय भएको छ। मालपोत कार्यालय कास्कीले कार्यान्वयन नगरेको पनि खुलेको छ। यस्तो तथ्य भेटिँदा पनि सरकार मौन बस्नु हुँदैन। मालपोतले कार्यान्वयन नगर्नुको कारण खोज्नु पर्छ। मिलेमतोमा मुछिएका कर्मचारीलाई कारबाही गर्नैपर्छ। फेवाताल देशकै गहना हो। फेवातालको सौन्दर्य रक्षाका लागि जतिसुकै मूल्य चुकाउन किन नपरोस् सरकार तयार हुनुपर्छ। प्रतिवेदन दराजमा थन्क्याउने होइन, तुरुन्त कार्यान्वयनमा ल्याउनु पर्छ। साँघुरियो फेवा ताल झिकिँदै फेवातालको माटो व्यक्तिका नाममा फेवातालको २५ सय रोपनी"
विश्व क्रिकेट लिग २ : नेपालले आज ओमानको सामना गर्दै,काठमाडौं : आईसीसी विश्व क्रिकेट लिग २ अन्तर्गत त्रिदेशीय सिरिज खेल्न ओमान भ्रमणमा रहेको नेपालले मंगलबार घरेलु टोलीको सामना गर्दैछ । अल अमिरत क्रिकेट रंगशालामा अपराह्न ४ : १५ बजे नेपालले ओमानको सामना गर्न लागेको हो । नेपालसहित ओमान र अमेरिका सम्मिलित सिरिजमा नेपालले पहिलो खेलमा अमेरिकालाई सोमबार ५ विकेटले पराजित गरेको छ । ओमान र नेपाल दुवै चिरपरिचित प्रतिद्वन्द्वी हुन् । पछिल्ला दुई भेटमा ओमानले बाजी मारेको छ । आईसीसी विश्वकप क्रिकेट लिग२ अन्तर्गत नै काठमाडौंमा भएको त्रिदेशीय सिरिजमा २०२० को फेब्रुअरी ५ मा भएको खेलमा नेपाल ओमानसँग १८ रनले पराजित भएको थियो । त्यस्तै फेब्रुअरी ९ मा भएको खेलमा ८ विकेटले नेपाल स्तब्ध भएको थियो । ओमान र अमेरिकासँग चार खेलेको नेपालले अमेरिकालाई भने दुवै खेलमा पराजित गरेको थियो । लिगमा नेपालले चार खेलमा चार अंक जोडेको छ। नेपाल तालिकाको छैटौं स्थानमा छ। ओमान १० खेलमा १६ अंक जोड्दै शीर्ष स्थानमा रहँदा १२ खेलमा १२ अंक जोडेको अमेरिका दोस्रो स्थानमा छ। नेपालले तेस्रो खेलमा अमेरिकासँग शुक्रबार प्रतिस्पर्धा गर्नेछ भने आफ्नो अन्तिम खेलमा आइतबार ओमानकै सामना गर्नेछ। नेपालले आईसीसी विश्वकप क्रिकेट लिग२ को तयारीका लागि पपुवा न्युगिनी ९पीएनजी० सँग दुई एकदिवसीय अन्तर्राष्ट्रिय शृंखला खेलेको थियो। युवा लेग स्पिनर सन्दीप लामिछाने र रोहितकुमार पौडेलको प्रभावशाली प्रदर्शनमा नेपालले दुवै खेलमा जित निकालेको थियो।
"वैदेशिक रोजगार बिचौलियाको बजार, छेक्छन् बाटो","अजवी पौड्याल, तुलसी सुवेदी, राजकरण महतो काठमाडौें बिचौलिया : के कामले आएको ? पत्रकार : श्रम स्वीकृति गराउन। बिचौलिया : कुन देश जाने ? पत्रकार : मलेसिया बिचौलिया : अनलाइन फाराम भरिदिन्छौं। टोकन पनि दिन्छौं। भित्र लाइन लाग्नुपर्दैन। पत्रकार : टोकन त कार्यालयले दिने होइन र ? बिचौलिया : काँ हुनु ! हामीसँग टोकन छ। सबै काम हामी गराइदिन्छौं। यो संवाद वैदेशिक रोजगार कार्यालय ताहाचल काठमाडौंको गेट अगाडि बिचौलिया र अन्नपूर्ण पोस्ट् टोलीबीचको हो। हामी सोमबार बिहान ७:५० बजे पुग्दा एक बिचौलिया सेवाग्राही सम्झिएर बाटो छेक्न आइपुगिन्। हामीले सेवाग्राहीकै रूपमा कुरा गर्यौं। कार्यालय पुगेर आउँछौं भन्दै हामी अघि बढ्यौं। गेटमा गार्डले प्रश्न गरे के काम छ ? हामीलाई पछ्याउँदै आएका एक पुरुषले हात समाउँदै भने, ल हामी तपाईंलाई सस्तोमा कुनै पनि काम गराइदिन्छौं। श्रम स्वीकृतिका लागि जानेलाई बिचौलियाले बाटो छेकेर हैरान पार्छन्। अनलाइन फाराम भर्ने नाममा उनीहरू सेवाग्राहीलाई लुटिरहेका छन्। वैदेशिक रोजगारीमा जानका लागि श्रम स्वीकृति लिन तथा नवीकरण गर्नुपर्ने हुन्छ। तर, बिचौलियाले १ हजारदेखि १५ सयसम्म बढी रकम असुली गर्छन्। म्यादी जीवन बिमा गर्दा १८३५ वर्षकालाई ३ हजार ७ सय ८, ३६५० वर्ष समूहकालाई ४ हजार ९ सय ३१ र ५१६४ सम्मलाई ९ हजार ४ सय ६३ तोकिएको छ। सबै उमेर समूहले श्रम स्वीकृति गर्दा वैदेशिक रोजगार कल्याण कोषमा १ हजार ५ सय रुपैयाँ जम्मा गर्नुपर्छ। श्रम स्वीकृतिको अनलाइन फाराम भर्दा ३ सयसम्म लिन पाउने कार्यालयले तोकेको छ। तर, बिचौलियाले बेसी रकम असुल्छन्। कसैलाई ५ सयभन्दा बढी त कसैलाई १ हजार वा अलमलिएको देखे भने २ हजार रुपैयाँसम्म बढी लिने रहेछन्। जीवन बिमा र कोषमा जम्मा गर्नुपर्ने रकम अनलाइनबाट तिर्न सक्ने सुविधा दिइएको छ। बिचौलियाले यसलाई नै सेवाग्राही ठगी गर्ने हतियार बनाएका छन्। साइबरवालाले कार्यालय वरिपरि मान्छे खटाएर सेवाग्राही तान्ने गर्छन्। अनलाइन प्रणालीले श्रम स्वीकृति गराउन मध्यरातदेखि लाम लाग्नुपर्ने बाध्यता हटाएको छ। तर, पाँच मिनेटमा एउटा फाराम भरिदिएबापत बिचौलियाले हजारौं रकम असुलिरहेका छन्। ००० दाङका सरड पुन मगर बिदामा कतारबाट फर्किएका रहेछन्। छुट्टीमा आएको छु। डेढ महिनामा फर्कने हो। त्यसैले श्रम स्वीकृति गराउन आएको, उनले भने, हामीलाई कति दु:ख छ भन्ने तपाईंलाई के थाहा ? फ्रिभिषा, फ्रिटिकट नारा दिएर एजेन्टले जाने बेला लुट्छन्। खोटाङका रमेशबहादुर कार्कीले विदेश पुगेर अरूको गुलामी गर्नुपर्ने दुखेसो पोखे। तर, आफ्नै देशमा बिचौलियाले बाटो घेरेर लुटेको देख्नुभयो होला। यहाँ लुट चल्छ, लुट, उनले भने। उनी गेट अगाडि ८:१७ मा भेटिएका थिए। नवलपरासीका विष्णु ढकालले दुई वर्षअघिको घटना स्मरण गरे। पहिला रातभरि लाम लाग्नुपथ्र्यो, ढकालले भने, तर, अहिले अनलाइनले सजिलो भयो। धेरै सुधार भयो। बिचौलियालाई ठेगान लगाए यो सेवा गुणस्तरीय हुन्थ्यो। सिरहाको सारश्वरका शत्रुधन महतो १० पटक विदेश गएर फर्किएका रहेछन्। अब अन्तिम पटक जान लागेको महतोले सुनाए। विदेशमा कमाएर जग्गा किनेँ। घर बनाएँ, उनले भने, तर, आफू नहुँदा छोरो दुव्र्यसनमा फस्यो। बल्ल सुधारेँ। ऊ कक्षा ११ मा पढ्दै छ। ००० सडकमा ८:४५ बजेतिर एक जना चिच्याउँदै थिए हुलाक टिकट, हुलाक टिकट। टिकटको कति रुपैयाँ ? २० उनको हातमा भने १० रुपैयाँको हुलाक टिकट थियो। यो त धेरै महँगो भयो ? त्यसो भए हुलाकमा जानुस्। सेवाग्राहीले टिकट किन्नुको विकल्प थिएन। हुलाक टिकट किन्दा पनि सेवाग्राहीसँग दोब्बर मूल्य उठाइएको छ। ००० कार्यालयको गेट ९ बजे खुल्यो। सेवाग्राही भित्र पसे। ९:३० बजे एक प्रहरी हवल्दार आए। सेवाग्राहीलाई भने ठेलमठेल गरेर लाइन नलाग्नुस्। लाम व्यवस्थित गरे। सरसफाइ गर्ने कर्मचारी ९:४३ मा काम गर्दै भेटिए। लगत्तै दुई कर्मचारी १५ नम्बर कोठामा आए। सूचना प्राविधिक शाखामा सेवाग्राही लामबद्ध थिए। व्यवस्थित ढंगले लाइन नबसे काउन्टर खोल्दिनँ, ती कर्मचारीले भने, प्राविधिक शाखा हो हतारमा काम हुँदैन। कार्यालय आइसक्नुपर्ने समयमा कम कर्मचारी मात्र देखिए। अन्तिम श्रम स्वीकृति शाखा (ख) कतारमा १०:२६ बजेसम्म कोही कर्मचारी थिएनन्। १०:४६ मा प्रशासन तथा सुनुवाइ शाखामा पुग्दा यस्तै देखियो। एक कर्मचारीले भने, फाँटका प्रमुख कामले बाहिर जानुभएको छ। ००० काभ्रे बनेपाकी ज्योत्सना नापितको काम तीन दिनमा पनि बनेको रहेनछ। आज पनि बन्ने छाँट छैन। कहिले रिसेट भन्छ, कहिले रिजेक्ट भन्छ। खै के हो ?, मध्याह्न १२ बजे उनी भन्दै थिइन्, हामी नपढेका मानिसले धेरै बुझ्दैनौं। तब उनले झ्यालतिर हेरेर खुइय सुस्केरा हालिन्। उनी आमाको निधनपछि १५ दिनको बिदामा आएकी रहेछन्। उनको कम्पनी परिवर्तन भएका कारण श्रम स्वीकृति मिलिरहेको छैन। सुरुका दिन बाटैमा बिचौलियाले समाते। सबै काम बाहिरबाटै हुन्छ भनेर अलमलाए। सबै काम ७ हजारमा सकिन्छ भने। अहिले हरेक दिन थप ५ सय रकम मागिरहेको उनले सुनाइन्। चितवनकी लक्ष्मी सुनार कतार जान श्रम स्वीकृति लिन आएकी रहेछन्। आफूजस्ता सावा अक्षर मात्रै पढ्नेलाई अनलाइन सुविधा सहज नभएको गुनासो सुनारले गरिन्। यहाँ आएर कसलाई सोध्नु ? कति बुझाउनु ? कसलाई भेट्नु ? केही मेसो छैन, उनले भनिन्, सेवाग्राही गेटमा नआउँदै बिचौलिया आइपुग्छन्। नयाँ मान्छे त अलमलिएर फन्दामा पर्छन्। अहिले पनि मेरो झोलै खोसेर उता राखेका छन्। धनकुटाका सन्तोष तामाङ र भक्तपुर सूर्यविनायकका सन्तोषकुमार काफ्लेले कार्यालयमा लाग्नेभन्दा धेरै पैसा साइवरमा तिरे। जम्मा ५५ सय लाग्ने ठाउँमा तामाङले ७ हजार बुझाए भने काफ्लेले ८ हजार। माल्दिभ्समा रहेकी झापाकी सलिना तामाङ कोरोना महामारी फैलिएपछि कामविहीन भइन्। एक वर्षअघि नेपाल आएकी उनी आउने शनिबार माल्दिभ्स फर्कन लागेकी छन्। तर, नेपालबाट श्रम स्वीकृति लिएर त्यता जान पाइँदैन। यसले गर्दा उनले बिचौलियालाई ९ हजार बुझाइसके पनि काम भएको छैन। उतै रहेका दाजुहरूले भिसा पठाइदिएपछि उनी विदेश हानिएकी हुन्। रामेछाप घर भई काठमाडौं जोरपाटी बस्ने ४० वर्षीय सुन लामा वैदेशिक रोजगारमा जाँदा आउँदा २ वटा पासपोर्ट च्यातिसक्यो। लामाले भने, दुईवटा पासपोर्ट सकियो। केस फुलिसक्यो, कहिलेसम्म विदेश जाने ? के यो देश हाम्रो होइन र ? हामी पनि त देश निर्माणमा सहयोगी बन्न पाए हुने। ००० दिउँसो २३० बजे खाजा खान ब्रेक भयो। कार्यालय परिसरमा हल्लाखल्ला सुनियो। सेवाग्राहीलाई झुक्याएको १५ नम्बर कोठाका एक कर्मचारीले थाहा पाए। यता र उता भनेर अलमल पार्ने धादिङका एक जनालाई बोलाइयो। प्रहरीले उनलाई नियन्त्रणमा लियो। समाजसेवा गरिरहेको छु, उनले भने, कर्मचारीले नै बुझ्दैनन्। मैले एक रुपैयाँ पनि खाएको छुइनँ। उनलाई छुटाउन म्यानपावर र साइबरवाला पुगे। उनीहरूले भने, छोडिदिनुस्, विचारा कमाएर खाने मान्छे हो। प्रहरीले हतकडी लगाएर भ्यानमा हाल्यो। कारबाहीका लागि कालिमाटी प्रहरी वृत्तमा लगियो। प्रहरीका अनुसार सिधै कार्यालय पुग्ने सेवाग्राहीलाई उनले गेटमा बसेर अलमलमा पार्ने रहेछन्। सादा पोसाकमा बाटो हिँड्यो भने हाम्रो पनि बिचौलियाले हात तान्छन्। बाटो छेक्छन्, प्रहरी र कर्मचारीले भने। महानगरीय प्रहरी वृत्त कालिमाटीका डीएसपी अपिलराज बोहोराले सरकारी कार्यालयमा बिचौलिया घुस्न नदिन प्रहरीले काम गरिरहेको बताए। सेवाग्राहीबाट आर्थिक लाभ लिएको उजुरी आए मुद्दा चलाउने चलाउँदै आएको डीएसपी बोहराको भनाइ छ। सेवाग्राहीलाई दु:ख दिने गरेको सुन्दै आएको र गस्तीका क्रममा देख्दै पनि आएको उनले सुनाए। ००० सरकारी तथा सार्वजनिक स्थलको २ सय मिटर वरिपरि सुर्तीजन्य पदार्थ सेवन र बिक्री गर्न पाइँदैन। तर, श्रम कार्यालय ताहाचलभित्रै गुट्का, चुरोट बिक्री गर्ने पसल नै थापिएको छ। चमेना गृह पछाडि पुग्दा मदिराका बोतल पनि भेटियो। गुट्काको पिक र खोलले कार्यालय फोहोर बनेको छ। एक बिचौलिया गार्डको निवासमा बसेर चुरोट सेवन गरिरहेका थिए। ००० अनलाइन बिचौलियाकै भर वैदेशिक रोजगारीमा जान श्रम स्वीकृतिका लागि अनलाइन फाराम भर्नुपर्ने व्यवस्था छ। तर, अधिकांश नेपाली कामदार त्यसमा अभ्यास्त नहुँदा बिचौलियाले फाइदा लिइरहेका छन्। उनीहरूले व्यक्ति हेरेर आफूखुसी पैसा असुल्ने गरेका छन्। बिमा शुल्क र कल्याणकारी कोषमा १ हजार ५ सयबाहेक थप १ हजार ५ सय रुपैयाँसम्म तिर्नुपर्ने बाध्यता छ। दलालले फाराम भरेको, काम गरिदिएको भन्दै ३ सयदेखि करिब २ हजारसम्म असुल्छन्। कलंकी चोकबाट कालिमाटीसम्म सडक आसपास यस्ता कार्यालय छरपस्ट छन्। उनीहरूका प्रतिनिधिले सोल्टीमोडमा हिँड्ने जोकोहीलाई हात समाउँदै श्रम गर्ने यता भन्दै हैरान पार्छन्। वैदेशिक रोजगार कार्यालयकी निर्देशक कल्पना मास्केले आफू बाटोमा हिँड्दा श्रम गर्ने हो भन्नेहरू धेरै भेटिएको अनुभव सुनाइन्। उनीहरूले हामीलाई पनि हैरान पारेका छन्, मास्केले भनिन्, उनीहरूलाई नियन्त्रण गर्न हामीसँग मेकानिज्म छैन। वडा कार्यालय, विभाग र व्यवसायीबीचको सम्झौताअनुसार २०७५ मै अनलाइन फारामका लागि ३ सय रुपैयाँ शुल्क निर्धारण गरिएको थियो। तर, केही सेवाग्राहीले ६ सय रुपैयाँसम्म तिरेको बताए। केहीले १ हजार ५ सयसम्म तिरेको सुनाए। सबैजसो बिमा कम्पनीका कार्यालय त्यहाँ खुलेका छन्। उनीहरूले सेवाग्राहीबाट सकेसम्म अधिकतम पैसा लिने गरेको पाइयो। शाखा अधिकृत प्रदीपकुमार ढकालले अनलाइन फारामका नाममा पैसा असुल्ने प्रवृत्ति नरोकिएकाले वैदेशिक रोजगार कार्यालयलाई नै बदनाम गराएको बताए। उनका अनुसार करिब २ सय जनाले अनलाइनबाटै श्रम स्वीकृति लिने गरेका छन्। प्रहरीले नियन्त्रण गर्नुपर्ने हो। उनीहरूलाई हामी रोक्न सक्दैनौं, ढकालले भने, उनीहरूको निजी व्यवसाय भएकाले हामीसँग सहकार्य हुँदैन। इन्टरनेटको पहुँच बढ्दै गएकाले श्रमिक आफैंले अनलाइनबाट फाराम भर्नुपर्छ। निर्देशक मास्केले श्रमिकको चापका आधारमा बेलुका ७ बजेसम्म पनि सेवा दिने गरेको बताइन्। श्रमिक एकै दिनमा काम लिई फर्किन्छन्, उनले भनिन्, फाइल हाम्रो हात परेको २ घण्टाभित्र काम सकिन्छ। कार्यालयका अनुसार दैनिक हजारदेखि १२ सय जना श्रम स्वीकृति लिन आउँछन्। त्यसमध्ये संस्थागत (म्यानपावरमार्फत)तर्फ ६ सय हाराहारी नयाँ श्रम स्वीकृति लिन पुग्छन्। वैदेशिक रोजगारीमा जाने महिलालाई परामर्श दिइन्छ। कार्यालयमा सूचना तथा परामर्श केन्द्र सञ्चालन गरिएको छ। उक्त केन्द्रबाट रोजगारदाता, श्रम कार्यालय र श्रमिकबीच भएको त्रिपक्षीय सम्झौताबारे जानकारी गराइन्छ। जोर्डनलगायत देश जान लागेका महिलाको ताती देखियो। उस्तै उमेरका करिब २५ महिला सनाखतका लागि तल्लो भवनमा पर्खिरहेका थिए। उनीहरूमध्ये धेरैजसो जोर्डन जान लागेका रहेछन्। संस्थागत रूपमा कम्पनीका कर्मचारी कार्यालय पुग्छन्। उनीहरूले धेरै जनाको फाइल लिने गर्छन्। कार्यालयमा ४१ जनाको दरबन्दी छ। त्यसमध्ये एक जना कार्यालय प्रमुख (सहसचिव), तीन जना निर्देशक (उपसचिव) छन्। शाखा अधिकृत ढकालका अनुसार श्रमिकको चापबमोजिम कहिलेकहीँ दरबन्दीभन्दा बढी कर्मचारीले सेवा दिने गरिएको छ। वैदेशिक रोजगार विभागको कार्यालय भएकाले कर्मचारी आउजाउ भइरहने उनले सुनाए। कुवेत, मलेसिया लामो समयदेखि बन्द छन्। श्रम स्वीकृति नवीकरण गरेर त्यता जाने श्रमिक छैनन्। कार्यालयका अनुसार कतार र साउदीतर्फ श्रमिक गइरहेका छन्। ढकालले नयाँ र नवीकरण गरी श्रमिक कतार र साउदी जाने रहेको बताए। कोरोना महामारीअघिकै अवस्थामा श्रमिक वैदेशिक रोजगारीमा जान थालेको उनले बताए। कर्मचारी समयमा नआएको अवगत गराउँदा कहिलेकहीँ त्यस्तो कमजोरी हुने गरेको कर्मचारीले स्वीकार गरे। दुई निर्देशक र एक अधिकृतसँग कुराकानीका क्रममा मानवीय स्वभाव भएकाले कहिलेकहीँ आउन ढिला, जान छिटो भए पनि सेवाग्राहीको काम नरोकिएको एकसाथ जवाफ फर्काए।"
बालबालिकालाई भविष्यका जिम्मेवार नागरिक बनाउनु राज्यको दायित्व हो : राष्ट्रपति,"काठमाडौं : राष्ट्रपति विद्यादेवी भण्डारीले बालअधिकारका सम्बन्धमा व्यवस्था गरिएका संवैधानिक तथा कानुनी प्रावधानहरूको प्रभावकारी कार्यान्वयन गर्नु सबैको जिम्मेवारी भएको बताएकी छन्। राष्ट्रिय बाल दिवस, २०७८ को अवसरमा शुभकामना सन्देश दिँदै राष्ट्रपति भण्डारीले कानुनी प्रावधानको कार्यान्वयन गर्नु राज्यका तीनै तहका संरचना, अभिभावक, विद्यालय र समग्र समाजको जिम्मेवारी भएको बताएकी हुन्। उनले बालबालिकामा रहेको प्रतिभालाई प्रस्फुटन गराई भविष्यका जिम्मेवार नागरिक बनाउन अग्रसर हुनु राज्यको दायित्व भएको धारणा राखेकी छन्। नेपालले संयुक्त राष्ट्रसंघीय बालअधिकारसम्बन्धी महासन्धि अनुमोदन गरी बालबालिकाको विकास, बालअधिकारको संरक्षण र बालसहभागिता जस्ता विषयमा प्रतिबद्धता प्रकट गरेको दिन पारेर हरेक वर्ष भदौ २९ गते राष्ट्रिय बाल दिवस मनाउँदै आएको छ। यो वर्ष पनि सामान्य अवस्था वा कोभिड महामारीः बालअधिकारको संरक्षण हामी सबैको जिम्मेवारी भन्ने संकल्पका साथ राष्ट्रिय बाल दिवस विभिन्न कार्यक्रमका साथ मनाइँदैछ। नेपालको संविधानले बालबालिकाको हकलाई मौलिक हकको रूपमा सुनिश्चित गरेको छ। यसबाट बाल बचाउ, बाल संरक्षण, बाल विकास र बाल सहभागिता जस्ता विषयहरू समेटिँदै बालबालिकाको सर्वाङ्गीण विकासको प्रत्याभूति भएको छ। संविधानको मार्गदर्शन बमोजिम बालबालिकासम्बन्धी ऐन, २०७५ लागू भई बालबालिकाको शिक्षा, स्वास्थ्य, पोषण र संरक्षण जस्ता विषयहरूमा उल्लेख्य कार्यहरू समेत हुँदै आएका छन्। विश्वव्यापी महामारी कोभिड१९ का कारण लामो समयदेखि जारी बन्दाबन्दीका कारण बालबालिकाहरूको नियमित पठनपाठनमा अवरोध उत्पन्न भएको राष्ट्रपतिबाट जारी सन्देशमा उल्लेख छ। अझ देशका दुर्गम गाउँ र बस्तीमा रहने बालबालिकाहरूले अनलाइन कक्षाबाट समेत बञ्चित हुनु परेको अवस्था छ। सन्देशमा भनिएको छ, १८ वर्षमुनिका बालबालिकाका लागि कोभिड१९ विरुद्धको खोपको व्यवस्था हुन नसकेका कारण उनीहरू संक्रमणको जोखिममा रहेका छन्। तसर्थ, बालबालिकालाई महामारीबाट सुरक्षित बनाउँदै बालअधिकारको संरक्षणमा आआफ्नो भूमिका निभाउन म सम्बद्ध सबै पक्षको ध्यान आकृष्ट गर्न चाहन्छु। बालबालिकाको भविष्य सुनिश्चित गर्नका लागि सरकारी निकाय, राष्ट्रिय तथा अन्तर्राष्ट्रिय गैरसरकारी संस्थाहरू, बालअधिकारकर्मी, सामाजिक संघसंस्था, निजी क्षेत्र, नागरिक समाज तथा अभिभावकहरूले निर्वाह गर्दै आएको भूमिकाका लागि सबैमा धन्यवाद दिएकी छन्। नेपालले बालअधिकारसम्बन्धी महासन्धी १९८९ लाई १४ सेप्टेम्बर १९९० मा अनुमोदन गरेर बालबालिकाको विकास, बालअधिकारको संरक्षण र बालसहभागिताजस्ता विषयमा आफ्नो अन्तर्राष्ट्रिय प्रतिवद्धता प्रकट गरेको दिनकै अवसरमा नेपालले हरेक वर्ष भदौ २९ गते राष्ट्रिय बाल दिवस मनाउँदै आएको छ।"
सोमप्रसाद पाण्डे र शारदादेवी भट्टको मुद्धामाथिको सुनुवाई जारी,काठमाडौं : प्रतिनिधिसभा सदस्य सोमप्रसाद पाण्डे र राष्ट्रियसभा सदस्य शारदादेवी भट्टले सर्वोच्च अदालतमा दायर गरेको रिटमाथि मंगलबार सुनुवाइ भइरहेको छ। नेकपा एकीकृत समाजवादीमा अद्यावधिक गराउनुपर्ने माग गर्दै दायर रिटमा अन्तरिम आदेश दिने नदिने विषयवारे न्यायाधीश ईश्वर खतिवडा र नहकुल सुवेदीको इजलासमा सुनुवाइ जारी छ। दुवैजनाले नेकपा एकीकृत समाजवादीमा समावेश हुन पाउ भन्दै निर्वाचन आयोगलाई विपक्षी बनाइ गत मंगलबार सर्वोच्चमा रिट दायर गरेका थिए। गत बुधबार न्यायाधीश अनिल सिन्हाको इजलासमा रिटमाथि पेशी तोकिएपनि हेर्न नभ्याइने सूचिमा राखिएको थियो। नेकपा एकीकृत समाजवादीमा सनाखत गर्न खोज्दा निर्वाचन आयोगले आफूहरुको विवरण नपठाएको उनीहरुको भनाई छ।
टीसर्ट र हाफपाइन्टको रगतको टाटाले अनुसन्धानमा सहज,"संखुवासभाविराटनगर : संखुवासभाको मादी नगरपालिका१ उम्लिङको खोला गाउँमा ६ जनाको सामूहिक हत्या गरेर बडिबा हजुरबुवाको परिवारमा नरसंहार मच्चाएका जब्बर अभियुक्त हुन् २५ वर्षीय लोकबहादुर कार्की। सुरुका दिनमा घटनामा आफ्नो संलग्नताको कुनै छनक नै उनले दिएनन्। परिवारभित्रकै मान्छे भएकाले प्रहरीले पनि त्यसतर्फ ध्यान दिएन। प्रहरीको आशंका उनीतिर नजानुका धेरै कारण थिए। घटनाको अनुसन्धानमा खटिएका प्रहरीलाई घटनास्थल पुगेदेखि नै सहयोगीका रूपमा प्रस्तुत भएर छाड्दै छाडेनन्। विश्वास जित्न सकेकै कारण प्रहरीले पनि घटना अनुसन्धानमा सहयोगीका रूपमा लोकबहादुरको साथ लिइरह्यो। उनी भने प्रहरीको अनुसन्धानलाई हेरेर आफ्नो धारणा बनाउँथे र सामूहिक हत्यामा आफ्नो संलग्नता नभएको व्यवहार प्रस्तुत गरिरहन्थे। उनी गाउँमा यति ठूलो नरसंहार भएकाले असुरक्षा बढ्यो भन्दै दोषी पत्ता लगाएर कारबाहीको दायरामा ल्याउँदै सुरक्षा र न्याय दिनुपर्यो माग गरिरहन्थे। अझ आफन्त गुमाउँदाको पीडाले विक्षिप्त भएको नाटक गर्थे। घटनाको अनुसन्धानमा खटिएका प्रहरीलाई खाना बनाएर खुवाइरहे। पानी ल्याइदिन्थे। प्रहरीलाई हत्याराको खोजीमा सहयोग गरिरहन्थे। जसका कारण भदौ २१ गते सोमबार बिहान ६ जनाको सामूहिक हत्या गरिएको घटनाका हत्यारा पक्राउ गर्न प्रहरीलाई निक्कै सकस पर्यो। घटनाको जानकारी पाएको २ घण्टामा मादी नगरपालिका१ मंगलबारे प्रहरी चौकीको टोली घटनास्थलमा पुग्यो। बिहान ६ बजेदेखि ६:३० बजेको बीचमा घटना भएपनि स्थानीयले करिब ९ बजेतिर मात्र थाहा पाए। प्रहरीले जानकारी पाउँदा लगभग ९:३० बजिसकेको थियो। इलाका प्रहरी कार्यालय चैनपुरको टोली दिउँसो ३ र जिल्ला प्रहरी कार्यालयको टोली साँझ ५ बजेतिर घटनास्थलमा पुगेको संखुवासभा प्रहरी प्रमुख डीएसपी लालध्वज सुवेदीले बताए। संघीय इकाई प्रहरी कार्यालय धरानबाट एसपी भीम दाहाल नेतृत्वको टोली दुईवटा कुकुरसहित राति घटनास्थल पुग्यो। भौगोलिक विकटता र अवरुद्ध सडकको समस्या छिचोल्दै वेरमात्रै घटनास्थलमा पुग्न सकेको टोलीले भोलिपल्ट बिहानबाट घटनाको विश्लेषण गर्दै अनुसन्धान सुरु गर्यो। टोलीले प्रारम्भिक अनुसन्धान थाल्दै हत्यारा पत्ता लगाउन कुकुर परिचालन गर्यो। अभियुक्त लोकबहादुर घटनास्थलमै भएपनि कुकुरबाट कुनै संकेत मिलेन। घटनास्थल लास जाँच मचुल्का, भौतिक सवुत प्रमाण संकलन, खानतलासी गर्दै स्थानीयसँग सोधपुछसमेत गरेर बयान लिइएको डीएसपी सुवेदीको भनाइ छ। घटनाको भोलिपल्ट अर्थात मंगलबार दिउँसो १ बजे मात्र शव पोष्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान पठाइयो। तर हत्यारा पत्ता नलागेसम्म शव उठाउन नदिने भन्दै स्थानीयले अवरोध गरे। मादी नगरपालिकाका मेयर विदुर लिङ्थेपको आग्रहपछि शव पोस्टमार्टमका लागि लैजान दिनलाई स्थानीय राजी भए। लुटपाटका लागि हत्या गरिएको प्रहरी आशंका थियो। तर मृतकको घरमा ८ लाख ८९ हजार नगद, सुनचाँदीका गरगहना सुरक्षित रहेको र मृतकले लगाएका गहना पनि साथैमा रहेपछि आशंका मेल खाएन। मृतक परिवारले झापामा जग्गा किन्नलाई बैना गरिसकेको थाहा पाएपछि प्रहरीले घरमा राखिएको नगद लुटपाटका लागि घटना गराइएको हुनसक्ने आशंका गरेको थियो। हत्याको तेस्रो दिनसम्म प्रहरी घटनानजिक पुग्न सकेन। बुधबार साँझ प्रदेश १ प्रहरी प्रमुख डीआईजी अरुणकुमार बीसी आफैँ घटनास्थल आइपुगे। घटनास्थलको प्रकृति अध्ययन गर्दै उनी पनि अनुसन्धानमा खटिए र प्रहरी टोलीलाई हौसला प्रदान गरे। बीसी भन्छन्, दर्दनाक घटनाको मुख्य कारण लुटपाट, यौन हिंसा, रिसिईबी, अंशवण्डा, धनसम्पत्ति हुनसक्ने आशंकामा ४५ विधाबाट अनुसन्धान अघि बढायौँ। अधिकांश अनुसन्धान आशंकामा मेल नखाएको उनले बताए। त्यसपछि अनुसन्धानको दायरा खुम्च्याउँदै लगेर आफन्त केन्द्रित गरिएको उनको भनाइ छ। घटनामा कुनै धारिलो वा अन्य हतियार प्रयोग भएको देखिएन। जसका कारण लुटपाटको आशंका कमजोर बन्यो, बीसी भन्छन्, लुटपाट वा अन्य कुनै योजना बनाइएको घटनामा प्राय हतियार प्रयोग हुन्छ नै। गरगहना र धनसम्पत्ति जस्ताको तस्तै भेटिएपछि लुटपाटको योजनाले हत्या नभएको निस्कर्ष निकालियो। घटनाका बारेमा जानकारी दिँदै प्रदेश १ प्रहरी प्रमुख डीआईजी अरुणकुमार बीसी। दाजुभाइको अंशवण्डाको विवादमा पनि कुनै प्रमाण फेला परेन। बाहिरका व्यक्ति गाउँमा प्रवेश गरेको रेकर्ड पाइएन। बीसी भन्छन्, भौगोलिक विकटताका कारण गाउँमा पुगेर बाहिरका मान्छेले घटना गराउनसक्ने अवस्था देखिएन। विभिन्न कोणबाट भएको अनुसन्धान निस्कर्षविहीन बन्दा हत्यारासम्म पुग्न निक्कै कठिन भयो। त्यसपछि मानिसको मनैभित्रदेखि आएको घृणाको भावले घटना भएको अनुमान लगाएर प्रहरी अनुसन्धान छरछिमेकी केन्द्रित भयो। त्यसपछि गाउँमा मानसिक आस्था ठिक नभएका वा निद्रा लगाउने औषधि सेवन गर्ने बिरामीको खोजीमा प्रहरी जुटेको बीसीले बताए। कसरी दोषी पक्राउ गर्न सफल भए प्रहरी ? आफ्नै घरनजिक घटना हुँदा मृतकले चिच्याएको सुनेको हुनसक्ने आशंकामा प्रहरीले लोकबहादुर र उनको परिवारलाई निगरानीमा बढायो। तर उनको संलग्नता विश्वास गर्ने कुनै आधार फेला पारेन। मृतकमध्ये तेजबहादुर कार्की उनका बडिबुवा हुन्। तेजबहादुरको शव आफैँले पहिले देखेको लोकबहादुरले बताएका थिए। जुन ठाउँबाट बडिबुवा तेजबहादुरको शव देखेको भनेर प्रहरी र स्थानीयलाई उनले भनेका थिए, त्यहाँबाट शव नै देखिँदैन थियो, डीआईजी बीसी भन्छन्, शव नै नदेखिने ठाउँबाट तेजबहादुरलाई मृत्यु भएको अवस्थामा देखेको बताएपछि मात्रै पूरै शंकाको घेरामा उनी परेका हुन्। तर घटना सुरुमा देखेर अरुलाई जानकारी दिएको र अनुसन्धानमा पनि सहयोगीको भूमिका निर्वाह गरेकाले प्रहरीलाई लोकबहादुरको संलग्नता सुरुमा प्रत्याउनै गाह्रो भयो। विभिन्न पाटोका अनुसन्धानले निष्कर्ष ननिस्किएपछि लोकबहादुरका हरेक गतिविधि प्रहरीले नियाल्न थालेको बीसीको भनाइ छ। त्यसपछि लोकबहादुर र मृतकको परिवारबीचको सम्बन्ध प्रहरीले खोज्न थाल्यो। घटनास्थलमा जम्मा भएको भीडका कारण बयान लिँदा स्थानीय सशंकित हुने एवं अनुसन्धान असहज बन्ने देखेर प्रहरीले दिउँसो हत्याराको खोजी गर्ने र अनुसन्धानको पाटोलाई राति अघि बढाउने निर्णय लियो। जतिबेलै प्रहरीसँगै हुने भएपछि लोकबहादुरमाथि निगरानी गर्न प्रहरीलाई गाह्रो थिएन। लोकबहादुरले हत्याराको खोजी र अनुसन्धानमा सहयोग गरिहन्थे, उनले भने, गाउँमा खटिएको ५० जना प्रहरीलाई खाना बनाएर खुवाउन र पानी ओसार्न उनकै साथ थियो। त्यहाँमाथि लोकबहादुरको हाउभाउ, व्यवहार, शारीरिक अवस्था र घटनाप्रति व्यक्त गरिरहने चिन्ताले प्रहरी नै अलमलमा परेको उनको भनाइ छ। घटना सबैभन्दा पहिले देखेको बताउने अभियुक्त लोकबहादुर र उनका बुवा सबैको सूचनाका स्रोत थिए। उनीहरुले भनेका कुरालाई समेत प्रहरीले अनुसन्धानको विषय बनाएको डीआईजी बीसीको भनाइ छ। पछिल्ला दिनमा घटनालाई लिएर लोकबहादुरले भनेका कुरा बाझिन थाले। अनुसन्धानका क्रममा फरकफरक बयान दिए, उनले भने, घरमा गएर छापा मार्दा घटनामा लगाएको टीसर्ट र हाफपाइन्टमा रगतको टाटा लागेको फेला पर्यो। त्यसपछि लोकबहादुरलाई लक्षित गरेर घटनाको अनुसन्धान अघि बढाइयो। बीसीका अनुसार घटनाको चौथो र पाँचौं रात प्रहरीले उनलाई सँगै राखेर बयान लिएको थियो। शनिबार बिहानका राति २ बजेतिर मात्रै उनले घटना स्वीकार गरेको बीसी बताउँछन्। अभियुक्तको घरबाट मृतकको घर करिब डेढ सय मिटर टाढा छ। तेजबहादुरको हत्या गरिएको स्थल भने २० मिटर मात्रै। घटनामा प्रयोग गरिएको चिर्पट दाउरा गाईलाई खोले पकाउने अँगेनोमा हालेर डढाइसकेको पाइएको प्रहरीले जनाएको छ। बीसीका अनुसार प्रमाण नष्ट गर्न हत्या गर्दा लगाएको लुगा धोएर सुकाएका थिए। सुरुको अनुसन्धानमा प्रहरी र स्थानीयले आशंकासमेत नगरेपछि लोकबहादुर सामान्य व्यक्ति सरह घरमै बसेका थिए। चिर्पट दाउरा डढाइसकेको र कपडा पनि धोइसकेकाले ढुक्कले घरमै बस्ने निर्णय लिएको एवं उल्टै अनुसन्धानमा सहयोगी बनेर प्रहरीको विश्वास जित्ने प्रयास गरेको डीआईजी बीसीको भनाइ छ। ६ जनाको हत्या गरिएको घटनास्थल संखुवासभाको मादी नगरपालिका १ उम्लिङको खोला गाउँ। तस्बिर : अनिष विष्ट लोकबहादुरले आफ्ना बुवा र कान्छो भाइसँग बेलाबेला घरमा झगडा गर्ने गरेको प्रहरी अनुसन्धानबाट खुल्यो। बीसी भन्छन्, कार्की बेलाबेला आक्रोसित हुने र नजिकमा रहेकाहरुलाई जे पायो त्यसैले आक्रमण गर्न खोज्ने गरेको पाइयो। खासै राति नसुत्ने र एक्लै हिँड्ने स्वभाव पनि रहेछ। मानसिक समस्यामा रहेका उनी निद्रा लगाउने औषधि पनि सेवन गर्दा रहेछन्। ८ कक्षासम्म पढेका लोकबहादुर बीचमै पढाइ छाडेर तीन पटकसम्म विदेश पुगेर आएको खुलेको छ। विसं २०७१ र २०७३ मा मलेसिया र २०७६ सालमा कतार गएको पाइएको बीसी बताउँछन्। तीनै पटक विदेश जाँदाको ऋण तिर्नसमेत नसकिकन घर फर्किएका रहेछन्, उनी भन्छन्, कतारमा त बिरामी पनि परेछन्। नेपाल आएर मानसिक समस्याको उपचार गराउँदै औषधिसमेत सेवन गरिरहेको उनले बताए। घरमा त्यति काम गर्ने र बिहानभर सुत्ने गरेको पाइएको छ। डीआईजी बीसीका अनुसार विदेश जाँदाको ऋण, आमाको उपचार र मृत्युपछिको किरियामा लागेको खर्च २५ रोपनी जग्गा बेचेर तिर्नु परेको पीडा बोकेर बसेका उनलाई बडिबुवाले सल्लाह, सुझाव र अर्ति दिँदा गरेको गाली तितो लाग्न थालेको थियो। आमाको निधन गत चैत २६ गते भएको थियो। करिब ५ महिनाअघि आमा तेजबहादुरकै घरमा लडेर घाइते भएकी थिइन्। आमाको मृत्युको कारण पनि तेजबहादुरकै परिवार रहेको उनको बुझाइ रहेछ, बीसीले भने, बुवा पनि कान कम सुन्ने, बोली लटपटिने र तुलनात्मक रूपमा आर्थिक अवस्थासमेत कमजोर रहेकाले हजुरबुवाले मर्नुअघि रेखदेखका लागि तेजबहादुरलाई भनेका रहेछन्। त्यसपछि अभिभावकका रूपमा तेजबहादुरले भाइ रणबहादुरको परिवारलाई सम्झाउँदै लोकबहादुरलाई तँ काम नगर्ने अल्छि, पागल भनेर हप्काउने गरेको पाइएको उनको भनाइ छ। त्यो कुराले नकरात्मक छाप परेपछि मनमा कुण्ठा पालेर बसेका लोकबहादुरले पारिवारिक नाताभित्रै दर्दनाक एवं बीभत्स घटना गराएको उनले बताए। आमाको मृत्युपछि घरमा लोकबहादुरसहित बुवा र भाइ थिए। मलाई लोकेले मार्यो, बचाउभन्दै चिच्याए एकाबिहानै लोकबहादुरको घरमा धान गोड्ने खेताला यकिन गर्न तेजबहादुर गएका रहेछन्। रातभर नसुतेर अनिदो एवं विक्षिप्त अवस्थामा रहेका लोकबहादुरले फर्कने क्रममा पछाडिबाट चिर्पटले हानेर शारीरिक रूपमा बलिया रहेका तेजबहादुरको हत्या गरेको बीसी बताउँछन्। उनका अनुसार बडिबुवाले पटकपटक पागल र काम गर्न नसक्ने भनेको रिसको झोंकमा हत्या गरेको पाइएको छ। तेजबहादुरको हत्या भएको स्थान लोकबहादुरकोबाट लगभग २० मिटरको दूरीमा रहेको प्रहरी बताउँछन्। चिर्पट प्रहार भएपछि घाइते बनेका तेजबहादुरले मलाई लोकेले मार्यो, बचाउभन्दै चिच्याएको पाइएको छ। प्रहरीका अनुसार त्यसपछि तेजबहादुरकी पत्नी र बुहारी चिच्याउँदै घटनास्थलमा पुगे। बडिबुवाको हत्या गरिसकेका तेजबहादुरले त्यसपछि बडिआमा कमलालाई चिर्पट प्रहार गरे। घटना देख्नसाथ बेहोस भएर ढलेपछि भाउजू रञ्जनामाथि पनि आक्रमण गरेको जानकारी बीसीले दिए। त्यसपछि बाटोको डिलबाट बालबालिका दीपेन र गोमाले हेरिरहेको देखेकाले उनीहरुलाई समेत लखेटीलखेटी मारेको खुलेको उनको भनाइ छ। घरको पछाडि खोले पकाउँदै गरेकी बडिआमा हजुरआमा पार्वता कार्कीको टाउको पटकपटक भित्तामा ठोक्काएर हत्या गरेपछि लोकबहादुर घरतर्फ फर्किएको पाइएको छ। सुरुमा बडिबुवा तेजबहादुरको मात्रै हत्या गर्ने योजना रहेछ। तर घटनालाई प्रत्यक्ष देखेकाले प्रमाण लुकाउन अरुको पनि हत्या गरेको पाइयो, डीआईजी बीसी भन्छन् ,घटना देख्नेजति सबैलाई मारेको बयान लोकबहादुरले दिएका छन्। बडिबुवा हजुरबुवा बौदमान कार्कीलाई भने नदेखेकाले नमारेको बताएका छन्। उनका अनुसार लोकबहादुरले दिएको बयानका आधारमा घटना देख्ने अरु थिए भने उनीहरु पनि बाँकी रहँदैन थिए। लोकबहादुरले बडिआमा हजुरआमा ८४ वर्षीया पार्वता, बडिबुवा ५८ वर्षीय तेजबहादुर, बडिआमा ५२ वर्षीया कमला, भाउजू ३२ वर्षीया रञ्जना, भतिज ११ वर्षीय दीपने र भतिजी ७ वर्षीया गोमा कार्कीको हत्या गरेको प्रहरीले जनाएको छ। नगद र गरगहना सुरक्षित, हत्या रहस्यमय चार पुस्ताको किरिया एकै पटक, त्रासले घर छाड्न थाले स्थानीय अनुसन्धानमा सहयोग गर्ने नै अभियुक्त संखुवासभा हत्याकाण्डका आरोपित सार्वजनिक"
गुणस्तरीय शिक्षा : बालदिवसको सार्थकता,"देशमा मौलाएको भ्रष्टाचार प्रत्यक्ष देखेका र भोगेका बालबालिकाले देशको सुशासनको बागडोर कसरी सम्हाल्न सक्छन् ? आज बालदिवस। हरेक वर्ष बालदिवसका दिन एउटै कुराको स्मरण हुन्छ, शिक्षाको उज्यालो घामबाट कुनै पनि बालबालिका वञ्चित हुनु नपरोस्। पहिलोपटक यो नारा बझाङको श्री सत्यवादी माध्यमिक विद्यालयमा सात कक्षामा भर्ना हुन जाँदा शिक्षककक्षको भित्तामा पढेको थिएँ। राजा वीरेन्द्रको यो वाणीको अर्थ मेरो मस्तिष्कमा तत्काल प्रशोधन हुन सकेन। बुबालाई सोध्दा उहाँले सबै बालबालिकाले पढ्न पाउनुपर्छ भनेर अथ्र्याइदिनुभयो। बुबाको यो अर्थसँगै शिक्षककक्षमा लेखिएका अरू केही महान् वाणीहरू मस्तिष्कमा राखें। नेपालका राष्ट्रिय विभूतिहरूको सुन्दर मुखाकृति मनको क्यामरामा कैद गरें। आजसम्म गौतमबुद्ध, पृथ्वीनारायण शाह, भानुभक्त आचार्य, अंशुबर्मा, अरनिको, पासाङल्हामु शेर्पाका तिनै मुखाकृति घुमिरहेछन् आँखा अगाडि। बाल मस्तिष्कमा परेको छाप अमिट हुँदोरहेछ। त्यस बखतको माओवादी जनयुद्धका कारण बझाङको एक विकट गाउँबाट राति भागेर जन्मघर छोड्नुको पीडा र सन्त्रासका बीच शान्तिको सास लिने ठाउँ बन्यो श्री सत्यवादी माध्यमिक विद्यालय। विद्यालयको नौलो परिवेश र शिक्षकहरूको कौशलपूर्ण अध्यापनले मेरो अध्ययनमा थप उर्जा दियो। विद्यालयको चुस्त व्यवस्थापन, उत्तरदायी अभिभावक र शिक्षकको मित्रवत् व्यवहारले बालबालिकाहरूमा सकारात्मक भावना, अध्ययनशिलता र लगनशिलताको विकास गर्दछ। विषयगत ज्ञानसँगै शिक्षकमा पेशाप्रतिको लगाव र बाल मनोविज्ञानको अध्ययन गर्न सक्ने क्षमताले बालबालिकाहरूलाई अझ सिक्न उत्प्रेरित गर्दछ। हाल बालबालिकाले अध्ययन गर्ने परिवेश फरक छ। करिब दुई वर्ष कोभिड१९ का कारण बालबालिका सशरीर विद्यालयमा उपस्थित भई अध्ययन गर्न पाएका छैनन्। इन्टरनेटको उपयोग गरी बालबालिकाले बटुलिरहेका छन् ज्ञानका बिउ। प्रविधिको प्रयोग गरी आर्जित शिक्षा केवल ज्ञान आर्जनको माध्यम मात्रै हो, प्रविधिमैत्री शिक्षा होइन। अध्ययनको यो मार्गमा बालबालिकालाई एक्लै स्वतन्त्र छोड्नुभन्दा अभिभावकहरू पनि उनीहरूसँगै प्रत्यक्ष सहभागी हुनुपर्छ। तर मध्यम तथा न्यूनवर्गीय आमअभिभावकले एकातर्फ अध्ययनका लागि आवश्यक मोबाइल वा ल्यापटपको व्यवस्था गर्न सक्ने अवस्था छैन। अर्कातर्फ बालबालिकालाई अनलाइन अध्ययनमा स्वतन्त्र छोडिदिँदा अध्ययनको मूलमार्ग छोडी अन्यमार्गमा हराएका छन्। इन्टरनेट माइनोटरले बालबालिकालाई मात्र नभई अभिभावकहरू पनि सिकार बनाएको छ। विशेषगरी आमअभिभावक प्रविधिको दहमा डुबेका छन्, फेसबुक र युट्युबसँगै। बेलुका निद्रादेवीले आँखामाथि निद्राको ढकनी नलगुञ्जेलसम्म र बिहान आँखाको ढकनी खुल्ने बित्तिक्कै चोरऔंला फेसबुक एपलाई झक्झक्याउन पुग्छ। वास्तवमा बाललिकाहरूको उचित स्याहार र अनलाइन गतिविधिहरूको अनुगमन गर्ने फुर्सद नभएका आधुनिक आमाबुबालाई बाल मनोविज्ञान पढ्ने फुर्सद दिएको छैन फेसबुकले। बालबालिकालाई उचित मार्गनिर्देश गरी अध्ययन गर्ने वातावरण सिर्जना गर्न नसक्ने अभिभावकले अनलाइन कक्षामा आफ्ना बालबालिकाले पूर्ण ध्यानदृष्टिका साथ अध्ययन गरुन् भनेर कसरी परिकल्पना गर्ने ? प्रविधिको प्रयोग गरी गरिने सिकाइमा अभिभावक जागरण आजको पहिलो आवश्यकता हो। हरेक वर्ष बाल दिवसका अवसरमा राज्यले तय गरेका नारा केवल गहन अर्थ बोकेका शब्दजाल बाहेक केही हुँदैनन्। सरकारले तय गरेका नारा देशका दूरदराजसम्म पुग्न पाएका छैनन्। सडक पेटीमा रात बिताउने, मन्दिरका ढोकामा हात पसार्ने र रत्नपार्कतिर खुल्ला सडकमा आर्थिक माग गर्दै आमाको काख नजिकै चिसो सडकमा दिनभर निदाउने बालबालिका पनि राज्यको नजरमा पर्नु आवश्यक छ। त्यस्ता बालबालिकाका लागि शिक्षाको उज्यालो घामको राप प्राप्त गर्न समतुल्य शिक्षा नीति बनोस् राज्यको। तर नयाँ सरकार गठन भएको यति लामो समय बितिसक्दा पनि राज्यले शिक्षामन्त्री पाउन सकेको छैन। योभन्दा उदेकलाग्दो कुरा के हुनसक्छ यस वर्षको बाल दिवसमा ? शिक्षाको उपयुक्त उडान भर्न शैक्षिक स्तर उकास्नका लागि परिवार र समाजको मार्गनिर्देशन गर्ने चेतनशील सरकार निर्माण हुन अझै सकेको छैन। विद्यालयमा नैतिकता र सदाचारका पाठ सिकाइन्छ तर विद्यालय बाहिर विद्यालयीय ज्ञान व्यवहारमा लागू हुँदैन। के साँच्चै अव्यावहारिक ज्ञान दिँदैछ त राज्यले ? देशको शिक्षाको गन्तव्य स्पष्ट गर्ने र शिक्षा नीतिमार्फत शिक्षित नागरिक निर्माण गर्ने दायित्व राज्यको हो। राज्य सञ्चालन राजनीतिक व्यवस्थाले गर्दछ। यस अर्थमा बाल अधिकारको सुनिश्चितताका चर्का भाषण र चुनावताका राजनीतिक दलका प्रतिबद्धता देख्दा आशाका केही किरण पलाउन थाल्छन् आमनागरिकमा। तर, बालिकाको सुरक्षा सुनिश्चित गर्ने, आफ्नो भाषा, संस्कृति र सभ्यताको सम्मान गर्न सक्ने र यो देशको माटो मेरो जीवनको आधार हो भन्ने सोचको बिजारोपण गर्न सक्ने शिक्षा नीति लागू गरी राष्ट्रभक्त नागरिक तयार नगरेसम्म बाल दिवसले कहिल्यै सार्थकता पाउँदैन। देशले दस वर्ष लामो जनयुद्धको रक्तदहबाट मुक्ति पाएर शान्तिको सास लियो। परिवर्तनको शंखनाद भई देशले गणतन्त्रको श्रीपेच लगायो। घरघरमा खुसीका पुष्प पल्लवित भए। मानौं, राजतन्त्र नै देश विकासको मूलकाँडा थियो र त्यो काँडा जरैबाट उखेलेर फालिएकोमा सबैका घरका भकारी खुसीले भरिए। आशाका बिउ यसरी छरिए कि भत्काइएका विद्यालय, मेटाइएका सांस्कृतिक धरोहर र जातीय एकता, साम्प्रदायिक सहिष्णुता तथा भावनात्मक सम्बधका छिमोलिएका हाँगाहरू लंका दहनपश्चात् एकै रातमा पुनरुत्पत्ति हुन्छन्। तर आज करिब दुई दशक हुनै लाग्दा पनि हामीले चेतनाको दियो बाल्न सकेका छैनौं। भत्किएका संरचना र भावनात्मक दरार परेका मनहरूले पुनःर्जीवन प्राप्त गर्ने इच्छा नै मारिसकेका छन्। सम्भ्रान्त र बुर्जुवाको शिक्षा भनेर संस्कृत शिक्षाको घाँटी रेटियो। संस्कृत शिक्षा अध्यापन गर्ने गुरूहरूको समेत जीवन आहुती दिइयो। तर, संस्कृत शिक्षा नै ज्ञानको सागर, भाषाको बिज र राष्ट्र निर्माणको आधार भएको बिर्सियो राज्यले जंगलबाट सिंहदरबार पसेसँगै। अर्कातर्फ आजभोलि बालबालिकामा राष्ट्रभक्तिको भावना मर्दै गएको छ। शिक्षारम्भ गर्ने बखत विदेशी राष्ट्रियगानमा सरिक हुनुपर्ने, संस्कृतिको अपव्याख्या र आयातीत धर्मसंस्कृतिमा रमाउन दिइएको ललिपपसँगै रमाउने वातावरण बनाइदिँदा कसरी बालबालिकाको हृदयमा राष्ट्रप्रेमको लहरा झाँगियोस् ? बालबालिकाहरूले जबसम्म देशको माटोमा पसिनाले सिँचाइ गरी मोती फलाउन सकिन्छ भन्ने सोचको विकास प्रस्फुरण गर्न सक्दैनन् तबसम्म देशको विकासमा युवाले अपनत्व ग्रहण गर्ने अवस्था रहँदैन। संसारको जुनसुकै कुनामा गए पनि सालनाल गाडिएको देशको माटो नै जीवनको आधार हो भन्ने भावनाको अंकुरण नभई बालबालिका फस्दैछन् वैदेशिक मोहको क्विक स्यान्डमा। बालअधिकारका कागजी नारालाई जीवन दिने अभिभारा हामी सबै नागिरकले काँधमा बोक्न सक्नुपर्छ। गन्तव्यविहीन मार्गमा रुमल्लिएका बालालिकालाई उचित मार्गनिर्देश गरी सुन्दर भविष्यको परिकल्पना गर्न उत्प्रेरित गर्नु पनि नागरिक दायित्व हो। अहिले कोभिड१९ को महामारीका कारण बालबालिका विद्यालयीय सिकाइ घरैबाट आर्जन गरिरहेका छन्। तर विद्यालय स्तरमा अध्ययन गर्ने कलिला बालबालिका सहरका गल्ली र चोकहरूमा निस्फिक्री चुरोटको धुँवा उडाइरहेका देखिन्छन्। आफूले अनुसरण गरेका गतल आचरणविरूद्ध समाजका वयस्कहरूले औंला उठाउलान् भन्ने कसैमा सचेत भावना पैदा हुन सकेको छैन। सहरका विद्यालयमा अहिले बालबालिकाको अनौठो समूह बन्ने गरेका छन्। बालक वा बालिका सबैका आआफ्नै समूह छन्। ग्याङ फाइट हुन्छन्। विद्यालयमा नैतिकता र सदाचारका पाठ सिकाइन्छ तर विद्यालय बाहिर विद्यालयीय ज्ञान व्यवहारमा लागू हुँदैन। के साँच्चै अव्यावहारिक ज्ञान दिँदैछ त राज्यले ? यदि राज्य साँच्चिकै बालबालिकाको भविष्यप्रति चिन्तित छ भने प्राविधिक शिक्षासँगै राज्यका नीतिको पालक, सुशासनको अनुयायी र मानवीय धर्मको रक्षक नागरिक उत्पादन गर्ने शिक्षा लागू गर्नु आवश्यक छ देश बनाउन। अर्कातर्फ राज्यले अराजकता र अनियमितताको ढाकछोप गर्ने र अमानवीय व्यवहारलाई कडा रूपमा दण्डित गर्ने कार्य गर्न नसकेको प्रभाव बालबालिकामा समेत परेको छ। संसद् भवन नै सुरक्षित नहुने अवस्था सिर्जित भएको छ। राज्य सञ्चालकले त वैचारिक बहस गरी देश निर्माणका मुद्दामा एकतावद्ध भई साझा सहमतिको विन्दुमा पुग्नुपर्ने हो। तर हाम्रो राजनीतिले सिकाएकै छैन हामीलाई प्रजातान्त्रिक अभ्यास र वैचारिक बहसको मार्ग। यस्तो अकर्मण्यताको परिवेशमा बढ्दै गरेका बालबालिकाले कसरी बौद्धिक शक्ति प्राप्त गर्न सक्छन् ? देशमा मौलाएको भ्रष्टाचार प्रत्यक्ष देखेका र भोगेका बालबालिकाले देशको सुशासनको बागडोर कसरी सम्हाल्न सक्छन् ? यस्ता कयौै यक्षप्रश्नमाथि सरोकारवाला सबैको ध्यान जानु आवश्यक छ।"
सानामा डरको सामना,"सानामा हामीले ठूलाबाट धेरै डरत्रासको सामना गर्र्यांै। त्यो समयको सबभन्दा डरलाग्दो डर चाहिँ वनझाँक्रीको डरलाग्ने कहानी थियो। जसमा भनिएको हुन्थ्यो, तिमीहरूले धेरै चकचक गर्र्यौ भने ऊ त्यो परको पात्लेघारीमा एउटा लामालामा कपाल पालेको वनझाँक्री बस्छ। त्यो आएर लान्छ अनि गड्यौलाको तरकारी खुवाउँछ। यदि खाएन भने पात्लेको रूखमा उल्टो झुन्ड्याएर कोर्रा लगाउँछ। त्यही भएर धेरै चकचक नगर्नू, घर छोडेर हामी नभएको बेला बाहिर नजानू नत्र भोगौला। आम्मै यति सुनेपछि त के थियो र ? दिउँसो शौच गर्न जान पनि डरले छुलछुल। त्यो बेला शौचालय पनि कति टाढा हुन्थ्यो बारीको पनि तल्लो छेउमा। आपतै पर्यो र गइयो भने पनि पछाडिबाट वनझाँक्री त आउँदै छैन ? मुटु ढुक्क फुलिरहेको हुन्थ्यो। हावाले केही हल्लायो भने पनि वनझाँक्री तान्न आयो भनेर सातो नै जाने। अर्काे डराउने कुरा भनेको बुइकलमा नजानु त्यहाँ एउटा भूत बस्छ समातेर तान्ला फेरि। उफ ! अनि हामी केटाकेटी हुन्थ्यौं बन्दीझै। न त बाहिर जान पाउने न त घरको माथि नै चढ्न पाउने। बिरालो तलमाथि गर्यो भने पनि भूत त झरेन ? भनेर अत्ताली हाल्थ्यौं। अन्य डरहरू  त्यो खोलामा नजानू त्यहाँ भूत बस्छ।  त्यो पीपलको फेदमा त तर्साउँछ नि।  त्यो गोठको पर गए जोगीले लान्छ।  अँध्यारोभित्र त कुटुनी बूढी बसेकी हुन्छे।  घरमा अटेरी गरिस् भने सरलाई भन्दिन्छु।  ऊ त्यहाँको ओडार देखेको छौं ? त्यहाँ राक्षस बस्छ।  त्यो फलानो ठाउँमा त घाम न अस्ताउँदै तर्साउन थाल्छ रे।  धेरै चकचक गरे बुबाले त लठ्ठीले हान्नु हुन्छ नि। उफ् ! डर देखाउने तरिका पनि कति हो कति। यी कुराहरूले हामीलाई यति मानसिक तनाव हुन्थ्यो नि के भन्ने र ? केही हिंस्रक जनावर अथवा फटाहा मान्छे आइहाल्यो भने पनि बुइँगलमा गएर लुक्न पनि जान नसक्ने। बारीतिर जाउँ त वनझाँक्रीको डर बुइँगलमा चढौं त भूतको डर। यी त भए गाउँघरमा देखाइने डर। सहरका बालबालिकालाई देखाइने डरका प्रकार बेग्लै छन्, इन्टरनेटमा देखिने अनेक खलनायकको सहारा लिएर सहरका बालबालिकालाई डर देखाइन्छ। पहरा दिइरहेको प्रहरीको नाम लिएर डर देखाइन्छ।  त्यो पुलिसले त अलिकति चकचक गर्यो कि गाडीमा हालेर लगिहाल्छ।  त्यो जुँगा भएको तरकारी पसले छ नि ? त्यो त डेन्जर हो त्यही तरकारी बोक्ने भ्यानमा हालेर लान्छ।  चुप लाग् है त्यो फलानो फिल्ममा भएको गुन्डालाई बोलाइदिन्छु अनि थाहा हुन्छ।  बढी जिद्दी गरिस् भने बाथरुममा थुनिदिउँला।  पढ्न बसिनस् ? प्रिन्सिपललाई फोन लगाइदिऊँ ? डरको प्रकार फरक भए पनि डराउने मुटु त उही हो नि ! बालबालिका डराउनु स्वाभाविक हो। यस डरलाई निमिट्यान्न पार्नको साटो हामी आफ्नो सहजताका लागि यस डरलाई झनै बढावा दिइरहेका हुन्छौं। जुन कुराको हामीलाई अत्यधिक खाँचो हुन्छ र डराउनु पर्ने कारणै हुँदैन। त्यही कुरामा हामी बालबालिकालाई अत्यधिक डरछेरुवा वनाइरहेका हुन्छौं। उदाहरणका लागि सबैभन्दा बालबालिकालाई अभिभावकले डर देखाउने भनेको पुलिससँग हो, चुप लाग् है। अहिले पुलिस दाइ आउनु हुन्छ। कति सहज तरिकाले हामी भन्छौं तर त्यही डर बालबालिकाको दिमागमा यस्तरी गढेर बसेको हुन्छ कि आपत् परेको अवस्थामा पनि ऊ पुलिससँग सहयोग माग्न हिच्किचाउन सक्छ। नराम्रो घटनासमेत घट्न सक्छ। टोलकै मान्छेलाई देखाएर पनि डर देखाउन हुन्न। किनकि अप्ठ्यारो अवस्थामा जो कोही आफ्नो अगाडि हुन सक्छ। उसैसँग सहयोग माग्नुपर्ने हुन सक्छ। बच्चा अगाडिदेखि नै त्यही मान्छेसँग डराइरहेको छ भने कसरी सहयोग माग्ला ? उफ् ! डर देखाउने तरिका पनि कति हो कति। केही हिंस्रक जनावर अथवा फटाहा मान्छे आइहाल्यो भने पनि बुइँगलमा गएर लुक्न पनि जान नसक्ने। बारीतिर जाउँ त वनझाँक्रीको डर बुइँगलमा चढौं त भूतको डर। बालापनदेखि नै डरको विकास गराइदिने हामी अभिभावक नै हौ। हाम्रै कारण ऊ घरमा बुबासँग डराउँछ। घर छेउमै भएको सब्जी पसलेसँग डराउँछ। बाटोमा उभिरहेको पुलिससँग डराउँछ। विद्यालयमा शिक्षकसँग डराउँछ। गृहकार्य बिग्रियो कि भनेर डराउँछ। कुनै काम नराम्रो त भएन ? न कसैले कराउने पो हो कि ? यो डरैडरले भरिएको दिमागले कस्तो सिर्जनात्मक कामहरू गर्ला ? कसरी विद्यालयका पाठ्यक्रमहरू उसको दिमागले सम्झिएला ? कसरी सामाजिक होला ऊ ? मैले भने सकेसम्म छोरालाई डर देखाइनँ। ऊ केही कुरामा डरायो भने सानैमा पनि भन्थें र अब पनि भन्छु जिन्दगीमा कस्ताकस्ता अप्ठ्याराहरू पार गर्नुपर्ने हुन्छ। यति ससाना कुरामा डराएर कहीँ अगाडि बढ्न सकिन्छ ? तर एकदिन भइदियो यस्तो कि मेरो छोराको साथी घरमा आएको थियो। उसले भनिदिएछ, साङ्लोले त हामीलाई ख्वाप्पै निल्छ अरे। हाम्रो घरको भान्छाकोठा र शौचालयमा फाट्टफुट्ट साङ्ला देखिन्थे। अब ऊ भान्छाकोठामा जाँदा सतर्क भएर र शौचालय जाँदा त्यहाँको पर्दा सारेर निक्कै बेरसम्म विचार गरेर जान थाल्यो। सुरुमा त मैले खासै याद गरिनँ। एकदिन त ऊ शौचालयबाट यस्तरी कुदेर बाहिर निस्क्यो कि म आफैं आत्तिएँ। उसको अचम्मको व्यवहारले म छक्कै परेर कराएँ के भयो ? किन अतालिएको ? ऊ फुलिरहेको छाती समाउँदै बोल्यो उ उत्या साङ्लो छ। उसलाई समाउँदै मैले भने अनि साङ्लो देख्दा आत्तिनु पर्छ त ? ऊ बोल्यो, अनि साङ्लोले खर्लप्पै खान्छ रे हामीलाई। साथीले भनेको मलाई। यो कुरा गलत हो भनेर बुझाउन साङ्लो टिपेर हातमै राख्नु पर्यो। तै पनि निक्कै समयसम्म ऊ शौचालय पस्दा सतर्क नै रहेको पाएँ। यो सत्य उदाहरणले पनि बताउँछ कि बालबालिका कति संवेदनशील छन् र जे कुरालाई पनि कति सजिलै पत्याउँछन्। बालबालिकालाई हामीले सँगसँगै राखेर सही सत्य बताउने र डरको साटो सावधानी अपनाउनु पर्छ भन्ने ज्ञान दिन जरुरी छ। कुनै हिंस्रक जनावरहरू नै देखिहालियो, भेटिहालियो भने उनीहरूले आफ्नो सुरक्षा कसरी गर्न सक्छन् ? वा उनीहरूलाई निडर बनाउन कसरी उत्प्रेरित गर्न सकिन्छ ? भनेर सिकाउन जरुरी छ। यसले गर्दा उनीहरू संकटको समयमा पनि नडराई त्यो डरको सामना गर्ने हुन्छन्। बस् ! हामीले उनीहरूलाई सही कुरा, सही सल्लाह र आत्मविश्वासी बनाउन जरुरी छ।"
संसद् बैठक बस्दै : के छ एमालेको रणनीति ?,"काठमाडौं : पुनर्स्थापित प्रतिनिधि सभाको पाचौं बैठक बस्दै छ। संसद् भवन नयाँ बानेश्वरमा दिउँसो १ बजे बैठक बस्न लागेको हो। मंगलबार बस्ने बैठकमा अर्थमन्त्री जनार्दन शर्माले विनियोजन विधेयक, २०७८ माथि विचार गरियोस् भन्ने प्रस्ताव प्रस्तुत गर्ने कार्य सूची रहेको संघीय संसदको महासचिव डा भरतराज गौतमले जानकारी दिए। अर्थमन्त्रीले विनियोजन विधेयक छलफलका लागि आह्वान गरेपनि एमालेले संसद् चल्न दिने छाँटकाँट छैन। मंगलबारको बैठकमा पनि एमालेले संसद्मा नाराबाजी गर्दै अवरुद्ध गर्ने तयारी भएको एमालेका एक सांसदले जानकारी दिए। चालु आर्थिक वर्षको बजेटका सम्बन्धमा जोडिएका विषयसमेत अगाडि बढाउनुपर्ने दायित्व छ। यही भदौ ३० गतेसम्म बजेट पारित गर्नुपर्ने बाध्यता छ। संसद पुनर्स्थापनापछि मुलुकले निकास पाउने आम आशा विस्तारै निराशामा परिणत हुँदैछ र राजनीतिक संक्रमणले झन् जटिल रुप लिएको छ। सभामुख अग्नि सापकोटाले संसद्को अवरोध हटाउन गरेको आग्रहलाई विपक्षी दल एमालेले अस्वीकार गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। सोमबार सभामुख अग्नि सापकोटाले बोलाएको सर्वदलीय बैठक विपक्षी एमालेले बहिस्कार गरेको छ। सभामुखको भूमिकामाथि प्रश्न उठाउँदै संसद् अवरोध गरिरहेको एमालेले सभामुखले बोलाएको बैठकसमेत बहिस्कार गरेको हो। संसद्को गतिरोध अन्त्यका विषयमा छलफल गर्न सभामुख सापकोटाले सोमबार संसद्मा रहेका दलका शीर्ष नेताको बैठक बोलाएका थिए। सर्वदलीय बैठक समाधानका लागि भन्दा पनि सभामुखले देखाउनका लागि गरेको नाटक हो। त्यसैले बैठकमा सहभागी भएनौं। प्रमुख सचेतक विशाल भट्टराईले भने, समस्या एमालेसँग हो, गठबन्धनका नेताहरू राखेर बैठक किन बस्नुपर्यो ? पार्टीले कारबाही गरेका १४ जना सांसदको पद जोगाएर आफ्नो पार्टी फुटाउन सभामुख सापकोटाले भूमिका खेलेको भन्दै एमालेले संसद् अवरोध गरिरहेको छ। सर्वदलीय बैठकमा एमाले विभाजन गरेर गठन भएको नेकपा (एस) का अध्यक्ष माधव नेपाललाई पनि आमन्त्रण गरिएको थियो। नेपाललाई पनि आमन्त्रण गरिएकाले एमालेले बैठक बहिस्कार गरेको हो। सभामुख सापकोटाले बैठकमा उपस्थितिका लागि एमाले अध्यक्ष केपी ओलीलाई पत्र पठाएका थिए। संसद्को अवरोध हटाउन सभामुखले १४ सांसदलाई पदमुक्त गर्नुपर्ने पार्टीको अडान कायमै रहेको बताए। सर्वदलीय बैठकमा प्रमुख प्रतिपक्षी दल अनुपस्थित भएपछि सार्थक निष्कर्ष निस्कन सकेन। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। एमालेका एक नेताका अनुसार १४ सांसदलाई कारबाही नगरे सभामुखले राजीनामा दिनुपर्ने सर्त अगाडि बढाउन लागेको छ। गत पुस ५ गते प्रधानमन्त्री ओलीले विघटन गरेको प्रतिनिधिसभालाई सर्वोच्च अदालतले फागुन ११ गते पुनर्स्थापना गरेको थियो।"
"बस र ट्रक ठोक्किँदा तीन जनाको मृत्यु, २४ घाइते","कावासोती : पूर्वपश्चिम राजमार्गअन्तर्गत नवलपरासी (बर्दघाट सुस्तापूर्व) नवलपुरमा बस र ट्रक एकआपसमा ठोक्किँदा तीन जनाको मृत्यु भएको छ भने २४ घाइते भएका छन् । काँकडभिट्टाबाट महेन्द्रनगरका लागि छुटेको सु प्र ०२००१ नंको यात्रुबाहक बस र ना ६ख ७१२६ नंको ट्रक नवलपुरको गैँडाकोट१० , २३ स्मृति पुल नजिक एकआपसमा मंगलबार बिहान ठोक्किएको थियो । जिल्ला प्रहरी कार्यालय नवलपरासीपूर्व नवलपुरका प्रहरी नायब उपरीक्षक दिलीपकुमार गिरीका अनुसार बस सडकबाट १० मिटर तल खस्दा सवार तीन जनाको घटनास्थलमै मृत्यु भएको हो । मृतकको अझै पहिचान खुलेको छैन । उनका अनुसार मृत्यु हुनेमा दुई महिला र एक पुरुष छन् । बसमा चालकसहित २६ जना सवार रहेका बताइएको छ । तीमध्ये तीन जना घाइतेको अवस्था गम्भीर छ । यसैगरी ट्रकका चालकसमेत घाइते भएका छन् । घाइतेको नयाँ मेडिकल कलेज भरतपुर चितवनमा उपचार भइरहेको प्रनाउ गिरीले बताए। रासस"
"धर्म, धम्म र धर्म निरपेक्षता","सपथ ग्रहण गराउँदा सबै रिलिजनलाई सम्मान गर्दै धर्म तथा धम्म राज्य बनाउने काममा समर्पित हुन्छु पो भन्नु पर्ने थियो कि ? धर्म भनेको ऋत हो। ऋग्वेदले ६३ ठाउँमा यो शब्द लेख्यो। ऋतको अर्थ सत्य हो। त्यसो भए धर्म निरपेक्ष भनेको सत्यको विरोध गर्ने भनेको हो त ? ऋतको अर्थ नियमबद्धता पनि हो। त्यसो भए धर्म निरपेक्षता भनेको बेनियममा काम गर्ने भनेको हो त ? ऋतको अर्थ स्वाभाविक गुण पनि हो। त्यसो भए धर्म निरपेक्षता भनेको अस्वाभाविक कार्य गर्ने गराउने हो त ? वैदिक चिन्तनको धर्म : निरपेक्ष कि सापेक्ष हुने ? उपनिषदीय अर्थमा धर्म भनेको मेलमिलाप हो। सत्य हो। त्यसो भए धर्म निरपेक्षता भनेको बेमेलको खेल खेल्ने खेलाउने हो त ? असत्यको खेल खेल्ने खेलाउने हो त ? बृहदारण्यकोपनिषद् (१४१४) अनुसार धर्म भनेकै सत्य हो। सत्य भनेकै धर्म हो। अर्थात् यी दुवै शब्द पर्यायवाची हुन्। त्यसैले धर्मराज्य भन्ने शब्द बनेको हो। सत्यको सहाराले राज्य गर भनिएको हो। योगमायाले बोकेको चिन्तन त्यही हो। भगत सर्वजित विश्वकर्माले बोकेको चिन्तन त्यही हो। त्यसो हो भने धर्म निरपेक्ष शासन व्यवस्था भनेको असत्यको बलमा शासन चलाउनुपर्छ भनेको हो त ? वात्स्यायनले धर्मलाई दुई भागमा बाँडे। शरीरको धर्म। मनको धर्म। उनका लागि शरीरको धर्म भनेको दान दिनु हो। दुःखीको उपकार गर्नु हो। अरूको सेवा गर्नु हो। धर्म निरपेक्षता भनेको दान नदिनु हो त ? दुःखीलाई बेवास्ता गर्नु हो त ? कसैको पनि सेवा नगर्नु हो त ? वात्स्यायनको निम्ति मनकोे धर्म भनेको स्वाध्याय हो। आफूले आफैंलाई पढ्नु स्वाध्याय हो। प्रकृति पढ्नु पनि स्वाध्याय हो। अरूका लेख पढ्नु पनि स्वाध्याय होे। त्यसो भए योग, ध्यान तथा प्रत्याभूतिबाट आफूलाई जान्न नखोज्नु धर्म निरपेक्षता हो त ? प्रकृतिलाई पढ्न छोड्नु भनेको धर्म निरपेक्षता हो त ? अरूका किताब पढ्न छोड्नु धर्म निरपेक्षता हो त ? वात्स्यायनकै शब्दमा मानसिक धर्म भनेको श्रद्धा हो। त्यसो भए धर्म निरपेक्ष बन्दा श्रद्धा छोड्ने भनेको हो त ? लिप्सारहित बन्नु पनि वात्स्यायनका निम्ति धर्म हो। त्यसो भए धर्म निरपेक्षता भनेको जसको जेमा पनि आँखा गाड्नु हो त ? पताञ्जलीले १० वटा कुराको समष्टिलाई धर्म भनेका छन्। उनका अनुसार धृति, क्षमा, दम, अस्तेय, शौच, इन्द्रिय निग्रह, धी, विद्या, सत्यम् तथा अक्रोध धर्म हो। उनका अनुसार धृति भनेको धैर्य हो। त्यसो भए अधैर्य हुनु धर्म निरपेक्षता हो त ? क्षमा दिनु धर्म हो। धर्म निरपेक्षता बोक्ने हामीले क्षमालाई अन्त्य गर्नुपर्ने हो त ? दम भनेको आत्मनियन्त्रण हो। छाडा नहुनु हो। यो धर्ममा निरपेक्ष हुनु भनेको छाडा होउ भनेको हो त ? अस्तेय भनेको चोरी नगर्नु हो। त्यसो भए धर्म निरपेक्षताले चोरी गर वा लुट भन्ने सन्देश दिएको हो त ? धी भनेको परोपकारी वुद्धि हो। धी धर्म नमान्नुको अर्थ परोपकार नगरौं भनेको हो त ? विद्या भनेको आध्यात्मिक ज्ञान हो। योग तथा ध्यानबाट हुने ज्ञान। सिधा भाषामा बुद्धले आर्जन गरेको ज्ञान। आफैं बुद्ध बन्न सकिन्छ भन्ने ज्ञान। वैदिक शब्दावलीमा शुद्ध ज्ञान। लोभ, मोह आदिलाई जितेको ज्ञान। त्यसो भए धर्म निरपेक्षताले बुद्धको सट्टा बुद्धु बन भनेको हो त ? पदार्थकै ज्ञानमा लुटुपुटु गर भनेको हो त ? सत्यम् भनेको कल्याणकारी सत्य बोली हो। यो धर्म नमान्ने हो भने असत्य बोल र अरूलाई दुःख देउ भनेको हो त ? अक्रोध भनेको रिस तथा राग नलिनु हो। त्यसो भए धर्म निरपेक्ष भनेर हामी सधैं रिस तथा डाहमा बसौं भनेको हो त ? हामी सधैं लोभी भएर बाँचौं भनेको हो त ? यहींनेर प्रश्न रह्यो वैदिक चिन्तनका अनुयायीले धर्म निरपेक्षता खोजे कि धर्म सापेक्षता खोजे ? धर्म राज्य खोजे कि धर्म निरपेक्ष राज्य खोजे ? शब्दप्रेमीहरू घोत्लिने कि ? बुद्धको धम्म : निरपेक्ष हुने कि सापेक्ष हुने ? पाली भाषामा प्रकृतिको नियम हो धम्म। दिमागको शुद्धता हो धम्म। आफूले आफैंलाई पढ्न सक्नु हो धम्म। प्रकृति पढ्न सक्नु हो धम्म। संस्कृतमा धर्म भनिने शब्द हो पाली भाषामा धम्म। ब्रह्माण्डको नियम बुझ्ने अर्थमा वैदिक चिन्तकले धर्म शब्द प्रयोग गरे। बुद्धले पनि सोही अर्थमा धम्म शब्द प्रयोग गरे। यसरी हेर्दा धर्म तथा धम्मको अर्थ एउटै हो। त्यसबाहेक बुद्धमार्गीको चिन्तनमा धम्म भनेको बुद्धको उपदेश पनि हो। त्यसो भए धर्म निरपेक्ष बन्दा बुद्धमार्गीहरूले धम्मं शरणं गच्छामीको सट्टा अधम्मं शरणं गच्छामी भन भन्नुपर्ने हो त ? उनीहरूले ब्रह्माण्डको रित बुझ्नु नपर्ने हो त ? बुद्धकोे उपदेश मान्नु नपर्ने हो त ? यहाँ पनि प्रश्न रह्यो धर्म निरपेक्षता स्वीकार्दा बौद्धमार्गीले धम्मं शरणं गच्छामी भन्नु गलत हुने हो त ? एकपटक बौद्धमार्गीले पनि घोत्लिने कि ? धर्म र रिलिजन एउटै हो र ? धर्म भनेको ब्रह्माण्डीय रित हो। प्राकृतिक नियम हो। स्वाभाविक गुण हो। व्यक्तिको दायित्व हो। रिलिजनका संस्थापक छन्। संस्थापक अनुसारका विधि र निषेधहरू छन्। निश्चित अधिकारी छन्। यो आँखाबाट हेर्ने हो भने धर्म मान्ने नेपालीलाई रिलिजनको अनुवादले शासन गर्न मिल्छ त ? माक्र्सकै शब्दमा भन्दा पनि वैदिक पुर्खाको धर्म र बुद्धमार्गी पुर्खाको धम्म अफिम हो त ? किराँतको साम्माङको चिन्तन अफिम हो त ? साम्माङ भनेको पुर्खाहरूको आत्मा हो। यस स्थितिमा प्रश्न हुन सक्छ वैदिकहिन्दू धर्म हो कि रिलिजन हो ? बुद्धमार्गीको धम्म धर्म हो कि रिलिजन हो ? किराँतको वेदले धर्म सिकाउँछ कि रिलिजन सिकाउँछ ? यी र यस्ता प्रश्नमा घोत्लिने पो हो कि ? अनि मात्रै धर्म सापेक्ष र निरपेक्षको कुरा गर्ने कि ? साम्यवादीले बुझे बुझाएको धर्म नै हाम्रो धर्म र धम्म हो ? माक्र्सले तत्कालीन चर्चको कुरालाई लिएर धर्मलाई आत्माहरूको आत्माहीन अवस्था भने। चर्चले तत्कालीन समाजमा गरेको शोषणका आधारमा बुर्जुवाहरूले गरिबहरू चुस्न धर्म बनाएका हुन् भने। लेनिनले पनि तत्कालीन रूसका चर्चकै आधारमा मान्छेले धर्म बनायो भने। धर्मले मान्छे बनाएन भने। यसरी धर्म बनाउनेहरू अन्यायी हुन् भने। त्यसैले उनले भने धर्म अन्यायीहरूको बोली हो। सोही कुरामा मलजल गर्दै निकोलाई बुखारिनले कम्युनिस्टहरूले धर्म मान्नु हुँदैन भने। माओले कन्फुसियस धर्मलाई पश्वगामी सामन्ती सोच हो भने। तर सन् २०१४ को सि चिनफिङको भाषणअनुसार कन्फुसियस धर्मले आध्यात्मिक अनुभूति सिकायो। विवेकशील सोच दियो। चीनलाई सांस्कृतिक रूपमा एकताबद्ध बनायो भनी माओको कुरालाई उल्ट्याए। यहीं प्रश्न आउँछ के माक्र्स तथा लेनिनकालीन चर्चले झैं नेपालका वैदिक तथा बुद्ध धर्महरूले राज्य गरेका छन् त ? के तिनीहरूले गरिबको शोषण गरेका छन् त ? के तिनका संगठनहरूले राजनीतिक नेतृत्वलाई चर्चले झैं आदेश दिएका छन् त ? के माक्र्सले भनेझैं गरिबमाथि शासन गर्ने व्यवस्था बनाएका छन् त ? मेरा यी जिज्ञासाहरूले माक्र्सकै शब्दमा वस्तुवादी विश्लेषण गर्ने साम्यवादीको खाँचो देखाउँछ। माक्र्स, लेनिन, माओ तथा बुखारिनको चिन्तनलाई शाश्वत मान्ने कि सी चिनफिङको सोचलाई पनि ध्यान दिने ? माक्र्सकै शब्दमा वस्तुवादी विश्लेषण गर्ने कि ? बुद्धको शब्दमा अप्पदिपो भवः को अभ्यास गर्ने ? अरूले भनेको मात्रै नपत्याएर आफैं खोजी गर्ने कि ? धर्म तथा धम्म सिकाउने पुर्खालाई माओले झैं निषेधी शब्द बोक्ने कि सी चिनफिङले झैं धर्म तथा धम्मको गहिराइमा जाने ? धर्म निरपेक्षता र साम्यवादका दिग्गजहरू घोत्लिने बेला भएन र ? २०६८ सालको जनगणनाले भन्छ नेपालमा हिन्दू धर्म मान्नेहरू ८१३ प्रतिशत छौं। ती सबैले वैदिक पुर्खाले बुझे बुझाएको धर्मको अर्थ बुझेकै हुनुपर्छ। नभए बुझ्नु पनि पर्छ। त्यसो हो भने धर्म र धर्म निरपेक्षताबीचको फरक नै पो जानिएन कि भनी सोधखोज गर्ने बेला भएन र ? त्यस्तै हामी ९ प्रतिशत बुद्ध धर्म मान्छौं। हामीले धम्म र धर्म निरपेक्षताको फरक पहिल्याउनुपर्ने होइन र ? अरूलाई धर्म अफिम हो भन्न लगाउने र आफू धम्मं शरणं गच्छामी भन्ने गर्दा आफ्नै बोलीमा अन्तरविरोध पो छ कि भनी खोज्ने खोजाउने बेला भएन र ? भर्खरै हिन्दू दर्शनको गहनता बुझ्न बुझाउन लागेका साम्यवादीहरूले धर्म, धम्म र रिलिजियनको भेद चिन्ने चिनाउने बेला भएन र ? रिलिजियनभित्र पो संस्कार तथा रीतिरिवाज हुँदो रहेछ त भनी पढ्ने, पढाउने बेला भएन र ? रीत तथा संस्कृतिलाई नै हिन्दू धर्म बुझ्ने बुझाउनेहरूले धर्म, धम्म र रिलिजन छुट्ट्याएर बुझ्ने बुझाउनु पर्ने रहेछ भन्ने दिन आएन र ? वैदिक चिन्तनका अनुयायीले धर्म निरपेक्षता खोजे कि धर्म सापेक्षता खोजे ? धर्म राज्य खोजे कि धर्म निरपेक्ष राज्य खोजे ? शब्दप्रेमीहरू घोत्लिने कि ? गोवयल्सवादी साम्यवादी चिन्तकहरूले वैदिक पुर्खाले धर्म भनेको कुरा धर्म आत्माहरूको आत्माहीन अवस्था हो कि होइन त भनी सोच्ने बेला भएन र ? बुद्धमार्गीले धम्म तथा धर्मचक्रमा घुम्ने घुमाउने कुरा भनेको आत्माहीनहरूको आत्मा हो कि होइन भनी शोधखोज गर्ने बेला भएन र ? रिलिजनको आधारमा बने बनाइएको धर्म निरपेक्षता शब्दै पो बेठीक रहेछ कि त भनी घोत्लिने बेला भएन र ? धर्म तथा धम्म बिर्सिएर रिलिजनमा आधारित हुँदै बने बनाइएका जातीय छुवाछूत, महिला विभेदजस्ता कुराहरूको विरोधमा जोशजाँगर भएका युवाशक्ति परिचालन गर्नुपर्र्ने होइन र ? धम्म र धर्मको सापेक्षतामा चल्छौं। रिलिजनले बनाएका विभेदी संस्कारमा यी यी कुरामा फेरबदल गर्छाैं भन्ने बेला भएन र ? धर्म, धम्म र रिलिजन त फरक पो रहेछ भनी सोच्ने सोचाउने बेला भएन र ? कम्तीमा हिन्दू तथा बौद्ध धर्मावलम्बीहरूले यो कुरामा चासो लिने दिन आएन र ? धर्म, अध्यात्म र रिलिजन तथा त्यससँग टाँसिएका संस्कृति एवं रीतिको बीचको समानता तथा फरक बुझ्ने बुझाउने समय आएन र ? धर्म तथा धम्म नजानेका माक्र्स, लेनिन तथा माओका चिन्तनहरूमा प्रश्न गर्ने बेला भएन र ? तत्कालीन चर्चको ज्यादती देखेर बने बनाइएका सोचहरूलाई पुनर्विचार गर्ने दिन आएन र ? माक्र्सकै शब्दमा थेसिस, एन्टिथेसिस तथा सिन्थेसिस बन्दा नयाँ विचार जन्मन्छ। पुरानो कुराको पनि निरन्तरता हुन्छ। छोराछोरीको अनुहार हेरेर बाबुआमा वा बाजेबज्यैको अनुहार जोडेजस्तो। यो सोच बोक्ने हो भने धर्म, धम्म र रिलिजियनको मिल्दो तथा नमिल्दो नाता खुट्ट्याउने बेला भएन र ? तत्कालीन चर्चको ज्यादतीमा बने बनाइएको अफिम तथा आत्माहीनहरूको आत्मा भन्ने भनाउने विचारमा वस्तुगत विश्लेषण गर्ने समय आएन र ? ग्राम्स्कीले बोके बोकाएको जर्मन शब्द हेजेमोनीको कुरा धर्म तथा धम्ममा छ कि छैन भनी खोज्ने खोजाउने दिन आएन र ? तत्कालीन चर्चले गरेझैं धर्म तथा धम्मका हिमायतीहरूले राज्य गरे वा गरेनन् भनी पहिल्याउने बेला भएन र ? तिनले जनतालाई कहाँ धर्म तथा धम्मको आधारमा हिँडाए अनि कहाँ रिलिजनको कुरा बोकाए भनी पर्गेल्ने दिन आएनन् र ? पुच्छ्रे टुंगो नेपाल वेदले बुझेको, वृहदारणयकोपनिषद्ले बुझेको तथा पताञ्जलीले बुझेको धर्मसापेक्ष देश हो भने के हुने हो ? बुद्धले बुझेको धम्म सापेक्ष देश भने के हुने हो ? नेपाल हिन्दूको धर्म र बुद्धको धम्म मिलेर बनेको एकीकृत धर्मधम्म सापेक्ष देश हो भने के हुने हो ? नेपाल रिलिजयन वा मत वा सम्प्रदाय निरपेक्ष देश हो भने के हुने हो ? यी र यस्तै प्रश्नहरूमा जस्तै ः हामीले धर्म निरपेक्ष भनेर वैदिक पुर्खाको ज्ञान पो मारेछौं कि ? बौद्धमार्गी पुर्खाको धम्ममाथि पो हमला गरेछौं कि ? तत्कालीन चर्चको अन्याय देखेर बोले बोलाएका शब्दहरू भिराएर हिन्दू तथा बुद्धमार्गीलाई अन्याय पो गरेछौं कि ? धर्म निरपेक्ष भनेर हिन्दू तथा बौद्ध धर्मावलम्बीहरूका ग्रन्थहरूमा डढेलो पो सल्काएछौं कि ? अरूमा ग्राम्सीका हेजेमोनी पढाएर आफैं पो हेजेमोनिक काम गरेछौं कि ? धर्म र धम्म नबुझी रिलिजनलाई नै धर्म तथा धम्म हो भनेछौं कि ? शपथग्रहण गराउँदा म राष्ट्रका सबै रिलिजनलाई सम्मान गर्दै धर्म तथा धम्म राज्य बनाउने काममा समर्पित हुन्छु पो भन्नुपर्ने थियो कि ? देशमा भएका सबै रिलिजियनहरूले गरे गराएका जातजातीय, लैंगिक तथा अन्य विभेदविरुद्ध अभियान चलाउने प्रण गर्छु भन्नुपर्ने पो थियो कि ? व्यक्तिगत रूपमा। सामूहिक रूपमा। संस्थागत रूपमा। सरकारगत रूपमा। यी र यस्ता प्रश्नहरूको उत्तर खोजेमा हाम्रो कुल तथा मूलको निरन्तरता हुन्छ। धर्म तथा धम्मले बनाएको पहिचानको निरन्तरता हुन्छ। अन्यथा तत्कालीन चर्चको आधारमा बने बनाइएको रिलिजनको पहिचान बोकेर आफ्नो पहिचानको कुरा गर्नु नैं अविवेकी काम हुन्छ कि ? त्यसरी कुल र मूल बदल्न सकिन्न भन्ने पुख्र्याैंली चिन्तनको गहिराइ बुझ्ने कि ? धर्म र धम्म बुझेका पुर्खालाई न्याय गर्ने कि ? रिलिजन तथा धर्ममा भेद नजानेकाहरूले चलाएको मतमा मतान्ध भएरै राज गर्ने कि ? तत्कालीन चर्चको ज्यादतीमा बनेका चिन्तन बोकेरै धर्म तथा धम्मविरुद्ध विषवमन गरिरहने कि ? संविधानको मर्मविपरीत लेख्यो भन्ने सतही सोचमैं अल्झिने कि ? निर्णयकर्ता नेताजी, संविधानविद्, वैदिक धर्म बुझेका व्यक्ति, बुद्धको धम्म बुझेका व्यक्ति, आधुनिकता बुझेका गैरसाम्यवादी तथा धर्म अफिम हो, आत्माहीनहरूको आत्मा हो भन्ने साम्यवादीहरूकै विवेकमा छोडें। धर्म र धम्म बुझेका हिजोका पुस्ता र रिलिजन बुझेका आजका पुस्तालाई मैले के जवाफ दिएँ भनी आफ्नै मथिंगलमा प्रश्न रोपें। विद्वत् नेपालीलाई पनि यही प्रश्न दिएँ।"
कागे अष्टमी मनाइँदै,"काठमाडौं : प्रत्येक वर्ष भाद्र शुक्ल अष्टमीका दिन मनाइने कागे अष्टमी पर्व मंगलबार कागेश्वरी महादेव मन्दिरमा पूजा आराधना गरी मनाइँदै छ। यस अवसरमा कागेश्वरी महादेव मन्दिरमा गई पूजा आराधना गरेमाकागको स्पर्शबाट मुक्त भइने विश्वास छ। यसैले वर्षदिनसम्म कागले स्पर्श गरेका मानिसले आज कागेश्वरीको दर्शन गर्नैपर्ने मान्यता राख्छन्। यसै अवसरमा कागेश्वरीमा हरियो मकै चढाएमा कागले बारीमा लगाएको मकै नखाने धार्मिक विश्वास रहेको छ। श्रावण शुक्ल पूर्णिमा अथवा गङ्गा दशहरा पर्वका अवसरमा रसुवाको प्रसिद्ध धार्मिकस्थल गोसाइँकुण्डमा पुगेका भक्तजनले त्यहाँबाट ल्याएको जल आज कागेश्वरीमा चढाउनुपर्छ भन्ने विधिसमेत रहेको छ। गोसाइँकुण्ड पुग्नेले कागेश्वरीमा आई आजका दिन जल नचढाए धार्मिक यात्रा पूरा नहुने जनधारणा रहेको छ। शिवपुरी नागार्जुन राष्ट्रिय निकुञ्जसँग जोडिएको ऐतिहासिक, धार्मिक र पर्यटकीय दृष्टिले महत्वपूर्ण कागेश्वरी महादेव मन्दिरमा लाग्ने मेलामा देशविदेशबाट लाखौँ भक्तजनको भीड लाग्छ। कागे अष्टमीसमेत भनिने आजका दिन कागेश्वरी मनोहरा नगरपालिका१मा पर्ने यो मन्दिर क्षेत्रमा आउनेलाई सहज सुविधा दिन लागिएको छ। मन्दिर जान यातायात सहज बनाउने व्यवस्था गरिएको कागेश्वरी मनोहरा नगरपालिकाका उपप्रमुख विन्दु पुडासैनी सिम्खडाले जानकारी दिए। कोरोनाअघि नगरपालिकाले तीन दिनसम्म मेला गरी यो पर्व मनाउने गरेको थियो। कोरोना जोखिम कायमै रहेकाले गत वर्ष र यो वर्ष पनि मेला नगरी पूजा आराधना गर्ने व्यवस्था मिलाइएको नगर प्रमुख कृष्णहरि थापाले बताए। मन्दिर परिसरमा हाल २२७ किलोको अष्टधातुबाट बनेको कागको मूर्ति विशेष आकर्षणका रूपमा रहेको छ। यो नेपालकै ठूलो कागको मूर्ति हो। यहीँको लोकतान्त्रिक शहीद उद्यानमा एक हजार किलोको विश्वकै ठूलो कागको मूर्ति निर्माण अन्तिम चरणमा पुगेको वाग्मती प्रदेशसभा सदस्य रामेश्वर फुयाँलले बताए। एक हजार किलोको अष्टधातुको कागको मूर्ति बनाउन स्थानीयवासीले धातु दान गरी सहयोग गरेका छन्। विसं २०७२ मा तत्कालीन संविधानसभा सदस्य एवं हाल वाग्मती प्रदेशसभा सदस्य फुयाँलको अग्रसरतामा यस क्षेत्रको पर्यटन प्रवद्र्धन गर्ने उद्देश्यले हरेक वर्ष प्रजातन्त्र दिवसको अवसर पारेर फागुन ७ गते महोत्सव सुरुआत गरिएको छ। यसै मन्दिरसमेतको नाम जोडेर कागेश्वरी मनोहरा नगरपालिकाको नामकरण भएको छ। यस पर्वका अवसरमा नगरपालिकाले प्रत्येक वर्ष भाद्र शुक्ल अष्टमीका दिन नगरपालिकाभर सार्वजनिक बिदा दिँदै आएको छ।नामकरण भएदेखि नै महोत्सवको आयोजना नगरपालिकाले गर्दै आएको छ। फागुनमा हुने महोत्सव एवं भदौमा लाग्ने मेलाका अवसरमा यहाँको तामाङ र नेवार समुदायका सांस्कृतिक झाँकी प्रदर्शन गरिनुका साथै स्थानीय उत्पादनसमेतको प्रदर्शन गरिन्छ। कागेश्वरीमा लाग्ने मेला भर्न काठमाडौँ उपत्यकाका तीन जिल्लाका साथै नजिकका नुवाकोट, सिन्धुपाल्चोक, काभे्रपलाञ्चोक, रसुवा, दोलखा, रामेछाप, सिन्धुलीलगायत जिल्लाका मानिसको बढी भीड लाग्ने गरेको छ। देशका विभिन्न जिल्लाबाट आई काठमाडौँ उपत्यकामा बसोवास गर्ने मानिस पनि कागको स्पर्शबाट बच्न आजका दिन कागेश्वरी जाने गर्छन्। कागे अष्टमीका अवसरमा कागेश्वरी महादेव मन्दिर जान नसक्ने भक्तजनले हनुमानढोकामा रहेको कागेश्वरी मन्दिरमा पूजा, आराधना एवं दर्शन गर्ने गरेका छन्।"
किन पाउन सकेन मन्त्रीमण्डलले पूर्णता ?,"काठमाडौं : प्रधानमन्त्रीमा शेरबहादुर देउवा नियुक्त भएको दुई महिना पुगिसक्दा पनि सरकार गठन प्रक्रियाले पूर्णता पाउन सकेको छैन । गठबन्धन दलहरुभित्र आन्तरिक विवाद र सर्वोच्च अदालतमा एकीकृत समाजवादीका सांसदहरुको मुद्दाको टुंगो नलाग्दा मन्त्रिमण्डल विस्तारमा ढिलाइ भएको हो। गत २९ असारमा प्रधानमन्त्रीमा देउवा नियुक्त भएका थिए । सत्तारुढ गठबन्धनको बैठकमा प्रधानमन्त्री देउवाले मन्त्रीहरुको नामावली मागेपनि नेकपा माओवादी केन्द्र, एकीकृत (नेकपा समाजवादी), जनता समाजवादीलगायतका दलले मन्त्रीको नाम दिन सकेका छैनन् । स्वयम् सत्तारुढ दल कांग्रेसले पनि मन्त्रीको सूचि पठाएको छैन । हालसम्म कांग्रेसबाट गृहमन्त्रीमा बालकृष्ण खाँण, कानुनमन्त्रीमा ज्ञानेन्द्रबहादुर कार्की, स्वास्थ्य राज्यमन्त्रीमा उमेश श्रेष्ठ, माओवादी केन्द्रको तर्फबाट अर्थमन्त्रीमा जनार्दन शर्मा, उर्जामन्त्रीमा पम्फा भुषाल मात्रै मन्त्री नियुक्त भएका छन् । अझै राज्य मन्त्रीसहित १९ मन्त्री नियुक्त हुन बाँकी छ । अधिकांश मन्त्रालयहरु मन्त्रीविहीन हुँदा नीतिगत निर्णय गर्नुपर्ने फाइलहरु प्रधानमन्त्री कहाँ पुर्याउनुपर्ने बाध्यता छ । नेकपा एकीकृत समाजवादीका केन्द्रीय सदस्य मेटमणी चौधरीले सर्वोच्च अदालतमा मुद्धाको टुंगो नलाग्दासम्म आफूहरुले मन्त्रीको नाम पठाउन नसक्ने बताए । उनले भने, हाम्रो विषयमा सर्वोच्चले मुद्धा टुंगो नलगाउँदासम्म हाम्रो उपस्थिती सरकारमा हुँदैन किनकी नैतिकतासँग जोडिएको कुरा पनि हो । उनले सरकारमा जाने निर्णय भएपनि हतारमा सहभागी नहुने बताए । उपेन्द्र यादव नेतृत्वको जसपाले पनि मन्त्रीमा पठाउनेहरुको सूची तयार पार्न सकेको छैन । माओवादी केन्द्रले पनि नाम पठाउन ढिलाइ गर्दै आएको छ । सर्वोच्च अदालतमा तत्कालीन नेकपा एमालेका १४ सांसदहरुको संसद पद निलम्वन गर्नुपर्ने भन्दै सर्वोच्च अदालतमा रिट दायर भएको थियो । अझै सो मुद्धा विचाराधिन छ । संविधानमा संघीय संसदका सदस्यमध्येबाट समावेशी सिद्धान्त बमोजिम प्रधानमन्त्रीसहित बढीमा २५ सदस्यीय मन्त्रीपरिषद् गठन गर्न सकिने प्रावधान छ ।"
कसरी जोगाउने संक्रमणबाट बालबालिकालाई ?,"काठमाडौं : कोरोना संक्रमणको बेला घरभित्रै सीमित ८ वर्षीय सुशान्त सुवेदीको स्कुल फेरिएको छ। संक्रमणअघि काठमाडौंको निजी स्कुलमा पढ्थे। अहिले धादिङ, गंगाजमुनास्थित सरकारी स्कुलमा पढ्छन्। कक्षा ३ मा अध्ययनरत छोरालाई स्कुल पठाउँदा अभिभावकको मुहारमा चिन्ता छाउँछ। बुवा नेत्रबहादुर भन्छन्, स्कुल नपठाउँदा पढाइ झन् बिग्रन्छ। पठाउँदा पनि संक्रमण हुन्छ कि भन्ने डर छ। स्कुलमा साथीहरू खाजा बाँडेर खाने हुन् कि, भौतिक दूरी कायम नगर्ने हुन् कि भन्ने भय रहिरहने उनले सुनाए। स्थानीय तहले विद्यालय भवन एवं परिसर निर्मलीकरण गरेर विद्यालय सञ्चालन गर्न सक्ने निर्णय शिक्षा मन्त्रालयले गरेको छ। विद्यालयसम्बन्धी कार्यढाँचा, २०७७ अनुसार, स्थानीय तह र विद्यालयले बालबालिकाको सुरक्षाका लागि न्यूनतम पूर्वाधार (फर्निचर, शौचालय, पर्याप्त प्रकाश र हावा आवतजावत गर्न सक्ने कोठा आदि) को व्यवस्था गर्नुपर्छ। त्यस्तै स्वास्थ्य र सरसफाइका लागि साबुन, पानी, स्यानिटाइजर तथा विद्यालय आउनेहरूका लागि तापक्रम लिने व्यवस्था गर्नुपर्छ। डिजिटल संसारमा सक्रिय रहेका बालबालिका झोला बोकेर स्कुल जान थालेका छन्। तर, केन्द्र र स्थानीय सरकारको फरकफरक नीति र निर्णयले स्कुल खुलेपछि अभिभावकहरू ढुक्क हुन सकेका छैनन्। नेपालमा कोरोनाबाट ५४ हजारभन्दा बढी बालबालिका संक्रमित भइसकेका छन्। नेपाल बाल चिकित्सक समाज अध्यक्ष डा गणेशकुमार राईका अनुसार शिशुभन्दा स्कुल जाने उमेरका बालबालिका संक्रमणको जोखिममा छन्। अभिभावकबाट बालबालिकामा सर्ने जोखिम रहेकोमा अब साथीहरू र शिक्षकबाट पनि कोरोना संक्रमण हुन सक्ने डा राई बताउँछन्। मुलुकमा पहिलो लहरमा १९ वर्षमुनिका २० हजार ८ सय ६४ जनामा कोरोना भयो। जसमध्ये १०१९ वर्षका १७ हजार ७ सय ५८ छन्। त्यस्तै ५९ वर्षको उमेर समूहका ३ हजार ७ सय २३ जन्मेदेखि चार वर्ष उमेर समूहका २ हजार ७ सय ३४ जनामा संक्रमण पुष्टि भएको मन्त्रालयले जनाएको छ। संक्रमणबाट पहिलो लहरमा ३८ जना बालबालिकाको ज्यान गएको थियो। किन जोखिममा छन् ? स्वास्थ्य मन्त्रालयका सहप्रवक्ता डासमीरकुमार अधिकारीका अनुसार बालबालिकाले जनस्वास्थ्यको सहि मापदण्ड पालना गर्न सक्दैनन्। हातले नाक, मुख नछोउ र बाहिर नजाउ भनेर अभिभावकले सम्झाए पनि विद्यालयमा पुगेपछि पालना गर्छन् नै भन्ने छैन, उनले भने। नेपाल बाल चिकित्सक समाज अध्यक्ष डा गणेशकुमार राई कोरोनाको तेस्रो संक्रमणमा बालबालिका प्रभावित हुने बताउँछन्। ठूला व्यक्ति संक्रमणसँग जुधेका छन्। उनीहरूमा एन्टीबडी बनिसकेको छ, डा राईले भने, १८ वर्षमुनिका बालबालिकाले खोप पनि पाएका छैनन्। त्यसैले रोगसँग लड्ने क्षमता पनि न्यून छ। त्यसैले बढी बालबालिका बढी प्रभावित हुने आकलन गरिएको छ। कान्ति बाल अस्पताल काठमाडौंमा कोरोना संक्रमित शिशुको उपचार हुँदै । तस्बिर : दिपेन श्रेष्ठ विद्यार्थी चढ्ने बस र विद्यालयमा पनि भौतिक दूरी पालना गर्नुपर्ने स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेल बताउँछन्। जोखिम अवधिभर सामूहिक क्रियाकलाप गराउन नहुने डा प्याकुरेलले बताए। पूर्वाधार र जनशक्ति समाजका अध्यक्ष राईका अनुसार, अहिले एक जना बाल रोग विशेषज्ञले झण्डै २० हजार बालबालिकालाई उपचार गर्नुपर्ने अवस्था छ। सम्भावित संक्रमणको तयारीका क्रममा बालबालिकालाई केन्द्रित गर्नुपर्छ। पूर्वाधार र खोपको व्यवस्था स्वास्थ्य मन्त्रालयका अनुसार, सरकारी र निजी अस्पतालमा गरी ४ सय ४८ जना बाल रोग विशेषज्ञ तयारी अवस्थामा छन्। स्वास्थ्य सेवा विभाग, उपचारात्मक सेवा महाशाखाका निमित्त निर्देशक डा प्रकाश बुढाथोकी भन्छन्, यो जनशक्ति पर्याप्त होइन। एमडीजीपी गरेका चिकित्सक, मेडिकल अफिसर, क्रिटिकल केयर नर्सिङ तालिम लिएका स्वास्थ्यकर्मीले पनि सेवा गर्न सक्ने गरी तालिम दिएका छौं। बालबालिकाको उपचारका लागि ८ सय ५८ जना तालिमप्राप्त नर्सहरू तयारी अवस्थामा रहेको डा बुढाथोकीले जानकारी दिए। बालबालिकालाई लक्षित गरी १ करोड डोज खोप ल्याउने तयारीसमेत गरिएको छ। उनले भने, चार महिनाभित्र खोप लगाउन सुरु गर्ने आशामा छौं। १२ वर्षभन्दा तलको उमेर समूहमा अहिलेसम्म खोपको व्यवस्था नभएकाले जोगाउने चुनौती छ। संक्रमणको जोखिम उच्च भएका स्थानमा विद्यालय खोल्न नहुने डा बुढाथोकीको सुझाव छ। के छ चुनौती ? जनस्वास्थ्यको मापदण्ड पालना गराउने पहिलो चुनौती छ। त्यस्तै उपचारका आवश्यक जनशक्ति न्यून रहेको र त्यो पनि सहरकेन्द्रित रहेकाले व्यवस्थापनमा चुनौती देखिएको छ। मुलुकमा एक मात्र केन्द्रीय बाल अस्पताल छ। बाल चिकित्सक समाजका अध्यक्ष डा राईकाअनुसार बालबालिकाको लागि शय्या र उपकरणको व्यवस्थापन गर्नु चुनौतीपूर्ण रहेको छ। भेन्टिलेटर पनि छुट्टै चाहिन्छ। जनशक्तिको पनि अवस्था न्यून छ। भेन्टिलेटर दाताले सहयोग गर्ला। बेड पनि बनाउला। चिकित्सक र नर्सको व्यवस्थापन कसरी गर्ने ? उनले प्रश्न गरे। एमबीबीएस उत्तीर्ण चिकित्सक, स्टाफ नर्स र स्वास्थ्य सहायकहरू अस्थायी रूपमा नियुक्त गर्नुपर्ने डा राईको सुझाव छ। विश्व स्वास्थ्य संगठन, दक्षिणपूर्वी एसिया क्षेत्रका सदस्य राष्ट्रहरूले प्रत्येक विद्यालयलाई स्वास्थ्य प्रवद्र्धन गर्ने विद्यालय बनाउने संकल्प गरेका छन्। नेपालले आयोजना गरेको कार्यकारी समितिको वार्षिक बैठकमा सदस्य राष्ट्रहरूले महामारीको दौरान पनि सुरक्षित तरिकाले विद्यालयहरू सञ्चालन गर्नुपर्ने आवश्यकताका बारेमा पनि विचार विमर्श गरेका थिए।"
सानामा डरको सामना,"सानामा हामीले ठूलाबाट धेरै डरत्रासको सामना गर्र्यांै। त्यो समयको सबभन्दा डरलाग्दो डर चाहिँ वनझाँक्रीको डरलाग्ने कहानी थियो। जसमा भनिएको हुन्थ्यो, तिमीहरूले धेरै चकचक गर्र्यौ भने ऊ त्यो परको पात्लेघारीमा एउटा लामालामा कपाल पालेको वनझाँक्री बस्छ। त्यो आएर लान्छ अनि गड्यौलाको तरकारी खुवाउँछ। यदि खाएन भने पात्लेको रूखमा उल्टो झुन्ड्याएर कोर्रा लगाउँछ। त्यही भएर धेरै चकचक नगर्नू, घर छोडेर हामी नभएको बेला बाहिर नजानू नत्र भोगौला। आम्मै यति सुनेपछि त के थियो र ? दिउँसो शौच गर्न जान पनि डरले छुलछुल। त्यो बेला शौचालय पनि कति टाढा हुन्थ्यो बारीको पनि तल्लो छेउमा। आपतै पर्यो र गइयो भने पनि पछाडिबाट वनझाँक्री त आउँदै छैन ? मुटु ढुक्क फुलिरहेको हुन्थ्यो। हावाले केही हल्लायो भने पनि वनझाँक्री तान्न आयो भनेर सातो नै जाने। अर्काे डराउने कुरा भनेको बुइकलमा नजानु त्यहाँ एउटा भूत बस्छ समातेर तान्ला फेरि। उफ ! अनि हामी केटाकेटी हुन्थ्यौं बन्दीझै। न त बाहिर जान पाउने न त घरको माथि नै चढ्न पाउने। बिरालो तलमाथि गर्यो भने पनि भूत त झरेन ? भनेर अत्ताली हाल्थ्यौं। अन्य डरहरू  त्यो खोलामा नजानू त्यहाँ भूत बस्छ।  त्यो पीपलको फेदमा त तर्साउँछ नि।  त्यो गोठको पर गए जोगीले लान्छ।  अँध्यारोभित्र त कुटुनी बूढी बसेकी हुन्छे।  घरमा अटेरी गरिस् भने सरलाई भन्दिन्छु।  ऊ त्यहाँको ओडार देखेको छौं ? त्यहाँ राक्षस बस्छ।  त्यो फलानो ठाउँमा त घाम न अस्ताउँदै तर्साउन थाल्छ रे।  धेरै चकचक गरे बुबाले त लठ्ठीले हान्नु हुन्छ नि। उफ् ! डर देखाउने तरिका पनि कति हो कति। यी कुराहरूले हामीलाई यति मानसिक तनाव हुन्थ्यो नि के भन्ने र ? केही हिंस्रक जनावर अथवा फटाहा मान्छे आइहाल्यो भने पनि बुइँगलमा गएर लुक्न पनि जान नसक्ने। बारीतिर जाउँ त वनझाँक्रीको डर बुइँगलमा चढौं त भूतको डर। यी त भए गाउँघरमा देखाइने डर। सहरका बालबालिकालाई देखाइने डरका प्रकार बेग्लै छन्, इन्टरनेटमा देखिने अनेक खलनायकको सहारा लिएर सहरका बालबालिकालाई डर देखाइन्छ। पहरा दिइरहेको प्रहरीको नाम लिएर डर देखाइन्छ।  त्यो पुलिसले त अलिकति चकचक गर्यो कि गाडीमा हालेर लगिहाल्छ।  त्यो जुँगा भएको तरकारी पसले छ नि ? त्यो त डेन्जर हो त्यही तरकारी बोक्ने भ्यानमा हालेर लान्छ।  चुप लाग् है त्यो फलानो फिल्ममा भएको गुन्डालाई बोलाइदिन्छु अनि थाहा हुन्छ।  बढी जिद्दी गरिस् भने बाथरुममा थुनिदिउँला।  पढ्न बसिनस् ? प्रिन्सिपललाई फोन लगाइदिऊँ ? डरको प्रकार फरक भए पनि डराउने मुटु त उही हो नि ! बालबालिका डराउनु स्वाभाविक हो। यस डरलाई निमिट्यान्न पार्नको साटो हामी आफ्नो सहजताका लागि यस डरलाई झनै बढावा दिइरहेका हुन्छौं। जुन कुराको हामीलाई अत्यधिक खाँचो हुन्छ र डराउनु पर्ने कारणै हुँदैन। त्यही कुरामा हामी बालबालिकालाई अत्यधिक डरछेरुवा वनाइरहेका हुन्छौं। उदाहरणका लागि सबैभन्दा बालबालिकालाई अभिभावकले डर देखाउने भनेको पुलिससँग हो, चुप लाग् है। अहिले पुलिस दाइ आउनु हुन्छ। कति सहज तरिकाले हामी भन्छौं तर त्यही डर बालबालिकाको दिमागमा यस्तरी गढेर बसेको हुन्छ कि आपत् परेको अवस्थामा पनि ऊ पुलिससँग सहयोग माग्न हिच्किचाउन सक्छ। नराम्रो घटनासमेत घट्न सक्छ। टोलकै मान्छेलाई देखाएर पनि डर देखाउन हुन्न। किनकि अप्ठ्यारो अवस्थामा जो कोही आफ्नो अगाडि हुन सक्छ। उसैसँग सहयोग माग्नुपर्ने हुन सक्छ। बच्चा अगाडिदेखि नै त्यही मान्छेसँग डराइरहेको छ भने कसरी सहयोग माग्ला ? उफ् ! डर देखाउने तरिका पनि कति हो कति। केही हिंस्रक जनावर अथवा फटाहा मान्छे आइहाल्यो भने पनि बुइँगलमा गएर लुक्न पनि जान नसक्ने। बारीतिर जाउँ त वनझाँक्रीको डर बुइँगलमा चढौं त भूतको डर। बालापनदेखि नै डरको विकास गराइदिने हामी अभिभावक नै हौ। हाम्रै कारण ऊ घरमा बुबासँग डराउँछ। घर छेउमै भएको सब्जी पसलेसँग डराउँछ। बाटोमा उभिरहेको पुलिससँग डराउँछ। विद्यालयमा शिक्षकसँग डराउँछ। गृहकार्य बिग्रियो कि भनेर डराउँछ। कुनै काम नराम्रो त भएन ? न कसैले कराउने पो हो कि ? यो डरैडरले भरिएको दिमागले कस्तो सिर्जनात्मक कामहरू गर्ला ? कसरी विद्यालयका पाठ्यक्रमहरू उसको दिमागले सम्झिएला ? कसरी सामाजिक होला ऊ ? मैले भने सकेसम्म छोरालाई डर देखाइनँ। ऊ केही कुरामा डरायो भने सानैमा पनि भन्थें र अब पनि भन्छु जिन्दगीमा कस्ताकस्ता अप्ठ्याराहरू पार गर्नुपर्ने हुन्छ। यति ससाना कुरामा डराएर कहीँ अगाडि बढ्न सकिन्छ ? तर एकदिन भइदियो यस्तो कि मेरो छोराको साथी घरमा आएको थियो। उसले भनिदिएछ, साङ्लोले त हामीलाई ख्वाप्पै निल्छ अरे। हाम्रो घरको भान्छाकोठा र शौचालयमा फाट्टफुट्ट साङ्ला देखिन्थे। अब ऊ भान्छाकोठामा जाँदा सतर्क भएर र शौचालय जाँदा त्यहाँको पर्दा सारेर निक्कै बेरसम्म विचार गरेर जान थाल्यो। सुरुमा त मैले खासै याद गरिनँ। एकदिन त ऊ शौचालयबाट यस्तरी कुदेर बाहिर निस्क्यो कि म आफैं आत्तिएँ। उसको अचम्मको व्यवहारले म छक्कै परेर कराएँ के भयो ? किन अतालिएको ? ऊ फुलिरहेको छाती समाउँदै बोल्यो उ उत्या साङ्लो छ। उसलाई समाउँदै मैले भने अनि साङ्लो देख्दा आत्तिनु पर्छ त ? ऊ बोल्यो, अनि साङ्लोले खर्लप्पै खान्छ रे हामीलाई। साथीले भनेको मलाई। यो कुरा गलत हो भनेर बुझाउन साङ्लो टिपेर हातमै राख्नु पर्यो। तै पनि निक्कै समयसम्म ऊ शौचालय पस्दा सतर्क नै रहेको पाएँ। यो सत्य उदाहरणले पनि बताउँछ कि बालबालिका कति संवेदनशील छन् र जे कुरालाई पनि कति सजिलै पत्याउँछन्। बालबालिकालाई हामीले सँगसँगै राखेर सही सत्य बताउने र डरको साटो सावधानी अपनाउनु पर्छ भन्ने ज्ञान दिन जरुरी छ। कुनै हिंस्रक जनावरहरू नै देखिहालियो, भेटिहालियो भने उनीहरूले आफ्नो सुरक्षा कसरी गर्न सक्छन् ? वा उनीहरूलाई निडर बनाउन कसरी उत्प्रेरित गर्न सकिन्छ ? भनेर सिकाउन जरुरी छ। यसले गर्दा उनीहरू संकटको समयमा पनि नडराई त्यो डरको सामना गर्ने हुन्छन्। बस् ! हामीले उनीहरूलाई सही कुरा, सही सल्लाह र आत्मविश्वासी बनाउन जरुरी छ।"
बालबालिकाको खोप कहिले ?,"जुली स्वान इन्जिनियर हुन्। उनी नर्थ क्यारोलिना स्टेट युनिभर्सिटीमा स्वास्थ्य प्रणाली र संक्रामक रोगको अध्ययन गर्दैछिन्। अनुसन्धानकर्ताको एक टोलीको उनी नेतृत्व गर्छिन्। कोरोना भाइरसको डेल्टा संस्करण कसरी विभिन्न विद्यालयमा फैलन सक्छ भन्ने विषयमा उनको टोलीले हालै अध्ययन गरेको छ। वासिङ्टन पोस्टमा हालै प्रकाशित यसको नतिजा चिन्ताजनक थियो। अध्ययनका अनुसार मास्क नलगाउने र परीक्षण पनि नगरिएकामध्ये ७५ प्रतिशतभन्दा बढी संवेदनशील विद्यार्थी आगामी तीन महिनाभित्र संक्रमित हुनेछन्। मास्क लगाउने र परीक्षण पनि गरिएका विद्यार्थी पनि यदि कम प्रतिरक्षापूर्ण वातावरणमा बस्छन् भने उनीहरूलाई संक्रमणको सम्भावना बढी छ। करिब सबै प्राथमिक विद्यालयका कक्षाहरू जोखिममा छन्। यी विद्यार्थीमध्ये २२ प्रतिशतलाई १०७ दिनभित्र कोभिड हुने सम्भावना देखियो। प्राथमिक विद्यालयका पढ्ने दुई विद्यार्थीका अभिभावकका रूपमा मलाई त्यो तथ्यांक डरलाग्दो थियो। हुन त योभन्दा पहिले नै पेटमा एक लात हानेजस्तै महसुस भएको थियो, जतिबेला राष्ट्रिय स्वास्थ्य संस्थानका निर्देशक डा फ्रान्सिस कोलिन्सले बालबालिकाको कोभिड भ्याक्सिन यस वर्षको अन्त्यसम्ममा पनि अनुमोदन हुने आशा नगरेको बताएका थिए। म न्युयोर्क सहरमा बस्छु। यहाँ विद्यालयका स्टाफले भ्याक्सिन र मास्क लगाउनु जरुरी छ भन्ने विषयमा कुनै विवाद छैन। तर स्वानको टोलीले गरेको अनुसन्धानले यस्तो लाग्यो कि बच्चामध्ये कसैलाई कोभिड नलागी भ्याक्सिन त्यति सजिलै पाइँदैन। स्वानसँग कुरा गरिसकेपछि पनि यस्तो लाग्यो कि त्यो त्यति सरल छैन। उनको टोलीले अनुसन्धान गर्दा परीक्षण पोजेटिभ आउने विद्यार्थीलाई क्वारेन्टाइनमा राख्दाको प्रभाव र मास्कको अप्रभावकारी प्रयोगलाई लियो। धेरै विद्यालयहरूमा अनुसन्धानमा देखिएभन्दा संक्रमणको संख्या कम हुन सक्ने आशा उनले गरेकी छन्। हुन त यो असम्भव भए पनि कोभिडलाई गभ्मीरतापूर्वक लिने अभिभावकका लागि यसले धेरै सान्त्वना मिल्छ। तर यी आमाबाबु कोभिडलाई गम्भीरतापूर्वक नलिने व्यक्तिहरूद्वारा घेरिएका छन्। स्कुल भर्खरै खुलेका छन्। बालबालिका अस्पतालमा भर्ना हुने दर पहिलेको भन्दा निकै उच्च छ। यही कारण खाद्य तथा औषधि प्रशासन (एफडीए) ले जतिसक्दो छिटो उचित कदम चाल्नु आवश्यक देखिन्छ। म तपाईंहरूलाई यो पक्का भन्न सक्छु कि यही सेप्टेम्बरमा प्रस्तुत गर्न फाइजरसँग तथ्यांक उपलब्ध हुनेछ, प्राडा भोन्नी माल्डोनाडोले भने। उनी बाल संक्रामक रोगहरूबारे फाइजर बायोएनटेक बाल चिकित्सा खोप परीक्षणको स्ट्यानफोर्डका प्रमुख अन्वेषक हुन्। उनका अनुसार फाइजरले यही अक्टोबर महिनामा आपत्कालीन प्रयोगका लागि अनुमति लिन सक्षम हुनेछ। अध्ययनका अनुसार मास्क नलगाउने र परीक्षण पनि नगरिएकामध्ये ७५ प्रतिशतभन्दा बढी संवेदनशील विद्यार्थी आगामी तीन महिनाभित्र संक्रमित हुनेछन्। कोलिन्सले यस वर्षको अन्त्यसम्म पनि खोप सम्भव हुँदैन भनेर किन भनेका हुन्। यो अझै स्पष्ट हुन सकेन। त्यसैले जतिसुकै पहुँच भएका व्यक्तिका लागि पनि एउटा उत्तर पाउन गाह्रो प्रश्न बनेको छ, के एफडीएले बालबालिकाको खोपका लागि केही अतिरिक्त तथ्यांकको माग गर्ला त ? गत जुलाईमा, एफडीएले खोपका दुर्लभ साइड इफेक्टहरू पत्ता लगाउन फाइजर बायो एनटेक र मोर्डनालाई आफ्नो क्लिनिकल परीक्षणमा बालबालिकाको संख्या दोब्बर बनाउन निर्देशन दिएको थियो। साथै सो एजेन्सीले खोपपछिको सुरक्षामा चारदेखि ६ महिनासम्म फलोअप गर्न पनि भनेको थियो। जब कि वयस्कका मानिसका लागि दुई महिनाको मात्र फलोअपको निर्देशन दिइएको छ। खोपलाई आपत्कालीन प्रयोगका लागि अनुमति दिन यो तथ्यांक आवश्यक छ भन्ने विषयमा प्रायः विशेषज्ञहरूले सोचेको पाइन्न। एफडीएले यसमा जोड दिन्छ या दिँदैन, हामीलाई थाहा छैन। अमेरिकन एकेडेमी अफ पेडियाट्रिक्सका अध्यक्ष डाली साभियो बियर्सले यो सायद एउटा निर्णय बिन्दु हुन सक्ने जनाए। विभिन्न भविष्यवाणीलाई प्रभावित गर्ने यो सायद एउटा निर्णय बिन्दु हुन सक्छ, अध्यक्ष बियर्सले भने। दुई साता अगाडि कंग्रेसका १०८ सदस्यले पनि बालबालिकाको खोप अनुमतिका लागि कति समय लाग्छ भन्ने विषयमा चिन्ता व्यक्त गरेका थिए। उनीहरूले एफडीएलाई एक पत्र लेख्दै खोपको समय तालिकाको विषयमा जिज्ञासा राखेका थिए। एफडीएले यसको प्रतिउत्तर त दियो। तर कुनै विशेष समय तोकेन। एफडीएको समीक्षा प्रक्रियामा जनतालाई पूर्ण विश्वास छ भन्ने हामी बुझ्छांै, हामीले अनुमोदन गर्ने जुनसुकै उत्पादन र स्वास्थ्य रक्षाका लागि हाम्रो प्रतिबद्धतामाथि जनताको विश्वास छ, एजेन्सीले भनेको छ। तर व्यक्तिगत रूपमा उक्त विश्वास गुमाउँदैछु। खोपको विषयमा केही गल्ती भए एफडीए नै दोषी ठहरिने डर छ। तर यसको अभावमा बालबालिका गम्भीर प्रकृतिका बिरामी हुन्छन् भन्ने जरुरी छैन। डेल्टा भाइरसको सन्दर्भमा पनि बयस्कको तुलनामा बालबालिकामा मृत्युको सम्भावना कम छ। तर यसो भन्दैमा ढुक्कले बस्ने अवस्था छैन। किनकि बाल अस्पतालका शय्या पनि भरिन थालेका छन्। कसरी जोगाउने संक्रमणबाट बालबालिकालाई ? जुलाई यता करिब २४० प्रतिशतले बालबालिकामा कोरोना संक्रमण बढ्यो : बालरोग विशेषज्ञ समूह बालबालिकालाई भविष्यका जिम्मेवार नागरिक बनाउनु राज्यको दायित्व हो : राष्ट्रपति बाल अस्पताल संघका प्रमुख कार्यकारीले हालै राष्ट्रपति बाइडेनलाई पत्र लेख्दै भने, अस्पतालहरूमा बालबालिकाको शय्या क्षमता पूरा भइसकेको छ वा क्षमता पुग्न लागिसकेको छ। अब स्कुल सञ्चालन भइसकेपछि दिनहरूमा शय्याको माग बढ्दो हुन सक्छ। त्यहाँ पर्याप्त शय्या नहुन सक्छ। बालबालिका र उनीहरूका परिवारका सदस्यलाई हेर्ने विशेषज्ञको अभाव हुन सक्छ। सन्तानका लागि भ्याक्सिनभन्दा कोभिड कैयौं गुणा खतरनाक छ भन्नेमा विश्वस्त रहेका अभिभावक बच्चाले भ्याक्सिन पाउन् भन्नेमा हरसम्भव प्रयासरत छन्। आमाबाबुमध्येका केहीले भने खोपकै लागि उमेर ढाँटिरहेका पनि छन्। असफल भए पनि निरन्तर कोसिस गरिरहनेमध्ये म पनि एक हुँ, जसले सन्तानलाई खोप लगाउन आफ्नो बालरोग विशेषज्ञसँग पहल गरिरहेछ। फाइजरको खोप एफडीएद्वारा पूर्ण अनुमोदन भइसकेकाले यो प्राविधिक रूपमा पनि कानुनसम्मत देखिन्छ। स्वानको १० वर्षीया सन्तान स्कुल जाँदैछन्। उनले मलाई भनिन् कि यदि उनको बाल रोग विशेषज्ञ खोप लगाइदिन सहमत भए उनले त्यसै गर्नेछिन्। धेरै अभिभावक यसको व्यग्र प्रतीक्षामा हुनुहुन्छ, उनले भनिन्। (द न्युयोर्क टाइम्सबाट आंशिक अनुवाद)"
गुणस्तरीय शिक्षा : बालदिवसको सार्थकता,"देशमा मौलाएको भ्रष्टाचार प्रत्यक्ष देखेका र भोगेका बालबालिकाले देशको सुशासनको बागडोर कसरी सम्हाल्न सक्छन् ? आज बालदिवस। हरेक वर्ष बालदिवसका दिन एउटै कुराको स्मरण हुन्छ, शिक्षाको उज्यालो घामबाट कुनै पनि बालबालिका वञ्चित हुनु नपरोस्। पहिलोपटक यो नारा बझाङको श्री सत्यवादी माध्यमिक विद्यालयमा सात कक्षामा भर्ना हुन जाँदा शिक्षककक्षको भित्तामा पढेको थिएँ। राजा वीरेन्द्रको यो वाणीको अर्थ मेरो मस्तिष्कमा तत्काल प्रशोधन हुन सकेन। बुबालाई सोध्दा उहाँले सबै बालबालिकाले पढ्न पाउनुपर्छ भनेर अथ्र्याइदिनुभयो। बुबाको यो अर्थसँगै शिक्षककक्षमा लेखिएका अरू केही महान् वाणीहरू मस्तिष्कमा राखें। नेपालका राष्ट्रिय विभूतिहरूको सुन्दर मुखाकृति मनको क्यामरामा कैद गरें। आजसम्म गौतमबुद्ध, पृथ्वीनारायण शाह, भानुभक्त आचार्य, अंशुबर्मा, अरनिको, पासाङल्हामु शेर्पाका तिनै मुखाकृति घुमिरहेछन् आँखा अगाडि। बाल मस्तिष्कमा परेको छाप अमिट हुँदोरहेछ। त्यस बखतको माओवादी जनयुद्धका कारण बझाङको एक विकट गाउँबाट राति भागेर जन्मघर छोड्नुको पीडा र सन्त्रासका बीच शान्तिको सास लिने ठाउँ बन्यो श्री सत्यवादी माध्यमिक विद्यालय। विद्यालयको नौलो परिवेश र शिक्षकहरूको कौशलपूर्ण अध्यापनले मेरो अध्ययनमा थप उर्जा दियो। विद्यालयको चुस्त व्यवस्थापन, उत्तरदायी अभिभावक र शिक्षकको मित्रवत् व्यवहारले बालबालिकाहरूमा सकारात्मक भावना, अध्ययनशिलता र लगनशिलताको विकास गर्दछ। विषयगत ज्ञानसँगै शिक्षकमा पेशाप्रतिको लगाव र बाल मनोविज्ञानको अध्ययन गर्न सक्ने क्षमताले बालबालिकाहरूलाई अझ सिक्न उत्प्रेरित गर्दछ। हाल बालबालिकाले अध्ययन गर्ने परिवेश फरक छ। करिब दुई वर्ष कोभिड१९ का कारण बालबालिका सशरीर विद्यालयमा उपस्थित भई अध्ययन गर्न पाएका छैनन्। इन्टरनेटको उपयोग गरी बालबालिकाले बटुलिरहेका छन् ज्ञानका बिउ। प्रविधिको प्रयोग गरी आर्जित शिक्षा केवल ज्ञान आर्जनको माध्यम मात्रै हो, प्रविधिमैत्री शिक्षा होइन। अध्ययनको यो मार्गमा बालबालिकालाई एक्लै स्वतन्त्र छोड्नुभन्दा अभिभावकहरू पनि उनीहरूसँगै प्रत्यक्ष सहभागी हुनुपर्छ। तर मध्यम तथा न्यूनवर्गीय आमअभिभावकले एकातर्फ अध्ययनका लागि आवश्यक मोबाइल वा ल्यापटपको व्यवस्था गर्न सक्ने अवस्था छैन। अर्कातर्फ बालबालिकालाई अनलाइन अध्ययनमा स्वतन्त्र छोडिदिँदा अध्ययनको मूलमार्ग छोडी अन्यमार्गमा हराएका छन्। इन्टरनेट माइनोटरले बालबालिकालाई मात्र नभई अभिभावकहरू पनि सिकार बनाएको छ। विशेषगरी आमअभिभावक प्रविधिको दहमा डुबेका छन्, फेसबुक र युट्युबसँगै। बेलुका निद्रादेवीले आँखामाथि निद्राको ढकनी नलगुञ्जेलसम्म र बिहान आँखाको ढकनी खुल्ने बित्तिक्कै चोरऔंला फेसबुक एपलाई झक्झक्याउन पुग्छ। वास्तवमा बाललिकाहरूको उचित स्याहार र अनलाइन गतिविधिहरूको अनुगमन गर्ने फुर्सद नभएका आधुनिक आमाबुबालाई बाल मनोविज्ञान पढ्ने फुर्सद दिएको छैन फेसबुकले। बालबालिकालाई उचित मार्गनिर्देश गरी अध्ययन गर्ने वातावरण सिर्जना गर्न नसक्ने अभिभावकले अनलाइन कक्षामा आफ्ना बालबालिकाले पूर्ण ध्यानदृष्टिका साथ अध्ययन गरुन् भनेर कसरी परिकल्पना गर्ने ? प्रविधिको प्रयोग गरी गरिने सिकाइमा अभिभावक जागरण आजको पहिलो आवश्यकता हो। हरेक वर्ष बाल दिवसका अवसरमा राज्यले तय गरेका नारा केवल गहन अर्थ बोकेका शब्दजाल बाहेक केही हुँदैनन्। सरकारले तय गरेका नारा देशका दूरदराजसम्म पुग्न पाएका छैनन्। सडक पेटीमा रात बिताउने, मन्दिरका ढोकामा हात पसार्ने र रत्नपार्कतिर खुल्ला सडकमा आर्थिक माग गर्दै आमाको काख नजिकै चिसो सडकमा दिनभर निदाउने बालबालिका पनि राज्यको नजरमा पर्नु आवश्यक छ। त्यस्ता बालबालिकाका लागि शिक्षाको उज्यालो घामको राप प्राप्त गर्न समतुल्य शिक्षा नीति बनोस् राज्यको। तर नयाँ सरकार गठन भएको यति लामो समय बितिसक्दा पनि राज्यले शिक्षामन्त्री पाउन सकेको छैन। योभन्दा उदेकलाग्दो कुरा के हुनसक्छ यस वर्षको बाल दिवसमा ? शिक्षाको उपयुक्त उडान भर्न शैक्षिक स्तर उकास्नका लागि परिवार र समाजको मार्गनिर्देशन गर्ने चेतनशील सरकार निर्माण हुन अझै सकेको छैन। विद्यालयमा नैतिकता र सदाचारका पाठ सिकाइन्छ तर विद्यालय बाहिर विद्यालयीय ज्ञान व्यवहारमा लागू हुँदैन। के साँच्चै अव्यावहारिक ज्ञान दिँदैछ त राज्यले ? देशको शिक्षाको गन्तव्य स्पष्ट गर्ने र शिक्षा नीतिमार्फत शिक्षित नागरिक निर्माण गर्ने दायित्व राज्यको हो। राज्य सञ्चालन राजनीतिक व्यवस्थाले गर्दछ। यस अर्थमा बाल अधिकारको सुनिश्चितताका चर्का भाषण र चुनावताका राजनीतिक दलका प्रतिबद्धता देख्दा आशाका केही किरण पलाउन थाल्छन् आमनागरिकमा। तर, बालिकाको सुरक्षा सुनिश्चित गर्ने, आफ्नो भाषा, संस्कृति र सभ्यताको सम्मान गर्न सक्ने र यो देशको माटो मेरो जीवनको आधार हो भन्ने सोचको बिजारोपण गर्न सक्ने शिक्षा नीति लागू गरी राष्ट्रभक्त नागरिक तयार नगरेसम्म बाल दिवसले कहिल्यै सार्थकता पाउँदैन। देशले दस वर्ष लामो जनयुद्धको रक्तदहबाट मुक्ति पाएर शान्तिको सास लियो। परिवर्तनको शंखनाद भई देशले गणतन्त्रको श्रीपेच लगायो। घरघरमा खुसीका पुष्प पल्लवित भए। मानौं, राजतन्त्र नै देश विकासको मूलकाँडा थियो र त्यो काँडा जरैबाट उखेलेर फालिएकोमा सबैका घरका भकारी खुसीले भरिए। आशाका बिउ यसरी छरिए कि भत्काइएका विद्यालय, मेटाइएका सांस्कृतिक धरोहर र जातीय एकता, साम्प्रदायिक सहिष्णुता तथा भावनात्मक सम्बधका छिमोलिएका हाँगाहरू लंका दहनपश्चात् एकै रातमा पुनरुत्पत्ति हुन्छन्। तर आज करिब दुई दशक हुनै लाग्दा पनि हामीले चेतनाको दियो बाल्न सकेका छैनौं। भत्किएका संरचना र भावनात्मक दरार परेका मनहरूले पुनःर्जीवन प्राप्त गर्ने इच्छा नै मारिसकेका छन्। सम्भ्रान्त र बुर्जुवाको शिक्षा भनेर संस्कृत शिक्षाको घाँटी रेटियो। संस्कृत शिक्षा अध्यापन गर्ने गुरूहरूको समेत जीवन आहुती दिइयो। तर, संस्कृत शिक्षा नै ज्ञानको सागर, भाषाको बिज र राष्ट्र निर्माणको आधार भएको बिर्सियो राज्यले जंगलबाट सिंहदरबार पसेसँगै। अर्कातर्फ आजभोलि बालबालिकामा राष्ट्रभक्तिको भावना मर्दै गएको छ। शिक्षारम्भ गर्ने बखत विदेशी राष्ट्रियगानमा सरिक हुनुपर्ने, संस्कृतिको अपव्याख्या र आयातीत धर्मसंस्कृतिमा रमाउन दिइएको ललिपपसँगै रमाउने वातावरण बनाइदिँदा कसरी बालबालिकाको हृदयमा राष्ट्रप्रेमको लहरा झाँगियोस् ? बालबालिकाहरूले जबसम्म देशको माटोमा पसिनाले सिँचाइ गरी मोती फलाउन सकिन्छ भन्ने सोचको विकास प्रस्फुरण गर्न सक्दैनन् तबसम्म देशको विकासमा युवाले अपनत्व ग्रहण गर्ने अवस्था रहँदैन। संसारको जुनसुकै कुनामा गए पनि सालनाल गाडिएको देशको माटो नै जीवनको आधार हो भन्ने भावनाको अंकुरण नभई बालबालिका फस्दैछन् वैदेशिक मोहको क्विक स्यान्डमा। बालअधिकारका कागजी नारालाई जीवन दिने अभिभारा हामी सबै नागिरकले काँधमा बोक्न सक्नुपर्छ। गन्तव्यविहीन मार्गमा रुमल्लिएका बालालिकालाई उचित मार्गनिर्देश गरी सुन्दर भविष्यको परिकल्पना गर्न उत्प्रेरित गर्नु पनि नागरिक दायित्व हो। अहिले कोभिड१९ को महामारीका कारण बालबालिका विद्यालयीय सिकाइ घरैबाट आर्जन गरिरहेका छन्। तर विद्यालय स्तरमा अध्ययन गर्ने कलिला बालबालिका सहरका गल्ली र चोकहरूमा निस्फिक्री चुरोटको धुँवा उडाइरहेका देखिन्छन्। आफूले अनुसरण गरेका गतल आचरणविरूद्ध समाजका वयस्कहरूले औंला उठाउलान् भन्ने कसैमा सचेत भावना पैदा हुन सकेको छैन। सहरका विद्यालयमा अहिले बालबालिकाको अनौठो समूह बन्ने गरेका छन्। बालक वा बालिका सबैका आआफ्नै समूह छन्। ग्याङ फाइट हुन्छन्। विद्यालयमा नैतिकता र सदाचारका पाठ सिकाइन्छ तर विद्यालय बाहिर विद्यालयीय ज्ञान व्यवहारमा लागू हुँदैन। के साँच्चै अव्यावहारिक ज्ञान दिँदैछ त राज्यले ? यदि राज्य साँच्चिकै बालबालिकाको भविष्यप्रति चिन्तित छ भने प्राविधिक शिक्षासँगै राज्यका नीतिको पालक, सुशासनको अनुयायी र मानवीय धर्मको रक्षक नागरिक उत्पादन गर्ने शिक्षा लागू गर्नु आवश्यक छ देश बनाउन। अर्कातर्फ राज्यले अराजकता र अनियमितताको ढाकछोप गर्ने र अमानवीय व्यवहारलाई कडा रूपमा दण्डित गर्ने कार्य गर्न नसकेको प्रभाव बालबालिकामा समेत परेको छ। संसद् भवन नै सुरक्षित नहुने अवस्था सिर्जित भएको छ। राज्य सञ्चालकले त वैचारिक बहस गरी देश निर्माणका मुद्दामा एकतावद्ध भई साझा सहमतिको विन्दुमा पुग्नुपर्ने हो। तर हाम्रो राजनीतिले सिकाएकै छैन हामीलाई प्रजातान्त्रिक अभ्यास र वैचारिक बहसको मार्ग। यस्तो अकर्मण्यताको परिवेशमा बढ्दै गरेका बालबालिकाले कसरी बौद्धिक शक्ति प्राप्त गर्न सक्छन् ? देशमा मौलाएको भ्रष्टाचार प्रत्यक्ष देखेका र भोगेका बालबालिकाले देशको सुशासनको बागडोर कसरी सम्हाल्न सक्छन् ? यस्ता कयौै यक्षप्रश्नमाथि सरोकारवाला सबैको ध्यान जानु आवश्यक छ।"
"धर्म, धम्म र धर्म निरपेक्षता","सपथ ग्रहण गराउँदा सबै रिलिजनलाई सम्मान गर्दै धर्म तथा धम्म राज्य बनाउने काममा समर्पित हुन्छु पो भन्नु पर्ने थियो कि ? धर्म भनेको ऋत हो। ऋग्वेदले ६३ ठाउँमा यो शब्द लेख्यो। ऋतको अर्थ सत्य हो। त्यसो भए धर्म निरपेक्ष भनेको सत्यको विरोध गर्ने भनेको हो त ? ऋतको अर्थ नियमबद्धता पनि हो। त्यसो भए धर्म निरपेक्षता भनेको बेनियममा काम गर्ने भनेको हो त ? ऋतको अर्थ स्वाभाविक गुण पनि हो। त्यसो भए धर्म निरपेक्षता भनेको अस्वाभाविक कार्य गर्ने गराउने हो त ? वैदिक चिन्तनको धर्म : निरपेक्ष कि सापेक्ष हुने ? उपनिषदीय अर्थमा धर्म भनेको मेलमिलाप हो। सत्य हो। त्यसो भए धर्म निरपेक्षता भनेको बेमेलको खेल खेल्ने खेलाउने हो त ? असत्यको खेल खेल्ने खेलाउने हो त ? बृहदारण्यकोपनिषद् (१४१४) अनुसार धर्म भनेकै सत्य हो। सत्य भनेकै धर्म हो। अर्थात् यी दुवै शब्द पर्यायवाची हुन्। त्यसैले धर्मराज्य भन्ने शब्द बनेको हो। सत्यको सहाराले राज्य गर भनिएको हो। योगमायाले बोकेको चिन्तन त्यही हो। भगत सर्वजित विश्वकर्माले बोकेको चिन्तन त्यही हो। त्यसो हो भने धर्म निरपेक्ष शासन व्यवस्था भनेको असत्यको बलमा शासन चलाउनुपर्छ भनेको हो त ? वात्स्यायनले धर्मलाई दुई भागमा बाँडे। शरीरको धर्म। मनको धर्म। उनका लागि शरीरको धर्म भनेको दान दिनु हो। दुःखीको उपकार गर्नु हो। अरूको सेवा गर्नु हो। धर्म निरपेक्षता भनेको दान नदिनु हो त ? दुःखीलाई बेवास्ता गर्नु हो त ? कसैको पनि सेवा नगर्नु हो त ? वात्स्यायनको निम्ति मनकोे धर्म भनेको स्वाध्याय हो। आफूले आफैंलाई पढ्नु स्वाध्याय हो। प्रकृति पढ्नु पनि स्वाध्याय हो। अरूका लेख पढ्नु पनि स्वाध्याय होे। त्यसो भए योग, ध्यान तथा प्रत्याभूतिबाट आफूलाई जान्न नखोज्नु धर्म निरपेक्षता हो त ? प्रकृतिलाई पढ्न छोड्नु भनेको धर्म निरपेक्षता हो त ? अरूका किताब पढ्न छोड्नु धर्म निरपेक्षता हो त ? वात्स्यायनकै शब्दमा मानसिक धर्म भनेको श्रद्धा हो। त्यसो भए धर्म निरपेक्ष बन्दा श्रद्धा छोड्ने भनेको हो त ? लिप्सारहित बन्नु पनि वात्स्यायनका निम्ति धर्म हो। त्यसो भए धर्म निरपेक्षता भनेको जसको जेमा पनि आँखा गाड्नु हो त ? पताञ्जलीले १० वटा कुराको समष्टिलाई धर्म भनेका छन्। उनका अनुसार धृति, क्षमा, दम, अस्तेय, शौच, इन्द्रिय निग्रह, धी, विद्या, सत्यम् तथा अक्रोध धर्म हो। उनका अनुसार धृति भनेको धैर्य हो। त्यसो भए अधैर्य हुनु धर्म निरपेक्षता हो त ? क्षमा दिनु धर्म हो। धर्म निरपेक्षता बोक्ने हामीले क्षमालाई अन्त्य गर्नुपर्ने हो त ? दम भनेको आत्मनियन्त्रण हो। छाडा नहुनु हो। यो धर्ममा निरपेक्ष हुनु भनेको छाडा होउ भनेको हो त ? अस्तेय भनेको चोरी नगर्नु हो। त्यसो भए धर्म निरपेक्षताले चोरी गर वा लुट भन्ने सन्देश दिएको हो त ? धी भनेको परोपकारी वुद्धि हो। धी धर्म नमान्नुको अर्थ परोपकार नगरौं भनेको हो त ? विद्या भनेको आध्यात्मिक ज्ञान हो। योग तथा ध्यानबाट हुने ज्ञान। सिधा भाषामा बुद्धले आर्जन गरेको ज्ञान। आफैं बुद्ध बन्न सकिन्छ भन्ने ज्ञान। वैदिक शब्दावलीमा शुद्ध ज्ञान। लोभ, मोह आदिलाई जितेको ज्ञान। त्यसो भए धर्म निरपेक्षताले बुद्धको सट्टा बुद्धु बन भनेको हो त ? पदार्थकै ज्ञानमा लुटुपुटु गर भनेको हो त ? सत्यम् भनेको कल्याणकारी सत्य बोली हो। यो धर्म नमान्ने हो भने असत्य बोल र अरूलाई दुःख देउ भनेको हो त ? अक्रोध भनेको रिस तथा राग नलिनु हो। त्यसो भए धर्म निरपेक्ष भनेर हामी सधैं रिस तथा डाहमा बसौं भनेको हो त ? हामी सधैं लोभी भएर बाँचौं भनेको हो त ? यहींनेर प्रश्न रह्यो वैदिक चिन्तनका अनुयायीले धर्म निरपेक्षता खोजे कि धर्म सापेक्षता खोजे ? धर्म राज्य खोजे कि धर्म निरपेक्ष राज्य खोजे ? शब्दप्रेमीहरू घोत्लिने कि ? बुद्धको धम्म : निरपेक्ष हुने कि सापेक्ष हुने ? पाली भाषामा प्रकृतिको नियम हो धम्म। दिमागको शुद्धता हो धम्म। आफूले आफैंलाई पढ्न सक्नु हो धम्म। प्रकृति पढ्न सक्नु हो धम्म। संस्कृतमा धर्म भनिने शब्द हो पाली भाषामा धम्म। ब्रह्माण्डको नियम बुझ्ने अर्थमा वैदिक चिन्तकले धर्म शब्द प्रयोग गरे। बुद्धले पनि सोही अर्थमा धम्म शब्द प्रयोग गरे। यसरी हेर्दा धर्म तथा धम्मको अर्थ एउटै हो। त्यसबाहेक बुद्धमार्गीको चिन्तनमा धम्म भनेको बुद्धको उपदेश पनि हो। त्यसो भए धर्म निरपेक्ष बन्दा बुद्धमार्गीहरूले धम्मं शरणं गच्छामीको सट्टा अधम्मं शरणं गच्छामी भन भन्नुपर्ने हो त ? उनीहरूले ब्रह्माण्डको रित बुझ्नु नपर्ने हो त ? बुद्धकोे उपदेश मान्नु नपर्ने हो त ? यहाँ पनि प्रश्न रह्यो धर्म निरपेक्षता स्वीकार्दा बौद्धमार्गीले धम्मं शरणं गच्छामी भन्नु गलत हुने हो त ? एकपटक बौद्धमार्गीले पनि घोत्लिने कि ? धर्म र रिलिजन एउटै हो र ? धर्म भनेको ब्रह्माण्डीय रित हो। प्राकृतिक नियम हो। स्वाभाविक गुण हो। व्यक्तिको दायित्व हो। रिलिजनका संस्थापक छन्। संस्थापक अनुसारका विधि र निषेधहरू छन्। निश्चित अधिकारी छन्। यो आँखाबाट हेर्ने हो भने धर्म मान्ने नेपालीलाई रिलिजनको अनुवादले शासन गर्न मिल्छ त ? माक्र्सकै शब्दमा भन्दा पनि वैदिक पुर्खाको धर्म र बुद्धमार्गी पुर्खाको धम्म अफिम हो त ? किराँतको साम्माङको चिन्तन अफिम हो त ? साम्माङ भनेको पुर्खाहरूको आत्मा हो। यस स्थितिमा प्रश्न हुन सक्छ वैदिकहिन्दू धर्म हो कि रिलिजन हो ? बुद्धमार्गीको धम्म धर्म हो कि रिलिजन हो ? किराँतको वेदले धर्म सिकाउँछ कि रिलिजन सिकाउँछ ? यी र यस्ता प्रश्नमा घोत्लिने पो हो कि ? अनि मात्रै धर्म सापेक्ष र निरपेक्षको कुरा गर्ने कि ? साम्यवादीले बुझे बुझाएको धर्म नै हाम्रो धर्म र धम्म हो ? माक्र्सले तत्कालीन चर्चको कुरालाई लिएर धर्मलाई आत्माहरूको आत्माहीन अवस्था भने। चर्चले तत्कालीन समाजमा गरेको शोषणका आधारमा बुर्जुवाहरूले गरिबहरू चुस्न धर्म बनाएका हुन् भने। लेनिनले पनि तत्कालीन रूसका चर्चकै आधारमा मान्छेले धर्म बनायो भने। धर्मले मान्छे बनाएन भने। यसरी धर्म बनाउनेहरू अन्यायी हुन् भने। त्यसैले उनले भने धर्म अन्यायीहरूको बोली हो। सोही कुरामा मलजल गर्दै निकोलाई बुखारिनले कम्युनिस्टहरूले धर्म मान्नु हुँदैन भने। माओले कन्फुसियस धर्मलाई पश्वगामी सामन्ती सोच हो भने। तर सन् २०१४ को सि चिनफिङको भाषणअनुसार कन्फुसियस धर्मले आध्यात्मिक अनुभूति सिकायो। विवेकशील सोच दियो। चीनलाई सांस्कृतिक रूपमा एकताबद्ध बनायो भनी माओको कुरालाई उल्ट्याए। यहीं प्रश्न आउँछ के माक्र्स तथा लेनिनकालीन चर्चले झैं नेपालका वैदिक तथा बुद्ध धर्महरूले राज्य गरेका छन् त ? के तिनीहरूले गरिबको शोषण गरेका छन् त ? के तिनका संगठनहरूले राजनीतिक नेतृत्वलाई चर्चले झैं आदेश दिएका छन् त ? के माक्र्सले भनेझैं गरिबमाथि शासन गर्ने व्यवस्था बनाएका छन् त ? मेरा यी जिज्ञासाहरूले माक्र्सकै शब्दमा वस्तुवादी विश्लेषण गर्ने साम्यवादीको खाँचो देखाउँछ। माक्र्स, लेनिन, माओ तथा बुखारिनको चिन्तनलाई शाश्वत मान्ने कि सी चिनफिङको सोचलाई पनि ध्यान दिने ? माक्र्सकै शब्दमा वस्तुवादी विश्लेषण गर्ने कि ? बुद्धको शब्दमा अप्पदिपो भवः को अभ्यास गर्ने ? अरूले भनेको मात्रै नपत्याएर आफैं खोजी गर्ने कि ? धर्म तथा धम्म सिकाउने पुर्खालाई माओले झैं निषेधी शब्द बोक्ने कि सी चिनफिङले झैं धर्म तथा धम्मको गहिराइमा जाने ? धर्म निरपेक्षता र साम्यवादका दिग्गजहरू घोत्लिने बेला भएन र ? २०६८ सालको जनगणनाले भन्छ नेपालमा हिन्दू धर्म मान्नेहरू ८१३ प्रतिशत छौं। ती सबैले वैदिक पुर्खाले बुझे बुझाएको धर्मको अर्थ बुझेकै हुनुपर्छ। नभए बुझ्नु पनि पर्छ। त्यसो हो भने धर्म र धर्म निरपेक्षताबीचको फरक नै पो जानिएन कि भनी सोधखोज गर्ने बेला भएन र ? त्यस्तै हामी ९ प्रतिशत बुद्ध धर्म मान्छौं। हामीले धम्म र धर्म निरपेक्षताको फरक पहिल्याउनुपर्ने होइन र ? अरूलाई धर्म अफिम हो भन्न लगाउने र आफू धम्मं शरणं गच्छामी भन्ने गर्दा आफ्नै बोलीमा अन्तरविरोध पो छ कि भनी खोज्ने खोजाउने बेला भएन र ? भर्खरै हिन्दू दर्शनको गहनता बुझ्न बुझाउन लागेका साम्यवादीहरूले धर्म, धम्म र रिलिजियनको भेद चिन्ने चिनाउने बेला भएन र ? रिलिजियनभित्र पो संस्कार तथा रीतिरिवाज हुँदो रहेछ त भनी पढ्ने, पढाउने बेला भएन र ? रीत तथा संस्कृतिलाई नै हिन्दू धर्म बुझ्ने बुझाउनेहरूले धर्म, धम्म र रिलिजन छुट्ट्याएर बुझ्ने बुझाउनु पर्ने रहेछ भन्ने दिन आएन र ? वैदिक चिन्तनका अनुयायीले धर्म निरपेक्षता खोजे कि धर्म सापेक्षता खोजे ? धर्म राज्य खोजे कि धर्म निरपेक्ष राज्य खोजे ? शब्दप्रेमीहरू घोत्लिने कि ? गोवयल्सवादी साम्यवादी चिन्तकहरूले वैदिक पुर्खाले धर्म भनेको कुरा धर्म आत्माहरूको आत्माहीन अवस्था हो कि होइन त भनी सोच्ने बेला भएन र ? बुद्धमार्गीले धम्म तथा धर्मचक्रमा घुम्ने घुमाउने कुरा भनेको आत्माहीनहरूको आत्मा हो कि होइन भनी शोधखोज गर्ने बेला भएन र ? रिलिजनको आधारमा बने बनाइएको धर्म निरपेक्षता शब्दै पो बेठीक रहेछ कि त भनी घोत्लिने बेला भएन र ? धर्म तथा धम्म बिर्सिएर रिलिजनमा आधारित हुँदै बने बनाइएका जातीय छुवाछूत, महिला विभेदजस्ता कुराहरूको विरोधमा जोशजाँगर भएका युवाशक्ति परिचालन गर्नुपर्र्ने होइन र ? धम्म र धर्मको सापेक्षतामा चल्छौं। रिलिजनले बनाएका विभेदी संस्कारमा यी यी कुरामा फेरबदल गर्छाैं भन्ने बेला भएन र ? धर्म, धम्म र रिलिजन त फरक पो रहेछ भनी सोच्ने सोचाउने बेला भएन र ? कम्तीमा हिन्दू तथा बौद्ध धर्मावलम्बीहरूले यो कुरामा चासो लिने दिन आएन र ? धर्म, अध्यात्म र रिलिजन तथा त्यससँग टाँसिएका संस्कृति एवं रीतिको बीचको समानता तथा फरक बुझ्ने बुझाउने समय आएन र ? धर्म तथा धम्म नजानेका माक्र्स, लेनिन तथा माओका चिन्तनहरूमा प्रश्न गर्ने बेला भएन र ? तत्कालीन चर्चको ज्यादती देखेर बने बनाइएका सोचहरूलाई पुनर्विचार गर्ने दिन आएन र ? माक्र्सकै शब्दमा थेसिस, एन्टिथेसिस तथा सिन्थेसिस बन्दा नयाँ विचार जन्मन्छ। पुरानो कुराको पनि निरन्तरता हुन्छ। छोराछोरीको अनुहार हेरेर बाबुआमा वा बाजेबज्यैको अनुहार जोडेजस्तो। यो सोच बोक्ने हो भने धर्म, धम्म र रिलिजियनको मिल्दो तथा नमिल्दो नाता खुट्ट्याउने बेला भएन र ? तत्कालीन चर्चको ज्यादतीमा बने बनाइएको अफिम तथा आत्माहीनहरूको आत्मा भन्ने भनाउने विचारमा वस्तुगत विश्लेषण गर्ने समय आएन र ? ग्राम्स्कीले बोके बोकाएको जर्मन शब्द हेजेमोनीको कुरा धर्म तथा धम्ममा छ कि छैन भनी खोज्ने खोजाउने दिन आएन र ? तत्कालीन चर्चले गरेझैं धर्म तथा धम्मका हिमायतीहरूले राज्य गरे वा गरेनन् भनी पहिल्याउने बेला भएन र ? तिनले जनतालाई कहाँ धर्म तथा धम्मको आधारमा हिँडाए अनि कहाँ रिलिजनको कुरा बोकाए भनी पर्गेल्ने दिन आएनन् र ? पुच्छ्रे टुंगो नेपाल वेदले बुझेको, वृहदारणयकोपनिषद्ले बुझेको तथा पताञ्जलीले बुझेको धर्मसापेक्ष देश हो भने के हुने हो ? बुद्धले बुझेको धम्म सापेक्ष देश भने के हुने हो ? नेपाल हिन्दूको धर्म र बुद्धको धम्म मिलेर बनेको एकीकृत धर्मधम्म सापेक्ष देश हो भने के हुने हो ? नेपाल रिलिजयन वा मत वा सम्प्रदाय निरपेक्ष देश हो भने के हुने हो ? यी र यस्तै प्रश्नहरूमा जस्तै ः हामीले धर्म निरपेक्ष भनेर वैदिक पुर्खाको ज्ञान पो मारेछौं कि ? बौद्धमार्गी पुर्खाको धम्ममाथि पो हमला गरेछौं कि ? तत्कालीन चर्चको अन्याय देखेर बोले बोलाएका शब्दहरू भिराएर हिन्दू तथा बुद्धमार्गीलाई अन्याय पो गरेछौं कि ? धर्म निरपेक्ष भनेर हिन्दू तथा बौद्ध धर्मावलम्बीहरूका ग्रन्थहरूमा डढेलो पो सल्काएछौं कि ? अरूमा ग्राम्सीका हेजेमोनी पढाएर आफैं पो हेजेमोनिक काम गरेछौं कि ? धर्म र धम्म नबुझी रिलिजनलाई नै धर्म तथा धम्म हो भनेछौं कि ? शपथग्रहण गराउँदा म राष्ट्रका सबै रिलिजनलाई सम्मान गर्दै धर्म तथा धम्म राज्य बनाउने काममा समर्पित हुन्छु पो भन्नुपर्ने थियो कि ? देशमा भएका सबै रिलिजियनहरूले गरे गराएका जातजातीय, लैंगिक तथा अन्य विभेदविरुद्ध अभियान चलाउने प्रण गर्छु भन्नुपर्ने पो थियो कि ? व्यक्तिगत रूपमा। सामूहिक रूपमा। संस्थागत रूपमा। सरकारगत रूपमा। यी र यस्ता प्रश्नहरूको उत्तर खोजेमा हाम्रो कुल तथा मूलको निरन्तरता हुन्छ। धर्म तथा धम्मले बनाएको पहिचानको निरन्तरता हुन्छ। अन्यथा तत्कालीन चर्चको आधारमा बने बनाइएको रिलिजनको पहिचान बोकेर आफ्नो पहिचानको कुरा गर्नु नैं अविवेकी काम हुन्छ कि ? त्यसरी कुल र मूल बदल्न सकिन्न भन्ने पुख्र्याैंली चिन्तनको गहिराइ बुझ्ने कि ? धर्म र धम्म बुझेका पुर्खालाई न्याय गर्ने कि ? रिलिजन तथा धर्ममा भेद नजानेकाहरूले चलाएको मतमा मतान्ध भएरै राज गर्ने कि ? तत्कालीन चर्चको ज्यादतीमा बनेका चिन्तन बोकेरै धर्म तथा धम्मविरुद्ध विषवमन गरिरहने कि ? संविधानको मर्मविपरीत लेख्यो भन्ने सतही सोचमैं अल्झिने कि ? निर्णयकर्ता नेताजी, संविधानविद्, वैदिक धर्म बुझेका व्यक्ति, बुद्धको धम्म बुझेका व्यक्ति, आधुनिकता बुझेका गैरसाम्यवादी तथा धर्म अफिम हो, आत्माहीनहरूको आत्मा हो भन्ने साम्यवादीहरूकै विवेकमा छोडें। धर्म र धम्म बुझेका हिजोका पुस्ता र रिलिजन बुझेका आजका पुस्तालाई मैले के जवाफ दिएँ भनी आफ्नै मथिंगलमा प्रश्न रोपें। विद्वत् नेपालीलाई पनि यही प्रश्न दिएँ।"
सन्दीपालाई रजत,"काठमाडौं : सञ्जीव नेपालीले १४औं फ्लोरिडा ओपन अनलाइन तेक्वान्दो च्याम्पियनसिपमा दुई स्वर्ण जितेका छन्। फ्लोरिडाको ओङ तेक्वान्दो एकेडेमीको आयोजनामा भएको च्याम्पियनसिपमा सञ्जीवले ३० देखि ४० वर्षमुनिको उमेर समूहअन्तर्गत स्पोर्ट्स र ट्रेडिसनल पुम्सेमा दुई स्वर्ण जितेका हुन्। यसैगरी नेपालकै प्रेम दर्नालले ट्रेडिसनल पुम्सेमा स्वर्ण जित्दा स्पोर्ट्स पुम्सेमा भने रजत पदकमै चिक्त बुझाए। स्पोट्र्स पुम्सेमा स्विट्जरल्यान्डका खेलाडीले उनलाई पछि पारे। यसै च्याम्पियनसिपमा नेपालकी अर्की खेलाडी सन्दीपा अमगाईंले स्पोटर्स् पुम्सेमा कांस्य र ट्रेडिसनल पुम्सेमा रजत पदक जितिन्। स्पोट्र्स पुम्सेमा स्वर्ण विजेता अमेरिकाकी नाटलिया मुनेटनले ६९६ अंक र रजत विजेता फ्रान्सकी ज्लाटकोभिच टमराले ६१५ अंक बटुलेका थिए। सन्दीपाले भने ५४५ अंक जोडेपछि कांस्य पदकमा खुम्चिन्। ट्रेडिसनलतर्प भने उनी रजत पदक जित्न सफल भइन्। गत सेप्टेम्बर ११ देखि भएको च्याम्पियनसिपमा नेपालसहित अमेरिका, फिलिपिन्स, अस्ट्रेलिया, फ्रान्स, स्विट्जरल्यान्ड र स्लोभानियालगायत राष्ट्रका खेलाडीले प्रतिस्पर्धा गरेका थिए। १४औं संस्करण भने अनलाइनमा हुँदा पुम्से, भर्चुअल स्पाइरिङ, स्पिड किकिङ, ब्रेकिङ, विपन र पारा तेक्वान्दोको प्रतिस्पर्धा भएको थियो।"
विश्व क्रिकेट लिग २ : नेपालले आज ओमानको सामना गर्दै,काठमाडौं : आईसीसी विश्व क्रिकेट लिग २ अन्तर्गत त्रिदेशीय सिरिज खेल्न ओमान भ्रमणमा रहेको नेपालले मंगलबार घरेलु टोलीको सामना गर्दैछ । अल अमिरत क्रिकेट रंगशालामा अपराह्न ४ : १५ बजे नेपालले ओमानको सामना गर्न लागेको हो । नेपालसहित ओमान र अमेरिका सम्मिलित सिरिजमा नेपालले पहिलो खेलमा अमेरिकालाई सोमबार ५ विकेटले पराजित गरेको छ । ओमान र नेपाल दुवै चिरपरिचित प्रतिद्वन्द्वी हुन् । पछिल्ला दुई भेटमा ओमानले बाजी मारेको छ । आईसीसी विश्वकप क्रिकेट लिग२ अन्तर्गत नै काठमाडौंमा भएको त्रिदेशीय सिरिजमा २०२० को फेब्रुअरी ५ मा भएको खेलमा नेपाल ओमानसँग १८ रनले पराजित भएको थियो । त्यस्तै फेब्रुअरी ९ मा भएको खेलमा ८ विकेटले नेपाल स्तब्ध भएको थियो । ओमान र अमेरिकासँग चार खेलेको नेपालले अमेरिकालाई भने दुवै खेलमा पराजित गरेको थियो । लिगमा नेपालले चार खेलमा चार अंक जोडेको छ। नेपाल तालिकाको छैटौं स्थानमा छ। ओमान १० खेलमा १६ अंक जोड्दै शीर्ष स्थानमा रहँदा १२ खेलमा १२ अंक जोडेको अमेरिका दोस्रो स्थानमा छ। नेपालले तेस्रो खेलमा अमेरिकासँग शुक्रबार प्रतिस्पर्धा गर्नेछ भने आफ्नो अन्तिम खेलमा आइतबार ओमानकै सामना गर्नेछ। नेपालले आईसीसी विश्वकप क्रिकेट लिग२ को तयारीका लागि पपुवा न्युगिनी ९पीएनजी० सँग दुई एकदिवसीय अन्तर्राष्ट्रिय शृंखला खेलेको थियो। युवा लेग स्पिनर सन्दीप लामिछाने र रोहितकुमार पौडेलको प्रभावशाली प्रदर्शनमा नेपालले दुवै खेलमा जित निकालेको थियो।
