शीर्षक,विवरण
"रामेछाप नगरपालिकाको निर्देशन : दशैं बिदा छोट्याउनू, सार्वजनिक बिदाबाहेक सधैं पढाउनू","काठमाडौं : रामेछाप नगरपालिकाले सार्वजनिक बिदाको दिनमात्रै विद्यालय बन्द गर्न निर्देशन दिएको छ। मंगलबार एक सूचना जारी गर्दै नगरपालिकाले पात्रोमा सार्वजनिक बिदा उल्लेख भएको दिन मात्रै विद्यालय बन्द गर्न र अन्य दिन सञ्चालन गर्न निर्देशन दिएको हो। गत महिनादेखि मात्रै विद्यालय खुलेकाले पठनपाठन प्रभावित हुने जनाउँदै पढाइ निरन्तर गर्न आग्रह गरिएको हो । नगरका प्रमुख प्रशासकीय अधिकृत रामचन्द्र लामगादेले घटस्थापनादेखि पूर्णिमासम्म हुने बिदालाई छोट्याएर फूलपातीदेखि दशमीको भोलिपल्टसम्म मात्रै बिदा दिन, दशैं र तिहारको बीचमा विद्यालय बन्द नगर्न आग्रह गरेका छन्। जारी सूचनामा भनिएको छ, यही भाद्र २५ गतेदेखि सञ्लालनमा आएको कुरा अवगत नै छ, त्यसैले दशैं बिदा भनी विद्यालय घटस्थापनादेखि पूर्णिमासम्म दिइने बिदालाई छोट्याएर फूलपातीको दिनदेखि दशमीको भोलिपल्ट अर्थात पात्रोमा सार्वजनिक बिदा भनी जनाइएको दिनमा मात्र विद्यालय बन्द गर्ने र विगतका वर्षहरुमा दशैं र तिहारको बीचको अवधिमा विद्यालय बन्द हुने गरेकोमा यस वर्ष भने सो अवधिमा समेत विद्यालय सञ्चालन गर्नुहुन अनुरोध छ। कोरोना भाइरस महामारीका कारण लकडाउन गरिएपछि सामुदायिक विद्यालय लामो समय बन्द भएकाले पठनपाठन हुन सकेको थिएन। शहरी क्षेत्रमा भर्चुअलमाध्यमबाट पढाइ सञ्चालन भएपनि ग्रामिण भेगमा इन्टरनेटको सुविधा नहुँदा विद्यार्थी अध्ययनबाट बञ्चित छन्। इन्टरनेटकै अभावका कारण पढाइको वैकल्पिक व्यवस्था गर्न नसकिएको जनप्रतिनिधि र शिक्षकको भनाइ छ। वैकल्पिक व्यवस्था नहुँदा रामेछाप जिल्ला लगायत देशका ग्रामिण भेगका विद्यार्थी समस्यामा परेका छन्।"
"चीनले सैन्य चाप बढाए एसियाको शान्ति खलबलिने ताइवानको चेतावनी, सिंगापुरमा विदेशी हस्तक्षेप रोक्न भन्दै विवादित कानुन पारित","मंगलबार अन्तरिक्षमा पहिलो फिल्म सुटिङ, ताइवान र चीनबीच तनाव बढ्ने संकेत, फेसबुकका सीईओ मार्क जुगरवर्गले मागेको माफी लगायतका समाचारले अन्तर्राष्ट्रिय सञ्चारमाध्यममा प्रमुख स्थान पाए । त्यस्तै अफगानिस्तानमा तालिबानले हजारा जातिको हत्या गरेको एमनेस्टी इन्टरनेशनलको रिपोर्ट सार्वजनिक भएको खबर पनि चर्चामा रह्यो । प्रस्तुत छ, विश्वका केही प्रमुख खबरहरू : ००० ताइवानमा सैन्य चाप बढाउन चीनको निर्देशन, सैन्य उपस्थितिले एसियाको शान्ति खलबलिने ताइवानको चेतावनी बेइजिङ : चिनियाँ राष्ट्रपति सी चिनफिङले ताइवानको टापु क्षेत्रमा सैन्य चाप अझै बढाउन निर्देशन दिएका छन्। उनले मंगलबार चीनको उच्चस्तरीय सैन्य अधिकारीसँगको भेटपछि सो निर्देशन दिएका हुन्। चिनियाँ स्रोतका अनुसार राष्ट्रपति सीले मंगलबार चीनको सबैभन्दा ठुलो सैन्य निकाय सेन्ट्रल मिलिट्रि कमिसनसँग भेट गरेका छन्। यसै महिनाको सुरुवातमा अमेरिका र जापानसहित अन्य छवटा लोकतान्त्रिक मुलुकले ताइवाननजिकै सामुद्रिक टापुमा सैन्य अभ्यास गरेको सन्दर्भमा राष्ट्रपति सीले सो भेट गरेको बताइएको छ। चीनले गत शुक्रबारदेखि निरन्तर ताइवानको वायु रक्षा क्षेत्रमा ठुलो संख्यामा आफनो युद्धक विमान पठाइरहेको छ। विगत तीन दिनमा चीनले करिब १५० युद्धक विमान ताइवानको रक्षा क्षेत्रमा पठाएको छ। यता ताइवानले चीनले सूचनाबिना आफ्नो रक्षा क्षेत्रमा विभिन्न बहानामा युद्धक विमान पठाएको भन्दै आपत्ति जनाइरहेको छ। मंगलबार ताइवानका राष्ट्रपति साई इङ वेनले चीनको गतिविधिले एसिया क्षेत्रमा शान्ति खलबलिने र विनाशकारी अवस्था आउन सक्ने चेतावनी दिएकी छिन्। ००० व्यापार सम्झौता पुरा गर्न चीनलाई अमेरिकाको दबाब वासिङटन : अमेरिकी राष्ट्रपति जो बाइडेन प्रशासनले व्यापार सम्झौतामा गरेको प्रतिबद्धता पुरा गर्न चीनलाई दबाब दिएको छ। प्रशासनले पूर्व राष्ट्रपति डोनाल्ड ट्रम्पको शासनकालनमा भएको दुई देशबिचको व्यापार सम्झौता पुरा गर्न चीनलाई दबाब दिएको हो। चीनअमेरिकाबिचको व्यापार नीति सम्बन्धी प्रतिबद्धता चीनले पुरा नगरेको आरोप व्यापार प्रतिनिधि क्याथरिन ताईले लगाएकी छन्। चीनले पहिलो चरणको सम्झौता पूर्ण रुपमा सम्बोधन गरेको छैन क्याथरिनले भनेकी छन्, आफ्नो अनुचित व्यापार अभ्यासले व्यापार सम्झौतामा गरेको प्रतिबद्धतामा पनि चीन असफल बनेको छ। चीन र अमेरिकाबिच सन् २०१७ मा करिब २०० बिलियन डलरको व्यापार सम्झौता भएको थियो। जसअनुसार अमेरिकाले उत्पादन गरेको वस्तु खरिदमा वृद्धि गर्ने प्रतिबद्धता चीनले गरेको थियो। सो सम्झौताको समयावधि सन् २०२१ सम्मको लागि तोकिएको थियो। अमेरिकाले चीनसँग नयाँ व्यापार सम्झौताको लागि वार्ता गर्न चाहेको समेत ताईले बताएकी छन्। ००० भौतिकशास्त्रतर्फको नोवेल पुरस्कार तीन वैज्ञानिकलाई स्टकहोल्म : यस वर्ष भौतिकशास्त्रतर्फको नोवेल पुरस्कार तीन वैज्ञानिकले पाएका छन्। मंगलबार घोषणा गरिएको नोवेल पुरस्कार वैज्ञानिक स्युकुरो मानाबे, क्लाउज हसलम्यान र जर्जियो पारिसीले पाएका हुन्। जटिल भौतिक प्रणाली बुझ्न र जलवायु परिवर्तनको भविष्यवाणीबारे उनीहरुले गरेको खोजको लागि दी रोयल स्विडिस एकाडेमी अफ साइन्सले २०२१ को नोवेल पुरस्कारले सम्मान गरेको हो। वैज्ञानिक मानाबे र हसलम्यानले जलवायु परिवर्तनको परिमार्जनशीलता र यसको भविष्यवाणाीमाथि संयुक्त खोज गरेका थिए भने जर्जियोले परमाणुदेखि ग्रहसम्मको अन्तरक्रिया र उतारचढावबारे खोज गरेका थिए। मानाबे सन् १९३१ मा जापानमा जन्मिएका थिए भने हसलम्यान सन् १९३१ म जर्मनीमा जन्मिएका थिए। पेरिसी सन् १९४८ मा इटालीमा जन्मिएका थिए। ००० सिंगापुरमा विदेशी हस्तक्षेप रोक्न भन्दै विवादित कानुन पारित सिंगापुर : सिंगापुरको संसदले मंगलबार एक विवादित कानुन पारित गरेको छ। विदेशी हस्तक्षेप रोक्न र नियन्त्रणका लागि भन्दै संसदले विवादित कानुन पारित गरेको हो। सो कानुनले देशको हितमा नभएका इन्टरनेट प्रदायक सेवा र अन्य सामाजिक सञ्जालमार्फत दिइने सूचनामा प्रतिबन्ध लगाउन सरकारलाई निर्देशन दिएको छ। देशको सुरक्षाका लागि कतिपय बाह्य सूचना खतरनाक हुुने भन्दै गम्भीर खतराको लागि सो कानुन आवश्यक रहेको सिंगापुर सरकारले जनाएको छ। करिब १० घण्टा लामो बहसपछि सोमबार मध्य राति सो कानुन पारित गरिएको थियो। सो कानुनले देशको आन्तरिक मामलामा बाह्य हस्तक्षेप रोक्ने अपेक्षा सिंगापुर सरकारले गरेको छ। यद्यपि, विज्ञहरुले सिंगापुरको सो कानुन विवादित बन्ने अनुमान गरेका छन्। ००० अन्तरिक्षमा फिल्म छायांकन गर्ने रुस संसारको पहिलो मुलुक मोस्को : रुसले मंगलरबार अन्तरिक्षमा फिल्म छायांकन सुरु गरेको छ। अन्तरिक्षमा फिल्म छायांकन गर्ने रुस संसारकै पहिलो मुलुक बनेको छ। पृथ्वीदेखि ३५४ किलोमिटर दुरीमा रहेको अन्तर्राष्ट्रिय अन्तरिक्ष केन्द्र (आइएसएस) मा रुसले पहिलो फिल्म छायांकन सुरु गरेको हो। छायांकनको लागि फिल्म निर्देशक, क्रु सदस्यको टोली एलन मस्कको कम्पनीले निर्माण गरेको रकेटमार्फत अन्तरिक्षमा पुगेको छ। सो फिल्मको छायांकन १२ दिनसम्म चल्ने बताइएको छ। अन्तरिक्षमा छायांकन थालिएको फिल्मलाई रुसका सञ्चारमाध्यमले प्राथमिकता दिएका छन्। यस वर्षको सुरुवातमा हलिउड अभिनेता टम क्रुइजसहित नासा र स्पेस एक्सले हलिउड परियोजनाअन्र्तगत अन्तरिक्षमा फिल्म छायांकन गर्ने घोषणा गरेका थिए। ००० वैश्विक तापमान वृद्धिले १४ प्रतिशत कोरल रिफ नष्ट वैश्विक तापमान वृद्धि र जलवायु परिवर्तनका कारण सामुद्रिक पारिस्थितिक प्रणालीमा ठूलो असर पुगेको एक अध्ययनले देखाएको छ। ग्लोबल कोरल रिफ मोनिटरिङ नेटवर्क (जिसीएमएन)ले गरेको एक अध्ययनअनुसार वैश्विक तापक्रम वृद्धिका कारण १४ प्रतिशतभन्दा बढी समुद्रमुनि पाइने लेउ (कोरल रिफ) नष्ट भएको छ। विगत १० वर्षयता १४ प्रतिशत कोरल रिफ नष्ट भएको मंगलबार सार्वजनिक जिसीएमएनको सो अध्ययनले देखाएको हो। सो अध्ययनअनुसार दक्षिण एसिया र प्रायद्विप क्षेत्र, अरबियन प्रायद्विप र अष्ट्रेलियाको समुद्री किनारमा पाइने कोरल रिफ नष्ट भएका हुन्। कोरल रिफले समुद्रको ०२ प्रतिशत मात्र ओगट्ने गर्छ। अध्ययनपछि समुद्रमा पाइने विभिन्न जिवहरु तिनै कोरलहरुमा आधारित हुने भएकोले कोरल रिफ नष्ट हुनु खतराको घण्टी भएको चेतावनी वैज्ञानिकले दिएका छन्। सो अध्ययन जिसीएमएनका ३ सय वैज्ञानिकले ४० वर्ष समय लगाएर तयार पारेका हुन्। अध्ययन ७३ भन्दा बढी सामुद्रिक मुलुकमा आधारित छ। ००० भारतमा दूषित पानी पिउँदा ६ को मृत्यु कर्नाटक : भारतको कर्नाटकस्थित विजयानगर जिल्लामा दूषित पानी पिउँदा ६ जनाको ज्यान गएको छ भने २ सयभन्दा बढी मानिस बिरामी परेका छन्। विजयनगरस्थित माकरब्बि गाउँका ६ जनाको ज्यान गएको हो। इन्डिया टुडेमा मंगलबार प्रकाशित समाचारअनुसार दूषित पानी पिउँदा सो घटना भएको हो। विजयानगर जिल्ला प्रशासनले सो क्षेत्रमा उच्च सर्तकता अपनाउन निर्देशन दिएको छ भने बिरामी बोक्न दुईवटा एम्बुलेन्स सञ्चालन गरेको छ। दूषित पानीको कारण बिरामी परेका मानिसमा झाडापखाला र लगातार बान्ताजस्ता लक्षण देखिएको बताइएको छ। सो घटनाको छानबिन तथा अनुसन्धानका लागि जिल्ला प्रशासन कार्यालयले घटनास्थलमा एक टोली खटाएको बताइएको छ। ००० जुकरवर्गले मागे माफी क्यालिफोर्निया : फेसबुकका संस्थापक मार्क जुकरवर्गले माफी मागेका छन्। जुकरवर्गले सोमबार राति ६ घण्टासम्म फेसबुक, इन्स्टाग्राम र ह्वाट्सएप सेवा बन्द भएकोमा प्रयोगकर्तासँग माफी मागेका हुन्। सोमबार राति विश्वव्यापी रुपमा फेसबुक, इन्स्टाग्राम र ह्वाट्सएप गरी तिनवटै सामाजिक सञ्जालको सेवा अवरुद्ध भएको थियो। करिब ६ घण्टा सो सेवा अवरुद्ध हुँदा संसारका ३ खर्बभन्दा बढी प्रयोगकर्तामा असर पुगेको थियो। फेसबुकले प्राविधिक समस्या देखिएको भन्दै ६ घण्टापछि आफ्नो सेवा पुन: सञ्चालन गरेको थियो। संस्थापक जुकरवर्गले आन्तरिक समस्या समाधानको क्रममा सेवा अवरुद्ध भएकोमा माफी मागेको बीबीसीमा समाचार छ। ००० तालिबानले १३ जना हजारा जातिको हत्या गरेको आरोप काबुल : एम्नेस्टी इन्टरनेसनलले तालिबानले अफगानिस्तान कब्जामा लिएपछि हजारा जातिका विभिन्न सदस्य मारेको आरोप लगाएको छ। मंगलबार एक रिपोर्ट सार्वजनिक गर्दै एम्नेस्टीले अफगानिस्तानको जातीय समूह हजाराका कम्तिमा १३ सदस्य मारेको आरोप तालिबानलाई लगाएको हो। एम्नेस्टी इन्टरनेसनलका अनुसार अगष्ट ३० देखि हालसम्म तालिबान लडाकुले खिदर जिल्लामा मात्र हजारा समूहका १३ सदस्य मारेको छ। त्यसबाहेक तालिबानले अफगान राष्ट्रिय सुरक्षा बलका ११ वटा पूर्व सदस्य मारेको छ। तलिबानले उनीहरुको निर्ममतापूर्वक हत्या गरेको सो रिपोर्टमा उल्लेख छ। तालिबानविरोधी आइएसआइएसले समेत हजारा जातिको हत्या गरेको अलजजिरामा समाचार छ। संयोजन : अस्मिता खड्का"
"बजार अनुगमन शून्य : उपभोक्ता मारमा, व्यापारी मालामाल","विराटनगर : विराटनगर महानगरपालिकाले चाडवाडको बेला बजार अनुगमन नगर्दा प्रदेश १ को राजधानी विराटनगरका उपभोक्ता मारमा परेका छन्। दशैंको मुखमा बजार अनुगमन नहुँदा कपडादेखि जुत्ताचप्पल, खाद्यान्य लगायतका दैनिक उपभोग्य वस्तुको महगीमा किन्न उपभोत्ता बाध्य भएका हुन्। अनुगमन नहुँदा कालोबजारी बढेको जनगुनासो व्यापक बढ्दै गएको छ। जनगुनासो बढेपनि जिम्मेवार निकायले मौन बस्दा उपभोक्ता प्रत्यक्ष मारमा परेका छन्। संघीय सरकारको स्थानीय सरकार सञ्चालन ऐन२०७४ले बजार अनुगमनको जिम्मा स्थानीय तहलाई प्रदान गरेको छ। तर स्थानीय तहले पर्वको बेला हुने बजार अनुगमन नगर्दा कालोबजारी फस्टाएको आम जनगुनासो छ। बजारमा भइरहेको कालोबजारीलाई नियन्त्रण गर्दै उपभोक्ताको हित संरक्षणको जिम्मेवारी स्थानीय सरकारलाई छ। तर जनताको मत पाएका जनप्रतिनिधि भने कालोबजारीलाई मौन समर्थन गरेर बसेका छन्। अनुगमनको जिम्मेवारी पाएका जनप्रतिनिधि चाडवाडमा हुने कालोबजारी नियन्त्रण गर्न चासो देखाएका छैनन्। उपभोक्ता हित संरक्षण ऐन २०७५, स्थानीय सरकार सञ्चालन ऐन २०७४ र गाउँपालिका र नगरपालिकाबाट गरिने बजार अनुगमन निर्देशिका २०७४ ले स्थानीय सरकारलाई अनुगमनको जिम्मेवारी दिएको छ। स्थानीय तहमा मुख्य त उपप्रमुखलाई अनुगमनको जिम्मेवारी छ। तर दुईवटा ऐन र एउटा निर्देशिकाले अनुगमनको अधिकार दिएपनि जनप्रतिनिधिले अनुगमनमा चासो दिएका छैनन्। उपभोक्ता ऐन २०७५ दफा ३९ १(ख) अनुसार अन द स्पोट (ठाउँ को ठाउँ) २ लाख देखि ३ लाख रुपैयाँसम्म जरिवाना गर्न सकिन्छ। दुईवटा ऐन र एक निर्देशिकाले अनुगमन गर्न वडा अध्यक्षलाई पनि अधिकार दिएको छ। तर कालोबजारी मौलाएका बेला अनुगमन समिति पनि बनेको छैन। विराटनगर बजारमा पसल अनुसार फरक मुल्य लिई उपभोक्तालाई ठग्ने गरेको छ। विराटनगरमा नै लुगा कपडा र जुताहरुको पसलमा मुल्य फरक रहेको अवस्था छ। उपभोक्ता हित संरक्षण ऐन २०७५ ले स्थानीय तहले गठन गरेको अनुगमन समितिलाई कसुरको प्रकृति अनुसार ५ हजार देखि ३ लाख रुपैयाँसम्म अन द स्पोट जरिवाना गराउन सक्ने अधिकार दिएको छ। तीन वटा सरकार रहेको बेला ऐनले अधिकार दिएपनि जनप्रतिनिधिहरुले अनुगमन गर्ने इच्छाशक्ती नदेखाएको पब्लिक फोरमका अध्यक्ष उतम ढुंगेलले जानकारी दिए। उनले बजार अनुगमन गर्ने अधिकार स्थानीय तहलाई दिए पनि जरिवाना गर्न निरिक्षक अधिकृत नचाहिने भएकाले स्थानीय तहको अनुगमन प्रभावकारी हुन नसकेको बताए। निरन्तर बजार अनुगमन नहुँदा महंगी बढेको र यस वर्ष सबैभन्दा खर्चीलो हुने उनको दावी रहेको छ। मनपर्दी बजारमा छ उनले भने, 'तीनै तहका सरकारले बजार अनुगमन गर्न सकेन।' उपभोक्ता अधिकारका क्षेत्रमा वकालत गर्दै उनले तीनै तहको सरकाबीच समन्वय नहुँदा विराटनगर भित्र अनुगमन हुन नसकेको उनी बताउँछन्। कालोबजारी प्रति जनप्रतिनिधिको मौनताले गर्दा सर्वसाधरण महंगी र कालोबजारीका पर्ने गरेको बताउँदै उनले भने,'विराटनगरमा किन तिव्रता दिन नसकेको हो।' स्थानीय सरकार सञ्चालन ऐन २०७४ को दफा १६ (ख) उपप्रमुखको काम कर्तब्य र अधिकारमा उपभोक्ता हित संरक्षण सम्बन्धी कार्यको समन्वय गर्ने उल्लेख छ। तर विराटनगर महानगरपालिले अनुगमन समितिले हाल सम्म बजारमा अनुगमनलाई निरन्तरता दिएको छैन। सोही ऐनको दफा १२ (घ) ३ ले वडा अध्यक्षलाई पनि बजार अनुगमनको जिम्मेवारी दिएको छ। खाद्यान्य, माछा, मासु तरकारी, फलफूल, पेय पदार्थ तथा उपभोग्य बस्तको अनुगमन गरी उपभोक्ता हित संरक्षण गर्ने अधिकार वडा अध्यक्षलाई छ। वडा स्तरमा अनुगमन गर्ने जिम्मेवारी पाएका वडाअध्यक्षले पनि अनुगमन गरेका छैनन्। तर विराटनगर महानगरकी उपमेयर इन्दिरा कार्की अनुगमनको बारे जिज्ञासा राख्दा जवाफ दिएन। बाहिर रहेको भन्दै पटक पटक सम्पर्क गर्न खोज्दा समेत सम्पर्कमा आउन चाहेन।"
नेकपा एकीकृत समाजवादीले गठन गर्यो बागमती प्रदेश कमिटी,"काठमाडौं : नेपाल कम्युनिष्ट पार्टी (एकीकृत समाजवादी)को बागमती प्रदेश भेलाले २३१ सदस्यीय नयाँ बागमती प्रदेश कमिटी गठन गरेको छ। मंगलबार आयोजित भेलामा प्रादेशिक इन्चार्ज र सहइन्चार्ज, पदाधिकारीसहितको १७ सदस्यीय सचिवालय गठन गरिएको छ। उक्त कार्यक्रममा पार्टीका उपाध्यक्ष राजेन्द्र पाण्डेले कमिटीका सदस्यलाई शपथ गराए। इन्चार्ज केदार न्यौपानेले कार्ययोजनासम्बन्धी विषय प्रस्तुत गरे भने स्थायी समिति सदस्य जीवनराम श्रेष्ठले कार्यविभाजनसम्बन्धी विषय प्रस्तुत गरे। प्रदेशभित्र सञ्चालन गरिने राजनीतिक गतिविधि, तिनका कार्य विभाजन, नेतालाई आवश्यकतानुसारको जिम्मेवारी प्रदान गर्न छलफल गरिएको छ। सङ्गठनलाई शुद्धीकरण, सुदृढीकरण र विस्तार गर्नेलगायत विषयमा छलफल भएको छ। स्थायी समिति सदस्य सावित्रा भुसालले आगामी दिनमा प्रदेशलाई कसरी सशक्त बनाएर लैजाने, प्रदेशभित्र पर्ने, महानगर, उपमहानगर, नगर, वडालगायत स्थानीय तहका निर्वाचनमा कसरी सफलता प्राप्त गर्ने विषयमा संवेदनशील हुन आग्रह गरे। परिवर्तित अवस्थामा पार्टीको केन्द्रीय तहसँग समन्वय र समझदारी गरी प्रभावकारीरूपमा राजनीतिक गतिविधिका साथै सामाजिक कार्यक्रम सञ्चालन गर्ने, जनताका समस्यालाई केन्द्रमा राखेर अगाडि बढ्न सहभागीले भेलाले सुझाव दिएका छन्।"
यौन धन्दामा लगाइएका पाँच किशोरीको उद्धार,"काठमाडौं : काठमाडौंको मूलपानी तिवारी टोलमा जबरजस्ती यौन धन्दामा लगाइएका पाँच जना किशोरीको माइती नेपाल, केन्द्रीय अनुसन्धान ब्युरो र गौशला प्रहरीले उद्धार गरेको छ। १६ देखि १९ वर्ष उमेरसमूहका ती किशोरीलाई आइतबार उद्धार गरिएको माइती नेपालमा मंगलबार आयोजित पत्रकार सम्मेलनमा जानकारी गराइयो। कार्यक्रममा माइती नेपालका कार्यकारी निर्देशक विश्व खड्काले सहरी क्षेत्रमा आन्तरिक बेचबिखनसँगै देह व्यापार बढिरहेकाले यसविरुद्ध सरकारले ठोस नीति निर्माण गर्नुपर्ने बताए। पीडित किशोरीले आरोपित ४० वर्षीया सीता गोतामे र उनका श्रीमान ३३ वर्षीय रामशरण गोतामे विरुद्ध जाहेरी दिएका हुन्। सीता र उनका श्रीमानले मिलेर आफ्नै घरमा कोठी संचालन गर्दै आफूहरुमाथि यौन शोषण गर्दै आएको पिडित किशोरीले बताएका छन्। पीडितमध्येकी १६ वर्षीया एक किशोरीले सीताले नयाँ पुरुषलाई बोलाएर कोठामा जान लगाउने गरेको बताइन्। सपनामा नकमाएको पैसा कामाउँछेस् भन्दै प्रलोभन देखाउने र यो काम गर्दिनँ भन्दा डर र धम्की देखाउने गरेको उनले सुनाइन्। उनले पाँच कक्षासम्म पढेकी छन्। विवाह भएको दुई वर्ष भएको बताउने उनको ११ महिनाको बच्चा पनि छ। उनलाई श्रीमानले छाडेको करिव ५ महिना भयो र अहिले उनीसँग सम्पर्क छैन। १९ वर्षीया अर्की किशोरीले आफूलाई सीताले पहिले आफ्नै छोरी जस्तो गरेर बच्चा हेर्न र भाँडा माज्न लगाएको र पछि गएर यौन धन्दामा लगाएको बताइन्। सीताले आफ्नै घरमा सञ्चलान गरेको कोठीमा ग्राहकलाई फोन सम्पर्क गरेर बोलाएर उनीहरुलाई रक्सी बियर खुवाउने गरेको र त्यस्ता ३ देखि ४ जना ग्राहकसँग सम्पर्क राख्न लगाउने गुनासो गरिन्। ग्राहकले दिएको पैसा सीता आफैँ राख्थिन्। तर आफूहरुलाई जम्मा दुई, तीन सय दिने गरेको उनले बताइन्। कोठा भाडा चार हजार भएकाले त्यही तिर्न समेत नपुग्ने गरेको उनले सुनाइन्। बाहिर जान खोज्दा समयमा आउनु भन्थिन्। नत्र तलाई मार्छु भन्थिन्। अरु ठाउँ डेरा सर्न खोज्दा खाएको बसेको ऋण देखाउँथिन्। यी पाँच जना पीडित सीताको घरको छुट्टा छुट्टै कोठामा बस्थे। सीताको घर ४ वटा रहेको र बाँकी दुई वटा पनि बन्दै गरेको उनीहरुले बताए। किशोरीहरुलाई ग्राहकले दिएको पैसाको हिसाब गडबढ गराउने, रासनमा कटाउने, ऋण देखाउने, बाहिर जान नदिने, ग्राकलाई मिसकल हानेर बोलाउन लगाउने गरेको उनीहरुको गुनासो छ। यही विषयमा प्रहरीले जानकारी पाएपछि उनी तीन महिना जेल बसेर छुटेको पनि पीडित किशोरीले बताए।"
बाघको आक्रमणबाट एक युवकको मृत्यु,चितवन : बाघको आक्रमणबाट चितवनमा एक जनाको मृत्यु भएको छ। मृत्यु हुने पूर्वी चितवनको खैरहनी नगगरपालिका१३ का २५ वर्षीय दिनेश बोटे रहेको जिल्ला प्रहरी कार्यालय चितवनले जनाएको छ। कार्यालयका प्रवक्ता प्रहरी नायब उपरीक्षक सूर्यबहादुर थापाका अनुसार दिउँसो १२: ५० बजे घाँस काट्न जाने क्रममा सामुदायिक वनभित्र बाघले आक्रमण गरेको थियो। बाघले आक्रमणमा परेका बोटेको शव फेला परेको प्रहरीले जनाएको छ।
"सुन तस्करी एवम् सनम हत्या प्रकरण : कसलाई भयो सजाय, कसले पाए सफाइ ?","विराटनगर : निक्कै चासो र चर्चाको विषय बनेको करिब ३८ क्विन्टल सुन तस्करी एवम् मोरङ उर्लाबारीका सनम शाक्य हत्या प्रकरण सम्बन्धी मुद्दाको फैसला जिल्ला अदालत मोरङले मंगलबार गरेको छ। पक्राउ परेका ५६ अभियुक्तमध्ये ८ जनालाई दोषी ठहर गर्दै र ४८ जनालाई सफाइ दिँदै न्यायाधीश भरत लम्सालको इजलासले मुद्दाको फैसला गरेको हो। कर्तव्य ज्यान मुद्दामा दोषी ठहर भएका ८ जनामध्ये ६ जनालाई जन्मकैदको सजाय सुनाइएको अदालतका सूचाना अधिकारी राजेन्द्रप्रसाद धमलाले बताए। उनका अनुसार मुख्य अभियुक्त मोरङ उर्लाबारीका गोरे भनिने चूडामणि उप्रेती, टेकराज मल्ल ठकुरी, लाक्पा शेर्पा, मोहन काफ्ले, कृष्ण भनिने नरेन्द्र कार्की र भोजे मामा भनिने भोजराज भण्डारीलाई जन्मकैदको सजाय सुनाइएको छ। जन्मकैदको सजाय पाएकाले २० वर्ष जेल बस्नुपर्छ। अपहरण तथा शरीर बन्धक मुद्दामा गोरेको कसूर कायम भयो। अरुले सफाइ पाए। धमलाका अनुसार यसको सजाय निर्धारणका लागि १ महिनापछि पुनः पेस गरिने छ। बहुचर्चित मुद्दाका प्रतिवादीमध्ये भारतीय नागरिक राजन कुमारलाई ३ वर्ष र माधव भनिने मदनप्रसाद घिमिरेलाई ६ महिना कैद सजायको फैसला भएको छ। तस्करी गरेर दुबईबाट २०७४ साल माघ ९ गते काठमाडौं ल्याएको साढे ३३ किलो सुन त्रिभूवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाएको आरोपमा गोरेको समूहले सनमको हत्या गरेको हो। २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ मा सनमको हत्या गरिएको भिडियो पनि सार्वजनिक भएको थियो। गायब बनाएको सुन निकाल्न दबाब दिँदै गोरेले बारम्बार सनमलाई करेन्ट लगाइरहेको भिडियोमा देख्न सकिन्छ। दोषी ठहर भएकामध्ये ठकुरी, काफ्ले र कार्की सनमको शव फागुन १९ गते विराटनगरबाट बरामद हुँदा पक्राउ परेका अभियुक्त हुन्। सनमको हत्यामा उनीहरु प्रत्यक्ष जोडिएका थिए। तीनै जना गोरेका सहयोगी एवं सवारी चालक हुन्। शेर्पा सनमको हत्यामा प्रत्यक्ष जोडिए पनि त्यतिबेला पक्राउ परेका थिएनन्। हत्या गरेपछि उनको शव धरानस्थित निर्वाणा कन्ट्री क्लबमा लगेर एक रात राखियो। सनमको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कार पनि प्रहरीले नियन्त्रणमा लिएको थियो। राजन कुमार पनि गोरेका सवारी चालक हुन्। हराएको सुन खोज्ने क्रममा उनैले चलाएको गाडीमा बसेर गोरे काठमाडौंबाट उर्लाबारीसम्म आएको अनुसन्धानबाट खुलेको छ। घिमिरे सनमको हत्या हुनुभन्दा अघि घटनास्थल पुगेको खुलेको थियो। हत्यामा उनको प्रत्यक्ष संलग्नता भने देखिएन। गोरेको गिरोहले घिमिरेकै घरमा अड्डा जमाएर हराएको सुन खोज्नेदेखि लिएर अरु गतिविधी सञ्चालन गर्ने गरेको पत्ता लागेको छ। भण्डारी सनमको हत्या हुँदा घटनास्थलमै उपस्थित रहेको अनुसन्धानबाट खुलेको छ। अदालतमा मुद्दा दर्ता भएपछि फरार रहेका उनी ६ महिनाअघि मात्रै अदालतमा हाजिर भएका हुन्। अदालतको आदेशबाट उनी थुनामा थिए। दोषी ठहर भएकाहरुको हत्यामा कुनै न कुनै हिसाबले संलग्नता पुष्टि भएको अदालतले जनाएको छ। सुन तस्करका भरिया रहेका सनमको हत्या भएको घटनाको अनुसन्धान थाल्दा गोरेको योजना र सेटिङ तथा अरु व्यापारीको लगानी र प्रहरी अधिकारीको सहयोगमा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्विन्टल सुन तस्करी भएको पत्ता लागेको थियो। यस प्रकरणमा पूर्वदेखि बहालवाला प्रहरी अधिकारी र धनाड्य व्यापारीसमेत मुछिए। घटनापछि फरार बनेका गोरेलाई काठमाडौंबाट पक्राउ गरेर २०७५ साल जेठ ९ गते मोरङ अदालतमा उपस्थित गराइएको थियो। अदालतको आदेशबाट उनी कारागार चलान भएका थिए। सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको थियो। सो मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्विन्टल) सुन अवैध रुपमा आयात गरिएको दाबी गरियो। त्यही बराबरको बिगो मागदाबीसहितको मुद्दा दर्ता गरिएको हो। मुद्दाको अन्तिम सुनुवाइ अघिल्लो आइतबारबाट सुरु भएको थियो। कानुन व्यवसायीको प्रतिरक्षा र प्रतिउत्तर बहस सकिएपछि मुद्दाको फैसला भएको अदालतका श्रेस्तेदार टीकेन्द्रवीर जंग राणाले बताए। उनका अनुसार वादी नेपाल सरकारका तर्फबाट उच्च सरकारी वकिल कार्यालय विराटनगरका सहन्यायाधीवक्ता ज्ञानप्रसाद भुसाल, सरकारी वकिल कार्यालय मोरङका जिल्ला न्यायाधीवक्ता रामहरि शर्मा काफ्लेले र मोरङका सहायक जिल्ला न्यायाधीवक्ता मनिषबाबू पोखरेलले बहस गरेका थिए। मुलुककै ध्यान केन्द्रित गरेको यस घटनाको छानबिनका लागि सरकारले गृह मन्त्रालयका तत्कालीन सहसचिव ईश्वरराज पौडेलको नेतृत्वमा समिति गठन गरेको थियो। समितिले गरेको छानबिन र प्रहरीको अनुसन्धानमा गोरे मुख्य नाइके रहेर सुन तस्करी भइरहेको पत्ता लाग्यो। तस्करले सुन नेपाल भित्र्याउँदा त्रिभूवन अन्तर्राष्ट्रिय विमानस्थलको बाटो प्रयोग गरेका थिए। उच्च प्रहरी अधिकारीले तस्करसँग मिलेमतो गरेर जहाजमार्फत हुने तस्करीका लागि बाटो फराकिलो बनाइदिएको दाबी सरकार पक्षको थियो। तर तस्करीको सुन भने बरामद हुन सकेन। प्रमाणका रुपमा पेस गर्नुपर्ने सुन बरामद नभएपछि तस्करीमा संलग्न भनिएकाहरु सबैले मुद्दामा सफाइ पाएका छन्। दुबईबाट नेपालको बाटो हुँदै ल्याएपछि सुन भारततिर पुर्याइएको दाबी गरिएको छ। श्रेस्तेदार राणाका अनुसार संगठित अपराध, भन्सार ऐन र अपहरण तथा शरीर बन्धक सम्बन्धी मुद्दामा अभियुक्तमध्ये उच्च प्रहरी अधिकारीसहित ४८ जनाले सफाइ पाएका हुन्। जम्मा प्रतिवादी ७७ जना थिए। ५६ अभियुक्त पक्राउ परिसक्दा २१ जना अझै फरार छन्। राणाका अनुसार फरार रहेकाको हकमा मुद्दा मुल्तवीमा राखिएको छ। दुई वर्षसम्म अभियुक्त पक्राउ नपरेमा वा हाजिर नभएमा मुल्तवीमा रहेको मुद्दालाई जगाएर अदालतले फैसला गर्ने जानकारी उनले दिए। नेपाल प्रहरीका पूर्वडीआईजी गोविन्दप्रसाद निरौला, एसएसपी श्यामबहादुर खत्री, दिवेश लोहनी, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल, हवल्दार अम्बरबहादुर थापामगर, विष्णुबहादुर खड्कासमेत मुद्दाका प्रतिवादी थिए। घटनापछि खत्री र राउत भने थुनामै थिए। अरु उच्च अदालत विराटनगरको आदेशबाट छुटे। थुनामा रहेका र यसअघि नै छुटेका उनीहरु सबैले सफाइ पाए। मुद्दामा प्रतिवादी बनाइएकी गोरेकी पत्नी नीरु भनिने नर्बदा खरेलले पनि सफाइ पाएकी छन्। तस्करीको सुनका लगानीकर्ता भनिएका भुजुङ गुरुङ, डेबिट छिरिङ वाङ्गेल घले, हरिशरण खड्का, बेनु श्रेष्ठ लगायत दोषी ठहर भएनन्। बेनु र गोरेकै डिजाइनमा सुन तस्करी हुँदै आएको खुलेको थियो। सनमको हत्यामा खड्काको अप्रत्यक्ष संलग्नताको दाबी गरिएको थियो। चेतन भनिने चेतनाथ भण्डारी, रामकुमार तिवारी, सुनील श्रेष्ठ, गीता श्रेष्ठ, आरके भनिने राजेन्द्रकुमार शाक्य, शैयद अकबर साह, मदन सिलवाल, तक्लु भनिने पुन्यप्रसाद लामा, एलबी भनिने लालबहादुर मगर, बाला दाइ भनिने बालकृष्ण खड्का, मोतीराम श्रेष्ठ प्रमोदकुमार श्रेष्ठ, चाचा जी भनिने महावीरप्रसाद गोल्यानसमेतले सफाइ पाएका छन्। तस्करीको सुन खरिदबिक्री गर्नेदेखि लिएर भारतसम्म सप्लाई गर्ने धन्दामा उनीहरुको संलग्नता रहेको दाबी गरिएको थियो। त्यस्तै विनोद अधिकारी, प्रभातकुमार अग्रवाल, विमल पोद्धार, आरडी राजु भनिने राजकुमार दारुका र डब्लु भनिने इम्तियाज उद्धिम, दुवईका ट्राभल्स एजेन्सी सञ्चालक ठाकुरप्रसाद ढुंगाना र अर्का अभियुक्त रोशन भनिने गुप्तलाल भुसालसमेतले मुद्दामा दोषी करार भएनन्। मुद्दामा सफाइ पाउनेमध्ये कपिलराज पुरी, बालकृष्ण श्रेष्ठ, गोपालकुमार श्रेष्ठ, अम्मरमान ढंगोल, राजन थापा, दोराम खत्री, वीरेन्द्रमान श्रेष्ठ, राजु महर्जन त्रिभूवन अन्तर्राष्ट्रिय विमानस्थलमा कार्यरत र सम्वीरप्रसाद तोलांगे तथा हेमन्त गौतम थाइ एयरलाइन्सका कर्मचारी हुन्। तुलाराम थारु नेपाल एयरलाइन्सको गाडी चलाउँथे।"
एनएमबि बैंकको ब्राण्ड एम्बेस्डरमा पल शाह,"काठमाडौं : एनएमबि बैंकले लोकप्रिय युवा अभिनेता तथा समाजसेवी पल शाहलाई बैंकको ब्राण्ड एम्बेस्डर नियुक्त गरेको छ। एनएमबि बैंक नेपालको अग्रणी वाणिज्य बैंक हो भने शाह टेलिभिजनको इडिटिङ्ग, म्युजिक भिडियो हुँदै नेपाली सिनेमा जगतमा प्रशंसा प्राप्त गरिरहेको उदयीमान अभिनेता मध्ये एक हुन्। एक प्रेस वक्तव्य जारी गर्दै बैंकले शाहसँग द्विपक्षीय समझदारी भएको जनाएको छ। शाहसँगको सहकार्यले बैंकको प्रवद्र्धन गर्न थप सहयोग पुग्ने विश्वास लिईएको छ। एनएमबि बैंकको ब्राण्ड एम्बेसडर भएर सहकार्य गर्न पाउँदा आफूलाई खुशी लागेको र बैंकको उत्तरोत्तर प्रगतिमा आफुले उत्कृष्ट भूमिका प्रस्तुत गर्ने प्रतिबद्धता पल शाहले व्यक्त गरे। त्यसैगरी शाहलाई एनएमबि बैंक परिवारमा ब्राण्ड एम्बेसडरको रुपमा अफिसियली स्वागत गर्न पाउँदा बैंक खुशी छ। जसरी शाहले अभिनयसँगै समाज सेवालाई पनि प्राथमिकतामा राखी कार्य गर्दै आएका छन त्यसरी नै एनएमबि बैंकले पनि सामाजिक उत्तरदायित्वलाई मुलधारमा राखी कार्य गर्दै आईरहेको छ। बैंकले देशभरीका १८१ शाखाहरुका साथै १३७ एटिएमहरु, ९ एक्सटेन्सन काउन्टरहरु मार्फत उच्चस्तरीय सेवा प्रदान गदै आइरहेको छ।"
श्रीमतीलाई बेच्ने श्रीमान् पक्राउ,"काठमाडौं : आफ्नै श्रीमतीलाई भारतको वेश्यालयमा पुर्याइ बेच्ने श्रीमान पक्राउ परेका छन् । नुवाकोटका ३४ वर्षीय पुरुष आफ्नै श्रीमतीलाई बेचेको आरोपमा पक्राउ परेका मानव बेचबिखन अनुसन्धान ब्युरोका प्रवक्ता अनुरागकुमार द्विबेदीले जानकारी दिए। द्विबेदीका अनुसार उनीहरुको प्रेम विवाह भएको थियो । दम्पतीका पाँच जना छोराछोरी छन्। पीडितका श्रीमानले मिति २०७१ सालमा १ लाख ६० हजारमा पासाङ तामाङ्ग भन्ने व्यक्तिलाई श्रीमती जिम्मा लगाएका थिए । तामाङ्गले काम लगाइदिन्छु भनी बालाजुको होटलमा लगि एक महिलाको जिम्मा लगाएका थिए। उक्त महिलाले घरयासी काममा लगाइ मासिक दश हजार दिन्छु भनी आफ्नो कोठामा ३ दिनसम्म राखेर उनको भिनाजु भनिएको व्यक्तिलाई जिम्मा लगाइ पठाएकी थिइन् । 'सुनौली नाका हुँदै ट्रेनमा राखी भारतको नयाँदिल्ली स्थित म्हेण्डो तामाङको घरमा पुर्याएको र म्हेण्डो तामाङले ३ दिनसम्म आफ्नो घरमा राखी एक जना मान्छेको जिम्मा लगाइ आग्रामा रहेको वेश्यालयमा पुर्याएका थिए', बेचिने महिलाले भनिन्, ' ८ महिनासम्म जबरजस्ती वेश्यावृत्तिमा लगाए। एकदिन दाइ लिन आए भनी झुक्याएर म्हेण्डो तामाङको घरमा ल्याए । त्यसपछि ६४ नंको गल्लीमा रहेको कोठीमा राखे।' उनलाई नेपाली राजदुतावास र शक्ति समुहको सहयोगमा विसं २०७८ जेठ ३१ गते नेपाल फर्काइएको हो। उनले भदौ १ गते यस व्युरोमा मानव बेचबिखन तथा ओसारपसार सम्बन्धी कसुर मुद्दामा जाहेरी दरखास्त दिएकी थिइन् । उक्त मुद्दा दर्ता भइ असोज १३ गतेका दिन फरार प्रतिवादी मध्ये २ जनालाई पक्राउ गरिएको छ। उनीहरुलाई काठमाडौं जिल्ला अदालतबाट म्याद थप गरी अनुसन्धान कार्य जारी रहेको तथा अन्य फरार प्रतिवादीको खोजी भइरहेको द्विबेदी जानकारी दिए।"
६२ बालिकाले अब स्थानीय तह हाँक्ने,"काठमाडौं : अन्तर्राष्ट्रिय बालिका दिवसको अवसरमा ६२ जना बालिकाले ७ जिल्लाका ३१ वटा पालिका हाँक्ने भएका छन्। विश्वभर अक्टोबर ११ का दिन मनाइने यस दिवसको सन्दर्भमा ती बालिकाले स्थानीय तहका विभिन्न पदको नेतृत्व लिने भएका हुन्। नेपालमा यो दिवस मनाउने सन्दर्भमा प्लान इन्टरनेशनलले हामी दाजुभाइ नामक संस्थासँगको सहकार्यमा गर्ल्स टेक ओभर अर्थात बालिकाकिशोरीलाई पद हस्तान्तरण कार्यक्रम आयोजना गर्दै आएको छ। यसवर्ष विभिन्न पालिका र गैरसरकारी संस्थाहरुसँगको समन्वयमा गर्ल्स टेक ओभर कार्यक्रम गर्न लागेको हो। यस कार्यक्रम अन्तर्गत स्थानीय सरकारको प्रमुख, उपप्रमुख र वडा अध्यक्षको भूमिकामा एक दिनका लागि बालिका हुनेछन्। पदभार ग्रहण गरिसकेपछि बालिकाले सबै बालिकाको लागि अनलाइनमा पहुँच, स्वतन्त्रता र गलत तथा भ्रामक सूचना विरुद्ध पालिकाले के गर्ने भन्ने बारेमा नीति बनाउनेछन्। विभिन्न अध्ययन अनुसन्धानले अनलाइनमा आउने गलत सूचनाले विश्वव्यापी रुपमै बालिकाको जीवनमा ठूलो असर पुर्याइरहेको देखाएकाले यसवर्ष यो विषय राखिएको आयोजक संस्थाहरूले जनाएका छन्। पदभार ग्रहण कार्यक्रम असोज १८ देखि २५ गतेसम्म हुनेछ। यो अभियानलाई सामाजिक सञ्जाल र वेबसाइटमा पनि प्रकाशन गरिनेछ। यही कार्यक्रमबारे जानकारी दिन प्लान इन्टरनेशन नेपाल र हामी दाजुभाइ संस्थाले मंगलबार आयोजना गरेको भर्चुअल पत्रकार सम्मेलनमा पद टेक ओभर गर्नेमध्ये बाँकेकी अनु रावत र सिन्धुलीकी सुमित्रा अछामीले आफ्नो अनुभव सुनाए। अनुले मंगलबार नै बाँकेको बैजनाथ गाउँपालिकामा महिला तथा बालिका शाखा प्रमुखको भूमिका टेक ओभर गर्दैछिन्। यो पद पाउँदा म एकदमै खुशी भएको छु। म यो पदमा हुँदा बालिका र किशोरीमाथि हुने अनलाइन हिंसा, दुर्व्यवहार र यसबाट कसरी बच्ने भन्ने बारेमा छलफल गर्नेछु, उनले भनिन्। अहिलेको सन्दर्भमा अनलाइनको एकदमै आवश्यकता भए पनि अनलाइनबाटै एकदमै जोखिम पनि भइरहेको उनले बताइन्। उनले थपिन्, गलत सूचना आउने, फ्रेन्ड रिक्वेस्ट अश्लील फोटो भिडियो माग्ने र त्यसको दुरुपयोग गर्दा किशोरीहरु मानसिक तनावमा पर्ने र कतिपयले आत्महत्या समेत गर्ने गरेको घटना भइरहेको छ। त्यसैगरी सिन्धुलीकी सुमित्रा अछामीले यही असोज २२ गते खुर्कोटको गोलन्जोर गाउँपालिका वडा नं ७को अध्यक्षको टेक ओभर गर्ने भएकी छन्। सुमित्राले भनिन्, पदभार ग्रहण गरिसकेपछि मैले जनप्रतिनिधिहरुसँग छलफल गर्नेछु। साथै त्यो पदमा रहँदा म अनलाइनबाट बालिका र किशोरीमाथि हुने गरेको हिंसा र त्यस प्रकारको हिंसाबाट बच्ने उपायको बारेमा छलफल गर्नेछु। साथै म हाम्रो वडामा यस्ता अनलाइन हिंसाको घटना कति भइरहेको छ, कति उजुरीमा आउने गरेको छ र पीडितहरुले कति न्याय पाउनुभएको छ भनेर खोज्नेछु। पत्रकार सम्मेलनमा प्लान इन्टरनेशनल नेपालका निर्देशक प्रसेन खातीले बालिका र किशोरीको लागि यो महत्वपूर्ण अवसर भएको बताए। मैले यो पहल गरें भने यो ठाउँमा आउन सक्ने रहेछु भनेर उहाँहरु उत्प्रेरित हुनुहुनेछ। अन्य देशमा प्लान इन्टरनेशनलले किशोरीहरुलाई प्रधानमन्त्री, राष्ट्रपति जस्तो महत्वपूर्ण पद पनि टेक ओभर गराएका छ, उनले भने। कार्यक्रममा प्लान इन्टरनेसनलद्वारा गरिएको एक अध्ययन प्रतिवेदन पनि सार्वजनिक गरियो। संस्थाले विश्वव्यापी गरेको अध्ययन अनुसार किशोरी तथा युवा महिलाले कोभिड सम्बन्धी, यौन तथा प्रजनन स्वास्थ्य सम्बन्धी जानकारीका लागि अनलाइनको बढी प्रयोग गरेको पाइएको छ। अध्ययन विश्वका २६ देशका २६ हजारभन्दा बढी किशोरी तथा युवा महिलामा विभिन्न विधिबाट गरिएको हो। अध्ययन प्रतिवेदन अनुसार उनीहरुले स्वास्थ्य र मानसिक स्वास्थ्य सम्बन्धी जानकारी बढी खोज्ने गरेको देखिएको छ। ५७ प्रतिशतले यस्तो सूचना र जानकारी बीबीसी, अलजजिरालगायतका सञ्चारमाध्यमबाट लिने गरेको पाइयो।"
धवलागिरि हिमाल आरोही पूर्णिमालाई सम्मान,"पोखरा : विश्वको सातौं अग्लो धवलागिरि हिमाल पहिलोपटक आरोहण गर्ने नेपाली महिला पूर्णिमा श्रेष्ठलाई पोखरामा मंगलबार सम्मान गरिएको छ। ट्रेकिङ एजेन्सिज एशोसिएशन अफ नेपाल (टान) पश्चिमाञ्चल पोखराले धवलागिरि हिमाल आरोही श्रेष्ठलाई सम्मान गरेको हो। फोटो पत्रकार पूर्णिमा श्रेष्ठ र पासाङ ल्हामू शेर्पा अंकिताले ८ हजार १ सय ६७ मिटर अग्लो धावलागिरि हिमाल असोज १५ गते बिहान ६ बजे आरोहण गरेका थिए। श्रेष्ठ र शेर्पाले धवलागिरि हिमाल पहिलोपटक नेपाली महिलाले सफल अरोहण गरेको कृतिमान कायम गरेका हुन्। श्रेष्ठसँगै धवलागिरि हिमाल अरोहण गरेकी शेर्पा भने व्यस्तताको कारण सम्मान कार्यक्रमा उपस्थित थिइनन्। हिमाल आरोही श्रेष्ठलाई सम्मान गर्दै टान पोखराका प्रथम उपाध्यक्ष धर्म पन्थीले गण्डकी प्रदेशका ८ हजारभन्दा उच्च तीन वटै हिमाल आरोहण गरेर पर्यटन प्रवद्धनमा महत्वपूर्ण भूमिका खेलको बताए। विश्व पर्यटन नै कोभिडका कारण थला परेको अवस्थामा एकै वर्ष ६ महिनाको बिचमा किलर माउण्टेनका रुपमा परिचित अन्नपूर्ण प्रथम र धवलागिरि हिमालको आरोहण गरेर विश्व पर्यटन बजारमा सकरात्मक सन्देश दिएको उनले बताए। गोर्खा आरुघाटकी पूर्णिमाले सन् २०१७ सेप्टेम्बर २६ मा पहिलो पटक ८ हजार १ सय ६३ मिटर उच्च मनास्लु हिमाल आरोहण गरेर हिमाल आरोहणको यात्रा सुरु गरेकी थिइन्। सन् २०१८ मे १९ मा उनले विश्वकै उच्च हिमाल सगरमाथाको सफल आरोहण गरेकी थिइन्। सन् २०२१ को अप्रिल १६ मा ८ हजार ९१ मिटर अग्लो अन्नपूर्ण हिमाल आरोहण गरेकी श्रेष्ठले सन् २०२१ को अक्टोवर १ मा धवलागिरि हिमालको सफल आरोहण गरेकी हुन्। अन्नपूर्ण हिमाल पनि पहिलो पटक नेपाली महिला चुचुरोमा पुगेर कीर्तिमान कायम गर्ने टोलीमा उनी थिइन्। पूर्णिमा श्रेष्ठ, दावा याङजुङ शेर्पा, दावा फुटी शेर्पा, शर्मिला तामाङ, माया शेर्पा र पासाङ ल्हामू शेर्पा अकितालले नेपाली महिला पहिलो पटक अन्नपूर्ण हिमालको चुचुरोमा पुगेको कीर्तिमान कायम गरेका थिए। काठमाडौंको सेभेन समिट ट्रेकिङ कम्पनीमार्फत श्रेष्ठ र शेर्पाले धवलागिरि हिमालको सफल आरोहण गरेका हुन्। द्वितीय उपाध्यक्ष कृष्ण आचार्य र महासचिव मिलन तिवारीले कोरोना संक्रमणको कठीन समयमा हिमाल आरोहण गरेर विश्व पर्यटकलाई नेपालतर्फ ध्यान आकर्षण गरेकोमा खुशी व्यक्त गरेका थिए। नेपालको हिमाल आरोहण खुला र सुरक्षित छ भन्ने सन्देश दिन सफल भएकोमा पदयात्रा क्षेत्रमा कार्यरत टानले सम्मन गरेको हो। सम्मानपछि बोल्दै हिमाल आरोही तथा पत्रकार श्रेष्ठले काठमाडौंबाट हिंडेको १५ दिनमै धवलागिरि हिमालको चुचुरोमा पुग्दाको रमाइलो र कठीन समय सम्झेकी थिइन्। यात्रामा जति कठीन भए पनि शिखर चुम्दा सबै दुःख र कष्ट बिर्सेर फेरि अर्को हिमालको चुचुरोमा पुगु पुगु हुने उनले बताइन्। यस वर्ष धवलागिरि हिमाल आरोहणका लागि विदेशी ४० जनाको ठूलो र दक्ष टीम सहित नेपाली पदयात्रु भएकोले हतार हतारमा आरोहण यात्रा गर्ने निर्णयमा पुगेको उनले सुनाइन्। हिमाल आरोहण सुरु गरेपछि ८ हजारभन्दा उच्च हिमालको एकपछि अर्को शिखर चुम्ने हुटहुटीले आरोहणमा सफलता मिलेको पनि उनले बताइन्। यात्रामा निस्कँदाको अघिल्लो दिनसम्म पनि आरोहणका लागि आवश्यक खर्च जुटाउन स्पोन्सर खोज्नमा व्यस्त रहँदा पनि आरोहणका लागि निस्कन हतारो भएको उनले सुनाइन्। आफ्नो प्रदेश गण्डकीका तीन वटै हिमाल आरोहण गर्न सफल भएकोमा उनी खुसी छन्। गण्डकी प्रदेशमा हिमाल आरोहण र पदयात्रा पर्यटनबाटै प्रदेशको आर्थिक विकास हुन सक्ने भन्दै यही सन्देश दिनका लागि आफ्नो प्रदेशका ८ हजारभन्दा उच्च तीन वटै हिमालको आरोहण गरेको उनले बताइन्। नेपालमा ८ हजारभन्दा उच्च ८ वटा हिमाल छन्। नेपालका ८ हजारभन्दा उच्च सबै हिमालको आरोहण गर्ने आफ्नो लक्ष्य रहेको उनले सुनाइन्।"
सिंचाइका इन्जिनियर दुई लाख घुससहित पक्राउ,काठमाडौं: अख्तियार दुरुपयोग अनुसन्धान आयोगले जलश्रोत तथा सिंचाइ विकास डिभिजन कार्यालय बसुन्धराका सबइन्जिनियर दिपेन्द्रकुमार केसीलाई घुस रकमसहित पक्राउ गरेको छ। कलभर्ट निर्माण कार्यको ठेक्का सम्झौताअनुसार काम सम्पन्न गरी अन्तिम बिल भुक्तानी दिने क्रममा सेवाग्राहीसँग घु्स लिएको आरोप केसीमाथि छ। उनलाई अख्तियारको टोलीले सेवाग्राहीबाट घुस लिइसकेको अवस्थामा पक्राउ गरेको प्रवक्ता नारायणप्रसाद रिसालले जानकारी दिए। उनले घटनाबारे थप अनुसन्धान भइरहेको बताए।
"९ सय ६८ जनामा कोरोना संक्रमण, ६ को मृत्यु",काठमाडौं : १६०४२ नमूना परीक्षणमा ९ सय ६८ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ११ हजार ५८२ नमूनाको पीसीआर र ४ हजार ४६० नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ७६२ र एन्टिजेन विधिबाट २०६ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ६ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार १८० पुगेको हो। मन्त्रालयका अनुसार मंगलबार थप १ हजार ११४ जना कोरोनामुक्त भएका छन्। कोरोनाका सक्रिय संक्रमितको संख्या १६ हजार २४८ पुगेको छ। मन्त्रालयका अनुसार संक्रमित ३३५ जनाको भेन्टिलेटरमा र १२२ जनाको आइसीयूमा उपचार भइरहेको छ। पछिल्लो २४ घन्टामा १३२८९६ जनाले कोरोनाविरुद्धको खोप लगाएका छन्।
कोरोना प्रभावितलाई ५० हजार अनुदान,"स्याङ्जा : वालिङ् नगरपालिकाले कोरोना प्रभावितलाई उद्यमी बनाउन अनुदान दिने जनाएको छ। कोरोनाका कारण रोजगार गुमाएका युवायुवतीलाई उद्यमशिलता तथा नवप्रवर्तन कोषमार्फत 'स्टार्टअप'का रुपमा आउँदो साता ५० हजार नगद अनुदान दिने भएको हो। वालिङ नगरपालिका र यूएनडीपीको आर्थिक सहयोग तथा दियालो संस्थाद्वारा सञ्चालित 'कोभिड१९ उद्धार र सामाजिक आर्थिक प्रतिकार्य पहल परियोजना' मार्फत अनुदान दिने बताइएको छ। कोरोनाका कारण विदेशबाट फर्केका वा स्वदेशमै रोजगार गुमाउन वाध्य युवालाई पुनःस्वरोजगार बनाउने उदेश्यले अनुदान सहयोग गरेको नगरप्रमुख दिलिपप्रताप खाँणले बताए। नगरपालिकाले 'उद्यमशिलता व्यवसाय प्रवद्र्धन तथा नवप्रवर्तन केन्द्र सञ्चालन कार्यविधि २०७७' निर्माणगरि प्रभावितलाई आफनै गाउँघरमै उद्यमी बनाउने लक्ष्य लिएको छ। नगरपालिकाले पनि व्यवसाय वा उद्यम गर्न चाहनेहरुलाई आर्थिक अभाव हुन नदिनेगरी नीति बनाएको छ। कोरोनाको कारण बेरोजगारी समस्या बढेको छ। वालिङ क्षेत्रका प्रभावित तथा बेरोजगार वर्गको आर्थिक अवस्थामा परिवर्तन ल्याई समृद्ध बनाउने वातावरण मिलाउने उदेश्य रहेको यूएनडीपी गण्डकी लुम्बिनी प्रदेश प्रमुख सुदिप अर्यालले जनाए। न्यून आय भएका व्यक्तिका जीवनमा परिवर्तन ल्याई दिगो आर्थिक वृद्धिका लागि अग्रसर बनाउनु कोष स्थापनाको मुख्य लक्ष्य रहेको प्रमुख अर्यालले भने। 'कोरोना संक्रमणपछि बिथोलिएको व्यवसाय सम्हाल्नका लागि कोषमार्फत सुरुवात गरेका हौं। जहाँ नयाँ आविष्कार गर्न मद्दत गर्ने, युवाहरुमा भएको रचनात्मक सीपलाई उजागर गर्न प्रोत्साहित गर्ने र कोषमार्फत विशेष राहत प्याकेजसमेत उपलब्ध गराई उनीहरुलाई उद्यमी बनाउने योजना छ।' दियालोका अध्यक्ष कबिता तिवारीले भनिन्, अहिले २० जना युवा तथा समूहलाई गरी प्रत्येकलाई ५०५० हजार रुपैयाँ उपलब्ध गराई नवप्रवर्तनमा स्टार्टअप गराईने छ। यसअघि पनि कोषमार्फत २० जनाले यही सुविधा लिइसकेको उनले बताइन्। गण्डकी प्रदेशअन्र्तगत स्याङ्जा जिल्ला पनि बढी प्रभावित मध्येको जिल्ला हो भने जिल्लाको सबैभन्दा बढी कोरोना संक्रमित भएको नगर वालिङ् हो।"
गठबन्धनले भन्यो प्रधानन्यायाधीशले कोटा मागेको कुरा सत्य होइन,"काठमाडौं : सत्ता रुढ गठबन्धनले प्रधानन्यायाधीश चोलेन्द्र शमशेर जबराले मन्त्रीमा आफ्नोतर्फबाट कोटा नमागेको बताएको छ। बैठकपछि सरकारका प्रवक्ता ज्ञानेन्द्रबहादुर कार्कीले प्रधानन्यायाधीश जबराले मन्त्रीमा आफ्नो भाग खोजेको विषयमा कुनै सत्यता नभएको स्पष्ट पारे। प्रधानमन्त्री सचिवालयका अनुसार प्रधानन्यायाधीश जबराले मन्त्रिमण्डल विस्तारका क्रममा आफ्नो कोटा पाउनुपर्ने भनेका छैनन् । यस्तै, प्रधानन्यायाधीश जबराले मंगलबार पूर्ण बैठक बोलाएका छन् । मन्त्रीपरिषदमा कोटा खोजेको विषय बाहिर आएपछि प्रधानन्यायाधीश जबराले पूर्ण बैठक डाकेका हुन् । सर्वोच्च अदालतले मन्त्रिपरिषद विस्तारमा प्रधानन्यायाधीशको संलग्नता असान्दर्भिक भएको भन्दै आपत्ति जनाएको थियो । सर्वोच्चले सोमबार विज्ञप्ति जारी गर्दै प्रधानमन्त्रीको सिफारिसमा हुने मन्त्रिपरिषद गठन एवं विस्तारको विषयमा प्रधानन्यायाधीशलाई असान्दर्भिक रुपमा जोडेर अतिरन्जित एवं भ्रमपूर्ण समाचार प्रकाशित गरेको भन्दै खेद व्यक्त गरेको छ । विज्ञप्तिमा भनिएको छ, 'सम्माननीय प्रधानन्यायाधीशबाट नेपालको संविधानबमोजिम न्यायापालिकालाई स्वतन्त्र, निष्पक्ष र सक्षम बनाउने विषयमा आफ्नो स्पष्ट प्रतिवद्धता रहेको धारण विभिन्न समयमा व्यक्त हुँदै आएको स्मरण गराउँदै सर्वोच्च अदालतको अमूक फैसलाको सन्दर्भ जोडि यस प्रकारका समाचार आउनु अदालतप्रतिको जनआस्था एवं नेतृत्वप्रति प्रतिकूल प्रभाव पार्ने दूषित मनसायबाहेक अरु केही हुन सक्दैन। आजको बैठकमा चाडपर्वको समयमा मुद्दा सुनवाइ गर्ने न्यायाधीशहरुको नाम तय गर्नेलगायतका एजेण्डामाथि छलफल हुने बताइएको छ। प्रधानन्यायाधीश र सर्वोच्च बारमा पदाधिकारीबीच छलफल मन्त्रिपरिषद् विस्तारमा प्रधानन्यायाधीशको संलग्नता जोड्नु असान्दर्भिक : सर्वोच्च प्रधानन्यायाधीशले डाके पूर्ण बैठक"
घटस्थापनादेखि कोजाग्रत पूर्णिमासम्म अदालत बन्द,"काठमाडौं : घटस्थापनादेखि कोजाग्रत पूर्णिमासम्म देशभरका अदालत बन्द हुने भएका छन् । सर्वोच्च अदालतका न्यायाधीशहरुको मंगलबार बसेको पूर्ण बैठकले यस्तो निर्णय गरेको हो। यस्तै पूर्ण बैठकले दशैं लक्षित न्यायाधीशहरुको रोस्ट्रम पनि मिलाएको छ। सर्वोच्चका प्रवक्ता बाबुराम दाहालले घटनास्थापनादेखि कोजागत पूर्णिमासम्म देशभरका अदालत बन्द रहने अन्नपूर्णलाई जानकारी दिए। प्रवक्ता दाहालले भने,' सर्वोच्च अदालतलगायत देशैभरका अदालतहरु घटस्थापनाको दिनदेखि कोजाग्रत पूर्णिमासम्म बन्द हुनेछन्। विदाको समयमा बन्दीप्रत्यक्षीकरणको मुद्दा हेर्ने न्यायाधीशहरुको रोस्ट्रम मिलाइएको हो। सो समयमा अदालत ११ देखि ३ बजेसम्म खुल्नेछ।'"
भीभोको वाई २१ नेपाली बजारमा,"काठमाडौं : भीभो कम्पनीले नयाँ स्मार्ट फोन ब्राण्ड भीभो वाई २१ नेपाली बाजारमा ल्याएको छ। भीभो वाई सिरिजको यो पछिल्लो स्मार्टफोन हो। बजारमा नयाँ आएको यो स्मार्ट फोनको सुपर स्लिम वडीका साथै ५००० एमएएच ब्याट्री र १८ वाट फाष्ट चार्जर रहेको छ। पर्याप्त ब्याट्री क्षमता भएको र सुपथ मूल्यको स्मार्ट फोन खोज्ने ग्राहकहरुका लागि यो अतिउपयोगी छ। यसको विशेषता स्ट्रङ्ग मेमोरी र आकर्षक डिजाइन हो। भीभो नेपालका प्रमुख कार्यकारी अधिकृत मार्सका अनुसार भीभो वाई सिरिज सबै क्षेत्रका ग्राहकहरुमा पूर्ण परिचित हुनुका साथै अत्यन्त मन पराइने स्मार्ट फोनमा पर्दछ। हामीले बजारको व्यापक अध्ययन अनुुसन्धान गरी ग्राहकहरुलाई उपयोगी र मनपर्ने डिजाइनमा उत्पादन गरेका छौं। नयाँ उत्पादन वाई २१ आकर्षक डिजाइनसहित भरपर्दो सेवा दिन सक्नेगरी बनाइएको छ। यसका डिजाइनहरुमा ८० एमएम स्लीम वडीमा छ, जुन मूल्य अनुपातमा अक्ति उपयोगी छ। वाई २० को पूर्ण सफलता पछि वाई २१ नेपाली बजारमा ल्याइएको हो। वाई २१ ८०० एमएम सुपर स्लीमवडीका साथै साइड्मा फिङ्गर प्रिन्ट स्क्यानर जडान गरिएको छ, जसले लकअनलक गर्न र छिटो पहुँचका लागि मद्दत गर्नेछ। ०४ एमएम पातलो र यसको प्रोसेसर भन्दा १० ग्राम हल्का भएकाले प्रयोग गर्न सजिलो छ। यो प्रोफेसनल आकार र स्टाइलिस हुनुका साथै हेर्नका लागि सजिले ६५१ इन्च डिस्प्ले स्त्रिन छ।"
"दोहोरो अंकले बढ्यो नेप्से, ७ कम्पनीको शेयरमूल्यमा सकारात्मक सर्किट","काठमाडौं : लगातार तीन दिन ओरालो लागेको शेयर मापन परिसूचक नेप्से मंगलबार दोहोरो अंकले बढेको छ। यस दिन नेप्से ४१८४ अंकले बढेर २६ सय१२६५ विन्दुमा अडेको छ। नेप्सेमा सुधार देखिएपनि कारोबार रकम भने खुम्चिएको छ। यस दिन २२३ कम्पनीको ५८ लाख ४२ हजार १३५ कित्ता शेयर २ अर्ब ९९ करोड ६८ लाख १९ हजार ६८३ रुपैयाँमा खरिदबिक्री भए। सोमबार ३ अर्ब माथिको शेयर कारोबार भएकोमा मंगलबार २ अर्ब ९९ करोडको कारोबार भएको हो। यस्तै ठूला कम्पनीको शेयर मापन परिसूचक सेन्सेटिभ इण्डेक्स पनि सामान्य अंकले वृद्धि भएको छ। सेन्सेटिभ इण्डेक्स ७ अंकले बढेर ४९२०२ विन्दुमा पुगेको हो। मंगलबार ट्रेडिङबाहेक १२ समूहको परिसूचक बढेको छ। वित्त समूहको सूचक सर्वाधिक ४१६ प्रतिशतले वृद्धि हुँदा विकास बैंकको ३१२, माइक्रो फाइनान्सको २७५, ननलाइफ इन्स्योरेन्सको २३४, हाइड्रोपावरको २२९ प्रतिशतले बढेको छ। बाँकी अन्य समूहको सूचक पनि वृद्धि भएको हो। यसदिन कारोबारमा आएका ७ कम्पनीको शेयरमूल्य सर्किट लेभलमा कारोबार भएको छ। हिमालयन पावर पार्टनर, मल्टिपर्पस फाइनान्स, समता माइक्रो फाइनान्सको शेयरमूल्य १० प्रतिशतले बढ्यो। मैलुङ खोला जलविद्युत, सिभिल लघुवित्त, छ्याङ्दी हाइड्रोपावरको र जनउत्थान सामुदायिक लघुवित्तको १० प्रतिशत हाराहारीमा शेयर मूल्य बढेको छ। यसदिन कारोबार रकमका आधारमा शिखर इन्स्योरेन्स शीर्षस्थानमा रह्यो। यस कम्पनीको १३ करोड ६६ लाख ५० हजार मूल्यको शेयर कारोबार भयो।"
सिभिल सहकारी ठगी प्रकरण: विदेशमा रकम लगेको हुनसक्ने व्यूरोको दावी,"काठमाडौं : प्रहरीले सोमबार बेलुकी संगठितरुपमा सहकारी ठगी गरेको आरोपमा पक्राउ परेका १२ जनाविरुद्ध अनुसन्धान अघि बढाएको छ। प्रहरीले उनीहरुविरुद्ध रकम ठगी गरेको आरोपमा अनुसन्धान अघि बढाएको जनाएको हो। प्रहरीको केन्द्रीय अनुसन्धान व्यूरोले सहकारी ऐन २०७४ को दफा (१२२) बमोजिमको कसूर गरेकाले आवश्यक कानुनी कारवाही अघि बढाएको जनाएको छ। व्यूरोले मंगलबार प्रेस विज्ञप्ति जारी गर्दै उनीहरुको विवरण सार्वजनिक गरेको हो। विभिन्न १३७ जना पीडित वचतकर्ताहरुले सिभिल सहकारीको बचत तथा मुद्दती खातामा रहेको कुल ७०,८७,१३,८२१,३२ (सतरी करोड सतासी लाख तेह्र हजार आठ सय एकाइस रुपैयाँ बत्तीस पैंसा) रकम संगठित रुपमा सहकारी ठगी गरेको आरोपमा छ । प्रहरीले सिसिभिल सहकारीका १३७ जना निक्षेपकर्ताको ७० करोड ८७ लाख रुपैयाँ ठगी गरेको आरोपमा पूर्वसभासदसहित १२ जना प्रक्राउ गरेको हो। प्रक्राउ पर्नेमा सिभिल बैंकका अध्यक्ष तथा पूर्वसभासद इच्छाराज तामाङ, सिभिल सेभिङ एण्ड क्रेडिट कोअपरेटिभ लिमिटेडका सञ्चालक समितिका अध्यक्ष केशवलाल श्रेष्ठ, प्रबन्धक भगवानबहादुर सिंह, जुनियर असिसटेन्ट मेनेजर मायोनानी मर्हजन, एलिना तुलाधर, शंकरप्रसाद पाठक, संगित श्रेष्ठ, राकेश मर्हजन, बुद्धराज तामाङ, कौस्तुभ केतन ढुंगाना, विजय विक्रम शाह, हरिहर लामिछाने रहेका छन्। नेपाल प्रहरीको केन्द्रीय अनुसन्धान व्यूरोले सोमबार काठमाडौंको विभिन्न स्थानबाट उनीहरुलाई प्रक्राउ गरेको हो । निक्षेपकर्ताहरुले आफूले जम्मा गरेको रकमको साँवा तथा ब्याज झिक्न पटकपटक ताकेता गर्दा पनि रकम झिक्न पाएका थिएनन्। सम्बन्धित संस्थाका कर्मचारी तथा पदाधिकारीको पटकपटक ध्यानाकर्षण गराउँदा समेत सुनुवाइ नभएको उनीहरुको आरोप छ। प्रहरीका अनुसार प्रक्राउ परेका व्यक्तिहरु सिभिल सहकारीका पूर्वअध्यक्ष, सञ्चालक र कर्मचारी हुन् । परियोजनाहरुबाट निर्माण गरिएका संरचनाहरु बिक्री गर्दा प्राप्त रकम सहकारी संस्थामा नबुझाइ विदेशी मुलुकमा समेत लगि सम्पत्ति शुद्धिकरणको कसुर गरेको हुनसक्ने अनुमान प्रहरीको छ। सिभिल ग्रुपका अध्यक्ष तथा पूर्व सांसद् इच्छाराज तामाङ पक्राउ"
चर्चका पादरीले २ लाख बढी बालबालिकामाथि यौन दुर्व्यवहार गरेको खुलासा,"पेरिस : फ्रान्समा क्याथोलिक चर्चका पादरीहरुले करिब २ लाख १६ हजार बालबालिकामाथि यौन दुर्व्यवहार गरेको खुलेको छ। सन् १९५० देखि हालसम्म पादरीमार्फत सो संख्यामा बालबालिकामाथि यौन दुर्व्यवहार भएको एक फ्रान्सेली अनुसन्धानले खुलाएको हो। फ्रान्सका अनुसन्धानकर्ता जिन मार्क सौभले फ्रेन्च क्याथोलिक चर्चमा भएको यौन दुर्व्यवहारसम्बन्धी लामो रिपोर्ट सार्वजनिक गर्दै भनेका छन्, संसारभर यस्ता काण्डहरु थुप्रै भेटिन्छन्। तर फ्रान्सको क्याथोलिक चर्चको मात्र अनुसन्धान हेर्ने हो भने यहाँ डरलाग्दो तथ्यांक छ। पादरीहरुबाहेक अन्य सदस्यसहितको तथ्यांक हेर्ने हो भने यौन दुर्व्यवहारमा पर्ने पिडितको संख्या अझै दोब्बर छ। रिपोर्टअनुसार किशाेर अवस्थाभन्दा मुनिका बालबालिका सबैभन्दा बढी पीडित छन्। करिब तीन वर्षभन्दा बढी समय लगाएर सो रिपोर्ट तयार पारिएको थियो। करिब २ हजार ५ सय पेज लामो रिपोर्टमा १ लाख १५ हजार पादरी र अन्यमध्ये ३ हजार २ सयभन्दा बढी आरोपितको प्रमाण फेला परेको बीबीसीमा उल्लेख छ।"
सत्ता गठबन्धन बैठक: मन्त्रिमण्डल विस्तारमा अन्तिम कसरत,"काठमाडौं : प्रधानमन्त्री निवास बालुवाटारमा बसेको सत्ता गठबन्धनको बैठक सकिएको छ। मंगलबारको बैठकमा मन्त्रिमण्डल पूर्णता दिनेबारे छलफल भएको थियो। शीर्ष नेताहरुबीच भएको सघन छलफलमा बुधबारसम्म मन्त्रिपरिषद्लाई पूर्णता दिने विषयमा लगभग सहमति भएको प्रधानमन्त्रीको सचिवालयले जनाएको छ। बैठकमा गठबन्धनका नेताहरुले आफ्नो भागमा मन्त्रालय हुनुपर्ने दावी पेश गरेका थिए। तर, प्रधानमन्त्री शेरबहादुर देउवाले छलफल गरेर मात्र निचोडमा पुगिने बताए। मन्त्रालयको भागबण्डाका विषयमा अझै टुंगो नलागेको सरकारका प्रवक्ता तथा कानुन न्याय तथा संसदीय व्यवस्थामन्त्री ज्ञानेन्द्रबहादुर कार्कीले बताए। उनले भने, 'कुन मन्त्रालय कसलाई दिने भन्ने निर्क्योल भएको छैन। अन्तिम छलफलमा छौं।' बैठकमा राष्ट्रिय जनमोर्चा भने सहभागी भएन। जनमोर्चाका उपाध्यक्ष दुर्गा पौडेलले मन्त्रिमण्डल विस्तारको बैठकमा आफूलाई नबोलाउन आग्रह गरिएको अन्नपूर्णलाई जानकारी दिइन्। उनले भनिन्, 'आजको बैठकमा मन्त्रिमण्डल विस्तारबारे छलफल भएको हो। तर, हाम्रो पार्टीलाई मन्त्रिमण्डल विस्तार सम्बन्धमा बैठक बस्दा नबोलाउन गठबन्धनलाई पूर्वजानकारी गराएका थियौं।' बैठकमा प्रधानमन्त्री देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादी पार्टीका अध्यक्ष माधवकुमार नेपाल, जसपा अध्यक्ष उपेन्द्र यादव सहभागी थिए। दुई महिना लामो समयदेखि मन्त्रिमण्डल विस्तार हुन सकेको छैन। मन्त्रालयको भागभण्डा नटुंगिदा र दलहरुको आन्तरिक खिचातानीका कारण मन्त्रिमण्डल विस्तारले पूर्णता पाउन नसकेको हो। हालसम्म कांग्रेसको तर्फबाट गृह, परराष्ट्र र कानुन मन्त्रालय, माओवादीको तर्फबाट अर्थ र उर्जा मन्त्रालयको मात्र टुंगो लागेको छ। मन्त्रिमण्डलले टुंगो नलाग्दा नीतिगत निर्णयमा कठिनाइ हुँदै आएको छ।"
"गोरेसहित ८ जना दोषी ठहर, प्रहरीसहित ४८ जनाले पाए सफाइ","विराटनगर : करिब ३८ क्वीन्टल सुन तस्करी एवं मोरङ उर्लाबारीका सनम शाक्य हत्या प्रकरणसम्बन्धी मुद्दामा ८ जना दोषी ठहर भएका छन् । जिल्ला अदालत मोरङका न्यायाधीश भरत लम्सालको इजलासले कर्तव्य ज्यान मुद्दाका ८ जना प्रतिवादीमध्ये मुख्य अभियुक्त मोरङ उर्लाबारीका गोरे भनिने चूडामणि उप्रेतीसहित ६ जनालाई मंगलबार जन्मकैदको फैसला सुनाएको हो। अदालतका सूचना अधिकारी राजेन्द्रप्रसाद धमलाका अनुसार गोरेसहित टेकराज मल्ल ठकुरी, लाक्पा शेर्पा, मोहन काफ्ले, कृष्ण भनिने नरेन्द्र कार्की र भोजे मामा भनिने भोजराज भण्डारीलाई जन्मकैदको फैसला सुनाइएको हो । अदालतको फैसला अनुसार उनीहरुले २० वर्ष जेल बस्नुपर्ने धमलाले बताए। उनका अनुसार अपहरण तथा शरीर बन्धक मुद्दामा गोरेको कसूर कायम भएको छ । यसको सजाय निर्धारणका लागि पुनः पेश गरिने धमलाको भनाइ छ । मुद्दाका प्रतिवादीमध्ये भारतीय नागरिक राजन कुमारलाई ३ वर्ष र माधव भनिने मदन घिमिरेलाई ६ महिना कैद सजायको फैसला भएको छ । मुद्दामा दोषी ठहर भएकाहरु गोरेको समूहका सहयोगी र उनका सवारी चालकहरु हुन् । अदालतका श्रेस्तेदार टीकेन्द्रवीर जंग राणाका अनुसार मुद्दाका ७७ जना अभियुक्त मध्ये उच्च प्रहरी अधिकारीसहित ४८ जनाले सफाइ पाएका छन् । मुद्दामा नेपाल प्रहरीका पूर्वडीआईजी गोविन्दप्रसाद निरौला, एसएसपी श्यामबहादुर खत्री, दिवेश लोहनी, डीएसपीहरु सञ्जयबहादुर राउत,प्रजित केसी, सइ बालकृष्ण सञ्जेललगायतका प्रहरी कर्मचारीलाई प्रतिवादी बनाइएको थियो । संगठित अपराध, भन्सार ऐन र अपहरण तथा शरीर बन्धक सम्बन्धी मुद्दामा ४८ जनाले सफाइ पाएको राणाले बताए । उनका अनुसार फरार रहेका २१ जनाको हकमा मुद्दा मुल्तवीमा राखिएको छ । दुई वर्षसम्म अभियुक्त पक्राउ नपरेमा वा हाजिर नभएमा मुल्तवीमा रहेको मुद्दालाई जगाएर अदालतले फैसला गर्ने राणाले बताए । गोरेको समूहले दुबईबाट तस्करी गरेर २०७४ साल माघ ९ गते काठमाडौं ल्याएको साढे ३३ किलो सुन त्रिभूवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाइएको अनुसन्धानबाट खुलेको थियो । सुन गायब बनाएको आरोपमा गोरेसहित उनको समूहले २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ का सनमको हत्या गरेको हो । हत्या गरिएको भोलिपल्ट विराटनगरबाट शाक्यको शव बरामद हुँदा शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कारसहित प्रहरीले चालकहरु मोहन काफ्ले, टेकराज मल्ल ठकुरी तथा कृष्ण भनिने नरेन्द्र कार्कीलाई पक्राउ गरेको थियो। त्यो घटनाको अनुसन्धान गर्दा गोरेको योजना र सेटिङ तथा अरु व्यापारीको लगानी र प्रहरी अधिकारीको सहयोगमा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्वीन्टल सुन तस्करी भएको अनुसन्धानबाट पत्ता लागेको थियो । तर तस्करीको सुन भने बरामद हुन सकेन । प्रमाणका रुपमा पेस गर्नुपर्ने सुन बरामद नभएपछि तस्करीमा संलग्न भनिएकाहरुले मुद्दामा सफाइ पाएका हुन् । सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको थियो । सो मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) सुन अवैध रुपमा आयात गरिएको दाबी गरियो । त्यही बराबरको बिगो मागदाबीसहितको मुद्दा दर्ता गरिएको हो। मुद्दाको अन्तिम सुनुवाइ अघिल्लो आइतबारबाट सुरु भएको थियो । कानुन व्यवसायीको बहस सकिएपछि मुद्दामा फैसला भएको हो । वादी नेपाल सरकारका तर्फबाट उच्च सरकारी वकिल कार्यालय विराटनगरका सहन्यायाधीवक्ता ज्ञानप्रसाद भुसाल, सरकारी वकिल कार्यालय मोरङका जिल्ला न्यायाधीवक्ता रामहरि शर्मा काफ्लेले र मोरङका सहायक जिल्ला न्यायाधीवक्ता मनिषबाबू पोखरेलले बहस गरेका थिए । मुलुककै ध्यान केन्द्रित गरेको यस घटनाको छानबिनका लागि सरकारले गृह मन्त्रालयका तत्कालीन सहसचिव ईश्वरराज पौडेलको नेतृत्वमा समिति गठन गरेको थियो । समितिले गरेको छानबिन र प्रहरीको अनुसन्धानमा गोरे मुख्य नाइके रहेर दुबईबाट नेपालतिर हुँदै आएको भनिएको सुन तस्करी प्रकरणमा पूर्वदेखि बहालवाला प्रहरी अधिकारी र धनाड्य व्यापारीसमेत मुछिएका थिए।"
विनोदविक्रम केसीको 'भेन्टिलेटरमा आमा',"काठमाडौं : लेखक तथा कवि विनोद विक्रम केसीको निबन्ध संग्रह 'भेन्टिलेटरमा आमा' सार्वजनिक भएको छ। बेला पब्लिकेशनबाट 'भेन्टिलेटरमा आमा' प्रकाशित भएको हो। केसीको यो पहिलो निबन्ध संग्रह हो। लेखकको मात्रै निजि अनुभव नभई निबन्धमा समग्र समाजको अनुभवलाई प्रस्तुत गरिएको केसीले बताए। 'भेन्टिलेटरमा आमा' लेख्नको लागि उनले कुनै योजना बनाएका थिएनन्। विभिन्न समय, विभिन्न मोडमा नै उनले याे पुस्तक लेखेको बताए। २१६ पेजमा रहेको 'भेन्टिलेटरमा आमा' काठमाडौं उपत्यकाभित्र र बाहिर वितरणको लागि 'दोबिल्ला बुक्स'ले जिम्मा लिएको छ। २०५३ सालदेखी लेखन कलामा भित्रिएका केसीका फुटकर कथा, कविता, निबन्ध प्रकाशित हुँदै आएका छन्। केही निबन्धहरु भने प्रकाशित हुन बाँकी नै रहेको उनले बताए। केसीले समाजमा देखिएका विभिन्न घटनाहरुबारे, न्यायको लागि व्याङग्यात्मक र सकारात्मक कविताहरु लेख्दै आएका छन्। उनले पहिरो, भोकको क्षेत्रफल लगायतका कविताहरु लेखेका छन्।"
तिब्बतका सहरमा चीनको १ हजारभन्दा बढी मौसम स्टेशन,"ल्हासा : चीनले तिब्बतका सबै शहरमा मौसम स्टेशन निर्माण गरेको छ। मौसम अवलोकनमा लागि चीनले तिब्बतका सबै सहरमा १ हजारभन्दा बढी मौसम स्टेशन निर्माण गरेको हो। स्वायत्त तिब्बतको सबै प्रान्तको मौसम अवलोकन र पूर्व सूचनाका लागि चीनले ६९५ शहरमा १००९ वटा मौसम स्टेशन निर्माण गरेको चाइना डेलीमा उल्लेख छ। साथै चीनले जोखिमयुक्त क्षेत्रहरुमा विपद् न्युनिकरण तथा रोकथाम र प्रारम्भिक चेतावनी प्रणाली स्थापना गरेको तिब्बतको मौसम पुर्वानुमान महाशाखाले जनाएको छ। हरेक १० मिनेटको अन्तरालमा वरिवरिको मौसमबारे जानकारी लिन सकिने बताइएको छ। रिमोट सेन्सिङ भुउपग्रहले उपलब्ध गराएको तथ्यांकमार्फत विभिन्न १४ वटा प्रान्तको मौसम अवलोकन गर्न सकिनेछ। सो स्टेशनले हरेक १० मिनेटमा मौसमसम्बन्धी ताजा जानकारी दिनेछ मौसम पुर्वानुमान महाशाखा क्षेत्रीय कार्यालयका निर्देशक छिरिङ थोद्रिले भनेका छन्, स्टेशनले प्रारम्भिक चेतावनी दिनेबित्तिकै हामीले जोखिमयुक्त क्षेत्रमा तत्काल रोकथाम उपकरण र अन्य टोली पठाउँछौ। तिब्बतले सन् १९५१ मा नियमित मौसम स्टेशन स्थापना गरेको थियो। चीनले स्थापना गरेको मौसम स्टेशनले तिब्बतको यातायात, पर्यटन, कृषि र पशुपालन क्षेत्रमा मद्धत पुग्ने बताइएको छ।"
नेपाल र चीनबीच सीमा विवाद छैनः यान्छी,"काठमाडौंः नेपालका लागि चिनियाँ राजदूत होउ यान्छीले नेपाल र चीनबीच सीमा विवाद नरहेको बताएकी छन् । मंगलबार ट्विट गर्दै राजदूत यान्छीले दुई देशबीचमा कुनै पनि सीमा विवाद नरहेको बताएकी छन्। उनले भनिन्,आजभन्दा ६० वर्षअघि मित्र राष्ट्रको रुपमा चीन र नेपालले सीमा सन्धीमा हस्ताक्षर गरेको थियो । त्यसयता हामीबीच कुनैपनि सीमा विवाद छैन । हामीबीच मित्रवत् सम्बन्ध र एकआपस बीच लाभदायक सहयोग कायम छ ।"
एभरेष्ट प्रिमियर लिग : काठमाडौं र भैरहवाबीचको खेल रद्द,काठमाडौं : एभरेष्ट प्रिमियर लिग (इपिएल) अन्तर्गत काठमाडौं किंग्स११ र भैरहवा ग्लाडिएटर्सबीच मंगलबारका लागि तय भएको लिगको अन्तिम खेल रद्द भएको छ। कीर्तिपुरस्थित त्रिवि क्रिकेट मैदानमा तय भएको उक्त खेल मैदानको आउटफिल्ड भिजेका कारण खेल्न योग्य नभएपछि खेल रद्द भएको हो। खेल रद्द भएसँगै दुवै टोलीले एकएक अङ्क बाँडेका छन्। यससँगै सन्दीप लामिछानेको कप्तानीमा रहेको काठमाडौं किङ्स११ प्ले अफमा प्रवेश गरेको छ। काठमाडौं चौथो स्थानमा रहँदै प्ले अफमा पुगेको हो। काठमाडौंले ५ खेलमा ३ अङ्क जोड्यो । ललितपुर प्याट्रियट्सले समान ३ अङ्क जोडे पनि काठमाडौं नेट रन रेटका आधारमा प्ले अफमा पुगेको हो। लिगमा आठ अङ्क जोडेको चितवन टाइगर्स पहिलो स्थानमा छ भने सात अङ्क जोडेको पोखरा दोस्रो स्थानमा छ। त्यस्तै समान सात अङ्क नै जोडेको भैरहवा नेट रन रेटका आधारमा तेस्रो स्थानमा छ। साबिक विजेता ललितपुरसँगै दोस्रो संस्करणको विजेता विराटनगर वारियर्स भने प्रतियोगिताको लिग चरणबाटै बाहिरिएका छन्। भोलि बिहान ९:१५ बजे चितवन टाइगर्स र पोखराबीच पहिलो क्वालिफायर खेल हुनेछ। त्यस्तै काठमाडौंले भैरहवासँग इलिमिनेटर खेल खेल्नेछ। उक्त खेल भोलि दिउँसो १:३० बजे हुनेछ। प्रतियोगिताको विजेता टोलीले रु ५० लाख तथा उपविजेताले रु १५ लाख पाउनेछन्।
"मिर्गौला पीडित छटपटाउँदै, वास्ता गर्दैनन् अस्पताल","काठमाडौं : काठमाडौंकी ३१ वर्षीया शारदा कुँवरको मिर्गौला फेल भयो । त्यसपछि उनी गत वैशाखमा भक्तपुरस्थित शहीद धर्मभक्त मानव अंग प्रत्यारोपण केन्द्रमा डायलासिसका लागि पुगिन् । केहि हप्ता डायलासिस पनि गराइन्। केहि दिनपछि उनलाई अस्पतालले डायलासिसका लागि पालो कुर्नुपर्ने भन्दै अब नआउन भन्यो । पीडित कुँवरले भनिन्, के गर्नु यहाँ डायलासिस हुँदैन भनेर मलाई नआउन भनियो । अन्यत्र डायलासिस गर्न एक पटकको ६ हजार तिर्नुपर्ने रैछ । तनावमा छु हेर्नुस् । यस्तै सोहि अस्पतालमा गत भदौमा डायलासिस गराइरहेका ३८ वर्षीय पुरुषका आफन्तको मृत्यु भयो । कोरोना महामारीको बेला मिर्गौला प्रत्यारोपण केन्द्रले डायलासिस सेवा बन्द गराएको थियो । यो समस्या वीर अस्पताल र टिचिङ अस्पतालमा पनि उस्तै छ । स्वास्थ्य तथा जनसंख्या मन्त्रालय नीति योजना तथा अनुगमन महाशाखा प्रमुख डागुणराज लोहनीले केहि निजी तथा सरकारी अस्पतालमा डायलासिस सेवा सहज नभएको स्वीकारे । उनले भने,हामी अनुगमनको पाटोमा त्यति धेरै बलियो छैनौं । अहिले मुलुकभर ४९६ वटा मिर्गौला डायलासिसका उपकरण छन् । ती उपकरणमा पाँच हजार ७९७ बिरामीले हप्तामा दुई वा तीनपटक डायलासिस गराउँछन् । डायलासिस मेसिन कम हुँदा मिर्गौला पीडितरुले महिनौं कुर्नुपर्ने बाध्यता छ । मिर्गौला पीडितहरुले डायलासिसमा सहजता प्रदान गर्न पटकपटक आवाज उठाए पनि सुनुवाइ हुन सकेको छैन । सहज र सरल तरिकाले डायलासिस नहुँदा पीडितहरु निकै मारमा परेका छन् । अहिलेपनि पहुँचको भरमा डायलासिस हुँदै आएको छ । मीर्गौला पीडित सविन श्रेष्ठले भने, पहुँच हुनेले डायलासिस गराउँछन् । नहुनेले पाउँदैन । अहिले पनि डायलासिस कहाँकहाँबाट गराउँछन् भन्ने आम नागरिक बेखवर छन् । सरकारी अस्पतालमा डायलासिस मेसिनले एकजनालाई मात्र सेवा दिने गरेको छ भने सोही मेसिनले निजी अस्पतालमा ३ जनासम्मलाई सेवा दिने गरेको पाइएको छ । कतिले गर्छन् डायलासिस ? स्वास्थ्य मन्त्रालयका अनुसार देशभरका अस्पतालबाट गत वर्ष ५ हजार ७ सय ९७ जनाको डायलासिस सेवा लिएका थिए । जसअन्तर्गत् प्रदेश १ मा ९०६, प्रदेश २ मा ४५३, बागमती प्रदेशमा २६ सय ५, गण्डकी प्रदेशमा ४७०, लुम्बिनी प्रदेशमा ११ सय ४६, कर्णाली प्रदेशमा ४७ र सुदूरपश्चिम प्रदेशमा १७० जनाले डायलासिस सेवा लिएका हुन्। कहाँ कहाँ हुन्छ डायलासिस ? हाल देशभरका ४९६ वटा हेमोडायलासिस उपकरण छन् । जसअन्तर्गत प्रदेश १ मा ५७, प्रदेश २ मा ३५, बागमती प्रदेशमा २७०, गण्डकी प्रदेशमा ५८, लुम्बिनी प्रदेशमा ६८, कर्णाली प्रदेशमा ३, सुदूरपश्चिममा ५ वटा उपकरण रहेका छन् । बजेट कति छ ? आर्थिक वर्ष २०७८०७९ मा हेमोडायलासिस सेवाको लागि ४२ करोड बजेट बिनीयोजन गरिएको छ। आर्थिक वर्ष २०७७०७८ मा ९८ करोड ९५ लाख ४३ हजार ३५८ रुपैयाँ उपलब्ध गराइएको थियो । सरकारले ४० वर्ष माथिका नागरिकको रक्तचाप, पिसाब तथा रगतमा ग्लुकोज जाँच, स्तन क्यान्सर र पाठेघरको मुखको क्यान्सरको वर्षमा एकपटक निशुल्क परीक्षण गर्ने व्यवस्था मिलाएको छ । स्वास्थ्य मन्त्रालयका प्रवक्ता डा कृष्णप्रसाद पौडेलका अनुसार मिर्गौला रोगको रोकथामका लागि सरकारले ४० वर्षभन्दा माथिका व्यक्तिको रक्तचाप, पिसाब तथा रगतमा ग्लुकोज जाँच गर्ने व्यवस्था गरिएको छ। जनशक्ति के छ ? स्वास्थ्य मन्त्रालयका अनुसार देशभर झण्डै ४० जना नेफ्रोलोजिष्ट छन् । जबकी बर्षेनि ३ हजार नागरिकको मिर्गौला फेल हुने तथ्याकंले देखाउँछ । जनशक्ति कम हुँदा पनि मिर्गौलाको डायलासिस र प्रत्यारोपण गर्नेहरु निकै मारमा परेका छन् । नेपालमा हाल वीर अस्पताल, त्रिवि शिक्षण अस्पताल र भक्तपुरस्थित शहीद धर्मभक्त मानव अंग प्रत्यारोपण केन्द्र गरी तीनवटा अस्पतालमा मिर्गौला प्रत्यारोपण हुँदै आएपनि प्रभावकारी बन्न सकेको छैन । यस्तै, निजीस्तरमा सुमेरु अस्पताल, ग्राण्डी अस्पताल, चितवनको कलेज अफ मेडिकल साइन्स अस्पताल र विराटनगरको नोबेल शिक्षण अस्पतालबाट पनि मिर्गौला प्रत्यारोपण हुन्छ । संसदीय समितिले डायलासिस गर्ने मेसिनको संख्या बढाउन निर्देशन दिएको छ । संसदको शिक्षा तथा स्वास्थ्य समिति सभापति जयपुरी घर्तीले नेपालमा नेफोलोजिष्टको दरबन्दी संख्या कम भएकोले समय सापेक्ष वृद्धि गर्न निर्देशन दिएकी छन्।"
वन्यजन्तुको अंगजस्तो देखिने वस्तु बरामद,"विराटनगर : सशस्त्र प्रहरीले विराटनगर महानगरपालिका१५ बाट सोमबार राति वन्यजन्तुको अंगजस्तो देखिने वस्तु बरामद गरेको छ। उक्त वस्तु कछुवाको ढाडको हड्डी र वन्यजन्तुको नली खुट्टाजस्तो देखिने सशस्त्र प्रहरी बल मोरङका प्रमुख एसपी तीर्थ पौडेलले बताए । भारतको जोगवनीबाट नेपाल प्रवेश गरेको को २ च ९६४८ नम्बरको मारुती भेनको डिक्कीमा राखिएको अवस्थामा विराटनगर भन्सार कार्यालयको २ नम्बर ढाटबाट राति ८ बजेतिर उक्त वस्तु भेटिएको हो । शंकास्पद अवस्थामा नेपाल प्रवेश गरेको भेन रोकेर खानतलासी गर्दा वन्यजन्तुको अंगजस्तो देखिने वस्तु फेला परेपछि अनुसन्धान थालिएको एसपी पौडेलले बताए । सशस्त्रले खानतलासी लिन थाल्दा भेनका चालक भने फरार बनेको उनको भनाइ छ। उनका अनुसार कछुवाको ढाडको हड्डीजस्तो देखिने २८ वटा र वन्यजन्तुको नली खुट्टाजस्तो देखिने वस्तु १० वटा भेटिएको छ । उक्त मारुती भेन कसको होभन्ने बारेमा खुल्न सकिरहेको छैन । बरामद भएको वस्तुको पहिचान हुन बाँकी रहेको जानकारी पौडेलले दिए। वन्यजन्तु विज्ञ र वन कार्यालयका कर्मचारीले समेत बरामद भएको वस्तु वन्यजन्तुको अंग हो कि हैनभनेर यकिन गर्न सकिरहेका छैनन् । अनुसन्धानमा खटिएका डिभिजन वन कार्यालय मोरङका सहायक वन अधिकृत परमेश्वर पासवानले सशस्त्रले बरामद गरेको वस्तु के हो भनेर यकिन गर्न नसकिएको बताए । वन्यजन्तुको अंगजस्तो पनि देखिन्छ । मान्छेकै खप्परको हड्डीजस्तो पनि छ, उनले भने, निक्कै मिहिनेत गरिरहे पनि छुट्याउन सकिएको छैन । उक्त वस्तु के हो भनेर यकिन गर्न फरेन्सिक ल्याबमा परीक्षणका लागि पठाउनुपर्ने अवस्था छ ।"
भारतीय कलाकार नेपालमा,"काठमाडौं : नेपालमा फिल्म छायांकनको लागि भारतीय कलाकारहरु आएका छन्। आइतबार फिल्म 'उचाई' सुटिङका लागि अनुपम खेर, परिणिति चोपडा, बोमन इरानी र सारिका हसन नेपाल आईपुगेका हुन्। सुरज बडजात्याको निर्देशन रहेको फिल्ममा नेपालमा छायांकन गर्न लागिएको हो। काठमाडौंको बौद्ध, एयरपोर्ट, लुक्ला र मुस्ताङमा फिल्म सुटिङ गरिने चलचित्र प्राविधिक संघका अध्यक्ष साथै उक्त फिल्मका निर्माता डिजाइनर पुस्कर लामाले जानकारी दिए। फिल्मको छायांकनले नेपाललाई मुलुकभर चिनाउनुको साथै देशको अर्थतन्त्रमा पनि फाईदा गर्ने लामाले बताए। फिल्मका लाइन प्रोडुसर भने सुरज आचार्य रहेका छन्। बलिउड अभिनेता अनुप खेरले आज पशुपतिनाथ दर्शन गरेको भिडियो सामाजिक सञ्जालमा पोस्ट गरेका छन्। मन्दिर र स्तुपाहरुको सहरमा लामो समयको अन्तरालपछि फर्कनु खुसीको कुरा हो। सुरजसँगको यो मेरो चौथौं फिल्म हो,' उनले भने। पशुपतिमा पुजा गर्नाले मनलाई शान्ति मिल्ने उनले भिडियोमा बताएका छन्।"
फोर्ड एभरेष्टको बुकिङ्ग खुल्ला,"काठमाडौं : फोर्ड नेपालले प्रिमियम एसयूभी सेग्मेन्टमा उद्देश्यमा आधारीत क्षमताहरु भएकोे फोर्ड एभरेष्टको बुकिङ्ग खुल्ला गरेको छ। नेपालको लागि फोर्ड गाडीको आधिकारिक विक्रेता जिओ अटोमोवाइल्स प्रालि ले २० लि वाईटर्वाे डिजेल इन्जिनर विश्वमै पहिलो १० स्पीड अटोकेटिक ट्रान्समिसन भएको फोर्ड एभरेष्ट को घोषणा गरेको छ। यसको शुरुवाती नेपाली मूल्य रु १९९ करोड रहेको छ। अफरोडका उत्कृष्ट प्रदर्शन गर्न सक्ने यस गाडीको सर्भिसिङ्ग मूल्य अत्यन्तै किफायती रहेको छ भने यसमा रहेको विषेश सुविधाहरुले नेपालको प्रिमियम एसयूभी बजारमा २०२२ फोर्ड एभरेष्टले एक नयाँ वेन्चमार्क बनाउने छ। विश्वबजार र एसिया क्षेत्रमा फोर्ड एभरेष्ट एकदमै लोकप्रिय एसयूभी हो। यसमा इन्जिनमा भएको पर्याप्त टर्कको मद्दतले आवश्यक आक्सिलेरेसन पनि सजिलै बढाउन मिल्छ। यस्ता आकर्षक फिचरहरुले फोर्ड एभरेष्ट गाडीलाई ड्राइभिङ्ग गतिशीलतामा विषेश बनाउँछ। जिओ अटोमोवाइल्सका प्रबन्ध निर्देशक आकाश गोल्छाले भने, 'फोर्ड एभरेष्ट को साथ हामी प्रयोगकर्ताहरुलाई उत्कृष्ट क्षमता र क्लास लिडिङ्ग फीचर्स दुबैको उत्कृष्ट संगम भएको आकर्षक एसयूभी उपलब्ध गराउँदै छौं। एभरेष्टमा भएको इनह्यान्स भ्यालु प्रोपोजिसनका कारण यो एसयूभी गाडी नयाँ ग्राहकहरुको पहिलो रोजाइ बन्नेछ भन्नेमा हामीलाई पूर्ण विश्वास छ।'"
टाटा मोटर्सको दशैं अफरअन्तर्गत ४ विजेता घोषित,"काठमाडौं : नेपालका लागि टाटा मोटर्सका आधिकारिक विक्रेता सिप्रदी ट्रेडिङ्ग प्रालिले 'यसपाली जाँदैन हात खाली' भन्ने दशैं योजनाअन्तर्गत हरेक हप्ता बुकिङ्ग गर्ने ग्राहकहरु मध्ये एक ग्राहकलाई लक्की ड्रमार्फत् ४० इन्चको स्मार्ट टिभी प्रदान गर्ने भनेकोमा हाल सम्म ४ जना भाग्यशाली विजेता घोषित गरिसकेको छ। अफर सार्वजनिक गरेको पहिलो हप्तामा १९७ वटा बुकिङ्ग, दोश्रो हप्ता ३६९ बुकिङ्ग, तेश्रो हप्ता २२२ बुकिङ्ग र चौथो हप्तामा ५६० बुकिङ्ग प्राप्त भएको कम्पनीले एक प्रेष विज्ञप्तिमार्फत जानकारी दिएको छ जसमा क्रमश दिलबहादुर थापा (ट्रकटिपर), चौधरी ट्रेडर्स (पिकअप), आर के स्टील फर्निचर उद्योग (कार्गो) र श्री कृष्ण दूध सङ्कलन तथा विक्री फर्म (सानो ट्रकटिपर) विजयी भएका हुन्। विजेता घोषणा कार्यक्रम हरेक शुक्रबार बेलुकी ७ बजे कम्पनीको फेसबुक पेज 'टाटा मोटर्स ट्रकस् एण्ड बसेस नेपाल' बाट लाइभ गरिएको थियो। पछिल्लो समयमा देखिएको ग्राहकहरुको बढ्दो सहभागितालाई ध्यानमा राख्दै असोज १४ सम्मलाई तोकिएको दशैं योजना असोज २५ गते सम्मलाई लागू गरिएको छ। यस दशैं योजनामा बुकिङ्ग तथा खरिद गर्दा, हरेक हप्ताको लक्की ड्र र बम्पर लक्की ड्र गरी चार पटक सम्म उपहार जित्ने मौका प्राप्त हुन्छ। योजना सम्बन्धी थप जानकारी वा बुकिङ्गका लागि ग्राहकहरुले नजिकैको सिप्रदी ट्रेडिङ्ग को शोरुममा सम्पर्क गर्न सक्नेछन् वा ९८०११०७६०० मा मिसकल गर्न सक्नेछन्।"
बृहत सिंचाई परियोजना सुरु,"जोमसोम : गण्डकी प्रदेश सरकारअन्तर्गत खानेपानी, जलश्रोत तथा सिंचाई सव डिभिजन कार्यालय मुस्ताङले लोघेकर दामोदरकुण्ड३ घीलिङमा बृहत घीलिङ गाउँ सिंचाई परियोजनाको काम सुरु गरेको छ। गण्डकी प्रदेशको ५ करोड ४३ लाख लागत स्टिमेट मध्ये निर्माण कम्पनीले ४ करोड ३४ लाखमा ठेक्का सम्झौता गरी निर्माणको काम अघि बढाएको हो। समुन्द्री सतहदेखि करिव ४३ सय मिटर अग्लो उचाईमा अवस्थित भेना खोलाको मुहानबाट पाईप लाईन बिच्छ्याएर सिंचाई बिस्तार गरिने खानेपानी, जलश्रोत तथा सिंचाई सव डिभिजन कार्यालय मुस्ताङले जनाएको छ। सो सिंचाई परियोजना निर्माणको जिम्मा थोदुङ बुद्ध हिमाली जेभी कन्ट्रक्सनले लिएको हो। भेना खोलादेखि घीलिङसम्मको ५ दशमलव ७ किमी अर्थात ५ हजार ७ सय ३३ मिटर लामो पाईप लाईन बिछ्याएर घीलिङको खेतीयोग्य जमिनमा पानी सप्लाई गरिने निर्माण कन्ट्रक्सनका प्रतिनिधि ओम रोक्काले जानकारी दिए। उनका अनुसार भेनाको दुईवटा खोलाको पानी एकै ठाउँमा ल्याउन ३ वटा सिंचाई बाँध निर्माण गरिने निर्माण प्रतिनिधि रोक्काले बताए। दुई वर्षभित्र सम्पन्न गर्ने लक्ष्यसहित निर्माण कन्ट्रक्सनले परियोजनाको सम्झौता गतवर्षको असार २६ गरेको थियो। योसँगै कन्ट्रक्सनले चालु वर्षको श्रावणदेखि नै सिंचाई बिस्तारको लागि पाईप लाईनको ट्र्याक सुरु गरेको कन्ट्रक्सनका प्रतिनिधि रोक्काले जानकारी दिए। उनका अनुसार अहिलेसम्म ५ दशमलव ७ किमी पाईप लाईन ट्र्याक मध्ये ४ किमी ट्र्याक खोल्ने काम भईरहेको अब १ दशमलव ७ किमी ट्र्याक खोल्न बाँकी रहेको छ। यस्तै ,परियोजनाअन्तर्गत घीलिङ गाउँको खेती गर्ने भुभागको वरिपरी २ सय ८४ मिटर आरसिसी कुलो निर्माण गरिने छ। परियोजना समयमै सम्पन्न गर्ने लक्ष्यका साथ झन्डै ३ दर्जन मजदुर र उपकरण व्यवस्थापन गरिएको निर्माण कन्ट्रक्सनको भनाई छ। उपल्लो मुस्ताङको घीलिङ गाउँ कृषि र पशुपालनले महत्वपूर्ण मानिएको छ। घीलिङमा सिंचाई परियोजना सम्पन्न भएमा त्यहाँका ६८ घरधुरीका किसान प्रत्यक्ष लाभान्वित हुने वडाध्यक्ष सम्तेन धावा गुरुङले जानकारी दिए। कृषि क्षेत्रको प्रचुर सम्भावना रहेपनि घीलिङमा भरपर्दो सिंचाई को व्यवस्था नहुँदा स्थानीय किसानले निकै सास्ती भोग्न बाध्य परेको वडाध्यक्ष गुरुङको भनाई छ। केही वर्ष सिंचाई नहुँदा किसानको अन्नबाली खेतमा मर्न पुगेको थियो, अहिले ३ वटा पोखरीमा पानी संकलन गरी सिंचाई जोहो गरेका छौं, वडाध्यक्ष गुरुङ थपे, प्रदेशले हाम्रो गाउँमा सिंचाई परियोजना अघि बढाउदा खुसी छौं, परियोजनापछि बिगतको जस्तो दुःख र सास्ती वेहोर्न पर्देन । उनले गण्डकी प्रदेश सरकारले बृहत सिंचाई परियोजना अघि बढाएपछि स्थानीय किसान उत्साहित भएको बताए।"
मादी सामूहिक हत्याकाण्ड : अभियुक्तलाई थुनामा राख्न आदेश,"संखुवासभा: सङ्खुवासभाको मादी नगरपालिका१ उम्लिङ खोला गाउँमा भएको सामूहिक हत्याकाण्डका अभियुक्तलाई अदालतले थुनामा राख्न आदेश दिएको छ । जिल्ला अदालत सङ्खुवासभाले अभियुक्तहरुलाई पुर्पक्षका लागि थुनामा राख्न आदेश दिएको अदालतका सूचना अधिकारी डिल्ली प्रसाईंले जानकारी दिए। मादी नगरपालिका१ उम्लिङ खोला गाउँका खड्गबहादुर कार्की, लोकबहादुर कार्की, रणबहादुर कार्की र हस्तबहादुर कार्कीलाई सोमबार पुर्पक्षका लागि थुनामा राख्न आदेश दिएको सूचना अधिकारी प्रसाईंले बताए। अदालतले १७ वर्षीय नरेश कार्कीलाई बाल सुधार गृह विराटनगर पठाउन आदेश दिएको उनले जानकारी दिए। गत भदौ २१ गते बिहान मादी१ उम्लिङ खोला गाउँस्थित ५२ वर्षीय तेजबहादुर कार्की, ८४ वर्षीया आमा पार्वती कार्की, ५२ वर्षीया श्रीमती कमला कार्की, बुहारी ३२ वर्षीया रञ्जना कार्की, नाति ८ वर्षीय दीपेन कार्की र नातिनी ५ वर्षीया गोमा कार्कीको सामूहिक हत्या भएको थियो ।रासस संखुवासभा हत्या प्रकरण : ६ जनाकै पोष्टमार्टम सकियो संखुवासभामा हत्या गरिएका ६ जनाको इटहरीमा दाहसंस्कार संखुवासभा हत्या प्रकरणः उपलब्धिविहीन अनुसन्धान संखुवासभा हत्याकाण्डका आरोपित सार्वजनिक संखुवासभा हत्याकाण्ड: घटनाको अघिल्लो रातभर सुतेका थिएनन् अभियुक्त कार्की"
सात निर्माण कम्पनी कालोसूचीमा (सूचीसहित),"काठमाडौं : सात निर्माण कम्पनी कालोसूचीमा परेका छन्। सम्झौतानुसार निर्माण सम्पन्न नगरेको भन्दै सार्वजनिक खरिद अनुगमन कार्यालयले मंगलबार एक सूचना जारी गरी कालोसूचीमा राखिएको जनाएको हो। कार्यालयले सार्वजनिक गरेको सूचनानुसार सार्वजनिक खरिद ऐन, २०६३ को दफा ६३ को उपदफा ९१० बमोजिम मङ्गलरबारदेखि लागू हुनेगरी ती निर्माण कम्पनीलाई एक वर्षदेखि तीनवर्ष सम्मका लागि कालोसूचीमा राखिएको हो। विशालनगरस्थित सडक विभाग आयोजना निर्देशनालयको सिफारिसमा भारतको महाराष्ट्रस्थित एमएस इण्डो इञ्जिनीयरिङ प्रोजेक्ट कर्पोरेसन तीन वर्षसम्मका लागि र नागार्जुन नगरपालिकाको सिफारिसमा काठमाडौँको ल्यान्ड्रिङ निर्माण सेवा दुई वर्षसम्मका लागि कालोसूचीमा परेका छन्। यस्तै विपीन भेट सेन्टर, रुपन्देहीको कक्षपति निर्माण सेवा, काठमाडौँको रचना ट्रेड इन्टरनेशनल, धादिङको नीलकण्ठ निर्माण सेवा एण्ड सप्लायर्स र भरतपुरको एडभेन्चरदि आनन्द जेभी एकएक वर्षका लागि कालोसूचीमा परेका छन्। कालोसूचीमा परेका कम्पनीले तोकिएको अवधिभर सरकारी निकायको कुनै पनि खरिद तथा निर्माणका कार्यमा भाग लिन पाउने छैनन्। कालोसूचीमा पर्नुभन्दा अगाडि सम्झौता भएका कार्य भने निरन्तर हुने कार्यालयले जनाएको छ। रासस"
नाराबाजीका बीच दलित आयोगको प्रतिवेदन पेश,काठमाडौं : सरकारले संसद बैठकमा राष्ट्रिय दलित आयोगको वार्षिक प्रतिवेदन २०७६७७ पेश गरेको छ। प्रधानमन्त्री शेरबहादुर देउवाको तर्फबाट सरकारका प्रवक्ता तथा कानुन न्याय तथा संसदीय व्यवस्थामन्त्री ज्ञानेन्द्रबहादुर कार्कीले दलित आयोगको प्रतिवदेन पेश गरेका हुन्। मंगलबारको संसद बैठक सुरु हुनासाथ एमाले सांसदहरुले सभामुख अग्निप्रसाद सापकोटाको राजीनामा माग गर्दै बैठक अवरुद्ध गरे। एमालेले कारवाही गरेका १४ सांसदको नाम सार्वजनिक नगरेको भन्दै एमाले सांसदहरुले संसद अवरुद्ध गर्दै आएका हुन्। कारवाही गरेका सांसदहरुको नाम सार्वजनिक नगरेको भन्दै नेकपा अध्यक्ष केपी शर्मा ओलीले सभामुखविरुद्ध सर्वोच्चमा रिट दायर गरेका थिए। सो रिट सर्वोच्चमा विचाराधिन अवस्थामा छ।अब अर्को बैठक असोज २२ गते दिउँसो १ बजे बस्नेछ।
सनम शाक्य हत्या एवं सुन तस्करी मुद्दाको फैसला आज,"विराटनगर : सनम शाक्य हत्या एवं सुन तस्करीसँग जोडिएको मुद्दाको फैसला जिल्ला अदालत मोरङले मंगलबार गर्ने भएको छ। अदालतका श्रेस्तेदार टीकेन्द्रवीर जंग राणाकाअनुसार फैसलाको अन्तिम तयारी भइरहेको छ। कुनै प्राविधिक समस्या नआएमा दिउँसोसम्ममा मुद्दाका फैसला हुने जानकारी उनले दिए। राणाका अनुसार सनम हत्या एवं करिब ३८ क्वीन्टल सुन तस्करी प्रकरणसँग सम्बन्धित मुद्दाको अन्तिम सुनुवाइ न्यायाधीश भरत लम्सालको इजालस भएको थियो। प्रतिवादी र वादी नेपाल सरकार पक्षका कानुन व्यवसायीबीच प्रतिरक्षा एवं प्रतिउत्तर बहस गत आइतबार सकिएको हो। एक साता लामो सुनुवाइ सकिएकाले मुद्दाको फैसला आउने चरणमा रहेको श्रेस्तेदार राणाको भनाइ छ। मोरङ उर्लाबारीका गोरे भनिने चूडामणि उप्रेती मुख्य अभियुक्त रहेको मुद्दामा नेपाल प्रहरीका उच्च अधिकारीसहित ७७ जनालाई प्रतिवादी बनाइएको छ। मुद्दामा उच्च प्रहरी अधिकारी, तस्करीको सुनका लगानीकर्ता, त्रिभूवन अन्तर्राष्ट्रिय विमानस्थल र विभिन्न एयरलाइन्समा कार्यरत रहेकाहरु एवं गोरेको समूहका सदस्यहरु प्रतिवादी छन्। प्रतिवादीमध्ये ५५ जना पक्राउ परेका छन्। अधिकांश अदालतको आदेशबाट छुटेपछि केही मात्रै पूर्पक्षका लागि कारागारमा छन्। फरार रहेका कारण मुद्दाका २२ जना प्रतिवादी अझै फेला परेका छैनन्। गोरेको योजना र सेटिङ तथा अरु व्यापारीको लगानीमा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्वीन्टल सुन तस्करी भएको अनुसन्धानबाट पत्ता लागेको थियो। सुन तस्करीका लागि उनले त्रिभूवन अन्तर्राष्टिय विमानस्थलको सुरक्षार्थ खटिएका प्रहरी अधिकारीसँग सेटिङ मिलाएका थिए। प्रहरीकै सहजीकरणमा भित्रिएको तस्करीको सुन भने अझै फेला परेको छैन। दुबईबाट तस्करी गरेर ल्याएको सुन भारत पुर्याइ सकिएका कारण फेला पर्न नसकेको अनुसन्धान सम्बद्ध स्रोतको भनाइ छ। गोरेको समूहले दुबईबाट तस्करी गरेर २०७४ साल माघ ९ गते नेपाल ल्याएको साढे ३३ किलो सुन त्रिभूवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाइएको अनुसन्धानबाट खुलेको छ। सुन गायब बनाएको आरोपमा गोरेसहित उनको समूहले २०७४ साल फागुन १८ गते करेन्ट लगाएर यातना दिँदै मोरङको उर्लाबारीका सनमको हत्या गरेको हो। सुन तस्करी एवं सनम हत्या मुद्दा : कहिले आउँछ फैसला ? आफ्नै गिरोहमा आवद्ध भएर सुन तस्करीमा भरियाको काम गर्दै आएका सनमको हत्या गोरे र उनको समूहले गरेपछि घटनाको अनुसन्धान गर्दा ठूलो परिणाममा सुन तस्करी भएको पत्ता लागेको हो। धरानमा एक रात राखिएको सनमको शव हत्याको भोलिपल्ट विराटनगरबाट प्रहरीले बरामद गरेर घटनाको अनुसन्धान थालेको थियो। सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको थियो। सो मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) सुन अवैध रुपमा आयात गरिएको दाबी गरिएको छ। त्यही बराबरको बिगो मागदाबीसहितको मुद्दा दर्ता भएको हो। सुरुमा ६३ जनालाई प्रतिवादी बनाइएको थियो। अरु अभियुक्त पूरक अभियोग दर्ताका क्रममा थपिएका हुन्।"
प्रधानन्यायाधीशले डाके पूर्ण बैठक,"काठमाडौं : प्रधानन्यायाधीश चोलेन्द्र शमशेर जबराले पूर्ण बैठक बोलाएका छन् । मन्त्री परिषदमा कोटा खोजेको विषय बाहिर आएपछि प्रधानन्यायाधीश जबराले पूर्ण बैठक डाकेका हुन् । बैठक १ बजे बस्ने सर्वोच्च अदालतले जनाएको छ । सर्वोच्च अदालतले मन्त्रिपरिषद विस्तारमा प्रधानन्यायाधीशको संलग्नता असान्दर्भिक भएको भन्दै आपत्ति जनाएको थियो । सर्वोच्चले सोमबार विज्ञप्ति जारी गर्दै प्रधानमन्त्रीको सिफारिसमा हुने मन्त्रिपरिषद गठन एवं विस्तारको विषयमा प्रधानन्यायाधीशलाई असान्दर्भिक रुपमा जोडेर अतिरन्जित एवं भ्रमपूर्ण समाचार प्रकाशित गरेको भन्दै खेद व्यक्त गरेको छ । विज्ञप्तिमा भनिएको छ, 'सम्माननीय प्रधानन्यायाधीशबाट नेपालको संविधानबमोजिम न्यायापालिकालाई स्वतन्त्र, निष्पक्ष र सक्षम बनाउने विषयमा आफ्नो स्पष्ट प्रतिवद्धता रहेको धारण विभिन्न समयमा व्यक्त हुँदै आएको स्मरण गराउँदै सर्वोच्च अदालतको अमूक फैसलाको सन्दर्भ जोडि यस प्रकारका समाचार आउनु अदालतप्रतिको जनआस्था एवं नेतृत्वप्रति प्रतिकूल प्रभाव पार्ने दूषित मनसायबाहेक अरु केही हुन सक्दैन। आजको बैठकमा चाडपर्वको समयमा मुद्दा सुनवाइ गर्ने न्यायाधीशहरुको नाम तय गर्नेलगायतका एजेण्डामाथि छलफल हुने बताइएको छ।"
"सुनको मूल्य बढ्यो, चाँदी स्थिर","काठमाडौं : नेपाली बजारमा सुनको मूल्य ५ सय रुपैयाँले बढेको छ। मंगलबार सुन तोलामा ५ सयले बढेर ९० हजार ३ सय रुपैयाँमा कारोबार भइरहेको नेपाल सुनचाँदी महासंघले जनाएको छ। सोमबार सुन तोलाको ८९ हजार ८ सय कायम गरिएको थियो। तेजावी सुन तोलाको ८९ हजार ८५० रुपैयाँमा कारोबार भइरहेको छ। यस्तै, चाँदीको मूल्य स्थिर रहेको छ। आज चाँदी तोलाको एक हजार १६० रुपैयाँमा कारोबार भइरहेको महासंघले जनाएको छ।"
८० जना सवार श्री एयरलाइन्सको जहाज पार्किङ स्थलमा चिप्लियो,"काठमाडौं : श्री एयरलाइन्सको जहाज धावन मार्गमा जाने क्रममा चिप्लिएको छ। त्रिभुवन अन्तराष्ट्रिय विमानस्थलबाट नेपालगञ्जका लागि उड्ने तयारीमा रहेको श्री एयरलाइन्सको नाइन एन ए एफ कल साइनको क्यू ४००८ जहाज मंगलबार बिहान ९:३३ बजे पार्किङस्थलमै एउटा चक्का घाँसे क्षेत्रमा फस्न गएको हो। त्रिभुवन विमानस्थलका प्रवक्ता रिञ्जी शेर्पाले जहाज ट्याक्सी वेबाट घाँसे मैदानमा पुग्न गएको अन्नपूर्णलाई जानकारी दिए। उनले भने,' जहाजमा कुनै क्षति भएको छैन।जहाज धावनमार्गमा नगएकाले अरू उडान नियमित भइरहेको छ।' जहाजमा चालकदलका ४ जनासहित ८० यात्रु थिए। यात्रुहरुलाई अर्को जहाजबाट नेपालगन्ज पठाउने तयारी भइरहेको विमानस्थल स्रोतले जनाएको छ।"
मोटरसाइकल र स्कुटरसहित ४ युवा पक्राउ,"स्याङ्जा : मोटरसाईकल र स्कुटर चोरीको आरोपमा ४ जना युवा पक्राउ परेका छन्। चोरीका आरोपित रुपन्देही र स्याङ्जाका हुन्। पक्राउ पर्नेहरुमा बुटवल उपमहानगरपालिकाका ३४ वर्षीय विष्णुबहादुर नेपाली र २८ वर्षीय प्रकाश सिन्धौली (सार्की) हुन्। यसैगरी, भीरकोट नगरपालिकाका २० वर्षीय बिप्लव श्रेष्ठ र २० कै ज्ञानबहादुर गुरुङ रहेको जिल्ला प्रहरी कार्यालय स्याङ्जाले जनाएको छ। उनीहरुबाट ७ वटा मोटरसाइकल र २ वटा स्कुटर भेटिएको प्रहरी नायब उपरीक्षक राजेन्द्रप्रसाद अधिकारीले जानकारी दिए। पक्राउ गरेका ४ जनालाई चोरी मुद्धा दर्ता भै स्याङ्जा अदालतबाट म्याद थप गरी अनुसन्धान गरीरहेको प्रहरीको भनाई छ।"
संसद बैठक बस्दै : के छ कार्यसूची ?,काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठकमा प्रधानमन्त्री शेरबहादुर देउवाले राष्ट्रिय दलित आयोगको वार्षिक प्रतिवेदन २०७६७७ पेश हुने कार्यसूची छ। यसअघिका बैठकमा पनि एमालेका सांसदहरुले अवरुद्ध गर्दै आएका थिए । सभामुखको भूमिकामाथि प्रश्न उठाउँदै एमाले सांसदहरुले बैठकको कामकारवाहीमा अवरोध गर्दै आएका हुन्। एमालेले कारवाही गरेका १४ सांसदको नाम सार्वजनिक नगरेको भन्दै पार्टी अध्यक्ष केपी शर्मा ओलीले सभामुखविरुद्ध सर्वोच्चमा रिट दायर गरेका छन्। सो रिट सर्वोच्चमा विचाराधिन अवस्थामा छ।
सीमा नाकाको आवागमन सहज बनाउन लुम्बिनी प्रहरीको निर्देशन,नवलपरासी : लुम्बिनी प्रदेशका प्रहरी प्रमुख डिआइजी मुकुन्द राज आचार्यले सीमा नाकाको आवागमनलाई सहज बनाउन मातहतका प्रहरी प्रमुखलाई निर्देशन दिएका छन्। कोरोना संक्रमणका कारण डेढ वर्षअघि देखि बन्द भएको सीमा नाका खुलेका कारण स्वास्थ्य मापदण्डसहितको आवागमनलाई सहज बनाउन उनले निर्देशन दिएका हुन्। ६६ औं प्रहरी दिवसका अवसरमा जिल्ला प्रहरी कार्यालय पश्चिम नवलपरासीले मंगलबार आयोजना गरेको 'अमर प्रहरी स्मारक'को उद्घाटन कार्यक्रममा बोल्दै डिआइजी आचार्यले चेकजाँचका नाउँमा नागरिकलाई अनावश्यक दुःख नदिन पनि निर्देशन दिए। चाडपर्व नजिकिकाले भारतबाट नेपाल आउने नागरिकहरुको चाप बढ्ने भएकाले स्वास्थ्य मापदण्डलाई ध्यान दिँदै शान्ति सुरक्षाको प्रत्याभूतिसहित सहज आवागमनको व्यवस्था मिलाउन आचार्यले निर्देशन दिए। नागरिकहरुले प्रहरीसँग धेरै अपेक्षा राखेको जनाउँदै डिआइजी आचार्यले प्रहरीको व्यवहारमा अझ सुधारको खाँचो रहेको औंलाए। कानुन बमोजिमका व्यवसायको सञ्चालनमा सहज बनाउँदै नाकाबाट हुने अवैध कार्यलाई निरुत्साहित गर्न प्रहरीले कुनै कसर बाँकी नराख्न पनि उनले सीमा नाकाका प्रहरी इन्चार्जलाई निर्देशन दिए। जिल्ला प्रहरी कार्यालयका उपरीक्षक मनोज कुमार यादवले तस्करी नियन्त्रणमा आफूले कुनै कसर बाँकी नराखेको जनाउँदै आफू सरुवा भएर आएको ३ महिनाको अवधिमा साढे ३ करोड बराबरका अवैध सामान बरामद गरी भन्सार र राजश्व कार्यालय पठाएको जानकारी दिएका थिए। यसैबीच सीमा नाकाबाट हुने तस्करी कार्य नियन्त्रणमा उल्लेखनीय कार्य गरेको जनाउँदै जिल्ला प्रहरी कार्यालयमा कार्यरत प्रहरी जवानद्धय महेन्द्र यादव र नरेश कुर्मीलाई प्रशंसा पत्रले सम्मान गरिएको थियो।
बूढीगंगामा पुरुष मृत फेला,विराटनगर : मोरङको बूढीगंगामा मंगलबार एक पुरुष मृत फेला परेका छन् । मोरङ प्रहरीका प्रवक्ता डीएसपी दीपक श्रेष्ठका अनुसार बूढीगंगा गाउँपालिका५ का ३५ वर्षीय चन्देश्वर शर्मा मृत फेला परेका हुन् । घरनजिकको सडकको छेउमा रहेको नालीको पानीभित्र अनुहार डुबेको अवस्थामा शर्मालाई मृत फेला पारेपछि स्थानीयले प्रहरीलाई खबर गरेका हुन् । जिल्ला प्रहरी कार्यालय मोरङबाट खटिएको प्रहरी टोली घटनास्थलमा पुगेको छ। डीएसपी श्रेष्ठले घटनाका बारेमा अनुसन्धान सुरु गरिएको बताए । मृतकको शरीरमा चोटपटक देखिएको छ । तर मृत्युको कारण यकिन हुन नसकेको प्रहरीले जनाएको छ ।
काउकुती लगाउँदा मुसा पनि हाँस्छ,"मुसा एक स्तनधारी प्राणी हो। यो संसारका प्रायः देशहरूमा पाइन्छ। यो साह्रै छुकछुके हुन्छ। आज यसैका विषयमा केही तथ्यहरू जानौं। मुसाले पानी नपिइकन उँटभन्दा पनि ज्यादा समय बस्न सक्छ। मुसालाई पसिना आउँदैन। यसले आफ्नो पुच्छरमा भएको रक्त कोषिकाद्वारा शरीरको तापक्रम नियन्त्रित गर्छ। मुसाको पित्तथैली हुँदैन, त्यसैले यसले बान्ता गर्न सक्दैन। मुसा पनि यस्तो प्राणी हो जसलाई सबैभन्दा पहिले अन्तरिक्षमा पठाइएको थियो। अंग्रेजीमा मुसालाई माउस, र्याट वा माइस भनिन्छ। यो शब्द संस्कृत मस शब्दबाट लिइएको हो। जसको अर्थ हुन्छ चोर। एउटा मुसाले करिब १८ महिनामा २ लाखभन्दा बढी वंशज पैदा गर्न सक्छ। मुसा ५० फिट माथिबाट झर्यो भने पनि यसलाई केही हुँदैन। काउकुती लगायो भने मानिसजस्तै मुसा पनि हाँस्छ। मुसाको दाँत हरेक वर्ष ४ देखि ५ इन्च बढ्छ। त्यसैले यसले हरेक वस्तुलाई कोतरिरहन्छ ताकि दाँत साधारण रहोस्। बिरालो र मुसामा समुद्रको पानी पनि पिउन सक्ने समानता हुन्छ। मुसा लगातार ३ दिनसम्म पानीमा तैरिन सक्छ। ३ मिनेटसम्म श्वास रोकेर बस्न सक्छ। मुसाले राम्रोसँग देख्न सक्दैन। यसले रंग पनि छुट्याउन सक्दैन। तर, यसको सुँघ्ने शक्ति अचम्मको हुन्छ। मुसा मार्ने औषधिको स्वाद एकपटक पायो भने यसले अर्कोपटक औषधि राखेको छेउछाउमा पनि जाँदैन। कंगारु मुसाले जिन्दगीभर पानी नपिइकन बाँच्छ। यसको मुख्य भोजन अन्न हो। मुसा बढीमा २ वर्षसम्म मात्रै बाँच्छ। यसको गर्भकाल २० देखि २५ दिनको हुन्छ। यसले एक पटकमा १० वटासम्म बच्चालाई जन्म दिन्छ। धेरैजसो वैज्ञानिक प्रयोग मुसामाथि नै गरिन्छ। हिन्दु धर्मअनुसार मुसा भगवान गणेशको वाहन हो। मुसाको मुटु एक मिनेटमा ४ सय पटक धड्किन्छ। हरेक वर्ष अप्रिल ४ मा विश्व मुसा दिवस मनाइन्छ। पोथी मुसा ३ महिनाकै उमेरमा प्रजननका लागि तयार हुन्छन्। (विभिन्न एजेन्सीको सहयोगमा)"
नेपाल बंगलादेश क्यापिटलको तेस्रो वार्षिक साधारण सभा सम्पन्न,"काठमाडौं : नेपाल बंगलादेश क्यापिटलको तेस्रो बार्षिक साधारण सभा सम्पन्न भएको छ। सभाले आर्थिक वर्ष २०७७०७८ को सञ्चालक समितिको प्रतिवेदन, लेखा परीक्षकको प्रतिवेदन सहितको आषाढ ३१ मा समाप्त भएको वर्षको वासलात, तथा सोही मितिमा समाप्त भएको आव २०७७०७८ को नाफा नोक्सान हिसाब तथा नगद प्रवाहविवरण, सञ्चालक समितिबाट प्रस्ताव गरे अनुसार आर्थिक वर्ष २०७७७८ सम्मको संचित मुनाफाबाट कम्पनीका शेयरधनीहरुलाई २०७८ आषाढ मसान्तमा कायम रहेको चुक्तापूँजीको १९ प्रतिशत नगद लाभांश (रु२०,००,००,००० चुक्ता पूँजीको १९ प्रतिशतले हुन आउने रकम रु३,८०,००,०००) करसहित वितरण गर्ने, कम्पनी ऐन, २०६३ को दफा १११ अनुसार आर्थिक वर्ष २०७८०७९ को लेखा परीक्षण गर्न लेखा परीक्षण समितिको सिफारिस मुताबिक लेखा परीक्षक नियुक्ति गर्ने र निजको पारिश्रमिक तथा नियुक्तिको शर्त तोक्ने प्रस्तावहरु पारित भएको छ। साथै, कम्पनीको प्रबन्धपत्र तथा नियमावलीमा आवश्यक संसोधन गर्ने विशेष प्रस्ताव समेत पारित भएको छ। कम्पनीको साधारण सभा सोमबार इन्द्रेणी फुडल्याण्ड, बानेश्वर, काठमाडौंमा सम्पन्न भएको हो।"
एनएमबिले ल्यायाे एआईमा आधारित भिडियो केवाईसी,"काठमाडौं : एनएमबि बैंकले भिडियो केवाईसी, एक भिडियो कलमा आधारित ५ मिनेटमै देश वा बिदेशमै रही खाता खोली कारोवार गर्न सकिने योजना ल्याएको छ। एनएमबि बैंक नेपाली बैंकिङ्ग जगतमै शुरु देखी अन्त्यसम्मको पुर्ण डिजीटल रुपमा खाता खोल्ने प्रक्रिया शुरु गर्ने पहिलो बैंक हो। ग्राहकहरूले एनएमबिमा भिडियो कलमार्फत अनलाइन नयाँ खाता खोल्न यस डिजिटल सेवा प्रयोग गरेर आफ्नो केवाईसी विवरणहरू पूराअपडेट गर्न सक्दछन्। भिकेवाईसीको लागी डिजीटल लिन्क यस प्रकार रहेको छः : एनएमबिले ग्राहकहरूको लागी नेपालमा डिजिटल बैंकिङ्गको अनुभवमा परिवर्तनको शुरुवात गर्दैछ। ग्राहकहरुले अब मोबाइल र इन्टरनेट बैंकिङ्गको परम्परागत उपयोगको परिधि भन्दामाथी उठेर बैंकसम्म नपुगेर मुख्य बैंकिङ्ग गतिविधिहरु सञ्चालन गर्न सक्दछन्। हालको परिवेशमा पनि यस प्रकारको सेवाले हाम्रा ग्राहकहरूको लागि घरमै बसी बैंकिङ्ग कारोवार सहज बनाउनुको साथै सवै प्रकारको म्यानुअल कामलाईृ निर्मुल पार्दै पारदर्शिता, त्रुटिरहित र कागज विहीन बैंकिङ्ग प्रदान गर्दछ जुन बैंकको ग्लोबल एलायन्स फर भ्यालु बेस्ड बैंकिङ्गका सदस्यको नाताले वातावरण मैत्री बैंकिङ्ग प्रति प्रतिबद्धता परिपुर्ति गर्नु रहेको छ, बैंकले जारी गरेको विज्ञप्तिमा भनिएको छ।"
दूरबिनडाँडामा ठेकेदारको रजाइँ,"बेनी : म्याग्दीको पोखरेबगरघारखिवाङशिखचित्रे सडक आयोजनाको ठेकेदारले अन्नपूर्ण गाउँपालिका६ दूरबिनडाँडाको पहाडबाट जथाभावी ढुङ्गा र गिट्टी दोहन गरेका छन् । वातावरणीय प्रभाव मूल्याङ्कन बिनै स्थानीय तहलाई राजस्व नतिरी एक्साभेटर प्रयोग गरेर मनपरी ढुङ्गा उत्खनन् भएको हो । मोतिदानजयमाता जेभीले पहाडबाट आफूखुसी मनपरी शैलीमा ढुङ्गा उत्खनन् गरेको स्थानीयबासी सन्तोष बरुवालले बताए । पहाडमा जथाभावी डोजर चलाएर ढुङ्गा निकाल्दा वातावरणीय असरका साथै स्थानीय तहको आम्दानीमा असर परेको छ,'उनले भने,'सडक निर्माणका लागि ढुङ्गा र गिट्टी निकाल्ने बाहनामा सहमति बिपरित पहाड खनेर रित्तायो । २०७६ भदौमा वडा अध्यक्ष कृष्णप्रसाद बरुवालको अध्यक्षतामा बसेको सरोकारवालाहरुको बैठकले दूरबिनडाँडामा सडकले ओगट्ने ८ मिटर र चार मिटरभित्र बाट ढुङ्गा निकाल्न दिने सहमति भएको थियो। तर, ठेकेदारले सहमति विपरित जंगल मासिने, पहिरो चल्ने गरी धेरै भित्रसम्म गएर पहाडबाट ढुङ्गा निकालेको वडा अध्यक्ष बरुवालले बताए । उत्खनन् रोक्नका लागि टोल सुधार समितिले वडा र गाउँपालिका कार्यालयमा निवेदन दिएका थिए,' उनले भने, ठेकेदार र स्थानीयबासीसँग थप छलफल गरेर निर्णय नहुँदासम्मका लागि पहाड उत्खनन् गर्न रोक लगाएका छौं। ठेकेदार कम्पनीका प्रतिनिधि रामप्रसाद बञ्जाडेले डिजाइन, इस्टिमेट अनुसार स्थानीयसँग सहमति गरेर ढुङ्गा निकालेको बताए् । राष्ट्रिय पुननिर्माण प्राधिकरणले भूकम्प प्रभावितअन्तरगत पोखरेबगरदेखि घार, खिवाङ, शिखहुँदै चित्रे जोड्ने १८५ किलोमिटर सडक कालोपत्रे गर्न २०७५ मंसिर ९ गते २७ करोड ९१ लाख ३५ हजार २२० रुपैयामा ठेक्का सम्झौता गरेको थियो । २०७७ जेठ २२ गते ठेक्का सम्झौताको म्याद सकिएको छ। आयोजनाको हालसम्म ५५ प्रतिशत मात्र भौतिक प्रगति गरेको छ । कोरोनाको जोखिम, लकडाउन र पहिरोको बाहनामा ढिलासुस्ति गरेका ठेकेदारले पर्याप्त मजदुर र उपकरण परिचालन गर्न नसक्दा सडक अलपत्र भएको स्थानीयको भनाइ छ । हाल कच्चि, साँघुरो र ग्रेड नमिलेको अवस्थामा रहेको सडकलाई फराकीलो बनाएर ग्राभेल, ढलान, ग्यावियन पर्खाल, मेसीनरी पर्खाल, ह्युम पाइप, कल्भर्ट, सोलीङ र ३७५ किलोमिटर कालोपत्रे समेत गर्ने उद्देश्यले आयोजना सञ्चालन भएको हो ।"
परिसंघमा कृषि परिषद् विकास गठन,"काठमाडौं : नेपाल उद्योग परिसंघअन्तर्गत कृषि विकास परिषद् गठन भएको छ। परिसंघका राष्ट्रिय परिषद् सदस्य विकास कुमार दुगरको नेतृत्वमा परिषद् गठन भएको हो। परिसंघका उपाध्यक्ष कृष्णप्रसाद अधिकारी परिषदमा कोअर्डिनेटिङ उपाध्यक्ष छन्। परिषद्ले नेपालमा कृषि क्षेत्रको विकासका लागि आवश्यक नीतिगत व्यवस्थाका लागि सरोकारवाला निकायसँग समन्वय गरी कार्य अघि बढाउने छ। कृषि क्षेत्रको विकास तथा कृषकको जीवनस्तर सुधारका लागि आवश्यक पर्ने प्राविधिक सहयोगको लागि पैरवी गर्ने उद्देश्यले गठन गरिएको यस परिषदले नेपाली कृषि उत्पादनलाई स्वदेशी तथा विदेशी बजारमा पुर्याउन सहजीकरण गर्नेछ। पहिलो चरणमा नमूना स्वरूप एउटा गाउँपालिकाको पहिचान गरी त्यहाँको माटोमा उत्पादन गर्न सकिने बालीपहिचान गर्ने र त्यस बालीको उन्नतस्तरको बिउबिजन कृषकहरुलाई उपलब्ध गराउने योजना परिषदको रहेको छ। परिषदको सदस्यहरूमा पवन कुमार गोल्यान, प्रेम लामा, डा दिल्ली रामशर्मा, सागर गौतम, राशी संघाई र सतिश श्रेष्ठ छन्।"
लोअर इर्खुवा हाइड्रोपावरको निष्काशन तथा विक्री प्रबन्धकमा मुक्तिनाथ क्यापिटल नियुक्त,"काठमाडौं : लोअर इर्खुवा हाइड्रो पावर लिमिटेडले जारी पूँजीमध्ये १० प्रतिशत अर्थात ७,००,००० कित्ता साधारण शेयर उद्योग प्रभावित क्षेत्र भोजपुर जिल्लाका स्थानीय बासिन्दाहरुलाई र २०प्रतिशत अर्थात १४,००,००० कित्ता साधारण शेयर सर्वसाधारणहरुमा जारी गर्नका लागि मुक्तिनाथ क्यापिटल लिमिटेडलाई धितोपत्र निष्काशन तथा विक्री प्रबन्धकमा नियुक्त गरिएको छ। शेयर निष्काशन सम्बन्धी सम्झौता पत्रमा लोअर इर्खुवा हाइड्रोपावरको तर्फबाट प्रबन्ध सञ्चालक विश्वेश्वर सुवेदी र मुक्तिनाथ क्यापिटलको तर्फबाट प्रमुख कार्यकारी अधिकृत कबिन्द्र ध्वज जोशीले हस्ताक्षर गरेका छन्। हाल उक्त कम्पनीको अधिकृत पूँजी रु९० करोड, जारी पूँजी रु७० करोड र चुक्तापूँजी रु४९ करोड रहेको छ। स्थानीय बासिन्दा तथा सर्वसाधारणहरुमा शेयर निष्काशन गरी बाँडफाँड गरे पश्चात कम्पनीको चुक्तापूँजी रु७० करोड हुनेछ। लोअर इर्खुवा हाइड्रोपावर लिमिटेडले भोजपुर जिल्लाको षडानन्द नपा र साल्पासिलिचों गाउँपालिकामा १३ मेगावाट क्षमता भएको लोअर ईर्खुवा जलबिद्युत आयोजनाको निर्माण कार्य सम्पन्न गरी व्यापारिक विद्युत उत्पादन गर्ने लक्ष्य लिएको छ।"
पशु बिमामा पनौती उत्कृष्ट,"काभ्रे : छाकमै आठ लिटर दूध दिने लैनो भैंसी मरेपछि रूपा न्यौपानेको परिवार बिखलबन्दमा पर्यो। पनौती नगरपालिका ६ की न्यौपाने भैंसी मरेको थाहा दिन केही दिनपछि पशु बिमा कम्पनीमा पुगिन्। बिमा कम्पनीबाट फर्केको भोलिपल्टै उनको गोठमा नयाँ भैंसी बाँधियो। बिमा कम्पनीले क्षतिपूर्तिस्वरूप ९० हजार रुपैयाँ उपलब्ध गराउने भएपछि उनको गोठ एक दिनभन्दा बढी खाली भएन। पनौती११ का धनबहादुर श्रेष्ठको दिनमै १० लिटरभन्दा बढी दूध दिने भैंसी पनि गोठमै मर्यो। तुरुन्त उनले कागजात बिमा कार्यालयमा बुझाए। साता दिनमै रकम भुक्तानी गरियो। बिमाबापतको रकम पाएलगत्तै श्रेष्ठले केही रकम थपथाप गरेर अर्को भैंसी ल्याए। पनौतीकै सन्तोष राउतको गोठमा अघिल्लो साल मध्यरातमा सल्केको आगोले उनका ९ वटा दुहुना भैंसी खायो। तर, महिना दिन नबित्दै पुनःउनको गोठमा भैंसी बाँधिए। उनले नौ वटा भैंसीको प्रतिगोटा एक लाखका दरले क्षतिपूर्ति पाए। एक महिनामै १२ वटा भैंसी थपेर उनले फार्मलाई अझ व्यवस्थित पारे। अहिले राउतले दैनिक ९० लिटरभन्दा बढी दूध बिक्री गर्छन्। पशुपालनमै आश्रित किसानलाई पशुधनको क्षति भएपछि ठूलो समस्या पर्ने भएकाले बिमामार्फत किसानको समृद्धि खोजिरहेको पनौती नगरपालिकाका प्रमुख भीम न्यौपाने बताउँछन्। रोग लागेर पशु मरेमा ९० प्रतिशत बिमा रकम क्षतिपूर्तिबापत कृषकले पाउने भएपछि किसानले राहत महसुस गरेका छन्। पनौतीमा समुदायले सञ्चालन गरेको पशु बिमा कार्यक्रम, बिमा कम्पनी तथा सहकारीमार्फत किसानका पशु चौपाया तथा कुखुराको बिमा गरिएको छ। जसका कारण किसानले क्षतिको तत्कालै पूर्ति पाउँछन्। आर्थिक वर्ष २०७७०७८ मा पनौती नगरपालिकामा रहेका पशुमध्ये ६८ वटा मर्दा किसानले ४० लाख रुपैयाँ क्षतिपूर्ति पाएका पनौती नगरपालिका पशुपन्छी शाखा प्रमुख पशु चिकित्सक मणिप्रसाद सापकोटाले जानकारी दिए। गाई र भैंसीको एक लाखबराबरको बिमा गराउन २ हजार ५ सय लाग्नेमा नगरपालिकाले १२ सय ५० किसानलाई अनुदान दिने व्यवस्था गरेको नगर प्रमुख न्यौपानेले बताए। पछिल्लो वर्ष नगरपालिकाले बिमाबापत २७ लाख रुपैयाँ किसानलाई उपलब्ध गराएको छ। नगरको कृषि तथा पशुपन्छी शाखाको समन्वयमा किसानको बिमाबापत यो आर्थिक वर्षमा समुदायिक बिमामार्फत १५ लाख र कम्पनी मार्फतको १२ लाख अनुदान रकम भुक्तानी गरेको छ। असल अभ्यास पशु बिमा तथा भैंसी संरक्षणमा पनौती नगरपालिका मोडेल मुलुककै उत्कृष्ट भएको छ। बिमामार्पत किसानको पशुधनको सुरक्षा गर्ने योजनाअनुसार पनौतीमा सामुदायिक बिमा सफल देखिएको छ। पाँच वर्षयता पनौतीमा बिमा गर्ने किसानको संख्यामा निक्कै वृद्धि भएको छ। हरेक वर्ष बिमा गराउने किसानको संख्यामा २० प्रतिशतले वृद्धि भएको नगरपालिकाले जनाएको छ।"
नीति कथा : विश्वासको भर,"एक दिन कक्षा कोठामा शिक्षकले तीन वटा गुडिया लिएर आउनुभयो। ती गुडियालाई नजिकैको टेबलमा राख्नुभयो र भन्नुभयो, आज मैले गुडिया लिएर आएको छु। पक्कै पनि तिमीहरूलाई शिक्षकले केही गर्न लाग्नुभएको छ भन्ने लागेको हुन सक्छ। यति भन्दै शिक्षकले विद्यार्थीलाई नजिकै आएर गुडियाहरूलाई राम्ररी हेर्न र तिनीहरूमा केके बिग्रिएका छन् भन्नका लागि आग्रह गर्नुभयो। शिक्षकका कुरा ध्यान दिएर सुनेका विद्यार्थीले आग्रहबमोजिम पालैपालो गुडियाको छेउमा पुगे र राम्ररी नियाल्न थाले। कतिले त समाए र पल्टाई पल्टाई हेर्न पनि थाले। सबैले हेरेपछि पालै पालो शिक्षकले सोधको प्रश्नबमोजिम उत्तर पनि दिए। विद्यार्थीको उत्तर थियो :  पहिलो गुडियाको दुई वटा कानमा प्वाल छ।  दोस्रो गुडियाको एउटा कान र मुखमा प्वाल छ।  तेस्रो गुडियाको एउटा कानमा मात्र प्वाल छ। सबै विद्यार्थीबाट मात्रै तीन खालको जवाफ आएको थियो। उनीहरूले तीनवटा गुडियाको फरकफरक खोट फेला पारेका थिए। सबैको कुरा सुनेपछि शिक्षकले भने स्याबास नानीबाबु तिमीहरूले ठीक भन्यौं। अब म तिमीहरूलाई यी गुडिया ल्याउनुको अर्थ बताउनेछु। शिक्षकले थपे वास्तवमा यी गुडिया अरू कोही नभएर हामीहरू नै हैँ। पहिलो गुडिया जसको दुई वटै कानमा प्वालहरू छन्। यी गुडिया ती मानिसहरू हुन् जसले एउटा कानले कुरा सुन्छ अनि अर्को कानले ती सबै कुरालाई उडाइदिन्छ। यिनीहरूलाई कसैको कुराका विषयमा खासै वास्ता लाग्दैन र सम्झँदैनन् पनि। शिक्षक एकैछिन चुप्प लागे र विद्यार्थीतिर एकैछिन हेर्न थाले। सबै जना शिक्षकका कुरा ध्यान दिएर सुन्दै थिए। यो देखेपछि फेरि उसले भन्न थाले अनि त्यो दोस्रो गुडिया जसको एउटा कान अनि मुखमा प्वाल छन् नि यी ती मानिसहरू हुन् जसलाई हामीले विश्वास गरेर आफ्ना दुःखसुखका कुराहरू भन्ने गर्छौं। तर यिनीहरूले एउटा कानबाट हाम्रा कुरा सुन्छन् अनि मुखले अरूहरूलाई सुनाउँदै हिँड्छन्। यस्ता मानिसहरू विश्वास गर्न योग्य हुँदैनन्। अनि तेस्रो गुडिया जसको एउटै मात्र कानमा प्वाल छ। तिनीहरूले हाम्रा कुराहरूलाई आफूभित्र मात्र सीमित राख्ने गर्छन्। यस्ता मानिसहरू विश्वास गर्न योग्य हुन्छन्। शिक्षकले गुडिया देखाउँदै आफ्नो कथा सुनाएपछि सबैतिर हेर्दै सोध्न थाल्नुभयो ल अब भन त तिमीहरू कुन चाहिँ गुडियामा पछौं। नैतिक शिक्षा : मानिसहरूको व्यवहार फरकफरक हुन्छ। उनीहरूको सोच्ने, भन्ने र बुभ्ने क्षमता पनि फरक हुन्छ। त्यसैले हामीले आफ्ना मनका कुरा सुनाउँदा सोच विचार गरेर मात्रै सुनाउनु पर्छ। कहिलेकाहीँ आफूले विश्वास गरेको व्यक्तिले पनि धोका दिन सक्छ।"
गर्भवती प्रहरीको भूमिकामा नेहा,"मुम्बई : बलिउड अभिनेत्री नेहा धुपिया गर्भवती महिला प्रहरीको भूमिकामा देखिने भएकी छन्। वेहजाद खम्बाटाको लेखन र निर्देशनमा बन्ने चलचित्र ए थस्डेमा नेहाले गर्भवती महिला प्रहरीको भूमिका निर्वाह गर्न लागेकी हुन्। नेहा केही समय अघि दोस्रो पटक आमा बनेकी छन्। उनले गत जुलाई १८ मा आफू दोस्रो पटक गर्भवती भएको खुलासा गरेकी थिइन्। उनले नयाँ होम प्रोडक्सन चाँडै आउँदै छ, भन्दै फोटो सेयर गरेकी थिइन्। गर्भवती रहेकी नेहालाई निर्देशक खम्बाटाले महिला प्रहरीको भूमिका दिएका हुन्। नेहाले चलचित्रको लुक सामाजिक सञ्जालमा सेयर गरेकी छन्। रियल र रील लाइफबीचको पुल बनिरहेको छु। मलाई साथ र सहयोग गर्ने तथा मप्रति भरोसा राख्ने सबैप्रति आभारी छु। यो त्यो आमाका लागि हो जो यस संसारमा छन् र हामी सँगसँगै मजबुद बन्नेछौं भन्ने क्याप्सन लेख्दै उनले सामाजिक सञ्जालमा सुटिङका क्रममा लिइएको तस्बिर सेयर गरेकी हुन्। जुन तस्बिर अहिले सामाजिक सञ्जालमा निकै भाइरल भइरहेको छ। अकल्पनीय घटनामा आधारित ए थस्डे थ्रिलर फिल्म हो। यस चलचित्रमा नेहासँगै यामी गौतम, डिम्पल कपाडिया, अतुल कुलकर्णी र माया सराओलगायतका कलाकारले मुख्य भूमिकामा अभिनय गर्ने छन्। नेहाले चलचित्रमा एसीपी क्याथरिन अल्वारेजको भूमिका निर्वाह गरेकी छन्।"
युवा नायकको खोजी,"हरेक आन्दोलन होस् या महामारी सबैमा युवाको खोजी गरिन्छ। किनकि यस कार्यमा युवाको भूमिका अहम् हुन्छ भन्ने कुरा शिक्षक, पत्रकार तथा बुद्धिजीवी सबैले स्वीकार गर्छन्। युवा भनेका वायु हुन्, युवासँग वायुसरह शक्ति हुन्छ। यिनले चाहे भने असम्भव काम पनि क्षणभरमा सम्भव छ भन्ने कथ्य नभएको पनि होइन। के हरेक युवामा वायुको शक्ति हुन्छ त ? यदि त्यो शक्ति युवामा हुने भए नेपालमा भइरहेका यी पटकपटकका प्रतिगमनमा युवाको शक्ति कसरी गायब भयो ? संसारलाई नै उल्का लाग्ने अपराधहरू कसरी दिन दुई गुणा र रात चार गुणा बढिरहेका छन् ? युवकले चाहेमा यी सबै दुष्कर्म छुमन्तर हुने भए किन युवाले चाहेका छैनन् त ? कस्ता युवामा परिवर्तनकारी शक्ति हुन्छ ? यो लेख यही विषयमा केन्द्रित छ। युवा सडकमा उभिएर तमासा हेर्ने दर्शक होइन। युवाको अर्थ हो सिर्जना। युवापनले तिमी केही फरक गर भन्छ। आफ्नो अस्तित्व देखाऊ भन्छ। मानिसको उमेरलाई मुख्यतः तीन तहमा बाँडिएको छ। पहिलो हो, कालक्रमिक उमेर। यसले मानिसको खास जन्मेको उमेरलाई बताउँछ। जन्मेको सालदेखि अहिलेसम्मको समय नै कालक्रमिक उमेर हो। दोस्रो हो, जैविक उमेर। जैविक उमेर भनेको ऊ कति वर्षको जस्तो देखिन्छ भन्ने कुरासँग सम्बन्धित छ। यो उमेर एउटै वर्षका मानिसको पनि फरकफरक देखिन सक्छ। आफ्नो स्वास्थ्य ख्याल गर्नेहरू वास्तविक उमेरभन्दा कम देखिन्छन् भने ख्याल नगर्नेहरू वास्तविक उमेरभन्दा बढीजस्ता देखिन्छन्। तेस्रो हो, मनोवैज्ञानिक उमेर। यो उमेर मानिसको परिपक्वतासँग सम्बन्धित छ। यस उमेरले कठिन परिस्थितिको सामना गर्ने क्षमता र निर्णय लिने क्षमतालाई अनुबन्धन गर्छ। तर यो उमेर सामान्यतया ६ वर्षदेखि ८ वर्षभित्रमा वृद्धि भइसक्छ। मानिसलाई कालक्रमिक उमेरका आधारमा बालक, युवा र वृद्ध भनिएता पनि युवापन मनोवैज्ञानिक उमेरसँग सम्बन्धित हुन्छ। युवा हुनुको अर्थ युवा भनेको मनको एउटा अवस्था हो। यो शारीरिक अवस्था होइन। शरीरलाई बूढो हुन बाध्यता छ तर मनलाई बूढो हुन बाध्यता हुँदैन। त्यस्तै बूढो हुनुको अर्थ, मन मरेको अवस्था हो। जबसम्म मन जीवितै हुन्छ तबसम्म मानिस युवा नै रहन्छ। मन मरेपछि भने पच्चिसै वर्षमा पनि बूढो हुन कसैले छेक्दैन। प्रायः हरेक युवाहरूका सपना पूरा भएका हुँदैनन्। मानिसको जीवन जस्तो हुन सक्छ, मानिसले जीवनमा जे पाउन सक्छ, जे गर्न सक्छ त्यही नै छुटिरहेको हुन्छ। सबै युवाले जीवनको रस पाउँदैनन्। कहिले काहीं कृष्ण, कहिलेकाहीं बुद्ध, कहिलेकाहीं जिजस, कहिलेकाहीं मण्डेला र गान्धीजस्ता मानिसमा जीवनको फूल फूल्दछ र वासना फैलिन्छ। तर बाँकी सबैको मानवता नफुलिकनै ओइलिन्छ र नष्ट हुन्छ। मानिसको पूरै इतिहास पल्टाएर हेर्ने हो भने औंलामा गन्न सकिने मानिस मात्र युवा हुन जन्मिन्छन्। उनीहरू कहिल्यै मर्दैनन्। बाँकी मानिसहरूको कुनै कथा हुँदैन। उनीहरू जीवनको कुनै सौन्दर्यलाई नबुझिकनै, समयको आवश्यक्तालाई नजाचिकनै मर्दछन्। के हामी यस्तै आँधो जीवनलाई जीवन भन्न सक्छौं ? हाम्रा युवामा जीवनको जुन उत्साह, उमंग हुनुपर्ने हो त्यो छैन। आँखामा, प्राणमा, रौंरौंमा जीवन बाँच्ने जुन दुर्दनीय आकांक्षा हुनु पर्ने हो, त्यो छैन। जीवनलाई जान्नुभन्दा अगाडि नै जीवन बुझ्ने जिज्ञासाको हत्या गरिएको छ। न त यी युवाहरूका प्राणमा जीवनरूपी ती शिखरहरू चुम्ने आकांक्षा छ, न त उनीहरूको प्राणमा अज्ञात सागरको खोजी गर्ने अदम्य साहस। यी युवाहरूसँग न जीवनको प्रज्वलित प्रकाश छ, न निष्पट्ट अन्धकार। न हार न जित, न जीवनको गहिराइ, उचाइ। कुनै कुराको खोज गर्ने दुर्दनीय वेग, जुन गति, जुन ऊर्जा हुनु पर्छ त्यो फिटिक्कै देखिँदैन। युवाको जुन गति देखिएको छ, त्यसले नेपालमा युवाहरू जन्मिँदैनन्, खालि वृद्धहरू मात्र जन्मिरहेका छन् भन्दा अन्याय नहोला। यदि युवा शारीरिक अवस्था हो भने त यहाँ सबैभन्दा बढी युवा नै छन्। तर युवा मानसिक अवस्था हो भने युवा छँदै छैनन्। यदि युवा हुँदा हुन त देशमा यत्रो घोटाला हुँदा, संवैधानिक कू हुँदा, यत्रो प्रतिगमन हुँदा सशक्त प्रतिरोध हुन्थ्यो। जीवन्त आन्दोलन हुन्थ्यो। बहुसंख्यक युवामा युवा चेत हुँदो हो त स्वेच्छाचारी तन्त्र क्षणभरमा ढल्थ्यो। त्यसैले त तैं चुप, मैं चुप। सबैजना चुप। हामीमा त्यो आँट, त्यो साहस हुँदोहो त सर्वोच्चले प्रतिगामीलाई लात हान्नुभन्दा पहिले युवाशक्तिले धुलो चटाइसकेको हुन्थ्यो। युवा हुनलाई उमेरले मात्र पुग्दैन, विद्रोहको ज्वाला हुनुपर्छ, देशलाई भड्खालोबाट निकाल्ने अदम्य साहस हुनुपर्छ। खोइ त जे भइरहेको छ, स्वाभाविक ठानिएको छ। देश भ्रष्टाचारको जालोले जकडिएको छ, खै कसले हो देश चलाइरहेका छन्। शिक्षा, स्वास्थ्य लगायत अधिकांश क्षेत्रमा निश्चित मान्छेको सिन्डिकेट छ। राज्यका हरेक अंगहरूमा निश्चित वर्गको पकड छ। यो देशमा युवा हुँदा हुन त यी सबै कसरी सहेर बस्न सक्थे ? देशमा यति दुर्गन्ध फैलिँदा यदि युवा हुँदा हुन् त यो दुर्गन्धको डायलासिस खोजिन्थ्यो होला। किन यो दुर्गन्धमा अचेत भएर बसिन्थ्यो र ? बेरोजगारका विरुद्ध बोलिन्थ्यो। कालोबजारीका बिरुद्ध बोलिन्थ्यो। सिन्डिकेटको बिरुद्ध बोलिन्थ्यो। हत्याहिंसा, बलत्कारजस्ता कार्य निरुत्साहित हुन्थे। किन मौलाइरहेका छन् त यी दुष्कर्म ? युवा नबोल्नाले। युवामा बोल्ने सहस नहुनाले। समग्रमा युवामा युवापन नहुनाले। यो विकृतिको सशक्त विरोध हुन सकेको भए किस्ताबन्दीमा किन दोहरिन्थे यी विकृति ? देशमा युवा हुँदा हुन् त यो देशलाई तहसनहस गर्न खोज्ने अपराधीहरू, तस्कर र माफियाहरू जेलमा सडिसकेका हुन्थे। तर देशमा युवा छैनन्, त्यसैले त जस्तोसुकै मूढता पनि चल्छ यहाँ। देश अन्धकारको महायात्रामा कुदिरहेको छ। जे हुँदै छ, युवाहरू राजी हुँदै जान्छन्। भित्र विद्रोहको ज्वाला नभएको युवा के युवा ? ऊ भित्र युवापन हुनुको के अर्थ ? गलत कुराका अगाडि निहुरिनेलाई के युवा भन्ने ? जो छिन्न भिन्न भए पनि, ननिहँुरिदो हो, त्यस्तो चेतनाको नाम पो युवा। युवा हुनुको एउटै अर्थ छ, विद्रोहको त्यस्तो आगो जो निभ्नै जान्दैन। छिन्नभिन्न हुन सक्छ हारेर फर्किंदैन। समाजलाई नयाँ दिशा र नयाँ आयामतिर लैजान आतुर हुन्छ। जिन्दगीलाई परिवर्तन गर्न चाहन्छ। विद्रोहको विकराल स्वरूपको पहिचान दिन्छ। मानिसलाई डोरीले बाँधेर नदीमा हालिन्छ, किशोरीलाई अकल्पनीय पीडा दिएर बलात्कार गरिन्छ। युवा सडकमा रमिता हेरेर बस्छन्। यस्ता ज्यादतीका शृंखलाले पनि रगत उम्लिँदैन भने, समाजलाई न्यायको आवश्यकता भएको महसुस हुँदैन भने २५ वर्षको हुँदैमा कसैलाई युवा हुने अधिकार छैन। हाम्रो देश पूरै बूढैबूढाको देश हो। त्यसैले त देखेको नदेखेझैँ, सुनेको नसुनेझैँ भइरहेको छ। सन् १९६२ मा चीनमा ठूलो अनिकाल पर्यो। ब्रिटेनका केही परोपकारी मानिसहरूले एउटा ठूलो जहाजमा खाने कुरा पठाइदिए। चिनियाँ नागरिकले त्यसलाई स्वीकार गरेनन्। जहाजमा ठूलाठूला अक्षरले हामी बरु मर्न तयार छौं तर भीख स्वीकार छैन लेखेर जहाज फर्काइदिए। हामी भए के गथ्यौं होला ? फूलका माला पहिराएर जय जयकार गथ्र्यौं होला। तर उनीहरूले गरेन्। युवाले यस्तै स्वाभिमानी काम गर्न सक्छ। भोकै मर्नु त्यति नराम्रो होइन जति भीख माग्नु नराम्रो हो। भित्र तातो रगत बग्छ भने पो नराम्रो लाग्छ। चोट पर्छ। अपमान हुन्छ तर हाम्रो त अपमान नै हुँदैन। हामीले शान्तिपूर्वक अपमान खप्दै आएका छौं। युवा सडकमा उभिएर तमासा हेर्ने दर्शक होइन। युवाको अर्थ हो, सार्थक बचाइँ। युवाको अर्थ हो सिर्जना। युवापनले तिमी केही फरक गर भन्छ। आफ्नो अस्तित्व देखाऊ भन्छ। तर यहाँको युवा तमासेभन्दा माथि होइन। देशभरि मनपरी भइरहेछ। बुद्धिहीनहरूले देश चलाइरहेका छन्। युवा त केवल माटाका डल्लासरि घरी यता सारिएको छ, घरी उता सारिएको छ। कहिले घरबाट सडकमा सारिन्छ। कहिले सडकबाट घरमा। उपलब्धि खोज्दा सेल्फीका केही थान फोटा सिवाय केही छैन। जस्ले जता तान्छ त्यतै सारिन्छ। किन यता ? किन उता ? जोसँग तर्क छैन, प्रश्न छैन, जिज्ञासा छैन बिना सर्त चुपचाप सारिन्छ । यस्तो पनि युवाको लक्षण हो र ? संघर्ष पनि छैन, पुकार पनि छैन, सोधखोज पनि छैन। त्यसैले युवा माटाका डल्लाभन्दा बढ्ता केही पनि भएन। हामी किन यसरी भागिरहन्छौं ? मानिसले सबैभन्दा सजिलो कुन कुरालाई ठान्दछ भने, जे भइरहेको थियो त्यस्तै भइरहोस्। त्यसै कारण पुरानै तरिकाले परिवार चल्दै जान्छ। समाज व्यवस्था चल्दै जान्छ। पुरानै तरिकाले सोच्ने तरिका चल्दै जान्छ। परम्परा तोड्ने काम कठिनजस्तो देखिन्छ। परिवर्तन गर्ने काम सजिलो अवश्य होइन। परम्पराको तोडफोड किन हुँदैन भने पहिलो त पुरानो बानीको विकास नै हो। दोस्रो, नयाँ निर्माण गर्ने कठिनाइ। त्यो पुस्ताले मात्र पुरानालाई भंग गर्न सक्छ जसले नयाँ सिर्जना गर्ने क्षमता राख्छ। जुन पुस्ता आफू पनि अघिल्ला पुस्ताका पछि दौडेका थिए। त्यसैले तथाकथित युवाको पहिलो काम पुरानो परम्परा र पुरानो पुस्ताको पछि दौड्ने नभई साँच्चैको युवा जन्माउनु हो। जसले शारीरिक यौवनलाई हेरेर तृप्ति नलेओस्। कसैले गंगालाल जन्माउन सकोस्। कसैले बुद्ध, त कसैले मण्डेला जन्माउन सकोस्। तर विडम्बना हिट्लर, तैमुर, चंखेज खान प्रत्येक बेतमा जन्मिन्छन्। गान्धी जन्मिँदैनन्, माक्र्स जन्मिँदैनन्। यही परम्परा तोड्न आँट गरोस्। युवाको यौवन संघर्षबाट सुरु हुन्छ। जब सत्य, न्याय, भातृत्वका लागि संघर्ष हुन्छ, त्यो स्वस्थ र सुन्दर हुन्छ। हामी जसका लागि संघर्ष गर्छौं त्यही भइदिन्छौं। जनताका लागि लड्यौं भने जनवादी हुन्छौं। सत्यका लागि लड्यौं भने सत्यवादी हुन्छौं। तर लडेनौं भने उभिँदा उभिँदै हामी त्यही सड्ने पक्का छ। जीवन संघर्ष हो, संघर्षबाटै जीवन सुरु हुन्छ। हामी जन्मिँदा गरिने संघर्षलाई सम्झिन सक्यौं भने त दुनियाँको कुनै बाधाले पनि हामीलाई छेक्न सक्दैन। एउटा युवाको जिम्मेवारी संघर्षको अवसर खोज्नु पनि हो, सत्य, सच्चाइ र इमान्दारिताका लागि। संघर्षमा जीवनरस छ। जीवन रसलाई जसले बुझ्दछ, ऊ कहिल्यै मर्दैन। त्यसैले यो देशलाई जीवन रस बुझेका नायक आवश्यक छ। जस्ले विद्यमान परिस्थितिको शल्यक्रिया गरी अलौकिक पहिचानको दिशामा समाजलाई लैजान सकोस्। के यो सम्भव छ ?"
चकलेटी स्याउ मा बले र प्रिज्माप्रिन्सीको अभिनय,"काठमाडौं : रामेछाप जिल्लाका दिनेशराज पुरीको शब्दमा रहेको गीत चकलेटी स्याउ सार्वजनिक भएको छ। समिर आचार्य र स्वस्तिका ढकालको स्वरमा रहेको चकलेटी स्याउ बोलको गीतको भिडियो सोमबार सार्वजनिक भएको हो। गीतमा अर्जुन पोखरेलको संगीत र मोहित मुनालको संगित संयोजन रहेको छ। भिडियोमा सागर लम्साल बले,प्रिज्मा र प्रिन्सी खतिवडालगायतले अभिनय गरेका छन्। राजीभ समरको कोरियोग्राफी रहेको भिडियोको निर्माणलगानी मनोज बस्नेतले गरेका हुन्। पुरीले दर्शकको माया र साथले गीत लेखिरहने प्रेरणा मिलेको बताए। उनले भने, दर्शक र स्रोताको मायाले नयाँनयाँ गीत सिर्जना गर्न उत्साह मिलेको छ। कसम कसममा पल र पूजाको रोमान्स धारै नखोली कहाँ गाग्री भरिन्छ र ? (भिडियो) पुरीले यस अगाडि चलचित्र म यस्तो गीत गाउँछु २को कसम कसम र आँसुले बाटो बोल, धारै नखोली को गीतको शब्द संकलन गरेका थिए। आँसुले बाटो बोल गीतमा अञ्जु पन्तको स्वर र रमेशराज भट्टराईको संगीत रहेको छ। सुगम पोखरेलले स्वर दिएको कसम कसम गीतमा अर्जुन पोखरेलको संगीत रहेको छ। गायक रोशन अधिकारी र गायिका समीक्षा अधिकारीको स्वरमा समावेश धारै नखोली बोलमा नायिकाद्वय पूजा शर्मा र आँचल शर्माको साथमा नायक आकाश श्रेष्ठ एकसाथ भिडियोमा देखिएका छन्। भिडियो हेर्नुहोस्"
शैक्षिक समुन्नतिमा विभ्रमको पुलिन्दा,"शिक्षाले राजनीतिलाई चलाउने कि राजनीतिले शिक्षालाई कुण्ठित तुल्याउने ! आग्रह, पूर्वाग्रहभन्दा माथि विषयगत सन्दर्भको ठोस समीक्षाको अपेक्षामा शिक्षाले नवीन सोचगत मन्थन गर्न ढिलो भयो। एकातिर शिक्षा नि:शुल्क हुनुपर्ने भन्ने संवैधानिक प्रावधान र अर्कातिर निजीकरण भए गुणस्तर कायम हुन्छ भन्ने मनोविज्ञानका बीचमा द्वन्द्व छ। सम्पन्न र विपन्नले पढ्ने विद्यालय र क्याम्पस नै फरकफरक बन्दै गएका छन्। सामुदायिक विद्यालय तथा क्याम्पसमा शिक्षकप्राध्यापकको प्रकृतिमा विविधता छ। सरकार मातहतका विद्यालयक्याम्पसलाई राजनीतिक विवाद गर्ने थलो बनाइएको छ। दक्ष जनशक्ति उत्पादन गर्ने आधार शिक्षा र मुलुक बनाउने आधार दक्ष जनशक्ति हो। राजनीति त वास्तवमा व्यवस्थापक मात्रै हो। खुलेआम राजनीतिक खेल खेल्ने मैदान बनाइँदै गइएको छ। स्थानीय सरकारमा रहनेहरूको रंगमञ्च बनिरहेको प्रष्ट छ। शिक्षकहरू खुलेआम पार्टीका उम्मेदवार भएर भोट मागिरहेका छन्। संगठन विस्तारमा समर्पित छन्। नियमन गर्ने निकायले नै शिक्षकलाई जानाजान दुरुपयोग गरिरहेको छ। सरकारको तलब खाएर दलीय स्वार्थको होडमा होमिनेहरूले शिक्षा र शैक्षिक निकायलाई गजबसँग कठपुतली बनाएर नचाइरहेका छन्। यसर्थ शिक्षालाई फोहोरी राजनीतिले झ्यालखानामा बन्दी बनाएको छ। भलै सामुदायिक विद्यालयमा सुन्दर भवन, फर्निचर होऊन् तर पढाउने शैली र फितलो प्रशासनिक व्यवहारका कारण छाप्रैमा पढाए पनि अभिभावकले छोराछोरीलाई निजीतिर पठाउँछ। वस्तुत: नेपालमा निकै सम्पन्नका छोराछोरीलाई निजीतिरै हालिने पद्धति बढ्दो छ। सेनाप्रहरीका बालबालिकाका लागि छुट्टै विद्यालय छ। सामुदायिक विद्यालयले अति विपन्नका छोराछोरीलाई पढाएजस्तो गर्ने पद्धति हाबी भयो ! अभिभावकले सन्तानको पढाइमा चासो दिने स्तर विकास गरेका हुँदैनन्। अझ अहिले कर्मचारीका सन्ततिलाई पनि छुट्टै विद्यालय खोल्ने कुरा पनि नआएका होइनन्। अझ निजी स्रोत, करार, राहत अनि स्थायी शिक्षकको फरक पद्धतिले सामुदायिक शिक्षालाई पार्टीका मान्छे भर्ना गर्ने भर्ती केन्द्र बनाइएको छ। शिक्षक सरुवा बढुवामा राजनीतिको दुर्गन्ध व्याप्त छ। शिक्षामा विभेदै विभेदको फरक पद्धतिको निरन्तरताले नि:शुल्क शिक्षा, मातृभाषामा शिक्षा, शिक्षामा समानता र गुणस्तरका कुरा विरोधाभासपूर्ण बन्दै गएको छ। नीति, योजना र कार्यान्वयनलाई माथिल्लो निकायबाटै अन्योलपूर्ण बनाइँदै लगिएको छ। शिक्षित बेरोजगारको दरलाई घटाउन विकास र परिवर्तनको एउटा दर्बिलो आधार बन्नुपर्छ। वास्तवमा हुनेखानेका लागि दोहोरो सुविधा कि विपन्नका लागि सकारात्मक विभेद ! शिक्षामा गरिने व्यवहार र विरोधाभाषपूर्ण पद्धतिले सीमान्तीकृत सबाल्टर्न वर्गलाई उपेक्षा गर्दै त छैन ! वर्तमान गठबन्धनको सरकारले यी कुरालाई हिजो भनिएको जनवादी शिक्षासँग सामीप्य तुल्याउँला त ? नेतृत्वले शिक्षा हाँक्ने र हाकिने दुई धारभित्र विश्वको अभ्यासमा असमानता छ। इराक, साउथ सुडान, सुडान, मलेसिया, मेक्सिको जस्ता केही मुलुकले संघीय सरकारकै मातहतबाट शिक्षालाई चलाएका छन्। स्विट्जरल्यान्ड, क्यानडा, बेल्जियम, जर्मनी, कोमरोस, संयुक्त राज्य अमेरिकाले भने प्रदेशले उच्च शिक्षा र स्थानीय तहले विद्यालय तहको शिक्षालाई नेतृत्व गरेको छ। यसका अतिरिक्त शैक्षिक व्यवस्थापनको दायित्व सबै तहका सरकारमा रहेका मुलुकका उदाहरणमा अर्जेन्टिना, अस्ट्रेलिया, अस्ट्रिया, बोस्निया, हर्जगोभिना, ब्राजिल, भारत, पाकिस्तान आदि छन्। शिक्षालाई शैक्षिक ज्ञानभित्रै स्वतन्त्र रमाउन पाउने अवसर दिइनुपर्छ। दक्ष जनशक्ति उत्पादन गर्ने आधार शिक्षा हो अनि मुलुक बनाउने आधार दक्ष जनशक्ति हो। राजनीति त वास्तवमा व्यवस्थापक मात्रै हो। यद्यपि समाजवादको अठोटलाई व्यावहारिकता दिने हो भने यहाँको श्रमशक्ति होइन वस्तुलाई निर्यात गर्नुपर्छ। यो वर्तमान गठबन्धनको सरकारले पटकपटक राख्दै आए पनि लत्याउँदै हिँडेको विषय पनि हो। यसर्थ वर्तमान आवश्यकता, मुलुकमा भएको स्रोतलाई विकाससँग शिक्षाले नातो गाँस्नुपर्छ। शिक्षित बेरोजगारको दरलाई घटाउनु नै विकास र परिवर्तनको एउटा दर्बिलो आधार बन्नुपर्छ। नि:शुल्क शिक्षा र निजी लगानीका कुरा संविधानत: शिक्षासम्बन्धी हकअन्तर्गत धारा ३१ को उपधारा २ मा प्रत्येक नागरिकलाई राज्यबाट आधारभूत तहसम्मको शिक्षा अनिवार्य र नि:शुल्क तथा माध्यमिक तहसम्मको शिक्षा नि:शुल्क पाउने हक हुनेछ भनिएको छ। भाग ४ अन्तर्गत धारा ५१ को राज्यका नीतिहरूको उपधारा (ज) को नागरिकका आधारभूत आवश्यकतासम्बन्धी नीति भित्र : (२) शिक्षा क्षेत्रमा राज्यको लगानी अभिवृद्धि गर्दै शिक्षामा भएको निजी क्षेत्रको लगानीलाई नियमन र व्यवस्थापन गरी सेवामूलक बनाउने भनिएको छ। यसैको ३ नम्बरमा उच्च शिक्षालाई सहज, गुणस्तरीय र पहुँचयोग्य बनाई क्रमश: नि:शुल्क बनाउँदै लैजाने पनि भनिएको छ। नेपालमा भएको सामुदायिक र संस्थागत दुई प्रकृतिका विद्यालयको व्यवस्थाले नै विभेद बढाइरहेको सन्दर्भलाई संविधानका यी बुँदालाई कार्यान्वयन गर्नेबारेमा रत्तिभर योजना देखिँदैनन्। वर्तमान सरकारका अर्थमन्त्री जनार्दन शर्मा प्रभाकर द्वारा संसद्मा प्रस्तुत गरिएको आर्थिक जानकारी पत्र मा उल्लेख भएअनुसार मुलुकका १८६ प्रतिशत नागरिक गरिबीको रेखामुनि छन्। विगतबाटै शिक्षामा २० प्रतिशत बजेट हुनुपर्छ भनिरहिए पनि वर्तमान सरकारले तत्कालीन अर्थमन्त्री विष्णु पौडेलले घोषणा गरेको १०९३ प्रतिशत शिक्षाको बजेटलाई उल्टै करिब दुई अर्ब कटौती गरेर १०९१ प्रतिशतमा झार्यो। यस बजेटले शिक्षकहरूको उपचारका लागि छुट्टै अस्पताल निर्माण गर्ने कुरा घोषणा गर्नुलाई भने सराह्रना गर्नैपर्छ। संस्थागत विद्यालयमा शिक्षकहरूको श्रमशोषण हुन्छ। वृत्ति विकासविहीन अनिश्चित जागिरमा मेसिनझैं काम गरेर तिनले सामाजिक सुरक्षा भत्ता, सञ्चय कोष, नागरिक लगानी कोषको सुविधा सबै पक्षबाट वञ्चित हुनुपर्छ। यसर्थ विसं २०७७०७८ को नीति तथा कार्यक्रमअन्तर्गत बुँदा नम्बर ७२ ले भनेको सार्वजनिक विद्यालयहरूलाई गुणस्तरीय शिक्षाको केन्द्र बनाइनेछ। सार्वजनिक विद्यालयको समग्र सुधारका लागि सार्वजनिक विद्यालय सबलीकरण दशक २०७६८५ अभियान सञ्चालन गरिनेछ भन्ने कुरालाई हाम्रो मुलुकले बोध गर्न नसक्ने हो भने शिक्षालय एउटा राजनीतिक प्रयोगशालाको रंगमञ्च मात्रै बनिरहने खतरा कायम रहने देखिन्छ। योजना र समस्या शिक्षा, शिक्षाका जिम्मेवार निकाय र शैक्षिक व्यवहारभित्र सिंगो राष्ट्र र मुलुकको भविष्य जोडिनुपर्ने हो। यद्यपि, पारदर्शिता र जवाफदेहिताको मार्गमा शिक्षाको मियो अडेको छ त ? पृथ्वीनारायणले आफ्नै मुलुकमा उत्पादित सामग्रीमा निर्भर हुने नीतितर्फ होमिनुपर्छ भनेको सिद्धान्तसम्म हामी अभै पुग्नै सकेका छैनौं। नाम मात्रका अनलाइन शिक्षामा अडिनुपर्ने बाध्यता समाधानका कुरा महामारी सहज भएसँगै समाप्त हुने पक्का छ। तथापि, शिक्षामा वैकल्पिक नीतिका विषयमा बहस भए पनि कार्यान्वयनमा जाँगर देखिएन। वस्तुत: शिक्षामा प्रशासनिक, प्राविधिक तथा भौगोलिकप्राकृतिक समस्या देखिन्छन्। चाहने हो भने वडावडा तहबाट टोलटोलका लागि प्रविधिको सुविधा निर्माण गर्न सकिन्छ। एउटा पढाइ क्षेत्र (रिडिङ जोन) बनाउन सकिन्छ। त्यसैलाई पठन संस्कृति वा वाचनालय नै किन नबनाउने ! सरकारले कदम चाल्ने र जनताले अपनाउने हो भने आजका अभिभावकमा छोराछोरीको पढाइप्रति चासो बढेकै देखिन्छ। विद्यालय क्षेत्र विकास योजनाले विसं २०७९ सम्ममा मुलुकलाई आवश्यक जनशक्ति विकास गरी अल्पविकसित मुलुकबाट माथि उकास्ने लक्ष्य बोकेको छ। यस योजनाले विसं २०७३ साउनदेखि २०८० असारसम्मको ७ वर्षे योजनाका लागि कुल अनुमानित रकम १०५८ बिलियन अमेरिकी डलर (रु ११ खर्ब, १० अर्ब, ५८ करोड) लाई स्रोतसहित तर्जुमा गरेको छ। यद्यपि यसभित्र कोरोना महामारीको वर्तमान सन्दर्भलाई थप गर्नुपर्ने अवस्था रहला नै। अझ सन् २०२२ सम्ममा नेपाललाई विकासशील राष्ट्र र २०३० सम्ममा मध्यम आय भएको मुलुक बनाउने भनी गरिएका अपेक्षासँग गुणस्तरीय शैक्षिक विकासको प्रत्यक्ष सम्बन्ध छ। पन्ध्रौं योजना (आव२०७६०७७२०८००८१) ले विसं २०८७ सम्ममा ४९ प्रतिशतमा झारेर २१०० सालसम्ममा गरिबीलाई अन्त्य गर्ने अभीष्ट राखेको छ। यसो भनिरहे पनि २८६ प्रतिशत जनसंख्या बहुआयामिक गरिबीमा रहेका तथ्यलाई घटाउने चुनौती छन्। वास्तवमा गुणस्तरीय शिक्षाको प्रवद्र्धन र विकासलाई राजनीतिक स्वार्थले प्राथमिकतामा राख्न नसकेको सोचको महामारी र कोरोना महामारी दुवैले एकसाथ प्रहार गरिरहेको देखिन्छ। राजनीतिले शिक्षालाई कँज्यायो समृद्ध मुलुकलाई शिक्षितले हाँक्छन्। शैक्षिक विकासमा आर्थिक र सामाजिक विकासको पक्ष एकसाथ जोडिएर आउँछ। तर, हाम्रो मस्तिष्कमा गुणस्तरीय शिक्षाको अर्थ सहरमा बोर्डिङ पढाउनु हो। अझ निजी कलेजमा अलिक राम्रो विषय पढाएर भए पनि छोराछोरीलाई विदेशतिर श्रम बेच्न पठाउनु हो। शिक्षा र अर्थतन्त्रको सामीप्यतामा उत्पादनमुखी विकास र मानव पुँजी उपयोगको नीति भएन। आजको समाजवादी शिक्षाका नारा र हिजो बुर्जवा शिक्षाको विरोधबीच पनि कुनै उत्पातै भिन्नता कहाँ रह्यो र ! असमानता र अल्पविकासको मूल कारण आयको असमानतालाई मानिन्छ। आय असमानताको कारणका रूपमा विश्वव्यापीकरणले अपजस पाउँछ। तर, प्रजातन्त्र प्राप्तिको ७१ वर्षदेखि हामी विभ्रम, परिभ्रम अनि मतिभ्रमको तहमा छौँ। बढ्दो आर्थिक परनिर्भरता, आयको असमानतालगायतका समस्या रहनुञ्जेल समतामुखी समाज निर्माणको स्वप्नामा तुषारापात भइरहने देखिन्छ। शिक्षितहरू देशका निर्णायक हुनुपर्नेमा हाम्रो मुलुकमा तिनको स्वार्थले न थिंक ट्यांकको ट्यांकी शुद्ध भयो न विचारको कुवा नै। महामारीले धराशायी बनाएका शिक्षाको साखमा भन्दा मुलुक अस्थिर दोषारोपणमुखी खुट्टा तान्ने राजनीतिभित्र चुर्लुम्म डुबिरह्यो। श्रमबजारमुखी शैक्षिक उद्योगलाई सरकारले ग्रहण गर्न नसक्दा शिक्षा र अर्थतन्त्रको सामीप्यता पटक्कै मिलेन। गरिबले क्षमता भएर पनि राम्रो विषय र गुणस्तरीय शिक्षा पढ्न सकेन। यसमा सूचना प्रविधिलाई पछ्याएर शिक्षालाई सञ्चालन गर्ने नीति कमजोर भयो। नेतृत्वले तुरुन्तै देखिने विकासमा जसरी शिक्षामा लगानी गर्न चाहेन। संघीय व्यवस्थामा पाइलो सारे पनि मुलुक अहिले देखिने र ठोस परिणाम आउने क्षेत्रमा मात्रै लगानी गर्ने शैलीमा अघि बढिसकेको देखिन्छ। राजनीतिक पदधारीलाई जस लिने होडबाजी देखिन्छ। बाटोघाटो, पुलपुलेसा, बिजुलीमा गरिएको लगानीमा जस्तो छिटो शिक्षामा गरिएको लगानीले ख्याति प्रदान गर्न सक्दैन। यद्यपि, नागरिकले कुल आयको ३० प्रतिशतभन्दा बढी रकम शिक्षामा खर्चिन्छ। शिक्षामा बढ्दो निजीकरणले हुनेखानेको हुँदा खानेबीचको असमान वितरण स्थापित छ। सरकारले शिक्षकलाई तालिम दिन्छ, बालबालिकाका लागि दिवा खाजा दिन्छ, छात्रवृत्ति दिन्छ, भौतिक सम्पदाका लागि ठूलो रकम खर्चिरहन्छ तर एउटै कुरा गुणस्तरीय शिक्षा दिँदैन। फलत: आम मध्यम र निम्न वर्गका जनताले पनि अंग्रेजी माध्यम अर्थात् विदेशी शैलीको शिक्षालाई प्राविधिक र वैज्ञानिक मान्छ। आधुनिकीकरणको सोचभित्र शिक्षामा पश्चिमीकरणको शैलीले प्रभुत्व जमाउँदा क्षणिक खुसी मिल्ला तर भावी पुस्ताका लागि घातक साबित हुने देखिन्छ। अन्तत: कोरोना महामारीले दिनदिनै अप्ठ्यारोमा पर्दै गएको शिक्षा क्षेत्रमा खस्कँदो गुणस्तरलाई उकास्न अनलाइन प्रविधिको पूर्वाधार र पहुँच विकासमा ध्यान जानु आवश्यक छ। डाँडापाखा, दूरदराजमा मोबाइलको नेटवर्कसमेत नटिप्ने स्थानका दशालाई मुलुकले स्थानीय तह र वडाको समन्वयमा ठोस सम्बोधन गर्नुपर्छ। यो महामारीले जन्माएको समस्याबाट शिक्षामा परिवर्तनको ढोका उघार्ने अवसर पनि हो।"
संकटमा मिथिला चित्रकला,"जनकपुरधाम : कोरोना महामारीले सबै क्षेत्रलाई नराम्रोसँग प्रभावित पारिरहेका बेला यसको प्रत्यक्ष प्रभाव मिथिला चित्रकला बनाएरै घरपरिवार चलाउँदै आएका कलाकारहरूमा पनि परेको छ। कोरोना महामारीका कारण मिथिला चित्रकलाको ब्यापारमा निकै ह्रास आएपछि थुप्रै महिला कलाकार पेसाबाटै पलायन हुनु परेको छ भने कतिपयलाई जीविका चलाउनै हम्मेहम्मे परेको छ। यो पेसाबाट जीविकोपार्जन गर्न नसक्ने भएपछि कतिपयले अरु नै पेसा अंगाल्न बाध्य भएका छन् । सामान्य लेखपढ गर्न समेत नजानेकी जनकपुरधाम उपमहानगरपालिका कुवाकी मालती पासवान आफ्नै गाउँघरमा मिथिला चित्रकला कोर्न पोख्त छिन्। कोहबर, देवीदेवताका चित्र, बाँसको चित्र, माछासहितका मिथिला चित्रकलामा उनको हात राम्ररी बसेको छ। गरिब परिवारकी मालतीले दुई बालबालिका र घरपरिवारलाई आफ्नो कलाकै माध्यमबाट पालनपोषण गर्दै आएकी थिइन्। तर, पछिल्लो पटक कोरोना महामारीले गर्दा उनले चित्रकला बनाउने काम छाड्नु परेको छ। म जुन संस्थाका लागि चित्र बनाउँथें, कोरोनाका कारण त्यो कार्यालय नै बन्द भयो। जसका कारण सबै महिलाहरूले काम छाड्न बाध्य हुनुपर्यो, मालतीले भनिन्, पढ्न नजाने पनि चित्र कोरेरै परिवार चलाइराखेका थियौं। अहिले त्यो रोजगारी पनि गुमेको छ। चित्रकला खरिद गर्न आउने ग्राहकको संख्या कम भएपछि कामदारको संख्या पनि घटाइएको छ। कुवाकै राजकुमारी मण्डलले पनि लकडाउनकै बेला चित्रकलाको रोजगारी गुमाउनु पर्यो। मिथिला चित्रकला प्रायःजसो विदेशी र बाहिरबाट आउने पर्यटकहरूले किन्ने गर्छन्। यो महामारीले ग्राहक आउनै छाडे। हामी पनि पेसाबाटै पलायन हुनु परेको छ, मण्डलले भनिन्। मिथिला संस्कार र सभ्यतासँग जोडिएका मिथिला चित्रकलाले यस क्षेत्रका थुप्रै महिलाहरूलाई आत्मसम्मान दिनुका साथै स्वरोजगार बनाएको थियो। तर, महामारीका कारण यो व्यवसायलाई निकै क्षति पुगेको मिथिला आर्ट ग्यालरी जनकपुरकी सञ्चालिका सुनैना ठाकुर बताउँछिन्। एक त मिथिला चित्रकला आधुनिक चित्रकलाको चेपुवामा परेर ब्यावसायिक रुपमा पछाडि परेको छ, सुनैना भन्छिन्, कोरोना महामारीले गर्दा चित्र बनाएर पनि बिक्री हुन नसकेपछि थुप्रै कलाकारहरूको दैनिक जनजीवन पनि प्रभावित बनेको छ। सामान्यतः विवाह, पूजा, पर्व र तिहारमा ग्रामीण क्षेत्रमा महिलाहरूले घरको आँगन, पर्खालहरूमा माटो, पिठो र गोबरको प्रयोग गरी मिथिला चित्रकला बनाउने गर्थे। तर, पछिल्लो समय चित्रहरूलाई कागजमा कोरेर रंगहरूले सजाउन थालेका छन्। महिलाहरूले मिथिला कलामार्फतबाट आफ्नो अभिव्यक्ति स्वतन्त्रताका आवाज पनि उठाउन थालेका छन्।"
नुवाकोटमा हेलिप्याडसहितको गंगटे पार्क निर्माण,"नुवाकोट : नुवाकोटको विदुर नगरपालिका५ निवुवाडाँडामा हेलिप्याडसहितको गंगटे पार्कले आन्तरिक तथा वाहय पर्यटक आगमन बढेको छ। बागमति प्रदेश सरकारको सहयोगमा नुवाकोटमै पहिलो हेलिप्याडसहितको गंगटे पार्क निर्माण गरिएको हो। बागमती प्रदेशका भौतिक पूर्वाधार विकास मन्त्री केशवराज पाण्डेले पार्कको शुभारम्भ गरेका हुन्। पाण्डेले प्रदेश सरकारमा विभिन्न किसिमका पार्क निर्माणका लागि भन्दै बजेट माग्ने गरेको र निर्माण कार्य अन्योल हुने गरेकोमा गंगटे पार्कले समयमा नै उचित नतिजा देखाएको दाबी गरे। पार्कलाई सधै नगरपालिका र प्रदेश सरकारले संरक्षण गर्न नसक्ने भन्दै अब यसै पार्कलाई आम्दानीमुखी बनाउनु पर्नेमा जोड दिए। कार्यक्रममा बागमती सरकारका भुमी व्यवस्था कृषि तथा सहकारी राज्यमन्त्री मैनालीले गंगटे पार्क नुवाकोट जिल्लाको पहिचान बन्ने बताए। जिल्लामा रहेका अन्य संरचनाहरु जस्तै यस पार्क पनि एक महत्वपूर्ण रहेको उनले बताए। विदुर नगरपालिकाका मेयर सन्जु पण्डितले यस पार्क विदुर नगरकै पहिचान भएको बताए। हरेक उमेर समूहका व्यक्तिहरुको रोजाईमा यस पार्क पर्दै गएकोले यसले समग्र नगरको पर्यटन प्रवद्र्धनमा समेत सहयोग गरेको बताए। पछिल्लो समय स्थानीयहरुको मनोरञ्जनको मुख्य केन्द्र बनेको पार्क आकर्षणको केन्द्र बिन्दु भएको छ। बालबालिका खेल्नेदेखि सबै उमेर समूहका मानिस त्यहाँ पुगेर सुन्दर वातावरणमा आराम महसुस गर्दै दिनहरु बिताउने माध्यम बनेको छ। बागमती प्रदेश सरकार र विदुर नगरपालिकाको समपुरक अनुदानमा सो पार्क निर्माण गरिएको वडाध्यक्ष शिवकुमार चित्रकारले बताए। विदुर नगरपालिकाको एक वडा एक पार्क अवधारणअनुसार विदुर ५ निवुवाडाँडामा निर्माण गरिएको गंगटे बाल उद्यान तथा शान्ति पार्कको औपचारिक रुपमा शुभारम्भ गरिएको छ। पार्कको उद्घाटनसँगै वनजंगलमा भौतिक संरचनाहरु निर्माण गर्न सकेमा पर्यटकलाई भुलाउने गतिलो गन्तव्य स्थल बनाउन सकिने विदुर नगरपालिकाले जनाएको छ। यस पार्कबाट विदुर नगरपालिकाका सबै स्थान देख्न सकिन्छ। नुवाकोटको पनि अधिकांश स्थान देखिन्छ। पर्यटन प्रवर्धन गर्ने उद्धेस्यले नुवाकोटकै ककनी, चिम्टेश्वर लगायतको स्थानमा भ्यू टावर निर्माण गरिएका छन्। बाल उद्यान तथा शान्ति पार्कमा भ्यू टावर निर्माण गर्न सकेमा थप आकर्षक बन्नेमा बागमती प्रदेश सरकार विश्वस्त रहेको भौतिक पूर्वाधार विकास मन्त्री केशवराज पाण्डेको भनाई छ। पार्कको संरक्षण गर्ने जिम्मेवारी वडा, नगरपालिका या प्रदेश सरकार भनेर तोक्दा समस्या निम्तन सक्ने भन्दै मन्त्री पाण्डेले पार्कबाटै आम्दानी हुने श्रोत जुटाउन सकेमा संरक्षण गर्न र थप संरचना निर्माण गर्न सहज हुने बताए। भूमि व्यवस्था, कृषि तथा सहकारी राज्यमन्त्री बद्री मैनालीले खाली रहेको सार्वजनिक जमिनको सदुपयोग गरेर आर्थिक पक्षलाई सबल बनाउने सम्भावना प्रचुर रहेकोले प्रदेश सरकार त्यसमा केन्द्रित रहेको जनाए। उत्पादनको क्षेत्रमा लगानी गरे मात्र समृद्ध नेपाल सुखि नेपालीको नारालाई सार्थकता दिन सकिने उनको भनाई छ। बाल उद्यान तथा शान्ति पार्क जस्तै विदुर नगरपालिकाको १३ वटै वडामा एकएक वटा पार्क निर्माण गर्ने योजना भएता पनि विदुर५ नगरपालिकाको केन्द्रविन्दुको रुपमा रहेकोले विशेष प्राथमिकतामा गगटे बाल उद्यान तथा शान्ति पार्क परेको विदुर नगरपालिकाका प्रमुख प्रशासकिय अधिकृत मोहनप्रसाद मरासिनीले बताए। पार्कलाई मिनि चिडियाखानाको रुपमा विकसित गर्ने नगरपालिकाको लक्ष्य रहेको उनको भनाई छ। नगरपालिकामा धेरै नीतिगत योजनाहरु सम्पन्न गरेपनि नगरपालिकालाई पहिचान गराउने पार्कको रुपमा गगटे बाल उद्यान तथा शान्ति पार्क निर्माणले थप सन्तुष्टि मिलेको विदुर नगरपालिकाकी उपमेयर गीताकुमारी दाहालअर्यालले भविष्यलाई सोचेर नगरपालिकाले योजना बनाइरहेको पनि बताइन्। संघ र प्रदेशसँग हातेपालो गर्दै नगरपालिकाको पहिचान झल्काउने संरचनाहरु निर्माण गरिरहेको भन्दै उनले आर्थिक सामाजिक र पुर्वाधारको क्षेत्रमा नगरपालिकाले फड्को मारेको बताइन्। विदुर नगरपालिका र वागमती प्रदेश सरकारको आर्थिक सहकार्यमा निर्माण भएको गंगटे पार्कमा हेलिप्याड, पानीको फोहोरा, खुल्ला व्यायाम शाला, बालबालिकाको लागि खेल्ने पिङ, विश्राम स्थल लगायतको संरचना निर्माण गरिएको छ। पार्कलाई अझै आकर्षित बनाउन भ्यू टावर, स्वीमिङ पुल, विभिन्न खेल स्थलको व्यवस्था गर्नलाई नगरपालिका र प्रदेश सरकारलाई वडा अध्यक्ष चित्रकारले ध्यानाकर्षण गराएका छन्। वनभोज स्थलको रुपमा समेत विकसित हुदै गइरहेको गगटे बाल उद्यान तथा शान्ति पार्कको संरक्षण र थप व्यवस्थित बनाउन सम्बन्धित निकायले चासो दिनु आवश्यक रहेको सरोकारवालाले बताएका छन्। पार्क घुम्न विदुर नगरपालिकाका साथै जिल्लाभरीकै सर्वसाधारण पुग्ने गरेका छन्।"
नेपालभट्टराईको मुद्दा फैसला कात्तिक १५ मा,"काठमाडौं : सर्वोच्च अदालतले बालुवाटारस्थित ललिता निवास जग्गा प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईविरुद्धको मुद्दामा कात्तिक १५ गते फैसला गर्ने भएको छ। प्रधानन्यायाधीश चोलेन्द्रशमशेर जबरा र न्यायाधीश नहकुल सुवेदीको संयुक्त इजलासले नेपाल र भट्टराईको विषयमा फैसला सुनाउने मिति तोकेको हो। नेपाल र भट्टराई प्रधानमन्त्री भएका बेला मन्त्रिपरिषद्ले सरकारी जग्गा व्यक्तिका नाममा कायम गर्ने निर्णय गरेको थियो। तर, मन्त्रिपरिषद्ले गरेको निर्णय नीतिगत भन्दै अख्तियारले पूर्वप्रधानमन्त्री नेपाल र भट्टराईविरुद्ध भ्रष्टाचार मुद्दा चलाउन नमिल्ने निर्णय गरेको थियो। पूर्वप्रधानमन्त्रीलाई भ्रष्टाचार मुद्दा नलगाउने अख्तियारको निर्णय कानुनविपरीत भन्दै वरिष्ठ अधिवक्ता बालकृष्ण न्यौपानेले सर्वोच्च अदालतमा रिट दायर गरेका थिए। यस प्रकरणमा तत्कालीन उपप्रधानमन्त्री विजयकुमार गच्छदार, मन्त्रीहरू चन्द्रदेव जोशी, डम्बर श्रेष्ठ, अख्तियारकै पूर्वप्रमुख आयुक्त रहेका दीप बस्न्यात, सचिव दिनेश अधिकारीसहित १ सय ७५ जनाविरुद्ध अख्तियारले विशेष अदालतमा भ्रष्टाचार मुद्दा दायर गरेको थियो। माधवकुमार नेपाल प्रधानमन्त्री भएका बेला ललिता निवासको विषयमा तीनवटा निर्णय भएका थिए । २९ चैत २०६६ मा मन्त्रिपरिषद्ले पर्ति जग्गामा ड्राइभर भाइचालाई मोही कायम गर्ने गरी अनुसूची बनाउने, ३१ वैशाख २०६७ मा नेपाल सरकार (समरजंग कम्पनी), राजकुलो र बाटोको जग्गासमेत मोहीका नाममा दाखिल गर्ने, र २८ साउन २०६७ मा २९ चैत २०६६ मा बनाइएको अनुसूचीमा हेरफेर गर्ने निर्णय भएको थियो। १४ रोपनीभन्दा बढी जग्गा मोही कायम गरेर नाम सारी गर्ने काम नेपालको पालामा भएको थियो। भट्टराई प्रधानमन्त्री हुँदा १८ असोज २०६९ मा मन्त्रिपरिषद् बैठकले नक्कली गुठी कायम गर्ने निर्णय गरेको थियो। समरजंग कम्पनीका नाममा भएका जग्गा दर्ता सच्याइ श्री पशुपति टिकिन्छा गुठीका नाममा ३ रोपनी १२ आना नाम सारी दर्ता गर्न स्वीकृति दिने निर्णय गरेको थियो। ९ साउन २०६९ मा भूमिसुधार मन्त्रालयको प्रस्ताव र १४ असोज २०६९ को मन्त्रिपरिषद्को सामाजिक समितिले पेस गरेको प्रस्तावलाई भट्टराईको मन्त्रिपरिषद्ले स्वीकृत गर्ने निर्णय गरेको थियो। २०४९ सालयता ललिता निवासको १ सय ३६ रोपनी जग्गा अतिक्रमण गरी व्यक्तिका नाममा कायम गर्ने निर्णय भएको थियो।"
मुस्कानलाई एसिड प्रहार गर्ने मुख्य अभियुक्त २ दिनमै रिहा,"वीरगन्ज : मुस्कान खातुनलाई एसिड प्रहार गर्ने मध्येका मुख्य अभियुक्त सम्साद मियाँ पक्राउ परेको २ दिन मै रिहा भएका छन्। पर्सा जिल्ला अदालतको २०७७ फागुन २६ गतेको फैसलाअनुसार १ वर्षको कैद सजाय तोकिएका सम्साद बाँकी ५ महिना १६ दिनको कैद भुक्तान नै नगरी असोज १५ गते रिहा भएका हुन्। बालसुधार गृहमा ६ महिना १४ दिन मात्र बसेका सम्सादलाई अदालतको आदेशमा प्रहरीले असोज १५ मा रिहा गर्यो। अदालतको फैसलापछि फरार रहेका सम्सादलाई प्रहरीले बाँकी ५ महिना १६ दिनको कैद भुक्तानका लागि यही असोज १३ गते उनकै घरबाट पक्राउ गरेको थियो। भोलिपल्ट असोज १४ गते प्रहरीले उनलाई अदालतमा पेस गरेको थियो। तर, अदालतले प्रतिवादी सम्सादले अदालतको फैसला उपर चित्त नबुझी पुनरावेदन गर्न पाउने म्याद (७०दिन) बाँकी रहेको भन्दै छोड्न आदेश दिएपछि प्रहरीले उनलाई असोज १५ गते साँझ रिहा गरेको हो। पर्साका प्रहरी उपरीक्षक बेलबहादुर पाण्डेले असोज १३ मा पक्राउ परेका सम्साद अदालतकै आदेशमा असोज १५ गते रिहा भएको बताए। पाण्डेले भने, १३ गते पक्राउ गरी १४ गते अदालतमा प्रहरीले पेस गर्यो तर अदालतले प्रतिवादीले पुनरावेदन गर्न पाउने म्याद बाँकी रहेको हुँदा प्रहरी थुनामा राख्न नपर्ने भनि आदेश दिएपछि असोज १५ गते छाडिदियौं। २०७६ भदौ २० गते मुस्कानमाथि मजिद मियाँसँग मिलेर सम्सादले नै मुस्कानमाथि एसिड प्रहार गरेका थिए। तर, घटना भएको १८ महिनापछि मात्र अदालतले फैसला गरेको थियो। जसअनुसार, वरदातका बेला सम्सादको उमेर १२ वर्ष मात्र रहेकाले उनलाई १ वर्ष र मजिदको उमेर १४ वर्ष मात्र पुगेकाले उनलाई ४ वर्ष कैद सजाय तोकिएको थियो। घटना भए लगत्तै पक्राउ परेका दुवै नाबालक देखिएकाले अदालतले दुवैलाई पुर्पक्षका लागि बालसुधार गृहमा पठाएको थियो। तर, कोभिड१९ को पहिलो लहर सुरु भएका बेला विशेष परिस्थिति देखाएर अदालतको आदेशमा २०७७ वैशाख १४ गते फेरि उपस्थित हुने गरी सम्साद २०७६ चैत १५ मा बालसुधार गृहबाट रिहा भएका थिए। तर, अदालतले तोकेको समय २०७७ वैशाख १४ मा उनी उपस्थित नभई घरमै बसे। त्यसपछि २०७७ फागुन २६ को अदालतले तोकेको कैद सजायको फैसला कार्यान्वयनका सिलसिलामा प्रहरीले सम्सादलाई यही असोज १३ गते सम्सादलाई पक्राउ गरेको थियो। तर, पछिल्लो पटक पक्राउ परी थुनामा बसेको २ दिनमै अदालतले सम्सादलाई प्रहरी थुनामा राख्न नपर्ने भन्दै प्रहरीलाई आदेश दिएपछि उनी रिहा भएका हुन्। अदालतले न्याय होइन थप पीडा दियो अदालतको पछिल्लो आदेशले मुख्य अभियुक्त रिहा भएपछि पीडित मुस्कानलाइ थप पीडा भएको छ। अदालतले मलाई न्याय होइन थप पीडा दिएको छ, मुस्कान भन्छिन्, अदालतले जघन्य अपराध गर्ने अभियुक्तलाई १ वर्ष मात्रै कैद सजाय तोकेको थियो त्यसमाथि त्यो १ वर्षको कैद सजाय पनि भुक्तान नगरी छुटेछ। यसले अपराधीको मनबोल झन् बढाएको छ। अदालतको पछिल्लो कदमविरुद्ध आफूले उच्च अदालतमा पुनरावेदन गर्ने मुस्कान बताउँछिन्। पर्सा जिल्ला अदालतका स्रेस्तेदार अरुण कोइराला अदालतको फैसला उपर प्रतिवादीले पुनरावेदन गर्न, फैसला भएको मितिदेखि ७० दिनसम्मको समय पाउने भएकाले अदालतले थुनामा नराख्न प्रहरीलाई आदेश दिएको बताउँछन्। उनी भन्छन्, सम्साद कानुनअनुसार नै रिहा भएका हुन्। तर अदालतले मुस्कान प्रकरणमा गरेको फैसलाबारे पुनरावेदनका लागि प्रतिवादीलाई फैसलाबारे जानकारीसहित काटेको पत्रमै प्रतिवादीको पक्षमा समय गुजार्न चलखेल भएको देखिन्छ।"
पोलको तिरौं मोल,"नेपाल विद्युत् प्राधिकरणको पोलमा विद्युत्को तार मात्रै छैन। धेरै सेवाप्रदायक कम्पनी तार र स्विचबक्स झुन्ड्याएर सेवाग्राहीमा जोडिएका छन्। वषौंदेखि पोलमा असरल्ल झुन्डिएका छन्। टेलिफोन, केबल र इन्टरनेटका तार नभएका विद्युतीय पोल कमै भेटिन्छन्। यसै पोलको सहारामा झुन्डिएर सेवा दिएबापत उपभोक्ताबाट शुल्क पनि उठाएका छन्। टेलिफोन, केबल र इन्टरनेटले निःशुल्क सेवा हालसम्म दिएको छैन। नवीकरण नगरे एक सेकेन्डमा नै सेवा काट्नमा पछि पर्दैनन्। उपभोक्ताले उनीहरूलाई समयमा नै रकम भुक्तानी गरेका पनि हुन्छन्। तर, रकम नतिरे लाइन काट्दै सचेत गराउने तिनै सेवाप्रदायक कम्पनीले आफ्नो कर्तव्य भने भुलेका छन्। पोल प्रयोग गरेबापत विद्युत् प्राधिकरणलाई वर्षौंदेखि महसुल बुझाएका छैनन्। सित्तैमा पोलमा अझै तन्किन चाहन्छन्। पोल प्रयोग गरेबापत तिर्नुपर्ने शुल्क नबुझाएपछि विद्युत् प्राधिकरणले सुरुमा महसुल बुझाउन चेतावनी दियो। यसलाई बेवास्ता गरेपछि पोलका तार काट्न सुरु गर्यो। त्यसपछि सेवाग्राहीबाट शुल्क कसेर लिने, तर आफू नतिर्ने कम्पनीको सूची बाहिर आइरहेका छन्। महिनामा नै करोडौं कमाउने र घाटामा नजाने कम्पनीले नै प्राधिकरणलाई पोल भाडा तिरेनन्। प्राधिकरणले पनि वषौंदेखि उठाउन सकेन। अहिले प्राधिकरण तातेको छ। तर, महसुल तिर्नुपर्ने कम्पनी अझै चुप बसेका छन्। उल्टै यसै बहानामा महसुल बढाउने ध्यान उनीहरूमा छ। प्राधिकरणलाई रकम तिर्नुपरे इन्टरनेट र केबलको महसुल बढ्छ भन्ने उनीहरूको भनाइले यसैलाई पुष्टि गर्छ। इन्टरनेट र केबल सेवाप्रदायकले उपभोक्तासँग पोल भाडाको पनि महसुल जोडेका हुन्छन्। समयमा भुक्तानी लिएका पनि छन्। तर, विद्युत् प्राधिकरणलाई भने समयमा नबुझाउने उनीहरूको गैरजिम्मेवारपन हो। खुलेआम ठगी हो। विद्युत् प्राधिकरणले ढिलै भए पनि पोलको महसुल उठाउने साहस गर्नु तारिफ योग्य छ। यो सरकारको राजस्वमा जोडिने रकम पनि हो। सरकारलाई बुझाउने करका रूपमा जोडिने हुँदा प्राधिकरणले महसुल उठाउन ढिला गर्नु हुँदैन। सम्झौताबमोजिम रकम नतिर्नेलाई कानुनी दायरामा ल्याउन सक्नुपर्छ। आफ्नो कर्तव्य पूरा गर्न प्राधिकरणले पोलबाट तार हटाउन पनि सक्छ। महसुल नतिर्नेको तार काट्नु प्राधिकरणको अधिकारको कुरा पनि हो। राजस्व उठाउनु राज्यको काम हो। राज्यलाई कर तिर्नु नागरिकको दायित्व हो। आफ्नो दायित्व नागरिकले वहन पनि गरेका छन्। तर, करोडौं नाफा कमाउने इन्टरनेट तथा केवल सञ्चालक कम्पनीको ध्यान अझै कर छली र उपभोक्ता ठगीमा नै छ। यो घटना पनि एउटा प्रमाण हो। विभिन्न बहाना बनाएर रकम नतिर्ने यस्ता कम्पनीलाई समयमा नै सचेत गराउने र कारबाही गर्न राज्यले आँट गर्नुपर्छ। केही स्थानमा तार काट्ने र पुनः पछि हट्न थाले ठगी गर्नेलाई झनै बल मिल्छ। विद्युत् प्राधिकरणसँग जोडिएका बक्यौताका कुरा धेरै छन्। विद्युत्को महसुल नबुझाउनेदेखि पोल कब्जा गर्नेसम्मलाई ठेगानमा ल्याउन प्राधिकरणले खुट्टा कमाउनु हुँदैन। प्राधिकरण भित्रैबाट यस्ता क्रियाकलापमा संलग्न हुनेको संरक्षण भएको भए त्यस्तालाई हटाउन सक्नुपर्छ। ठगी नियन्त्रण गर्ने कानुन् बनेका छन्। भ्रष्टाचार रोक्न बनेका संवैधानिक निकाय छन्। राज्यलाई ठगी गर्नेलाई समयमा नै तह लगाउन सबैको सक्रियता आवश्यक छ। सुरुआत विद्युत् पोल कब्जा गर्नेबाटै गरे हुन्छ। यसमा उपभोक्ताको पनि साथ अवश्य रहनेछ।"
शीर्ष १० बाट बाहिरिइन् ओसाका,"लन्डन : जापानी टेनिस स्टार नाओमी ओसाका सन् २०१८ पछि पहिलो पटक शीर्ष १० बाट बाहिरिएकी छन्। पछिल्ला केही प्रतियोगिता नखेल्नुका साथै केही प्रतियोगिता बिचैमा छाडेपछि ओसाका शीर्ष १० बाट बाहिरिएकी हुन्। उनी अहिले महिला टेनिस खेलाडीको विश्व वरीयतामा १२औं स्थानमा छिन्। पछिल्लो समय उनी विश्व वरीयतामा दोस्रो स्थानमा थिइन्। पूर्व विश्व नम्बर एक ओसाकाले फ्रेन्च ओपन बिचैमा छाडेकी थिइन् भने विम्बल्डनबाट नाम फिर्ता लिएकी थिइन्। यसैगरी अमेरिकन (यूएस) ओपन टेनिसमा भने तेस्रो चरणबाटै बाहिरिएकी थिइन्। उनी क्यानडाकी युवा स्टार लेएलाह फर्नान्डेजसँग पराजित भएकी थिइन्। महत्वपूर्ण दुई प्रतियोगिता नखेल्नु र यूएस ओपनबाट पनि चाँडै बाहिरिएपछि उनको वरीयता खस्किएको हो। २३ वर्षीया ओसाकाले यूएस ओपनबाट अप्रत्यासित रुपमा बाहिरिएपछि ओासकाले टेनिसबाट टाढा हुने संकेत गरेकी थिइन्। मैले पुनः एक पटक टेनिसबाट केही समय विश्राम लिने निर्णय लिएको छु, ओसकाले खेलपछि भनेकी थिइन्, मलाई थाहा छैन, म फेरि कुन प्रतियोगितामार्फत टेनिसमा फर्कन्छु। म मनैबाट खुसी छैन। मलाई पुनः पहिलाजस्तै समस्यासँग जुध्नुपर्ने हो की भन्ने चिन्ताले सताउन थालेको छ। म अहिले सामान्य अवस्थामा छैन। चार पटककी ग्रान्डस्लाम विजेता ओसाकाले गत मेमा फ्रेन्च ओपनबाट नाम फिर्ता लिएकी उनले पछिल्लो पटक यूएस ओपन खेलेकी थिइन्। यूएस ओपनमा अप्रत्यासित हार बेहोरेपछि टेनिसबाट टाढिने संकेत गरेकी थिइन्। फ्रेन्च ओपनमा पोस्ट् म्याच कन्फरेन्समा सहभागी हुन नमानेपछि ग्रान्डस्लाम आयोजक र ओसाकाबीच एक साता लामो विवाद चलेको थियो। विवादले उग्र रुप लिएपछि ओसाकाले मानसिक स्वास्थ्यको कारण देखाउँदै फ्रेन्च ओपनबाट नाम फिर्ता लिएकी थिइन्। पत्रकारहरूको विभिन्न प्रश्नले आफूलाई मानसिक असर पर्ने भन्दै मिडियासँग कुरा नगर्ने अडान उनले राखेकी थिइन्। पोस्ट् म्याच कन्फरेन्समा सहभागी नभएपछि उनलाई १५ हजार अमेरिकी डलर जरिवाना पनि गराइएको थियो। सन् २०१८ मा अमेरिकी टेनिस स्टार सेरेना विलियम्सलाई पराजित गरेदेखि नै ओसाका मानसिक रोगको सिकार भएकी थिइन्। अमेरिकामा सञ्चालन भएको यूएस ओपनमा सेरेनालाई पराजित गरेपछि आफू मानसिक रुपमा विचलित हुँदै आएको ओसाकाले बताएकी थिइन्। म विचलित हुन चाहन्थें। तर, समय मेरो अनुकूल भएन, उनले त्यतिबेला भनेकी थिइन्, सन् २०१८ को यूएस ओपनपछि नै मैले लामो समयसम्म डिप्रेसनको सामना गर्नुपर्यो र डिप्रेसनबाट निस्कन निकै मुस्किल भयो।"
कर्मचारी : राम्रो कि हाम्रो ?,"पहुँच नभएका जनतालाई सुन्न र सहयोग गर्न हृदयमा हरि जाग्नुपर्छ। समस्याको चुरो यही हो। सेवा शब्दको अर्थ बृहत् छ। मातृभूमिको सेवा, राष्ट्रसेवा, समाज सेवा, सर्वसाधारण नागरिकको सेवा, दीनदुःखीको सेवा आदि मानव सभ्यताको आरम्भसँगै हुँदै आएका छन्। सेवाही परमो धर्म भनेर शास्त्रहरूले पनि मानव समुदायलाई सेवामा लाग्न अभिप्रेरित गरिरहेका छन्। नागरिकतहमा प्रवाह हुने सेवाको ठूलो हिस्सा राज्यका सरकारी संयन्त्रबाट प्रदान हुने गर्छ। सरकारी संयन्त्रबाट प्रवाह हुने सेवाको प्रक्रियागत सरलता, समयको शीघ्रता, शुल्कमा सुलभता र सेवाको गुणस्तरीयताले समस्त सेवाप्रवाह प्रणाली (सर्भिस डेलिभरी सिस्टम)लाई अगुवाइ गर्छ। सेवाप्रवाह प्रणाली स्वचालित र प्रशंसनीय होस् भन्ने सबैको चाहना हुन्छ। यस्तो भएको खण्डमा पारदर्शिता, निष्पक्षता, शीघ्रता, सुलभता र गुणस्तरीयताको महसुस हुने अवस्था सिर्जना हुन्छ। सेवा प्रवाहको समग्र प्रक्रियामा मानवीय भूमिका प्रधान पक्ष हो। सेवा प्राप्तिको उद्देश्यले सेवाग्राही नागरिक जब सम्बन्धित कार्यालयमा पुग्छन्। प्रवेश विन्दुमा खटिएका कर्मचारीसँग भेट हुन्छ तब सो प्रवेश विन्दुका कर्मचारीले प्रकट गर्नेव्यवहारले नै सेवाग्राहीको बाँकी काम कसरी अघि बढ्छ भन्ने कुराको लक्षण थाहा हुन्छ। अर्थात् सेवाग्राहीले सबैभन्दा पहिला भेट्ने कर्मचारीको डिलिङ र सेवाग्राहीको फिलिङ बाट नै सेवा दिने र लिनेबीचको समझदारी र विश्वासको आधार निर्धारण हुन्छ। उप्रान्तका प्रक्रियाहरू सजिलो वा झन्झटिलो हुने कुराको संकेत मिल्छ। सेवा प्रवाहमा कर्मचारीको भूमिका प्रमुख रहने सन्दर्भमा समग्र कर्मचारीलाई व्यवस्थापन र उत्पादनगरी दुई तहमा विभाजन गरेर उनीहरूको सेवाभावको विश्लेषण गर्न उपयुक्त हुन्छ। व्यवस्थापन तहमा माथिल्लो वर्गका अधिकृतदेखि मुख्यसचिवसम्मका कर्मचारीहरू समावेश हुन्छन्। उत्पादन तहमा नायब सुब्वा र सोभन्दा तलका कार्यालय सहयोगीसम्मका कर्मचारीहरू पर्छन्। सर्वसाधारण सेवाग्राहीको पहिलो भेट उत्पादन तहसँग हुन्छ। सरकारी कर्मचारी योग्यताले योग्य छन्। किनकि उनीहरू लोक सेवा आयोगको निकै कडा प्रतिस्पर्धा जितेर सरकारी सेवामा प्रवेश गरेका हुन्छन्। त्यसैले उनीहरू सिपालु (स्किलपुल) छन्। तर सेवा प्रवाहका निमित्त यत्तिले मात्र पुग्दैन। उनीहरू हसमुख (चियरफुल) हुनु पर्छ। दयालु (मर्सिफुल) हुनु पर्छ। कार्यकक्षमा भेटिने (ड्युटिफुल) हुनु पर्छ। र उनीहरू सहयोगी (हेल्फपुल) हुनु पर्छ। यसरी सिपालु कर्मचारीमा उल्लेखित सबै आधारभूत गुणहरू वेष्ठित भयो भने मात्र उनीहरू साँचो अर्थमा सुन्दर (ब्युटिफुल) हुन्छन्। यस्ता गुण भएका कर्मचारीको मात्र डिलिङ सधैं हिलिङ हुन्छ। नेपालको सन्दर्भमा अनुभवले के बताउँछ भने प्रवेश विन्दुमा रहने कर्मचारीहरूमा एउटा साझा मनोविज्ञान बलियो गरी स्थापित छ। नवनियुक्त कर्मचारी पनि तुरुन्त सो मनोविज्ञानले प्रभावित हुन्छन्। सो मनोविज्ञान कस्तो छ भने जब उनीहरूकोमा सेवाग्राही आउँछन् तव उनीहरू नत सेवाग्राहीको मुखमा हेर्छन् नत सबैकुरा सुन्न रुचाउँछन्। सेवाग्राहीले ल्याएको निवेदन वा मागलाई सकेसम्म नहुने आशयको प्रतिक्रिया दिन्छन्। सेवाग्राहीले अलि बल गरेपछि हाकिमसाबलाई भेट्नुस् भन्ने सल्लाह दिन्छन्। हाकिमसाबलाई भेटेर काम हुने आशाले फेरि उनै पहिले भेटेका कर्मचारीसामु आउँदा भोलि आउनुस् भन्ने जवाफ दिन्छन्। यसरी सुरुमा हुन्न भन्ने भाव कर्मचारीले दर्शाउँछन््। व्यवस्थापन तहका कर्मचारीहरूसँग सर्वसाधारण सेवाग्राहीको सामान्यतः भेट हुँदैन। तर यो तहमा पनि स्वतस्फुर्त रूपमा काम गर्ने रहर कम छ। तल्लो तहका कर्मचारीले गरेको कामको सुपरिवेक्षण गर्ने, उनीहरूलाई उत्प्रेरित गर्ने र उनीहरूमा सेवाभाव प्रबल बनाउनेमा खासै चासो रहँदैन। बरु उनीहरूमा विभिन्न प्रभावका आधारमा काम गर्ने आदत बसेको देखिन्छ। ती प्रभाव पार्ने तत्त्वलाई चार प्रकारले परिभाषित गर्न सकिन्छ। पहिलोप्रभाव पार्ने तत्त्व (फ्याक्टर) राजनीति हो। राजनीतिक नेताको आदेश वा अनुरोधलाई ध्यानपूर्वक सुन्ने र सो आधारमा सेवाग्राहीको काम गर्ने कर्मचारीहरूको बानी बसेको छ। यस्तो अभ्यासलाई राजनीतिक नेताले पनि रुचाउँछन्। कर्मचारी पनि नेताले भनेको काम गरिदिँदा आफूलाई राम्रो ठाउँमा सरुवा हुन नेताको सहयोग पाइने भनेर नेताले भनेको काम गर्न अग्रसर हुन्छन्। यसरी राजनीतिक नेताबाट प्रभावित भएर काम गर्ने प्रवृत्ति बलियो गरी स्थापित भएको छ। सेवाभाव जागृत गराउने काम कठिन तर, सम्भव छ। कर्मचारीलाई प्रेरणा, प्रोत्साहन र प्रशिक्षणले उत्प्रेरित, मेहनति र सकारात्मक सोच भएको बनाउन सकिन्छ। कर्मचारीलाई प्रभाव पार्ने दोस्रो तत्त्व पदको प्रभाव हो। कुनै पदमा रहेका व्यक्तिले कुनै प्रकारको सेवाका निमित्त सम्बन्धित कार्यालयका कर्मचारीलाई आग्रह गर्दा उनीहरूमा पदको प्रभाव पर्छ र तत्काल कर्मचारी सजिला हुन्छन्। यसरी पदको प्रभावका आधारमा काम गराउने प्रवृत्ति पनि व्यापक छ। प्रभाव पार्ने तेस्रो तत्त्व नाता सम्बन्धको हो। सेवाग्राहीले कुनै न कुनै नाता जोडेर कर्मचारीसँग परिचय स्थापित गर्ने र अपेक्षित सेवाको बेलीविस्तार लगाउने हो भने पनि सेवा प्राप्ति छिटो हुन्छ। यसरी काम पट्याउने पंक्ति पनि ठूलै छ। चौथो प्रभाव पार्ने तत्त्व नगद वा जिन्सी उपहार दिएर काम गराउने हो। यस्लाई सोझो अर्थमा भन्न पर्दा घुस ख्वाएर काम गराउने भनिन्छ। भ्रष्टाचारका समाचार दिनहँु आउने गरेको तथ्यले चौथो प्रकारको प्रभाव पार्ने तत्त्वले कर्मचारीलाई ग्रसित बनाउँदैछ भन्ने निष्कर्ष निकाल्न सकिन्छ। उल्लेखित चार प्रकारका प्रभावलाई फोरपी (पोलिटिकल पावर, पोजिसनल इन्फुलुयन्स, पर्सनल रिलेसन र पेमेन्ट) को सूत्रको रूपमा बुझ्न सकिन्छ। यसरी कर्मचारीहरू खास प्रभावका आधारमा मात्र सेवा गर्न तत्पर हुने बानी बस्दै जाँदा पी को प्रयोग गर्न नसक्ने सेवाग्राहीको काम कसरी होला ? यथार्थमा यस्ता निरीह वर्ग दिनहँु कार्यालयमा भौतारिन्छन्। तर काम भइरहेको हुँदैन। यहीनेर छ समस्या। यो समस्या चिन्ने र चिर्ने कसले ? यसको उत्तर हुन्छ सत्ताहाँक्ने राजनीतिक नेतृत्वले। नेतासँग पहुँच नभएका वा फोरपीको प्रभावमा पारेर काम गराउन नसक्ने जनताको संख्या धेरै छ। तर उनीहरूका बारेमा नेतृत्वको ध्यान जाँदैन। पहुँच नभएका जनतालाई सुन्न र सहयोग गर्न हृदयमा हरि जाग्नु पर्छ। समस्याको चुरो यही हो। अब प्रश्न उठ्छ सेवाभावलाई कसरी प्रबल बनाउने ? कर्मचारीमा सेवाभाव प्रबल गराउन सर्वप्रथम उनीहरूमा तीन प्रकारका गुण विद्यमान हुनु पर्छ। ती तीन गुण भनेका उत्पे्ररणा, मेहनत र क्षमता हुन्। उत्प्रेरणा भनेको नदेखिने गुण हो। जसरी तामाको तारमा विद्युत् प्रवाह भएको देखिँदैन तर बटन दबाएपछि बत्ती बल्छ वा पंखा चल्छ त्यसरी नै कर्मचारीको अनुहारमा उत्प्रेरणा देखिँदैन। तर कार्यसम्पादनको जिम्मेवारी पाएपछि निजले रहरका साथ काम गर्छ र हाँसिहाँसी सेवा गर्छ। यसरी गरेको काम प्रशंसनीय हुन्छ। यदि कर्मचारीमा उत्प्रेरणाको स्तर सेलाउँदै वा सुस्ताउँदै गएमा नकारात्मक व्यवहार प्रकट हुन थाल्दछ र काम पन्छाउने प्रवृत्ति बढ्छ। कर्मचारीमा हुनै पर्ने दोस्रो गुण मेहनत हो। विकास र समृद्धिको लक्ष्य हासिल गर्न कर्मचारीे मेहनती हुनै पर्छ। जब कर्मचारी काम पन्छाउन पट्टि लाग्छन् तव उनीहरू अल्छी वा कप्टी भएको प्रमाणित हुन्छ। उत्प्रेरणाको अभावमा अल्छी वा कप्टी हुने स्वभाव विकास हुन्छ। कर्मचारीमा हुनै पर्ने तेस्रो गुण क्षमता हो। ज्ञान, सीप र सकारात्मक सोचको समष्टि क्षमता हो। ज्ञानले विषयको सैद्धान्तिक जानकारी दिन्छ। सो ज्ञानको प्रयोगले सीपको विकास गराउँछ। ज्ञान र सीपको प्रयोग गर्न सकारात्मक सोचको आवश्यकता पर्छ। सकारात्मक सोचले मानिसलाई उत्पादनशील र सिर्जनशील बनाउँछ। नेपालको कर्मचारीतन्त्रमा विद्यमान क्षमताको कुरा गर्दा ज्ञान र सीपमा खोट लगाउन मिल्दैन। तर उत्प्रेरणा र मेहनतको कसी लगाउँदा स्वयं उत्प्रेरित भएर मेहनत गर्ने कर्मचारीको संख्या १०२० प्रतिशत हाराहारीमा भएको अनुमान गर्न सकिन्छ। हाम्रो देशमा सिस्टमले काम गर्दैन भन्ने कुरा जहाँ पनि जस्ले पनि भन्ने गर्छन्। तर पनि काम भएकै छ। कसरी भएको छ भन्दा अघि भने जस्तै फोरपी को प्रभावमा काम भएको छ। प्रश्न उठ्छ कर्मचारीतन्त्रमा सेलाएको सेवाभावलाई तताउन वा जागृत गराउन कस्ले अग्रसरता लिने ? अग्रसरता लिने काम सत्तामा पुग्ने राजनीतिक नेतृत्वको हो। जुनसुकै राजनीतिक दल सत्तामा पुग्दा पनि कर्मचारीको सरुवामै रमाउने प्रवृत्ति सदाबहार रूपमा प्रदर्शन हुँदै आएको छ। शीर्ष तहदेखि तल्लो तहसम्मका कर्मचारीलाई सकभर आफ्नै प्रभावमा राख्न रमाउने राजनीतिक दलहरूको नीतिले गर्दा प्रणाली बसाउने भन्दा पनि कर्मचारीहरूमा दलगत पक्षधरता कायम राख्नमै केन्द्रित हुने गरेको पाइन्छ। राम्रो कर्मचारीभन्दा पनि हाम्रो कर्मचारीको पक्षपाती रहँदै आएको देखिन्छ। यसै कारण सिस्टम बसाउने अवसर पटकपटक गुम्दै गएको छ। सेवाभाव जागृत गराउने काम कठिन छ तर सम्भव छ। कर्मचारीलाई प्रेरणा, प्रोत्साहन र प्रशिक्षणले उत्प्रेरित, मेहनती र सकारात्मक सोच भएको बनाउन सकिन्छ। उनीहरूमा सुषुप्त भएको सेवाभावलाई जागृत गराउन सकिन्छ। यसो भन्नुको पछाडि तथ्यपूर्ण आधार छ। निर्वाचनको समयमा निर्वाचनमा खटिने कर्मचारीले उत्प्रेरित भएर, मेहनत गरेर र क्षमताको भरपुर प्रयोग गरेर उत्कृष्ट काम गरेको दृष्टान्त हाम्रो सामु छ। सो कसरी सम्भव भएको छ भन्दा प्रेरणा, प्रोत्साहन र प्रशिक्षणबाट नै भएको हो। यस्ले के कुरा पनि पुष्टि गर्छ भने कर्मचारीमा सेवाभाव सेलाएको मात्र हो मुलै सुकेको अवस्था होइन। अतः सेवाभाव जगाउन र राष्ट्रसेवकहरू साँचो अर्थमा राष्ट्रको सेवामा समर्पित हुन प्रेरणा, प्रशिक्षण र प्रोत्साहन नै उत्तम उपाय हो। यसैबाट उनीहरूमा सेवाभाव जागृत गराउन सकिन्छ।जन्मभूमिलाई सम्झेर संकल्प गर्ने र कर्म गर्ने हो भने असम्भव केही छैन। यसकालागि स्वयं उत्प्रेरणाद्वारा कर्मचारीभित्रै सेवाभावको दियो बल्नु पर्छ। सिंगो कर्मचारीतन्त्रले मनसा, वाचा कर्मणा इतिहास रच्ने समय यही हो।"
सिभिल ग्रुपका अध्यक्ष तथा पूर्व सांसद् इच्छाराज तामाङ पक्राउ,"काठमाडौं : सिभिल गुप्रका अध्यक्ष तथा पूर्व सांसद् इच्छाराज तामाङ प्रक्राउ परेका छन्। केन्द्रीय अनुसन्धान ब्युरोको टोलीले सोमबार उनीसहित एक दर्जन बढीलाई सुन्धारा क्षेत्रबाट प्रक्राउ गरेको हो। महानगरीय प्रहरी परिसरका एसएसपी अशोक सिंहका अनुसार उनीविरुद्ध सहकारी ठगीको उजुरी परेको छ । उनीविरुद्ध ७० जना निक्षेपकर्ताको ४६ करोड बढी ठगी गरेको उजुरी छ । प्रहरीका अनुसार निवेदन आउने क्रम जारी भएको र ठगीको रकम बढ्न सक्ने अनुमान छ । सहकारी अध्यक्ष केशबलाल श्रेष्ठसहित सिभिल सहकारीका पदाधिकारी पक्राउ परेका हुन् । आफैं साहु र आफैं ऋणी बनिरहेको सिभिल सेभिङ एन्ड क्रेडिट कोअपरेटिभबाट सिभिल ग्रुपले ९० प्रतिशत कर्जा लिएको छ । ग्रुपले सावा ब्याज नतिरेपछि सहकारी चरम संकटमा परेको थियो। सहकारी २ हजार भन्दा बढी निक्षेपकर्ताले लामो समयदेखि निक्षेप फिर्ता पाउन सकेका छैनन्। आठ अर्ब १३ करोड रुपैयाँ कर्जा प्रवाह भएकामा सिभिल ग्रुपका संस्थापक तामाङको रियल स्टेट व्यवसायमा सबै रकम लगानी रहेको बताइएको छ। सिभिल सहकारीले सुशासनको न्यूनतम सर्त पनि पालना नगरी संस्थापक तामाङकै सिभिल होम्सलाई जथाभावी ऋण दिँदा सहकारी समस्यामा निक्षेपकर्ताले सरोकारवाला निकायमा उजुरी गरेका थिए। सिभिल सहकारी डुब्दै : आफ्नै संस्थालाई ऋण, निक्षेपभन्दा कर्जा बढी स्वाहाकारी ! सिभिल सहकारी आंशिक बन्द सिभिलको प्रतिवेदनलाई रातो बत्ती सिभिल बैंकका अध्यक्ष तामाङकाे चलाखी : नक्कली डिभोर्स गरेर सेयर बिक्री ! सहकारीमा कालो धन : अनुसन्धानमा उच्च प्राथमिकता सहकारीमा चरम बेथिति"
उत्खनन् गर्दा देउता रिसाउने भन्दै स्थानीयको अवरोधपछि मुस्ताङको रिसर्च प्रोजेक्ट खारेज,"जोमसोम : मुस्ताङको ऐतिहासिक मानव बस्ती खोज अनुसन्धानको काम स्थगित भएको छ। पुरातत्व विभागकी उपसचिव सुभद्रा भट्टराईले लोमान्थाङमा मानव सभ्यता सम्बन्धी भइरहेको अन्वेषण, नक्साङ्कन, उत्खनन् र फोटोग्राफी डकुमेन्टेसनको सम्पूर्ण अनुसन्धानको काम स्थगित भएको जानकारी दिइन्। सोमबार उपल्लो मुस्ताङको लोमान्थाङमा स्थानीय जनप्रतिनिधि र गाउँलेबीच भएको वार्ता विफल भएपछि उनले यससम्बन्धी हुँदै आएको सम्पूर्ण अनुसन्धान योजना स्थगित गरी खारेज गरिएको जनाएकी हुन्। उनले उत्खनन् गर्दा देउता रिसाउने भन्दै स्थानीयले उत्खनन् गर्ने कार्यमा रोक लगाएको र उनीहरूसँग भएको संवादमा कुनै प्रगति नभएको जानकारी दिइन्। उनले अनुसन्धान टोलीले सङ्कलन गरेका सामाग्री हस्तान्तरण गरी सो स्थानलाई सुरक्षा निकायकै रोहबरमा यथाअवस्थामा सम्याएर राख्ने जानकारीसमेत दिइन्। लोमान्थाङ गाउँपालिका अध्यक्ष सुवर्णकुमार विष्टको रोहबरमा दुई पक्षबीच भएको वार्तामा स्थानीयले पहाड खनेर उत्खनन्को कार्य गर्दा आफूहरुको कुल देउता रिसाउने भन्दै पुरातात्विक अन्वेषण, नक्साङ्कन, उत्खनन् र फोटोग्राफी डकुमेन्टेसनको रिसर्चको काम कुनै हालतमा अघि बढाउन नदिने अडान लिएका थिए। दुई पक्षबीच भएको छलफलमा स्थानीयले उत्खनन् गरिएको पहाडलाई देउताको स्वरुप मान्ने गरेको र जमिन खनेर उत्खनन् गर्दा देउता रिसाएर अनिष्ट हुने, असिना पर्ने, बालानाली नष्ट गर्ने जस्ता विश्वास रहेकोले स्थानीयको आग्रहमा यस क्षेत्रमा भइरहेको उत्खनन् कार्य तत्काल स्थगित गर्ने निर्णय बैठकले गरेको हो। यस्तै बैठकमा यसअघि भएको उत्खनन् कार्यमा भेटिएका सम्पूर्ण सामाग्री उत्खनन् गर्दै आइरहेको टोलीले गाउँपालिका कार्यालयलाई बुझाउने निर्णय गरेको छ। बैठकले अनुसन्धान टोलीले बुझाएका सामाग्री पालिकाको समन्वयमा सम्बन्धित ठाउँमा पुर्याउने सहमति भएको छ। नेपाल सरकार पुरातत्व विभाग र गृह मन्त्रालयको अनुमति लिएर लोमान्थाङ पुगेको विदेशी अनुसन्धान टोलीले गत असोज ६ गतेदेखि १६ गतेसम्म १० दिन लगातार काम गरेको थियो। सन् २०१० देखि बर्सेनि उपल्लो मुस्ताङको विभिन्न स्थानमा ऐतिहासिक अध्ययन अनुसन्धान गर्दै आइरहेको अमेरिकन स्टाई डोर फाउन्डेसनले नेपाल सरकारअन्तर्गत पुरातत्व विभाग र गृह मन्त्रालयको अनुमति लिएर उत्खनन्को काम थालेको थियो। यसअघि प्राचीन सभ्यता उत्खनन् तथा अनुसन्धान गर्न पुगेको टोलीले जिल्ला प्रशासन कार्यालय, प्रहरी, एक्याप र स्थानीय निकाय लगायत सबै सरोकारवाला निकायलाई पूर्व जानकारी गराइएको थियो। तर प्रहरीका अनुसार स्थानीय जनप्रतिनिधिहरुले प्राचीन सभ्यता पत्ता लगाउने विषयको सन्दर्भमा आफूहरुलाई कुनै जानकारी नभएको बताएका छन्। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकामा सयौँ वर्ष पुराना ऐतिहासिक, धार्मिक र सांस्कृतिक सम्पदा लुकेर रहेको हुनसक्ने र त्यसको पहिचान गर्न विदेशी अनुसन्धान कर्ताको विज्ञ टोली उपल्लो मुस्ताङ पुगेको थियो। ऐतिहासिक मानव बस्ती उत्खनन्मा स्थानीयको अवरोध"
कारागारभित्र आतंक : चौकीदारको स्थानान्तरण,"विराटनगर : जिल्ला कारागार मोरङका चौकीदार नवीन राईलाई स्थानान्तरण गरिएको छ। कारागारका कैदीबन्दीमाथि शोषण गरेर अकूत सम्पत्ति आर्जन गरेका उनलाई सोमबार साँझ विराटनगरको हाटखोलास्थित मोरङ कारागारबाट स्थानान्तरण गरेर झुम्का पुर्याइएको हो। कर्तव्य ज्यान मुद्दामा कैद सजाय भुक्तान गरिरहेका उनको स्थानान्तरणको विषयलाई लिएर सोमबार दिनभर कारागारभित्र तनाव भयो। राईका समर्थक कैदीबन्दीले जेलभित्रै नाराबाजी गरेर स्थानान्तरणमा अवरोध पुर्याए। कारागारका निमित्त जेलर रामप्रसाद पोखरेलले दिनभरको प्रयासपछि साँझ मात्रै स्थानान्तरण गरेर राईलाई झुम्का कारागार पुर्याउन सकिएको बताए। कारागारबाट निस्कन नमानेका कारण बल प्रयोग गर्ने तयारीपछि उनी मोरङ कारागार छाड्नैपर्ने अवस्थामा पुगेका हुन्। उनको ठाउँमा अर्का कैदी किरण गुरुङलाई कामचलाउ चौकीदारको जिम्मेवारी दिइएको छ। नाइके, भाइनाइकेसहितका केही कैदीबन्दीको साथ लिएर कारागारभित्र आतंक मच्चाइरहेका राईलाई कारागार र स्थानीय प्रशासनको संरक्षण तथा कारागारको सुरक्षार्थ खटिएका प्रहरीको सहयोग रहेको बताइन्छ। सबै पक्षसँग सेटिङ मिलाएर कमाउ धन्दामा खुलेरै लागेका उनले कमाइ माया मार्नु परेपछि मोरङ छाड्न नमानेको बताइन्छ। स्थानान्तरणसँगै उनको चौकीदार पद पनि गुम्यो। कारागारभित्र भिन्दै साम्राज्य खडा गरेर कैदीबन्दीमाथि मारपिट गर्ने, चरम यातना दिने, आर्थिक शोषण गर्ने र आफू अकूत सम्पत्ति आर्जनमा केन्द्रित हुने गरेको पाइएपछि उनलाई कारागार विभागले १ महिनाअघि नै सरुवा गरेर झुम्का लैजान निर्देशन दिँदै मोरङलाई पत्र पठाएको थियो। भदौ १७ गते नै स्थानान्तरणको पत्र आए पनि उनलाई ढिलो गरेर झुम्का लगिएको हो। माथिकै निर्देशन अनुसार राईलाई १ महिनासम्म मोरङमै राखिएको र अहिले तत्काल स्थानान्तरण गर्नुभन्ने आदेश आएको निमित्त जेलर पोखरेलले बताए। चौकीदारको जिम्मेवारीमा रहेका गुन्डा नाइके अभिषेक गिरीलाई मोरङबाट २०७४ साल चैत २३ गते डिल्ली बजार स्थानान्तरण गरेर राईलाई चौकीदारको जिम्मेवारी दिइएको थियो। त्यसपछि राईले सिंगो कारागार नै आफ्नो नियन्त्रणमा लिएर आतंक मच्याएको स्रोतले बतायो। भनेअनुसार नमान्ने कैदीबन्दीलाई रातभर बोराभित्र पोको पारेर कुटपिट गर्ने र हदैसम्मको यातना दिने काम राईले गरिरहेको कारागार स्रोतको भनाइ छ। राईको समूहले दिएको यातनाकै कारण धेरै कैदीबन्दीको मृत्युसमेत भइसकेको छ। भदौमा मात्रै ४ जना कैदीबन्दीको मृत्यु भयो। राईमाथि आफन्त र परिवारका सदस्यको नाममा ठाउँठाउँमा जग्गाजमिन र घरघडेरी जोडेको आरोप छ। कैदीबन्दीलाई प्राप्त भएको चामल, दाल, तरकारीमा समेत अनियमितता गर्ने र दैनिक उपभोग्य वस्तुमा महँगो मूल्य असुल्ने गरेको पाइएको छ। साथै कारागारभित्रबाट आफन्त एवं परिवार सदस्यलाई फोन गर्नेहरुसँग प्रतिमिनेट १० रूपैयाँसम्म राईले लिने गरेको एक कैदीका आफन्तले बताए। कारागारभित्र ८ वटा टेलिफोनको व्यवस्था छ। बिहान ५ बजेदेखि बेलुका ५ बजेसम्म सबै टेलिफोन व्यस्त हुने गरेका छन्। ठूलो संख्यामा रहेका कैदीबन्दीले आफन्त र घरतिर फोन गर्दा भने महँगो शुल्क तिर्नुपर्छ। कारागारमा एकलौटी राज गरिरहेका राईले विराटनगरको रानीमा आफन्तको नाममा २४ वटा पिलर लगाएर घर बनाइरहेका छन्। मोरङको रंगेलीमा आफन्तकै नाममा ८ कट्ठा जग्गा जोडेको स्रोतले बतायो। विराटनगरमा पनि घरघडेरी जोडेका उनले सुनसरीको इटहरीमा आफन्तकै नाममा ३ तले घर ठड्याएका छन्। कैदीबन्दीबाट उठाएको पैसा सरकारी अधिकारीसम्मलाई बाँड्ने गरेको आरोप छ। उनले कारागारभित्रबाटै दैनिक लाखौँ रूपैयाँ असुल्ने गरेको बताइन्छ। राई र उनको आफन्तको सम्पत्ति छानबिन गरेर कारबाहीको दायरामा ल्याउनलाई प्रक्रिया अघि बढाइएको मोरङ प्रशासनले स्रोतले बतायो। कारागारभित्रका कैदीले सिदाबापत दैनिक ७ सय ग्राम चामल र ६० रूपैयाँ र दसैं खर्चबापत ३ सय रूपैयाँ पाउँछन्। तर पनि कारागारमा साप्ताहिक हिसाबले ठूलो मात्रामा रकम बुझाउनुपर्ने अवस्था रहेको गुनासो कैदीबन्दीका आफन्तको छ। एक कैदीका आफन्तका अनुसार सातामा ४ हजार रूपैयाँसम्म बुझाउनु पर्छ। ज्याला मजदुरी गर्दा परिवार पाल्नै मुस्किल छ, उनले भने, कारागारभित्र रहेका हाम्रा मान्छेलाई कुटेर मारिदिन्छन्भन्ने डरले ऋण काढेर पैसा बुझाउँछौं। उनका अनुसार कारागारभित्र चौकीदारलाई पैसा बुझाएपनि आफन्तले भने पाउँदैनन्। पैसा दिन नसेकमा रातभर कुटाइ खानुपर्छ भन्ने सुन्छौँ, उनले भने, कुटाइबाट बचाउनलाई जसरी भए पनि मासिक ठूलो रकम बुझाउनुपर्ने हाम्रो बाध्यता छ। कांग्रेसका नेता र गृहमन्त्रीको ठाडो निर्देशनमा गिरीलाई मोरङ ! यसैबीच राईलाई झुम्का पठाएर उनको ठाउँमा गुन्डा नाइके गिरीलाई पुनः ल्याउन खोजिएपछि कारागारभित्रका कैदीबन्दीले असुरक्षित महसुस गरेका छन्। अपहरण तथा शरीर बन्धक मुद्दामा कैद सजाय भुक्तान गरिरहेका अपराधिक पृष्ठभूमिका गिरीको सरुवाको पत्र गत भदौ १७ गते नै कारागारलाई प्राप्त भएको हो। तर चौतर्फी विरोध भएकैले उनलाई मोरङ पठाउने आँट कारागार विभागले गर्न सकिरहेको छैन। जिल्ला प्रशासन कार्यालय मोरङमा पनि गिरीलाई नल्याउनलाई पहल गर्न आग्रह गर्दै कैदीबन्दीका आफन्तले सोमबार निवेदन दिएका छन्। कैदीबन्दीलाई कुटपिट गर्ने, चरम यातना दिने, महिनामारी असुल्ने तथा कारागारभित्र सजाय भुक्तान गरिरहेकाहरुलाई उपभोग्य वस्तु महँगो मूल्यमा बिक्री गर्ने, टेलिफोनमा मंहगो मूल्य लिने तथा बाहिर फिरौती असुलीको धन्दा चलाउने गरेको पाइएपछि गिरीलाई सरुवा गरेर डिल्ली बजार स्थानान्तरण गरिएको थियो। गिरीको मोरङबाट सरुवा भएपछि चौकीदारको जिम्मेवारी पाएका राईको हर्कतले पनि सीमा नाघेको हो। स्रोतका अनुसार गिरीलाई ल्याइने भएपछि कारागारभित्र उधुम मच्चाइरहेका राईलाई स्थानान्तरण गर्नुपर्ने अवस्था आएको हो। कारागार भित्रको टेलिफोन, पसल र खानाबाट मात्रै दैनिक लाखौँ रकम कमाइ हुने भएकाले चौकीदारका लागि मोरङ कारागार आम्दानीको राम्रो स्रोत मानिन्छ। अवैध कमाई सबैलाई बाँड्ने गरेपछि चौकीदारका सवालमा सरकारी पक्षले बोल्न नसक्ने गुनासो कैदीबन्दीको छ। विराटनगर महानगरपालिका ११ घर भएका गिरी नेपाली कांग्रेसका नेताहरुको संरक्षणमा अपराध गर्दै आएका गुन्डा नाइके हुन्। छोटो समयमै अकूत सम्पत्ति आर्जन गरेको देखिएपछि उनीविरुद्ध सम्पत्ति शुद्धीकरण विभागमा पनि मुद्दा चलाइएको थियो। मोरङ ल्याउन कांग्रेसका नेताहरुले लविङ गरिरहेका बेला कांग्रेस सभापति शेरबहादुर देउवाको नेतृत्वमा सरकार बनेपछि गिरीले पुनः मोरङ आउने अवसर जुराएका छन्। स्रोतका अनुसार गृहमन्त्री बालकृष्ण खाँडको ठाडो निर्देशनमा उनलाई मोरङ पठाउन लागिएको हो। अभिषेक गिरीसँगै उनका टिमका अन्य तीन जनाको पनि विराटनगर सरुवा भएको थियो। अपहरण मुद्दामै कैद भुक्तान गरिरहेका गिरीका सहयोगी राजु श्रेष्ठ, असित सैँवु र वन मुद्दाका कैदी मनोज कार्कीको पनि एकै पटक विराटनगरस्थित मोरङ कारागार सरुवा गरिएको हो। मोरङ कारागार प्रवेश गर्ने मुख्य गेट। कारागार विभागका एक अधिकारीका अनुसार एउटा कारागारबाट स्थानान्तरण भइसकेका कैदीलाई पुनः सोही स्थानमा सरुवा गर्न मिल्ने कानुनी व्यवस्था छैन। गिरीको सवालमा कानुनी व्यवस्था र अभ्यासविपरीत निर्णय भएको विभागका कर्मचारीको भनाइ छ। स्रोतका अनुसार गृहमन्त्री र कांग्रेस नेताले भने मोरङ पठाउन दबाब दिइरहेका छन्। उनलाई संरक्षण दिइरहेका कांग्रेस नेताहरुकै आग्रहमा रकमको चलखेल गरेर चौकीदार बनाउन पुनः गिरीलाई मोरङ कारागार पठाउने निर्णय भएको गृह स्रोतले बतायो। निमित्त जेलर पोखरेलले गिरीलाई कहिले ल्याइन्छभन्ने यकिन नभएको बताए। गिरी लामो समयदेखि विराटनगरलाई आधार बनाएर गुन्डागर्दीमा संलग्न थिए। अपहरण मुद्दामा दोषी ठहर भएसँगै कैद काट्दै गरेका बेला कांग्रेसका नेताको संरक्षणमा कारागारभित्रैबाट अवैध धन्दा चलाउने गरेको पाइएपछि उनलाई मोरङबाट काठमाडौं पठाइएको थियो। २ सय ५० पुरुष र ५० महिला गरेर ३ सय कैदीबन्दीको क्षमता रहेको मोरङ कारागारमा अहिले एक हजार २ सय जना कैदीबन्दी रहेको निमित्त जेलर पोखरेलले बताए।"
विमानमा समस्या थिएन,"काठमाडौं : बुद्ध एयरको जहाज एटीआर७२मा समस्या नआएको आन्तरिक छानबिन समितिले निष्कर्ष निकालेको छ। ल्यान्डिङ गियरमा समस्या आएपछि त्यस दिन विराटनगरबाट फर्केको विमानले काठमाडौंको आकाशमा पाँच फन्का मारेर मात्र अवतरण गरेको थियो। तर, सो समयमा जहाजमा कुनै पनि समस्या नदेखिएको बुद्ध एयर स्रोतले जानकारी दिएको छ। बुद्ध एयरले सोमबार नेपाल नागरिक उड्डयन प्राधिकरणलाई बुझाएको आन्तरिक जाँचबुझको रिपोर्टमा सो विषय उल्लेख गरिएको छ। बुद्ध एयरले प्राधिकरणलाई बुझाएको रिपोर्टमा भनिएको छ, ककपिटमा भएको पर्याप्त स्रोत तथा साधनलाई प्रयोग गरी परिस्थितिलाई सामान्य बनाउनुभन्दा पनि बाहिरी सूचनालाई विश्वास गरिएको देखिएको छ। कम्पनीले यो घटनाबाट अचम्मित भएको भन्दै यसमा हुन सक्ने मानवीय त्रुटिलाई नजिकबाट केलाइने पनि जनाएको छ। उक्त जहाज गत मंगलबारबाटै नियमित उडानमा छ। कम्पनीका प्राविधिज्ञ र प्राधिकरणका प्राविधिज्ञहरूको विस्तृत चेक जाँचपछि जहाज नियमित उडानमा पठाइएको प्राधिकरणले जानकारी दिएको छ। उक्त घटनापछि वरिष्ठ क्याप्टेन आङ्गेलु शेर्पालगायतका चालक दलका सदस्यहरू प्राधिकरणको निर्णयअनुसार नियमित उडानमा फर्किएका छैनन्। प्राधिकरणले हवाई सुरक्षा विभागअन्तर्गतको नियमित प्रक्रियाका आधारमा चालक दललाई ग्राउन्डेड गराएको जानकारी दिएको छ। कम्पनीले बुझाएको रिपोर्टलाई पुनः छानबिनपछि मात्र के गर्ने भन्ने निष्कर्ष निकालिने प्राधिकरणका निमित्त महाप्रबन्धक राजकुमार क्षेत्रीले जानकारी दिए। जहाजमा समस्याका कारण फर्काइएको विराटनगर विमानस्थलको दाबी विराटनगर विमानस्थलले भने त्यसदिन बुद्ध एयरको जहाजको पछाडिको चक्का ल्यान्डिङ गर्ने क्रममा नखुलेको दाबी गरेको छ। एयर ट्राफिक कन्ट्रोलर नारायण श्रेष्ठले कन्ट्रोल रुमबाट ५० मिटरको दूरीबाट नै जहाजलाई अवलोकन गरिएको बताएका छन्। उनले भने, म र दुर्गामणि चौधरी थियौं। कन्ट्रोल रुमबाट बढीमा ५० मिटरको दूरीसम्म जहाजलाई होल्ड गराउँदा छर्लंग रूपमा नै पछाडिको चक्का नझरेको देखिएको थियो । ल्यान्ड गर्ने क्रममा पाइलटले इन्डिकेटरमा समस्या आएको विराटनगरस्थित कन्ट्रोल रूममा रिपोर्ट गरेका थिए। ल्यान्डिङ गियरमा समस्या देखिएकोले तल उडेर आउँछौ र हाम्रो चक्का झर्यो कि झरेन हेर्दिनुहोस् भनेको श्रेष्ठ बताउँछन्। त्यसपछि हामीले हेर्दा दुई वटा चक्का मज्जाले झरेको र पछाडिको चक्का एकदम नै गाह्रोसँग झरेको देखेको उनले बताए। त्यसपछि उक्त जहाज काठमाडौं डाइभर्ट भएको थियो। काठमाडौं आएपछि पनि करिब १० पटकको प्रयासमा पछाडिको चक्का झरेपछि जहाज नर्मल ल्यान्डिङ भएको थियो। विराटनगरमा अवतरणको क्रममा समस्या देखिएको नै हो। प्राविधिक कुरा भएकोले पछि कसरी समस्या समाधान भयो त्यो भन्न सकिन्न श्रेष्ठले जानकारी दिए। जहाज ल्यान्ड गर्ने सम्बन्धमा एयर ट्राफिक कन्ट्रोलरको निर्देशन नै महत्वपूर्ण मानिन्छ। विराटनगर विमानस्थल पनि उक्त समयमा पाइटलले सही निर्णय गरेको बताउँछ। विराटनगर विमानस्थलको रनवे १५ सय मिटर हुनु, फायर फाइटर क्याटगोरी पनि २ मात्र हुनु, बुद्ध एयरका प्राविधिज्ञ पनि काठमाडौंमा हुनुजस्ता कारणले गर्दा पनि जहाज फर्काउने निर्णय सही भएको बताइन्छ। विराटनगरको तुलनामा काठमाडौं विमानस्थलको रनवे तीन हजार मिटर र फायरफाइटर क्याटेगोरी पनि प्लस ९ रहेको छ। आकस्मिक ल्यान्डिङ गर्दा आवश्यक प्राविधिक पूर्वाधार काठमाडौं विमानस्थलमा बढी रहेको छ। बुद्ध एयरको अपिल बुद्ध एयरले आफ्नो जहाजमा कुनै खराबी नभएको प्रष्ट्याएको छ। काठमाडौंबाट विराटनगरका लागि उडेको जहाज त्यहाँ अवतरण गर्न नसकी काठमाडौं फर्किएको घटनापछि आएका विभिन्न टीकाटिप्पणीबारे बुद्ध एयरले स्पष्ट पारेको हो। बुद्ध एयरका प्रबन्धनिर्देशक वीरेन्द्रबहादुर बस्नेतले सोमबार यात्रुहरूको हितमा जारी गरेको सूचनामा कुनै निहित स्वार्थ बोकेकाहरूले नकारात्मक सूचना फैलाइरहेको बताइएको छ। सूचनामा भनिएको छ, सो जहाजबारे अध्ययन गरिएको प्रारम्भिक रिपोर्ट नागरिक उड्डयन प्राधिकरणमा सोही दिन बुझाएका थियौं। त्यसबेला सो जहाजमा प्राविधिक समस्या नभएको भनिएको थियो। बुद्धले आफ्ना जहाजहरू ठीक अवस्थामा रहेको दाबी गरेको छ।"
"साफ च्याम्पियनसिप : नेपालको लगातार दोस्रो जित, श्रीलंका ३२ ले पराजित","काठमाडौं : माल्दिभ्समा जारी साफ च्याम्पियनसिप २०२१ मा नेपालले श्रीलंकालाई पराजित गरेको छ। नेपालले लगातार दोस्रो जित निकालेको हो। सोमबार राति सम्पन्न खेलमा नेपालले श्रीलंकालाई ३२ गोल अन्तरले पराजित गरेको हो। श्रीलंकालाई नेपालले साफमा २२ वर्षपछि पराजित गरेको हो। यसअघि श्रीलंकालाई नेपालले सन् १९९९ मा पराजित गरेको थियो। नेपालका लागि खेलको ३३औं मिनेटमा सुमन लामाले अग्रता दिलाएका थिए। त्यस्तै दोस्रो हाफको सुरुवातमै अन्जान विष्टले नेपालको अग्रता दोब्बर बनाए। तर श्रीलंकाका मार्विन ह्यामिल्टनले ५७औं मिनेटमा नेपालविरुद्ध गोल फर्काए। खेलको ८६औं मिनेटमा तेज तामाङको क्रस पासमा आयुष घलानले नेपाललाई ३१ को स्थितिमा पुर्याए। खेलको इन्ज्यूरी टाइममा गौतम श्रेष्ठले ह्यान्ड गरेपछि श्रीलंकाले पेनाल्टी पायो। त्यसलाई उसका डि सिल्भाले सदूपयोग गरे। यद्यपि खेल नेपालको पक्षमा रह्यो। यो जितसँगै नेपाल शतप्रतिशत नतिजासहित पहिलो स्थानमा रहेको छ। त्यस्तै बंगालादेश दोस्रो स्थानमा रहेको छ। उसले सोमबार भारतसँग ११ को बराबरी खेलेसँगै ४ अंक बटुलेको छ। नेपालले यसअघि आफ्नो पहिलो खेलमा आयोजक माल्दिभ्सलाई १० ले पराजित गरेको थियो। यसपटक साफमा पाँच टिमले मात्र प्रतिस्पर्धा गरिरहेका छन्। नेपालसहित भारत, बंगलादेश, श्रीलंका र माल्दिभ्सले प्रतिस्पर्धा गरिरहेका हुन्। कोरोना महामारीका कारण भुटानले सहभागिता जनाएको छैन भने फिफाको कारबाहीका कारण पाकिस्तानले खेलेको छैन। पाँच टिमले एक आपसमा खेलेपछि शीर्ष दुई टिमले फाइनल खेल्नेछन्। नेपालको लक्ष्य फाइनल पुग्ने रहेको छ। हालसम्म नेपाल साफ च्याम्पियनसिपको फाइनलसम्म पुग्न सकेको छैन। उपाधि दाबेदारका रूपमा हेरिदै आइएपनि सेमिफाइनलसम्म मात्र पुग्न सकेको छ। नेपालले अब २४ गते भारतको सामना गर्नेछ भने २७ गते बंगलादेशसँग खेल्नेछ।"
किन भइरहन्छ बारबेन्च विवाद ?,"काठमाडौं : सर्वोच्च बार अध्यक्ष : सम्माननीयज्यू (प्रधानन्यायाधीश)ले मन्त्रिपरिषद्मा भागबन्डा खोज्नुभएको टिकाटिप्पणी भइरहेको छ। यसले हामीलाई चिन्तित बनाएको छ। सत्यतथ्य के हो ? हामी यसबारे बुझन् आएका हौं। प्रधानन्यायाधीश : मैले बाहिर आएका सबै कुराको खण्डन गरेर साध्य छैन। सर्वोच्च बार अध्यक्ष : यसलाई त हो भने हो, होइन भने होइन भनेर प्रस्ट पार्नुपर्ने स्थिति देखियो। किनभने, यसमा हामी सबै (बारबेन्च)लाई असर पर्ने कुरा छ। सत्य हो भने सत्य, झूटा हो भने झूटा भन्नु जरुरी छ। नभए यसले गलत सन्देश प्रवाह गर्छ। प्रधानन्यायाधीश : मैले संविधानविपरीतको काम गर्ने कुरा भएन। मन्त्रिमण्डल गठन गर्ने प्रधानमन्त्रीको निर्णयको कुरा हो। मैले सिफारिस गर्ने पनि होइन। सर्वोच्च बार अध्यक्ष : यही कुरा प्रेस वक्तव्यमार्फत प्रस्ट पारिदिनुहोस्। प्रधानन्यायाधीश चोलेन्द्रशमशेर जबरा र नेपाल बार एसोसिएसनको सर्वोच्च अदालत इकाइका अध्यक्ष पूर्णमान शाक्यसहित पदाधिकारीबीच सोमबार बिहान भएको संवाद हो यो। उनीहरूबीच झन्डै आधा घण्टा छलफल भएको थियो। उक्त बैठकमा भएको समझदारीअनुसार केही घण्टापछि सर्वोच्चका प्रवक्ता बाबुराम दाहालले प्रेस विज्ञप्ति जारी गरे। मन्त्रिपरिषद् विस्तारमा प्रधानन्यायाधीशलाई जोड्नु असान्दर्भिक रहेको विज्ञप्तिमा उल्लेख छ । (हेर्नुहोस् विज्ञप्ति) त्यसलगत्तै बारका महासचिव लीलामणि पौडेलले विज्ञप्ति निकाले। यो विषयलाई सामान्य रूपमा नलिन उसले चेतावनी दिएको छ। सामान्य ठाने न्यायपालिका र यसको नेतृत्व मात्र होइन सरकारविरुद्ध पनि कडा विरोधका कार्यक्रम गर्न बाध्य हुने विज्ञप्तिमा उल्लेख छ। (हेर्नुहोस् विज्ञप्ति) यो त बारबेन्च खटपटको ताजा घटना मात्रै हो। न्यायरूपी तराजुका दुई पाटाबीच पटकपटक खटपट पर्दै आएको छ। जसले गर्दा न्यायसम्पादनमा ढिलाइ हुने गरेको छ। सर्वोच्चका न्यायाधीश पदमा पवनकुमार ओझाको नियुक्तिपछि २०६२ सालमा विवाद बढेको थियो। बारले प्रधानन्यायाधीश र न्यायाधीश ओझालाई कुनै पनि कार्यक्रममा सहभागी नगराउने निर्णय गरेको थियो। उसले २०५६ भदौ ९ गते मुलुकभरका अदालतमा बहस नगर्न आफ्ना सदस्यलाई आह्वानसमेत गरेको थियो। तत्कालीन प्रधानन्यायाधीश हरिप्रसाद शर्मा (२०६१६२)ले अस्ट्रेलियाको गोल्ड क्वेस्टमा आयोजित एसिया प्यासिफिकका प्रधानन्यायाधीशको सम्मेलनमा तत्कालीन राजा ज्ञानेन्द्र शाहको समर्थनमा बोलेपछि तनाव भएको सर्वोच्चका पूर्वरजिस्ट्रार डा रामकृष्ण तिमिल्सेना सुनाउँछन्। डा तिमिल्सेनाका अनुसार २०६१ माघ १ देखि २०६२ साउन १४ सम्मको झन्डै ६ महिने कार्यकालमा शर्मा एकपल्ट पनि इजलास बसेनन्। यस्ता विवादको शृंखला अझै टुटेको छैन। बार र बेन्चको भूमिका सहयोगात्मक र समन्वयात्मक भएन भने न्यायसम्पादनमा जहिले पनि असर पर्छ। रामकुमार प्रसाद शाह, पूर्वप्रधानन्यायाधीश कतिपय विषयमा संस्थागत चाहना र व्यक्तिगत स्वार्थ हावी हुन्छ। आआफ्नो मतको वकालत गर्ने क्रममा तनाव सिर्जना हुन्छ। डा रामकृष्ण तिमिल्सेना, पूर्वरजिस्ट्रार, सर्वोच्च अदालत भनाइ र गराइमा एकरूपता हुनुपर्छ। बारबेन्च सम्बन्ध अटुट नै रहन्छ। के गर्दा ठीक हुन्छ ? छलफल चलिरहेको छ। चण्डेश्वर श्रेष्ठ, अध्यक्ष, नेपाल बार एसोसिएसन बार त एउटा वाच डग हो। बारको आस्था र विश्वासमा बेन्चबाट तलमाथि भएपछि अलिअलि खटपट त भई नै हाल्छ। पूर्णमान शाक्य, अध्यक्ष सर्वोच्च बार पूर्वप्रधानन्यायाधीश रामकुमार प्रसाद साह भन्छन्, बार र बेन्चको सहयोगात्मक र समन्वयात्मक भूमिका भएन भने न्यायसम्पादनमा जहिले पनि असर पर्छ। कानुन व्यवसायीको छाता संगठन हो बार। उनीहरूको बहस सुनेर बेन्च (इजलास)ले फैसला गर्छन्। सर्वोच्च बारका अध्यक्ष शाक्य भन्छन्, बार त एउटा वाच डग हो। बारको आस्था र विश्वासमा बेन्चबाट तलमाथि भएपछि अलिअलि खटपट त भई नै हाल्छ। बारकी केन्द्रीय उपाध्यक्ष रक्षा बस्याल आपसी मतभिन्नताले गर्दा सम्बन्ध सुमधुर हुन नसकेको स्वीकार गर्छिन्। बार र बेन्चको सम्बन्ध नङमासुको हो। सहयोगात्मक सम्बन्ध हुनुपर्नेमा संशय पैदा भएको छ, उपाध्यक्ष बस्याल भन्छिन्। पछिल्लो समय संवैधानिक परिषद्सम्बन्धी अध्यादेश र त्यसका आधारमा भएका नियुक्तिविरुद्ध परेको मुद्दामा द्वन्द्व देखिएको छ। बारले एमिकस क्युरी (अदालतका सहयोगी) बेन्च (इजलास)मा नपठाउँदा सुनुवाइ नै रोकिएको छ। प्रधानन्यायाधीशसहितको संवैधानिक परिषद्ले विवादास्पद अध्यादेशका आधारमा संवैधानिक निकायमा ५२ जनालाई नियुक्तिको सिफारिस गरेको थियो। अध्यादेशका आधारमा गरिएको नियुक्ति बदरको माग गर्दै वरिष्ठ अधिवक्ता दिनेश त्रिपाठी र अधिवक्ता ओमप्रकाश अर्यालले नौ महिनाअघि रिट दायर गरेका थिए। संवैधानिक परिषद् सदस्यसमेत रहेका प्रधानन्यायाधीश जबरासमेतको संलग्नतामा निर्णय भएकाले उनी इजलासबाट अलग हुनुपर्ने तर्क गरे। प्राकृतिक न्यायको सिद्धान्तअनुसार जबराबाहेकको संवैधानिक इजलासबाट सुनुवाइ हुनुपर्ने माग त्रिपाठी र अर्यालको थियो। तर, अधिवक्ता गणेश रेग्मीले १६ भदौमा संवैधानिक इजलासमा प्रधानन्यायाधीशको अनिवार्य उपस्थिति हुनुपर्ने दाबीसहित रिट दायर गरे। त्यसको भोलिपल्टै न्यायाधीश हरिप्रसाद फुयाँलको एकल इजलासले उक्त रिटको टुंगो नलागेसम्म संवैधानिक नियुक्तिविरुद्धका निवेदनको सुनुवाइ रोक्न अन्तरिम आदेश दिए। एमिकस क्युरीलाई उपस्थित गराउन आदेश पनि दिए। न्यायिक वृत्तमा उक्त आदेशको आलोचना भएको छ। गम्भीर संवैधानिक व्याख्या आवश्यक परे विषय विज्ञका रूपमा एमिकस क्युरी झिकाउने अभ्यास छ। बार केन्द्रले अध्यक्ष चण्डेश्वर श्रेष्ठ र पूर्वअध्यक्ष शेरबहादुर केसी अनि सर्वोच्च इकाइले अध्यक्ष शाक्य र वरिष्ठ अधिवक्ता रविनारायण खनाललाई एमिकस क्युरी तोकेका थिए। त्यसपछि २८ भदौमा बार र बेन्च समन्वय समितिको बैठक बसेको थियो। उक्त बैठकमा सहभागी सर्वोच्च बारका अध्यक्ष शाक्य फुयाँलको इजलासले दिएको आदेशसहित रिटसम्बन्धी अन्तिम सुनुवाइ गम्भीर संवैधानिक प्रश्नसमेत समावेश भएको हुनाले संवैधानिक इजलासमा राखेर टुंग्याउनुपर्छ भन्ने समझदारी भएको सुनाउँछन्। तर, पेसीचाहिँ संयुक्त इजलासमा तोकियो। त्यसले गर्दा अलिकति अलमल भयो, शाक्य भन्छन्, हामीले के गर्ने भन्ने टुंगो लगाउन सकेनौं। एमिकस क्युरी पठाएनौं। प्रधानन्यायाधीशले उक्त मुद्दालाई न्यायाधीशहरू प्रकाशकुमार ढुंगाना र मनोजकुमार शर्माको इजलासमा तोकेका थिए। संवैधानिक इजलासमा सुनुवाइ नगर्ने भएपछि बार चिढिएको थियो। २८ भदौको समझदारी कार्यान्वयन नभएकाले एमिकस क्युरी नपठाइएको बारका पदाधिकारी बताउँछन्। सर्वोच्चका एक न्यायाधीश भने अदालतको आदेश नमान्ने प्रवृत्ति बारमा देखिएको बताउँछन्। किन हुन्छ, खटपट ? बारबेन्च खटपट हुनुमा विभिन्न कारण छन्। सर्वोच्चका पूर्वरजिस्ट्रार डा रामकृष्ण तिमिल्सेना बारबेन्च सम्बन्धमा बेलाबखत तनाव देखापर्ने गरेको बताउँछन्। पेसी व्यवस्थापन, संवैधानिक इजलासको अधिकार क्षेत्र, समय व्यवस्थापनलगायत कतिपय सवालमा एउटै मत हुँदैन, डा तिमिल्सेना भन्छन्, कतिपय विषयमा संस्थागत चाहना र व्यक्तिगत स्वार्थ हावी हुन्छ। आआफ्नो मतको वकालत गर्ने क्रममा तनाव सिर्जना हुन्छ। न्याय प्रणालीको सुदृढीकरण, संवैधानिक मूल्य मान्यताको जर्गेनामा दुवैको उद्देश्य एकै हुनुपर्ने सुझाव उनी दिन्छन्। बारका पूर्वउपाध्यक्ष टीकाराम भट्टराईका अनुसार न्यायपालिकाले स्थापित मूल्यमान्यताविपरीतका क्रियाकलाप गरेको अवस्थामा खटपट देखापर्ने बताउँछन्। नागरिकको आवाजको प्रतिनिधित्व गर्ने संस्था बार हो। सेवाग्राहीको गुनासो पनि सुन्छ। त्यो आधारमा बारले न्यायपालिकालाई सुझाव दिन्छ, अधिवक्ता भट्टराई भन्छन्, ती सुझावलाई अदालतले ग्रहण गर्न वा सम्बोधन गर्न चाहेन भने खटपट आउँछ। पूर्वप्रधानन्यायाधीश शाह बारको समस्या बेन्च र बेन्चको कठिनाइ बारले बुझिदिनुपर्ने बताउँछन्। निर्णय वा आदेश गर्न बेन्च स्वतन्त्र हुन्छ। प्रत्यक्ष वा अप्रत्यक्ष रूपमा प्रभाव वा दबाबमा पार्ने काम कसैले पनि गर्नुहुँदैन, शाह भन्छन्, दबाब वा प्रभावमा पारेर आफ्नोे इच्छा लाद्ने काम कोही कसैबाट पनि हुनुहुँदैन। यस्तो खटपटले अदालतप्रतिको जनआस्थामा आघात पुग्ने अधिवक्ता भट्टराई बताउँछन्। न्यायपालिकाको गरिमा र साखमा प्रश्न उठ्छ। त्यसले अदालतका निर्णय र आदेशमा पनि प्रश्न उठाउँछ, उनी भन्छन्, सम्बन्धमा खटपट आउनु राम्रो होइन। संवादको माध्यमबाट समस्या समाधान गरिहाल्नुपर्छ। अध्यक्ष शाक्य न्यायपालिकालाई जहिले पनि सम्मान गर्नुपर्ने बताउँछन्। भन्छन्, प्रधानन्यायाधीशसँग छलफल जारी रहन्छ। बार बेन्चलाई सम्मान गर्ने र स्वतन्त्र राख्ने काममा लागिपरेको हुन्छ। बारका पूर्वमहासचिव सुनीलकुमार पोखरेल बार र बेञ्चबीच प्रतिद्धन्दिता हुन नहुने बताउँछन्। बार न्यायालयको वाच डगका रूपमा रचनात्मक किसिमले उभिनुपर्छ। कार्यपालिका र व्यवस्थापिकाबाट न्यापालिकामा हस्तक्षेप भयो भने अदालतको पक्षमा बोल्ने बार नै हो। अदालत आफंै बोल्न सक्दैन, अधिवक्ता पोखरेल भन्छन्, न्यापालिकाको अधिकार कटौती गर्ने वा बजेट घटाउने किसिमले कानुन पास गरियो भने वा न्यायालयका बारेमा कसैले नकारात्मक कुरा गरे बारले प्रतिरक्षा गर्नुपर्छ। बार अध्यक्ष चण्डेश्वर श्रेष्ठ समस्याको समाधान हुनेमा आशावादी छन्। भन्छन्, भनाई र गराईमा एकरूपता हुनुपर्छ। बारबेन्च सम्बन्ध अटुट नै रहन्छ। के गर्दा ठीक हुन्छ। छलफल चलिरहेको छ। सल्लाह गर्छौं।"
फेसबुकमा समस्या भएको ६ घण्टापछि पुनः सुचारु,क्यालिफोर्निया : फेसबुकमा समस्या आएको ६ घण्टापछि पुनः सुचारु भएको छ । फेसबुकसहित ह्वाट्सएप र इन्स्टाग्राममा सोमबार समस्या आएको थियो । करिब ६ घण्टापछि अरबौँ प्रयोगकर्ताले पुनः सेवा प्रयोग गर्न पाएको फेसबुकले जनाएको छ। यी तीनवटै सामाजिक सञ्जालहरू फेसबुक कम्पनीका हुन् जसलाई वेबसाइट र स्मार्टफोन एपहरूमा चलाउन सकिएको थिएन। फेसबुकले त्यसलाई नेटवर्किङसम्बन्धी समस्या बताउँदै त्यसका लागि माफी मागेको छ। उसले ती समस्या सुल्झाउन र आफ्ना डिजिटल मञ्चहरूलाई सामान्य अवस्थामा फर्काउन आफ्ना टोलीहरूले सक्दो छिटो काम गरेको जनाएको छ। साइबर सुरक्षा विज्ञहरूले उक्त अवरोध प्रविधिमा देखा परेको आन्तरिक समस्याका कारण सिर्जना भएको हुन सक्ने ठाने पनि त्यो त्यहीँ भित्रकै कसैले सिर्जना गराएको समस्या हुन सक्ने अवस्थालाई सैद्धान्तिक रूपमा सम्भव ठान्छन्। बाह्य ह्याकिङ भएको सम्भावना चाहिँ कम ठानिएको छ। बीबीसीका उत्तर अमेरिका प्रविधि संवाददाताका अनुसार यसको कारण अझै स्पष्ट भइसकेको छैन।
ज्येष्ठ नागरिकलाई भत्ताले भरथेग,"काठमाडौं : रोल्पा माडीका कुलबहादुर बाथा गत वर्षदेखि भत्ता पाउन थालेका छन्। हातमुख जोड्न धौधौ भइरहेको बेला उनलाई सरकारले भत्ता उपलब्ध गराएपछि उनी खुसी छन्। आर्थिक अवस्था कमजोर भएका बाथा सरकारले दिएको चार हजार रुपैयाँले आफ्नो जीवन निर्वाहमा सहज भएको बताउँछन्। उनले गाउँपालिकाकै बैंकबाट चाहिएको बेला रकम झिक्छन् र खर्च गर्छन्। भत्ता पाउन थालेपछि परिवारले समेत उनलाई स्याहार गर्न थालेका छन्। भत्ता पाउनुअघि छोराबुहारीको अपहेलना सहनुपथ्र्यो। तर अहिले भत्ता पाउन थालेपछि परिवारमा सम्बन्ध प्रगाढ बन्दै गइरहेको छ। दाङकी रामकली खत्री पनि दुई वर्षदेखि वृद्धभत्ता पाउन थालेकी छन्। भत्ताले उनको अनुहारमा चमक छाएको छ। पारिवारिक पृष्ठभूमि राम्रै भएपनि सरकारले दिने भत्ताले खुसी ल्याउने गरेको उनले बताइन्। उनले पाएको भत्ताले मनलाग्दी खर्च गर्न पाएको बताउँछिन्। रुकुमका मनप्रसाद केसी सरकारबाट पाउने भत्ताले ठूलो राहत दिएको बताउँछन्। सरकारले दिने भत्ताले नुन, तेल, दाल, चामल, साबुन, औषधिमूलो किन्न सहज भएको उनी बताउँछन्। भत्ताले जीवन निर्वाह गर्न सहज भएको छ उनले भने, जिन्दगी गुजार्न ठूलो राहत मिलेको छ। बाथा र खत्री र केसी मात्र नभई वृद्धवृद्धा सबैले सामाजिक सुरक्षा पाइरहेका छन्। यसले जीवनदेखि थाकिएका, परिवारबाट अपहेलित ज्येष्ठ नागरिकमा उत्साह बढेको छ। २०६८ को गनगणनाको आधार मान्दा हाल ११ लाखभन्दा बढी ज्येष्ठ नागरिक छन्। उनीहरूको १७ लाख भन्दा बढी बैंकमा खाता छ। सरकारले सामाजिक सुरक्षा भत्ता बैंकिङ प्रणालीबाट वितरण गर्न सुरु गरेको छ। सरकारले चालू आर्थिक वर्षदेखि वृद्धभत्ता बढाएर चार हजार पुर्याएको छ। यसअघि तीन हजार रुपैयाँ दिइन्थ्यो। सरकारले वृद्धवृद्धालाई सम्मानस्वरूप सामाजिक सुरक्षा भत्ता दिने गर्छ। आधारभूत मानवीय आवश्यकता पूरा हुने सुनिश्चितता सामाजिक सुरक्षाले गर्छ। सामाजिक सुरक्षा सरकारको बृहत् अवधारणा हो। यो सेवाग्रहीले पाउने अनुदान हो। सक्रिय जीवन बिताएका तथा अशक्तले सरकारबाट सामाजिक सुरक्षास्वरूप सरकारबाट विशेष सुविधा पाउँछन्। गृह मन्त्रालय अन्तर्गतको राष्ट्रिय परिचयपत्र तथा पञ्जीकरण विभागका अनुसार हालसम्म २८ लाखले सामाजिक सुरक्षा भत्ता पाउँछन्। सरकारले विभिन्न ८ शीर्षकमा सामाजिक सुरक्षा भत्ता दिन्छ। सामाजिक सुरक्षा भत्ता सामाजिक सहयोग अन्तर्गत नगद प्रवाह कार्यक्रम हो। पञ्जीकरण कार्यालयका अनुसार यस किसिमबाट प्रदान गरिँदै आएको सामाजिक सुरक्षा भत्ता धनीगरिब, विशेष क्षेत्र विभेद नगरी वितरण गरिन्छ। वृद्ध, दलित, अपांग, लोपोन्मुख, विधवा, एकल महिला र दलित तथा पिछडिएका क्षेत्रका बालबालिकाजस्ता उच्च जोखिममा रहन सक्ने समूह सरकारको सामाजिक सुरक्षा कार्यक्रमबाट लाभान्वित भएका छन्। २०५१ देखि गृह मन्त्रालयले वृद्धभत्ताका रूपमा ७० वर्षमाथिका नागरिकलाई एक सय रुपैयाँ दिन सुरु गरेको थियो। त्यतिबेला नमुनाको रूपमा २० जिल्लाबाट सुरु भएको कार्यक्रम त्यसपछि देशभर वितरण गर्न थालिएको थियो। मनमोहन अधिकारी प्रधानमन्त्री हुँदा ल्याइएको सामाजिक सुरक्षा कार्यक्रम अहिले पनि सर्वाधिक चर्चाको विषय बनेको छ। त्यसपछिका सबैजसो सरकारले सामाजिक सुरक्षा कार्यक्रमलाई विशेषरूपमा महत्त्व दिँदै आएका छन्। आव २०५२०५३ बाट स्थानीय विकास मन्त्रालयअन्तर्गत राखी ज्येष्ठ नागरिकलगायत विधवा र अपांगता भएका नागरिकलाई वृद्धभत्ता वितरण गरिएको थियो। सरकारले भत्ता वितरण कार्यलाई सरल र पारदर्शी बनाउन अनलाइन प्रविधि र बैंकिङ प्रणालीमार्फत वितरण गर्छ। सामाजिक सुरक्षा कार्यक्रम सञ्चालन कार्यविधि २०७५ अनुसार सबै स्थानीय तहले सामाजिक सुरक्षा पाउने व्यक्तिको विवरण अनलाइनमा प्रविष्ट गर्नुपर्छ। नाम दर्ता, लगतकट्टा र नवीकरण गर्नुपर्ने तथा बैंकको पहुँच भएका सबै स्थानीय तहले अनिवार्य रूपमा बैंकमार्फत वितरण गर्नुपर्ने प्रावधान छ। एजिङ नेपालका निर्देशक प्रकाश गौतमले सहरी क्षेत्रमा बैंकिङ प्रणालीबाट भत्ता दिने व्यवस्था गरिए पनि ग्रामीण क्षेत्रमा समस्या भएको बताउँछन्। बैंकसम्म पुग्न धेरै समय लाग्छ। घण्टौंसम्म हिँड्नुपर्ने बाध्यताले वृद्धवृद्धालाई सास्ती भइरहेको छ। वृद्धभत्तामै भ्रष्टाचार भएको भन्दै सरकारले बैंकिङ प्रणालीबाट भत्ता दिन कडाइ गरेको हो। निर्देशक गौतमका अनुसार दुर्गम क्षेत्रमा उक्त व्यवस्था व्यावहारिक नहुँदा सास्ती भइरहेको छ। सरकारले वडास्तरबाटै वृद्धभत्ता वितरण गर्र्दै आएको छ। कतिपय जनप्रतिनिधिले घरमै लगेर वृद्धभत्ता दिने गरेका छन्। यसले ज्येष्ठ नागरिकलाई राहत दिएको छ। यसपटकदेखि वृद्धवृद्धाले चार हजार रुपैयाँ भत्ता पाउने छन्। यसअघि सरकारले दुई हजार वृद्धभत्ता र एक हजार स्वास्थ्य उपचार खर्च शीर्षकमा भत्ता दिन्थ्यो। अहिले एकमुष्ठ रूपमा चार हजार रुपैयाँ दिने व्यवस्था गरिएको छ।"
गठबन्धन कि एमसीसी ?,"काठमाडौं : सत्तारुढ दलमा अमेरिकी मिलेनियम च्यालेन्ज कर्पोरेसन (एमसीसी)सँगको सम्झौता रोज्ने कि गठबन्धनलाई कायमै राख्ने भन्ने दुविधा उत्पन्न भएको छ। प्रधानमन्त्री शेरबहादुर देउवा एमसीसीलाई संसद्बाट छिटो पारित गर्ने पक्षमा छन्। यसकै लागि प्रधानमन्त्री देउवा संसद् अधिवेशन अन्त्य गर्न नमानेको गठबन्धनकै नेता बताउँछन्। तर, माओवादी केन्द्र र नेकपा (एकीकृत समाजवादी) संशोधन गरेर मात्रै पारित गर्नुपर्ने पक्षमा छन्। माओवादी नेता गिरिराजमणि पोखरेल यथास्थितिमा एमसीसी संसद्को निर्णय प्रक्रियामा लैजान नहुने बताउँछन्। अहिलेकै अवस्थामा एमसीसी राष्ट्रहितमा छैन। संशोधन र राष्ट्रिय सहमति कायम नगरी यसलाई संसद्मा लैजानु हुँदैन, नेता पोखरेल भन्छन्, प्रधानमन्त्रीले सोझै लैजानुभयो भने त्यसले गठबन्धनलाई प्रभाव पार्नेछ। एमसीसी बेग्लै विषय हो, सरकार विस्तारमा यसको कुनै साइनो छैन । यसमा यो विषय जोड्नु पनि उपयुक्त हुदैन । डा प्रकाशशरण महत, सहमहामन्त्री, कांग्रेस संशोधन नगरी संसद्मा लैजानु हुँदैन । प्रधानमन्त्रीले सोझै लैजानुभयो भने त्यसले गठबन्धनलाई प्रभाव पार्नेछ । गिरिराजमणि पोखरेल, नेता, माओवादी केन्द्र एमसीसीबारे गठबन्धनमा कुनै समस्या छैन। प्रधानमन्त्रीलाई महाधिवेशनको चटारो छ। मन्त्रालयको नाममा टुंगो लागेको छैन । डा बेदुराम भुसाल, महासचिव, नेकपा (एकिकृत समाजवादी) सरकारले अढाई महिना पुग्न लाग्दा पनि पूर्णता नपाउनुमा गठबन्धनबीच दलगत स्वार्थ मात्र नभई एमसीसी विवाद पनि मुख्य कारक देखिएको छ। यही कारण सत्ता गठबन्धनमा संशय पैदा भएको छ। सत्तासमीकरण परिवर्तन हुन सक्ने चर्चासमेत चल्न थालेको छ। प्रधानमन्त्री देउवाले भने गठबन्धनभित्र सहमति नजुटेकै बेला विपक्षी एमाले अध्यक्ष केपी शर्मा ओलीलाई फकाइरहेका छन्। देउवाका दूत बनेर सरकारका प्रवक्ता एवं कानुनमन्त्री ज्ञानेन्द्रबहादुुर कार्कीले तीनपटक ओलीलाई भेटिसकेका छन्। कार्कीले भदौ १५, ३१ र असोज १२ गते ओलीलाई उनकै निवास बालकोटमा भेट गरेका हुन्। ओली सरकारमा रहँदा पनि देउवाले एमसीसी पारित गराउन दबाब दिएका थिए। यही विषयमा देउवा र ओली एक हुन सक्ने सम्भावना पनि छ। ओलीले पनि एमसीसीबारे सत्ता गठबन्धन क्लियर हुनुपर्ने बताउँदै आएका छन्। गठबन्धनको धारणापछि मात्र आफ्नो पार्टीले त्यसबारे निर्णय गर्ने ओलीले सार्वजनिक गरिसकेका छन्। उनले यसबारे पहिलो विधान महाधिवेशनमा पनि कुरा राखेनन्। गठबन्धनमै सामेल जसपाका नेता डा बाबुराम भट्टराईले एमसीसीमा विवाद गर्न नहुने बताउँदै आएका छन्। प्रमुख राजनीतिक दलबीच राष्ट्रिय सहमति गरेर अनुमोदन गर्नुपर्ने भट्टराईको भनाइ छ। माओवादी अध्यक्ष पुष्पकमल दाहाल र नेकपा (एकीकृत समाजवादी)का अध्यक्ष माधवकुमार नेपाल भने सम्झौता संशोधनका पक्षमा छन्। विगतमा पार्टी एकता भई बनेको नेकपामा दाहाल र नेपाल पक्षधर नेताले यही विषयमा विवाद निकालेका थिए। दाहाल र नेपालको जोडबलमा एमसीसीबारे अध्ययन गर्न झलनाथ खनालको नेतृत्वमा कार्यदल नै बनेको थियो। त्यो कार्यदलले जस्ताको तस्तै पारित गर्न नहुने सुझाव दिएको थियो। कांग्रेस सहमहामन्त्री डा प्रकाशशरण महत सरकार विस्तारसँग एमसीसीको कुनै सम्बन्ध नभएको दाबी गर्छन्। एमसीसी बेग्लै विषय हो, सरकार विस्तारमा यसको कुनै साइनो छैन। यसमा यो विषय जोड्नु पनि उपयुक्त हुँदैन, नेता डा महत भन्छन्। विवादित बुँदामा सत्ता गठबन्धनका तर्फबाट प्रश्न सोधिएको र त्यसबारे एमसीसीले जवाफ दिइसकेको उनको भनाइ छ। उनका अनुसार गठबन्धनका दलहरूले मन्त्रीको नाम नदिएका कारण मन्त्रिपरिषद् विस्तार हुन नसकेको हो। प्रधानमन्त्रीले नाम दिन ताकेता गरिरहेको उनको भनाइ छ। प्रधानमन्त्री चिन्तित र गम्भीर हुनुहुन्छ, उनी भन्छन्, यति लामो समयसम्म पूर्णता नपाउनु उपयुक्त हुँदै होइन। सरकारले चाँडै पूर्णता पाउँछ। कांग्रेसकै अर्का एक नेता भने एमसीसी विवाद राजनीतिक धु्रवीकरणमा परिवर्तन हुन सक्ने बताउँछन्। एकीकृत समाजवादीका महासचिव डा बेदुराम भुसाल एमसीसीबारे गठबन्धनमा कुनै समस्या नरहेको बताउँछन्। सरकार पूर्णता नपाउनुसँग एमसीसी नजोडिने महासचिव डा भुसालको भनाइ छ। गठबन्धनमा यो विषयमा छलफल नै नभएको उनको दाबी छ। एमसीसीको कारणले नै सरकार विस्तार नभएको भन्ने मनगढन्ते हो, उनी भन्छन्, गठबन्धनमा एमसीसीको विषयमा छलफल नै भएको छैन। उनका अनुसार प्रधानमन्त्रीलाई पार्टी महाधिवेशनको चटारो लागेका कारण सरकार विस्तारमा ढिलाइ भएको हो। प्रधानमन्त्रीलाई महाधिवेशनको चटारो छ, उनी भन्छन्, मन्त्रालयको नाममा टुंगो लागेको छैन। अनि, कसरी पाउँला मन्त्रिपरिषद्ले पूर्णता ? यसबीच पार्टी अध्यक्ष माधवकुमार नेपाल बिरामी भएकाले गठबन्धनमा छलफल हुन नसकेको उनको भनाइ छ। प्रधानमन्त्रीले गठबन्धनका दलहरूसँग मन्त्री हुनेको नाम मागेका छन्। गठबन्धनका दल भने मन्त्रालयको नाम टुंगिएपछि मात्र नाम दिने अडान राखिरहेको गठबन्धनका नेताहरू बताउँछन्। अघिल्लो पटक देउवा प्रधानमन्त्री भएकै बेला एमसीसी सम्झौतामा हस्ताक्षर भएको थियो। तत्कालीन अर्थमन्त्री र हालका कानुनमन्त्री कार्कीले हस्ताक्षर गरेका थिए। देउवाले यसलाई अहिले प्रतिष्ठाको विषय बनाएका छन्। सरकारको नेतृत्व लिएलगत्तै एमसीसी उपाध्यक्ष फातिमा सुमारलाई बोलाएर देउवाले पास गराउन दबाब सिर्जना गराए। नेपाल र अमेरिकी सहयोग निकाय एमसीसीबीच सन् २०१७ सेप्टेम्बर १४ मा ऊर्जा र सडक पूर्वाधार विकासका लागि ५ सय मिलियन डलरको सम्झौता भएको थियो।"
