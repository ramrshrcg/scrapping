शीर्षक,विवरण
तीन वटा संसदीय समितिको सभापतिमा पाँच जनाको उम्मेदवारी,"जनकपुरधाम : मधेश प्रदेश सभामा लामो समयदेखि रिक्त सार्वजनिक लेखा समितिलगायत तीनवटा समितिको सभापतिमा पाँच जना सांसदले मनोनयन दर्ता गराएका छन् । मधेस प्रदेश सभाले सूचना जारी गरेपछि सहमति हुन नसक्दा सोमबार सत्तापक्ष र प्रतिपक्षका सांसदले छुट्टाछुटै मनोनय दर्ता गराएका हुन् । कृषि तथा भूमि व्यवस्था समितिको सभापतिमा एकल उम्मेदवारी परेपछि नेकपा माओवादी केन्द्रका जगत यादव निर्विरोध निर्वाचित भएका छन् । प्रदेशसभा स्थापनाको चार वर्ष बितिसक्दा पनि हालसम्म सभापति नपाएको सार्वजनिक लेखा समितिमा नेपाली कांग्रेसका तर्फबाट नरेश यादव र लोसपाको तर्फबाट प्रहलाद गिरी गोस्वामीले मनोनयन दर्ता गराएका हुन् । त्यसैगरी कृषि तथा भूमि व्यवस्थापन समितिको सभापतिमा सत्तारुढ नेकपा (एकीकृत समाजवादी)का मदनसेन प्रसाद श्रीवास्तव र प्रतिपक्ष नेकपा एमालेकी जगतारण देवीले मनोनयन पत्र दर्ता गराएका छन् । मंगलबार बस्ने सार्वजनिक लेखा समिति र कृषि तथा भूमि व्यवस्थापन समितिको बैठकले सभापतिको टुंगो लगाउने सम्भावना रहेको संसद सचिवालयले जनाएको छ । प्रदेशसभा स्थापनाकालमै विवाद भएपछि मधेस प्रदेशसभामा सार्वजनिक लेखा समिति सभापतिविहीन रहेको थियो । त्यसैगरी सर्लाहीका प्रदेश सांसद वीरेन्द्र सिंह महिला, बालबालिका तथा खेलकुद मन्त्री नियुक्त भएपछि कृषि तथा भूमि व्यवस्थापन समिति र एमालेमा प्रवेश गर्दा रामचन्द्र मण्डललाई माओवादी केन्द्रले बरखास्त गर्दा प्राकृतिक स्रोत तथा व्यवस्थापन समितिको सभापति पद रिक्त छ ।"
हिमपातले बाटोमा अलपत्र यात्रुको सेनाद्वारा उद्धार,"काठमाडौं : नेपाली सेनाले हिमपातका कारण बन्द यातायात सञ्चालनमा ल्याएको छ । पछिल्ला दिनमा भएको हिमपातले सुदूरपश्चिमका विभिन्न स्थानमा अवरुद्ध सडक खोलेर यातायात सञ्चालनमा ल्याएको हो । साथै बाटोमा अलपत्र यात्रुको उद्धारसमेत गरेको छ । सडकमा जमेको बाक्लो हिमपात हटाई यातायात सञ्चालन गरेको र फसेका यात्रुको उद्धार गरेको सैनिक जनसम्पर्क निर्देशनालयले विज्ञप्तिमार्फत जनाएको छ । सेनाले बैतडीको दशरथचन्द राजमार्ग (सतबाँझगोठलापानी) र महाकाली लोकमार्ग (खोडपेपाटनसतबाँझधरमघर) सम्म सडकमा जमेको हिमपात हटाएको हो । त्यसैगरी अछामको मंगलसेन नगरपालिका ६ स्थित ठूलासैनदेखि कमलबजार नगरपालिका ५ स्थित गैरिटाँडसम्म जमेको हिउँ पन्छाएर मध्य पहाडी लोकमार्गमा अवरुद्ध यातायात सञ्चालन गराएको निर्देशनालयले जनाएको छ । सेनाले भिमदत्त राजमार्ग सडक खण्डअन्तर्गत डडेलधुराको गन्यापधुरा गाउँपालिका १ स्थित भात्कांडा ईलाकादेखि साहुखर्क तथा साहुखर्कदेखि गैरा हुँदै हगुल्टे सडक खण्डमा जमेको हिउँ पनि पन्छाएको थियो । उक्त सडक खण्डमा फसेका यात्रुलाई सेनाले खाद्यान्न (बिस्कुट, अण्डा, पानी, चिया) तथा औषधिसमेत उपलब्ध गराएको निर्देशनालयको विज्ञप्तिमा उल्लेख छ ।"
वित्तीय बजारमा आउँदै नयाँ सहकारी बैंक,"काठमाडौं : नेपाल सहकारी बैंक लिमिटेडको दर्ता प्रक्रिया अगाडि बढेको छ । प्रस्तावित बैकका तदर्थ सञ्चालक समितिका अध्यक्ष सुरेन्द्र भण्डारीले प्रस्तावित बैंकको अवधारणापत्र र सम्भाब्यता अध्ययनको विषयमा नेपाल राष्ट्र बैंकका गभर्नर महाप्रसाद अधिकारी, डेपुटी गभर्नरलगायत उच्च अधिकारी समक्ष प्रस्तुतिकरण गरिसकेका छन् । राष्ट्र बैंकमा आयोजित कार्यक्रममा उनले राष्ट्र बैंकले तोकेअनुसारको सबै प्रक्रिया पूरा गरी प्रस्ताव तयार गरेको बताए । प्रतिस्पर्धात्मक मुलुकमा एउटामात्र बैंकले करिब ३० हजार सहकारीको कारोबार र अन्य आर्थिक क्रियाकलाप गर्न नसक्ने भएपछि नेपाल सहकारी बैंक दर्ता प्रकृया शुरु गरेको उनको भनाइ छ । राष्ट्र बैंकका गभर्नर अधिकारीले चाँडै नै प्रक्रिया अघि बढाइने आश्वासन दिए । प्रस्ताबित बैंकले यसअघि गएको पुस २२ गते सहकारी विभागका रजिष्ट्रार, उप रजिष्ट्रार लगायतका अधिकारीलाई प्रस्ताबित बैकको अवधारणापत्र प्रस्तुत गरेको थियो । साढे दुई अर्ब रुपियाँ चुक्ता पुँजी प्रस्ताव गरिएको नेपाल सहकारी बैंक सञ्चालनमा आएपछि यसलाई देशव्यापीरुपमा विस्तार गरिने अध्यक्ष भण्डारीले बताए ।"
पत्रकारलाई प्रहरीको आत्मरक्षा तालिम,"सोलुखुम्बु : जिल्ला प्रहरी कार्यालयले सोलुखुम्बुका सञ्चारकर्मीलाई आत्मरक्षा सम्बन्धी तालिम प्रदान गरेको छ । पत्रकारहरुले समाचार संकलनको क्रममा सामना गर्नुपर्ने असुरक्षालाई मध्यनजर गर्दै प्रहरीले सोमबारदेखि पत्रकारलाई तालिम दिन सुरु गरेको हो । प्रहरी नायव उपरीक्षक (डीएसपी) कवित कटवालसहितको तालिम प्राप्त टोलीले सञ्चार गृहमै पुगेर तालिम प्रदान गरेका छन् । सदरमुकाममा सञ्चालित सोलु एफएमबाट सुरु भएको तालिम क्रमित रुपले अन्य सञ्चार गृहमा पनि सञ्चालन गरिने जिल्ला प्रहरी कार्यालयले जनाएको छ । समाजमा भएका गलत कार्यलाई बाहिर ल्याउने क्रममा विभिन्न चुनौतीको समना गर्नुपर्ने भएकाले पत्रकारलाई आत्मरक्षा तालिम आवश्यक रहेको डीएसपी कटवालले बताए । समाचार संकलनको क्रममा कसैले भौतिक आक्रमण गरे कसरी बच्ने, संकलन गरिएका समाचार सामग्रीको संरक्षण कसरी गर्ने लगायतका सीपहरु तालिममा सिकाइएको थियो । प्राप्त तालिमले समाचार संकलनमा आइ पर्नसक्ने सम्भावित असुरक्षालाई चिर्न मद्दत मिल्ने सञ्चारकर्मीको विश्वास छ ।"
स्थानीय तहको निर्वाचन तयारीमा जुट्न कार्यकर्तालाई राप्रपा अध्यक्ष लिङ्देनको आह्वान,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले स्थानीय तहको निर्वाचनमा जुट्न नेता कार्यकर्तालाई आह्वान गरेका छन् । स्थानीय तहको आवधिक निर्वाचन आगामी वैशाख ३० गते गर्ने सरकारको निर्णय स्वागत गर्दै लिङ्देनले फेसबुकमा लेखेका छन्, 'स्थानीय तहको निर्वाचन तयारीमा युद्ध स्तरमा जुट्न राप्रपाका सबै तहका नेता कार्यकर्ताहरुमा आह्वान गर्दछु ।' सोमबार बसेको मन्त्रिपरिषद् बैठकले स्थानीय तहको निर्वाचन वैशाख ३० मा एकै चरणमा गर्ने निर्णय गरेको थियो ।"
"शेर्पा बस्तीमा बन्यो आधुनिक विद्यालय भवन, स्थानीय तहलाई हस्तान्तरण","नुवाकोट : नुवाकोटको पूर्वी भेगमा रहेको दुप्चेश्वरको करेजुङमा पक्की आधुनिक विद्यालय भवन निर्माण सम्पन्न भएको छ । गाउँमा रहेका विद्यार्थीको अध्ययन सुविधाका लागि निर्मित भूकम्प प्रतिरोधी भवन स्थानीय तहलाई हस्तान्तरण गरिएको छ । नुवाकोटको विदुरदेखि ५० किलोमिटर उत्तरपूर्वमा रहेको दुप्चेश्वर गाउँपालिका ६ करेजुङ्गस्थित नवज्योति आधारभूत विद्यालयमा नवनिर्मित पक्की भवन दुप्चेश्वर गाउँपालिकाका अध्यक्ष योविन्द्रसिंह तामाङलाई हस्तान्तरण गरिएको छ । आधुनिक पक्की भवन कुल दुई करोड २६ लाख रुपैयाँको लागतमा निर्माण सम्पन्न भएको हो । सहयोगी संस्था सप्रोस नेपालको तर्फबाट विद्यालय भवन निर्माण कार्यक्रम संयोजक केशबबाबु पौडेलले भवन निर्माण परियोजना सम्बन्धित मुख्य गतिविधि तथा निर्माणमा भएको खर्चको विवरण सार्वजनिक गरेका छन् । उनकाअनुसार ७ वटा कक्षा कोठा भएको दुई भवन, लैङ्गिकमैत्री शौचालय, १ सय ४८ मिटर घेराबार, २ सय ३१४४ घनमिटर रिटेनिङ्ग वाल निर्माण भएको छ । त्यस्तै, इन्टेक तथा १ हजार ९ सय ६५ मिटर पाइपलाइन बिछ्याएर दिगो खानेपानीको स्रोत व्यवस्थापन, प्रत्येक कक्षा कोठामा तथा कार्यालय कोठाको लागि फर्निचर, बालबालिकाको लागि खेल उद्यान तथा खेल सामाग्री, हात धुने स्थान निर्माण भएको छ । विद्यायमा भएको भवन हस्तान्तरण कार्यक्रममा प्रमाणपत्र र नमूना साँचो हस्तान्तरण पश्चात दुप्चेश्वर गाउँपालिका, ६ नं वडा कार्यालय, विद्यालय तथा सप्रोस नेपालको भूमिका तथा कार्य जिम्मेवारीहरु उल्लेख गरी सम्बन्धित सवै पक्षको हस्ताक्षर सहितको सहमतिपत्र आदानप्रदानसमेत भएको छ । सो कार्यक्रममा अभिभावक, विद्यार्थी, समाजसेवी, विद्यालय भवन निर्माणमा प्रत्यक्ष संलग्नहरु, जीईओसीई कन्सल्ट्यान्ट, सप्रोस नेपाल, गाउँपालिका कार्यालयका अध्यक्ष, उपाध्यक्ष, वडाध्यक्ष तथा सरोकारवाला प्रतिनिधिहरुको सहभागिता थियो । कार्यक्रमका प्रमुख अतिथि दुप्चेश्वर गाउँपालिकाका अध्यक्ष योविन्द्रसिंह तामाङले सम्पूर्ण सुविधासहित निर्मित पक्की भवन, शौचालय, खेल मैदानको व्यवस्थाले यस विद्यालय दुप्चेश्वरकै नमूना विद्यालयको रुपमा स्थापित भएको बताए । उनले पूर्णिमा कार्यक्रम र गाउँपालिकाबीच सहकार्य भएको र गाउँपालिका दुई विद्यालयहरुमा निर्मित भौतिक सरंचनाहरुको लागि पूर्णिमा कार्यक्रमलाई धन्यवाद दिए । कार्यक्रममा दुप्चेश्वर गाउँपालिकाकी उपाध्यक्ष अञ्जु आचार्य र दुप्चेश्वर ६ का वडाध्यक्ष किशोर आचार्यलगायतले दुप्चेश्वरमा भए गरेका विकास निर्माणका कार्यक्रमहरुका बारेमा जानकारी गराउँदै दुःखका साथ कमजोर भौतिक अवस्थामा पढाई सञ्चालन हुँदै आएकोमा नवनिर्मित भवन, खेल सामाग्री लगायतका सुविधाले पढाईस्तरमा सुधार हुने विश्वास व्यक्त गरे । मटम्याकडोनाल्डका क्षेत्रीय प्रतिनिधि साइमन होवार्थले भवनहरु निर्माण गरी समयमै हस्तान्तरण गर्न पाएकोमा खुशी व्यक्त गरे । सप्रोस नेपालका कार्यकारी निर्देशक डा सुनित अधिकारीले भविष्यमा शैक्षिकस्तर अभिवृद्धिमा सहयोग पुग्ने विश्वास व्यक्त गरे । दुप्चेश्वर अधिकांश तामाङ तथा शेर्पा समुदायको बसोबास रहेको स्थान हो ।"
वनकरियाको पनि हो यो भूमि,"वनकरियाको बासस्थान वन क्षेत्र नै हो। गुजारा यही चलाउँछन्, अनि छाडेर जाने कहाँ ? जाति लोपोन्मुख छ। संख्या सानो छ। तर, समस्या ठूलो। नेपालको कानुनले वनमा कसैलाई घर बनाएर बस्न कहाँ दिन्थ्यो ! जसोतसो पर्सा वन्यजन्तु राष्ट्रिय निकुञ्जको वन क्षेत्रभित्र वनकरिया जातिको बसोबास छ। खास बस्ती त अझ मकवानपुरको मनहरी४ को मुसेधाप कबुलियती वनमा छ। जतिबेलादेखि वनकरिया वनमा बस्दै आए, त्यतिबेला वनको कानुन नै थिएन। वनलाई राष्ट्रिय, सामुदायिक र कबुलियती बनाउनुअघिदेखि नै वनकरिया जाति वनमा नै थियो। त्यतिबेला वनमा बस्नै पाइन्नथ्यो कसैले भन्दैनथिए। अरू जाति पनि त आखिर वनकै बास बस्दैबस्दै अचेल गाउँसहरमा बस्न आइपुगेका हुन्। त्यसकारण पनि यो समुदायको उचित संरक्षण आवश्यक छ। वनकरियाले वन छाड्न सकेका छैनन्। अरूले वनै मासेर अस्तित्व मेटाएर बस्ती बसाए। त्यसको उदाहरण नेपालको तराईं मधेसका धेरैजसो जिल्लाका सदरमुकाम नै हुन्। वनजंगल उजाडियो। आदिवासीको बस्ती उजाडियो। अरू आए, बस्ती जमाए। तर, निमुखो वनकरिया जातिले केही गर्न सकेन। निर्धालाई ऐन लाग्ने जमानामा त्यसैको मिसाइल वनकरिया बनेका जो छन्। पर्सा निकुञ्जमा पहिला २० वर्षको अनुमति पाए वनकरियाले। त्यो मोहल्लत घर्किन लाग्दैछ। वन छाड्न निकुञ्जको दबाब बढ्दैछ। अब वनकरिया कहाँ जाने ? पर्साका मात्रै होइन, सुनखोलाबेंसी, हाँडीखोला, चौराबेशिर चुरे उत्तरका वनकरिया कहाँ जाने ? समयमा समाधान निकाल्नुपर्छ। निकुञ्जले आफ्नै नियम लगाउँछ। बसाइ छाड्न दबाब दिन्छ। तर, वनकरियालाई त्यसरी न्याय हुँदैन। प्राकृतिक न्यायको सिद्धान्तअनुसारको न्याय चाहिन्छ। यो समस्यालाई निकुञ्जसँग जोड्न पनि मिल्दैन। त्यससँग सम्बन्धित समस्याका रूपमा बुझ्न अल्पज्ञान हुन्छ। यो त वनकरिया एउटा मानव जाति हो। यसको पनि यो धर्तीमा प्राकृतिक स्रोत साधनमा उत्तिकै हक छ, जति अरूको। अर्काे कुरा वनकरियालाई आवास दिनुपर्ने, जीविकोपार्जनको उपाय दिनुपर्ने निकुञ्जले होइन राज्यले हो। उनीहरू पनि यो देशका सार्वभौम नागरिक हुन्। जहाँ अरू सबै नागरिक सरहको हक जताउन पाउनुपर्छ। नेपालको संविधानको मौलिक हकसम्बन्धी व्यवस्था कार्यान्वयन भइदिने हो भने यो समस्या सल्टिहाल्छ। संविधानको धारा ३७ मा प्रत्येक नागरिकलाई उपयुक्त आवासको हक हुनेछ भन्ने छ। तर ती वनकरियालाई उपयुक्त आवास खै ? त्यो हक दिलाउने सरकारले हो। जम्मा २२ परिवार छन् वनकरिया। जनसंख्या ८७ छ। यतिलाई पनि आवास दिन नसक्ने हो भने संविधानको कार्यान्वयन कसरी हुन सक्ला ? राज्य छ, सरकार छ भन्ने आभास कसरी होला ? संयुक्त राष्ट्रसंघको आकलनमा यो धर्तीका ७० भन्दा बढी देशमा वनजंगल आश्रित आदिवासी छन्। तिनको संख्या लाखौं होइन करोडमा छ। देशमा वनवासी आदिवासीको व्यवस्था तिनकै जीवनशैलीअनुसार विकसित राज्यहरूले गर्दै आएका छन्। राष्ट्रसंघकै घोषणाले भन्छआदिवासीहरूलाई उनीहरूले परम्परादेखि उपभोग गर्दै आएको प्राकृतिक स्रोतमाथिको हक हुन्छ। जल, जंगल र जमिनमा उनीहरूलाई पहुँच दिनुपर्छ, अधिकार दिनुपर्छ। नेपाल सरकार वनकरियालाई घरै बनाइदिने पनि भन्छ। तर सरकारको नीति र कार्यक्रम कतिसम्मको निकम्मा छ वा हाम्रो राज्यको कार्यशैली कति बेढंगी छ भन्ने पनि वनकरियालाई आवास दिलाउन विनियोजित बजेट र त्यसको कार्यान्वयनको जटिलताले देखाउँछ। सरकारले वनकरियालाई आवास दिलाउन बजेट त छुट्ट्यायो। तर घर बनाइदिन सकेन। किनभने वनकरियासँग लालपुर्जा छैन। आवासको हक भनेको के आकाशमा घर बनाइदिने भनेको हो ? अनि आवास लालपुर्जा भएकैले मात्रै पाउने हक हो ? यो त अति सामान्य कुरा हो कि जसको एक धुर पनि जमिन छैन, उसले पनि आवास पाउने भनेको हो। त्यसैले वनबाट वनकरियालाई उठिबास होइन व्यवस्थित गरिनुपर्छ। वनकरियाको सपना अधुरै: दशक बित्यो, बनेन घर वनकरियालाई घर र लालपुर्जा आस मात्रै वनकरियालाई न घर, न लालपुर्जा"
विदेशमा नेपाली विद्यार्थी अलपत्र परेपछि कन्सलटेन्सीमाथि गृहले थाल्यो निगरानी,"काठमाडौं : गृह मन्त्रालयले शैक्षिक परामर्शदाता संस्था (कन्सलटेन्सी) माथि निगरानी थालेको छ । कन्सलटेन्सीबाट विभिन्न देशका शैक्षिक संस्थामा अध्ययनका लागि गएका नेपाली विद्यार्थीहरु अलपत्र परेको भन्दै गृहले निगरानी थालेको हो । विदेश जाँदा सम्बन्धित देश, शैक्षिक संस्थाहरुले निर्धारण गरेको प्रक्रिया पूरा नगरी जाने, उक्त देशहरुमा गई अलपत्र पर्ने तथा कतिपय अवस्थामा नेपालमै फिर्ता हुने जस्ता घटना, समाचार र गुनासाहरु प्राप्त भएको उल्लेख गर्दै गृहले भनेको छ, 'इजाजतपत्र नलिई अनाधिकृत रुपमा संचालन भएका शैक्षिक परामर्शदाता संस्थाहरु, अनधिकृत रुपमा ईजाजत नलिई अनलाइन रुपमा विज्ञापन गर्ने शैक्षिक संस्थाहरु, अवैध रुपमा विदेशस्थित विभिन्न देशका शैक्षिक संस्थाको प्रतिनिधिको रुपमा कार्य गर्ने व्यक्तिहरु उपर सरकारले निगरानी गरिरहेको छ ।' गृहका प्रवक्ता फणिन्द्रमणि पोखरेलले जारी गरेको विज्ञप्तिमा 'त्यस्ता गतिविधि सञ्चालन गरेको पाइएमा संलग्न संस्था, समूह र व्यक्ति जोसुकैलाई प्रचलित कानूनबमोजिम कारबाही गरिने' चेतावनीसमेत दिइएको छ । गृहले अलपत्र विद्यार्थीलाई गैरकानूनी रुपमा काम गरेको कन्सलटेन्सी तथा प्रतिनिधिविरुद्ध जिल्ला प्रशासन कार्यालय, प्रहरी कार्यालय तथा विदेशस्थित नेपाली नियोगमार्फत उजुरी दिन आह्वानसमेत गरेको छ । वैदेशिक अध्ययनका लागि जाने विद्यार्थीले सम्बन्धित देश र उक्त देशका शैक्षिक संस्थाले निर्धारण गरेको प्रक्रिया पूरा गरेरमात्र अध्ययनका लागि जान गृहले सुझाव पनि दिएको छ ।"
पहिलो कार्यकालमा प्रशासकीय भवन बनाउन नसकेको थासाङ गाउँपालिका,"जोमसोम : जिल्लाका पाँच स्थानीय तहमध्ये चारले आफ्नो प्रशासकीय भवनको पूर्वाधार निर्माण अन्तिम चरणमा पुर्याउँदा थासाङ गाउँपालिकाले अझै भवन निर्माणको काम नै सुरु गर्न सकेको छैन । स्थानीय जनप्रतिनिधिबीच केन्द्र विवाद रहँदा थासाङको प्रशासकीय भवन निर्माण अन्योल बनेको हो । स्थानीय तह सञ्चालन ऐन २०७४ अनुसार सरकारले थासाङको केन्द्र कोवाङमा रहनेगरी राजपत्र सूचना प्रकाशित गरेको थियो । ऐनमा केन्द्र हेरफेर गर्न चाहेमा ६ महिनाभित्र गाउँपालिकाकाले दुइतिहाई बहुमतका आधारमा केन्द्र हेरफेर गर्न सकिने प्रावधान छ । यहीँ प्रावधानमा टेकेर केन्द्र सार्न खोजियो । तर हेरफेर गर्न चाहेको पक्षसँग बहुमत नपुगेपछि केन्द्र कोवाङ नै निश्चित थियो । संघीय मामिला मन्त्रालयले निर्धारण गरेको अवधिमा थासाङमा केन्द्र हेरफेर गर्ने प्रक्रिया अघि बढ्न सकेन । तर, मन्त्रालयको समयसीमा नाघिसक्दा थासाङको एक पक्षले केन्द्र सम्बन्धी विवादलाई लिएर सर्वोच्चमा रिट दायर गर्यो । केन्द्र हेरफेरका लागि अन्तरिम आदेश माग गर्यो । तर अहिलेसम्म मुद्दा अदालतमै विचाराधीन छ । थासाङको वडा नम्बर १, २ र ४ का जनप्रतिनिधि र स्थानीयले कोवाङलाई नै गाउँपालिकालाई नै प्रशासनिक केन्द्र स्वीकारेका छन् । तर वडा नम्बर ३ र ५ का जनप्रतिनिधि र स्थानीयले कोवाङलाई अस्वीकार गर्दै लेतेमा स्थानान्तरण गर्न माग गरे । बहुमत नपुगेपछि अदालत जाँदा भवन निर्माण अलपत्र पर्यो । स्थानीय तहको पहिलो कार्यकाल सकिन लाग्दा समेत थासाङ गाउँपालिकाले प्रशासकीय भवन पाउन सकेन । सरकारले थासाङको केन्द्र कोवाङ तोके पनि केन्द्र विवाद कायमै रहको र अदालतमा मुद्दा पर्दा काठमाडौंथासाङ संरक्षण मञ्च र थासाङ संरक्षण मञ्चले केन्द्र कोवाङमै तोकिएको र यसलाई कार्यान्वयनमा लैजानुपर्ने भन्दै २०७६ साल वैशाख ७ मा वृहत विरोध प्रदर्शन गरेको थियो । स्थानीय तहका जनप्रतिनिधिको पहिलो कार्यकाल सकिनै लाग्दा थासाङ२ का बहुसरोकारवाला निकायले केन्द्र विवाद समाधान गर्न र प्रशासकीय भवन निर्माणको प्रक्रिया अघि बढाउन एक टोली गठन गर्यो । टोलीका संयोजक कृष्णकुमार शेरचनको नेतृत्वमा गापामा उत्पन्न समस्या सावधान गर्न र प्रशासकीय भवनको काम अघि बढाउन गत मंसिर ३ गते थासाङ गापामा ज्ञापनपत्र बुझायो । उक्त ज्ञापनपत्रको कार्यान्वयनका विषयमा मंसिर १४ गते गाउँ कार्यपालिकाको बैठकसमेत बस्यो । तर, गापाका कार्यपालिका सदस्यले केन्द्र कहाँ रहने भन्ने विवाद सर्वोच्चमा विचाराधीन रहेकाले ठोस निर्णय लिन नसक्ने अडान लियो । विवाद सुल्झाउन बनेको टोलीका संयोजक कृष्णकुमार शेरचनले सरकारले निर्धारण गरेको केन्द्र विवाद औचित्यहीन रहेको र यसले विकासको कामलाई अवरुद्ध गरेको बताए । उनले अदालतको अन्तरिम आदेश पर्खिन वर्षौवर्ष लाग्न सक्ने भएकाले यसलाई राजनीतिक तवरबाटै समाधान गर्नुपर्ने उल्लेख गरे । संघीयताको पहिलो कार्यकालमा प्रशासकीय भवन बन्न नसक्नु स्थानीय र राष्ट्र सेवक कर्मचारीका लागि दुर्भाग्यपूर्ण भएको उनको भनाइ छ । यसैबीच थासाङ२ का बहुसरोकारवालाले केन्द्र विवाद समाधान तथा प्रशासकीय भवनको प्रक्रिया अघि बढाउन राजनीतिक संयन्त्र गठन गरेका छन् । जसमा कांग्रेसका तर्फबाट उपाध्यक्ष बालकुमारी शेरचन संयोजक रहनेगरी ६ जना र एमालेका तर्फबाट गाउँ कमिटी सदस्य गौतम शेरचन उपसंयोजक रहने गरी ६ जना गरी कुल १२ जनाको संयन्त्र निर्माण गरिएको हो । संयन्त्रले थासाङको लेते र कोवाङबीचको असमझदारीलाई राजनीतिक कोणबाट हल गर्न अधिकार प्रत्यायोजन गरे पनि अहिलेसम्म वार्ता प्रक्रिया अघि बढाउन सकेको छैन । थासाङमा केन्द्र विवाद कायमै रहेकाले प्रशासकीय भवन निर्माणको प्रक्रियाको ओझेलमा परेको प्रमुख प्रशासकीय अधिकृत नगेन्द्र पौडेलले जानकारी दिए । पूर्वाधार निर्माण हुन नसक्दा गापाले लाखौं रुपैया समाजघरलाई भाडा तिर्ने गरी कार्यालय सञ्चालन गर्दै आइरहेको जानकारी दिए । केन्द्र बिवाद सुल्झिएर कार्यपालिकाले निर्णय गरेमा संघ सरकारबाट ६० प्रतिशत र स्थानीय तहको ४० प्रतिशत लगानीमा भवन निर्माणको काम अघि बढाउन सकिने उनको भनाइ छ । जनप्रतिनिधिको पहिलो कार्यकाल सकिन लागेकाले तत्कालका लागि केन्द्र विवाद र भवन निर्माणको काम अघि बढ्न सक्ने सम्भावना नरहेको प्रशासकीय अधिकृत पौडेलले बताए ।"
युएई र साउदी अरेवियामा अलपत्र ८ नेपाली कामदारको उद्दार,"काठमाडौं : काठमाडौंको टोखास्थित ट्रिपलस्टार इम्प्लोइमेन्ट प्रालिबाट भिजिट भिसामा युएई गइ अलपत्र परेका नेपालीको उद्धार गरिएको छ । श्रम, रोजगार तथा सामाजिक सुरक्षा मन्त्री कृष्णकुमार श्रेष्ठले तत्काल उद्धार गर्न चेतावनी दिएपछि उक्त म्यानपावरले सोमबार आठजनालाई उद्धार गरी नेपाल ल्याएको हो। नेपाल फर्कनेमा तनहुँका राजीव सुनुवार र ज्ञानेन्द्र रानाभाट, गोरखाका सुनिल पन्थ र रमेशजंग शाह, डडेल्धुराका शिवराज पन्त, मोरङका चिरायु सरदार, सुर्खेतका झकबहादुर थापा र संखुवासभाका सन्तोष चम्लागाई गरेका छन् । युएईको ग्लोबल सेक्युरिटी कम्पनीमा रोजगारी लगाइदिने भन्दै १२ जना नेपालीबाट ७ लाख ५० हजारका दरले रकम लिएर युएई पठाइ अलपत्र पारेको उजुरीका आधारमा म्यानपावरका संचालक भीम गुरुङलाई मन्त्रालयले गठन गरेको मार्शल टोली ले पक्राउ समेत गरेको थियो । केही समयअघि साउदी अरेवियामा बिरामी परी अलपत्र परेका जाजरकोटका आइस रानाको साउदी अरबको जेद्धामा स्वास्थ्य उपचार गरी सोमबार स्वदेश फर्काइएको थियो । श्रम, रोजगार तथा सामाजिक सुरक्षामन्त्री कृष्णकुमार श्रेष्ठले साउदी अरवस्थित जेद्धामा कोठामा छटपटाइरहेका श्रमिकको सामाजिक सञ्जालमा भिडियो भाइरल भएपछि चासो राख्दै उपचार र उद्धारका लागि पहल गरेका थिए । नेपाली दूतावासका कर्मचारी र श्रम सहचारीको टोलीले उनको उद्धार गरी स्थानीय अस्पतालमा उपचार गरेको थियो । रानासहित साउदी अरबमा अलपत्र परेका चार नेपालीलाई स्वदेश फिर्ता गरिएको नेपाली काउन्सिलर शत्रुधन पोखरेलले बताए।"
कोरोनाको तेस्रो लहरमा पनि लाङटाङ पुगे पर्यटक,"नुवाकोट : महामारीको रुपमा रहेको कोरोनाले गाँजेको समयमा पनि रसुवामा घुम्नका लागि पर्यटकहरु पुगिरहेका छन् । काठमाडौंदेखि नजिकमा रहेको हिमाली भेगको लाङटाङ राष्ट्रिय निकुञ्जमा घुम्ने पर्यटकहरु बढ्न थालेका छन् । एक दिनमै पुगिने सो निकुन्जभित्र पुस महिनामा मात्र २ सय ४८ जना आन्तरिक तथा बाह्य पर्यटकले भ्रमण गरेको निकुन्ज कार्यालयले जनाएको छ । यसबाट शून्यमा झरेको पर्यटन केही आशालाग्दो भएको पर्यटन व्यवसायीहरु बताउँछन् । लाङटाङ राष्ट्रिय निकुन्ज नुवाकोट, रसुवा र सिन्धुपाल्चोक तीन जिल्लामा फैलिएको छ । निकुन्जका सहायक संरक्षण अधिकृत तथा सूचना अधिकारी भुपेन्द्र यादवकाअनुसार पुसमा नेपाली एक सय ६४ जना, सार्क मुलुकबाट ३२ जना, अन्य देशबाट ५२ जनाले निकुन्जको भ्रमण गरेका छन् । उनीहरूबाट दुई लाख २० हजार चार सय रुपैयाँ राजश्व संकलन भएको छ । पदयात्राका लागि नेपालकै तेस्रो गन्तव्य स्थलको रूपमा परिचित रहेको लाङटाङ निकुञ्ज नेपालको पहिलो हिमाली राष्ट्रिय निकुञ्ज भएका कारण पनि अत्यधिक मात्रामा आन्तरिक तथा बाह्य पर्यटकको आगमन हुने गरेको छ । निकुन्जले रसुवामा ५७ प्रतिशत, नुवाकोटमा ७ प्रतिशत र सिन्धुपाल्चोकमा ३६ प्रतिशत भूभाग ओगटेको छ । लाङटाङ राष्ट्रिय निकुन्ज कुल एक हजार ७१० वर्ग किलोमिटर क्षेत्रमा फैलिएको छ ।"
एनआरएनएको निर्वाचन कार्यतालिका प्रकाशित गर्न माग,"काठमाडौं : गैरआवासीय नेपाली संघ (एनआरएनए) का वरिष्ठ उपाध्यक्ष एवं अध्यक्षका प्रत्यासी डा बद्री केसीले एनआरएनए संरक्षक परिषद्लाई निकास नदिने छुट नभएको बताएका छन् । डा शेष घले नेतृत्वको उच्चस्तरीय समितिको प्रतिवेदन आएपछि मात्रै निर्वाचनको वातावरण बन्ने उनको भनाइ छ । एनआरएनएको १०औं महाधिवेशन तथा अन्तर्राष्ट्रिय सम्मेलनमा अन्योल कायमै रहेको बेला तोकिएकौ समयमा निर्वाचन हुने केसीले विश्वास व्यक्त गरेका हुन् । फेब्रअरी २८ मा निर्वाचन तय भएको छ । यद्यपि निर्वाचन तालिका अझै सार्वजनिक गरिएको छैन । समयमै निर्णय आएर निर्वाचन हुने उनको विश्वास छ । प्रतिनिधि विवाद नमिलेकाले गत अक्टुबरमै हुनुपर्ने निर्वाचन तथा महाधिवेशन अझै हुन सकेको छैन । डा केसीले निर्वाचन गराउन हदैसम्मको लचकता अपनाउँदा पनि केही शक्ति केन्द्रको आडमा साइबर क्राइमको नाममा झूठा र आधारहीन आरोप लगाएको बताए । यसले निर्वाचनमा उम्मेदवारी घोषणा गरेका संघका पदाधिकारीको मनोबल गिराउने मनसाय देखिए पनि विचलित नहुने उनको भनाइ छ । संघका महासचिव तथा उपाध्यक्षका उम्मेदवार डाहेमराज शर्माले पाँच देशले अन्तर्राष्ट्रिय समन्वय समितिलाई दिन उठाएको शुल्क नदिएर बार्गेनिङ गरिरहेको आरोप लगाए । शुल्क नबुझाए ती देशले चुनावमा भाग लिन पाउँदैनन्, उनले भने, अटेरी गर्ने राष्ट्रिय समन्वय समितिलाई निर्वाचन बाहिर ल्याउन सक्नुपर्छ । डा केसीले विज्ञप्ति जारी निर्वाचनलाई अनिर्णयको बन्दी गराउन कसैलाई पनि छुट नभएको बताए । असन्तुष्टिको माग सम्बोधन भइसकेकाले अब तोकिएकै समयमा निर्वाचन हुने विज्ञप्तिमा उल्लेख छ । संघलाई वैधानिकरुपमा अघि बढाउन निर्वाचनको विकल्प नभएको भन्दै विज्ञप्तिमा तत्काल निर्वाचन कार्यतालिका प्रकाशित गर्न माग गरिएको छ ।"
सुरक्षाको माग गर्दै व्यवसायीहरु पसल बन्द गरेर सडकमा,"महोत्तरी : सुरक्षाको माग गर्दै गौशालाका व्यापारीहरु बजार बन्द गरि आन्दोलनमा उत्रिएका छन् । पछिल्लो समय बजारमा चोरीका घटना बढेको भन्दै उद्योग वाणिज्य संघको अगुवाईमा व्यापारीले बजार बन्द गराएका हुन् । सोमबार व्यापारीहरुले बजार बन्द गरि प्रहरी प्रशासनविरुद्ध नारावाजी गरे । हातहातमा प्ले कार्ड लिएर चोरी घटनामा संलग्नलाई पक्राउ गरि कारवाही गर्नुपर्ने, बजारमा शान्ति सुरक्षाको व्यवस्था कायम गर्नुपर्ने, रातिको समयमा प्रत्येक बजारको प्रवेशद्वारमा चेकजाँचको व्यवस्था कडा गर्नुपर्ने लगायतका माग राखेका छन् । उद्योग वाणिज्य संघका अध्यक्ष रामराजा प्रसाद साहले पछिल्लो समयमा प्रशासनले राति गस्ती गर्नुको सट्टा प्रहरी बिटमा आराम गर्दा बजार असुरक्षित बन्दै गएको आरोप लगाए । मौका छोपी अज्ञात समूहहरु सक्रिय भई बजारभित्र लुटपाटका घटनाहरु घटाउने गरेको उनको भनाइ छ । आफूहरु पूर्वनिर्धारित कार्यक्रमअनुसार आन्दोलनमा उत्रिएको संघका उपाध्यक्ष देवचन्द्र महतोले बताए । मिथिलाचंल कम्पलेक्सबाट २१ लाख मूल्य बराबरको सरसमान चोरी भएको एक महिना वित्दा समेत प्रहरी प्रशासनले चासो नदेखाएको उनको गुनासो छ । गत पुस २९ गते राति करिब ११ बजेको समयमा कम्पलेक्सको मुख्य ढोका फोडेर लाखौंको इलेक्ट्रोनिक्स सामाग्री चोरी भएको थियो ।"
"माइतीघरमा ठडिएको राष्ट्रिय झन्डा च्यातियो, किन कसैको गएन ध्यान?","काठमाडौं: काठमाडौंको केन्द्रबिन्दुमा रहेको छ माइतीघर मन्डला। माइतीघरलाई सामाजिक, राजनीतिक वा जुनसुकै बेथितिविरुद्ध प्रदर्शन गर्ने स्थलको रुपमा पनि चिनिन्छ। यहाँ प्रयजसो कुनै न कुनै प्रदर्शन भइरहेकै हुन्छ। र, ती प्रदर्शनहरुविरुद्ध प्रहरीहरुको बाक्लै उपस्थिति रहने गर्छ माइतीघरमा। त्यही माइतीघरमा केही वर्षअघि देखि राष्ट्रिय झन्डा फहराइएको छ। तर झन्डाको अवस्था हेर्दा उदेक लाग्छ। किनकि राष्ट्रिय झन्डा धुजा बनेको छ, च्यातिएको अवस्थामा छ। देशकै प्रमुख प्रशानिक क्षेत्र सिंहदरवार जाने मूल बाटोमै रहेको राष्ट्रिय झन्डा च्यातिँदासमेत देशका मन्त्री र कर्मचारीहरुको ध्यान तान्न सकेको छैन। वा, उनीहरु हेरेर पनि नजरअन्दाज गरिरहेका छन्। काठमाडौं जिल्ला प्रशासन पनि त्यहाँबाट केही मिटर दूरीमा रहेको छ। काठमाडौं सिडिओ पनि दिनहुँ माइतीघरको बाटो हिँड्दा हुन्, तर देशकै प्रतिष्ठाको विषय रहेको राष्ट्रिय झन्डामा कसैले चासो देखाउँदैनन्। हामीले राष्ट्रिय झन्डाबारे गृह मन्त्रालयका प्रवक्ता फणिन्द्र मणि पोखरेललाई प्रश्न सोध्यौं, राष्ट्रिय झन्डा च्यातिएर धुजा बन्दासमेत किन नफेरिएको? उनले त्यसबारे थाहा नभएको र के भएको रहेछ, सोधीखोजी गर्ने बताए। यता काठमाडौंका सिडिओ गोविन्द रिजाललाई पनि हामीले यही प्रश्न सोध्यौं। उनले तुरुन्तै झन्डा फेर्ने बताए। 'त्यसबारे जानकारी थिएन। तुरुन्तै बनाएर फेर्न लगाउँछौं,' उनले अन्नपूर्णसँग भने। देशकै दुई सरोकारवाला निकायले राष्ट्रिय झन्डा तुरुन्तै फेर्ने वाचा त गरे। तर कहिलेसम्म झन्डा फेरिने हो थाहा छैन। विसं २०७३ साल माघ १६ गते सहिद दिवसको अवसरमा नेपाल देशभक्त युवा समाज नामक संस्थाको अगुवाइमा माइतीघर मन्डलामा राष्ट्रिय झन्डा फहराइएको थियो। त्यतिबेला नेकपा एमालेका अध्यक्ष केपी शर्मा ओली र राष्ट्रकवि माधवप्रसाद घिमिरेले संयुक्तरुपमा झन्डोत्तोलन गरेका थिए। पछि उक्त झन्डालाई अग्लो टावर बनाएर फहराइएको थियो।"
"कोरोनाबाट थप १३ जनाको मृत्यु, १५७० संक्रमित थपिए",काठमाडौं: नेपालमा कोरोना संक्रमणबाट थप १३ जनाको मृत्यु भएको छ। स्वास्थ्य तथा जनसंख्या मन्त्रालयका अनुसार सोमबार थप १३ जना संक्रमितको मृत्यु भएको हो। त्यस्तै पछिल्लो २४ घन्टामा थप १५७० जना संक्रमित थपिएका छन्। ११ हजार ३६५ जनाको नमुना परीक्षण गर्दा यी संक्रमित देखिएको मन्त्रालयले जनाएको छ। त्यस्तै एकैदिन थप ६१४६ संक्रमित कोरोनामुक्त भएका छन्। नेपालमा हालः ४० हजार १११ सक्रिय संक्रमित रहेका छन्।
गृहमन्त्री खाणले सार्वजनिक गरे गृह प्रशासन सुधार कार्ययोजना२०७८,"काठमाडौंः गृह मन्त्रालयले गृह प्रशासन सुधार कार्ययोजना२०७८ जारी गरेको छ । गृहमन्त्री बालकृष्ण खाणले सोमबार मन्त्रालयमा आयोजित कार्यक्रमबीच २ सय ६ बुँदामा समेटिएको कार्ययोजना सार्वजनिक गरेका हुन् । गृह प्रशासनसँग सम्बन्धित नीति, कानुन र संगठनात्मक पक्षमा समसामयिक सुधार गर्ने रणनीति अघि सारेको छ । यस्तै, सुरक्षा निकायलाई समयानुकूल आधुनिक, दक्ष, व्यवसायिक तथा साधन स्रोत सम्पन्न बनाउने कार्ययोजनामा उल्लेख छ । यस्तै, अन्तर्राष्ट्रिय सिमाना, सीमा नाकाको सुरक्षा व्यवस्था र अध्यागमन प्रणालीलाई सुदृढ गर्ने, गृह मन्त्रालय अन्तर्गत सेवा प्रवाह गर्ने निकायबाट प्रभावकारी सेवा प्रवाहको लागि जनशक्ति व्यवस्थापन, स्रोत साधनको व्यवस्था र सूचना प्रविधिको अवलम्बन गर्ने रणनीति अघि सारेको छ । विपद् जोखिम न्यूनीकरण तथा व्यवस्थापनका लागि संस्थागत क्षमता विकास, स्रोत साधनको व्यवस्था, पूर्वाधार निर्माण र जनशक्तिको क्षमता विकास गर्ने, एकीकृत राष्ट्रिय परिचयपत्र व्यवस्थापन सूचना प्रणाली र व्यक्तिगत घटना दर्ता प्रणालीलाई सुदृढीकरण र प्रणालीगत एकीकरण गरी राज्यबाट प्रवाह हुने अन्य सेवा सुविधालाई एकीकृत गर्ने गृह मन्त्रालयको योजना छ । कारागार सुदृढीकरणका लागि भौतिक पूर्वाधार निर्माण, मानवोचित सेवा सुविधा र कैदीबन्दीलाई सीपमूलक तालिमको व्यवस्था गर्ने, शान्ति सुरक्षा, सेवा प्रवाह र सुशासनको लागि संघ, प्रदेश र स्थानीय तह बीच समन्वय र सहकार्यलाई सदर बनाउने मन्त्रालयको रणनीतिमा उल्लेख छ । गृहमन्त्री खाणले कार्ययोजना कार्यान्वयनमा आएपछि गृह प्रशासनलाई थप चुस्त बन्ने र सुशासन कायम गर्न टेवा पुग्ने बताए ।"
नेपालको हवाई क्षेत्र सुरक्षा सूचीबाट हटाउन मन्त्री आलेको आग्रह,"काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेले नेपालको हवाई क्षेत्र युरोपेली सङ्घको उडान सुरक्षा सूचीमा रहेको नेपाललाई उक्त सूचीबाट हटाउन आग्रह गरेका छन् । मन्त्री आलेले नेपालका लागि इयुका राजदूत नोना डिप्रेसँग सोमबार मन्त्रालयमा भएको शिष्टाचार भेटवार्तामा नेपालले उक्त सूचीबाट हटाउन विभिन्न गृहकार्य गरिरहेकाले पनि सूचीबाट हटाउनका लागि सहयोग गर्न अनुरोध गरे। मन्त्री आलेले भने, 'नेपालको हवाई सुरक्षा क्षेत्र थप सुधार गर्न र उडान सुरक्षामा नेपाल सरकार पूर्ण प्रतिबद्ध छ।' उनले नागरिक उड्डयन क्षेत्रका अलावा संस्कृति तथा पर्यटन क्षेत्रको प्रवद्र्धन तथा विकासका लागि इयुसँग नेपालले सहकार्य गर्न चाहेको धारणा पनि राखे। सो अवसरमा राजदूत डिप्रेले नेपालको उडान सुरक्षा अवस्थाको स्थलगत अवलोकनका लागि इयुको प्राविधिक टोलीलाई यथाशीघ्र बोलाउन आग्रह गरिने आश्वासन दिए। इयुले नेपालको उडान सुरक्षालाई सुदृढ गर्न सहयोग गरिरहेको र भविष्यमा पनि सहयोग गरिरहने आश्वासन दिँदै उनले नागरिक उड्डयन क्षेत्रमा नियमन र सेवा प्रदान गर्ने अलग अलग निकाय स्थापनाका लागि लागि पनि नेपाललाई आग्रह गरे । हालसम्म उडान सुरक्षा क्षेत्रमा नेपालले गरेको प्रगतिको प्रशंसा गर्दै राजदूत डिप्रेले भने, 'हवाई सुरक्षा क्षेत्रमा नेपालले राम्रो प्रगति गरेको छ, मेरातर्फबाट म सकारात्मक प्रयास गर्छु ।' रासस"
एमसीसी सम्झौताविरुद्ध १८ दलले विरोध प्रदर्शन गर्ने,"काठमाडौंः एमसीसी सम्झौताविरुद्ध संसद बाहिर रहेका १८ राजनीतिक दलले माघ २६ गते काठमाडौंमा व्यापक जनसहभागितामा विरोध प्रदर्शन गर्ने भएका छन् । संसद बाहिर रहेका १८ राजनीतिक दल, विभिन्न संघसंस्था र अभियानहरुको मोर्चा संयुक्त जनआन्दोलनले एमसीसी विरोधमा आन्दोलनका कार्यक्रम घोषणा गरेको हो । राजधानीमा आयोजित कार्यक्रममा नेकपा मालेका महासचिव सीपी मैनालीले एमसीसी खारेज गर्नका लागि माघ २६ गते विरोध कार्यक्रम राखिएको बताए । उनले देश बचाउन र देशको सार्वभौममसत्ताको लागि सबै जनता उठ्न पर्ने बताए । नेपाल सरकार र एमसीसीबीच भएको पहिलोपटक (२०७४ साल भदौ)मा हस्ताक्षर हुँदा सुरुमै संसदबाट अनुमोदन गर्ने नलेखिएको उल्लेख गर्दै उनले भने, त्यसलाई एक वर्षपछि संसदबाट अनुमोदन गर्ने एमसीसी हेडक्वाटरबाट नेपालमा लिखत आयो यहाँका शिर्ष नेता, कर्मचारीहरुले विगतको नजिर पनि हेर्दै नहेरी पास गर्न अगाडि बढेका छन् । विगतका नजिर नहेरी यस्ता सम्झौतासन्धीहरु नेपाल सरकारले पारित गरेको इतिहास छैन । मैनालीले संविधानको प्रावधान नहेरी गर्न नपर्ने कुरालाई पनि थुपारेर, अनुमोदन पछिको दुष्प्रभावको बारेमा केही नसोची संसदबाट अनुमोदन गर्न जुटेको आरोप लगाए । संसदले उक्त सम्झौता अनुमोदन गरेपछि आफै कानुन बन्ने उनको भनाइ थियो । एमसीसी सम्झौतामा उल्लेख भएका कुरा कानुन सरह हुने पनि मैनालीले दाबी गरे । एमसीसी सम्झौतामा नेपालको कानुनभन्दा अमेरिकाका माथि हुने स्पष्ट भएको उनले जिकिर गरे । प्रधानमन्त्री शेरबहादुर देउवाले एमसीसी पारित गर्न चर्को दबाब दिदै देशलाई नव उपनिवेश बनाउन खोज्नुभएको छ, उनले भने । देउवाले देशलाई द्वन्द्वमा धकेल्ने प्रपञ्च भइरहेको गरेको आरोप लगाए । आन्दोलन कार्यक्रममा नेपालको लागि नेपाली, जनसमाजवादी पार्टी नेपाल, नेपाल सर्वहारा कम्युनिष्ट पार्टी भावर, उन्नत लोकतान्त्रिक पार्टी, संयुक्त राष्ट्रिय जनआन्दोलन मोर्चा, नेकपा समाजवादी, राष्ट्रिय मुक्ति आन्दोलन मोर्चा, जनसमाजवादी समाज नेपाल, सार्थक अभियान नेपाल लगायत राजनीतिक दल, संघसंगठन तथा अभियानहरुको समर्थन रहेको छ । नेकपा (माले), नेपालका लागि नेपाली पाटी, नेकपा (संयुक्त), त्रिमूल नेपाल पार्टी, जनसमाजवादी पार्टी नेपाल, नेपाल सर्वहारा कम्युनिस्ट पार्टी (माओवादी), नेकपा (मालेमा केन्द्र), उन्नत लोकतन्त्र पार्टी, संयुक्त राष्ट्रिय जनआन्दोलन मोर्चा, नेपालवाद पार्टी, नेकपा (समाजवादी), माओवादी कम्युनिस्ट पार्टी नेपाल, राष्ट्रिय जनमोर्चा केन्द्रीय समन्वय सष्तिक, एमसीसी विरोधी खारेजी अभियान, पुष्पलाल अध्ययन समाज, राष्ट्रिय मुक्ति आन्दोलन नेपाल, नेपाल कम्युनिस्ट पार्टी, जनसमाजवादी मंच नेपाल, प्रगतिशील रुपान्तरण आन्दोलन, सार्थक अभियान नेपाल लगायत विभिन्न संघसंस्थाहरुको प्रतिनिधिहरुको सो आन्दोलनमा ऐक्यबद्धता जनाएका छन् ।"
वैशाख ३० गते स्थानीय तहको निर्वाचन गर्ने सरकारको निर्णय,काठमाडौं: सरकारले आगामी वैशाख ३० गते स्थानीय तहको निर्वाचन गर्ने निर्णय गरेको छ। बालुवाटारमा सोमबार बसेको मन्त्रिपरिषद् बैठकले विसं २०७९ वैशाख ३० गते स्थानीय तहको निर्वाचन गर्ने निर्णय गरेको हो। एक मन्त्रीका अनुसार सरकारले एकैचरणमा स्थानीय तहको निर्वाचन गर्ने निर्णय गरेको हो। यसअघि निर्वाचन आयोगले जेठ ४ गते निर्वाचन गर्न सिफारिस गरेको थियो।
संसदीय समितिले एमसीसीमा छलफल चलाउने,"काठमाडौं: संसदीय समितिले अमेरिकी सहायता परियोजना एमसीसीको विषयमा छलफल चलाउने भएको छ । प्रतिनिधिसभाको अन्तर्राष्ट्रिय सम्बन्ध समितिले एमसीसीमा उठेका सवालका विषयमा छलफल चलाउने भएको हो । समिति सभापति पवित्रा निरौला खरेलले यो विषय गम्भीर भएकाले आगामी बैठकमा छलफल चलाइने बताइन् । उनले अन्नपूर्णसँग भनिन्, 'एमसीसीबारे जनस्तरमा पनि प्रश्न उठेको छ । यो विषय अब आगामी बैठकको एजेण्डाका रुपमा लैजान्छौं ।' सोमबार समितिमा भएको छलफलमा सहभागी सदस्यहरुले एमसीसीका विषयमा जनमतसंग्रह गर्नुपर्ने, एमसीसी मुख्यालयलाई पठाइएको पत्रबारे समितिले छानविन गर्नुपर्ने विषयहरु उठाएको सभापति खरेलले बताइन् ।"
सिटिजन लाइफ इन्स्योरेन्सको आईओएस एपमा थप सुविधा,"काठमाडौं : सिटिजन लाइफ इन्स्योरेन्स कम्पनीले ग्राहकको व्यस्तता र सुविधाको लागि डिजिटल सिटिजन अभियानअन्तर्गत आफ्नो आईओएस एपमा थप सुविधासहित अपग्रेड गरेको छ । ग्राहक र अभिकर्तालाई डिजिटल सेवा उपलब्ध गराउन एपले थप सहयोग गर्ने कम्पनीले जनाएको छ । एपमार्फत कम्पनीको विस्तृत विवरण, सिटिजन लाइफमा रहेका सम्पूर्ण बीमा योजनाको विस्तृत जानकारी, नेपालभरी रहेका सम्पूर्ण शाखा कार्यालयको बारेमा जानकारी लिन सकिनेछ । एपको प्रिमियम क्याल्कुलेटरको प्रयोग गरी आफ्नो विवरण भरेर आफूले इछ्याएको बीमा योजनाको बीमाशुल्क आफ्नो आवश्यक्ताअनुसारको बीमाङ्क रकम र बीमाको समय अवधिअनुसार आफै निकाल्न सकिने कम्पनीले जनाएको छ । कम्पनीको अभिकर्ता बन्न एपबाटै आवेदन दिन सकिनेछ । साथै घरमै बसेर बीमा शुल्क तिर्न सकिने सुविधा एपमा छ । यस एपमा लगइन गरेर बीमितले आफ्नो बीमा योजना, कुल बीमाङ्क रकम, आफूले अहिलेसम्म तिरेको बीमा शुल्कको विवरण साथै भविष्यमा कहिले र कति नवीकरण शुल्क तिर्नुपर्छ भन्ने कुराको सम्पूर्ण जानकारी लिन पाउने छन् । जीवन बीमा व्यवसाय तथा आफ्नो सम्पूर्ण कारोबारको जानकारी प्राप्त गर्न सकिनेछ ।"
"नेप्से परिसूचक २८५१८६ विन्दुमा, १० कम्पनीको सेयर मूल्य वृद्धि, कसको कति ?","काठमाडौं : कारोबारको अघिल्लो दिन अर्थात् आइतबार ४०५७ अंकले ओरालो लागेको नेप्से परिसूचक आज १५६९ अंकले वृद्धि भएको छ। यसदिन सूचक २८ सय ५१८६ विन्दुमा पुगेर बन्द भएको हो। नेप्से बढेपनि कारोबार रकम भने खुम्चिएको छ। यसदिन ५ अर्ब बराबरको सेयर खरिदबिक्री भयो। यसअघि आइतबार ५ अर्ब ८३ करोड ६४ लाख बढीको सेयर कारोबार भएको थियो। साताको दोस्रो दिन सोमबार २२४ कम्पनीको ९५ लाख १२ हजार ५८० कित्ता सेयर ५ अर्ब २ करोड २० लाख १७ हजार १८१ रुपैयाँमा खरिदबिक्री भयो। यसदिन सेन्सेटिभ इन्डेक्स पनि ३०५ अंकले वृद्धि भएको छ। कारोबारमा आएका १३ समूहमध्ये १० समूहको सूचक बढेको छ। यसदिन लगानी समूहको सर्वाधिक ३०६ प्रतिशतले सेयर मूल्य बढेको हो। यस्तै अन्य समूहको २४१ अंकले सेयर मूल्य बढ्दा व्यापार, डेभलपमेन्ट बैंक, जलविद्युत, फाइनान्स, निर्जीव विमा, जीवन विमा,सामूहिक लगानी कोषको ०२ देखि ०५२ प्रतिशतसम्म मूल्य बढैको छ। १० समूहको सूचक वृद्धि हुँदा बैंकिङ, होटल तथा पर्यटन र लघुवित्तको मूल्य भने ओरालो लागेको हो। बैंकिङको ०२१ प्रतिशत, होटल तथा पर्यटनको ०१४ र लघुवित्तको ००८ प्रतिशतले सूचक ओरालो लागेको हो। यसदिन कुनै पनि कम्पनीको सेयर सकारात्मक सर्किट लेभलमा कारोबार भएन। यसदिन कारोबार रकमका आधारमा नेपाल इन्फ्रास्ट्रक्चर बैंक शीर्षस्थानमा रह्यो। सो कम्पनीको ४९ करोड बढीको सेयर कारोबार भयो।"
"यूनियन लाइफले ल्यायो जीवन आवरण बीमा योजना, के छन् विशेषता ?","काठमाडौं : यूनियन लाइफ इन्स्योरेन्स कम्पनी लिमिटेडले जीवन आवरण बीमा योजना संचालनमा ल्याएको छ । कम्पनीले बीमा समितिबाट सो योजना स्वीकृत गराई कार्यान्वयनमा ल्याएको हो । कम्पनीले ल्याएको जीवन आवरण बीमा योजनामा बीमा गर्नेहरुको लागि विविध सुविधाहरु उपलब्ध रहेका छन् । बीमा गर्ने व्यक्ति बीमा अवधिसम्म जिवित रहेमा बीमाङ्क रकम र बोनस उपलब्ध हुनेछ भने बीमा अवधि भित्र कालगतिले मृत्यु भएमा थप बीमाङ्क रकम अर्थात् दुई गुणा बीमाङ्क रकम र बोनस उपलब्ध हुने व्यवस्था रहेको छ । यसैगरी दुर्घटनाबाट मृत्यु भएमा बीमाङ्क रकमको दुई गुणा बीमाङ्क रकम, अतिरिक्त दुर्घटना लाभ वापत एक करोडसम्म र बोनस रकम उपलब्ध हुनेछ । उक्त योजना लिन चाहनेहरुले न्युनतम एक लाख रुपैयाँदेखि आयश्रोतको आधारमा चाहे अनुसार बीमाङ्क रकमको बीमा गर्न सक्ने व्यवस्था छ । साथै न्युनतम ७ वर्षदेखि अधिकतम २५ वर्षसम्मको अवधि कायम गरी बीमा गर्न सक्ने कम्पनीले जनाएको छ । यस बीमा योजनाअन्तर्गत स्थायी अंगभंग सुविधा समेत उपलब्ध हुनेछ । उक्त बीमा योजना लिएका बीमितहरुले बीमालेखअन्तर्गत ऋण तथा समपर्ण सुविधा प्राप्त गर्न सक्ने व्यवस्था रहेको छ । कम्पनीले प्रचलनमा ल्याएको उक्त बीमा योजनामा भएका प्रावधानहरुबाट बीमा गर्ने व्यक्तिहरुले अधिक लाभ लिन सक्ने कम्पनीका प्रमुख कार्यकारी अधिकृत मनोज कुमारलाल कर्णले बताए।"
चेपाङका सारथीलाई सम्मान,"चितवन : चेपाङ जातिको उत्थान र सहयोगमा खटिएकालाई सम्मान गरिएको छ । गाँमवेशी चेपाङ संरक्षण केन्द्रले चेपाङको क्षेत्रमा सहयोग गर्दै आएका विभिन्न क्षेत्रमा सहयोग गरेकालाई सम्मान गरेको हो । केन्द्रले नेपाल हेल्प संस्थाका कार्यकारी निर्देशक मिलन ढकाल, जापानमा बसोबास गर्दै आएका रत्ननगर डुम्री चोकका दिपकबाबु नेपाल, साइराम डेण्टल क्लिनिकका संचालक डा अजय न्यौपाने र डा सरु थापा न्यौपाने, संरक्षणकर्मी रामकुमार अर्याल, रोटरी क्लब अफ नारायणगढका पूर्वअध्यक्ष विज्ञानलाल श्रेष्ठलाई चेपाङको सारथीको रुपमा सम्मान गरेको हो । केन्द्रमा आयोजित कार्यक्रममा प्रमुख अतिथि अन्नपूर्ण पोष्ट दैनिकका सम्पादक अखण्ड भण्डारीले उनीहरुलाई सम्मान गरेका थिए । विकट बस्तीमा पुगेर सहयोग गरेको भन्दै सम्मान गरिएको केन्द्रले जनाएको छ । कार्यक्रममा सम्पादक भण्डारीले सामाजिक सेवाको कर्म गरेर धर्म गरेको भन्दै धन्यवाद दिए । समाजिक सेवा भनेको धर्म हो । यही धर्मले देश बनाउँछ, उनले भने, आफ्नाको लागि मात्रै नभई अरुको लागि समर्पित हुनेको जीवन नै सार्थक हो । ढकालले नेपाल हेल्पको तर्फबाट चेपाङ बस्तीमा झण्डै करोड बराबरको राहत वितरण गरेका थिए । संरक्षण केन्द्रमा छात्रहरुको लागि आवास निर्माण गरेका छन् । त्यस्तै नेपालले जापानमा रहेर चेपाङको सहयोगको लागि अभियान संचालन गर्दै आएका छन् । विद्यालय निर्माण, चेपाङ संरक्षण केन्द्रमा भवन निर्माणको लागि सहयोग जुटाएका छन् । त्यस्तै डा न्यौपाने दम्पतीले विकटको चेपाङ बस्तीमा पुगेर धेरै पटक स्वास्थ्य शिविर र राहत सहयोग गरेका थिए । संरक्षणकर्मी अर्यालले विपतको बेला राहत वितरणका लागि अभियान गरेका थिए । रोटरियन श्रेष्ठले चेपाङको क्षेत्रमा विभिन्न समयमा सहयोगका लागि समन्वय गर्दै आएका छन् । केन्द्रलाई सहयोग गर्ने वबी एन्टोनी र फ्रान्समा रहँदै आएका ददी सापकोटालाई पनि सम्मान गरेको केन्द्रका अध्यक्ष केपी किरण शर्माले बताए । गरिबीको पीडामा उहाँहरुको सहयोगले मलहम लगाएको छ, उनले भने, विकट बस्तीको मुहारमा खुसी ल्याएको छ । चेपाङको तर्फबाट सम्मान गरिएको हो ।"
खोप मौजदातको विवरण नबुझाउने जिल्ला र स्थानीय तहलाई मन्त्रालयको कडा निर्देशन,"काठमाडौंः स्वास्थ्य तथा जनसंख्या मन्त्रालयले ६ जिल्ला र १०९ स्थानीय तहले खोप लगाएका व्यक्तिहरूको विवरण नपठाएको जनाएको छ। स्वास्थ्य मन्त्रालयले सोमबार सार्वजनिक सूचना जारी गर्दै खोपको मौज्दात र खोप लगाएका व्यक्तिहरूको विवरण नपठाउने जिल्ला तथा स्थानीय तहलाई अनिवार्यरुपमा विवरण पठाउन निर्देशन दिएको छ। सूचनामा भनिएको छ, प्रयोगमा आउनसक्ने खोपको बाँकी मात्रा एकीन गरी छानबिन प्रक्रियालाई सम्पन्न गर्नका लागि स्वास्थ्य सेवा विभागअन्तर्गतको व्यवस्थापन महाशाखा, ७ वटै प्रदेश स्वास्थ्य आपूर्ति व्यवस्थापन केन्द्र, जिल्लास्थित ७७ वटै स्वास्थ्य कार्यालय र ७५३ वटै स्थानीय तहहरुले २०७८ माघ २१ गतेसम्ममा प्राप्त खोपको मात्रा तथा म्याद गुज्री वा अन्य कुनै कारणबश क्षति भई प्रयोग गर्न नमिल्ने खोपको मात्राको विवरणसमेत २०७८ माघ २६ गते बुधबार दिउँसो ३ देखि ४ बजे भित्रमा डिएचआइएस२ प्रणालीमा अनिवार्य प्रविष्ट गर्नुहुन यो सूचना जारी गरिएको छ। मिति २०७८ माघ १६ गते, नेपाल सरकार (मा स्वास्थ्य तथा जनसंख्या मन्त्रिस्तर)को निर्णय अनुसार कोभिड१९ विरुद्धको खोप अभिलेख सम्बन्धमा छानबिन गर्न गठित समितिको पहिलो बैठकको निर्णय अनुसार कोभिड१९ विरुद्धको खोपको मौज्दात र कोभिड१९ विरुद्धको खोप लगाएका सबै व्यक्तिहरुको विवरण डिएचआइएस२ प्रणालीमा अनिवार्य प्रविष्ट गर्नका लागि जारी गरिएको सार्वजनिक सूचना बमोजिम २०७८ माघ २१ गतेसम्ममा विवरण प्रविष्ट गर्नुहुने सातै प्रदेश, ७१ जिल्ला तथा ६४४ स्थानीय तहहरुमा आभार ब्यक्त गर्दै हालसम्म विवरण प्रविष्ट गर्न बाँकी ६ जिल्ला तथा १०९ स्थानीय तहलाई समेत उक्त समयको खोपको मौज्दात यथाशीघ्र अनिवार्यरुपमा प्रविष्ट गर्नुहुन यो सूचना जारी गरिएको छ, सूचनामा भनिएको छ। माघ २१ गतेसम्ममा प्राप्त खोपको मात्रा तथा म्याद गुज्री वा अन्य कुनै कारणबश क्षति भई प्रयोग गर्न नमिल्ने खोपको विवरणसमेत २६ माघसम्म पठाउन मन्त्रालयले सूचित गरेको थियो। २४ लाख मात्रा खोपको तथ्यांक नभेटिएपछि स्वास्थ्यमन्त्री विरोध खतिवडाले मन्त्रीस्तरीय बैठकमार्फत् छानविन समिति गठन गरेका थिए।"
"एमसीसी पत्र प्रकरण : अप्ठेरोमा प्रचण्ड, आफ्नैलाई दिए धोका","काठमाडौंः पार्टीभित्र सल्लाह नै नगरी अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) संसदबाट पारित गर्ने प्रतिबद्धता जनाएको पत्र सार्वजनिक भएपछि नेकपा माओवादी केन्द्रका अध्यक्ष पुष्पकमल दाहाल प्रचण्ड अप्ठेरोमा परेका छन्। पत्रमा प्रधानमन्त्री शेरबहादुर देउवा र प्रचण्डको हस्ताक्षर छ। आश्चार्य कुरा के हो भने आफैँले गरेको हस्ताक्षरको स्वामित्व किन लिन चाहँदैनन् प्रचण्ड? सार्वजनिकरुपमा एमसीसी संसोधन नगरी पारित गर्न नसकिने रटान दिँदै आएका प्रचण्डले आफ्नै हस्ताक्षरको स्वामित्व नलिएर कार्यकर्ता माझमात्र होइन, पार्टीका आफ्नै सहयात्रीहरुको समेत विश्वास गुमाउँदै गएका छन्। बाहिर एकथरी अभिव्यक्ति दिने, तर भित्रभित्रै सत्ता गठबन्धनमा टिक्न र अमेरिकीहरुलाई नचिढ्याउने रणनीतिले प्रचण्ड अप्ठेरोमा परेका छन्। पार्टीभित्र पर्याप्त छलफल नगरी हरेक निर्णय आफू केन्द्रीत बनाउन खोज्दा प्रचण्ड प्रायः विवादमा आउँछन्। एमसीसी मुख्यालयमा पठाएको पत्रमा हस्ताक्षर गर्दासमेत उनले आफ्नो पार्टीमा छलफल गर्न आवश्यक ठानेनन्। त्यही कारण प्रचण्ड फेरि विवादमा तानिए। प्रधानमन्त्री शेरबहादुर देउवा र प्रचण्डले एमसीसी पारित गर्ने प्रतिबद्धतासहितको संयुक्त हस्ताक्षर भएको पत्र सार्वजनिक भएपछि उनको चरित्र र महत्वकांक्षाबारे फेरि एकपटक चर्चा सुरु भएको छ। कार्यकर्ता र जनतालाई प्रचण्डले ढाँटे नै, तर उनले सँगै जनयुद्धबाट नाफाको जिन्दगी लिएर आएका आफ्नै सहयात्रीहरुसँग समेत झुट बोले। प्रचण्डले किन आफ्नै हस्ताक्षरको स्वामित्व लिन तयार भएनन्? यसको जवाफ कुनै दिन उनले देलान्। तर यस्तो प्रवृतिले राष्ट्रिय र अन्तर्राष्ट्रिय जगतमा प्रचण्ड र उनले नेतृत्व गरेको पार्टीको छबि नमज्जाले धुमिलिएको छ। एमसीसीको विरोधमा बाहिर जति चर्को भाषण गरे पनि प्रचण्ड एमसीसी पारित गर्न हतारिएको देखिन्छ। एमसीसी पास गर्न प्रचण्डले देखाएको हतारोपनलाई उनले हस्ताक्षर गरेको पत्रले पुष्टि गरिसकेको छ। विश्लेषकहरुमा अनुसार, प्रचण्डसँग अब एकमात्र विकल्प छ, त्यो हो आफ्नो हस्ताक्षरको स्वामित्व लिने र एमसीसी पास गराउने। त्यसका लागि प्रचण्डले अहिले फेस सेभिङ खोजिरहेका छन्। जनताको विश्वास जित्न प्रचण्डले आफ्नो हस्ताक्षरको स्वामित्व लिनुपर्ने र एमसीसीलाई पारित गर्न अघि बढाउनुपर्ने विश्लेषकको सुझाव छ। राजनीतिक विश्लेषक अरुण सुवेदीले प्रचण्डले एमसीसी मुख्यालयमा पठाएको पत्रको स्वामित्व लिनुपर्ने बताए। एमसीसी पास गर्नुपर्ने प्रतिबद्धतासहितको पत्र पठाउनु गलत नभएको विश्लेषक सुवेदीको भनाइ छ। प्रचण्डले आफ्नै हस्ताक्षरको स्वामित्व लिन नसक्नुचाँहि उनको गलत नियत हो,' राजनीतिक विश्लेषक सुवेदीले अन्नपूर्णसँग भने, 'पत्रको स्वामित्व नलिने हो भने प्रचण्डले आत्मालोचनासहित जनतासँग माफी माग्नुपर्छ।' आफ्नो हस्ताक्षरको स्वामित्व लिएनन् भने उनले निभाएको दोहोर चरित्रबाट आम नेपाली जनताले समेत अब प्रचण्डलाई विश्वास गर्न कठिन हुने देखिएको छ। छलछाम र ढाँटको राजनीतिबाट वाक्क बनेका नेपाली जनताहरु नेताहरुबाट थप धोका सहनसक्ने अवस्थामा छैनन्। कार्यकर्ता र जनतालाई प्रचण्डले ढाँटे नै, तर उनले सँगै जनयुद्धबाट नाफाको जिन्दगी लिएर आएका आफ्नै सहयात्रीहरुसँग समेत झुट बोले। प्रचण्डलाई नेता मानेर हिँडेका नारायणकाजी श्रेष्ठ, देव गुरुङ, लिलामणि पोख्रेल, लेखनाथ न्यौपानेहरुसँग समेत उनले सत्य बोल्न सकेनन्। पत्र सार्वजनिक भएपछि उनीहरुले त्यसको विरोध गर्दै आगामी केन्द्रीय कमिटीको बैठकमा कुरा राख्ने बताएका छन्। पत्रबारे असहमति जनाउने कतिपय नेताले प्रतिक्रियासमेत दिएका छैनन्। प्रतिक्रिया नदिने तर प्रचण्ड प्रवृत्तिको विरोध गर्ने नेताहरुको कमी छैन माओवादी केन्द्रमा। पत्र सार्वजनिकपछि दोहोरो चरित्र निभाएको भन्दै माओवादी नेताहरु प्रचण्डसँग आक्रोसित छन्। 'गठबन्धन कायम रहिरहे केही सम्भावना होला तर गठबन्धन टुटेर एक्लै निर्वाचनमा जाने अवस्था आए माओवादी केन्द्रले नराम्ररी पराजय भोग्ने निश्चितप्रायः छ' तीनै तहको निर्वाचन गराउन सरकार जुटेको छ यतिबेता। कांग्रेस सभापति शेरबहादुर देउवाले गठबन्धन सरकारको नेतृत्व गरेका छन्। त्यसको बलिया सहयात्री प्रचण्ड पनि हुन्। मुलुकमा राजनीतिक परिवर्तन ल्याउन प्रचण्डले खेलेको अहम् भूमिकाको कसैले अस्विकार गर्न सक्दैन। तर बढ्दै गएको महत्वकांक्षाले प्रचण्डको परसम्मको राजनीतिक यात्रा धान्ने देखिँदैन। यसको अर्थ, अब हुने तीन तहको निर्वाचनमा प्रचण्डले नेतृत्व गरेको नेकपा माओवादी केन्द्रलाई निकै सकसपूर्ण हुने देखिएको छ। माओवादीको भूगोल विगतको तुलनामा नराम्रोसँग बिग्रिएको माओवादी केन्द्रका एक केन्द्रीय सदस्यले बताए। 'गठबन्धन कायम रहिरहे केही सम्भावना होला तर गठबन्धन टुटेर एक्लै निर्वाचनमा जाने अवस्था आए माओवादी केन्द्रले नराम्ररी पराजय भोग्ने निश्चितप्रायः छ,' ती केन्द्रीय सदस्यले भने। बलियो आधार बनाएर बसेको प्रमुख प्रतिपक्षी दल नेकपा एमालेसँग चुनावी प्रतिस्पर्धा गर्न माओवादी केन्द्रलाई थप सकसपूर्ण देखिएको छ। नेकपा माओवादी केन्द्रका नेताहरुमा आएको विचलन, आर्थिक अनुशासनहीनता, आफ्ना कार्यकर्ताप्रति अनुत्तरदायी र नेताहरुमा क्रमसः बढेको अहम् र अहंकारका कारण उनीहरुलाई आफ्नै कार्यकर्ताले छाड्दै गएका छन्। आफ्नै पार्टीका नेता र कार्यकर्तामाथि पार्टी अध्यक्ष प्रचण्डले गरेको राजनीतिक तिकडमबाजी र ढुलमुले नीतिले माओवादी केन्द्र जनतामाझ कमजोर हुँदै गएको छ। प्रधानमन्त्री शेरबहादुर देउवा स्टकल्याण्डबाट फर्किएपछि त्रिभुवन अन्तर्राष्ट्रिय विमानस्थलमा पत्रकारहरुसँगको कुराकानीमा प्रचण्ड र आफूले संयुक्त हस्ताक्षर गरेर एमसीसी पारित गर्ने प्रतिबद्धतासहितको पत्र एमसीसी बोर्डलाई पठाएको बताएका थिए। त्यसबेला प्रचण्डले प्रधानमन्त्रीले दिएको अभिव्यक्तिको खुलेर खण्डन गरेका थिए।"
क्षतिपूर्तिको माग गर्दै इँटा व्यवसायीले बुझायो प्रजिअलाई ज्ञापनपत्र,"मलंगवा : बेमौसी झरीका कारण काँचो इँटा गलेको भन्दै क्षतिपूर्तिको माग गर्दै सर्लाही इँटा उद्योग व्यवसायी संघले प्रमुख जिल्ला अधिकारीलाई ज्ञापनपत्र बुझाएका छन् । जिल्ला प्रशासन कार्यालय सर्लाही पुगेर इँटा व्यवसायीहरु प्रमुख जिल्ला अधिकारी थानेश्वर गौतमलाई ज्ञापनपत्र बुझाएका छन् । गत शुक्रबार र शनिबार गरी दुई दिन परेको बेमौसी झरीका कारण सर्लाहीमा करिब ११ करोड काँचो इँटा गलेर नष्ट भएको थियो । मलंगवामा बसेको व्यवसायीहरुको बैठकले ५ सुत्रीय माग राख्दै प्रजिअलाई ज्ञापनपत्र बुझाएका छन् । संघका सचिव भगवान मैनालीद्वारा हस्ताक्षरित ज्ञापनपत्रमा बेमौसमी वर्षाको कारण इँटा उद्योगमा भएको क्षतिको यकिन गरी क्षतिपूर्तिको व्यवस्था गर्नुपर्ने, गैर कानुनीरुपले संचालनमा रहेको चेदरा भटाहरु यथासिघ्र बन्द गरियोस् वा कानुनी दायरामा ल्याउनुपर्ने, कच्चा इँटाको बिमा गर्न बिमा गर्न बिमा कम्पनी तथा उद्योगीहरुको बीचमा सहजीकरण गरियोस्, कर मिन्हा गर्न सिफारिस गरियोस् र सहुलीयत ब्याज दरमा बैंक ऋणको व्यवस्था गरियोस् आदि विषय उल्लेख गरिएको छ । बेमौसिम झरीका कारण जिल्लामा रहेको ९३ वटा उद्योगमा करिब ११ करोड काँचो इँटा गलेर नष्ट भएको संघका अध्यक्ष मेथुर चौधरीले बताएका छन् । एउटा काँचो इँटा तयार गर्न ३ रुपैया खर्च हुन्छ । यसरी हिसाब गर्दा जिल्लामा करिब इँटा व्यवसायीहरुको ३३ करोड रुपैयाको नोक्सान भएको अध्यक्ष चौधरीले बताएका छन् । अहिले इँटा उद्योग बन्द हुने अवस्थामा पुगेको छ । सानो पूँजी भएको उद्योगीको उठिबास हुने अवस्था छ । घर जग्गा बेच्नु पर्ने अवस्थामा उद्योगीहरु पुगेको अध्यक्ष चौधरीले बताए । जिल्लामा रहेको इँटा उद्योग बन्द भयो भने करिब २७ हजार ९ सय जना बेरोजगार हुने संघका सचिव भगवान मैनालीले बताए । एउटा उद्योगमा सरदर ३ सयका दरले मानिसहरुले रोजगारी पाएका छन् । झरीले गर्दा उद्योगी र रोजगारी पाएको सबैको अवस्था दयनीय हुने मैनालीले बताए । बेमौसिम झरीले गर्दा इँटा व्यवसायी धरापमा परेको इँटा व्यवसायी लाल बिहारी यादवले बताए । सुरुमा वा अन्त्यमा पानी परेको भए यति धेरै क्षति हुदैन्थ्यो । बीचमा पानी पर्दा बढी क्षति भएको यादवले बताए । पन्ध्र दिनको फरकमा दुई चोटी पानी परेको छ । जसले गर्दा जिल्लामा निकै क्षति भएको यादवले बताए । अधिकांश उद्योगी बैंक वा साहु महाजनसंग ऋण लिएर व्यवसाय गरेका छन् । हरेक उद्योगमा ४०५० लाखको क्षति भएको छ । अब कसरी ऋण तिर्ने र उद्योग संचालन गर्ने भन्ने चिन्ताले सताउन थालेको यादवले बताए । बेमौसमी झरीले उद्योगीलाई उठिबास बनाएको छ । राज्यले क्षतिपूर्तिको व्यवस्था गर्यो भने केही राहत हुने यादवले बताए ।"
एकीकृत नेकपाका अध्यक्ष गोपाल किराती पार्टीबाट निष्कासित,"काठमाडौंः एकीकृत नेपाल कम्युनिस्ट पार्टीका अध्यक्ष गोपाल किरातीलाई पार्टीले निष्कासन गरेको छ । माघ १४ देखि १८ गतेसम्म बसेको केन्द्रीय समिति बैठकले किरातीलाई 'गद्धार' घोषणा गर्दै निष्कासन गरेको हो । बैठकले आलोक रायमाझीलाई सर्वसम्मत केन्द्रीय समितिको अध्यक्षमा निर्वाचित गरेको छ । सो पार्टीले जारी गरेको विज्ञप्तिमा भनिएको छ, यस बीचमा अदालतको फैसलाबाट हाम्रो संगठन माओवादी केन्द्रको पहिचान खोसियो र फेरि प्रचण्डलाई नै जबरजस्ती माओवादी केन्द्र थमाइदियो । त्यसकारण हाम्रो पार्टी पहिचानको संकट निराकरण गर्दै पार्टीको नाम र गोपाल किरातीलाई गद्धार घोषणा गर्नुको कारण सार्वजनिक गर्दछौं ।"
बालुवाटारमा मन्त्रिपरिषद् बैठक सुरु,"काठमाडौं : प्रधानमन्त्री निवास बालुवाटारमा मन्त्रिपरिषदको बैठक सुरु भएको छ । प्रधानमन्त्री शेरबहादुर देउवाको अध्यक्षतामा बसेको बैठकमा स्थानीय तहको निर्वाचनको मिति घोषणा गर्ने तयारी छ । एमसीसी, नियमित प्रशासनिक कामकारबाही बारेमा पनि छलफल हुने कार्यसूची रहेको छ। निर्वाचन आयोगले स्थानीय तहको निर्वाचन समयमै गर्न दबाब बढाएको छ । आयोगले आगामी जेठ ४ मा स्थानीय तहको निर्वाचन गर्न सरकारलाई सिफारिस गरेको थियो । आयोगका पदाधिकारीहरुले प्रधानमन्त्री शेरबहादुर देउवालाई बालुवाटारमा भेटेर जेठ ४ मा निर्वाचन गर्न परामर्श दिएका थिए । भेटमा उनले मन्त्रिपरिषद्को अबको बैठकबाट निर्वाचन मिति घोषणा गर्ने जानकारी दिएका थिए । प्रधानमन्त्री देउवाले स्थानीय तह निर्वाचन र अमेरिकी सहयोग परियोजना मिलेनियम च्यालेन्ज कर्पोरेसन(एमसीसी)बारे साझा धारणा बनाउन एमाले अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल प्रचण्डसँग आइतबार छलफल गरेका थिए । स्थानीय तहका पदाधिकारीको पाँचवर्षे कार्यकाल आगामी जेठ पहिलो हप्ता सकिँदैछ । सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ । वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ । प्रधानमन्त्री देउवाले राष्ट्रपति विद्यादेवी भण्डारीसँग भेट गर्ने शीतल निवास पुगेको समयमा समयमै निर्वाचन गर्न सल्लाह दिएकी थिइन् । नेपाल बार एशोसिएशनले पनि नेपालको संविधान र प्रचलित निर्वाचनसम्बन्धी कानुन समेतका आधारमा सबै तहका निर्वाचन समयमा नै गर्न सरकारसँग अपिल गरेको छ । बारले कुनै पनि बहानामा निर्वाचन नगरी वा पर सारी स्थानीय तहलाई रिक्त बनाउने कुरा संविधान र कानुन विपरीतमात्र नभइ लोकतन्त्र र विधिको शासनको समेत उपहास हुने बताएको थियो । ऐनमा कार्यकाल सकिनु दुई महिनाअघि नै स्थानीय तह निर्वाचन हुनुपर्ने उल्लेख छ । तर संविधानमा कार्यकाल सकिएको ६ महिनाभित्र चुनाव गरे हुने उल्लेख रहेको भन्दै गठबन्धनले ऐनलाई संविधानअनुसार बनाउने तयारी गरिरहेका छन् । चर्को दबाबपछि सत्ता गठबन्धनको बैठकले जेठभित्रै चुनाव गर्न सहमति जनाएका थिए ।"
"न्यारोबडी ए३२० को इन्जिन फेर्न नेदरल्याण्डको कम्पनी छनोट, मर्मत गर्न ग्लोबल टेण्डर आह्वान",काठमाडौं : नेपाल वायुसेवा निगमले न्यारोबडी ए३२० विमान ९एनएकेडब्लूको इन्जिन फेर्न नेदरल्याण्डको कम्पनी छनोट गरेको छ । इन्जिन बिग्रेर कतारको दोहा विमानस्थलमा ग्राउण्डेड न्यारोबडीको इन्जिन फेर्न ग्लोबल टेण्डरमार्फत नेदरल्याण्डको आम्सटरडममा रहेको एमटीयू मेन्टिनेन्स लिज सर्भिस बीभी कम्पनी छनोट गरेको हो । उक्त कम्पनीबाट निगमले इन्जिन भाडामा लिएर फेर्न लागेको प्रवक्ता अर्चना खड्काले जानकारी दिइन् । उनकाअनुसार इन्जिन भाडामा लिने प्रक्रिया अघि बढाइएको छ । काठमाडौंबाट २८ डिसेम्बरमा दोहा उडेको न्यारोबडी जहाजमा सुरक्षित अवतरणपश्चात पार्किङ गर्ने क्रममा विमानको बायाँतर्फको इन्जिनमा प्राविधिक समस्या देखिएको थियो । इन्जिन भाडामा लिएर अहिले ग्राउण्डेड जहाजलाई उडाउने र बिग्रिएको इन्जिन मर्मत गरी फेरि जडान गर्ने निगमको योजना छ । जनअन्तर्गत इन्जिन भाडामा लिने प्रक्रिया बढेको छ । त्यसैगरी न्यारोबडीको बिग्रिएको इन्जिन सिरियल नम्बर भी१७५८४ लाई आवश्यक मर्मत सम्भार गर्ने कम्पनी छनोटका लागि २४ जनवरीमा ग्लोबल टेण्डर आह्वान गरिएको छ ।
"श्रमिक अस्पताल बन्ने, अध्ययन गर्न कार्यदल गठन","काठमाडौं : श्रमिक अस्पताल बन्ने भएको छ । अस्पताल बनाउनका लागि आवश्यक अध्ययन गर्न कार्यदल गठन भएको छ । श्रम, रोजगार तथा सामाजिक सुरक्षामन्त्री कृष्णकुमार श्रेष्ठले श्रमिक अस्पताल निर्माणको लागि तयारी अघि बढाए । मन्त्री श्रेष्ठले श्रमिक अस्पताल निर्माणको अवधारणापत्र स्वीकृत गरी अस्पताल निर्माणको सम्भाव्यता अध्ययन टोली गठन गरेका छन् । मन्त्रालयका श्रम सम्बन्ध तथा सामाजिक सुरक्षा महाशाखा प्रमुख शेषनारायण पौडेलको संयोजकत्वमा अध्ययन टोली गठन गरिएको छ । सम्भाव्यता अध्ययन टोलीले अस्पताल सञ्चालनका लागि भौतिक, आर्थिक तथा व्यवस्थापकीय स्रोत साधन, संचालन मोडालिटी लगायत पक्षबारे अध्ययन गर्नेछ । अध्ययन टोलीमा श्रम तथा व्यवसायजन्य सुरक्षा विभागका महानिर्देशकका साथै भूमि व्यवस्था सहकारी तथा गरिवी निवारण मन्त्रालय, वन तथा वातावरण मन्त्रालय, स्वास्थ्य तथा जनसंख्या मन्त्रालयका प्रतिनिधिका साथै संयुक्त ट्रेड युनियन महासंघका प्रतिनिधि छन् । मुलुकको आर्थिक विकास र समृद्धिको आधारको रुपमा रहेका लाखौं श्रमिकलाई भरपर्दो र सर्वसुलव स्वास्थ्य उपचारको व्यवस्था मिलाउन अस्पताल निर्माण गर्न लागिएको मन्त्री श्रेष्ठले बताए । अस्पतालमा ७० लाख बढी आन्तरिक रोजगारीमा रहेका श्रमिक तथा उनीहरुको परिवारका सदस्यका लागि कार्यस्थल दुर्घटना, मातृत्व संरक्षण, बिरामी हुँदा औषधि उपचार सुविधा उपलब्ध गराउने, पेसागत कारणले लाग्ने रोगको रोकथामका लागि अनुसन्धान, निदान एवं उपचार गर्न विशेषज्ञ अस्पताल विकास गर्ने, योगदानमा आधारिक सामाजिक सुरक्षा कार्यक्रमले उपलब्ध गराउने श्रमिकको स्वास्थ्य उपचार सम्बन्धी व्यवस्था कार्यान्वयन गराउनुका साथै वैदेशिक रोजगारीबाट फर्केका श्रमिक तथा उनीहरुको परिवारका सदस्यका लागि समेत सहुलियतमा उपचार सेवा उपलब्ध गराउने उल्लेख छ । सामाजिक सुरक्षा योजना कार्यान्वयन गर्न श्रमिक अस्पताल निर्माण जरुरी देखिएको भन्दै मन्त्री श्रेष्ठले यस अभियानमा सबैबाट आवश्यक समन्वय र सहयोगको अपेक्षा गरिएको बताए । नेपालमा अधिकांश श्रमिक विपन्न छन् । धुलो धुवाँमा रहेर काम गर्ने श्रमिकलाई रोग लाग्ने सम्भावना बढी हुने तथा कम उमेरका बिरामी तथा रोगीको संख्या पनि श्रमिक धेरै भए पनि श्रमिक वर्गका लागि लक्षित अस्पताल छैन । औद्योगिक करिडोरमा काम गर्ने हजारौं श्रमिक समयमा उपचार नपाएर ज्यान गुमाउनु पर्ने अवस्थामा छन् । सरकारले श्रमिक र श्रमिकका परिवारका लागि न्यून मूल्यमा स्वास्थ्य सेवा उपलब्ध गराउन आवश्यक देखिएकोले श्रमिक अस्पतालको अवधारणा ल्याइएको मन्त्री श्रेष्ठको भनाइ छ ।"
झा दम्पती हत्याकाण्डमा प्रहरीले फितलो अनुसन्धान गरेको आरोप,"जनकपुरधाम : महोत्तरीको पिपरा गाउँपालिकाका झा दम्पती हत्याकाण्डमा प्रहरीको फितलो अनुसन्धानका कारण हत्यामा संलग्न नरहेका व्यक्ति दोषी बनाएको आरोप लगाइएको छ । गत वर्ष फागुन ११ गते घरबाटै बेपत्ता भएका पिपरा५ सहोडवाका ६५ वर्षीय मुसाफिर झा र उनकी श्रीमती ६० वर्षीया गीतादेवी झाको शव चैत १२ गते पिपरा२ अतरातमा पुरिएको अवस्थामा फेला परेको थियो । वृद्ध दम्पतीको शव भेटिएपछि प्रहरीले सात जनालाई पक्राउ गरी अनुसन्धान थालेको थियो । हत्या गर्ने, शव लुकाउने र थप योजनामा संलग्न रहेको भन्दै जिल्ला अदालतको निर्णयलाई सदर गर्दै उच्च अदालतले पिपरा५ का कैलाश झा, सोही ठाउँका ५२ वर्षीय रामबाबु यादव र भारत बिहारको मधुवनी घर भएका ५० वर्षीय हरेन्द्र ठाकुरलाई पुर्पक्षका लागि थुनामै राखेर मुद्दा चलाउन आदेश दिएको हो । तर, हत्याकाण्डमा आरोपित भनिएकाहरु मध्ये बिहारको मधुवनी घर भएका ५० वर्षीय हरेन्द्र ठाकुरको परिवारले ठाकुरलाई घटनामा जवरजस्ती प्रहरीले फसाउन खोजेको आरोप लगाएको छ । ठाकुर जग्गा व्यापारी हुन् । उनले महोत्तरीको बिन्हीमा करिब १५ बिघा जग्गा प्लटिंग गरि राजर्षी नगर नै बनाएका छन् । जग्गाकै विषयलाई लिएर विवाद हुँदा उनले मुसाफिर दम्पतीको हत्या गराएको प्रहरीको अनुसन्धानमा भनिएको छ । ठाकुरकी पत्नी रेणु ठाकुर र छोरा केशव कुमार ठाकुरले सोमबार हत्याको मुख्य कारण भनिएको मृतक मुसाफिर झाको विवादित जग्गा भएकै ठाउँमा पत्रकार सम्मेलनको आयोजना गरेर हरेन्द्र निर्दोष रहेको दाबी गरे । जुन जग्गा खरिद गर्न मुसाफिर झालाई मेरो बुवाले दबाव दिएका थिए भनि प्रचार प्रसार गरिएको छ त्यो जग्गा किन्नु बुवाका लागि आवश्यक नै थिएन, आरोपित हरेन्द्र ठाकुरका छोरा केशवले भने, घडेरीको जग्गासम्म पुग्न बाटोमा झाको ४ कठ्ठा १३ धुर १२ कन्मा जग्गा पर्न आएको र सोही बेच्न नमानेपछि मेरा बुवाले उनको हत्या गराए भनि भ्रामक प्रचारबाजी भएको छ । सर्वप्रथम त यो घडेरी नै होइन पोखरी हो र यहाँसम्म पुग्नका लागि झाको मात्रै नभई अन्य ५ जनाको खेत किन्दा मात्रै बाटो निस्कने हो,त्यसैले प्रहरीले बिना अनुसन्धान उनलाई फसाएको प्रष्ट हुन्छ । मृतक दम्पतीकै नातामा भतिजो पर्ने सोही ठाउँका कैलाश झाले मुसाफिर र गीताको हत्या गरेको प्रहरीलाई बयान दिएका छन् । झाको घरमा हत्या गरी शव एक महिनासम्म लुकाइएको थियो र पछि हत्यामा संलग्नता खुल्ने डरले शव अन्यत्र सारेपछि उनी पक्राउ परेका थिए । कैलाश झाको घरबाट प्रहरीले शव लुकाएर राखेको जस्तापाताले बनेको ट्रंक र अन्य प्रमाणहरु बरामद गरेको थियो । कैलाश झाले प्रहरीलाई दिएको बयानमा आफूलाई जग्गा व्यापारी हरेन्द्रले मुसाफिरको जग्गा बेच्न लगायो भने २ करोड रुपैंया दिने भनि प्रलोभन दिएको उल्लेख छ । ठाकुरकै प्रलोभनमा आएर आफूले मुसाफिर झाको हत्या गर्ने निधो गरेको र त्यसका लागि उनको जेठी बुहारी अंशु झालाई नशा लाग्ने औषधि किनेर एकदिन अगाडि नै दिएको कैलाशले प्रहरीलाई बताएका छन् । अशुंले सो औषधि खानामा मिलाएर परिवारको सबैलाई खुवाएकी थिइन र पछि मुसाफिर र गीता बेहोस् हुँदा दुवैलाई कैलाशले उठाएर आफ्नो घर लगि हत्या गरेको बयानमा भनिएको छ । कैलाशको बयानबाट हत्याको साझेदार मृतकको बुहारी अंशु झा देखिए पनि जिल्ला अदालत महोत्तरीले उनलाई ५० हजार धरौटीमा छाडिसकेको छ । त्यसैगरी शवसंगै एक महिना एउटै घरमा बसेका आरोपित कैलाश झाकी आमा तारादेवीलाई पनि दुई लाख धरौटीमा छाडिएको छ । अन्य आरोपीहरु सुरेन्द्र यादव र राजेन्द्र यादवलाई जनही पाँच लाख र बब्लु झालाई दुई लाख धरौटीमा ४ पुसमा न्यायाधीशद्धय शकुन्तला घिमिरे र रमेश ढकालको संयुक्त इजलासले छाडेको छ । प्रहरीले घटनामा सुक्ष्म अनुसन्धान नै नगरि सबुत प्रमाणलाई नजरअन्दाज गर्दै प्रतिवादी हरेन्द्र ठाकुरलाई आरोपित बनाएको छ, पत्रकार सम्मेलनमा बोल्दै अधिवक्ता देवेन्द्र ठाकुर निरालाले भने, हत्याका मुख्य अभियुक्तले दिएको बयानलाई नै आधार मान्ने हो भने अनुसन्धान अझ सशक्त हुनु पर्थ्यो । तर, प्रहरी फाइल बन्द गर्न तर्फ लागेको छ ।"
क्यानाडाको राजधानीमा संकटकाल घोषणा,ओटावा: क्यानाडाको राजधानी ओटावामा संकटकाल घोषणा गरिएको छ। ट्रक चालकहरुको आन्दोलन अनियन्त्रित र हिंसात्मक बन्दै गएको भन्दै स्थानीय सरकारले संकटकालको घोषणा गरेको हो। कोरोना भाइरसविरुद्धको खोप लगाउनुपर्ने लगायतका कतिपय प्रतिबन्धात्मक व्यवस्थाकाविरुद्धमा ट्रक चालकहरुले केही दिनदेखि राजधानी केन्द्रीत आन्दोलन गर्दै आएका छन्। ओटावाका नगरप्रमुख जीम वाट्सनले राजधानी सहर नियन्त्रणबाहिर गएकाले नियन्त्रणमा राख्नका लागि संकटकाल घोषणा गरिएको जानकारी दिए। आन्दोलनकारी ट्रक चालकहरुले निरन्तर हर्न र साइरन बजाउने र पटाका पड्काउनेलगायतका क्रियाकलाप गरेर सहरवासीलाई आजित बनाएको उनले दाबी गरे। चालकहरुले सडकमा टेन्ट र गाडीहरू राखेर अवरोध सिर्जना गर्दा यातायात सेवा नै अस्तव्यस्त भएर नगरवासीलाई समस्या भएको छ। आपतकालीन सेवासमेत अवरुद्ध भएको उनको भनाइ छ। उनले संकटकालको नियम नमान्ने र सहरमा अशान्ति मच्चाउनेलाई प्रहरीले गिरफ्तार गर्ने र कानुनी कारबाही गर्ने चेतावनी पनि दिएको छ।
"चार वर्षमा २३ किलोमिटर सडक कालोपत्रे, आठ पुल निर्माण","सुर्खेत : आउँदो फागुनमा कर्णाली सरकार गठन भएको चार वर्ष पुग्दैछ । यो अवधिमा प्रदेश सरकारले धेरै महत्वाकांक्षी योजना र कार्यक्रमहरु ल्यायो । तर प्रदेश सरकारको यो चार वर्षको अवधिलाई मुल्यांकन गर्दा भौतिक विकास तर्फको प्रगति भने निराशाजनक छ । समग्र भौतिक विकासमा कमजोर प्रगति गरेको प्रदेश सरकारको सडक पूर्वाधारको प्रगति पनि न्यून छ । हरेक वर्षको बजेटमा सडक पूर्वाधारलाई प्राथमिकता दिँदै आएको प्रदेश सरकारले चार वर्षको अवधिमा प्रदेशभर जम्मा २३ किलोमिटर सडक मात्र कालोपत्रे गरेको हो । कालोपत्रे गरिएको अधिकांश सडक पनि प्रदेश राजधानी सुर्खेतको वीरेन्द्रनगरमा पर्दछ भने केही भाग सल्यानमा पर्दछ । प्रदेशका बाँकी आठ जिल्लामा प्रदेश सरकारले हालसम्म सडक कालोपत्रेको काम नै गर्न सकेको छैन । प्रदेश सरकारले वीरेन्द्रनगरस्थित सरकारी कार्यालय रहेको क्षेत्र र मुख्य सडकहरु मात्रै कालोपत्रे गरेको छ । अन्य जिल्लाहरुमा कालोपत्रे गर्नका लागि सडकको मापदण्डहरु नपुग्ने, लगानी धैरे लाग्ने र नयाँ सडक बनाउन प्रदेश सरकारको प्राथमिकतामा रहेका कारण थोरै सडक कालोपत्रे भएको भौतिक पूर्वाधार तथा शहरी विकास मन्त्रालयले जनाएको छ । कालोपत्रे गर्नेभन्दा पनि गाउँगाउँमा सडक पुर्याउनु नै सरकारको प्राथमिकता हो,'भौतिक पूर्वाधार तथा शहरी विकास मन्त्रालयका सूचना अधिकारी भिमबहादुर कार्की भन्छन्, सरकारको प्राथमिकता अनुसार नै नयाँ सडक निर्माणको उपलब्धि धेरै छ, तर कालोपत्रेको काम कम देखिएको हो । सरकारले निर्धारित गरेको लक्ष्य अनुसार नयाँ सडक निर्माणमा धेरै प्रगति भएको उनले बताए । गाउँगाउँमा सडक पुर्याउने सरकारको लक्ष्य अनुसार गाउँमा नयाँ सडकहरु खनिएको उनको भनाइ छ । स्थानीय सरकारले जस्तै प्रदेश सरकारले पनि सडकको स्तरोन्नति र कालोपत्रेभन्दा पनि नयाँ सडक खन्ने कामलाई बढी प्राथमिकता दिएको पाइएको छ । सडक कालोपत्रेमा न्यून प्रगति गरेको कर्णाली प्रदेश सरकारले प्रदेशभर यो अवधिमा झण्डै एक हजार किलोमिटर नयाँ सडक खनिएको दाबी गरेको छ । प्रदेशका दश वटै जिल्लामा गरेर हालसम्म नौ सय ५८ किलोमिटर नयाँ सडक खनिएको प्रदेश सरकारले जनाएको छ । सडक नपुगेका जिल्लाहरुमा धेरै नयाँ सडक बनेका छन् । कालिकोट, हुम्ला, जुम्ला, मुगु र डोल्पा लगायतका जिल्लाका धेरै गाउँमा नयाँ सडक पुर्याइएको प्रदेश सरकारको दाबी छ । गाउँगाउँमा सडक पुर्याउनु नै सरकारको उपलब्धि भएको भौतिक पूर्वाधार तथा शहरी विकास मन्त्रालयले जनाएको छ । कृषि सडक, पर्यटकीय सडक, एक निर्वाचन क्षेत्र, एक सडक कार्यक्रमबाट धेरै बस्तीमा सडक पुगेको मन्त्रालयले जनाएको छ। त्यस्तै सुर्खेत, दैलेख, सल्यान र रुकुमपश्चिमलगायत जिल्लाहरुमा भने ग्राभेल सडक धेरै बनेको सरकारी दाबी छ । प्रदेश सरकारले हालसम्म एकसय ४३ किलोमिटर सडक ग्राभेल गरेको जनाएको छ । चार वर्षको अवधिमा आठवटा पक्की पुल निर्माण गरिएको प्रदेश सरकारले जनाएको छ ।"
नेपालमा टाटा नेक्सन कार सर्वाधिक विक्री,"काठमाडौं : भारतीय सवारीसाधन उत्पादक कम्पनी टाटा मोटर्सको उत्पादन नेक्सन कार माघ महिनामा सर्वाधिक विक्री भएको छ । हुन्डाई, किया, मारुती सुजुकीलाई पछ्याउँदै टाटा मोटर्सले सर्वाधिक विक्री गरेको कम्पनीले जनाएको छ । टाटा मोटर्सलाई प्यासेन्जर कार सेग्मेन्टमा स्थापित गराउन सफल टाटा नेक्सन स्टाइल, टेक्नोलोजी, डिजाइन, फिचर्स् र लक्जरीको हिसाबले सब फोर मिटर सेग्मेन्टमा उत्कृष्ट सावित हुँदै नेपालमा ग्राहकको मन जितेको तथ्यांकले देखाएको हो । विक्री तथ्यांकको आधारमा नेक्सन सर्वाधिक धेरै विक्री हुने एसयूभी भएको हो । टाटा नेक्सन सब फोर मिटर सेग्मेन्टमा पावरफुल १२ लिटर टर्बो इन्जिनको कारण चर्चामा रहँदै आएको मोडल हो । टाटाको प्यासेन्जर सेग्मेन्टमा गेमचेन्जरको रुपमा लिने गरिएको नेक्सन फिचर लोडेड गाडीमा पर्छ । टाटा मोटर्सले १३ हजार ८१६ यूनिट नेक्सन विक्री गरेर पहिलो हुन सफल भएको छ भने किया सेल्टोस ११ हजार ४८३ यूनिट सहित दोस्रो स्थानमा छ र हुन्डाई भेन्यू ११ हजार ३७७ यूनिट सहित तेस्रो स्थानमा छ । चौथो स्थानमा टाटा मोटर्सको नयाँ माइक्रो एसयूभी परेको छ भने हुन्डाई क्रेटा ९ हजार ८६९ यूनिटसहित पाँचौ स्थानमा छ । छैठौं स्थानमा रहेको ब्रेजा ९ हजार ५७६ यूनिट र सातौ स्थानमा रहेको किया सोनेट ६ हजार ९०४ यूनिट विक्री भएको छ । त्यस्तै, धेरै विक्री हुने १० मोडलको सूचीमा रेनो काइगर, निसान म्याग्नाइट, फक्सवागेन टाइगुन र स्कोडा कुशक परेनन् । सूचीको आठौं, नवौं र दशौं स्थानमा महिन्द्रा थार ४ हजार ६४६ यूनिट, महिन्द्रा एक्सयूभी ३०० ले ४ हजार ५५० यूनिट र महिन्द्रा एक्सयूभी ७०० ले ४ हजार ११९ यूनिट विक्री गर्न सफल भएको छ ।"
औषधिको साटो न्युट्रास्युटिकल,"विराटनगर : प्रदेश १ को राजधानी विराटनगरमा बिरामीलाई आवश्यक नै नपर्ने न्युट्रास्युटिकल र भिटामिनको अवैध धन्धा मौलाएको छ। औषधी व्यास्थापन विभागमा दर्ता नभएको न्युट्रास्युटिकलर भिटाइमिन भारतबाट आयात गरेर आफू खुशी बिक्री मूल्य ( एम आर पी) लगाएर बिक्री वितरण हुने गरेको पाइएको हो। विराटनगरमा कार्यालय खोलेर व्यापारीहरुले आयु भिट्टा भिटाइमिन र भेप्रो र स्प्रो प्रोटिन लगायतका ब्राण्डमा आफू खुशी बिक्री मूल्यको लेबी लगाएर बिक्री गर्ने गरेको पाइएको हो । कमजोरी हटाउन, रोग लाग्न नदिन, शक्तिबर्धक, जीम गर्नेहरुका लागि उपयोगी, उत्तेजना बढाउने, उचाइ बढाउने आदि सन्देशसहित आएका त्यस्ता पदार्थ डायटरी सप्लिमेन्ट, न्युट्रास्युटिकल्सको नाममा फर्मास्युटिकल्स बनावट (ट्यावलेट, क्याप्सुल, झोल, ग्य्रानुल्स, पाउडर आदि)को बिक्री मुल्य आयातकर्ता व्यापारीले आफू खुशी लगाउने गरेका छन्। चिकित्सकलाई बढी कमिशन आउने तर बिरामीलाई आवश्यक नै नपर्ने न्युट्रास्युटिकलअन्तर्गतका प्रोटिन र भिटाइमिन प्रदेश १ को राजधानीको अस्पताल परिसर सहित औषधी पसलहरुमा छ्यापछ्याप्ती पाइन्छ। बिक्री मूल्यको माथि अर्को बिक्री मूल्य लगाउने गरेको पाइएको हो । कतिपय ब्राण्डमा त बिक्री मुल्यसमेत उल्लेख गरेको हुँदैन। यी औषधि विश्वमै प्रतिबन्ध लगाइएको छ। भारतबाट खाद्य प्रदार्थको नाममा आयात गरिन्छ। औषधि व्यवस्थापन विभाग विराटनगरका फार्मेसी अधिकृत दिपेन्द्र खडकाले न्युट्रास्युटिकल औषधी विभागमा दर्ता नभएको बताए । उनले भने, औषधी पसल अनुगमनको क्रममा भेटिए जफत गरेर कारवाही गर्दे छौं।' खाद्यमा दर्ता गरेर ल्याएको सो उत्पादन फेला परे औषधी व्यवस्थापन विभागको ऐन अनुसार कारवाही गर्ने उनले बताए । खाद्य प्रविधि तथा गुण नियन्त्रण विभागले तयार पारेका आहारपूरक खाद्य पदार्थ (डायटरी सप्लिमेन्ट)पदार्थ नियमन कार्यविधि २०७२ अनुसार आयात हुने सो पदार्थ औषधी व्यवस्थापन विभागमा दर्ता नभएको र केही काम समेत नगर्ने बताइएको छ। बजारमा मेगावाईट फोर्ट, ट्याव्लेट, टोनिकेम प्लस, क्याप्सुल सहित विभिन्न नाम र ब्राण्डमा मल्टि भिटामिन, एन्टी अक्सिडेन्ट आइरन, फोलिक एसिड, क्याल्सियम, कस्मेटिक, ट्रासर मिनरल एलिमेन्टस, न्युट्रास्युटिकल कम्पोनेन्ट, स्टेराइड जस्ता तत्वहरु मिलाएर बनाइएका औषधिजन्य पदार्थहरु रहेका बताइएको छ। नसा सम्बन्धी रोगमा प्रयोग हुने प्रीगामालिन अहिले आहारपूरक खाद्य पदार्थको रुपमा आउन थालेको छ। औषधिजन्य पदार्थको पैठारी र बिक्रीमा प्रतिवन्ध लगाउनेगरी औषधी व्यवस्थापन विभागले २३ बैशाख २०७२ मै सूचना निकालेको थियो। कृषि विकास मन्त्रालयको खाद्य स्तर निर्धारण समितिको २०७२ माघ १९ गते बसेको बैठकले २७ बुँदे आहारपुरक (डाइटरी सप्लीमेन्ट) खाद्य पदार्थ नियमन कार्याविधि बनाएर खाद्यमा दर्ता नीति बनाएको बताइएको छ।"
अफगानिस्तानको सीमा क्षेत्रमा पाँच पाकिस्तानी सैनिकको हत्या,सिन्ह्वा : पाकिस्तान र अफगानिस्तानको सीमा क्षेत्रमा कम्तीमा पनि पाँच जना पाकिस्तानी सैनिकको हत्या भएको छ। पाकिस्तानको अफगानिस्तानसँगको सीमा क्षेत्रमा अफगानिस्तानतर्फबाट भएको आक्रमणमा परी पाँचजना पाकिस्तानी सैनिक मारिएका बताइएको छ। अफगानिस्तानतर्फबाट आतंककारीहरुले पाकिस्तानी सैनिक पोष्टमा हमला गरेका बताइएको छ। पाकिस्तानी सेनाले आइतबार प्रकाशन गरेको विज्ञप्तिमा अफगानिस्तानसँगको पाकिस्तानी उत्तरी सिमाना खैबर पाक्थुन्क्वामा सो हमला भएको हो। पाकिस्तानले आतंकवादीहरुले आफ्ना विरुद्धका लागि अफगानिस्तानको भूमि प्रयोग गरेकामा आपत्ति पनि प्रकट गरेको छ। साथै पाकिस्तानी सेनाले आइतबार प्रकाशन गरेको विज्ञप्तिमा सो सीमा क्षेत्रमा भएको हमलामा परी पाकिस्तानी सेनाको तर्फबाट भएको कारबाहीमा ठूलो संख्यामा आतंककारीहरु पनि मारिएको बताइएको छ।
तरलता अभाव घटाउन ६ सुझाव,"काठमाडौं : कोभिडबाट प्रभावित अर्थतन्त्र चलायमान बनाउन कर्जाको माग अत्यधिक भयो। निक्षेपका तुलनामा कर्जा ह्वात्तै वृद्धि हुँदा बैंकको ऋण दिने क्षमता कमजोर बन्यो। यस्तो समस्या लम्बिरहेको भन्दै बैंक तथा वित्तीय संस्था परिसंघ नेपाल (सिविफिन)ले नेपाल राष्ट्र बैंकलाई सम्भावित उपायको सिफारिस गरेको छ। आइतबार पत्रकार सम्मेलनमार्फत तरलता कम गर्ने सुझावसहितको प्रतिवेदन सार्वजनिक गरेको हो। प्रतिवेदनले सुधारात्मक कदम चाल्नका लागि आफ्नो संस्थाको मात्र व्यवसाय र मुनाफा वृद्घि गर्नभन्दा समग्र बैंकिङ उद्योगको हितका लागि जुट्नुपर्ने औंल्याएको सिविफिनका अध्यक्ष पवन गोल्यानले बताए। तत्काल सम्बोधन गर्न सकिने सुझावअन्तर्गत समन्वयात्मक रूपमा अघि बढ्ने, व्यवसाय बिस्तारमा संयमता अपनाउने, विप्रेषण प्रोत्साहन नीति ल्याउने, आयात निरुत्साहित गर्ने कार्यक्रम ल्याउने, स्वदेशी वस्तु तथा सेवा प्रयोग गर्न प्रोत्साहन गर्ने, निक्षेप र कर्जा मिश्रणमा सुधार गर्दै लैजानेलगायत छन्। यसैगरी, क्रमशः लागू गर्दै जान सकिने सुझावअन्तर्गत कोभिड प्रभावित कर्जालाई पहिचान गरी प्रोभिजिनिङको व्यवस्था गर्ने, आयात प्रतिस्थापनका नीति ल्याउने, उत्पादनमूलक क्षेत्रमा बढी कर्जा प्रवाह गर्न प्रोत्साहित गर्ने लगायत छन्। यसैगरी दीर्घकालीन रूपमा लागू गर्न सकिने सुझावमा दीर्घकालीन योजना बनाई लागू गर्ने, शैक्षिक क्षेत्र र श्रम बजारको विकासका लागि युवालाई आकर्षण गर्ने, सहकारी नियमन, कृषि र विपन्न वर्ग कर्जामा गएको लगानीको प्रभावकारिता र सदुपयोगिताको अध्ययन गर्ने लगायत छन्। अध्ययनका संयोजक उपेन्द्र पौड्यालका अनुसार आयातसँगै कर्जा बढ्नु, सरकारले राजस्व उठाउनु तर सयममै पुँजीगत खर्च नगर्नु, विप्रेषण आप्रवाहमा तलमाथि हुनु तरलता अभावको प्रमुख कारण हो। यसबाहेक भित्री कारण थुप्रै देखिएको उनले बताए। बैंकहरूले दीर्घकालीन निक्षेप जुटाउन सकेका छैनन्। तर कर्जा भने लामो अवधिका दिइरहेका छन्। ९० प्रतिशत मुद्दती निक्षेप दुई वर्षभन्दा कम अवधिका मात्रै रहेको सिविफिनको अध्ययनले औंल्याएको छ। जबकि १०२० वर्षका दीर्घकालीन कर्जालाई पुँजीकोष र दीर्घकालीन मुद्दती निक्षेपले धान्न नसकेको अध्ययनले देखाएको छ। बैंकहरूको निक्षेपमा चल्ती र बचतको अंश घट्दै गइरहेको देखिन्छ। मुद्दतीको अंश भने एक्कासि बढ्न गई तरलता व्यवस्थापनमा दबाब पुगेको हो। बैंकविज्ञ बीएन घर्तीका अनुसार बैंकहरूले नै अहिले एक वर्ष वा सोभन्दा बढी मुद्दती निक्षेप भनेर लिने गरेकाले लामो अवधिको निक्षेपमा ग्राहकले चासो देखाएका छैनन्। यसर्थ सिविफिनले सरकारी संस्थामा रहेको मुद्दती निक्षेप न्यूनतम तीन वर्ष राख्नुपर्ने व्यवस्था गर्न सुझाएको छ। बचत र मुद्दती निक्षेपको ब्याजदरमा धेरै अन्तर हुँदा बचतमा निक्षेप राख्ने प्रवृत्ति घटेको छ। त्यसैले एक वर्षभन्दा मुनिको मुद्दती निक्षेपमा बचत खाताको ब्याजदरभन्दा १ प्रतिशतभन्दा बढी मात्र प्रिमियम थप्न पाउने व्यवस्था गर्नसमेत सिफारिस गरेको छ। न्यूनतम अनुपात कायम गर्न निक्षेप जुटाउन र हरेक वर्ष ठूलो हिस्सामा अवधि समाप्त हुने मुद्दती निक्षेप नवीकरण गर्न दौड्धुप गर्दै प्राइसवारमा उत्रिँदा वित्त बजार त्रसित हुने गरेको सिविफिनले बताएको छ।"
"भूमि आयोगका मान्छे हौं, जमिन मिलाइदिन्छु भन्दै ठगी गर्ने दुईजना पक्राउ","काठमाडौं : भूमि आयोगको मान्छे हौं, जमिन दिलाइ दिन्छु भनी सुकुम्बासीसँग रकम लिइ ठगी गरेको अभियोगमा दुईजनालाई प्रहरीले पक्राउ गरेको छ । पक्राउ पर्नेहरुमा काठमाडौं टोखा नगरपालिका८ बानियाटार बस्ने झापा भद्रपुर नगरपालिका ३ घर भएका ३८ वर्षीय होम नारायण चौधरी र काठमाडौं बुढानिलकण्ठ नगरपालिका४ घर भएका ४४ वर्षीय उद्धब भण्डारी रहेका छन्। उनीहरुलाई आइतबार दिउँसो प्रहरीले पक्राउ गरेको हो। काठमाडौं महानगरपालिका१६ बसन्तनगरस्थित भेटघाट क्याफेमा २ जना व्यक्तिहरुले सुकुम्बासीहरुलाई जग्गा वितरण गछौँ, फाराम भर्नुपर्छ भनी पैसा असुल गरिरहेको भन्ने सूचनाको आधारमा महानगरीय प्रहरी वृत्त बालाजुबाट खटिएको प्रहरीले उक्त कार्यमा संलग्न उनीहरुलाई पक्राउ गरेको हो । उनीहरुको साथबाट ल्यापटप, प्रिन्टर १ थान, 'भूमिहिन दलित, भूमिहिन सुकुम्बासीले भर्ने निवेदन फाराम' लेखिएको फारमहरु, अव्यवस्थित बसोबासीले दिने निवेदनको ढाँचा लेखिएको फारामहरु, बिभिन्न ब्यक्तिहरुको नाम तथा फोटो समेत राखिएका रेकर्ड फाइलहरु, स्पिकर १ थान र मोबाइल ३ थान समेत प्रहरीले बरामद गरेको छ । अनुसन्धानको क्रममा उनीहरुले आफूलाई भूमि आयोगले खटाएका व्यक्तिहरु भनी परिचय गराई काठमाडौंमा सुकुम्बासीले ४ आना जग्गा प्राप्त गर्न जनही ५० हजार रुपैयाँको दरले माग गरी फारम भर्न लगाई ठगी गर्ने गरेको खुल्न आएको छ । यस सम्बन्धमा थप अनुसन्धान भइरहेको महानगरीय प्रहरी परिसर काठमाडौंले जनाएको छ।"
"एमालेले फागुन ६ र ७ गते प्रशिक्षण भेला गर्ने, कोको हुँदैछन् सहभागी ?","काठमाडौं : नेकपा (एमाले) बाग्मती प्रदेशले फागुन ६ र ७ गते प्रशिक्षण भेलाको आयोजना गरेको छ। पार्टी अध्यक्ष केपी शर्मा ओलीको प्रमुख आतिथ्यमा केन्द्रीय स्कूल विभागसँगको सहकार्यमा काठमाडौंमा प्रशिक्षण भेला आयोजना गरिएको बागमती प्रदेश कमिटीका अध्यक्ष केशव पाण्डेले जानकारी दिए। उनले प्रदेश परिपत्रमार्फत भेलामा बाग्मती प्रदेशभित्रका जिल्ला कमिटीका इन्चार्ज, सहइन्चार्ज, जिल्ला कमिटीका पदाधिकारीहरु, नगरपालिका मेयर उपमेयर, गाउँपालिकाका प्रमुख उपप्रमुखहरुलाई सहभागिता हुन निर्देशन दिएका छन्। एमालेले प्रदेश कमिटीको अधिवेशन स्थानीय तहको निर्वाचनपछि गर्ने भएको छ। माघ २८ र २९ गते तोकिएको ७ वटै प्रदेशको अधिवेशन एमालेको केन्द्रीय सचिवालय बैठकले स्थगत गर्ने निर्देशन दिएको हो। यस अगाडि पनि कोरोना भाइरस संक्रमण बढेपछि सरकारले २५ जनाभन्दा बढी भेला हुन रोक लगाएकाले प्रदेश अधिवेशनको मिति तोकेर पनि स्थगित भएको थियो।"
बेलायतबाट कोरोनाविरुद्धको थप ८ लाख ८२ हजार मात्रा खोप आइपुग्यो,काठमाडौं : नेपालमा सोमबार कोरोनाविरुद्धको थप ८ लाख ८२ हजार ८० मात्रा अस्ट्राजेनेका खोप आइपुगेको छ । कोभ्याक्स सुविधाअन्तर्गत बेलायत सरकारले सहयोगमा सो खोप नेपाल आइपुगेको स्वास्थ्य सेवा विभाग व्यवस्थापन महाशाखाले जनाएको छ । नेपालमा कोरोनाविरुद्ध खोप आउने क्रम जारी छ । स्वास्थ्य तथा जनसंख्या मन्त्रालयले कोरोनाविरुद्ध खोप अभियानलाई तीव्र पारेको जनाएको छ ।
अब कतारमा बस्ने नेपालीले उतैबाट ईपासपोर्ट बनाउन सक्ने,"काठमाडौं : अब कतारमा बस्ने नेपालीको कतारबाटै राहदानी बनाउन पाउने भएका छन्। कतारस्थित नेपाली राजदूतावास दोहाबाट लाइभ इनरोलमेन्ट प्रक्रिया पूरा गरी विद्युतीय राहदानी (ईपासपोर्ट) बनाउन सकिने भएको हो। आज २०७८ माघ २३ गते नेपाली राजदूतावास दोहाबाट लाइभ इनरोलमेन्ट प्रक्रिया पूरा गरी राहदानी विभाग, काठमाडौंबाट सफलतापूर्वक पहिलो विद्युतीय राहदानी तयार भएको छ। यो सफलतासँगै नेपाली राजदूतावास, दोहा ईपासपोर्ट प्रणाली प्रयोगमा ल्याउने बिदेशस्थित नेपाली नियोगहरू मध्ये पहिलो नेपाली नियोग बनेको राजदूतावास दोहाले जनाएको छ। आजबाटै दूतावासमा ईपासपोर्ट आवेदन दिनका लागि प्रि इनरोलमेन्ट बुकिंग खुला गरिएको छ। त्यसको लागि विद्युतीय माध्यमबाट तोकिएका विवरण तथा कागजातहरु : मा अपलोड गर्नुपर्नेछ।"
आजदेखि काठमाडौंमा फाइजर खोपको दोस्रो मात्रा लगाइँदै,काठमाडौं : काठमाडौंमा आज सोमबारदेखि कोरोनाभाइरसविरुद्ध फाइजर खोपको दोस्रो मात्रा लगाउन सुरु गरिएएको छ । फागुन ५ सम्म शनिबारबाहेक अन्य सबै दिन बिहान १० बजेदेखि ४:०० बजेसम्म खोप कार्यक्रम सञ्चालन हुनेछ । खोप लगाउनका लागि काठमाडौं महानगरपालिकाका ३२ वटै वडाको खोप समन्वय समितिको निर्णयअनुसार विद्यालयमा खोप केन्द्र तोकी कार्यक्रम सञ्चालन गर्नुपर्ने छ । सूचनाअनुसार खोप लगाउन लक्षित समूहमा १२ देखि १७ वर्ष उमेर समूहका पहिलो खोप लगाइ २१ दिन पूरा भएका बालबालिकाले पहिलो मात्रा खोप लगाएको खोप कार्डको साथमा नजिकको खोप केन्द्रमा जानुपर्ने छ । पछिल्लो केहिदिनयता कोरोना संक्रमणदर घटेको छ ।
सिटिजन्स बैंकको कल सेन्टर सेवा सुरु,"काठमाडौं : सिटिजन्स बैंकले ग्राहकहरुको सहजताका लागि कल सेन्टर सेवा सुरु गरेको छ। बैंकका ग्राहकहरुले बैंकका बैंकका ग्राहकसेवा प्रतिनिधिहरुसँग सम्पर्क गरी आफ्ना बैंकिङ सम्बन्धी जिज्ञासा तथा समस्याहरुको समाधान शाखामा उपस्थित नभइकन पनि गर्न सक्नेछन्। ग्राहकहरुले ०१ ५९७००६८ नम्बरमा फोन गरी तथा  मा इमेल गरी कल सेन्टरको सुविधान प्राप्त गर्ने बैंकले जनाएको छ। कल सेन्टरको प्रयोगले ग्राहकहरुलाई सहज ढंगले बैंकिङ् सेवा र सूचना प्राप्त गर्न सहयोग पुग्नेछ । हालका लागि यो सेवा आठ घण्टाका लागि सुरु गरिएको हो। विस्तारै सेवाको समयावधि पनि थप्दै लगिने योजना रहेको बैंकले जनाएको छ। देशभरी १३ लाखभन्दा बढी ग्राहकहरुलाई यो सेवाको आरम्भ भएसँगै बैकसँग थप नजिक हुन सहज हुने विश्वास बैंकले लिएको छ । सिटिजन्स बैंकले नगदरहित बैंकिङ्, व्यक्तिको उपस्थितिबिनाको बैंकिङ, प्रणालीको स्व संचालनतर्फ आफूलाई अग्रगामी बनाउँदै लगेको कुरा बैंकका प्रमुख कार्यकारी अधिकृत गणेश पोखरेलले बताए। उनका अनुसार अब बैंकिङ ग्राहकहरुलाई सरल,सुलभ, सुरक्षित र सहज बनाउँदै प्रविधिको अत्याधिक प्रयोग गर्नेगरी काम अघि बढाउन व्यवस्थापकहरुलाई अनुरोध समेत गरे। यस बैंकले देशभरमा रहेका १७४ शाखा,११३ एटीएम र ९० शाखारहित बैंकिङ इकाइहरुबाट करिब १३ लाख ग्राहकलाई आधुनिक बैंकिङ सेवा प्रदान गर्दै आएको छ।"
खेलकुदका भौतिक पूर्वाधार निर्माणमा जुट्यो कर्णाली,"सुर्खेत : कर्णालीमा राष्ट्रियस्तरको खेलकुद प्रतियोगिता संचालन गर्न पूर्वाधारको अभाव छ । गतिलो पूर्वाधार नभएकै कारण हालसम्म कर्णालीले राष्ट्रिय खेलकुद प्रतियोगिता नै आयोजना गर्न सकेको छैन । तर, अब राष्ट्रियस्तरको प्रतियोगिता संचालन गर्ने कसरतमा कर्णाली जुटेको छ । यसका लागि आवश्यक पर्ने भौतिक पूर्वाधार निर्माणमा प्रदेश सरकार जुटेको हो । कर्णालीले आगामी दशौं राष्ट्रिय खेलकुद प्रतियोगिता संचालन गर्ने योजना बनाएको छ । यसैको तयारी स्वरुप प्रदेश सरकारले कर्णालीमा खेलकुदका भौतिक पूर्वाधारहरु निर्माण गर्न थालेको छ । दशौं राष्ट्रिय खेलकुद प्रतियोगिता आयोजना गर्नकै लागि प्रदेश सरकारले खेलकुदका पूर्वाधार निर्माणलाई प्राथमिकता दिएको हो । यसअन्तर्गत दुईवटा ठूला खेलकुदका पूर्वाधार निर्माणको काम अगाडि बढेको छ । सुर्खेतको वीरेन्द्रनगरमा प्रदेशस्तरीय रंगशाला र रुकुमपश्चिमको चौरजहारीमा क्रिकेट मैदान निर्माणको प्रक्रिया अगाडि बढेको हो । दशौं राष्ट्रिय खेलकुद प्रतियोगिता कर्णालीमै सञ्चालन गर्न मिल्नेगरी वीरेन्द्रनगरमा प्रादेशिक रंगशाला निर्माणको काम सुरु भएको छ । दुई महिनादेखि एमएसी एण्ड जीएसएल कम्पनीले रंगशाला निर्माणको काम सुरु गरेको हो । हाल आयोजनाको आधारभूत काम सम्पन्न भइसकेको निर्माण कम्पनीले जनाएको छ । रंगशालाको डिजाइन र निर्माणको काम पनि सँगसँगै अगाडि बढाइएको निर्माण कम्पनीका इन्जिनियर गगन थापाले बताए । तोकिएकै समयमा निर्माण सम्पन्न गर्नेगरी काम भइरहेको उनको भनाइ छ । वीरेन्द्रनगरमा बन्ने यो रंगशालामा १० हजार दर्शक अट्नेछन् । यही रंगशालामा अन्तर्राष्ट्रिय स्तरको भलिबल खेल मैदान, स्वीमिङ पुल, फुटबल, ह्याण्ड बल, बास्केट बल र एथ्लेटिक्सलगायतका प्रतियोगिता संचालन गर्न सकिनेछ। अबको साढे दुई वर्षभित्र सम्पन्न गर्ने गरी एक अर्ब ५९ करोडमा रंगशाला निर्माणका लागि ठेक्का सम्झौता भएको छ । त्यस्तै रुकुमपश्चिमको चौरजहारीमा पनि क्रिकेट रंगशाला बन्ने भएको छ । क्रिकेट रंगशाला निर्माणका लागि प्रदेश सरकारले पाँच करोड रकम पठाइसकेको सामाजिक विकास मन्त्रालयअन्तर्गतको खेलकुद महाशाखाका प्रमुख जवहरलाल हमालले जानकारी दिए । चौरजहारीमा डीपीआर र जग्गा प्राप्ति लगायतका कामहरु अगाडि बढेका छन् । सोही क्रिकेट रंगशालामा केन्द्र सरकार पनि लगानी गर्न इच्छुक भएको छ । क्षेत्रीय स्तरको क्रिकेट रंगशाला निर्माण गर्ने ५० करोड लगानी गर्न केन्द्र सरकार इच्छुक भएको हो । ५० करोड लगानी गर्ने र रंगशालाको स्वामित्वसमेत आफैले लिने केन्द्र सरकारको तयारी छ । क्रिकेट रंगशाला निर्माणको काम पनि दशौं राष्ट्रिय खेलकुद प्रतियोगिता हुनु अगाडि नै सक्ने लक्ष्य छ । कर्णाली प्रदेशमा हाल एउटा पनि गतिलो रंगशाला छैन । पूर्वाधारको अभावमा हालसम्म कर्णालीमा बृहत् राष्ट्रिय खेलकुद प्रतियोगिता आयोजना हुन सकेको छैन । प्रदेश र जिल्ला स्तरका प्रतियोगिता पनि धुले मैदानमै आयोजना हुने गरेका छन् । यस्तै खेलकुदका पूर्वाधार निर्माण गर्न भन्दै प्रदेश सरकारले प्रदेशका हरेक जिल्लामा एकएक करोडका दरले बजेट पठाएको छ । उक्त बजेटबाट जिल्लामा नयाँ खेल मैदान निर्माण, खेल मैदानका लागि डीपीआर र अघिल्ला आर्थिक वर्षमा अधुरा रहेका आयोजना पुरा गर्ने कार्यमा खर्च गरिने छ । जिल्लामा पठाइएको बजेटले नयाँ र अधुरा आयोजनालाई पुरा गर्न सकिनेछ,' खेलकुद महाशाखाका प्रमुख हमालले भने, यही बजेटबाट नयाँ आयोजनाको लागि डीपीआरसमेत बनाउनु पर्नेछ । अघिल्लो वर्ष प्रदेश सरकारले हरेक स्थानीय तहलाई खेल मैदान निर्माणका लागि १० लाख बजेट दिएको थियो ।"
"आजको मौसम : प्रदेश १ र गण्डकीमा हल्का वर्षाको संभावना, अन्त कहाँ के हुँदैछ ?","काठमाडौं : हाल नेपालमा वायुको सामान्य प्रभाव रहेको छ । उक्त मौसमी प्रणालीको प्रभावले अहिले देशको पहाडी भूभागमा आंशिकदेखि सामान्य बदली रहेको मौसम पूर्वानुमान महाशाखाले जनाएको छ । सोमबार दिउँसो आंशिकदेखि सामान्य बदली रहने महाखाशाको अनुमान छ। प्रदेशन नं १ को पहाडी भूभागको केही स्थानमा हल्का वर्षाको सम्भावना छ । रातिको समयमा पनि प्रदेशन नं १, बागमती र गण्डकी प्रदेशमा आंशिकदेखि सामान्य बदली रहनेछ भने बाँकी प्रदेशमा मौसम सफा रहनेछ। काठमाडौं उपत्यकामा भने बिहानैदेखि पारिलो घाम लागेको छ। महाशाखाको पछिल्लो विवरणमा काठमाडौंको न्यूनतम तापक्रम पाँच तथा अधिकतम तापक्रम १६ डिग्री सेल्सियस रहेको छ । यस्तै महाखाशाले देशका तराई भूभागमा बिहान हिस्सुकुहिरो लाग्ने संभावना रहेकाले चिसोबाट बच्न र त्यसको प्रभावबाट जोगिन आवश्यक सुरक्षा तथा सतर्कता अपनाउनु हुन अनुरोध गरेको छ।"
साउदीबाट रामकुमारको शव ल्याउन सरकारी पहल सुरु,"धनकुटा : चार महिनादेखि साउदीमा रहेको छथरजोरपाटी गाउँपालिका५ परेवादिनका रामकुमार लिम्बूको शव नेपाल ल्याउन सरकारी निकायबाट पहल सुरु भएको छ । सेन्टर फर माइग्रेशन तथा इन्टरनेशनल रिलेशन (सिएमआइआर) को सहजीकरणमा वैदेशिक रोजगार वोर्डमार्फत लिम्बूको शव ल्याउन पहल सुरु गरिएको धनकुटा नगरपालिकाअन्तरगतको आप्रवासी स्रोत केन्द्रका सूचना अधिकृत मञ्जु राईले बताइन् । लिम्बूको मृत्यु भएको लामो समय वितिसक्दा पनि शव ल्याउन कुनै प्रक्रिया सुरु भएको रैनछ,' उनले भनिन्, हामीले उनकी श्रीमतिसँग कुरा गरेर आवश्यक डकुमेन्ट संकलन गरी सिएमआइआरको सहजीकरणमा नेपाली दूतावास साउदी अरबमा निवेदन पेश गरेका छौं।' केहि दिनअघि मात्रै अन्नपूर्ण पोस्ट् राष्ट्रिय दैनिक पत्रिका र अन्नपूर्णपोष्ट डटकममा मृत्यु भएको चार महिना वितिसक्दा पनि रामकुमारको शव साउदीमा अलपत्र परेको समाचार प्रकाशन भएको थियो । सूचना अधिकृत राईको अनुसार वैदेशिक रोजगार वोर्डले सिधै दूतावासलाई सम्बोधन गरेर निवेदन लेखेपनि त्यसको कुनै प्रक्रिया अघि बढेको रहेनछ । अन्य देशको हकमा मृत्यु भएको कम्तीमा पनि एक हप्ता भित्रमा शव आउँछ । तर साउदी अरबको हकमा भने कानुनी प्रक्रियाबाटै भएपनि साढे दुई महिनादेखि तीन महिना सम्म शव ल्याउन समय लाग्छ । तर लिम्बूको मृत्यु भएको चार महिना भन्दा बढी समय वितिसकेको कारण सकभर छिटो नै शव आइपुग्न सक्छ । हामी निरन्तर फलोअपमा छौं । कम्पनीसँग पनि सम्पर्क भइसकेको छ । ३९ वर्षीय लिम्बूको गतअसोज २६ गते उपचारका क्रममा निधन भएको थियो । उनका श्रीमति विष्णुमाया लिम्बूको अनुसार उनी १८ वर्षदेखि साउदीस्थित एइड दहिम अल हामउड एन्ड पार्टनर्स ट्रेडिङ एन्ड कन्ट्रयाक्टिङ कम्पनीमा मजदुरी गर्थे । उनी बाटोमा काम गरिरहेका थिए । त्यहीबेला गाडी आउँदा त्यसलाई साइड दिने क्रममा उनी पुलबाट खसेर गम्भीर घाइते भएका थिए । मृतकका श्रीमति र १४ वर्षीय एक छोरा छन् । उनीहरु अहिले मोरङको सुन्दरहरैचा वडा नं६, गछियामा सुकुम्बासी जग्गामा बस्दै आइरहेका छन् । जिविकोपार्जनका लागि गछिया खोलामा बालवा चाल्ने काम गर्दै आइरहेको मृतककी श्रीमतिले बताइन् ।"
कागती गाउँमा परम्परागत वालविवाह हट्यो : श्रीपञ्चमीमा उमेर पुगेकाको विवाह,ओखरपौवा : श्रीपञ्चमीको दिन एक दशक अघिसम्म गाउँको महालक्ष्मी मन्दिरमा बालबालिकालाई लस्करै राखेर विवाह गरिने गरेको नुवाकोटको कागती गाउँमा यस वर्ष एउटै पनि वालविवाह भएन। कागतीगाउँका युवा मिलेर वालविवाह मुक्त गाउँ घोषणा गरेसँगै वालविवाह रोकिएको स्थानीय बताउँछन्। उक्त गाउँमा भक्तपुरबाट सदियौंदेखि बसाइँ सरेर आएका नेवार समुदायका अधिकांश वलामीहरुको बसोबास छ। वालविवाह हटेको जानकारी गराउँदै स्थानीय वडाध्यक्ष चन्द्रबहादुर वलामीले कागती गाउँमा युवा तथा गाउँपालिकाले वालविवाहविरुद्ध सामाजिक जागरण फैलाउनुका साथै सचेतनामुलक कार्यक्रम गरेपछि वालविवाह रोकिएको बताए। उनले श्रीपञ्चमीका अवसरमा आइतबार उमेर पुगेका जोडीको मात्र विवाह भएको बताए। भक्तपुरवाट वसाई सरी आएका वलामी समुदाय नेवार भएको कारण केही वर्ष अगाडि अधिकांशले आफ्नो नामको पछाडि थर श्रेष्ठ लेख्न थालेकामा हाल फेरि वलामी नै लेख्न थालेका छन्। यसबाट उनीहरुको मौलिक पहिचान गुम्ने खतरा बढेको स्थानीय वडाध्यक्ष चन्द्रबहादुर वलामी बताउँछन्। नौसय ५० घरमा ११ हजार एकसय ४६ जना वलामीको बसोबास छ। उनीहरुले श्रीपञ्चमीका दिन मात्र विवाह गर्ने परम्परागत रहेको थियो। उनीहरुमा शिक्षा बढेको कारण वालविवाह रोकिएको वडाध्यक्ष चन्द्रवहादुर बताउँछन्। हाल अन्य समय र अन्य लगनमा पनि विवाह गर्न थालेका छन्। वलामी समुदाय नुवाकोटको ओखरपौवा र मकवानपुरमा रहेका छन्। वलामी समुदायको कुनै निश्चित पेशा नभए पनि हाल उनीहरु सामान्य खेतिपाती र रोजगारी गर्न थालेका छन्। वलामी समुदायका युवायुवतीहरु कला क्षेत्रमा पनि क्रियाशील छन्।
बलिउड अभिनेता अक्षय कुमार उत्तराखण्डको ब्रान्ड एम्बेसडर नियुक्त,"नयाँ दिल्ली : बलिउड अभिनेता अक्षय कुमार उत्तराखण्डको ब्रान्ड एम्बेसडर बनेका छन् । सोमबार देहरादुनमा उनले उत्तराखण्डका मुख्यमन्त्री पुष्कर सिंह धामीसँग भेट गरेका थिए । सो क्रममा मुख्यमन्त्री धामीले पहाडी टोपी लगाएर अक्षय कुमारलाई फूल दिएका थिए । सीएम धामीले ट्वीट गरे, 'आज प्रख्यात अभिनेता, युवाहरूको प्रेरणा र मेरो साथी श्री अक्षय कुमार जीलाई मुख्यमन्त्री निवासमा स्वागत र अभिवादन गरियो। अक्षय कुमार जीले राज्यका युवाहरूलाई उत्प्रेरित गर्न सरकारले चालेका कदमहरूको प्रशंसा गरे र सबै सम्भव सहयोगको आश्वासन दिए।' समाचार एजेन्सी एएनआईका अनुसार पुष्कर सिंह धामीले आफूहरुले अक्षय कुमारलाई अफर गरेको र उनले उत्तराखण्डको ब्रान्ड एम्बेसडरको रूपमा काम गर्न स्वीकार गरेको बताएका छन्। अहिले अक्षय आफ्नो आगामी फिल्मको सुटिङ उत्तराखण्डको मसुरीमा गरिरहेका छन् । सोमबार सामाजिक सञ्जालमा मसुरीको एउटा भिडियो शेयर गर्दै उनले लेखेका छन्, प्रेममा हुनु भनेको अरु के हुन्छ ? उत्तराखण्डलाई कुनै कारणले देवभूमि भनिन्छ। मैले संसारका धेरै राम्रा ठाउँहरूमा सुटिङ गरेको छु तर मसुरी फरक छ। लाखौ भेटिए, तिमि जस्तो कोहि भेटिएन। ,      ?!                     लाखों मिले, कोई भी ना तुम सा मिला    ()  ,"
जगदम्बा स्टिलले पहिलो पटक तेस्रो देशमा निर्यात थाल्यो,"काठमाडौं : देशकै अग्रणी स्टिल उत्पादक कम्पनी जगदम्बा स्टिलले नेपालको औद्योगिक इतिहासमै पहिलोपटक तेस्रो देशमा स्वदेशी उत्पादनको निर्यात थालनी गरेको छ। जगदम्बाका 'कलर कोटेड कोइल्स तथा शिट' हरुको माग विदेशमा बढेपछि निर्यात थालनी गरेको कम्पनीले जनाएको छ। कम्पनीकाअनुसार जगदम्बा स्टिलका उत्पादन, जगदम्बाका 'कलर कोटेड कोइल्स तथा शिट' हरु दक्षिण पूर्वी, मध्यपूर्वी एसियाली देशहरु तथा दक्षिण अफ्रिकामा उच्च आपूर्ति मागसहित उपभोक्ताद्वारा रीक्षित तथा अनुमोदित भएको छ । शंकर ग्रुपका अध्यक्ष शंकरलाल अग्रवालले उपभोक्ताको सन्तुष्टिका लागि गुणस्तरको प्रतिबद्धता पहिलो प्राथमिकता रहेको बताए । 'नेपाली उत्पादन तेस्रो देशमा निर्यात गर्ने पहिलो कम्पनीका रुपमा स्थापित हुन पाउँदा हामी निकै गौरवान्वित छौँ,' उनले भने, यससँगै गुणस्तरको निरन्तरताका लागि प्रतिबद्धता जनाउँदै भविष्यमा अझ उत्कृष्ट उत्पादनहरू उपभोक्तामाझ पस्कदै जान थप आत्मबल मिलेको आभाष भइरहेको छ ।"
दुई दिनमा चारजना लागुऔषध कारोबारी पक्राउ,महोत्तरी : महोत्तरीमा दुई दिनको अवधिमा लागुऔषधसहित चारजनालाई प्रहरीले पक्राउ गरेको छ। इलाका प्रहरी कार्यालय गौशालाले विभिन्न स्थानमा गस्तीको क्रममा खानतलासी गर्दा उनीहरुलाई लागुऔषधसहित नियन्त्रणमा लिएको हो । आइतबार दिउँसो प्रहरीको टोलीले गौशाला नपा९ मा चेकजाँच गर्ने क्रममा प्रदेश २०२००५ प४८६१ नको मोटरसाइकल चेकजाँच गर्दा मोटरसाइकल चालक गौशाला नपा६ का १९ वर्षीय गोविन्द महरा र १९ वर्षीय राजा यादबलाई लागुऔषधसहित नियन्त्रणमा लिएको हो । प्रहरीले दिएको जानकारी अनुसार उनीहरुको शरीर खानतलासी लुकाइ छिपाइ ल्याउँदै गरेको नाइट्रोभेट १० लेखिएको २ पत्तामा ३० ट्याबलेट बरामद भएको हो । त्यस्तै शनिबार साँझ साढे ७ बजेतिर इलाका प्रहरी कार्यालय गौशालाबाट खटिएको टोलीले सम्सीबाट गौशालातर्फ आउँदै गरेको बा ५० प ५७४३ नं को स्कुटी मोटरसाइकल चेकजाँच गर्ने क्रममा चालक जिल्ला धनुषा बटेश्वर गापा ४ का २० वर्षीय सुमित कार्की र सोही स्कुटीको पछाडी सवार बटेश्वर गापा ५ का २१ वर्षीय मेसन भुर्तेललाई नियन्त्रणमा लिएको हो । खानतलासीको क्रममा प्रहरीले उनीहरुले लगाएको ज्याकेटको खल्तीबाट नाइट्रोभेट १० लेखेको १५ ट्याबलेट बरामद भएको जिल्ला प्रहरी कार्यालय महोत्तरीले जनाएको छ । पक्राउ परेका ४ जनालाई आवश्यक कारबाहीका लागि जिल्ला अदालत महोत्तरीबाट ५ दिनको म्याद थप गरी थप अनुसन्धान गरिरहेको जिल्ला प्रहरी कार्यालयका प्रवक्ता प्रहरी नायव उपरीक्षक प्रकाश विष्टले बताए । पछिल्लो समयमा जिल्लामा लागुऔषधको कारोबार वृद्धि भएकाले प्रहरीले चेकजाँचमा कडाइ गरिएको प्रहरी नायव उपरीक्षक विष्टले जानकारी दिए ।
नीति कथा : संघर्षले सिकाएको पाठ,"एउटी युवती आमालाई जिन्दगीका दुःखकष्टबारे गुनासो गरिरहेकी थिइन्। नगरून् पनि किन ? जीवनमा खानुपर्ने सबै खालका हन्डरले भुक्तभोगी थिइन् उनी। रोगव्याधिदेखि खानपिनसम्म। चरम गरिबीले निम्त्याएका सबै हन्डर अब उनका लागि एक किसिमले सामान्य जस्तै भइसकेका थिए। ती युवती जीवनसित लड्दालड्दै हारिसकेकी थिइन्। छोरीको समस्या सुन्दासुन्दै हैरान भएकी आमाले एक दिन तीनवटा भाँडामा छोरीलाई पानी उमाल्न लगाइन्। ती तीनवटा भाँडामा आमाले छोरीलाई एउटामा गाँजर, अर्कोमा अन्डा र तेस्रोमा कफीको बिउ राख्न लगाइन्। २० मिनेटपछि तीनवटै भाँडा निकालियो। त्यसपछि आमाले छोरीलाई ती तीनवटै चिजको स्थिति बुझ्न लगाइन्। पानीमा उम्लिँदा गाँजर नरम भएको थियो। अन्डा भने पूरै उसिनिएको थियो। तर कफीमा भने कुनै असर परेको थिएन। बरु त्यसले पानीको रङ बदलिदिएको थियो। त्यसपछि आमाले भनिन् यी तीनै चिज समान स्थिति अर्थात् तातोपानीमा उम्लिएका थिए। तर सबैमा फरकफरक असर पर्यो। तिमी यीमध्ये कस्तो हुन चाहन्छौ ? गाँजर सुरुमा त कठोर नै थियो। तर, आफ्नो प्रतिकूलको समय आएपछि त्यो नरम हुन पुग्यो। अन्डा, आफैं परिवर्तन भयो। तर कफीले पानीकै रङ बदलिदियो। तिमी कस्तो बन्न चाहन्छौ ? ती युवतीले कुनै प्रतिक्रिया दिइनन्। त्यस दिनदेखि आफूलाई परेको दुःख र कष्टबारे पनि बताउन चाहिनन्। एकछिन त आमा पनि छक्क परिन्। एकैछिन गम्भीर भएर सोचिन्। सायद बुझिन् र चुप लागिन्। नैतिक शिक्षा : समयले मानिसलाई कठोर पनि बनाउँछ। नरम बन्न पनि सिकाउँछ। कहिले समयले जित्छ कहिले समयलाई जित्नुपर्छ। अर्थात् समयअनुकूल आफू मात्र होइन, आफूअनुकूल समय बदल्न सक्नुपर्छ। नीति कथा : दोष दिनुको फल नीति कथा : कामअघि सोच नीति कथा : दिनु तर नसकिनु नीति कथा : असल साथी नीति कथा : सपना र विपना नीति कथा : प्रेमको शक्ति नीति कथा : जस्तो रोप्यो, उस्तै फल्छ नीति कथा : दृष्य र दृष्टि नीति कथा : कुरा सुन्नु पाकाको नीति कथा : आफू जस्तै रोजाइ"
हिउँ खेल्न जाँदा हराएका ५ जनाको उद्धार,"काठमाडौं : चन्द्रागिरिमा हिउँ खेलेर फर्किँदा हराएका ५ जनाको चन्द्रागिरी जंगलबाट प्रहरीले उद्धार गरेको छ। चन्द्रागिरी डाँडामा आइतबार हिउँ खेल्न गएका चन्द्रागिरी नगरपालिका६ महादेवस्थान बस्ने एकै परिवारका २३ वर्षीया रिता गुरुङ, १५ वर्षीय सौभाग्य गुरुङ, १३ वर्षीय सहज गुरुङ, ११ वर्षीया जेनिसा गुरुङ र ७ वर्षीय एरविन गुरुङको प्रहरीले उद्धार गरेको महानगरीय प्रहरी परिसर काठमाडौंले जनाएको छ। आइतबार हिउँ खेल्न गएका उनीहरू फर्कने क्रममा हराइरहेको भन्ने खबर प्राप्त हुनासाथ महानगरीय प्रहरी वृत्त थानकोट, महानगरीय नगर प्रहरी कार्यालय भृकुटीमण्डप तथा विपद् व्यवस्थापन गुल्म सामाखुसीबाट खटिएको संयुक्त प्रहरीको टोलीले लगातार ५ घण्टाको खोजी पश्चात उनीहरूलाई फेला पारी सकुशल उद्धार गरेको हो। उनीहरूलाई स्वास्थ्य परीक्षण गराई आफन्तको जिम्मा लगाइएको प्रहरीले जनाएको छ।"
वसन्त गीत कालीकर्नालीको लोकमन्त्र,"जातीय एकता, मेलमिलाप, पारस्परिक सहयोग र समझदारीको प्रतीक बनेर प्रसार हुने वसन्त गीत पुस्तौदेखि कालीकर्नाली क्षेत्रमा लोकप्रिय बन्दै आएको छ। वसन्त पञ्चमी गीत गाएर र जौका पात घरका दैलामा राखेर वसन्तको आगमनमा शुभकामना आदानप्रदान गरेर दमाईंहरूले मौलिक चाडको रूपमा मनाउँदै आएका छन्। वसन्त पञ्चमी नेपाली समाजमा सबैले मनाउने गरेका छौं। विशेषगरी कालीकर्नाली क्षेत्रको महŒवपूर्ण चाड हो। वसन्त अर्थात् श्रीपञ्चमीका अवसरमा गाइने विशेष गीतमा पाइने प्रतीकात्मकतामाथि विमर्श गरिएको पाइन्छ। यस भूभागमा रुडाभाडा अर्थात् वसन्त र ग्रीष्म, चौमास अर्थात् वर्षा र शरद् ह्युन अर्थात् हेमन्त र शिशिर गरी वर्षमा तीन ऋतु आउँछ भनी विश्वास गरिन्छ। वसन्त पञ्चमी ऋतुरूपी नयाँ वर्षको थालनी हुने पहिलो दिन मानिन्छ। त्यसैले विशेष उत्सवका रूपमा मानिन्छ। वसन्त गीतरागका सर्जक माघ शुक्लपञ्चमीका दिन अन्य जातका परिवारको मुख्यद्वारमा जौका हरिया पात वसन्त ऋतुको प्रसादको रूपमा चढाउँदै दमाहा बजाएर ढोली (दमाईं) जातिका पुरुषद्वारा वसन्त गीत गाइन्छ। यो गीत ढोली जातिले मात्र वसन्त ऋतुको दिन मात्र गाइने भएकाले यसलाई जातीय र ऋतु गीतको रूपमा बुझिन्छ। शास्त्रीय वसन्त रागसित मिल्दोजुल्दो यो रागात्मक लयमा दमाहा बजाएर प्रकट गरिने विशेष मंगल धुनका साथ प्रस्तुत गरिन्छ। तसर्थ यसलाई वादन र गायनको समन्वय भएको गीतको रूपमा चिनिन्छ। यो ऋतुक्रमको नयाँवर्ष मानिने वसन्त आगमनको पर्व श्रीपञ्चमी अर्थात् माघ शुक्लपञ्चमीका दिन गाइने गीत हो। ऋतु र पर्वको नामबाट यसको नाम राखिएको हो। यसलाई सिरी पञ्चमीको गीत अर्थात् श्रीपञ्चमीको गीत भनिन्छ। शास्त्रीय वसन्त रागको प्रभावबाट वा वसन्त पञ्चमीको पर्वोत्सवको परम्पराबाट यस गीतको थालनी भएको हुनुपर्छ। जसलाई कालीकर्नाली क्षेत्रको लोकमन्त्र मानिन्छ। जडीबुटी औषधीय विज्ञानमा जौलाई विशिष्ट खाद्यवस्तुको रूपमा लिइन्छ। जौको पातको जुसमा दूधमा भन्दा ११ गुणा बढी क्याल्सियम पाइन्छ। दमाईंले वसन्त राग बजाउनु संस्कृतिको निरन्तरता हो भने जौका पात घरका दैलादैलामा राखेर खुसीयाली मनाउनु प्रकृतिको पूजा र उपासना हो। यस प्रसंगबाट प्राचीन समयदेखि नै रैथाने दमार्इं जाति प्रकृतिपूजक थिए भन्ने पुष्टि हुन्छ। दैलोमा जौका पात चढाउनु भनेको घरको शोभा बढाउनु, घरको सामान्य स्थितिको परिचय दिनु, घरमा शकुन रहेको कुरा बुझाउनु हो। यस्तै, सांस्कृतिक परम्पराको अनुसरण गर्नु, घरका सदस्यहरूप्रति श्रद्धा एवं सम्मान व्यक्त गर्नु र वसन्त ऋतु आएको शुभ सन्देश प्रवाह गर्नु हो। वसन्त गीतरागका प्राकृतिक चित्रण जाडो गई नसकेको र गर्मी आइनसकेको समशीतोष्ण तापक्रमका समयमा वसन्त पर्व पर्छ। सबै ऋतुमा श्रेष्ठ मानिन्छ वसन्त ऋतु। जतिबेला शिशिरमा पात झरेका वृक्ष वनस्पतिमा पालुवा आउन थालेको हुन्छ। प्राणी जगत्मा नौलो उत्साहको सञ्चार हुन थाल्छ। परिवेश रमणीय बन्दै गएको अवस्था यस बखत देखिन्छ। बर्खे बालीदेखि लागू हुने लेनदेन, भोगबन्धकी, घिउ खानी, धान ब्याज, थैली हाल्नेजस्ता कारोबार गर्ने शुभदिनका रूपमा पनि यस अवसरलाई लिइन्छ। ऋतुहरूको गणनामा पहिलो क्रममा आउने वसन्तरूपी नयाँ वर्षको थालनीको दिन मानेर जौका पात छिमेकी र आफ्नो समुदायको घरका दैलामा चढाइन्छ। त्यसपछि वसन्त गीत गाएर शुभकामना दिने काम हुन्छ। सोबापत तिनीहरूबाट भुजाइँ अर्थात् अन्न, पैसा, लुगा कपडाजस्ता पारिश्रमिक दिइन्छ। तिनले यो पाउनु अर्थ व्यवस्थाभित्र पर्ने कुरा हो। यस दिन चेलीबेटी, गुरु पुरोहित, नातागोता, सहयोगीलाई दक्षिण वा उपहार दिने चलन छ। दमाईं नेपाली संस्कृतिका धरोहर ढोली वा दमाईं भनेको बाजा बजाउने, गीत गाउने र लुगा सिउने काम गरी समाजको सेवा गर्ने जाति हो। स्मरण रहोस्, रैथाने दमाईं जात होइन, सबै किसिमको सांस्कृतिक पहिचानले भरिपूर्ण समृद्धशाली छुट्टै विशिष्ट जाति हो। ढोल बजाउने भएकाले यसलाई ढोली भनिएको हो तापनि यस जातिले ढोलका साथै दमाहा, ट्याम्को, नरसिंगा, ताल, झ्यालीलगायत पञ्चैबाजा पनि बजाउँछन्। दमाहा बजाउने भएकाले दमाईं, नगरा बजाउने भएकाले नगर्ची, तुरही बजाउने भएकाले तुरी, हुड्को बजाउने भएकाले हुड्के, नाद वा आवाज अर्थात् गायनकला अपनाउने भएकाले आउजी, शिल्पकलाको संवाहक भएकाले कलाउँत, लुगा सिउने काम गर्ने भएकाले दर्जीजस्ता विविध नामबाट यस जातिले चर्चा पाउँदै आएको छ। दरदी राजवंशको खलक भएकाले दरदीबाट दरजी हुँदै दर्जी नामकरण कायम भएको हो। दमाईं काम र कर्म विशेषले परिचित सयौं फरकफरक नामको एउटै जाति हो। प्रत्येक पूजाआजा, जात, विवाह, व्रतबन्धमा बजाउनुपर्ने शुभमंगल धुन ढोलीहरूले नै बजाउने गर्छन् (पन्त, २०६६)। कलाको संवाहक, गाउन, बजाउन, लुगा सिउन, विनम्र भई व्यवहार गर्न जान्ने अर्थात् विविध शिल्पकौशलले पोख्त ढोलीको चाडका रूपमा यो पर्व चर्चित हुनु भनेको कला तथा सीपकै उपासना र अर्चना गर्नु हो। यस दिन ढोलीहरूले गाउने वसन्त गीत प्रकृति र ज्ञानकै पूजाको प्रतीक हो। नयाँ ज्ञान, इलम, सीप र विद्या सिक्न उत्तम साइतको अवसर मानिने हुनाले यसदिन त्यस प्रकृतिका काम गुरु थापेर वा नथापेरै सुरु गर्ने चलन छ। जातीय एकता, मेलमिलाप, पारस्परिक सहयोग र समझदारीको प्रतीक बनेर प्रसार हुने वसन्त गीत पुस्तौदेखि कालीकर्नाली क्षेत्रमा लोकप्रिय बन्दै आएको छ। वसन्त राग गाउने चलन रहेनरहे पनि वसन्त गीत र त्यसमा पाइने संगीतले लामो समयदेखि चलिआएको स्थानीय पहिचान भने कायम छ। ऋतुहरूको थालनी अर्थात् वसन्त आगमनको अवसरमा नयाँ कामको थालनी गर्ने गरिन्छ। वसन्तको राजा वसन्त ऋतुलाई गीत गाएर ढोलीहरूले स्वागत गरेर चाडकै रूपमा मनाउँदै आएका छन्। चाडपर्व, संस्कार, संस्कृति, परम्परा मानवजीवनका अभिन्न कुरा हुन्, जो मानव सभ्यताको विकास भएबाटै सुरु भएको हो। समीक्ष्य क्षेत्रको लोकजीवनमा धार्मिक भावनाको अभिवृद्धिलाई विशेष जोड दिएर दुःखलाई कम गराउने र सुखलाई उक्साउने काम यस पर्वको क्रियाकलापबाट भएको देखिन्छ। जसले व्यक्त गर्ने संकेतको अर्थ सबैले बुझेका हुँदैनन्। तर पनि पुर्खाले चलाएको चलन भन्दै तिनको अनुसरण गर्छन्। जातीय एकता, मेलमिलाप, पारम्परिक सहयोग र समझदारीको प्रतीक बनेर प्रस्तुत गरिने वसन्त गीत पुस्तौंदेखि कालीकर्नाली र डोटेली समाजमा लोकप्रिय बन्दै आएको छ। पछिल्ला दिनमा आफ्नो छुट्टै मौलिक संस्कृति र पहिचान बोकेको दमार्इं जातिको प्रमुख चाड लोप हुने अवस्था उत्पन्न भएको छ (नेपाली लोकवार्ता, २०७५)। वसन्त पञ्चमी यसरी मनाऔं वसन्त पञ्चमी गीत गाएर र जौका पात घरका दैलामा राखेर वसन्तको आगमनमा शुभकामना आदानप्रदान गरेर दमाईंहरूले मौलिक चाडको रूपमा मनाउँदै आएका छन्। यो सत्यतथ्य कुराको पुष्टि माथि उल्लेख गरिसकिएको छ। यहाँ स्मरणीय के छ भने यो चाड विगतमा जातीय भेदभाव, तिरष्कार, अपमान, उचनीच र छुवाछूत लाद्नु अगाडि दमाईं जातिले मनाउने गौरवशाली चाडको रूपमा मनाइन्थ्यो भन्ने बुझिन्छ। सम्भवतः उनीहरूले आफ्नो जातीय घरपरिवारमा मात्रै भव्यरूपमा मनाउँथे। वसन्त गीत गाउँथे, जौका पात दैलोदैलोमा राख्थे। वसन्त चाडको शुभकामना साटासाट गर्थे होलान्। वर्तमान दमाईं वंशजहरूले तेर्मार्णो नमागिकनै पुर्खाको परम्परा यस राष्ट्रिय चाडलाई आफ्नै तरिकाले मनाउनु सान्दर्भिक हुन्छ। आआफ्नै घरमा जौका जमरा उमार्ने, वसन्त पञ्चमीको दिन दैलोदैलोमा जौका पात राख्ने, वसन्त आगमन र नयाँवर्षको खुसीयालीमा शुभकामना आदानप्रदान गर्ने काम निरन्तर गर्नुपर्छ। गीत गाउने, नाच्ने, आफन्तलाई बोलाउने, मिठोमसिनो खाने, दक्षिण दिने, सुखशान्तिको कामना गर्ने र अरू समुदायलाई शुभकामना दिने आदि गरिरहनु पर्छ। यस्ता क्रियाकलाप गरेर समयानुकूल परिष्कृत र परिमार्जित रूपमा जातीय मौलिक चाडलाई निरन्तरता दिन सकिन्छ। यसले जातीय स्वाभिमान, आत्मसम्मान पनि बढाउँछ। प्राचीन इतिहास हेर्दा शिल्पी समुदायको मौलिक संस्कार, संस्कृति, सम्पदा, सभ्यता, रीतिरिवाज, पहिचान र परम्पराहरू जातीय विभेदसँगै लोप भएका छन्। त्यसैले यसलाई पुस्तान्तरण गर्दै लैजानुपर्छ।"
विद्यालयको आयश्रोत जुटाउन सामूहिक व्रतवन्ध,"देवीघाट : नुवाकोटको देवीघाटमा रहेको शहिद जगत प्रकाशजंग शाह संस्कृत माविको आयश्रोत जुटाउने उद्देश्यले आइतबार सयौं वटुकहरुको सामूहिक व्रतवन्ध गरिएको छ। विद्यालयको आयोजनामा विदुर नगरपालिका वडा नं ५ देवीघाटस्थित शिवधाममा आदीवासी जनजातीलगायत सबै समुदायका वटुकहरुको सामुहिक व्रतवन्ध गरिएको हो। नेपाली संस्कार अनुसार वटुकहरुको व्रतवन्ध बालक अवस्थामै गर्नु पर्ने भन्ने जनविस्वास छ। देवीघाटमा विद्यालयको आयस्तर वृद्धि गरि विद्यार्थीहरुलाई गुणात्मक शिक्षा प्रदान गर्ने उद्देश्यले सो विद्यालयले विगत २२ वर्षदेखि वटुकहरुको सामुहिक व्रतवन्ध गराउँदै आएको छ। शिवधाम परिसरमा मुख्य पुरोहित हरिप्रसाद सापकोटाले एकै दिन एकसय १४ जना वटुकहरुलाई सामुहिक रुपमा मन्त्रदान गराएका हुन्। विद्यालयले व्रतवन्ध गरेवापत आयश्रोतका लागि एक जना वटुकको विद्यालयले पांच हजार रुपैयाँ शुल्क लिएको छ। सो खर्चले विद्यालयमा आयश्रोत संकलन गरी विद्यालयको शिक्षा तथा व्यवस्थापनका लागि खर्च गरिने विद्यालयका प्रधानाध्यापक मन्जु चित्रकारले जानकारी दिइन्। उनका अनुसार सामूहिक व्रतवन्धमा नुवाकोट, रसुवा, धादिङका साथै दशेका अन्य स्थानका व्राम्हण, क्षेत्री, नेवार समुदायका वटुकहरुको व्रतवन्ध गरिएको हो। यस वर्ष सामूहिक व्रतवन्धमा ६ देखि २३ वर्ष उमेर समूहका वटुकहरुको सामूहिक व्रतवन्ध गरिएको छ। सो विद्यालयले गत २०५५ सालदेखि प्रत्येक वर्षको श्रीञ्चमीका दिन देवीघाटमा वटुकहरुको सामूहिक रुपमा वटुकहरुको व्रतवन्ध गराउँदै आएको छ। वर्षेनी वटुकहरुको सामूहिक व्रतवन्ध गर्ने आकर्षण बढ्दै गएको छ। २० वर्षको अवधिमा हालसम्म दुई हजार ६ सय वटुकहरुको सामूहिक व्रतवन्ध गरिसकिएको विद्यालयले जनाएको छ। नुवाकोटकै एक मात्र संस्कृत विद्यालयको रुपमा रहेको सो विद्यालयले आफ्नो आर्थिक श्रोत वृद्धि, शिक्षक तथा कर्मचारीको तलव तथा सस्कृतिको रक्षाको लागि हरेक वर्ष श्रीपञ्चमीको अबसरमा सामूहिक ब्रतबन्ध सञ्चालन गर्दै आएको विद्यालयका अध्यक्ष मानवहादुर डंगोलले बताए । सो विद्यालयमा हाल चारसय ५४ जना विद्यार्थी अध्ययनरत छन्। सो विद्यालयले टाढाका विद्यार्थीहरुलाई होस्टेलसमेत सन्चालन गरेको छ।"
उपत्यकामा निजी सवारीसाधनमा जोरबिजोर हट्यो,"काठमाडौं : काठमाडौ उपत्यकामा लगाइएको जोरबिजोर प्रणाली हटेसँगै सोमबार बिहानैदेखि निजी एवं सार्वजनिक सवारी साधन सञ्चालनमा आएका छन्। कोभिड१९ सङ्कट व्यवस्थापन समन्वय केन्द्र (सीसीएमसी)को बैठकले उपत्यकामा लगाउँदै आएको जोरबिजोर प्रणाली सोमबार बसेको उपत्यकाका तीन जिल्लाको बैठकले गए रातिदेखि लागू हुने गरी जोरबिजोर प्रणाली हटाएको हो। नेपालमा कोरोना सङ्क्रमण बढेसँगै माघ ८ गतेदेखि लागू हुने गरी सार्वजनिक एवं निजी सवारी साधनमा जोरबिजोर प्रणाली लागू गरिएको थियो। सार्वजनिक सवारी साधनमा लगाइएको जोरबिजोर प्रणाली गत साताबाट हटाए पनि निजी सवारी साधनमा लगाइएको जोरबिजोर प्रणाली भने गए रातिदेखि हटाइएको हो। यस्तै, उपत्यकाका तीन प्रमुख जिल्ला अधिकारीको बैठकले फागुन १ गतेदेखि भौतिकरुपमा कक्षा सञ्चालन गर्न सकिने, १२ वर्ष पूरा भएका बालबालिकालाई स्वास्थ्य मापदण्ड पालना गरेर नियमित कक्षामा सहभागी हुन दिने तथा १२ वर्षमुनिका बालबालिका भने बारअनुसार आलोपालो कक्षामा सहभागी गराउने निर्णय गरेको छ। यसैगरी, डान्सबार, दोहोरी, नाचघर, क्बललगाय रात्रिकालीन व्यवसाय भने फागुन १ गतेदेखि राति १० बजे अगाडिसम्म मात्र सञ्चालन गर्न दिने निर्णय भएको छ। सबै नागरिकलाई अनिवार्य स्वास्थ्य मापदण्डको पालना गर्नसमेत बैठकले आग्रह गरेको छ। पार्टी प्यालेसको हकमा भने पूर्ण क्षमताको ५० प्रतिशत अथवा १०० भन्दा बढी भेला हुन नपाउने गरी सञ्चालन गर्न पाइनेछ। बैठकले सबै प्रकारका आमसभा, जुलुस, भेला, सम्मेलन, जात्रा, महोत्सव, हाटबजारलगायत भीडभाड हुने कार्य गर्न नपाउने निर्णय गरेको छ। रासस"
"क्यान्सर लाग्यो, हिम्मत हारिनँ","काठमाडौं : तपाईंलाई धेरैधेरै बधाई छ ! फोनबाट बधाई दिँदा बबिता (बबी) शाक्य हाँसिन्। र, बोलिन्, धन्यवाद। कति वर्ष भयो क्यान्सर जितेको ? २५ वर्ष। कहाँ बस्नुहुन्छ ? काठमाडौं सीतापाइला। मनाइन् रजत वर्ष बबिता ५३ वर्षकी भइन्। चिन्नेहरू क्यान्सरकी जेठी लडाकु भनेर सम्बोधन गर्छन्। विगत सोच्ने र भविष्य कल्पिने स्वभाव छैन उनको। बरु हरदम मुस्कुराउँछिन्। बिन्दास छिन्। जति बेला क्यान्सर नो एन्सर भनिन्थ्यो। अर्थात् क्यान्सर लागेपछि बाँचिँदैन। तर, शरीरका चार ठाउँमा लागेको क्यान्सर उनले सामना गरिन्। निको भइन्। यो रोग लागे पनि बाँचिन्छ भन्ने उदाहरण बनेकी छन्। उनले यो रोगलाई परास्त गरेको २५ वर्ष भयो। यो अवसरमा रजत वर्ष भव्य रूपले मनाइन्। २८ वर्षको उमेरदेखि एकपछि अर्को गर्दै रोग देखिएको थियो। उनले मुकाबिला गरिरहिन्। गहिरो छ दुःख यिनै योद्धाको निवास खोज्दै हामी सीतापाइला पुग्यौं। घरको रंगरोगन चल्दै रहेछ। वेदनाको गहिरो कथा सुनाउनुअघि उनले सिँढीयुक्त उकालो चढाइन्। संघर्ष पनि सिँढीजस्तै उकालो हुन्छ। सिँढी चढ्दा स्वाँस्वाँ हुन्छ। संघर्ष गर्दा दुःख, उनले भनिन्, जिन्दगीमा संघर्षको उकालो पटकपटक चढ्नुपर्यो। गहिरो छ, दुःख। संघर्षदुःखको बेला मान्छे र पैसालाई अझ राम्ररी चिन्न पाइँदो रहेछ। त्यसपछि उनले मुस्कुराउँदै सोधिन्, कसरी लिनुहुन्छ, अन्तर्वार्ता ? अनुहार चाउरी पर्न थालिसक्यो। कस्तो आउला फोटो ? उनका आँखामा आँसु छैन। संघर्षका पल उनी सहज रूपमा सुनाउँछिन्। अस्पतालको अप्रेसन थिएटर त मेरो माइती हो। गाको छ, गाको छ, छेउमा बसिरहेका श्रीमान् रवीन्द्रतर्फ हेर्दै मुस्काइन्, अस्पताल त उहाँ (श्रीमान्)को ससुरालीभन्दा हुन्छ। दक्षिणा दिने होइन, लिने ससुराली। हाहा ! आमा हारिन्, छोरी जितिन् बुवा ध्वजराज शाक्य सरकारी जागिरे। आमा तीर्थकुमारी नर्स। यी दम्पतीका दुई छोरीमध्ये कान्छी हुन्, बबिता। २०४९ फागुन १२ गते उनको लगनगाँठो कसियो। मलाई घरमै छोरा बनेर बस्ने। बुवाआमा पाल्ने चाहना थियो। बिहे गर्दिनँभन्दा आमा रिसाउनुभयो, उनले भनिन्, दुई ठाउँबाट बिहेको अफर आएको थ्यो। बुवाको चाहनाअनुसार बिजनेस म्यानलाई आउट गरियो। पढेलेखेको जागिर खाएको ह्यान्डसमलाई रोजियो। अहिले सम्झँदा ठीक गरिएछ भन्ने लाग्छ। वर्षगाँठ आउनै लाग्यो। २९ वर्ष हुँदै छ। (हाँसो) बिहेलगत्तै आमा बिरामी भइन्। ग्यास्ट्रिक भनेर औषधि सेवन गरिन्। थला परिन्। आखिरमा पुष्टि भयो पाठेघरको मुखको क्यान्सर। रोग पहिचान हुँदासम्म उपचारमा ढिलाइ भइसकेको थियो। वरिष्ठ स्त्री रोग विशेषज्ञ डा सुपात्रा कोइरालाले क्यान्सर भएको आशंका गरेकी थिइन्। कति पेटको डाक्टरलाई मात्र देखाउने ? गाइनो (स्त्री रोग विशेषज्ञ)लाई देखाउँदा रोग पत्ता लाग्यो। मेरी आमा बज्राचार्य र बुवा शाक्य हो। बज्राचार्य भनेको पुरेत हो। अरूले जे भने पनि आमाले मान्नुभएन रे। त्यो जमानामा पनि लभ म्यारिज नै भएको थियो रे। बुवाआमा झगडा गरेको मैले कहिल्यै थाहा पाइनँ, उनले भनिन्, आमाले भगवानको पूजा गर्दा पनि श्रीमान्पछि मात्र आफ्नो निधन होस् भन्ने कामना गर्नु हुन्थ्यो रे। म बितेँ भने श्रीमान्को स्याहार कसले गर्ला भन्ने चिन्ता थियो। बुढालाई अलपत्र पारेर कसरी जाने भन्ने गर्नुहुन्थ्यो। यो कुरा निकै गहिरो लाग्छ, मलाई। आफूलाई रोग लाग्दा पनि उनले परिवारका कसैलाई महसुस हुन नदिने गरी व्यथा सहिन्। खुट्टाबाट रगत बग्दा पनि कसैलाई सुनाइनन्। वरिष्ठ क्यान्सर सर्जन डा भक्तमान श्रेष्ठकहाँ जँचाउँदा क्यान्सर चौथो चरणमा पुगेको थियो। आमाको अवस्था नाजुक छ। छोडेर कतै नजानू, डा श्रेष्ठले परिवारका सदस्यलाई सँगै रहन सुझाए। स्टोरको दराजमा सबै मिलाउनुभएको रैछ। कापीमा दसैंको लुगाभाँडाकुँडाजाडोमा लगाउने कपडा भनेर सबै मिलाएर लेखेर राख्नुभएको रहेछ। आफू अचानक मरे पनि अरूलाई सरसामान खोज्न गाह्रो नपरोस् भनेर। त्यो देखेपछि हामी त रुवाबासी गर्यौं, उनले विगत स्मरण गरिन्, आमालाई त म गुरु मान्छु। स्वास्थ्यकर्मी आमाले अन्ततः हार खाइन्। उपचार हुँदाहुँदै ज्यान गुमाइन्। आमाको निधनलगत्तै बुवालाई मिर्गौलाको समस्या देखियो। दुई वर्षपछि बुवाले पनि धर्ती छाडे। पीडाको घाउमा मल्हम बन्यो, श्रीमान्को सहयोग र साथ। जागिरका क्रममा श्रीमान्सँगै उनी कम्बोडिया पुगिन्। घर फर्कंदा चार जना भए। २०५३ साल दसैंको पूर्णिमाको दिन जुम्ल्याहा जन्माएँ, उनले हाँस्दै भनिन्, जाँदा त हामी दुई जना बुढाबूढी थियौं। घर फर्कंदा खेरी हाम्रो जनसंख्या बढ्यो। चार जना घर आइयो। पहिलो सन्तान गुमाएको गहिरो पीडा मनमा गढेको थियो। त्यसैले जुम्ल्याहा सन्तानको मुख हेर्न पाउँदा खुसीको आँसु आयो। उनले भनिन्, भगवानले त एकैचोटी दुई सन्तान पो दिए। साउँ पनि ब्याज पनि। सन्तान जन्मेको एक वर्षपछि उनको संघर्षका दिन सुरु भए। बच्चा जन्मिएपछि त क्यान्सर पनि पछिपछि लागिहाल्यो। त्यसपछि देखियो क्यान्सर आमाबुवा नभएपछि माइत जानै हरायो। माइतजस्तै गइरहने स्थान बन्यो, अस्पताल। पुस महिना। नुहाउने क्रममा बायाँ स्तनमा गाँठो महसुस गरिन्। क्यान्सर जित्न प्रतिबद्धता क्यान्सरको औषधिमा लेखिँदै छ मेड इन नेपाल रिपोर्ट पर्खिंदैमा फैलिन्छ क्यान्सर क्यान्सर पीडितलाई मासिक भत्ता दिइने मोलार प्रिग्नेन्सी : निको हुन्छ प्रजनन प्रिक्यान्सर मनोबल नै क्यान्सरको उपचार रहेछ क्यान्सरको उपचारमा असमानता अस्पताल धाउँदा धाउँदै क्यान्सरै क्यान्सर समयमै क्यान्सरको पहिचान भए सजिलै निको हुन्छ गुच्चाजस्तो डल्लो थ्यो। घचेट्यो भने यताउता सथ्र्यो, उनले भनिन्, जुम्ल्याहा सन्तान भए पनि स्तनबाट दूध धेरै आउँथ्यो। सासूआमालाई सुनाउँदा दूध धेरै भएर पनि गाँठो आउँछ भन्ने जवाफ दिनुभयो। अरूलाई सुनाइन्। कसैले नराम्रो शंका गरेनन्। तर, उनलाई चित्त बुझेन। स्त्री रोग विशेषज्ञलाई समस्या सुनाइन्। परीक्षण गरिन्। रिपोर्ट आयो, क्यान्सर। क्यान्सर सर्जन डा भक्तमान श्रेष्ठसमक्ष अँध्यारो अनुहार लगाउँदै पुगिन्। डा श्रेष्ठले तत्कालै दूध सुकाउने औषधि लेखे। एक सातामै शल्यक्रिया गरे। आमा गुमाएकी। भर्खर जुम्ल्याहा सन्तान जन्माएकी। सबै सम्झेर छटपटाएँ, उनले भनिन्। शल्यक्रिया गरेकी बबिताले सन्तानलाई दूध खुवाउन पाइनन्। ५ होइन, १० वर्षमा पुनः रोग डा श्रेष्ठले पाँच वर्षसम्म क्यान्सर देखिन सक्नेतर्फ सचेत गराए। तर, त्यो अवधिमा देखिएन। उनी ढुक्क भइन्। विडम्बना, १० वर्षपछि रोगले पच्छ्यायो। दाहिने (बायाँ) स्तनमा २०६४ सालमा डल्लो महसुस भयो। डा श्रेष्ठको सुझावअनुसार वरिष्ठ क्यान्सर रोग विशेषज्ञ डा आरती शाहकहाँ पुगिन्। त्रिभुवन विश्वविद्यालय शिक्षण अस्पतालमा म्यामोग्रामलगायत परीक्षण गरिन्। चिकित्सकसँगको परामर्शमा शल्यक्रिया गर्नुपर्ने ठहर भयो। काठमाडौं सीतापाइलाकी ५३ वर्षीया बबिता (बबी) शाक्य। शरीरका चार ठाउँमा लागेको क्यान्सर सामना गरिन्। क्यान्सर परास्त गरेको २५ वर्ष भयो। रोगसँग हार नमाने कै कारण क्यान्सर जितेको उनी बताउँछिन्। तस्बिर : दिपेन श्रेष्ठ दिपेन श्रेष्ठ श्रीमान्श्रीमतीबीच कसैलाई जानकारी नदिने सल्लाह भयो। शल्यक्रिया गर्न जाने बेला हामी घुम्न जान लागेको भन्दै घरबाट निस्क्यौं, उनले भनिन्। चितवन पुगिन्। क्यान्सर अस्पताल भरतपुरमा कार्यरत डा श्रेष्ठले सम्झाए, उपचारमा नयाँ प्रविधि आएको छ। आधा स्तन मात्र शल्यक्रिया गरे भइहाल्छ। उनले तत्कालै जवाफ दिइन्, आधा राखेर के काम ? पूरै फाल्दिनुस्। दुवै स्तन नहुँदा ब्यालेन्स हुन्छ। चिकित्सकहरूले मुखामुख गरे। डा श्रेष्ठले अप्रेसन थिएटरमा लगे। आधा स्तन राखिदिए। तर, केही दिनपछि आधाबाट पानी बग्न थाल्यो। डा श्रेष्ठले तुरुन्तै आउन भने। डा साबले अप्रेसन थिएटरमा लगेर पूरै रिमुभ गरिदिनुभयो, उनले भनिन्, म त केटा मान्छेजस्तो भएँ (हाँसो)। औषधिले केश झर्यो। टाउको बाँधेर घरको छतमा जान्थिन्। छिमेकीले सुत्केरी भएको शंका गरे। खेल्न गएको छोरालाई भने, बाबु ! तिम्रो मम्मीले के पाउनुभयो ? छोरा कि छोरी ? छोराले जवाफ दिए केही न केही ! छिमेकीले रिसाउँदै भने, सुत्केरी भएको पनि लुकाउनुपर्छ र ? छोराले घरमा आएर सुनाएपछि उनी हाँसिन्। जब दायाँ कुम दुख्न थाल्यो २०६५ सालमा उनको दायाँ कुम दुख्न थाल्यो। स्तनको शल्यक्रियाको प्रभाव सोचेर चुपचाप बसिन्। दुखाइ बढ्यो। एमआरआई गरिन्। रिपोर्ट लिएर विशेषज्ञ डा आरती शाहकहाँ पुगिन्। डा शाहले बोन क्यान्सर भएको बताइन्। केमोथेरापी लिइन्। त्यस बेला औषधिले रिस उठाएको उनले सुनाइन्। मलाई एकदमै रिस उठ्थ्यो, उनी हासिन्, मनबाट गाली आको आयै हुन्थ्यो। पछि मलाई लाग्यो कस्तो रोग लागेछ, रिस उत्पादन गर्ने ? (हाँसो) छालामा पनि क्यान्सर बोनको क्यान्सर निको पारे पनि चैनसँग बस्न पाइनन्। तीन वर्षपछि छातीनजिकै छालाको क्यान्सर पुष्टि भयो। उपचार गर्न राजीव गान्धी क्यान्सर अस्पताल पुगिन्। चिकित्सकले जाँच गरे। शल्यक्रिया गरेको छातीमा करङ देखियो। साप्राको छाला ताछेर छातीमा राखिदिए। ६ महिना ओच्छ्यानमा बिताइन्। उनी पहिलो पटक क्यान्सर हुँदा नै भारतको मुम्बईस्थित टाटा क्यान्सर अस्पताल गएकी थिइन्। चिकित्सकले हेपेको महसुस भयो। स्वदेश फर्केर उपचार गरिन्। भगवान्ले साथ दिएकै हुन्, पुनः मुस्कुराउँदै भनिन् अस्पताल त माईतीजस्तै भयो। गएको गयै। माया कि विष ? बिरामी भेट्न जानेले ढोकाबाटै विचरा भन्ने भाव देखाउँछन्। जुन बबिताले भोगिन्। आगन्तुकको सहानुभूति उनलाई पीडा भयो। कोठामा पस्दादेखि नै च्व च्व गर्दै आउनेहरू हुन्छन्। भेट्न आउनेहरूलाई माया गरेको भन्ने लाग्छ होला। क्यान्सरका बिरामीलाई विषसरह हुन्छ, उनले भनिन्, मैले अनुहार पढ्थेँ। आगन्तुकको अनुहारमा आज त भेट भयो। भोलि भेट हुन्छहुँदैन भन्ने भाव हुन्थ्यो। आगन्तुकको अनुहार र भाववंगीले आत्मबल बढायो। सबैको सोच बदल्छु। देखाएरै छोड्छु भन्ने भावना पलायो। श्रीमान् र दुई छोराछोरीको बिचल्ली हुन्छ जस्तो लाग्यो, उनले हाँस्दै भनिन्, क्यान्सर लागेर के भयो ? मसँग आँट हिम्मत छ नि भन्ने लाग्यो। (हाँसो) बिरामीको मनोबल बढाउन क्रियाशील उनी क्यान्सरका बिरामीलाई काउन्सिलिङ गर्छिन्। चार ठाउँको क्यान्सर जितेको सगर्व अनुभव सुनाउँछिन्। मनोबल बढाउँछिन्। त्यो बेला क्यान्सर जितेकाहरू पाइँदैनथ्यो। आफूले आफूलाई काउन्सिलर घोषणा गर्नुपथ्र्यो। आफ्नो मनोबल स्वयं बढाउनुपथ्र्यो, उनले भनिन्, बाहिर कसैले मीठो बोलिदिए पनि बिरामीलाई लाख हुन्छ। गजनी फिल्मको आमिर खानजस्तो छु के म। कहिलेकाहीँ कतिपय घटनामा ब्लाइन्ड हुन्छु। बिर्सने बानीले गर्दा अरूलाई परिचय दिँदा पनि भनिदिन्छु म त गजनी हुँ भन्ने गर्छु। (हाँसो) रोलमोडलका पनि रोलमोडल श्रीमान् रवीन्द्रले पीडाको घाउमा मल्हम लगाइदिए। आँसु पुछिदिए। ढाडस दिए। श्रीमान्बाट यस्तो साथ र माया पाउने श्रीमती कमै होलान्, उनले भनिन्, सबैले रोलमोडल मान्छन्। मेरो रोलमोडल त बुढा (श्रीमान्) हुनुहुन्छ। उहाँ त रोलमोडलको पनि रोलमोडल। तब श्रीमतीका हरेक व्यथामा साथ दिएका रवीन्द्रको मुहारमा मुस्कान छरियो। उनी वीर अस्पतालमा २०२५ भदौ १५ गते जन्मिइन्। उनले जिन्दगीलाई नै जात्राको संज्ञा दिइन्। उनी मुस्कुराउँदै बोलिन्, इन्द्रजात्राको दुई दिनपछि जन्मेकी हुँ। हामी दुई छोरी। बुवा मेरा दुई आँखा, दुई छोरी भन्नुहुन्थ्यो। छोरासोरा बुवालाई चाहिएन रे। (हाँसो) लडाकु स्वभाव बाल्यकालमा लडाकु स्वाभावकी थिइन्। घरभित्र दिदी। बाहिरको काममा उनी। स्कूलमा मध्यम विद्यार्थी थिइन्। २०४४ सालमा दोस्रो श्रेणीमा एसएलसी गरिन्। चाहना त फस्र्ट नै हुने थियो नि, उनी फेरि हाँसिन्, दोस्रो भइहालेँ। यसलाई ठीकठीकै मानेँ। चित्त बुझाएँ। नबुझाएर पनि के पो गर्न सक्थें र (हाँसो) ? पद्म कन्या क्याम्पस बागबजारमा भर्ना भइन्। डान्स विषय रोजिन्। कला भन्ने चिजलाई माया गर्यो भने हामीसँगै रहँदो रहेछ। अलिकति साइड लगाइदियो भने छोडेर जाने रहेछ, उनले भनिन्, बाजा बजेको सुन्यो कि यसोउसो गर्दै हल्लिहाल्छ। पार्टी प्यालेसतिर त जानै हुन्न। बबिता दुर्लभ पात्र  डा भक्तमान श्रेष्ठ, वरिष्ठ क्यान्सर सर्जन पाँच वर्षपछि अर्को अंगमा क्यान्सर देखिए त्यो नयाँ क्यान्सर हो। बायाँ स्तन शल्यक्रिया गरेको १० वर्षपछि अर्को शल्यक्रिया गर्नुपर्यो। दुवै मैले गरेको हुँ। पछि त हड्डी, छालामा पनि क्यान्सर भयो। उनले दुःख पाइन्। तर, निको भइन्। सबै स्थानको क्यान्सर जितेर रजत वर्ष (२५ वर्ष) मनाउनु दुर्लभ हो। उनी क्यान्सर जित्ने उदाहरणीय व्यक्ति लाग्छ।"
निर्वाचनको निर्विकार,"कसैले निर्वाचन गर्न कानुन संशोधन गर्छ भने आफू अनुकूल बनाएर स्वार्थ पूरा गर्दैछ। नागरिकले सशक्त प्रतिकार गर्नुपर्छ। नागरिक समाजको दबाब, सञ्चारमाध्यमको खबरदारी तथा प्रमुख प्रतिपक्षी दलको विरोधपछि सत्ता गठबन्धन स्थानीय तहको निर्वाचन जेठको पहिलो साताभित्रै गर्न तयार भएको छ। यद्यपि सरकारले अहिलेसम्म स्थानीय तह निर्वाचनको मिति भने घोषणा गरेको छैन। तर, सञ्चारमाध्यमका कुरालाई आधार मान्ने हो भने प्रधानमन्त्री शेरबहादुर देउवा जेठ ४ मा निर्वाचन गर्न तयार भएका छन्। तर, सरकार पाँच दलको भएको र सबैको समझदारी चाहिने हुँदा ४ गते नै निर्वाचन हुन्छ भन्ने कुनै आधार छैन। सरकारको नेतृत्व मानसिक रूपमा तयार भए पनि सबै चाँजापाँचो कहिले मिल्ने हो आजका मितिसम्म अलमलकै अवस्था छ। यसको अर्थ स्थानीय तह निर्वाचन भइहाल्छ भन्ने निश्चित छैन। निर्वाचन आयोग तयारी अवस्थामा बसेको बताइरहेको छ। सरकारले मिति नतोकेसम्म आयोगले यसको प्रक्रिया अगाडि बढाउन सक्दैन। बिनातयारी निर्वाचन हुन पनि सक्दैन। तयारीका लागि निश्चित समय चाहिन्छ। त्यो समय कम भएमा सरकारले तोकेको मितिमा आयोगले निर्वाचन गराउन नसक्ने अवस्था पनि आउन सक्छ। निर्वाचन हुन्छ नै भन्ने ग्यारेन्टी त छैन तर स्थानीय तहको निर्वाचन संंविधानले तोकेको मितिमा सम्पन्न हुनुपर्छ भन्ने विषयमा दुईमत पनि छैन। हामीले अपनाएको संवैधानिक व्यवस्था, संघीय लोकतान्त्रिक गणतन्त्र र त्यसलाई व्यवस्थित गर्ने संविधानसभाद्वारा जारी संविधान हो। त्यसैले यसको सबल कार्यान्वयनका लागि पनि संविधानले तोकेकै समयमा आवधिक निर्वाचन अनिवार्य रूपमा हुनुपर्छ। त्यसैले नेपालको संंविधानको धारा २२५ मा भएको व्यवस्थाअनुसार स्थानीय तहको निर्वाचन संविधान र स्थानीय तह निर्वाचन ऐन २०७३ को दफा ३ ले तोकेको समयसीमालाई सकारात्मक रूपमा बुझ्नुपर्छ। अहिले जसरी संविधान र ऐन एकआपसमा परस्पर बाझिएका छन् भनेर हल्ला चलाइएको छ, त्यसरी बाझिएका छैनन्। त्यसैले पनि संविधान र ऐनले तोकेको मितिमै स्थानीयका सबै निकायको निर्वाचन हुनु जरुरी छ। अहिले संविधान र निर्वाचन ऐन बाझिएको भन्दै त्यसैलाई आधार मानेर स्थानीय तह निर्वाचनको मिति सार्ने खेल पनि भइरहेको छ। तर कुनै पनि बहानामा निर्वाचन पछि सार्दा त्यसले लोकतन्त्रलाई फाइदा गर्दैन। राजनीतिक दलका शीर्ष नेताले यो यथार्थ बुझ्न आवश्यक छ। पार्टीगत रूपमा निर्वाचन सार्दा कसैको स्वार्थसिद्ध होला तर मुलुकका लागि त्यो कुनै पनि हिसाबमा फाइदाजनक हुँदैन। संविधानले स्थानीय तहको कार्यकाल सकिएको ६ महिनाभित्र निर्वाचन गरिसक्नुपर्ने भनेको छ। यसको अर्थ यो होइन कि कार्यकाल सकिनुभन्दा पहिले निर्वाचन गर्नै मिल्दैन। कुनै जायज कारणले पहिले नै निर्वाचन गर्न नसकिने भएमा मात्र ६ महिना पछिसम्म जान सकिने विकल्प संविधानले दिएको हो। संविधानमा यही समयमा निर्वाचन गर्नुपर्छ भनेर किटानी गरिएको छैन। किटानी स्थानीय तह निर्वाचन ऐनमा गरिएको छ। ऐनमा कार्यकाल सकिनुभन्दा दुई महिनापहिले नै निर्वाचन गर्नुपर्ने उल्लेख छ। यो किटानीलाई संविधानको कुनै धाराले काटेको छैन। यसको अर्थ निर्वाचन कार्यकाल सकिनुभन्दा दुई महिना पहिले नै गर्नुपर्छ भनिएको हो। संविधानबाट नै ऐन बन्ने भएकाले संविधानमा नतोकिएको मिति ऐनले तोकेको हो। यसलाई बाझिएको भन्न मिल्दैन। यसले त संविधानलाई स्पष्ट बनाउने काम गरेको छ। संविधानले दिएको सुविधा कुनै विषम परिस्थतिमा ऐनले किटानी गरेको समयमा निर्वाचन सम्पन्न गर्न नसके मात्र लागू हुने हो। संविधानले यो सुविधा कानुन बाहिरको परिस्थितिका लागि दिएको हो। राजनीतिक दलको स्वार्थका लागि होइन। आफूले जित्ने वा नजित्ने गणितीय खेलका आधारमा यो सुविधा प्रयोग गर्ने छुट संविधानले दिएको छैन। निर्वाचन आयोग तयारी अवस्थामा बसेको छ। सरकारले मिति नतोकेसम्म आयोगले स्थानीय निर्वाचनको प्रक्रिया अगाडि बढाउनै सक्दैन। अहिले ठूलो चर्चा परिचर्चाको विषय बनेको स्थानीय तह निर्वाचन राजनीतिक दलका नेताको आआफ्नो दलको स्वार्थको सेरोफेरोमा घुमिरहेछ। तिनका समर्थक कानुन व्यवसायीको आआफ्ना आस्थाको दलको इच्छाअनुसारको कानुनी व्याख्या भइरहेछ। उनीहरूले आस्थाको दलको सुविधा अनुकूल संविधान र कानुनको व्याख्या गर्नु अस्वाभाविक होइन। सरोकारवाला सबैले राष्ट्रहित हेर्नुपर्छ। यदि कसैले निर्वाचनका लागि कानुन संशोधन गर्छ भने आफू अनुकूल बनाएर स्वार्थ पूरा गर्दैछ। नागरिकले सशक्त प्रतिकार गर्नुपर्छ। कुनै कुरा ऐन र संविधानविपरीत छ भने त्यसको खुलेर विरोध गर्नुपर्छ। राजनीतिक दलहरूले आफू अनुकूल कानुनको संशोधन गर्ने खेल खेल्नुको सट्टा समयमै निर्वाचन गर्न सरकारको तर्फबाट निर्वाचन आयोगसँग संवाद र छलफल गर्नु औचित्यपूर्ण हुनेछ। संविधान र ऐनको समयसीमाभित्र स्थानीय तहको निर्वाचन गरौं। विद्यमान संसद्मा ऐन संशोधनको प्रस्ताव लैजाने काम नगरौं। संसद् छलेर अध्यादेश ल्याउने काम पनि नगरौं। राष्ट्रपति विवादमा आउने किसिमको काम पनि कसैले नगरौं। अहिले विपक्षमा रहेको एमाले र सत्तामा रहेका वामपन्थी दल नेकपा माओवादी केन्द्र र एकीकृत समाजवादी एकै बिरुवाका हाँगा हुन्। उनीहरूको प्रकृति पनि उस्तै छ। त्यसकारण कसैप्रति देउवाले भरोसा गर्नु जायज देखिँदैन। वर्तमान सरकारका प्रधानमन्त्रीलाई यिनीहरूले जसरी पनि अप्ठेरोमा पार्ने काम गर्न सक्छन्। सरकारको काम कारबाहीको हिसाबले गतिशून्य बनाउनेदेखि गैरसंवैधानिक काम गराउन सक्छन्। एमसीसीका सम्बन्धमा राष्ट्रघाती काम भयो भन्ने आरोप थोपर्ने र समग्र कांग्रेसलाई नागरिकसामु खुइल्याउने गरी वामपन्थी एक हुन सक्छन्। चुनाव मुखैमा छ। राजनीतिक दलका कामकारबाही माथि नागरिकको दृष्टि छ। यस्तो अवस्थामा देउवाका लागि वाम गठबन्धनको कुरा सुन्नु स्वास्थ्यकर हुँदैन। केही महिनाका लागि सत्ता साझेदार दललाई राम्रो बनाउनेभन्दा पनि उसलाई खुइल्याएर चुनावमा आफू बलियो बन्नेतर्फ यी दलको चासो बढी छ। निर्वाचनमा सबै वामपन्थी एकै ठाउँमा उभिएर तालमेल गरेर निर्वाचन गर्न सक्छन्। राष्ट्रवादी शक्ति हौं, विगत बिर्सेर एक हौं भनेर केपी शर्मा ओली र पुष्पकमल दाहाल प्रचण्ड कुम जोडेर सँगै दौडिन सक्छन्। यो कुरालाई कांग्रेसजन र विशेषगरी देउवाले नजरअन्दाज गर्न मिल्दैन। त्यसकारण आगामी संघीय संसद्को निर्वाचनपछिको संघीय संसद्ले मात्रै एमसीसी पारित गर्ने गरी हाललाई संसद् भंग गरेर निर्वाचनमा जानुपर्छ। वा कानुन र संविधानले निर्धारण गरेअनुसार निर्वाचन गर्दै जाने विषयलाई प्रधानमन्त्रीले मुख्य प्राथमिकतामा राख्नुपर्छ। निर्वाचनमा प्रजातान्त्रिक शक्ति वा मित्र राजनीतिक शक्ति अप्ठेरोमा पर्ने कुरा बुझिदिन आग्रह गर्दै एमसीसीका सम्बन्धमा अमेरिकालाई नेपाल सरकारले पत्र लेख्न सक्नुपर्छ। त्यसो भयो भने अमेरिकाले पनि निर्वाचनपछिको संसद्ले एमसीसीबारे निर्णय गर्नेभन्दा पर्खिन सक्ने आधार तयार हुन्छ। यी कुरामा प्रधानमन्त्रीले विगतको अनुभव, समकक्षी राजनीति दल, नेता, तिनको चिन्तन र व्यवहार सबै पक्षलाई स्मरण गर्नुपर्छ। एमसीसी पारित नहुँदा र स्थानीय चुनाव समयमै गर्न पहल गर्दा गठबन्धन जोगाउने कुरालाई प्राथमिकतामा राख्नु उचित हुँदैन। चुनावको मुखमा प्रजातान्त्रिक विचारधाराको कांग्रेसले वामपन्थी र उग्रवामपन्थी दलसँगको गठबन्धन जोगाइराख्नभन्दा गठबन्धन टुटे टुटोस् भनेर अगाडि बढ्नु उचित हुन्छ। यो समयमा गठबन्धन टुट्नु र आआफ्नो पहिचानका साथ निर्वाचनमा जानु धेरै राम्रो हो। माधव नेपाल र प्रचण्ड सत्ताबाट एमसीसीका कारण गठबन्धन तोडेर बाहिरिन सक्छन्। अरू राजनीतिक शक्तिले सरकारलाई समर्थन दिन पनि सक्छन्। नदिए पनि संसद्बाट विश्वास पाएको दुई वर्षको संवैधानिक बोर्डर लाइनभित्र यो सरकार सबै निर्वाचन सम्पन्न गर्न सक्षम छ। एमालेले बाहिरबाट समर्थन दिएर निर्वाचनमा जाने सर्त अगाडि सार्न पनि सक्छ। यो सरकारको नेतृत्व निर्वाचनमा जान तयार हुनु आवश्यक र जरुरी छ। राजनीतिक दलका नेता, कानुन व्यवसायी सबैको कुरा सरकारले सुन्नु प्रजातान्त्रिक चरित्र र संस्कार देखाउनु हो। सरकारका कानुनी सल्लाहकारको सल्लाह र निर्वाचन आयोगको सल्लाहअनुसार संविधान र कानुनले निर्धारित गरेको सीमाभित्र निर्वाचन गर्नबाट सरकार विमुख हुन मिल्दैन। अघिल्लो सरकारले संविधानविपरीत गरेको गल्ती दोहोर्याउनु हुँदैन। सरकारले कुनै पनि मूल्यमा संविधानविपरीत स्थानीय तहको निर्वाचन सार्नै हुँदैन। अन्यथा त्यो नेपाली नागरिकका लागि दुर्भाग्य हुनेछ।"
"भ्यालेन्टाइन सप्ताह सुरु, आज 'रोज डे'","काठमाडौं : फेब्रुअरी महिना प्रेमको महिना हो। आजबाट ७ दिन प्रेमीहरु एकआपसमा प्रेम साटासाट गर्द्छन्। 'रोज डे' भ्यालेन्टाइन सप्ताहको पहिलो दिन हो। यो दिन जोडीहरूले एकअर्कालाई गुलाब दिन्छन् । हिजोआज टाढा भएर भेटेर गुलाब दिन असमर्थ हुनेले म्यासेजमार्फत शुभकामना दिन्छन्। 'रोज डे' मनाउनुको कारण गुलाबको फूललाई प्रेमसँग जोडेर हेर्ने परम्परा हो। रातो गुलाबलाई प्रेमको प्रतीक मानिन्छ। पुस्तक, चलचित्र, गीत र इतिहासमा समेत गुलाबलाई प्रेमको प्रतीक मानिएको छ। भ्यालेन्टाइन सप्ताहको सुरुवात गुलाफ दिएर हुन्छ। भिक्टोरियन र रोमीहरूले पनि गुलाबले आफ्नो प्रेम व्यक्त गर्थे भन्ने विश्वास गरिन्छ। हरेक वर्ष फेब्रुअरी १४ मा प्रणय दिवस (भ्यालेन्टाइन डे) मनाइँदै आएको छ । त्यसअघिका ६ दिन अर्थात भ्यालेन्टाइन सप्ताहमा पहिलो दिन फेब्रुअरी ७ रोज डे, फेब्रुअरी ८ प्रपोज डे, फेब्रुअरी ९ चकलेट डे, फेब्रुअरी १० टेडी डे, फेब्रुअरी ११ प्रमिस डे, फेब्रुअरी १२ हग डे, फेब्रुअरी १३ किस डे मनाइन्छ। वर्षेनी बढ्दै गुलाब आयात स्वदेशी उत्पादन कम भएकाले विगतको वर्षभन्दा यसवर्ष प्रेम दिवसका लागि भारतबाट ५० हजार बढी रातो गुलाब आयात गरिने भएको छ । कारोनाको कारण विगत दुई वर्षदेखि व्यापारीले यस व्यवसायमा थप लगानी नभएको तथा माघको सुरुआतदेखि घाम नलागेका कारण यसवर्ष रातो गुलाब उत्पादनमा कमी आएकाले आयात वृद्धि गर्नुपर्ने भएको हो । रातो गुलाबको गतवर्ष एक लाख ८० हजार स्टिक बजार माग रहेको थियो भने यसवर्ष माग ५० हजार स्टिकले बढी भएको छ । अघिल्लो वर्ष बजार मागको २० प्रतिशत स्वदेशी उत्पादन थियो । अहिले मागको दश प्रतिशत मात्र धान्ने अवस्था रहेको फ्लोरिकल्चर एसोसिएशन नेपालका अध्यक्ष मीनबहादुर तामाङ्ले जानकारी दिए। अध्यक्ष तामाङ्का अनुसार यसवर्ष दुई लाख ५० हजार स्टिक गुलाब खपत हुने अनुमान गरिएको छ । हरेक वर्ष रु दुई करोड गुलाबको आर्थिक कारोबार हुने गरेको छ । यसरी ल्याइने फूलमध्ये ४० प्रतिशत काठमाडौँ उपत्यकामा र अन्य बाँकी देशका मुख्य सहरमा खपत हुन्छ । यसवर्ष उपभोक्ताले गुलाबप्रति स्टिक रु ८० देखि एक सय सम्ममा खरित गर्नुपर्ने बताइएको छ । यो मूल्य विगतमा भन्दा बढी हो । यस्तो छ इतिहास विशेषतः युवायुवतीबीच प्रख्यात छ, प्रणय दिवस। यो दिवस पादरी सेन्ट भ्यालेन्टाइनको बलिदानीसँग सम्बन्धित छ। तत्कालीन रोमनको सम्राट क्लाउडियस द्वितीयलाई आफ्ना सैनिकहरू प्रेम र विवाहमा लागे भने सैनिक सेवा प्रभावित हुन्छ भन्ने डर थियो। त्यसैले आफ्नो राज्यमा प्रेम गर्न निषेध गरेका थिए। सोही राज्यका सन्त पादरी भ्यालेन्टाइनले सम्राट्को निर्णय धर्मविरुद्ध हो भन्ने मान्थे। उनलाई अनुशासनको दायराभित्र हुने प्रेम र आकर्षणमा ईश्वर पनि खुसी हुन्छन् भन्ने लाग्थ्यो। त्यसैले भ्यालेन्टाइनले युवायुवतीलाई प्रेम गर्न प्रेरित गर्दै सामूहिक विवाह कार्यक्रम सम्पन्न गरे। आफ्नो आदेश नमानेको निहुँमा पादरी सन्त भ्यालेन्टाइनलाई सम्राट्ले ईपू २७० को १४ फेबु्रुअरीका दिन मृत्युदण्ड दिए। उनै पादरीको सम्झनामा यो दिनलाई प्रणय दिवसको रूपमा मनाउने चलन सुरु भयो। जसले प्रेमका लागि जीवन उत्र्सग गरे। जब भ्यालेन्टाइन मारिने निश्चित भयो, उनले आफ्नो श्रीमती जुलियाको नाममा पत्र लेखे। पत्रको अन्तिममा उनले तिम्रो भ्यालेन्टाइन लेखेका थिए। उनको चिहान वरपर उनकी श्रीमतीले अल्मोन्डको बिरुवा रोपेकी थिइन्। अल्मोन्डको बिरुवालाई आज पनि प्रेमको प्रतीकको रूपमा लिइन्छ।"
१३ वर्षीया बालिका सुत्केरी भएपछि खुल्यो बलात्कारको रहस्य,"गुलरिया : बर्दियामा बलात्कृत बालिका सुत्केरी भएकी छिन्। कक्षा ६ मा अध्ययनरत १३ वर्षीया बालिका सुत्केरी भएपछि मात्र बलात्कारको घटना पत्ता लागेको छ। यसैवर्ष माघ १६ गते उनले छोरी जन्माइन्। उनी यतिखेर नगरसेवा केन्द्र गुलरियाको आश्रयमा छिन्। माघ १६ गते बालिकाको एक्कासी पेट दुखेर उपचारको लागि स्थानीय क्लिनिकमा लगियो। चेकजाँच गर्ने क्रममा भिडियो एक्सरेबाट बच्चा देखिएपछि मात्र ९ महिना अघि बालिका बलात्कृत भएको परिवारले थाहा पाए। कलिलै उमेरमा बालिका आमा बन्न लागेकाले सुविधा सम्पन्न अस्पतालमा रेफर गरिएकी बालिकाले बेथा लागेकाले अन्यत्र लैजान नपाउँदै स्वास्थ्य संस्थामै नर्मल छोरी जन्माइन्। पेटमा बच्चा देखिएपछि सोधखोजका क्रममा बलात्कार भएको पुष्टि भएको छ। जिल्ला प्रहरी कार्यालय बर्दियाका प्रहरी उपरीक्षक इश्वर कार्कीले भने, 'हामीले बालिका बलात्कारमा संलग्न ४१ वर्षीय मनिराम थारुलाई नियन्त्रणमा लिइ जबरजस्ती करणी सम्वन्धी कसुरमा अनुसन्धान गर्दैछौं। बलात्कारका आरोपितले घटना स्विकारी सकेका छन्। बालिकालाई घरमा एक्लै भएको अवस्थामा डरत्रास देखाइ घरभित्रै जबरजस्ती करणी गरेको अनुसन्धानबाट खुलेको छ।' थप अनुसन्धान भैरहेको बताउँदै एसपी कार्कीले थपे, 'बलात्कार गरेपछि कसैलाई भनिस् भने मारेर फालिदिन्छु भनी बालिकालाई त्रास दिएको देखिन्छ।' बालिकाले सुरुमै घटनाको बारेमा नभन्दा कसैलाई थाहै भएन। अन्तिम अवस्थामा घटना थाहा भयो। बालिका १२ वर्षमै बलात्कृत भएको पुष्टि हुन्छ। अज्ञानतावश कडा अपराध समाजमा लुक्यो। बालिकाका बावु भारतमा काम गर्छन्। बर्दिया जिल्ला अदालतमा मुद्धा चलिरहेकाले पुष्टि भए दोषी उपर हदै सम्मको कारवाही हुने कार्कीले बताए। गुलरिया स्थित सेवा केन्द्रमा आश्रय लिइरहेकी बालिका आमा र नवजात बच्चाको स्वास्थ्य सामान्य रहेको सेवा केन्द्रकी प्रमुख लक्ष्मी मुडवरीले बताइन्। 'बच्चाको तौल २ केजी ६०० ग्राम छ। स्याहार केन्द्रमा ४५ दिनसम्म हामीले आश्रय दिन्छौं। त्यसपछि सेवा केन्द्रले निर्णय गर्नुपर्छ। सुत्केरी बालिका दुई बहिनी हुन्। उनकी दिदी छिन्', उनले भनिन्, 'स्याहार केन्द्रमा बालिकाकी आमा र हाम्रो स्टाफबाट सुत्केरी र बच्चा दुवैको रेखदेख भैरहेको छ। पुर्नस्थापनको मुद्धा पेचिलो छ। अभिभावकले घरमा लैजान अफ्टेरो मान्नु भएको छ।' केन्द्र प्रमुख मुडवरीले थपिन्, 'बालिका सानी छिन्, बच्चाको हेरविचार गर्न पनि समस्या छ।'"
कांग्रेसको प्रवक्तामा डा प्रकाशशरण महत,"काठमाडौं : नेपाली कांग्रेसको प्रवक्तामा डा प्रकाशशरण महतलाई नियुक्त भएका छन्। सभापति शेरबहादुर देउवाले महतलाई प्रवक्तामा मनोनय गरेको कांग्रेसका मुख्य सचिव कृष्णप्रसाद पौडेलले जानकारी दिए । देउवाले नेपाली कांग्रेसको विधान, २०१७ (संशोधन सहित) को धारा २५ को उपधारा (४) बमोजिम केन्द्रीय कार्यसमितिका सदस्य महतलाई पार्टीको प्रवक्ता पदमा मनोनयन गरेका हुन्। कांग्रेसमा १३ औं महाधिवेशनपश्चात विश्वप्रकाश शर्मा प्रवक्ताको जिम्मेवारीमा थिए। १४ औं महाधिवेशनपछि सोमबार महतलाई प्रवक्ताको जिम्मेवारी दिइएको हो। प्रवक्तामा केन्द्रीय सदस्य महत, रमेश लेखक र एनपी साउदको चर्चा थियो । देउवा निकट रहेका महतले महाधिवेशनमा महामन्त्रीमा उम्मेद्वारी दिएका थिए।"
"प्रधानमन्त्रीले बोलाए मन्त्रिपरिषद् बैठक, स्थानीय निर्वाचनको मिति घोषणाको तयारी","काठमाडौं : प्रधानमन्त्री शेरबहादुर देउवाले मन्त्रिपरिषद् बैठक आह्वान गरेका छन्। सोमबार दिउँसो ३ बजे मन्त्रिपरिषद् बैठक बोलाइएको प्रधानमन्त्रीको सचिवालयले जनाएको छ। बैठकमा एमसीसी, स्थानीय निर्वाचन र नियमित प्रशासनिक कामकारबाही बारेमा छलफल हुनेछ। आजको बैठकमा स्थानीय निर्वाचनको मिति घोषणा हुने सम्भावना रहेको छ। निर्वाचन आयोगले स्थानीय तहको निर्वाचन समयमै गर्न दबाब बढाएको छ। आयोगले आगामी जेठ ४ मा स्थानीय तहको निर्वाचन गर्न सरकारलाई सिफारिस गरेको थियो । आयोगका पदाधिकारीहरुले प्रधानमन्त्री शेरबहादुर देउवालाई बालुवाटारमा भेटेर जेठ ४ मा निर्वाचन गर्न परामर्श दिएका थिए। भेटमा उनले मन्त्रिपरिषद्को अबको बैठकबाट निर्वाचन मिति घोषणा गर्ने जानकारी दिएका थिए। प्रधानमन्त्री देउवाले स्थानीय तह निर्वाचन र अमेरिकी सहयोग परियोजना मिलेनियम च्यालेन्ज कर्पोरेसन(एमसीसी)बारे साझा धारणा बनाउन एमाले अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल प्रचण्डसँग आइतबार छलफल गरेका थिए। स्थानीय तहका पदाधिकारीको पाँचवर्षे कार्यकाल आगामी जेठ पहिलो हप्ता सकिँदैछ। सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ। प्रधानमन्त्री देउवाले राष्ट्रपति विद्यादेवी भण्डारीसँग भेट गर्ने शीतल निवास पुगेको समयमा समयमै निर्वाचन गर्न सल्लाह दिएकी थिइन्। नेपाल बार एशोसिएशनले पनि नेपालको संविधान र प्रचलित निर्वाचनसम्बन्धी कानुन समेतका आधारमा सबै तहका निर्वाचन समयमा नै गर्न सरकारसँग अपिल गरेको छ। बारले कुनै पनि बहानामा निर्वाचन नगरी वा पर सारी स्थानीय तहलाई रिक्त बनाउने कुरा संविधान र कानुन विपरीतमात्र नभइ लोकतन्त्र र विधिको शासनको समेत उपहास हुने बताएको थियो। ऐनमा कार्यकाल सकिनु दुई महिनाअघि नै स्थानीय तह निर्वाचन हुनुपर्ने उल्लेख छ। तर संविधानमा कार्यकाल सकिएको ६ महिनाभित्र चुनाव गरे हुने उल्लेख रहेको भन्दै गठबन्धनले ऐनलाई संविधानअनुसार बनाउने तयारी गरिरहेका छन्। चर्को दबाब पछि सत्ता गठबन्धनको बैठकले जेठभित्रै चुनाव गर्न सहमति जनाएका थिए।"
"बुटवलमा रोकिराखेको ट्रकमा कार ठोक्कियो : तीन जनाको मृत्यु, दुई घाइते","भैरहवा : रुपन्देहीको बुटवल क्षेत्रमा भएको दुर्घटनामा तीन जनाको मृत्यु भएको छ। दुईजना गम्भीर घाइते भएका छन्। बुटवल उपमहानगरपालिका १२ स्थित तामनगर क्षेत्र (कोरियन कलेज अगाडि) मा लु २ ख ९७७२ नम्बरको रोकिएको ट्रकमा सोही दिशाबाट लु ३ च ४४४२ नम्बरको कार ठोक्किदाँ दुर्घटना हुन पुगेको इलाका प्रहरी कार्यालय रन्यौराका प्रहरी निरीक्षक जीवन लामिछाने बताए । दुर्घटनामा मृत्यु हुनेमा बुटवल उपमहानगरपालिका १३ का २९ वर्षीय सविन चौधरी, सोही ठाउँका २७ वर्षीय गोविन्द चौधरी र २७ वर्षीय नवीन श्रेष्ठ छन्। दुर्घटनामा बुटवल१३ का भगीरथ चौधरी र वडा नम्बर १२ का अनिष जिसी गम्भीर घाइते भएका छन्। घाइते अनिश जीसीको अवस्था समान्य र भगिरथ चौधरीको अवस्था गम्भीर रहेकोमा दुवैको लुम्बिनी प्रादेशिक अस्पताल बुटवलमा उपचार भइरहेको छ । ट्रक चालक फरार रहेको र खोजी भइरहेको प्रहरीले जनाएको छ ।"
निदाउन नदिने एउटा सपना,"आँखा कमजोर छ। कानले सुन्न छोड्यो। कालो कपाल सेतै भइसक्यो। अनुहारमा चाउरीले वृद्धको चिनारी बनाइदियो। तर, ९२ वर्षीय भिक्षु कृष्णमानको लुम्बिनी बृहत् परिक्रमा पथको सपनाले रातको निद्रा बिथोलिरहेछ। उनकै सपनाले उनलाई निदाउनै दिएको छैन। सायद उनकै लागि भारतका राष्ट्रपति अब्दुल कलामले भनेका थिए, सपने तो वह होते है, जो आपको सोने नहीं देते। कृष्णमानले ११ वर्षअघि लुम्बिनी विकास कोषलाई परिक्रमाको योजना दिए। योजनालाई सबैले राम्रो भने तर कोषले कार्यान्वयनमा चासो दिएन। सोही योजना कोषको दराजमा अलपत्र छ। वृद्ध उमेरमा पनि कृष्णमान भने सपना साकार पार्न हरसम्भव प्रयासरत छन्। भगवान् बुद्धको पवित्र जन्मस्थल हो, लुम्बिनी। विश्वले नेपाललाई चिन्ने तीनवटा आधार सगरमाथाको देश, लुम्बिनीको देश र पशुपतिनाथको देश। बुद्धको उपदेशका अनुयायी प्रशस्त छन्। पावनभूमि लुम्बिनी संसारभरका बौद्धमार्गी तथा शान्तिप्रेमीका लागि शान्तिको मुहानका रूपमा प्रसिद्ध छ। सन् १९९७ मा यो स्थानले विश्व सम्पदामा सूचीको समावेश हुने अवसर पायो। लुम्बिनी ११ सय ५५ बिघा क्षेत्रफलमा फैलिएको छ। यसको पैदल परिक्रमा गर्नुपर्ने अवधारणा काठमाडौंस्थित क्षेत्रपाटी निवासी भिक्षु कृष्णमानले दशकअघि नै अघि ल्याए। अवधारणामा होलीजोन (पवित्रस्थल) र मोनास्टिक जोन (विभिन्न देशले बनाएको गुम्बा) लाई परिक्रमा पथले घेर्नेछ। यस आधारमा लुम्बिनी बृहत् परिक्रमणको आवधारणा तयार पारिएको हो। परिक्रमा पथमाथि सोलार प्यानलले घेर्ने अनि त्यहाँबाट आएको ऊर्जाले पथलाई वातावरण अनुकूलित बनाउँछ, कृष्णमान भन्छन्, राति झलमल उज्यालो पार्छ। ठाउँठाउँमा विश्रामस्थल हुन्छ। हिँड्न सक्ने तीर्थालु हिँड्छन्। वृद्धवृद्धाका लागि चेयरकार बनाइनेछ। उक्त कार सोलार प्यानलको ऊर्जाले गुड्छ। चार स्थानमा बेन्च र शौचालयको सुविधा हुनेछ। पथका किनारमा जुस पिउन पाउने व्यवस्था पनि हुन्छ। परिक्रमा पथको किनारमा पानीको फोहोरा हुन्छ। सँगै फूलको लहरा पनि। पानीले शीतलता दिन्छ भने फूलले मगमग वासना। योसँगै भित्तामा हुनेछ लुम्बिनीको इतिहास। झल्किनेछ सांस्कृतिक कला पनि त्यहाँ। शिलालेखमा पढ्न पाइनेछ पौराणिक कथा। जहाँबाट तीर्थयात्रीले समग्र लुम्बिनीबारे जान्ने मौका पाउनेछन्। यहाँ पाइला टेक्दा मात्रै शान्तिको अनुभूति हुन्छ। तीर्थयात्रीले शान्त र आध्यात्मिक वातावरण पाउनेछन्। परिक्रमा पथको दूरी करिब ११ किलोमिटरकोे हुनेछ। पैदल हिँडेर ६८ घण्टामा लुम्बिनीलाई एक फन्को लगाउन सकिन्छ। पदयात्रा गर्दै तीर्थयात्रीले एकै पटकभित्रका मठमन्दिर र गुम्बाप्रति श्रद्धाभाव समर्पित गरिसकेका हुन्छन्। अहिले भक्तजन बिहानै आएर साँझ फर्किन्छन्। परिक्रमाको नियम लागू गर्न सक्यो भने पर्यटकको बसाइ दुईतीन दिन लम्बिन सक्छ, कृष्णमान भन्छन्, व्यापार व्यवसाय फस्टाउँछ। स्थानीयले आर्थिक लाभ पाउँछन्। लुम्बिनी बृहत्तर परिक्रमाले विश्वसामु नेपालको छवि गर्विलोे बन्ने उनको बुझाइ छ। यसले लुम्बिनीसँगै नेपालको छवि तेजस्वी र अझै ओजिलो बन्ने उनी बताउँछन्। लुम्बिनीमा प्रत्येक वर्ष १२ लाख स्वदेशी र ४ लाख विदेशी पर्यटक घुम्न आउँछन्। आदर्श नारी सीताको जन्मभूमि जनकपुरधाममा माध्यमिक परिक्रमाको चलन छ। जहाँ तीर्थालुले १ सय ३३ किलोमिटरको दूरी नाङ्गो खुट्टामै पार गर्छन्। प्रत्येक फागुनमा १५ दिनसम्म यो परिक्रमा चल्छ। शान्तिका अग्रदूत गौतम बुद्धको जन्मस्थल लुम्बिनीमा परिक्रमाको अवधारणा लागू गर्न सकियो भने यहाँको महत्व झनै बढेर जानेछ। मानसरोवर कैलाश पर्वतको पनि परिक्रमा गर्ने चलन छ। यसैको परिवेशमा भिक्षु कृष्णमानले लुम्बिनी बृहत्तर परिक्रमाको अवधारणा विकास गरेका हुन्। भिक्षु कृष्णमानको ९२ वर्षे जीवनमा सबैभन्दा ठूलो सपना हो, लुम्बिनी बृहत्तार परिक्रमा। उनी आफ्नै जीवनमा विश्वका पर्यटक परिक्रमा गरेको देख्न चाहन्छन्। सबै धर्मावलम्बीले आफ्नो धर्मअनुसार परिक्रमालाई स्वीकार गरेको पाइन्छ। तिब्बेतियनमा कोरा, संस्कृतमा परिक्रमा, नेवारीमा गचाहिलिगु, जेन बुद्धिज्ममा वाकिङ मेडिटेसन नामले पुकार्ने गरिन्छ। आध्यात्मिक सुख र शान्तिका लागि हिन्दू धर्मावलम्बीले मठमन्दिरको परिक्रमा गर्छन्। बौद्ध अनुयायी भने प्रार्थना माला जपी चैत्य गुम्बा वरिपरि प्रेयरह्विल घुमाउँदै परिक्रमा गर्छन्। २०६७ सालमा बुद्ध जन्मस्थललाई कसरी बृहत् रूपमा विकास गर्न सकिन्छ भन्ने विषयमा काठमाडौंमा बहस भयो। लुम्बिनी विकास कोषले राखेको अन्तरसंवाद सर्वधर्म शान्ति समाजका अध्यक्ष भिक्षु कृष्णमानले लुम्बिनी बृहत्तर परिक्रमाको आवधारणा प्रस्तुत गरेका थिए। तत्कालीन संस्कृतिमन्त्री डामीनेन्द्र रिजालले कृष्णमानको अवधारणा बहुतै राम्रो भनेपछि २०६७ मै कोष परिषद्को बैठकले अवधारणा स्वीकृत गयो। परिक्रमा पथको विस्तृत डिजाइन र इस्टिमेट पेस गर्न कोषका तत्कालीन सदस्यसचिव राजेन्द्र थापामगरले कृष्णमानलाई २०६७ जेठ २१ मा पत्र पठाए। २०६८ फागुनमा लुम्बिनी तीर्थस्थलको भ्रमणसहित इन्जिनियर सीबी श्रेष्ठद्वारा परिक्रमा पथको अवधारणालाई पुष्टि गर्दै अनुमानित लागत इस्टिमेट तयार पारे। कृष्णमानले कोषलाई सबै कागजपत्र बुझाए। अवधारणापत्र बुझाएको एक दशक भयो। तर, कार्यान्वयनमा अझै आएको छैन। लुम्बिनी विकास कोषले परिक्रमा पथमा चासो दिएन। ताकेता गर्दा हुन्छ गर्छु, हुन्छ गर्छु भन्छ, कृष्णमान भन्छन्, कोषले डीपीआर बनाइदिएन। उनले कोषलाई २०७१ साउन २१ मा योजना कार्यान्वयनका लागि पत्र लेखेर ताकेता गरे। त्यसयता कयौं पटक फोन गरे। कोषका सदस्यसचिव सानुराजा शाक्यका अनुसार भिक्षु कृष्णमानले बृहत्तर परिक्रमा पथबारे प्रारम्भिक अवधारणा पत्र पेस गरेका हुन्। परिक्रमा पथको योजना पूरा गर्न ३४ अर्ब बजेट खर्च हुन्छ, शाक्य भन्छन्, उहाँको प्रस्ताव त राम्रो हो तर बजेट कहाँबाट ल्याउने ? गुरुयोजना पूरा गर्न अझै ७८ अर्ब लाग्छ। परिक्रमा पथ गुरुयोजनाभन्दा बाहिरको योजना रहेको उनको भनाइ छ। उनी भन्छन्, १११२ करोड त यो योजनाको डीपीआर बनाउनै खर्च लाग्छ। बजेट कसले दिन्छ टुंगो छैन। प्राध्यापक केन्जो टांगोले लुम्बिनी गुरुयोजना बनाएका थिए। सन् १९७८ मा सरकार तथा संयुक्त राष्ट्रसंघले पारित गरेको थियो। कृष्णमानको ९२ वर्षे जीवनमा सबैभन्दा ठूलो सपना हो, लुम्बिनी बृहत्तर परिक्रमा। उनी आफ्नै जीवनमा विश्वका पर्यटकले भगवान् गौतम बुद्धको जन्मस्थल लुम्बिनी परिक्रमा गरेको देख्न चाहन्छन्। भन्छन्, लुम्बिनी बृहत्तर परिक्रमा जीवनकोे ठूलो सपना हो। अब म अन्तिम अवस्था छु।"
अस्ताइन् लता मंगेशकर,"काठमाडौं : फूल भन्छ फुलिरहुँ जुन भन्छ चम्किररहुँ मन त भन्छ सबैसँग मायामोह राखिरहुँ बाँचुञ्जेलीलाई बाँचुञ्जेलीलाई करिब एक दशक अघि गायक रामकृष्ण ढकालसँग लता मंगेशकरले आवाज दिएको गीत हो, यो। गीतको शब्द आनन्द अधिकारीले लेखेका हुन् भने संगीत शिखर सन्तोषले भरेका हुन्। लताले ८२ वर्षको उमेरमा स्वर दिएको यो गीतमा कहिँ कतै बुढ्यौलीको संकेत देखिँदैन। स्वरको जादुयी छुरा चलाउने लताको स्वरमा अब भने नयाँ गीत सुन्न नपाइने भएको छ। सुनिरहुँ लाग्ने कोकिलकण्ठ स्वरकी धनी प्रख्यात भारतीय गायिका लता मंगेशकरको आइतबार बिहान निधन भएको छ। ९२ वर्षीय स्वर कोकिला मंगेशकरको मुम्बईको ब्रिच क्यान्डी अस्पतालमा निधन भएको हो। उनलाई भारतमा स्वर कोकिला दिदी र ताईजस्ता उपनामले बोलाइन्छ। मंगेशकरलाई गत जनवरी ८ मा कोरोना संक्रमण भएपछि अस्पताल भर्ना गरिएको थियो। कोरोना र निमोनिया देखिएपछि उनको २९ दिनसम्म आईसीयूमा उपचार गरिएको थियो। मंगेशकरको स्वास्थ्य केही दिनअघि सुधार भएको खबर सार्वजनिक भएको थियो। हिन्दु धर्माबलम्वीले सरस्वती पञ्चमी मनाउने दिनमा नै उनको निधन भयो। सरस्वतीको उच्च बास रहेको लता मंगेशकरको सरस्वती पञ्चमीकै दिन निधन हुनुमा केही विशेष संयोग रहेको सांगीतिक क्षेत्रका व्यक्तिहरू बताउँछन्। संगीतकार राजु सिंह लता मंगेशकरबाट धेरै सिक्नुपर्ने बताउँछन्। मुम्बई जाँदा लता मंगेशकरसँग सामान्य भेटघाट भएको थियो। उहाँसँग भेट्नु नै निकै महत्वपूर्ण हुने गथ्र्यो। हामीले सम्मान गर्ने र सिक्ने धेरै गुणहरू भएको विश्वकै उत्कृष्ट गायिकामध्येमा पर्नुहुन्थ्यो। सम्पूर्ण संगीतकर्मीका लागि प्रेरणाका स्रोत हुनुहुन्थ्यो, सिंह भन्छन्, राम्रो स्वर भएका प्रतिभालाई कस्तो लताको जस्तो स्वर भन्ने उदाहरण दिने विशेषण नै बन्नुभयो। उहाँको विशेषता स्वर र शुद्ध उच्चारण नै हो। चरित्रसँग भिजेर गाउने व्यक्ति हो। उहाँसँग प्रेरणा लिने हो। उहाँमा सरस्वती र संस्कारकै बास थियो। बाँचुञ्जेलीलाई गीतमा लता मंगेशकरलाई स्वरमा साथ दिएका रामकृष्ण ढकालले महान स्रष्टासँग भेट हुने, कुरा गर्ने र एउटा सिंगै गीत गाउने अवसर पाउनु आफ्नो जीवनको सर्वाधिक खुसीको क्षण भएको बताए। मैले उहाँ जत्तिको महान स्रष्टासँग भेट हुने, कुरा गर्ने र एउटा सिंगै गीत गाउने अवसर पाएँ। यो नै मेरो जीवनको सर्वाधिक खुसीको क्षण थियो, उनले सामाजिक सञ्जाल फेसबुकमा स्टाटस लेख्दै भनेका छन्, विश्व प्रसिद्ध गायिका आदरणीय लता दीदीलाई साक्षात् सरस्वतीको स्वरूपमा सदैव आदर सम्मान गरिएको सत्य आखिर आज श्रीपञ्चमीकै दिन उहाँ सरस्वतीकै शरणमा महाप्रस्थान गर्नुभयो र पूरा भयो। तर, उहाँको यो बिदाइ हामी सबै संगीतप्रेमी, अनुरागी र उहाँका शुभचिन्तकका निम्ति भने अत्यन्तै कहालीलाग्दो भयो।आदरणीय लता दीदी अब यो युगमा हुनुहुन्न भन्ने सोचेर केवल श्रद्धाञ्जलि लेख्न पनि मसँग रत्तिभर कुनै सामथ्र्य छैन। हात एकोहोरो कामिरहेको छ। चर्चित गायिका मंगेशकरले हिन्दीसँगै अन्य थुप्रै भाषामा गीत गाएकी छन्। ३० हजारभन्दा धेरै गीतमा स्वर दिएकी उनले नेपाली गीत पनि गाएकी छन्। ३६ भन्दा धेरै भाषामा गीत गाएकी लताको स्वर नेपाली भाषाका गीतहरूमा पनि सजिएको छ। मुम्बईमा कडा सुरक्षा र सम्मानका साथ जीवन व्यथित गरिरहेकी लता सन् १९२९ सेप्टेम्बर २९ मा भारतको मध्यप्रदेशको इन्दोरमा जन्मिएकी हुन्। उनले १३ वर्षको उमेरबाट नै गीत गाउन सुरु गरेकी हुन्। सन् १९६० देखि २००० सम्म उनले भारतीय चलचित्र संगीतमा एकछत्र राज गरेकी थिइन्। यसलाई लता युग पनि भनिन्छ। चर्चित फिल्म निर्माता, निर्देशक र कलाकार पनि उनको स्वरमा गीत रेर्कड गराउन उत्साहित हुन्थे। उनको स्वर नभएका चलचित्रका गीत अधुरो अपुरो मान्ने गरिन्थ्यो। उनको आवाज भएको एल्वम हजारौं प्रति बिक्ने गथ्र्यो। उनका तीन बहिनीहरू आशा भोस्ले, उषा मंगेशकर, मीना मंगेशकर र भाइ हृदयनाथ मंगेशकर पनि भारतीय गीतसंगीतमा चर्चित छन्। उनका पिता पण्डित दीनानाथ मंगेशकर पनि गायक तथा रंगकर्मी हुन्। दीनानाथले मराठी भाषाका संगीत तथा नाटक निर्माण गर्थे। लता मंगेशकरले स्वर दिएको नेपाली गीत उसको लागि२ नामक एल्बममा आकाशैमा तिरमिरे तारा बोलको गीत संग्रहित छ। महेन्द्र वीरविक्रम शाहको शब्दमा रहेको यो गीतमा संगीत हेमन्त कुमारले भरेका छन्। नेपाली फिल्म माइती घरमा रहेको शीर्ष गीतमा पनि लताको सुमधुर स्वर छ। महेन्द्र शाहकै शब्दमा रहेको जुन माटोमा मेरो बोलको गीतमा लताले स्वर दिएकी थिइन्। उक्त गीतमा संगीत जयदेवले गरेका थिए। लता मंगेशकलाई सन् २००१ मा संगीतिक क्षेत्रमा अतुलनीय योगदान पुर्याएको भन्दै भारतको सर्वोच्च भारत रत्न प्रदान गरिएको थियो। भारतको सबैभन्दा ठूलो भारत रत्न पाउने उनी दोस्रो गायिका हुन्। उनले पद्यभूषण तथा राष्ट्रिय अवार्डसमेत पाएकी थिइन्। लता मंगेशकरको निधनमा दुःख व्यक्त गर्दै राष्ट्रपति विद्यादेवी भण्डारीले शोक व्यक्त गरेकी छन्। धेरै नेपाली गीतलाई समेत आफ्नो सुमधुर आवाजले सजाउनु भएकी भारतकी प्रख्यात गायिका लता मंगेशकरको निधनको खबरले मलाई दुःखी बनाएको छ। असाधारण प्रतिभाकी धनी दिंवगत लता मंगेशकरप्रति भावपूर्ण श्रद्धाञ्जलि अर्पण गर्दछु, राष्ट्रपति भण्डारीले शोक बक्तव्यमा भनेकी छन्। उनको निधनमा भारत सरकारले दुईदिने राष्ट्रिय शोकको घोषणा गरेको छ। दुई दिनसम्म राष्ट्रिय झण्डा आधा झुकाउने निर्णय गरिएको छ। उनको अन्तिम सस्कार आइतबार नै राजकीय सम्मानका साथ मुम्बईको शिवाजी पार्कमा गरिएको छ। उनको निधनले देशले अपूरणीय क्षति बेहोरेको भारतीय प्रधानमन्त्री नरेन्द्र मोदीले ट्विट गरेका छन्।"
म कमजोर छुइनँ,"समाजमा यस्ता थुप्रै उदाहरण छन्, अघि बढ्न, अवसर खोज्न अनि व्यत्तित्व विकास गर्न ऊर्जा थपिदिने। मेरो मुख सामान्य अवस्थाको छैन, मलाई देखेर साथीहरू हाँस्छन्। त्यसैले म स्कुल जान्नँ। मेरो आँखाले सिधा हेर्दैन, मलाई उपनाम दिएर जिस्क्याउँछन्। म कान सुन्दिनँ, मेरो मुख पनि सबैको भन्दा फरक छ, त्यसैले मलाई हेरेर सबै हाँस्छन्। मेरो हिँडाइ अरूको भन्दा फरक भएकाले दाइदिदीहरू मसँग हिँड्न मन पराउँदैनन्। म बैसाखीको सहारामा हिँड्छु, त्यसैले मसँग साथीहरू चिया, खाजा खान जान गाह्रो मान्छन्। म भकभक गरेर बोल्छु, मेरो बोली सुनेर सबै हाँस्छन्। मुखको प्रकृति देखेर घृणा गर्छन्। धेरैजना पढ्ने ठाउँमा पनि म एक्लै हुन्छु। कति त बोल्न पनि अप्ठ्यारो मान्छन्। बैसाखीको सहारामा हिँड्छु, त्यसैले साथीहरूको साथ र सहयोग कहिल्यै पाइनँ। सग्लो शरीर नहुँदा यसरी आआफ्ना गुनासो नसुनाउने कमै होलान्। इन्द्र दाहाल एउटा थापाथलीस्थित निजी कार्यालयमा काम गर्छन्। उमेरले ४७ वर्षका उनी दैनिक कोटेश्वरदेखि थापाथलीसम्म बैसाखीको सहारामा आवतजावत गर्छन्। भन्छन्, गाह्रो त हुन्छ तर धैरै चोटी बसको पखाईमा बसें। धैरैले बा अर्काे बसमा आउनुस् भन्छन्, बस दौडाइहाल्छन्। मेरो बैसाखीले सायद गाडीको भार थाम्न सकेन। किन अपांगता भएकालाई हेर्ने आँखा फरक छ हाम्रो समाजमा ? अझै पनि समाजमा यस्ता अवस्थामा पुग्नुलाई बोझ मात्र हो भन्ठान्छन्। उनीहरूको मनोबल घटाउने र हेप्ने अनि लाचार बनाउने काम गरिन्छ। ऊर्जा थप्नेभन्दा पनि उनीहरूलाई लज्जाबोध गर्न बाध्य तुल्याइन्छ। शरीर सक्षम भएकाहरूले गर्न नसकेका काम आज हातखुट्टा नचल्नेहरूले गरेर देखाएका छन्। आँखै नदेख्नेहरू पनि समाजमा राम्रो कार्य गरेर उदाहरणीय बनेका छन्। तिनले गीत गाएर अब्बल भएका छन्। शरीरका अंग नचल्नेले पुस्तक लेखेर स्थापित भएका छन्। एउटा खुट्टा नै नभएकाले पनि नाँचेर देश विदेश घुमेका छन्, सबैलाई लठ्याएकै छन्। बोल्न नसक्नेहरूको कला देखाएका छन्। हिँड्न नसक्नेहरू ह्विलचेयरमा ओहोरदोहोर गरेर बैंकमा वा सरकारी जागिर खाएका पनि छन्। दुवै हात गुमाएकाहरूले ओहोदामा बसेर काम गरिरहेका छन्। शरीरकै कारण कमजोर हुनेहरूले पनि व्यापार व्यवसाय गरेका छन्। मोटर गाडी चलाएका छन्। यस्ता उदाहरण धेरै छन् हाम्रो समाजमा। यस्ता उदाहरणले पनि ऊर्जा थपिदिएको छ अघि बढ्न, अवसर खोज्न अनि व्यक्तित्व विकास गर्न। यस्ता हरेक मान्छे (यात्री)लाई ऊर्जा थप्ने सहयात्री चाहिन्छ। आफन्त र समाज चाहिन्छ। गोरो मान्छेलाई कालोभन्दा कोही रिसाउँदैन, सहज स्वीकार्छ। कालोलाई कालो भन्नु हुँदैन, ऊ रिसाउँछ स्वीकार्दैन। कसैलाई पनि उसको आत्मसम्मानमा ठेस लाग्ने शब्द बोल्नु हुँदैन, व्यवहार गर्नु हुँदैन। शारीरिक रूपमा समस्यामा परेकालाई त ढाडस चाहिन्छ, प्रेरणा अनि हौसला चाहिन्छ। सक्दैनौं होइन, त्यस्तो भएर के भो त यस्तो वा यसरी त गर्न सकिहालिन्छ नि भन्दिने मात्र हो भने पनि आत्मबल थपिन्छ। अपांगता भएका मानिसहरूको जीवनस्तर उकास्न केही बढी प्रयास अवश्य चाहिन्छ तर सम्भव छ। यस्ता व्यक्तिलाई सबल र सक्षम बनाउन व्यक्ति, समाज र राष्ट्रका तर्फबाट पहल प्रयास हुनुपर्छ। सरकारले नियम कानुन बनाएरै औपचारिक रूपमै योजनासहित परिणाम खोज्नुपर्छ। एक बिहान कार्यालयका लागि घरबाट निस्किएँ। चोकमा सधैं झैं भीडभाड थियो। तीनचार बसको पर्खाइ र प्रयासपछि अपांगता भएका एक फुर्तिला युवक पुनः बस चढ्न खोजे। सहचालकले यत्ति नराम्रो वचन बोले कि उनी खस्रक्क परे। तिमी चढ्न सक्दैनौं। अर्कै गाडीमा आऊ, उनलाई भनियो। उनले भने, होइन, मलाई अफिस जान हतार भइसकेको छ। धेरैवटा गाडी भीड देखेर चढ्न सकिनँ। सहचालकको पुनः इन्कारपछि उनले सम्झाए, यसैमा चढ्छु। भित्र हामीजस्ता शारीरिक अपांगता भएकाको सिट त खाली नै होला। बसभित्रका यात्रुहरूले पनि कराए, ऊ त चढ्नै सक्दैन। हामी नै बल्लतल्ल चढ्यौं। त्यस्तो सिट त लास्टमा छ कसरी भित्र जान सक्ला ? धैरैले धैरै कुरा बोले। अरू त अरू, सम्बोधन पनि उस्तै। अन्ततः ती युवकको अनुहारको चमक ओइलाएको फूल झै भयो। यस्ता दृश्यहरू हामी बिहानसाँझ हरेक ठाउँमा देखिरहेकै हुन्छौं। आँखा देख्न नसक्ने, लुलो भएर राम्ररी हिँड्न नसक्ने आदिका लागि सार्वजनिक यातायातमा कुनै सहयोग र सम्मान छैन, हुँदैन। कसैलाई उनीहरूप्रति सद्भाव पलाउँदैन। उल्टै उनीहरूसँग भएको आत्मबल म कमजोर छुइनँ, म गर्न सक्छु लाई पनि उडाइन्छ र अस्रक्क बनाइन्छ। अझ खानै नपर्ने गरी जवाफ लगाइन्छ। आफ्नो एउटा वचनले उसलाई कति दिन बिझाउँदो हो ? त्यो कमैले सोचेका हुन्छन्। आफ्नो सानो सहयोग र ढाडसले उसलाई कत्रो आत्मबल आउँदो हो ? यो पनि कमैले आकलन गर्छन्। उनीहरू आफू सक्षम छु भन्दाभन्दै पनि धेरैले अपांगता भएको व्यक्ति होस् भनेर बारम्बार औंला ठड्याउने गरेको पाइन्छ। अपहेलनाको पात्र बनाउने होइन, सहयोगको भावनामा ऊर्जा थप्नुपर्छ। अरूलाई आक्रमण गरेर रमाउनुभन्दा सहयोगी र हितैषी हुन जरुरी छ। यो अभियान हरेक व्यक्तिबाट हुन जरुरी छ। गाउँदेखि सहरसम्म, टोलदेखि राजमार्गसम्म, विद्यालयदेखि कार्यालयसम्म अभियान जरुरी छ। भेदभाव गरेर होइन, हातेमालो गर्न जरुरी छ। आज सबल र सपांग व्यक्ति के थाहा भोलि दुर्बल र अपांगता भएको अवस्थामा पुग्न सक्छ। सोच सकारात्मक भए सहयोगी भावना स्वतः आउँछ।"
दरबाङम्याग्दी खोलाको सुरुङ निर्माण सुरु,"बेनी : म्याग्दीको मालिका गाउँपालिका६ मा दरबाङ म्याग्दीखोला जलविद्युत आयोजनाको सुरुङ निर्माण सुरु भएको छ । प्रवासीको म्याग्देलीको अगुवाइमा धौलागिरि कालिका हाइड्रो लिमिटेडले निर्माण गर्न लागेको २५ मेगावाट क्षमताको दरबाङम्याग्दीखोला जलविद्युत आयोजनाको कमेरेमा अडिट नम्बर १ को सुरुङ खन्न थालिएको हो । आयोजनाका साइट इञ्जिनियर बालकुमार रोकामगरले नेपाली सेनाको निगरानीमा बिस्फोटक पदार्थको प्रयोग गरेर सुरुङको अडिट (मुख्य सुरुङमा पुग्ने सहयाक सुरुङ) खन्न थालिएको जानकारी दिए । कमेरेमा २५० मिटर अडिट खनेपछि मुख्य सुरुङमा जोडिएपछि बाँध र पावर हाउस दुई तर्फ सुरुङ निर्माण सुरु हुन्छ,'उनले भने छिट्टै इल्पु स्थित बाँध र तल्लो दुखुको आउटलेटबाट पनि सुरुङ खन्ने तयारी गरेका छौ । जलविद्युत आयोजनामा सुरुङ निर्माणलाई मुख्य काम मानिन्छ । हङकङ, दक्षिण कोरीया, जापान, बेलायत, अमेरिकालगायतका देशमा रहेका प्रवासी, उद्योगी व्यवसायी र स्थानीयबासीको लगानीमा आयोजना निर्माण गर्न लागिएको धौलागिरि कालिका हाइड्रो लिमिटेडका अध्यक्ष बिनोद कुँवरले बताए । विदेशमा आर्जेको सीप, पुँजी र प्रविधि ल्याएर आयोजना बनाउन लागिएको हो,'कुँवरले भने, अवसरको खोजीमा बाध्यतामा विदेशिए पनि आफ्नो ठाउँको विकासमा लगानी भित्र्याएर जलविद्युत आयोजना बनाउन लागेका हौं । गैरआवासीय नेपाली संघ दक्षिण कोरीयाका पूर्वअध्यक्ष र म्याग्दी प्रवासी नेपाली संघका पूर्ववरिष्ठ उपाध्यक्ष कुँवरले यस आयोजनामा एनआरएनदेखि स्थानीयको लगानी रहेको बताए । बिस २०७६ मंसिरमा तत्कालीन महिला बालबालिका तथा जेष्ठ नागरिक मन्त्री थममाया थापाले शिलन्यास गर्नुभएको आयोजना निर्माणको तयारी भइरहेका बेला कोरोना (भाइरस)को महामारी फैलिएपछि निर्माणले गति लिन सकेको थिएन् । बिस २०७७ को बाढी पहिरो र दोस्रो लहरको कोरोनाले पनि आयोजना निर्माणलाई प्रभावित बनाएको थियो । लामो समयको प्रतिक्षा पछि आयोजना निर्माणले गति लिन थालेकोमा उत्साहित बनाएको मालिका गाउँपालिकाका अध्यक्ष श्रीप्रसाद रोकाले बताए । पहुँचमार्ग बनिसकेको, जग्गा, कार्यालय र क्याम्प ब्यवस्थापन सकेर सुरुङको अडिट निर्माण सुरु गरेको हो । मालिका गाउँपालिका७ बिम र धवलागिरी गाउँपालिका७ को सिमानामा पर्ने इल्पुमा बाँध रहने आयोजनाको पाँच किलोमिटर ५०० मिटर सुरुङ निर्माण गरिने भएको छ । चारवटा अडिटबाट सुरुङ खनिने भएको छ । बाँध र आउटलेटसँगै तोलाबाङमा ६०० मिटर पहुँचमार्ग खनेर त्यहाँबाट पनि दुईतर्फ सुरुङ खन्ने तयारी छ । आयोजनाको दिगोपनाका लागि पूर्ण पक्की सुरुङ बनाइनेछ । दुखुबेसीमा रहने आउटलेटबाट १०० मिटर हेडबाट बालौटेमा निर्माण हुने पावरहाउसमा पानी खसालेर विद्युत उत्पादन गरिने भएको छ । आयोजना नजिकै बिमको डाडाँखेतमा सबस्टेसन निर्माण सुरु भएको छ । सानिमा बैंकको नेतृत्वमा प्रभु, कुमारी, सेञ्चुरी, मुक्तिनाथ, ओभ डेभलपमेन्ट र महालक्ष्मी विकास बैङ्कको रु ३ अर्ब ५० करोड ऋण लगानी गर्ने सम्झौता भएको छ । प्रभावित क्षेत्रका बासिन्दालाई पनि लगानीको अवसर दिइने प्रर्वद्धकले बताएका छन् । कुल पाँच अर्ब १५ करोड लागत अनुमान गरिएको आयोजनामा ३० प्रतिशत प्रवद्र्धक र सर्वसाधारणको सेयर लगानी रहने भएको छ । प्रभावित क्षेत्रका लगानीकर्ता र प्रवद्र्धकहरुबीचको विवादका कारण २०७१ फागुनमा विद्युत विकास विभागबाट जनेरेसन लाइसेन्स पाएको आयोजनाको काम सुरु हुन सकेको थिएन् । आगामी तीन वर्षभित्र वित उत्पादन सुरु गर्ने लक्ष्य राखिएको छ ।"
कालीगण्डकी करिडोरमा ढिलासुस्ती,"गण्डकी : सरकारको प्राथमिकतामा परे पनि निर्माण कम्पनीको ढिलासुस्तीका कारण थलिएको आयोजनामा पर्छ कालीगण्डकी कोरिडोर। ४०६ किलोमिटर निर्माण गर्नुपर्ने योजना सुरु भएको पाँच वर्ष भयो। तर, सडकको प्रगति २८ प्रतिशत मात्रै छ। भारत र चीनलाई जोड्ने फास्ट ट्र्याक सडकको सूचीमा राखे पनि कामको गति सुस्त छ। आयोजना अझै कहिले सकिन्छ टुंगो छैन। हालसम्म केही स्थानमा ट्र्याक खोल्ने मात्रै काम भएका छन्। कालीगण्डकी नदीको किनारै किनार बनिरहेको यो सडक नवलपरासीको बर्दघाटदेखि सुरु हुन्छ। अन्तिम टुंगो मुस्ताङको कोरला नाका हो। यसलाई चीनको प्रवेश बिन्दु मानिन्छ। ७ अर्ब २७ करोड रुपैयाँमा ठेक्का सम्झौता भएको थियो। बेनीजोमसोमकोरला सडक आयोजनाअन्तर्गत सडक तथा पुल निर्माणमा हालसम्म ४ अर्ब ७३ करोड रुपैयाँ खर्च भएको बताउँछन् आयोजनाका लेखा अधिकृत शेखरचन्द्र सापकोटा। बेनीदेखि तल्लो भागमा भने थुप्रै खण्डमा ट्र्याकमात्रै खुलेको छ। करिडोरअन्तर्गत बागलुङ, गुल्मी, पर्वत खण्डमा सडकको ट्र्याकमात्रै खुलेको हो। पर्वतको मालढुंगा, म्याग्दीको बेनी र मुस्ताङको जोमसोम हुँदै कोरला नाकासम्म जोड्ने २०० किलोमिटर दूरीको सडक कालोपत्रे र ग्राभेल गर्न २०७३ देखि सुरु भएको थियो। यो क्षेत्रको हालसम्मको भौतिक प्रगति ६५ प्रतिशत छ। निर्माण कम्पनीको ढिलासुस्तीका कारण सडक र पुल निर्माण प्रभावित भएको मुस्ताङको घरपझोङ गाउँपालिकाका अध्यक्ष आशबहादुर थकाली बताउँछन्। कुनै पनि मोटरेबल पुल र निर्धारित समयमा निर्माण हुन सकेका छैनन्, उनी भन्छन्, स्थानीयवासी र मुस्ताङ आउने पर्यटकलाई सास्ती भएको छ। पर्याप्त मजदुर र उपकरण परिचालन गर्न तथा निर्माण सामग्री जुटाउन नसक्दा काम ढिला भएको तर्क निर्माण व्यवसायीको छ। कोरोना महामारी र मौसमलाई देखाएर निर्माण व्यवसायी जिम्मेवारीबाट पन्छिनु दुखद भएको अध्यक्ष थकाली बताउँछन्। म्याग्दीको बेनी नगरपालिकाका मेयर हरिकृष्ण श्रेष्ठ करिडोरको काम सन्तोषजनक हुन नसकेको बताउँछन्। भन्छन्, जुन गतिमा काम भएर सडक निर्माण पूरा भई हस्तान्तरण हुनुपर्ने हो त्यो भएको छैन। बर्खामा कहिले माथिबाट पहिरो खस्छ र सडक भत्किन्छ। कहिले तलबाटै भासिन्छ, त्यस्तो भइराखेको छ। म्याग्दीमै पर्ने काभ्रेभीर भन्ने ठाउँमा पनि बल्ल यो हिउँददेखि बम ब्लास्ट गर्न सुरु गरिएको उनी बताउँछन्। जब कि त्यो काम पहिल्यै हुनुपर्ने थियो। कालीगण्डकी करिडोरले चीन र भारतसँगको दूरी छोट्याउनु भनेको पर्यटक आगमनलाई सजिलो बनाउनु हो। आयात निर्यातका लागि पनि सजिलो बनाउनु हो। चीनतर्फ त कोरला नाका नजिकै पूरै पूर्वाधार तयार गरेको छ। तर, नेपालतिर यही सडक पनि बन्न सकेको छैन। भन्सारलगायत पूर्वाधार तयारका लागि कुनै काम भएको छैन। करिडोरको कतिपय खण्डमा राम्रै काम भए पनि गति भने निकै सुस्त भएको मुस्ताङको लोमन्थाङ घर भएका प्रदेश सांसद इन्द्रधारा विष्ट बताउँछन्। भन्छन्, काम त राम्रै भन्नुपर्ला तर गति सुस्त छ। उनले मुस्ताङको चराङदेखि लोमन्थाङसम्मको खण्डको काम सबैभन्दा सुस्त भएको पनि सुनाए। विष्टका अनुसार चीनले कोरला नाका वर्षमा २ पटक खोल्छ। स्थानीय नेपालीहरू उता गएर किनमेल गर्छन्। आफ्ना केही सामान बेच्छन् पनि। तर, कालीगण्डकी करिडोर बन्ने हो र नाका खोल्ने हो भने त्यही नाका हुँदै गण्डकी प्रदेश र मुलुकले नै लाभ लिन सक्थ्यो। त्यही महत्वका साथ नै सरकारले यो करिडोरलाई राष्ट्रिय गौरवको आयोजना भनेको छ। तर, काम गराइमा भने महत्व पाएको देखिन्न। लापरबाही कतिसम्म भने मुस्ताङको पाण्डाखोलामा पुल बनाएको भन्दा फरक ठाउँबाट खोला बग्न थालेको छ। त्यसपछि ५० मिटर लामो अर्को पुल बनाउन प्रस्ताव गरिएको छ। छुसाङको मुस्ताङ गेटमा डोलिडारले बनाएको पुलसँगै अर्को ५० मिटर लामो पुल बनाउन प्रस्ताव गरिएको छ, बेनीजोमसोमकोरला सडक आयोजनाका प्रमुख जगत प्रजापतिले भन्छन् पुलले खोलाको सबै भाग समेट्न नसकेपछि नयाँ पुल बनाउन आवश्यक देखिएको हो। म्याग्दीको अन्नपूर्ण गाउँपालिका३ स्थित रुप्से र मुस्ताङको खहरेखोलाको मोटरेबल पुल अलपत्र छन्। निर्माणको क्रमका पुलका संरचनामा बाढीले तहसनहस बनाएपछि डिजाइन परिवर्तन गरेर दूरी बढाएर नयाँ प्रक्रियाबाट बनाउन पुरानो ठेक्का तोड्ने प्रक्रियामा छ। ४० मिटर लम्बाइ भएको रुप्से खोलाको पुलको दुईतर्फ पिल्लर उठाएर ६६ प्रतिशत र ढलान गर्ने अवस्थामा रहेको ८५ प्रतिशत प्रगति भएको छ। खहरेखोलाको पुलको जगै खल्बलाउने गरी बाढीले बगाएपछि स्पाम (लम्बाइ) बढाउन लागिएको छ। भूगोल र प्राकृतिक विपद्का कारण डिजाइन संशोधन, पुरानो ठेक्का तोडेर नयाँ ठेक्का प्रक्रिया सुरु गर्नुपर्ने भएको छ। म्याग्दीको बेनीदेखि मुस्ताङको कोरलासम्मको सडकमा १६ वटा मोटरेबल पुल निर्माणाधीन छन्। तीमध्ये ३ वटा पुलको काममात्र अन्तिम चरणमा छ। करिडोर सडकका आयोजना प्रमुख जगत प्रजापतिका अनुसार निर्माणाधीन अवस्थामा १६ पक्की पुलका लागि झन्डै १ अर्ब रुपैयाँको ठेक्का सम्झौता भई कामअघि बढेको छ। निर्माणाधीन १२ वटा मोटरेबल पुलको ठेक्का सम्झौताको समयसीमा आउँदो चैतमा सकिँदैछ। १८ महिनादेखि २ वर्षसम्मको सम्झौता म्याद भएका करिडोर अन्तर्गतको सडक हो यो। ७५ किलोमिटर दूरीको ६ वटा खण्ड र ८ वटा मोटरेबल पुल निर्माण गर्नुपर्ने हो। केही सकिए पनि धेरै बाँकी छन्। पुल र सडक निर्माणमा भएको ढिलासुस्तीले अन्तरदेशीय व्यापारिक महत्वको कोरला नाका सञ्चालनको तयारी प्रभावित बनेको छ। स्थानीय र पर्यटकलाई आउजाउमा सास्ती छ। दलीय दाउपेचले गिजोलिएको बूढीगण्डकी आयोजना मेलम्चीको महाबिजोग ४० वर्षसम्म अलमलमै पश्चिम सेती संविधानसभा सदस्यसमेत रहेका मुस्ताङका पूर्वसांसद रोमी गौचन थकाली कालीगण्डकी करिडोर रणनीतिक हिसाबमा महत्वपूर्ण रहेको बताउँछन्। भन्छन्, चीन र भारतसम्म जोडिने सडक रणनीतिक हिसाबमा महत्वपूर्ण छ। पहिला खम्पा विद्रोही बसेको, चीनसँग जोडिएको ठाउँको महत्व धेरै छ। पहिला मुस्ताङमा सडक पुर्याउनेमात्रै उद्देश्यबाट सुरु हुँदै अहिले राष्ट्रिय गौरवकै आयोजनामा पर्नु खुसीको कुरा भए पनि काम सोचेजस्तो गरी अघि नबढेको उनको भनाइ छ। मुस्ताङको मुक्तिनाथमा अहिले वर्षमा ४०५० हजार भारतीय पर्यटक आउँछन्, गौचनले भने, यही बाटो चीनको तिब्बतमा मानसरोवरमा पनि भारतीय पर्यटक लैजान सकिन्छ, लुम्बिनीमा चिनियाँ पर्यटक पुर्याउन सकिन्छ। तर पहिला बाटो बन्नुपर्यो। सडक निर्माण ढिला हुनुमा सरकारकै दोष रहेको गौचन बताउँछन्। ठेकेदार कम्पनीहरूलाई घच्घच्याउनुपर्ने काम सरकारबाट नभएको उनको भनाइ छ। २०७६ मा एकपटक सकिएको म्याद १ वर्षलाई थपिएको र फेरि २०७७ मंसिर १२ गते पनि सकिएपछि फेरि एक वर्ष थप गरिएको जानकारी उनले दिए। सडकसँगै त्यहाँ आवश्यक पुल निर्माण नहुने हो भने यातायात चल्न सम्भव छैन। तर, निर्माणाधीन १६ पुलका लागि चालू वर्ष ८ करोड बजेट विनियोजन भएकोमा ४ करोड १२ लाख अर्थात् ५१ प्रतिशत खर्च भएको छ। कतिपय ठाउँमा त अझै पुल निर्माणको ठेक्का सम्झौता हुनै बाँकी छ। बाढी, पहिरो र नदी कटानले क्षति पुर्याएको म्याग्दीको रुप्से खोला पुल, म्याग्दी र मुस्ताङको सीमाक्षेत्र काइको खोला पुल भएको स्थानमा नयाँ पुल बनाउनुपर्ने देखिएको आयोजना प्रमुख प्रजापती सुनाउँछन्। यी ठाउँमा निर्माण गरिने पुलका लागि ठेक्का सम्झौता हुन बाँकी हो। गण्डकी र लुम्बिनी प्रदेश जोड्न साथै नेपाल भारत जोड्न पनि कालिगण्डकी करिडर महत्वपूर्ण छ। म भौतिक मन्त्री हुँदासमेत प्राथमिकताका साथ अगाडि बढाएको थिएँ। यो सडकले जहाँजहाँ छुन्छ त्यहाँ लाभ गर्छ। आर्थिक अवस्था उकास्न मद्दत गर्छ। यस्तो महत्वपूर्ण आयोजनाको काम जुन ढुंगले अघि बढ्नुपर्ने हो, त्यो नबढ्नु दुखद कुरा हो। हृदयेश त्रिपाठी, सांसद जुन मन्त्रालयले हेर्नुपर्ने हो, त्यसले धेरै चासो दिनुपर्छ। ठेक्का लगाएको छ । बजेट परेको छ। तर, काम भएको छैन भने मन्त्रालयको काम के ? उसले हेर्नुपर्छ। जसले ठेक्का लगाउँछ, उसले समयमा काम लगाउनु उसको दायित्व हो। मन्त्रालयले नै त्यो काम हेर्नुपर्छ। भरत शाह, सभापति, सार्वजनिक लेखा समिति, प्रतिनिधिसभा म्याग्दीको बेनी बजार जोड्ने कालीखोलामा यसअघिको पक्की पुल साँघुरो भएकाले यहाँ थप नयाँ पुल जोड्नुपर्ने आवश्यकता छ। बेनीजोमसोमकोरला सडकमा निर्माण सम्पन्न भएका र निर्माणाधीन अधिकांश मोटरेबल पुलको लागत ३ करोडदेखि १० करोडसम्मको रहेको आयोजनाले जनाएको छ। पर्वतको मालढुंगादेखि म्याग्दीको बेनी, मुस्ताङको जोमसोम हँुदै कोरला नाकासम्म १३ वटा खण्डमा सडक स्तरोन्नति भइरहेको छ। तामाङगौरी पार्वतीसप्तकोसी जेभीले ठेक्का लिएको २५ किलोमिटर दूरीको चराङछोसेरबाहेक जोमसोमकोरला खण्डको ६ वटा प्याकेजका ठेकेदारले ११ मिटर फराकिलो सडक ग्राभेल गरेका छन्। भेनाघिलिङ, कागबेनीताङवे, ताङ्वेचैले, चैलेचराङ र छोसेरकोरला खण्डको सडक स्तरोन्नति भइसकेको छ। बेनीजोमसोम खण्डको ६५ र जोमसोमकोरला खण्डको ८५ प्रतिशत प्रगति छ। ११ मिटर फराकिलो, नाली, ग्याबिन पर्खाल, मेसिनरी पर्खाल निर्माण र ग्राभेल भएको छ। बेनी जोमसोम सडकको बेनीदेखि घाँसा खण्डमा डीबीएसडी र घाँसा जोमसोम खण्डमा अस्फाल्ट प्रविधिको कालोपत्रे गर्न लागिएको हो। १३ किलोमिटर दूरीको बेनीमालढुंगा सडक विस्तारको काम पनि सुरु भएको छ। चालू आर्थिक वर्ष २०७८७९ मा सम्पन्न गर्ने लक्ष्य राखिएको यस आयोजनालाई यस वर्षमा एक अर्ब ३० करोड रुपैयाँ बजेट विनियोजन भएको छ। प्रगतिको आधारमा थप बजेटको व्यवस्थापन गर्न पहल गरिने प्रतिनिधिसभा सदस्य प्रेमप्रसाद तुलाचनले बताए। पुल निर्माणको अवस्था मुस्ताङको कैकुखोलामा गणपति निर्माण कम्पनीले २०७५ मा ३ करोड २५ लाख रुपैयाँमा ठेक्का लियो। गणपतिले २० मिटर लामो पुलको २५ प्रतिशत काम सकेको छ। कालिका गजुरमुखीले सात करोड ४४ लाख रुपैयाँमा ठेक्का पाएको ८० मिटर लामो छाक्ताङ खोलाको पुल निर्माणको प्रगति ६० प्रतिशत छ। गणपति निर्माण कम्पनीले ३ करोड २९ लाख रुपैयाँमा ठेक्का पाएको लार्जुङ खोलाको २० मिटर लामो पुलको ५५ प्रतिशत प्रगति छ। हिमदुङ एन्ड थोकर इमोटल कन्ट्रक्सनले २१ करोड ६० लाखमा ठेक्का लिएको १२० मिटर लामो मार्फाखोला र ९० मिटर लामो छुसाङ खोलाको पुल ६० प्रतिशत सकिएको छ। गल्वा रफिना जेभीले २ करोड ८८ लाख रुपैयाँमा ठेक्का लिएको कागबेनीखोलाको २५ मिटर लामो पुल ९० प्रतिशत निर्माण सकिएको छ। हिमदुङ एन्ड थोकर इमोटल जेभीले आठ करोड ८७ लाख रुपैयाँमा ठेक्का लिएको घमीखोला पुलको ४० प्रतिशत, काष्ठमाण्डप कन्ट्रक्सनले १० करोड ८ लाख रुपैयाँमा ठेक्का लिएको चराङखोला पुलको ६० प्रतिशत प्रगति छ। मुक्तिनाथअमित जेभीले ४ करोड ६८ लाख रुपैयाँमा ठेक्का लिएको २० मिटर लामो लोमान्थाङखोलाको ३० प्रतिशत, ६ करोड ३० लाख रुपैयाँमा सम्झौता भएको किम्लीङखोला पुलको ४० प्रतिशत, ६ करोड ३५ लाख रुपैयाँमा ठेक्का लिएको ५० मिटर लामो नामदोक खोला पुलको ४० प्रतिशत र छ करोड ४५ लाख रुपैयाँमा सम्झौता भएको ४० मिटर लामो भर्मा खोला पुलको ४० प्रतिशत भौतिक प्रगति भएको छ। म्याग्दीको बेगखोलामा पुल महाशाखाले ७० मिटर लामो मोटरेबल पुल बनाउन थालेको छ। बोक्सीखोला, सुनखोला र थापाखोलामा मोटरेबल पुल बनाउन प्रस्ताव गरिएको बेनीजोमसोमकोरला सडक आयोजनाका प्रमुख जगत प्रजापतिले बताए। तस्बिर : सन्तोष गौतम निर्माण कम्पनी गजुरमुखीका आयोजना व्यवस्थापक राजन न्यौपाने (नरेन्द्र)ले अत्याधिक चिसो, बेमौसमी वर्षा र हिमपातको साथै दुई पटकसम्मको कोरोना महामारीले सडक तथा पुल निर्माण प्रभावित बनाएको बताए। थपिएको समयभित्र सम्झौताअनुसार पुल तथा सडक निर्माण सम्पन्न गराउन जुटेको उनले बताए। बेनीदेखि कोरला नाका जोड्ने सडकमा १२ वटा निर्माणाधीनबाहेक थप ६ ठाउँमा पुल बनाउन आवश्यक छ। आयोजनामार्फत म्याग्दीको राहुघाटमा ६ करोड १४ लाख रुपैयाँको लागतमा ४० मिटर, ५ करोड ७८ लाख रुपैयाँमा घट्टेखोलामा ४० मिटर, मुस्ताङको स्याङ खोलामा १० करोड ५२ लाख रुपैयाँ ११५ मिटर, पाण्डाखोलामा ४ करोड ३७ लाख रुपैयाँमा ५० मिटर पुल निर्माण भएको छ। पुल महाशाखाको पश्चिम सेक्टर कार्यालय पाल्पाले १९ करोडको लागतमा म्याग्दीको महभिर र पोखरबगरस्थित कालीगण्डकीमा ८० र ७० मिटर लामो, ११ मिटर फराकिलो मोटर चल्ने पुल निर्माण गरेको छ। छुसाङको मुस्ताङ गेटस्थित कालीगण्डकी नदीमा डोलिडारले ४ करोड ७३ लाख ८८ हजार ६८ रुपैयाँमा ७७ दशमलव २ मिटर लामो पुल बनाएको छ। जोमसोमस्थित कालीगण्डकी नदीमा तत्कालीन मुस्ताङ जिविसले भारतीय दूतावासको ४ करोड ४४ लाख रुपैयाँ सहयोगमा ४६ मिटर लामो र ७ दशमलव २० मिटर चौडाइ भएको पुल बनाएको थियो। गजुरमुखी निर्माण कम्पनीले २०७५ मा ६ करोड २० लाख रुपैयाँमा ठेक्का लिएको ४० मिटर लामो लेते खोलाको मोटरेबल पुल निर्माण सकिएको छ।  केशवशरण लामिछाने, पोखरा सन्तोष गौतम, बेनी सुन्दरकुमार थकाली, जोमसोम"
ट्याक्टरले मोटरसाइकललाई ठक्कर दिँदा आमाछोरीको मृत्यु,वीरगन्ज : पर्सामा ट्याक्टरले मोटरसाइकललाई ठक्कर दिँदा आमा छोरीको मृत्यु भएको छ। जीराभवानी गाँउपालिका ४ भवानीपुरमा ना४ त ८१३६ नम्बरको ट्याक्टरले बा ५५ प ६५२८ नम्बरको मोटरसाइकललाई ठक्कर दिँदा मोटरसाइकलमा सवार आमा छोरीको मृत्यु भएको हो। मृत्यु हुनेमा भवानीपुरकै २७ वर्षीया विद्यादेवी थरुनी र उनकी छोरी ३ वर्षीया अनन्या कुमारी रहेका छन्। छोरी अनन्याको घटनास्थलमै मृत्यु भएको हो। आमा विद्यादेवीको वीरगन्जस्थित नेशन मेडिकल कलेजमा उपचारका क्रममा आइतबार राति मृत्यु भएको प्रहरीले जनाएको छ। दुर्घटनामा मोटरसाइकल चालक मृतक विद्यादेवीका पति अनिल महत्तो सामान्य घाइते भएका छन्। प्रहरीका अनुसार आइतबार बेलुकी धार्मिकस्थल भाथाबाट तीर्थालु लिएर फर्कदै गरेको ट्याक्टरले भवानीपुरको सडकमा तीन जना सवार मोटरसाइकललाइ ठक्कर दिएको थियो। ट्याक्टरका चालक पर्साकै जगरनाथपुर गाउँपालिका २ निवासी ५० वर्षीय सुरेन्द्रराम चमारलाई प्रहरीले नियन्त्रणमा लिएको पर्साका प्रहरी उपरीक्षक रमेश बस्नेतले जानकारी दिए।
सिन्धुपाल्चोकमा खुकुरी प्रहार गरी दुईको हत्या,सिन्धुपाल्चोक : बलेफी गाउँपालिका७ माथिल्लो चिम्लिङमा खुकुरी प्रहारबाट दुईजनाको हत्या भएको छ । आइतबार साँझ सो स्थानका विजय तामाङले मादक पदार्थ सेवन गरी स्थानीयवासी ७० वर्षीया वासुमाया तामाङ र ५९ वर्षीय सन्तवीर तामाङको हत्या गरेको जिल्ला प्रहरी कार्यालयले जनाएको छ । अभियुक्त विजयलाई प्रहरीले नियन्त्रणमा लिएको कार्यालयका प्रमुख प्रहरी उपरीक्षक राजन अधिकारीले जानकारी दिए । उनले घटनाको थप अनुसन्धान भइरहेको बताए।
"प्रचण्डमाथि बाबुरामको व्यङ्य : माछा देखे भित्र हात, सर्प देखे बाहिर हात !","काठमाडौं : जनता समाजवादी पार्टी (जसपा) का संघीय परिषद् अध्यक्ष बाबुराम भट्टराईले माओवादी केन्द्रका अध्यक्ष पुष्पकमल दाहाल (प्रचण्ड) को दोहोरो चरित्र देखिएको टिप्पणी गरेका छन्। भट्टराईले आइतबार मध्यराति ट्वीट गर्दै अमेरिकी मिलेनियम च्यालेञ्ज कर्पोरेसन (एमसीसी) गिजोलिन थालेकाले त्यसको परिणाम गम्भीर हुने धारणा राखेका हुन्। प्रचण्डले सार्वजनिक रुपमा एमसीसी संशोधन नगरी संसद्बाट अनुमोदन नहुने बताएपनि एमसीसी अनुमोदन गर्ने प्रतिबद्धता जनाउँदै वासिङ्टन डिसीस्थित एमसीसी मुख्यालयलाई पठाएको संवेदनशिल र अतिगोप्य पत्र आइतबार सार्वजनिक भएको छ। पत्रमा प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले संसदबाट एमसीसी पारित गराउने प्रतिबद्धता जनाउँदै हस्ताक्षर गरेका छन्। त्यस्तै, एमसीसी मुख्यालयले शुक्रबार देउवा र प्रचण्डलाई जवाफी पत्र पठाएर सम्झौता फेब्रुअरी २८ अर्थात् फागुन १६ गतेभित्र अनुमोदन गरिसक्न समयसीमा दिएको पाइएको छ। दुवै नेताले दिएको समयसीमाभित्रै सम्झौता संसद्बाट पारित हुने विश्वास अमेरिकाले लिएको पत्रमा जनाइएको छ। पत्र सार्वजनिक भएपछि प्रधानमन्त्रीमाथि एमसीसी पारित गर्नै पर्ने दबाब भएकाले राष्ट्रिय हित तथा गठबन्धन र सरकारको रक्षाका लागि मात्र पत्र लेखिएको प्रचण्ड सचिवालयले जनाएको थियो। सोहि प्रसंगलाई उल्लेख गर्दै भट्टराईले प्रचण्डप्रति माछा देखे भित्र हात, सर्प देखे बाहिर हात भन्दै व्यङ्गय गरेका हुन्। मध्यराति बाबुरामको ट्वीट : आलटाल नगरी संसदबाट एमसीसी पारित गरौं संसदमा एमसीसी टेबुल गर्न कानुनमन्त्रीको प्रस्ताव, सभामुखले दिए यस्तो जवाफ एमसीसीमा प्रचण्डको दोहोरो भूमिका एमसीसीले राजनीति थप तरंगित भित्र खाओवाद बाहिर माओवाद रहेको भन्दै पूर्वप्रधानमन्त्री भट्टराईले नेपाली राजनीति जबसम्म पाखण्डी दुईजिब्रे प्रवृत्तिबाट मुक्त हुँदैन तबसम्म देश नबन्ने धारणा राखेका छन्। भित्रभित्र राष्ट्रघात बाहिर बाहिर राष्ट्रवाद! माछा देखे भित्र हात, सर्प देखे बाहिर हात ! भित्र खाओवाद बाहिर माओवाद! ,भट्टराईले भनेका छन्,नेपाली राजनीति जबसम्म यो पाखण्डी दुइजिब्रे प्रवृत्तिबाट मुक्त हुँदैन तबसम्म देश बन्दैबन्दैन। एमसीसी जुन ढंगले गिजोलिदैँछ त्यसको परिणाम गम्भीर हुनसक्छ ! अति भए खति हुन्छ है!"
उत्तर कोरियाले क्रिप्टोकरेन्सी चोरेर मिसाइल परीक्षणमा प्रयोग गर्दै,"उत्तर कोरिया : उत्तर कोरियाले साइबर आक्रमणबाट करोडौं डलरको क्रिप्टोकरेन्सी चोरेको छ। त्यो पैसा देशको क्षेप्यास्त्र कार्यक्रममा खर्च गर्न प्रयोग गरिएको संयुक्त राष्ट्रसंघको एक प्रतिवेदनमार्फत सञ्चारमाध्यमलाई जनाइएको छ। ५० मिलियन डलरभन्दा बढी डिजिटल सम्पत्ति सन् २०२० र २०२१ बीच साइबर आक्रमणकारीद्वारा चोरी भएको अन्वेषकहरूले पत्ता लगाएका छन्। संयुक्त राष्ट्रको प्रतिवेदनले यस्ता आक्रमणहरू प्योङयाङको आणविक र ब्यालिस्टिक मिसाइल कार्यक्रमको लागि 'राजस्व महत्वपूर्ण स्रोत' भएको बताएको छ। उक्त प्रतिवेदन शुक्रबार संयुक्त राष्ट्र संघको प्रतिबन्ध समितिमा पेस गरिएको थियो। साइबर आक्रमणले उत्तरी अमेरिका, युरोप र एशियाका कम्तीमा तीनवटा क्रिप्टोकरेन्सी एक्सचेन्जलाई लक्षित गरेको थियो। प्रतिवेदनले सुरक्षा फर्म चेनएनालाइसिसद्वारा गत महिना प्रकाशित एक अध्ययनलाई पनि उल्लेख गरेको छ जसमा उत्तर कोरियाली साइबर आक्रमणहरूले गत वर्ष ४०० मिलियन डलर मूल्यको डिजिटल सम्पत्ति चोरेको उल्लेख छ। संयुक्त राष्ट्रसंघले सन् २०१९ मा उत्तर कोरियाले साइबर हमलामार्फत आफ्नो 'सामुहिक विनाश कार्यक्रम' को हतियारका लागि दुई अर्ब डलर उठाएको जनाएको छ। संयुक्त राष्ट्र सुरक्षा परिषद्ले उत्तर कोरियालाई आणविक परीक्षण र ब्यालेस्टिक मिसाइल प्रक्षेपण गर्न प्रतिबन्ध लगाएको छ। तर, संयुक्त राष्ट्रसंघको यो प्रतिवेदनले कडा प्रतिबन्धका बाबजुद पनि उत्तर कोरियाले आफ्नो आणविक र ब्यालिस्टिक क्षेप्यास्त्र पूर्वाधारको विकास जारी राख्न सफल भएको देखाएको छ। प्रतिबन्धको अनुगमन गर्नेहरूले प्योङयाङले मिसाइल परीक्षणमा 'उल्लेखनीय वृद्धि' गरेको बताएका छन्। बीबीसी हिन्दीबाट अनुदित।"
प्रचण्डले युटर्न लिएको देख्न हप्ता दिन लाग्ला कि अगावै देखिएला ?,"काठमाडौं : पूर्व सञ्चारमन्त्री एवम् नेकपा एमाले पोलिटव्युरो सदस्य गोकुल बाँस्कोटाले एमसीसीबारे माओवादी केन्द्रका अध्यक्ष पुष्पकमल दाहाल (प्रचण्ड)ले दोहोरो चरित्र देखाएको आरोप लगाएका छन्। बाँस्कोटाले प्रचण्ड युटर्न हुन हप्ता दिन लाग्ला कि त्योभन्दा अगावै देखिएला भन्दै प्रश्नसमेत गरेका छन्। बोलीमा ठेगान नभएको सङ्केत गर्दै उनले भनेका छन्, प्रचण्डले युटर्न लिएको देख्न हप्तादिन लाग्ला कि त्यो भन्दा अगावै देखिएला ? प्रचण्डले सार्वजनिक रुपमा एमसीसी संशोधन नगरी संसद्बाट अनुमोदन नहुने बताएपनि एमसीसी अनुमोदन गर्ने प्रतिबद्धता जनाउँदै वासिङ्टन डिसीस्थित एमसीसी मुख्यालयलाई पठाएको संवेदनशिल र अतिगोप्य पत्र आइतबार सार्वजनिक भएको छ। पत्रमा प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले संसदबाट एमसीसी पारित गराउने प्रतिबद्धता जनाउँदै हस्ताक्षर गरेका छन्। त्यस्तै, एमसीसी मुख्यालयले शुक्रबार देउवा र प्रचण्डलाई जवाफी पत्र पठाएर सम्झौता फेब्रुअरी २८ अर्थात् फागुन १६ गतेभित्र अनुमोदन गरिसक्न समयसीमा दिएको पाइएको छ। दुवै नेताले दिएको समयसीमाभित्रै सम्झौता संसद्बाट पारित हुने विश्वास अमेरिकाले लिएको पत्रमा जनाइएको छ। बाँस्कोटाले विगतमा एमाले अध्यक्ष केपी शर्मा ओलीले परराष्ट्र सम्बन्ध ध्वस्त पारेको आरोप लगाउनेलाई समेत व्यङ्गय गरेका छन्,। परराष्ट्र मामिलाका धुरन्धर ज्ञाताहरुले ज्ञान फिट्न परो। सोमबार उनले भनेका छन्,ओलीले ध्वस्त पारेको विेदेश सम्बन्ध सप्रेको देख्न मन छ। पाँच महिनामै सन्तुलनको डोरी चुड्ने गरी तान्न नहुनेथ्यो। तर केही छैन। बाँकीतालको पानी माछीले खाने, यसैगरी सरकारका प्रवक्ता एवम् सञ्चारमन्त्री ज्ञानेन्द्र कार्की एमसीसी अति उत्तम भनी सही पनि गर्ने र खै के हो भनी अध्ययन कार्यदलको सदस्य बसेको भन्दै टिप्पणी गरेका छन्। उनले संसद्बाट छिट्टै पास गर्ने बाचा गर्दै अमेरिकालाई चिठ्ठी लेख्ने प्रचण्ड अनि धारणा चै एमालेको चाहिने भन्दै प्रश्न गरेका छन्। उनले भनेका छन्, संसदबाट छिट्टै पास गर्ने र उठेका भ्रम चिर्न सरकारी स्रोतसाधन खर्च गर्ने बाचा गर्दै अमेरिकालाई आफैँ चिठ्ठी लेख्ने र संशोधन बिना पास हुन्न भन्ने प्रचण्ड। धारणा चै एमालेको चाहिने? यो त नौटंकी नै हो। यता जनता समाजवादी पार्टी (जसपा) का संघीय परिषद् अध्यक्ष बाबुराम भट्टराईले पनि प्रचण्डप्रति माछा देखे भित्र हात, सर्प देखे बाहिर हात भन्दै व्यङ्गय गरेका छन्। पूर्वप्रधानमन्त्री भट्टराईले आइतबार मध्यराति ट्वीट गर्दै अमेरिकी मिलेनियम च्यालेञ्ज कर्पोरेसन (एमसीसी) गिजोलिन थालेकाले त्यसको परिणाम गम्भीर हुने धारणा राखेका हुन्। भित्रभित्र राष्ट्रघात बाहिर बाहिर राष्ट्रवाद! माछा देखे भित्र हात, सर्प देखे बाहिर हात ! भित्र खाओवाद बाहिर माओवाद! ,भट्टराईले भनेका छन्,नेपाली राजनीति जबसम्म यो पाखण्डी दुइजिब्रे प्रवृत्तिबाट मुक्त हुँदैन तबसम्म देश बन्दैबन्दैन। एमसीसी जुन ढंगले गिजोलिदैँछ त्यसको परिणाम गम्भीर हुनसक्छ ! अति भए खति हुन्छ है! एमसीसी पास गर्न देउवा र प्रचण्डद्वारा हस्ताक्षरित अति गोप्य पत्र सार्वजनिक (पत्रसहित) देउवाप्रचण्डलाई एमसीसी मुख्यालयको पत्र फेब्रुअरी २८ भित्र एमसीसी पास गर्नू (पत्रसहित) एमसीसीमा प्रचण्डको दोहोरो भूमिका एमसीसीले राजनीति थप तरंगित प्रचण्डमाथि बाबुरामको व्यङ्य : माछा देखे भित्र हात, सर्प देखे बाहिर हात !"
पुर्खाको बहादुरी इतिहास नबिगारौं,"युद्ध र युद्धको भव्यतालाई झल्काउने कोतगढी दैलेख चिनाउने पुरातात्विक सम्पदा हो। परम्परागत स्वरूप र ऐतिहासिक महत्त्वलाई ख्यालै नगरी यसको पुनर्निर्माण र जीर्णोद्धारको काम सुरु भएको छ। अर्थात्, परम्परागत सामग्रीभन्दा सिमेन्ट र बालुवाको प्रयोग गरेर यसको ऐतिहासिक र पुरातात्विक महत्त्व मास्न खोजिएको छ। न्यूनतम एक क्विन्टलदेखि २० टनसम्मका ढुंगाको प्रयोगबाट बनेको कोतगढीको पुनर्निर्माणमा कंक्रिटको प्रयोग गर्न थालिएसँंगै स्थानीयवासी चिन्तित बनेका हुन्। आधुनिकताका नाममा पुर्खाको बहादुरीको साक्षी कोतगढीको ऐतिहासिकता नै नासिने हो कि भन्ने चिन्ता व्यक्त गर्न थालिएको छ। ढुंगैढुंगाले निर्माण गरिएको दैलेखको कोतगढी पाँच पाण्डवले निर्माण गरेको विश्वास गरिन्छ। यसलाई प्रयोग गरेर विभिन्न कालखण्डमा युद्ध भए। द्वन्द्वको समयमा पनि नेपाली सेनाले यसकै सहारा लियो। सुरक्षाको बन्दोबस्त मिलाउने र हातहतियार तैनाथ राख्न उत्तम स्थानका रूपमा इतिहासदेखि वर्तमानसम्म यसले काँध थाप्यो। तर पुनर्निर्माण गर्ने भन्दै गढीभित्रका हेर्नलायक संरचना भत्काइए। गढीभित्र जता मन लाग्यो, त्यतै खन्ने काम भयो। अहिले प्राचीन गढीको स्वरूप नै बिगारिएको छ। संघ र प्रदेश सरकारले यसको ऐतिहासिक महत्त्व बुझ्न सकेनन्। हचुवाका भरमा भएको जीर्णोद्धारको कामले गढीको स्वरूप नै बिगारिएको छ। प्राचीन स्मारक संरक्षण नियमावली २०४६ ले पुरातत्व विभागको स्वीकृत बिनापुरातात्विक सम्पदाभित्र कुनै काम गर्न पाइँदैन भन्ने स्पष्ट व्यवस्था गरेको छ। तर, कर्णाली प्रदेश सरकार, नारायण नगरपालिकालगायतका सरकारी निकायले उक्त नियमावलीको बेवास्ता गर्दै धमाधम कंक्रिट संरचना बनाए। पुरानै शैली र स्वरूपमा मर्मत तथा जीर्णोद्धार गर्नुपर्छ भन्ने हेक्का राखेनन्। उनीहरूले बजेट सिध्याउने उद्देश्यले मात्रै ऐतिहासिक गढीको स्वरूप बिग्रिने गरी मर्मतको काम गरे। पुरातत्व विभागसँग समन्वय गरेनन्। विभागले पनि कंक्रिटका संरचना बनेपछि ढिलो गरी मात्रै थाहा पायो। पुरातात्विक तथा ऐतिहासिक सम्पदा संरक्षण गर्ने जिम्मा आफ्नो हो भन्ने हेक्का राख्न पुरातात्विक विभाग पनि चुकेको छ। उत्खननका क्रममा फेला परेका ऐतिहासिक ढुंगा यत्रतत्र छरिएका छन्। कुनै पनि बेला ती ढुंगा हराउन सक्ने स्थिति छ। यसको उचित संरक्षण नहुँदा विगतमा गढीका अमूल्य सम्पत्ति तोप पनि हराए। एउटा तोप ल्याइएको छ। त्यो फेरि अलपत्र पर्ने हो कि भन्ने चिन्ता छ। हराएको अर्को तोपको पनि खोजी गर्नुपर्ने आवश्यकता छ। भगवतीको मूर्ति पनि खोजी गरी गढीमै पुनस्र्थापना गर्नुपर्ने आवश्यकता छ। यसको भविष्य कस्तो हुने भन्ने चिन्ता पनि उत्तिकै छ। अर्कोतिर, प्राचीन स्मारक संरक्षण नियमावली, २०४६ मा प्रमुख जिल्ला अधिकारीले प्रत्येक वर्ष असार मसान्तभित्र आफ्नो जिल्लाभित्र रहेको पुरातात्विक वस्तुहरूको विवरण पुरातत्व विभागमा पठाउनुपर्ने उल्लेख छ। गढी क्षेत्रमै रहेको जिल्ला प्रशासन कार्यालयले पनि कोतगढी संरक्षणका नाममा भइरहेका कामप्रति बेवास्ता गरेको देखिन्छ। झन्डै दुई सय मिटरको परिधिमा फैलिएको कोतगढीको जीर्णोद्धार तथा मर्मत आवश्यक छ। पुतली आकारको गढीका १३ वटा प्वाल र त्यति नै चुच्चालाई पनि मर्मत सम्भार गर्दा ध्यान दिनैपर्छ। पुरातत्व हिसाबले डीपीआर बनाउने, पुरानै शैली र सामग्रीको प्रयोग गर्ने र कदापि पनि यसको पुरानो स्वरूप बिग्रन दिनु हुँदैन। प्राचीन सुन्दरता बिगारियो भने पर्यटकको आकर्षण पनि घट्छ। यसको महत्त्व पनि कम हुँदै जान्छ। यो काम गर्न स्थानीय तहदेखि पुरातत्व विभागबीच समन्वयको अति नै खाँचो छ। पुरातात्विक सम्पदामा सक्दो पुरानो चिजको प्रयोग गरेर गर्ने भन्दा नवनिर्माण गर्ने चलन गाउँदेखि सहरसम्मै देखिन थालेको छ। यसको रोकथाम गरी पुर्खाले छाडेका ऐतिहासिक सम्पत्तिको रक्षा र संवद्र्धनमा सरकारी निकायदेखि स्थानीयवासीबीच हातेमालोको जरुरी छ। भत्कियो कोतगढी, मेटिंदै बहादुरीको निशानी"
एमसीसीले राजनीति थप तरंगित,"काठमाडौं : एमसीसी अनुमोदन गर्नुपर्ने विषयले राजनीतिक वृत्त थप तरंगित बनेको छ। यही बेला एमाले अध्यक्ष केपी शर्मा ओली आइतबार झन्डै सात महिनामा बालुवाटार पुगे। प्रधानमन्त्री शेरबहादुर देउवा र माओवादी केन्द्र अध्यक्ष पुष्पकमल दाहालसँग भेट गरे। यससँगै शीर्ष नेतृत्वबीच जुन संवादहीनता थियो, त्यो एक हदसम्म तोडिएको छ। यो भेटमा सत्ता साझेदार नेकपा एकीकृत समाजवादीका अध्यक्ष माधवकुमार नेपाल भने अनुपस्थित रहे। एमसीसीलाई चाँडै एउटा निष्कर्षमा पुर्याउने विषयमा सकारात्मक छलफल भएको छ, सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले भने, एमसीसीको अहिले जुन भ्रम र आशंका छ यो अब छिट्टै हट्छ। एमसीसीले केही दिनमै निकास पाउँछ। राष्ट्रिय राजनीति सकारात्मक दिसामा गएको मन्त्री कार्कीले बताए। संसद्लाई प्रभावकारी बनाउन सरकार र प्रतिपक्षको उत्तिकै जिम्मेवारी छ भन्ने छलफल भएको उनले सुनाए। एमाले महासचिव शंकर पोख्रेलले प्रधानमन्त्रीले एमसीसीलगायत विषयलाई अघि बढाउन सहयोग मागेको जानकारी दिए। तर, माओवादी अध्यक्ष दाहालले प्रतिपक्षले सदन सुचारु गर्न सहयोग गर्नुपर्ने, निर्वाचनपछि मात्र एमसीसीको विषय प्रतिपक्षसहित उठाउन सहज हुने बताएको महासचिव पोख्रेलले सुनाए। एमसीसीका विषयमा पहिला सत्तापक्ष स्पष्ट हुनु जरुरी छ। राष्ट्रिय मामलाका विषयमा सत्तापक्ष एकमत हुनुपर्ने हो, पोखरेलले भने। एमालेले भने सत्तापक्ष स्पष्ट भएपछि मात्रै एमाले धारण बनाउने जवाफ दिएको थियो। डेडलाइन फागुन १६ देउवा र दाहालले अमेरिकी मिलेनियम च्यालेन्ज कर्पोरेसन (एमसीसी)लाई पठाएको पत्र आइतबारै सार्वजनिक भएको छ। त्यस्तै, एमसीसी मुख्यालयले शुक्रबार देउवा र दाहाललाई जवाफी पत्र पठाएर सम्झौता फेबु्रअरी २८ अर्थात् फागुन १६ गतेभित्र अनुमोदन गरिसक्न समयसीमा दिएको पाइएको छ। दुवै नेताले दिएको समयसीमाभित्रै सम्झौता संसद्बाट पारित हुने विश्वास अमेरिकाले लिएको पत्रमा जनाइएको छ। एमसीसीबारे देउवाले भने सित्तैमा दिएको पैसा पनि लिन्न भन्छन् यार एमसीसीलाई लेखेको पत्र सार्वजनिक गर्न सत्तारुढ दलमै माग मध्यराति बाबुरामको ट्वीट : आलटाल नगरी संसदबाट एमसीसी पारित गरौं सर्वसहमतिबाट एमसीसी पास गर्ने प्रयास भइरहेको छ : माधव नेपाल एमसीसी पास गर्न महन्थ ठाकुरसँग प्रधानमन्त्रीले मागे सहयोग देउवाप्रचण्डलाई एमसीसी मुख्यालयको पत्र फेब्रुअरी २८ भित्र एमसीसी पास गर्नू (पत्रसहित) एमसीसी र चुनावको मिति तोक्न देउवा, ओली र प्रचण्ड छलफलमा संसदमा एमसीसी टेबुल गर्न कानुनमन्त्रीको प्रस्ताव, सभामुखले दिए यस्तो जवाफ एमसीसी पास गर्न ओलीसँग देउवाको लबिङ, तर प्रचण्डले भने एमसीसी चुनावपछि सारौं एमसीसीमा प्रचण्डको दोहोरो भूमिका फागुन १६ को डेडलाइनसम्म अमेरिका कुरेर बस्ने जनाइएको छ। एमसीसीले अब सम्झौता संशोधनको सम्भावना नरहेको प्रष्ट्याएको छ। अमेरिकाले भनेको छ कानुन, न्याय तथा संसदीय मामिला मन्त्रालयले संसद्बाट अनुमोदन गराउने विषयमा सम्झौता गरेको र त्यहीअनुसार संसद्मा अनुमोदनको कुरा भइसकेको छ। त्यसैले पनि अब संशोधनको सम्भावना छैन। देउवा र दाहालले असोज १३ मा संयुक्त पत्र लेखेरै पाँच महिना पर्खिन आग्रह गरेका पत्रमार्फत खुलेको छ। दाहालले एमसीसीलाई लेखेको पत्रमा भएको हस्ताक्षर आफ्नो रहेको शीर्ष भेटमा स्वीकार गरेका थिए। दाहालले भन्नुभयो पत्र मैले नलेखेको भनेको छैन। तर एमसीसीको विषय निर्वाचनपछि अगाडि बढाउँदा राम्रो हुन्छ भन्ने मेरो धारणा हो, एक नेताले भने। एमाले महासचिव पोखरेलले कूटनीतिका विषयमा सत्तापक्षबाटै अलगअलग धारणा आउनु दुखद भएको बताए। तीन नेताबीच भएको छलफलमा एमसीसीका विषयमा जनताका बीचमा एउटा कुरा गर्ने, अन्तर्राष्ट्रिय नीतिका विषयमा अर्को कुरा गर्ने उपयुक्त हैन भनेर ध्यानाकर्षण गराएका छौं, उनले भने । कांग्रेस नेता रामचन्द्र पौडेलले एमसीसी एउटा मुद्दा हो तर चुनाव देशको प्रमुख मुद्दा भएको बताएका छन्। यही कारण गठबन्धन चुनावसम्मै हुनु आवश्यक रहेको नेता पौडेलेको भनाइ छ। भने, एमसीसी मात्र नभन्नुहोस् हाम्रो अगाडि चुनाव आइरहेको छ। सरकारले सभामुखलाई एमसीसी अघि बढाउनुपर्ने प्रस्ताव राखेको छ। कानुनमन्त्री दिलेन्द्रप्रसाद बडूले आइतबार सभामुख सापकोटासँग भेट गरेका हुन्। मन्त्री बडुले भने, एमसीसी अब संसद्मै टेबल गराउनुहोस् भनेका छौं। उहाँले संसद्मा वातावरण नभएको बताउनुभयो।"
वसन्त गीत कालीकर्नालीको लोकमन्त्र,"जातीय एकता, मेलमिलाप, पारस्परिक सहयोग र समझदारीको प्रतीक बनेर प्रसार हुने वसन्त गीत पुस्तौदेखि कालीकर्नाली क्षेत्रमा लोकप्रिय बन्दै आएको छ। वसन्त पञ्चमी गीत गाएर र जौका पात घरका दैलामा राखेर वसन्तको आगमनमा शुभकामना आदानप्रदान गरेर दमाईंहरूले मौलिक चाडको रूपमा मनाउँदै आएका छन्। वसन्त पञ्चमी नेपाली समाजमा सबैले मनाउने गरेका छौं। विशेषगरी कालीकर्नाली क्षेत्रको महŒवपूर्ण चाड हो। वसन्त अर्थात् श्रीपञ्चमीका अवसरमा गाइने विशेष गीतमा पाइने प्रतीकात्मकतामाथि विमर्श गरिएको पाइन्छ। यस भूभागमा रुडाभाडा अर्थात् वसन्त र ग्रीष्म, चौमास अर्थात् वर्षा र शरद् ह्युन अर्थात् हेमन्त र शिशिर गरी वर्षमा तीन ऋतु आउँछ भनी विश्वास गरिन्छ। वसन्त पञ्चमी ऋतुरूपी नयाँ वर्षको थालनी हुने पहिलो दिन मानिन्छ। त्यसैले विशेष उत्सवका रूपमा मानिन्छ। वसन्त गीतरागका सर्जक माघ शुक्लपञ्चमीका दिन अन्य जातका परिवारको मुख्यद्वारमा जौका हरिया पात वसन्त ऋतुको प्रसादको रूपमा चढाउँदै दमाहा बजाएर ढोली (दमाईं) जातिका पुरुषद्वारा वसन्त गीत गाइन्छ। यो गीत ढोली जातिले मात्र वसन्त ऋतुको दिन मात्र गाइने भएकाले यसलाई जातीय र ऋतु गीतको रूपमा बुझिन्छ। शास्त्रीय वसन्त रागसित मिल्दोजुल्दो यो रागात्मक लयमा दमाहा बजाएर प्रकट गरिने विशेष मंगल धुनका साथ प्रस्तुत गरिन्छ। तसर्थ यसलाई वादन र गायनको समन्वय भएको गीतको रूपमा चिनिन्छ। यो ऋतुक्रमको नयाँवर्ष मानिने वसन्त आगमनको पर्व श्रीपञ्चमी अर्थात् माघ शुक्लपञ्चमीका दिन गाइने गीत हो। ऋतु र पर्वको नामबाट यसको नाम राखिएको हो। यसलाई सिरी पञ्चमीको गीत अर्थात् श्रीपञ्चमीको गीत भनिन्छ। शास्त्रीय वसन्त रागको प्रभावबाट वा वसन्त पञ्चमीको पर्वोत्सवको परम्पराबाट यस गीतको थालनी भएको हुनुपर्छ। जसलाई कालीकर्नाली क्षेत्रको लोकमन्त्र मानिन्छ। जडीबुटी औषधीय विज्ञानमा जौलाई विशिष्ट खाद्यवस्तुको रूपमा लिइन्छ। जौको पातको जुसमा दूधमा भन्दा ११ गुणा बढी क्याल्सियम पाइन्छ। दमाईंले वसन्त राग बजाउनु संस्कृतिको निरन्तरता हो भने जौका पात घरका दैलादैलामा राखेर खुसीयाली मनाउनु प्रकृतिको पूजा र उपासना हो। यस प्रसंगबाट प्राचीन समयदेखि नै रैथाने दमार्इं जाति प्रकृतिपूजक थिए भन्ने पुष्टि हुन्छ। दैलोमा जौका पात चढाउनु भनेको घरको शोभा बढाउनु, घरको सामान्य स्थितिको परिचय दिनु, घरमा शकुन रहेको कुरा बुझाउनु हो। यस्तै, सांस्कृतिक परम्पराको अनुसरण गर्नु, घरका सदस्यहरूप्रति श्रद्धा एवं सम्मान व्यक्त गर्नु र वसन्त ऋतु आएको शुभ सन्देश प्रवाह गर्नु हो। वसन्त गीतरागका प्राकृतिक चित्रण जाडो गई नसकेको र गर्मी आइनसकेको समशीतोष्ण तापक्रमका समयमा वसन्त पर्व पर्छ। सबै ऋतुमा श्रेष्ठ मानिन्छ वसन्त ऋतु। जतिबेला शिशिरमा पात झरेका वृक्ष वनस्पतिमा पालुवा आउन थालेको हुन्छ। प्राणी जगत्मा नौलो उत्साहको सञ्चार हुन थाल्छ। परिवेश रमणीय बन्दै गएको अवस्था यस बखत देखिन्छ। बर्खे बालीदेखि लागू हुने लेनदेन, भोगबन्धकी, घिउ खानी, धान ब्याज, थैली हाल्नेजस्ता कारोबार गर्ने शुभदिनका रूपमा पनि यस अवसरलाई लिइन्छ। ऋतुहरूको गणनामा पहिलो क्रममा आउने वसन्तरूपी नयाँ वर्षको थालनीको दिन मानेर जौका पात छिमेकी र आफ्नो समुदायको घरका दैलामा चढाइन्छ। त्यसपछि वसन्त गीत गाएर शुभकामना दिने काम हुन्छ। सोबापत तिनीहरूबाट भुजाइँ अर्थात् अन्न, पैसा, लुगा कपडाजस्ता पारिश्रमिक दिइन्छ। तिनले यो पाउनु अर्थ व्यवस्थाभित्र पर्ने कुरा हो। यस दिन चेलीबेटी, गुरु पुरोहित, नातागोता, सहयोगीलाई दक्षिण वा उपहार दिने चलन छ। दमाईं नेपाली संस्कृतिका धरोहर ढोली वा दमाईं भनेको बाजा बजाउने, गीत गाउने र लुगा सिउने काम गरी समाजको सेवा गर्ने जाति हो। स्मरण रहोस्, रैथाने दमाईं जात होइन, सबै किसिमको सांस्कृतिक पहिचानले भरिपूर्ण समृद्धशाली छुट्टै विशिष्ट जाति हो। ढोल बजाउने भएकाले यसलाई ढोली भनिएको हो तापनि यस जातिले ढोलका साथै दमाहा, ट्याम्को, नरसिंगा, ताल, झ्यालीलगायत पञ्चैबाजा पनि बजाउँछन्। दमाहा बजाउने भएकाले दमाईं, नगरा बजाउने भएकाले नगर्ची, तुरही बजाउने भएकाले तुरी, हुड्को बजाउने भएकाले हुड्के, नाद वा आवाज अर्थात् गायनकला अपनाउने भएकाले आउजी, शिल्पकलाको संवाहक भएकाले कलाउँत, लुगा सिउने काम गर्ने भएकाले दर्जीजस्ता विविध नामबाट यस जातिले चर्चा पाउँदै आएको छ। दरदी राजवंशको खलक भएकाले दरदीबाट दरजी हुँदै दर्जी नामकरण कायम भएको हो। दमाईं काम र कर्म विशेषले परिचित सयौं फरकफरक नामको एउटै जाति हो। प्रत्येक पूजाआजा, जात, विवाह, व्रतबन्धमा बजाउनुपर्ने शुभमंगल धुन ढोलीहरूले नै बजाउने गर्छन् (पन्त, २०६६)। कलाको संवाहक, गाउन, बजाउन, लुगा सिउन, विनम्र भई व्यवहार गर्न जान्ने अर्थात् विविध शिल्पकौशलले पोख्त ढोलीको चाडका रूपमा यो पर्व चर्चित हुनु भनेको कला तथा सीपकै उपासना र अर्चना गर्नु हो। यस दिन ढोलीहरूले गाउने वसन्त गीत प्रकृति र ज्ञानकै पूजाको प्रतीक हो। नयाँ ज्ञान, इलम, सीप र विद्या सिक्न उत्तम साइतको अवसर मानिने हुनाले यसदिन त्यस प्रकृतिका काम गुरु थापेर वा नथापेरै सुरु गर्ने चलन छ। जातीय एकता, मेलमिलाप, पारस्परिक सहयोग र समझदारीको प्रतीक बनेर प्रसार हुने वसन्त गीत पुस्तौदेखि कालीकर्नाली क्षेत्रमा लोकप्रिय बन्दै आएको छ। वसन्त राग गाउने चलन रहेनरहे पनि वसन्त गीत र त्यसमा पाइने संगीतले लामो समयदेखि चलिआएको स्थानीय पहिचान भने कायम छ। ऋतुहरूको थालनी अर्थात् वसन्त आगमनको अवसरमा नयाँ कामको थालनी गर्ने गरिन्छ। वसन्तको राजा वसन्त ऋतुलाई गीत गाएर ढोलीहरूले स्वागत गरेर चाडकै रूपमा मनाउँदै आएका छन्। चाडपर्व, संस्कार, संस्कृति, परम्परा मानवजीवनका अभिन्न कुरा हुन्, जो मानव सभ्यताको विकास भएबाटै सुरु भएको हो। समीक्ष्य क्षेत्रको लोकजीवनमा धार्मिक भावनाको अभिवृद्धिलाई विशेष जोड दिएर दुःखलाई कम गराउने र सुखलाई उक्साउने काम यस पर्वको क्रियाकलापबाट भएको देखिन्छ। जसले व्यक्त गर्ने संकेतको अर्थ सबैले बुझेका हुँदैनन्। तर पनि पुर्खाले चलाएको चलन भन्दै तिनको अनुसरण गर्छन्। जातीय एकता, मेलमिलाप, पारम्परिक सहयोग र समझदारीको प्रतीक बनेर प्रस्तुत गरिने वसन्त गीत पुस्तौंदेखि कालीकर्नाली र डोटेली समाजमा लोकप्रिय बन्दै आएको छ। पछिल्ला दिनमा आफ्नो छुट्टै मौलिक संस्कृति र पहिचान बोकेको दमार्इं जातिको प्रमुख चाड लोप हुने अवस्था उत्पन्न भएको छ (नेपाली लोकवार्ता, २०७५)। वसन्त पञ्चमी यसरी मनाऔं वसन्त पञ्चमी गीत गाएर र जौका पात घरका दैलामा राखेर वसन्तको आगमनमा शुभकामना आदानप्रदान गरेर दमाईंहरूले मौलिक चाडको रूपमा मनाउँदै आएका छन्। यो सत्यतथ्य कुराको पुष्टि माथि उल्लेख गरिसकिएको छ। यहाँ स्मरणीय के छ भने यो चाड विगतमा जातीय भेदभाव, तिरष्कार, अपमान, उचनीच र छुवाछूत लाद्नु अगाडि दमाईं जातिले मनाउने गौरवशाली चाडको रूपमा मनाइन्थ्यो भन्ने बुझिन्छ। सम्भवतः उनीहरूले आफ्नो जातीय घरपरिवारमा मात्रै भव्यरूपमा मनाउँथे। वसन्त गीत गाउँथे, जौका पात दैलोदैलोमा राख्थे। वसन्त चाडको शुभकामना साटासाट गर्थे होलान्। वर्तमान दमाईं वंशजहरूले तेर्मार्णो नमागिकनै पुर्खाको परम्परा यस राष्ट्रिय चाडलाई आफ्नै तरिकाले मनाउनु सान्दर्भिक हुन्छ। आआफ्नै घरमा जौका जमरा उमार्ने, वसन्त पञ्चमीको दिन दैलोदैलोमा जौका पात राख्ने, वसन्त आगमन र नयाँवर्षको खुसीयालीमा शुभकामना आदानप्रदान गर्ने काम निरन्तर गर्नुपर्छ। गीत गाउने, नाच्ने, आफन्तलाई बोलाउने, मिठोमसिनो खाने, दक्षिण दिने, सुखशान्तिको कामना गर्ने र अरू समुदायलाई शुभकामना दिने आदि गरिरहनु पर्छ। यस्ता क्रियाकलाप गरेर समयानुकूल परिष्कृत र परिमार्जित रूपमा जातीय मौलिक चाडलाई निरन्तरता दिन सकिन्छ। यसले जातीय स्वाभिमान, आत्मसम्मान पनि बढाउँछ। प्राचीन इतिहास हेर्दा शिल्पी समुदायको मौलिक संस्कार, संस्कृति, सम्पदा, सभ्यता, रीतिरिवाज, पहिचान र परम्पराहरू जातीय विभेदसँगै लोप भएका छन्। त्यसैले यसलाई पुस्तान्तरण गर्दै लैजानुपर्छ।"
म कमजोर छुइनँ,"समाजमा यस्ता थुप्रै उदाहरण छन्, अघि बढ्न, अवसर खोज्न अनि व्यत्तित्व विकास गर्न ऊर्जा थपिदिने। मेरो मुख सामान्य अवस्थाको छैन, मलाई देखेर साथीहरू हाँस्छन्। त्यसैले म स्कुल जान्नँ। मेरो आँखाले सिधा हेर्दैन, मलाई उपनाम दिएर जिस्क्याउँछन्। म कान सुन्दिनँ, मेरो मुख पनि सबैको भन्दा फरक छ, त्यसैले मलाई हेरेर सबै हाँस्छन्। मेरो हिँडाइ अरूको भन्दा फरक भएकाले दाइदिदीहरू मसँग हिँड्न मन पराउँदैनन्। म बैसाखीको सहारामा हिँड्छु, त्यसैले मसँग साथीहरू चिया, खाजा खान जान गाह्रो मान्छन्। म भकभक गरेर बोल्छु, मेरो बोली सुनेर सबै हाँस्छन्। मुखको प्रकृति देखेर घृणा गर्छन्। धेरैजना पढ्ने ठाउँमा पनि म एक्लै हुन्छु। कति त बोल्न पनि अप्ठ्यारो मान्छन्। बैसाखीको सहारामा हिँड्छु, त्यसैले साथीहरूको साथ र सहयोग कहिल्यै पाइनँ। सग्लो शरीर नहुँदा यसरी आआफ्ना गुनासो नसुनाउने कमै होलान्। इन्द्र दाहाल एउटा थापाथलीस्थित निजी कार्यालयमा काम गर्छन्। उमेरले ४७ वर्षका उनी दैनिक कोटेश्वरदेखि थापाथलीसम्म बैसाखीको सहारामा आवतजावत गर्छन्। भन्छन्, गाह्रो त हुन्छ तर धैरै चोटी बसको पखाईमा बसें। धैरैले बा अर्काे बसमा आउनुस् भन्छन्, बस दौडाइहाल्छन्। मेरो बैसाखीले सायद गाडीको भार थाम्न सकेन। किन अपांगता भएकालाई हेर्ने आँखा फरक छ हाम्रो समाजमा ? अझै पनि समाजमा यस्ता अवस्थामा पुग्नुलाई बोझ मात्र हो भन्ठान्छन्। उनीहरूको मनोबल घटाउने र हेप्ने अनि लाचार बनाउने काम गरिन्छ। ऊर्जा थप्नेभन्दा पनि उनीहरूलाई लज्जाबोध गर्न बाध्य तुल्याइन्छ। शरीर सक्षम भएकाहरूले गर्न नसकेका काम आज हातखुट्टा नचल्नेहरूले गरेर देखाएका छन्। आँखै नदेख्नेहरू पनि समाजमा राम्रो कार्य गरेर उदाहरणीय बनेका छन्। तिनले गीत गाएर अब्बल भएका छन्। शरीरका अंग नचल्नेले पुस्तक लेखेर स्थापित भएका छन्। एउटा खुट्टा नै नभएकाले पनि नाँचेर देश विदेश घुमेका छन्, सबैलाई लठ्याएकै छन्। बोल्न नसक्नेहरूको कला देखाएका छन्। हिँड्न नसक्नेहरू ह्विलचेयरमा ओहोरदोहोर गरेर बैंकमा वा सरकारी जागिर खाएका पनि छन्। दुवै हात गुमाएकाहरूले ओहोदामा बसेर काम गरिरहेका छन्। शरीरकै कारण कमजोर हुनेहरूले पनि व्यापार व्यवसाय गरेका छन्। मोटर गाडी चलाएका छन्। यस्ता उदाहरण धेरै छन् हाम्रो समाजमा। यस्ता उदाहरणले पनि ऊर्जा थपिदिएको छ अघि बढ्न, अवसर खोज्न अनि व्यक्तित्व विकास गर्न। यस्ता हरेक मान्छे (यात्री)लाई ऊर्जा थप्ने सहयात्री चाहिन्छ। आफन्त र समाज चाहिन्छ। गोरो मान्छेलाई कालोभन्दा कोही रिसाउँदैन, सहज स्वीकार्छ। कालोलाई कालो भन्नु हुँदैन, ऊ रिसाउँछ स्वीकार्दैन। कसैलाई पनि उसको आत्मसम्मानमा ठेस लाग्ने शब्द बोल्नु हुँदैन, व्यवहार गर्नु हुँदैन। शारीरिक रूपमा समस्यामा परेकालाई त ढाडस चाहिन्छ, प्रेरणा अनि हौसला चाहिन्छ। सक्दैनौं होइन, त्यस्तो भएर के भो त यस्तो वा यसरी त गर्न सकिहालिन्छ नि भन्दिने मात्र हो भने पनि आत्मबल थपिन्छ। अपांगता भएका मानिसहरूको जीवनस्तर उकास्न केही बढी प्रयास अवश्य चाहिन्छ तर सम्भव छ। यस्ता व्यक्तिलाई सबल र सक्षम बनाउन व्यक्ति, समाज र राष्ट्रका तर्फबाट पहल प्रयास हुनुपर्छ। सरकारले नियम कानुन बनाएरै औपचारिक रूपमै योजनासहित परिणाम खोज्नुपर्छ। एक बिहान कार्यालयका लागि घरबाट निस्किएँ। चोकमा सधैं झैं भीडभाड थियो। तीनचार बसको पर्खाइ र प्रयासपछि अपांगता भएका एक फुर्तिला युवक पुनः बस चढ्न खोजे। सहचालकले यत्ति नराम्रो वचन बोले कि उनी खस्रक्क परे। तिमी चढ्न सक्दैनौं। अर्कै गाडीमा आऊ, उनलाई भनियो। उनले भने, होइन, मलाई अफिस जान हतार भइसकेको छ। धेरैवटा गाडी भीड देखेर चढ्न सकिनँ। सहचालकको पुनः इन्कारपछि उनले सम्झाए, यसैमा चढ्छु। भित्र हामीजस्ता शारीरिक अपांगता भएकाको सिट त खाली नै होला। बसभित्रका यात्रुहरूले पनि कराए, ऊ त चढ्नै सक्दैन। हामी नै बल्लतल्ल चढ्यौं। त्यस्तो सिट त लास्टमा छ कसरी भित्र जान सक्ला ? धैरैले धैरै कुरा बोले। अरू त अरू, सम्बोधन पनि उस्तै। अन्ततः ती युवकको अनुहारको चमक ओइलाएको फूल झै भयो। यस्ता दृश्यहरू हामी बिहानसाँझ हरेक ठाउँमा देखिरहेकै हुन्छौं। आँखा देख्न नसक्ने, लुलो भएर राम्ररी हिँड्न नसक्ने आदिका लागि सार्वजनिक यातायातमा कुनै सहयोग र सम्मान छैन, हुँदैन। कसैलाई उनीहरूप्रति सद्भाव पलाउँदैन। उल्टै उनीहरूसँग भएको आत्मबल म कमजोर छुइनँ, म गर्न सक्छु लाई पनि उडाइन्छ र अस्रक्क बनाइन्छ। अझ खानै नपर्ने गरी जवाफ लगाइन्छ। आफ्नो एउटा वचनले उसलाई कति दिन बिझाउँदो हो ? त्यो कमैले सोचेका हुन्छन्। आफ्नो सानो सहयोग र ढाडसले उसलाई कत्रो आत्मबल आउँदो हो ? यो पनि कमैले आकलन गर्छन्। उनीहरू आफू सक्षम छु भन्दाभन्दै पनि धेरैले अपांगता भएको व्यक्ति होस् भनेर बारम्बार औंला ठड्याउने गरेको पाइन्छ। अपहेलनाको पात्र बनाउने होइन, सहयोगको भावनामा ऊर्जा थप्नुपर्छ। अरूलाई आक्रमण गरेर रमाउनुभन्दा सहयोगी र हितैषी हुन जरुरी छ। यो अभियान हरेक व्यक्तिबाट हुन जरुरी छ। गाउँदेखि सहरसम्म, टोलदेखि राजमार्गसम्म, विद्यालयदेखि कार्यालयसम्म अभियान जरुरी छ। भेदभाव गरेर होइन, हातेमालो गर्न जरुरी छ। आज सबल र सपांग व्यक्ति के थाहा भोलि दुर्बल र अपांगता भएको अवस्थामा पुग्न सक्छ। सोच सकारात्मक भए सहयोगी भावना स्वतः आउँछ।"
निदाउन नदिने एउटा सपना,"आँखा कमजोर छ। कानले सुन्न छोड्यो। कालो कपाल सेतै भइसक्यो। अनुहारमा चाउरीले वृद्धको चिनारी बनाइदियो। तर, ९२ वर्षीय भिक्षु कृष्णमानको लुम्बिनी बृहत् परिक्रमा पथको सपनाले रातको निद्रा बिथोलिरहेछ। उनकै सपनाले उनलाई निदाउनै दिएको छैन। सायद उनकै लागि भारतका राष्ट्रपति अब्दुल कलामले भनेका थिए, सपने तो वह होते है, जो आपको सोने नहीं देते। कृष्णमानले ११ वर्षअघि लुम्बिनी विकास कोषलाई परिक्रमाको योजना दिए। योजनालाई सबैले राम्रो भने तर कोषले कार्यान्वयनमा चासो दिएन। सोही योजना कोषको दराजमा अलपत्र छ। वृद्ध उमेरमा पनि कृष्णमान भने सपना साकार पार्न हरसम्भव प्रयासरत छन्। भगवान् बुद्धको पवित्र जन्मस्थल हो, लुम्बिनी। विश्वले नेपाललाई चिन्ने तीनवटा आधार सगरमाथाको देश, लुम्बिनीको देश र पशुपतिनाथको देश। बुद्धको उपदेशका अनुयायी प्रशस्त छन्। पावनभूमि लुम्बिनी संसारभरका बौद्धमार्गी तथा शान्तिप्रेमीका लागि शान्तिको मुहानका रूपमा प्रसिद्ध छ। सन् १९९७ मा यो स्थानले विश्व सम्पदामा सूचीको समावेश हुने अवसर पायो। लुम्बिनी ११ सय ५५ बिघा क्षेत्रफलमा फैलिएको छ। यसको पैदल परिक्रमा गर्नुपर्ने अवधारणा काठमाडौंस्थित क्षेत्रपाटी निवासी भिक्षु कृष्णमानले दशकअघि नै अघि ल्याए। अवधारणामा होलीजोन (पवित्रस्थल) र मोनास्टिक जोन (विभिन्न देशले बनाएको गुम्बा) लाई परिक्रमा पथले घेर्नेछ। यस आधारमा लुम्बिनी बृहत् परिक्रमणको आवधारणा तयार पारिएको हो। परिक्रमा पथमाथि सोलार प्यानलले घेर्ने अनि त्यहाँबाट आएको ऊर्जाले पथलाई वातावरण अनुकूलित बनाउँछ, कृष्णमान भन्छन्, राति झलमल उज्यालो पार्छ। ठाउँठाउँमा विश्रामस्थल हुन्छ। हिँड्न सक्ने तीर्थालु हिँड्छन्। वृद्धवृद्धाका लागि चेयरकार बनाइनेछ। उक्त कार सोलार प्यानलको ऊर्जाले गुड्छ। चार स्थानमा बेन्च र शौचालयको सुविधा हुनेछ। पथका किनारमा जुस पिउन पाउने व्यवस्था पनि हुन्छ। परिक्रमा पथको किनारमा पानीको फोहोरा हुन्छ। सँगै फूलको लहरा पनि। पानीले शीतलता दिन्छ भने फूलले मगमग वासना। योसँगै भित्तामा हुनेछ लुम्बिनीको इतिहास। झल्किनेछ सांस्कृतिक कला पनि त्यहाँ। शिलालेखमा पढ्न पाइनेछ पौराणिक कथा। जहाँबाट तीर्थयात्रीले समग्र लुम्बिनीबारे जान्ने मौका पाउनेछन्। यहाँ पाइला टेक्दा मात्रै शान्तिको अनुभूति हुन्छ। तीर्थयात्रीले शान्त र आध्यात्मिक वातावरण पाउनेछन्। परिक्रमा पथको दूरी करिब ११ किलोमिटरकोे हुनेछ। पैदल हिँडेर ६८ घण्टामा लुम्बिनीलाई एक फन्को लगाउन सकिन्छ। पदयात्रा गर्दै तीर्थयात्रीले एकै पटकभित्रका मठमन्दिर र गुम्बाप्रति श्रद्धाभाव समर्पित गरिसकेका हुन्छन्। अहिले भक्तजन बिहानै आएर साँझ फर्किन्छन्। परिक्रमाको नियम लागू गर्न सक्यो भने पर्यटकको बसाइ दुईतीन दिन लम्बिन सक्छ, कृष्णमान भन्छन्, व्यापार व्यवसाय फस्टाउँछ। स्थानीयले आर्थिक लाभ पाउँछन्। लुम्बिनी बृहत्तर परिक्रमाले विश्वसामु नेपालको छवि गर्विलोे बन्ने उनको बुझाइ छ। यसले लुम्बिनीसँगै नेपालको छवि तेजस्वी र अझै ओजिलो बन्ने उनी बताउँछन्। लुम्बिनीमा प्रत्येक वर्ष १२ लाख स्वदेशी र ४ लाख विदेशी पर्यटक घुम्न आउँछन्। आदर्श नारी सीताको जन्मभूमि जनकपुरधाममा माध्यमिक परिक्रमाको चलन छ। जहाँ तीर्थालुले १ सय ३३ किलोमिटरको दूरी नाङ्गो खुट्टामै पार गर्छन्। प्रत्येक फागुनमा १५ दिनसम्म यो परिक्रमा चल्छ। शान्तिका अग्रदूत गौतम बुद्धको जन्मस्थल लुम्बिनीमा परिक्रमाको अवधारणा लागू गर्न सकियो भने यहाँको महत्व झनै बढेर जानेछ। मानसरोवर कैलाश पर्वतको पनि परिक्रमा गर्ने चलन छ। यसैको परिवेशमा भिक्षु कृष्णमानले लुम्बिनी बृहत्तर परिक्रमाको अवधारणा विकास गरेका हुन्। भिक्षु कृष्णमानको ९२ वर्षे जीवनमा सबैभन्दा ठूलो सपना हो, लुम्बिनी बृहत्तार परिक्रमा। उनी आफ्नै जीवनमा विश्वका पर्यटक परिक्रमा गरेको देख्न चाहन्छन्। सबै धर्मावलम्बीले आफ्नो धर्मअनुसार परिक्रमालाई स्वीकार गरेको पाइन्छ। तिब्बेतियनमा कोरा, संस्कृतमा परिक्रमा, नेवारीमा गचाहिलिगु, जेन बुद्धिज्ममा वाकिङ मेडिटेसन नामले पुकार्ने गरिन्छ। आध्यात्मिक सुख र शान्तिका लागि हिन्दू धर्मावलम्बीले मठमन्दिरको परिक्रमा गर्छन्। बौद्ध अनुयायी भने प्रार्थना माला जपी चैत्य गुम्बा वरिपरि प्रेयरह्विल घुमाउँदै परिक्रमा गर्छन्। २०६७ सालमा बुद्ध जन्मस्थललाई कसरी बृहत् रूपमा विकास गर्न सकिन्छ भन्ने विषयमा काठमाडौंमा बहस भयो। लुम्बिनी विकास कोषले राखेको अन्तरसंवाद सर्वधर्म शान्ति समाजका अध्यक्ष भिक्षु कृष्णमानले लुम्बिनी बृहत्तर परिक्रमाको आवधारणा प्रस्तुत गरेका थिए। तत्कालीन संस्कृतिमन्त्री डामीनेन्द्र रिजालले कृष्णमानको अवधारणा बहुतै राम्रो भनेपछि २०६७ मै कोष परिषद्को बैठकले अवधारणा स्वीकृत गयो। परिक्रमा पथको विस्तृत डिजाइन र इस्टिमेट पेस गर्न कोषका तत्कालीन सदस्यसचिव राजेन्द्र थापामगरले कृष्णमानलाई २०६७ जेठ २१ मा पत्र पठाए। २०६८ फागुनमा लुम्बिनी तीर्थस्थलको भ्रमणसहित इन्जिनियर सीबी श्रेष्ठद्वारा परिक्रमा पथको अवधारणालाई पुष्टि गर्दै अनुमानित लागत इस्टिमेट तयार पारे। कृष्णमानले कोषलाई सबै कागजपत्र बुझाए। अवधारणापत्र बुझाएको एक दशक भयो। तर, कार्यान्वयनमा अझै आएको छैन। लुम्बिनी विकास कोषले परिक्रमा पथमा चासो दिएन। ताकेता गर्दा हुन्छ गर्छु, हुन्छ गर्छु भन्छ, कृष्णमान भन्छन्, कोषले डीपीआर बनाइदिएन। उनले कोषलाई २०७१ साउन २१ मा योजना कार्यान्वयनका लागि पत्र लेखेर ताकेता गरे। त्यसयता कयौं पटक फोन गरे। कोषका सदस्यसचिव सानुराजा शाक्यका अनुसार भिक्षु कृष्णमानले बृहत्तर परिक्रमा पथबारे प्रारम्भिक अवधारणा पत्र पेस गरेका हुन्। परिक्रमा पथको योजना पूरा गर्न ३४ अर्ब बजेट खर्च हुन्छ, शाक्य भन्छन्, उहाँको प्रस्ताव त राम्रो हो तर बजेट कहाँबाट ल्याउने ? गुरुयोजना पूरा गर्न अझै ७८ अर्ब लाग्छ। परिक्रमा पथ गुरुयोजनाभन्दा बाहिरको योजना रहेको उनको भनाइ छ। उनी भन्छन्, १११२ करोड त यो योजनाको डीपीआर बनाउनै खर्च लाग्छ। बजेट कसले दिन्छ टुंगो छैन। प्राध्यापक केन्जो टांगोले लुम्बिनी गुरुयोजना बनाएका थिए। सन् १९७८ मा सरकार तथा संयुक्त राष्ट्रसंघले पारित गरेको थियो। कृष्णमानको ९२ वर्षे जीवनमा सबैभन्दा ठूलो सपना हो, लुम्बिनी बृहत्तर परिक्रमा। उनी आफ्नै जीवनमा विश्वका पर्यटकले भगवान् गौतम बुद्धको जन्मस्थल लुम्बिनी परिक्रमा गरेको देख्न चाहन्छन्। भन्छन्, लुम्बिनी बृहत्तर परिक्रमा जीवनकोे ठूलो सपना हो। अब म अन्तिम अवस्था छु।"
निर्वाचनको निर्विकार,"कसैले निर्वाचन गर्न कानुन संशोधन गर्छ भने आफू अनुकूल बनाएर स्वार्थ पूरा गर्दैछ। नागरिकले सशक्त प्रतिकार गर्नुपर्छ। नागरिक समाजको दबाब, सञ्चारमाध्यमको खबरदारी तथा प्रमुख प्रतिपक्षी दलको विरोधपछि सत्ता गठबन्धन स्थानीय तहको निर्वाचन जेठको पहिलो साताभित्रै गर्न तयार भएको छ। यद्यपि सरकारले अहिलेसम्म स्थानीय तह निर्वाचनको मिति भने घोषणा गरेको छैन। तर, सञ्चारमाध्यमका कुरालाई आधार मान्ने हो भने प्रधानमन्त्री शेरबहादुर देउवा जेठ ४ मा निर्वाचन गर्न तयार भएका छन्। तर, सरकार पाँच दलको भएको र सबैको समझदारी चाहिने हुँदा ४ गते नै निर्वाचन हुन्छ भन्ने कुनै आधार छैन। सरकारको नेतृत्व मानसिक रूपमा तयार भए पनि सबै चाँजापाँचो कहिले मिल्ने हो आजका मितिसम्म अलमलकै अवस्था छ। यसको अर्थ स्थानीय तह निर्वाचन भइहाल्छ भन्ने निश्चित छैन। निर्वाचन आयोग तयारी अवस्थामा बसेको बताइरहेको छ। सरकारले मिति नतोकेसम्म आयोगले यसको प्रक्रिया अगाडि बढाउन सक्दैन। बिनातयारी निर्वाचन हुन पनि सक्दैन। तयारीका लागि निश्चित समय चाहिन्छ। त्यो समय कम भएमा सरकारले तोकेको मितिमा आयोगले निर्वाचन गराउन नसक्ने अवस्था पनि आउन सक्छ। निर्वाचन हुन्छ नै भन्ने ग्यारेन्टी त छैन तर स्थानीय तहको निर्वाचन संंविधानले तोकेको मितिमा सम्पन्न हुनुपर्छ भन्ने विषयमा दुईमत पनि छैन। हामीले अपनाएको संवैधानिक व्यवस्था, संघीय लोकतान्त्रिक गणतन्त्र र त्यसलाई व्यवस्थित गर्ने संविधानसभाद्वारा जारी संविधान हो। त्यसैले यसको सबल कार्यान्वयनका लागि पनि संविधानले तोकेकै समयमा आवधिक निर्वाचन अनिवार्य रूपमा हुनुपर्छ। त्यसैले नेपालको संंविधानको धारा २२५ मा भएको व्यवस्थाअनुसार स्थानीय तहको निर्वाचन संविधान र स्थानीय तह निर्वाचन ऐन २०७३ को दफा ३ ले तोकेको समयसीमालाई सकारात्मक रूपमा बुझ्नुपर्छ। अहिले जसरी संविधान र ऐन एकआपसमा परस्पर बाझिएका छन् भनेर हल्ला चलाइएको छ, त्यसरी बाझिएका छैनन्। त्यसैले पनि संविधान र ऐनले तोकेको मितिमै स्थानीयका सबै निकायको निर्वाचन हुनु जरुरी छ। अहिले संविधान र निर्वाचन ऐन बाझिएको भन्दै त्यसैलाई आधार मानेर स्थानीय तह निर्वाचनको मिति सार्ने खेल पनि भइरहेको छ। तर कुनै पनि बहानामा निर्वाचन पछि सार्दा त्यसले लोकतन्त्रलाई फाइदा गर्दैन। राजनीतिक दलका शीर्ष नेताले यो यथार्थ बुझ्न आवश्यक छ। पार्टीगत रूपमा निर्वाचन सार्दा कसैको स्वार्थसिद्ध होला तर मुलुकका लागि त्यो कुनै पनि हिसाबमा फाइदाजनक हुँदैन। संविधानले स्थानीय तहको कार्यकाल सकिएको ६ महिनाभित्र निर्वाचन गरिसक्नुपर्ने भनेको छ। यसको अर्थ यो होइन कि कार्यकाल सकिनुभन्दा पहिले निर्वाचन गर्नै मिल्दैन। कुनै जायज कारणले पहिले नै निर्वाचन गर्न नसकिने भएमा मात्र ६ महिना पछिसम्म जान सकिने विकल्प संविधानले दिएको हो। संविधानमा यही समयमा निर्वाचन गर्नुपर्छ भनेर किटानी गरिएको छैन। किटानी स्थानीय तह निर्वाचन ऐनमा गरिएको छ। ऐनमा कार्यकाल सकिनुभन्दा दुई महिनापहिले नै निर्वाचन गर्नुपर्ने उल्लेख छ। यो किटानीलाई संविधानको कुनै धाराले काटेको छैन। यसको अर्थ निर्वाचन कार्यकाल सकिनुभन्दा दुई महिना पहिले नै गर्नुपर्छ भनिएको हो। संविधानबाट नै ऐन बन्ने भएकाले संविधानमा नतोकिएको मिति ऐनले तोकेको हो। यसलाई बाझिएको भन्न मिल्दैन। यसले त संविधानलाई स्पष्ट बनाउने काम गरेको छ। संविधानले दिएको सुविधा कुनै विषम परिस्थतिमा ऐनले किटानी गरेको समयमा निर्वाचन सम्पन्न गर्न नसके मात्र लागू हुने हो। संविधानले यो सुविधा कानुन बाहिरको परिस्थितिका लागि दिएको हो। राजनीतिक दलको स्वार्थका लागि होइन। आफूले जित्ने वा नजित्ने गणितीय खेलका आधारमा यो सुविधा प्रयोग गर्ने छुट संविधानले दिएको छैन। निर्वाचन आयोग तयारी अवस्थामा बसेको छ। सरकारले मिति नतोकेसम्म आयोगले स्थानीय निर्वाचनको प्रक्रिया अगाडि बढाउनै सक्दैन। अहिले ठूलो चर्चा परिचर्चाको विषय बनेको स्थानीय तह निर्वाचन राजनीतिक दलका नेताको आआफ्नो दलको स्वार्थको सेरोफेरोमा घुमिरहेछ। तिनका समर्थक कानुन व्यवसायीको आआफ्ना आस्थाको दलको इच्छाअनुसारको कानुनी व्याख्या भइरहेछ। उनीहरूले आस्थाको दलको सुविधा अनुकूल संविधान र कानुनको व्याख्या गर्नु अस्वाभाविक होइन। सरोकारवाला सबैले राष्ट्रहित हेर्नुपर्छ। यदि कसैले निर्वाचनका लागि कानुन संशोधन गर्छ भने आफू अनुकूल बनाएर स्वार्थ पूरा गर्दैछ। नागरिकले सशक्त प्रतिकार गर्नुपर्छ। कुनै कुरा ऐन र संविधानविपरीत छ भने त्यसको खुलेर विरोध गर्नुपर्छ। राजनीतिक दलहरूले आफू अनुकूल कानुनको संशोधन गर्ने खेल खेल्नुको सट्टा समयमै निर्वाचन गर्न सरकारको तर्फबाट निर्वाचन आयोगसँग संवाद र छलफल गर्नु औचित्यपूर्ण हुनेछ। संविधान र ऐनको समयसीमाभित्र स्थानीय तहको निर्वाचन गरौं। विद्यमान संसद्मा ऐन संशोधनको प्रस्ताव लैजाने काम नगरौं। संसद् छलेर अध्यादेश ल्याउने काम पनि नगरौं। राष्ट्रपति विवादमा आउने किसिमको काम पनि कसैले नगरौं। अहिले विपक्षमा रहेको एमाले र सत्तामा रहेका वामपन्थी दल नेकपा माओवादी केन्द्र र एकीकृत समाजवादी एकै बिरुवाका हाँगा हुन्। उनीहरूको प्रकृति पनि उस्तै छ। त्यसकारण कसैप्रति देउवाले भरोसा गर्नु जायज देखिँदैन। वर्तमान सरकारका प्रधानमन्त्रीलाई यिनीहरूले जसरी पनि अप्ठेरोमा पार्ने काम गर्न सक्छन्। सरकारको काम कारबाहीको हिसाबले गतिशून्य बनाउनेदेखि गैरसंवैधानिक काम गराउन सक्छन्। एमसीसीका सम्बन्धमा राष्ट्रघाती काम भयो भन्ने आरोप थोपर्ने र समग्र कांग्रेसलाई नागरिकसामु खुइल्याउने गरी वामपन्थी एक हुन सक्छन्। चुनाव मुखैमा छ। राजनीतिक दलका कामकारबाही माथि नागरिकको दृष्टि छ। यस्तो अवस्थामा देउवाका लागि वाम गठबन्धनको कुरा सुन्नु स्वास्थ्यकर हुँदैन। केही महिनाका लागि सत्ता साझेदार दललाई राम्रो बनाउनेभन्दा पनि उसलाई खुइल्याएर चुनावमा आफू बलियो बन्नेतर्फ यी दलको चासो बढी छ। निर्वाचनमा सबै वामपन्थी एकै ठाउँमा उभिएर तालमेल गरेर निर्वाचन गर्न सक्छन्। राष्ट्रवादी शक्ति हौं, विगत बिर्सेर एक हौं भनेर केपी शर्मा ओली र पुष्पकमल दाहाल प्रचण्ड कुम जोडेर सँगै दौडिन सक्छन्। यो कुरालाई कांग्रेसजन र विशेषगरी देउवाले नजरअन्दाज गर्न मिल्दैन। त्यसकारण आगामी संघीय संसद्को निर्वाचनपछिको संघीय संसद्ले मात्रै एमसीसी पारित गर्ने गरी हाललाई संसद् भंग गरेर निर्वाचनमा जानुपर्छ। वा कानुन र संविधानले निर्धारण गरेअनुसार निर्वाचन गर्दै जाने विषयलाई प्रधानमन्त्रीले मुख्य प्राथमिकतामा राख्नुपर्छ। निर्वाचनमा प्रजातान्त्रिक शक्ति वा मित्र राजनीतिक शक्ति अप्ठेरोमा पर्ने कुरा बुझिदिन आग्रह गर्दै एमसीसीका सम्बन्धमा अमेरिकालाई नेपाल सरकारले पत्र लेख्न सक्नुपर्छ। त्यसो भयो भने अमेरिकाले पनि निर्वाचनपछिको संसद्ले एमसीसीबारे निर्णय गर्नेभन्दा पर्खिन सक्ने आधार तयार हुन्छ। यी कुरामा प्रधानमन्त्रीले विगतको अनुभव, समकक्षी राजनीति दल, नेता, तिनको चिन्तन र व्यवहार सबै पक्षलाई स्मरण गर्नुपर्छ। एमसीसी पारित नहुँदा र स्थानीय चुनाव समयमै गर्न पहल गर्दा गठबन्धन जोगाउने कुरालाई प्राथमिकतामा राख्नु उचित हुँदैन। चुनावको मुखमा प्रजातान्त्रिक विचारधाराको कांग्रेसले वामपन्थी र उग्रवामपन्थी दलसँगको गठबन्धन जोगाइराख्नभन्दा गठबन्धन टुटे टुटोस् भनेर अगाडि बढ्नु उचित हुन्छ। यो समयमा गठबन्धन टुट्नु र आआफ्नो पहिचानका साथ निर्वाचनमा जानु धेरै राम्रो हो। माधव नेपाल र प्रचण्ड सत्ताबाट एमसीसीका कारण गठबन्धन तोडेर बाहिरिन सक्छन्। अरू राजनीतिक शक्तिले सरकारलाई समर्थन दिन पनि सक्छन्। नदिए पनि संसद्बाट विश्वास पाएको दुई वर्षको संवैधानिक बोर्डर लाइनभित्र यो सरकार सबै निर्वाचन सम्पन्न गर्न सक्षम छ। एमालेले बाहिरबाट समर्थन दिएर निर्वाचनमा जाने सर्त अगाडि सार्न पनि सक्छ। यो सरकारको नेतृत्व निर्वाचनमा जान तयार हुनु आवश्यक र जरुरी छ। राजनीतिक दलका नेता, कानुन व्यवसायी सबैको कुरा सरकारले सुन्नु प्रजातान्त्रिक चरित्र र संस्कार देखाउनु हो। सरकारका कानुनी सल्लाहकारको सल्लाह र निर्वाचन आयोगको सल्लाहअनुसार संविधान र कानुनले निर्धारित गरेको सीमाभित्र निर्वाचन गर्नबाट सरकार विमुख हुन मिल्दैन। अघिल्लो सरकारले संविधानविपरीत गरेको गल्ती दोहोर्याउनु हुँदैन। सरकारले कुनै पनि मूल्यमा संविधानविपरीत स्थानीय तहको निर्वाचन सार्नै हुँदैन। अन्यथा त्यो नेपाली नागरिकका लागि दुर्भाग्य हुनेछ।"
खेलकुदका भौतिक पूर्वाधार निर्माणमा जुट्यो कर्णाली,"सुर्खेत : कर्णालीमा राष्ट्रियस्तरको खेलकुद प्रतियोगिता संचालन गर्न पूर्वाधारको अभाव छ । गतिलो पूर्वाधार नभएकै कारण हालसम्म कर्णालीले राष्ट्रिय खेलकुद प्रतियोगिता नै आयोजना गर्न सकेको छैन । तर, अब राष्ट्रियस्तरको प्रतियोगिता संचालन गर्ने कसरतमा कर्णाली जुटेको छ । यसका लागि आवश्यक पर्ने भौतिक पूर्वाधार निर्माणमा प्रदेश सरकार जुटेको हो । कर्णालीले आगामी दशौं राष्ट्रिय खेलकुद प्रतियोगिता संचालन गर्ने योजना बनाएको छ । यसैको तयारी स्वरुप प्रदेश सरकारले कर्णालीमा खेलकुदका भौतिक पूर्वाधारहरु निर्माण गर्न थालेको छ । दशौं राष्ट्रिय खेलकुद प्रतियोगिता आयोजना गर्नकै लागि प्रदेश सरकारले खेलकुदका पूर्वाधार निर्माणलाई प्राथमिकता दिएको हो । यसअन्तर्गत दुईवटा ठूला खेलकुदका पूर्वाधार निर्माणको काम अगाडि बढेको छ । सुर्खेतको वीरेन्द्रनगरमा प्रदेशस्तरीय रंगशाला र रुकुमपश्चिमको चौरजहारीमा क्रिकेट मैदान निर्माणको प्रक्रिया अगाडि बढेको हो । दशौं राष्ट्रिय खेलकुद प्रतियोगिता कर्णालीमै सञ्चालन गर्न मिल्नेगरी वीरेन्द्रनगरमा प्रादेशिक रंगशाला निर्माणको काम सुरु भएको छ । दुई महिनादेखि एमएसी एण्ड जीएसएल कम्पनीले रंगशाला निर्माणको काम सुरु गरेको हो । हाल आयोजनाको आधारभूत काम सम्पन्न भइसकेको निर्माण कम्पनीले जनाएको छ । रंगशालाको डिजाइन र निर्माणको काम पनि सँगसँगै अगाडि बढाइएको निर्माण कम्पनीका इन्जिनियर गगन थापाले बताए । तोकिएकै समयमा निर्माण सम्पन्न गर्नेगरी काम भइरहेको उनको भनाइ छ । वीरेन्द्रनगरमा बन्ने यो रंगशालामा १० हजार दर्शक अट्नेछन् । यही रंगशालामा अन्तर्राष्ट्रिय स्तरको भलिबल खेल मैदान, स्वीमिङ पुल, फुटबल, ह्याण्ड बल, बास्केट बल र एथ्लेटिक्सलगायतका प्रतियोगिता संचालन गर्न सकिनेछ। अबको साढे दुई वर्षभित्र सम्पन्न गर्ने गरी एक अर्ब ५९ करोडमा रंगशाला निर्माणका लागि ठेक्का सम्झौता भएको छ । त्यस्तै रुकुमपश्चिमको चौरजहारीमा पनि क्रिकेट रंगशाला बन्ने भएको छ । क्रिकेट रंगशाला निर्माणका लागि प्रदेश सरकारले पाँच करोड रकम पठाइसकेको सामाजिक विकास मन्त्रालयअन्तर्गतको खेलकुद महाशाखाका प्रमुख जवहरलाल हमालले जानकारी दिए । चौरजहारीमा डीपीआर र जग्गा प्राप्ति लगायतका कामहरु अगाडि बढेका छन् । सोही क्रिकेट रंगशालामा केन्द्र सरकार पनि लगानी गर्न इच्छुक भएको छ । क्षेत्रीय स्तरको क्रिकेट रंगशाला निर्माण गर्ने ५० करोड लगानी गर्न केन्द्र सरकार इच्छुक भएको हो । ५० करोड लगानी गर्ने र रंगशालाको स्वामित्वसमेत आफैले लिने केन्द्र सरकारको तयारी छ । क्रिकेट रंगशाला निर्माणको काम पनि दशौं राष्ट्रिय खेलकुद प्रतियोगिता हुनु अगाडि नै सक्ने लक्ष्य छ । कर्णाली प्रदेशमा हाल एउटा पनि गतिलो रंगशाला छैन । पूर्वाधारको अभावमा हालसम्म कर्णालीमा बृहत् राष्ट्रिय खेलकुद प्रतियोगिता आयोजना हुन सकेको छैन । प्रदेश र जिल्ला स्तरका प्रतियोगिता पनि धुले मैदानमै आयोजना हुने गरेका छन् । यस्तै खेलकुदका पूर्वाधार निर्माण गर्न भन्दै प्रदेश सरकारले प्रदेशका हरेक जिल्लामा एकएक करोडका दरले बजेट पठाएको छ । उक्त बजेटबाट जिल्लामा नयाँ खेल मैदान निर्माण, खेल मैदानका लागि डीपीआर र अघिल्ला आर्थिक वर्षमा अधुरा रहेका आयोजना पुरा गर्ने कार्यमा खर्च गरिने छ । जिल्लामा पठाइएको बजेटले नयाँ र अधुरा आयोजनालाई पुरा गर्न सकिनेछ,' खेलकुद महाशाखाका प्रमुख हमालले भने, यही बजेटबाट नयाँ आयोजनाको लागि डीपीआरसमेत बनाउनु पर्नेछ । अघिल्लो वर्ष प्रदेश सरकारले हरेक स्थानीय तहलाई खेल मैदान निर्माणका लागि १० लाख बजेट दिएको थियो ।"
