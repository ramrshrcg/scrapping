शीर्षक,विवरण
चीनसँगको विवादित नाका अध्ययन गर्न गठित टोली सिमकोटमा,"हुम्ला : नेपालचीनबीच विवाद रहेको हुम्लाको उत्तरी नाकाको सीमा अध्ययनका गठन गरिएको अध्ययन टोली आज जिल्लाको सिमकोट आइपुगेको छ। टोलीले चीनसँग जोडिएका हुम्लाका १५ वटा सीमास्तभमध्ये कम्तीमा १३ वटा सीमास्तम्भको अध्ययन गर्ने भएको छ। मौसमले साथ दिएमा १५ वटै स्तम्भको अध्ययन गरिने तर मौसमले साथ नदिएमा १३ वटा मात्रै स्तम्भको अध्ययन गरिने प्रमुख जिल्ला अधिकारी गणेश आर्चायले जानकारी दिए। गृह मन्त्रालयका सहसचिव जयनारायण आचार्य नेतृत्वसहितको सात जनाको टोली आज हुम्ला पुगेको हो। टोलिमा सहसचिव आचार्य, नापी विभागका उपमहानिर्देशक सुशील डङ्गोल र सोही विभागले तोकेको दुई विज्ञ तथा नेपाल प्रहरीका अधिकारीसहित सात जना रहेको प्रमुख जिल्ला अधिकारी आर्चायले जानकारी दिए। अध्ययन टोलीले चीनसँग जोडिएका हुम्लाका सिमानाको अध्ययन गरिसकेपछि मात्रै चीनले सीमा मिचे नमिचेको निष्कर्ष निकाल्ने प्रमुख जिल्ला अधिकारी आचार्यले बताए। गत वर्ष हुम्लामा पर्ने नेपाली क्षेत्रमा चिनियाँ पक्षले सीमा मिचेर केही संरचनाहरू निर्माण गरेको भन्ने विवाद उत्पन्न भएको थियो। नाम्खा गाउँपालिका६ लिमिको लोलुङजोङमा चीनले निर्माण गरेका भवन नेपाली भूमिमा भएको खबर सार्वजनिक भएपछि पहिलो पटक सरकारी टोली स्थलगत अध्ययनका लागि हुम्ला पुगेको थियो। यही भदौ १७ गते मन्त्रिपरिषद्ले हुम्लाको नाम्खा गाउँपालिका६ लिमी र त्यस आसपासका क्षेत्रमा चीनले सिमाना मिचेको विषयमा स्थलगत अध्ययन गर्न समिती गठन गरेको थियो। टोलीले हुम्ला आइपुगेपछि जिल्लाका राजनीतिक दल, स्थानीय प्रशासक, नागरिक समाज, जनप्रतिनिधिलगायत आज सीमाका सम्बन्धमा छलफल भएको छ।"
पाल्पामा १ सय २५ सदस्यीय नेकपा एकीकृत समाजवादी जिल्ला कमिटी गठन,"तानसेन : नेपाल कम्युनिष्ट पाटी ( एकिकृत समाजवादी) पाल्पाको खिमानन्द पाण्डे (कमल)को अध्यक्षतामा १ सय २५ सदस्यीय जिल्ला कमिटी घोषणा गरेको छ। केन्द्रीय सदस्य एवं संघीय सांसद सोमप्रसाद पाण्डेको प्रमुख सहभागितामा समाजवादीले जिल्ला कमिटी घोषणा गरेको हो। जिल्ला कमिटीको उपाध्यक्ष प्रदेश सांसद रमा घर्ती, सचिवमा मोहन लाल गैरे, उपसचिवमा कमल सेन चयन भएका छन्। यसैगरी जिल्ला कमिटी सदस्यमा विनोद श्रेष्ठ, फणेश्वर गौतम, कमल वस्ती, बैकुण्ठ खनाल, राजु सेढाई, श्रीधर पराजुली, पिआर श्रेष्ठ, तारा कडेल, धनविर राना, ईश्वरी श्रेष्ठ, दुर्गा अधिकारी, सिता पोखरेल, पर्शुराम पौडेल, गुणबहादुर सिंजाली, टोपबहादुर जर्घा, केयस क्षत्री, नारायणी खनाल, अच्युत पन्त, आशिष श्रेष्ठ, प्रकाश श्रेष्ठ चयन भएका छन्। यसैगरी भेलाले जिल्ला कमिटीका अन्य सदस्यहरुमा ओम जर्घा, करुणा काफ्ले, मञ्जु अर्याल, भानुभक्त बस्याल, वसन्ती चिदी, पूर्णबहादुर कामु, निमनारायण ढुङ्गाना, पदम गैरे, नैना पाण्डे, खुमबहादुर कुमाल, रनबहादुर कुमाल, कृष्ण बस्याल, मोतिलाल बस्याल, किरण विक, ओपि शर्मा, मदनराज पाण्डे, कोशलराज अघिकारी, दिपेन्द्र बराल, आलोकराज शाक्य, मिनप्रसाद बञ्जाडे, नारायण बस्याल, गणेश विष्ट, जितबहादुर सिलवाल, ध्रुव भण्डारी, रामप्रसाद आचार्य, महेश्वर पन्त, विष्णु न्यौपाने, गोदावरी ज्ञवाली, विष्णुमाया थापा र रामकृष्ण कार्की चयन भएका छन्। यसैगरी अन्य जिल्ला कमिटी सदस्यमा सन्तोष नेपाल, विएच पाण्डे, रवी खराल, कृष्णचन्द्र रायमाझी, खगराज अर्याल, अरविन्द्र पाण्डे, कृष्ण पाण्डे, गोपाल श्रेष्ठ, हिमाल नेपाल, चुरामणी पोखरेल, धनबहादुर रायमाझी, पूर्ण भण्डारी, शकर घर्ती, सुजन कार्की, संजय घले, पृथ बारघरे, जंगबहादुर थापा, भीमबहादुर बारघरे, रोजी शेर्पा, तुल्सी पोखरेल र सुनिसरा दर्लामी चयन भएका छन्। जिल्ला कमिटी घोषणा सभामा हाल ७५ सदस्यीय रहेकोमा जिल्ला कमिटी बैठकले थप ५० जना जिल्ला कमिटी सदस्य थप गरी १ सय २५ सदस्यीय कमिटी बनाउने नव निर्वाचीत अध्यक्ष खिमानन्द पाण्डेले बताए। भेलाले लेखनाथ पोखरेलको संयोजकत्वमा ६ सदस्यीय सल्लाहकार समिती गठन गरेको छ। जसको सदस्यमा पदमप्रसाद अर्याल, चन्द्रकान्त पोखरेल, वसन्त श्रेष्ठ, विष्णुप्रसाद खनाल, कर्णबहादुर सुनार र पिताम्वर कँडेल रहेका छन्। कार्यक्रममा नेकपा एसका केन्द्रीय सदस्य सोमप्रसाद पाण्डेले पाटी फुटबाट बचाउन अन्तिम प्रयासमा जुटेको भए पनि केपी ओलीको दम्भ घमण्ड र व्यक्तिवादी सोचका कारण असफल भएको बताए। भदौ ८ गते राती १२ बजेसम्म केपी ओलीसँग बालकोटमा वार्ता गरी तत्काल माधव नेपाल लगायतलाई गरिएको कारवाही फिर्ता भएको भए पाटीमा विद्रोह गर्ने अवस्था आउने थिएन र भदौ ९ गते एकीकृत समाजवादी गठन हुने थिएन, यसको लागि आफूले अन्तिमसम्म प्रयास गरेको सांसद पाण्डेले बताए। एकिकृत समाजवादीलाई देशको ठुलो पाटी बनाएर जाने सांसद पाण्डेले दावी गरे।"
पेरुका कम्युनिस्ट नेता गोन्जालोको कारावासमै निधन,"लिमा: पेरुका कम्युनिस्ट नेता अबिमाएल गुजमन 'गोन्जालो'को जेल जीवन बिताइरहँदा ८६ वर्षको उमेरमा निधन भएको छ । १९९२ मा समातिएका उनले राज्यबाट आतंककारीको रुपमा सिंगो जीवन जेलमै बिताए । शनिबार सैनिक अस्पतालमा उनको निधन भएको अन्तर्राष्ट्रिय मिडियाले जनाएका छन् । संसारभर चर्चा पाएको पेरुको कम्युनिस्ट आन्दोलन 'साइनिङ पाथ' को नेतृत्व गरेका गोन्जालो सशस्त्र विद्रोह गरे वापत समातिएका थिए । केही केही दिनदेखि उनको स्वास्थ्य निकै बिग्रिएपछि अस्पताल लगिएको थियो । स्थानीय समय अनुसार शनिबार बिहान ६ बजेर ४० मिनेटमा उनको निधन भएको हो । दर्शनका प्राध्यापक समेत रहेका गोन्जालो १९६० को दशको अन्त्यतिर चीन समेत पुगेका थिए । र त्यहाँ उनी माओ त्सेतुङको सांस्कृतिक क्रान्तिबाट प्रभावित भएको समेत बताइन्छ । गोन्जालोले पेरुमा पनि माओको बिचारलाई वर्ग युद्धमार्फत लागु गर्ने भनी १९८० मा सुरु गरेका थिए । उनले पेरुमा किसान र कट्टरपन्थी विद्यार्थीहरुलाई समेट्दै साइनिङ पाथ नामको विद्रोही समूह बनाएर सशस्त्र आन्दोलन सुरु गरेका थिए । पेरुमा १९८० देखि २००० मा साइनिङ पाथको आन्तरिक संघर्षको क्रममा ६९ हजार मानिस मारिएका थिए । गोन्जालोका अनुयायीहरु उनलाई मार्क्स, लेनिन र माओपछिको आदर्श नेताको रुपमा मान्ने गर्छन् । अर्थात् उनलाई मार्क्सवादको चौथो नेतृत्व मान्ने गर्छन् । सान अगस्टिन विश्वविद्यालयमा उनले कानून र दर्शन अध्ययन गरेका थिए । उनी एक आदर्शवादी र अध्ययनशील नेता मानिन्थे । उनी १९९२ मा पक्राउ परेपछि उनलाई यहाँको सरकारले आजीवन कारावासको फैसला गरेको थियो । त्यसलगत्तै पेरुको साइनिङ पाथ आन्दोलन पनि तहसनहस बन्न पुगेको हो । १९९२ मा राजधानी लिमामा २५ जना मारिने गरी भएको कार बम हमलाको आरोपमा समेत २०१८ मा गोन्जालोमाथि दोस्रो पटक आजीवन कारावासको फैसला सुनाइएको थियो । गोन्जालोले दुई बिहे गरेका थिए । दुबै महिला साइनिङ पाथका नेत्री थिए ।"
१० किशोरीले दुई हप्तामै बनाए ५ फिल्म,"काठमाडौँ: १० जना किशोरीले दुई हप्तामै फिल्म तयार गरेका छन् । किपालय प्रडक्सनले प्लान इन्टरनेसनलको गर्ल्स गेट इक्वेलअभियान अन्तर्गत फिल्म मेकिङ कार्यशालामा भाग लिएका १० किशोरीले दुई हप्तामा नै फिल्म बनाएका हुन् । एक महिना सिकेकै भरमा उनीहरुले फिल्म बनाएका हुन् । शुक्रबार नेपाल चलचित्र विकास बोर्डको हलमा उनीहरूले बनाएका ५ फिल्म प्रदर्शन गरेका थिए । वुमन मेक फिल्मस्शीर्षकमा गरिएको यो तालिमलाई अस्कर इन्टरनेसनल कलेज र विकास बोर्डले पनि सहयोग गरेका थिए । नेपाली फिल्महरूमा महिलाको चरित्र चित्रण अस्वभाविक र यथास्थितिवादी रहेको टिप्पणी हुने गरेको आयोजक किपालयले बताएका छन् । महिला सम्बन्धी थुप्रै स्टेरियोटाइपचिर्न र फिल्मनिर्माणमा महिलाको संख्या बढाउने उद्देश्यले कार्यशाला गरेको आयोजक किपालयको भनाइ छ । किपालयकी प्रोजेक्ट हेड आश्मा पोखरेलले कार्यशालाका लागि देशभरबाट आवेदनमा गरेकी थिइन् । कार्यशालाका प्रोजेक्टको अर्डिनेटर नवविजय श्रेष्ठले सैद्धान्तिक र प्रायोगिक दुवै विधिको प्रयोग गरी किशोरीलाई फिल्म मेकिङमा दीक्षित गर्ने प्रयास गरेका थिए । एक महिना लामो तालिम आफैँमा प्रगतिशील दृष्टिकोण भएको जहाँ १८ देखि २४ वर्षसम्मका किशोरीले नेपाली समाजको बनावटमाथि रचनात्मक प्रश्न गर्ने शिल्प सिकेको श्रेष्ठले बताए । यी पाँच चलचित्रको प्रदर्शनले महिला चलचित्रकर्मीलाई आफ्नो क्षमता देखाउन राम्रो मञ्ंच प्रदान गर्नुका साथै आत्मविश्वासी बनाएको उनले भने । कार्यशालामा आश्रुती त्रिपाठी, प्राधान्या योञ्जन, एन्जला चौधरी, पुष्पा जोशी, पूर्णिमा महर्जन, अम्बिका भण्डारी, अस्मितालावती, श्रीषा कुँवर, मीरा खड्का र ज्योति बेलबासे सहभागी थिए । कार्यशालामा १० किशोरीले प्राविधिक ज्ञान मात्र नभएर, महिलासँग जोडिएका सामाजिक तथा घरेलु मुद्दालाई कसरी पर्दामा उतार्ने भन्नेबारे पनि ज्ञान लिएका थिए । १० जनाले ५ समूहमा विभक्त भई बनाएका फिल्ममा उनीहरूले ५ फरक महिलाको जिन्दगीलाई फिल्मको आकार दिएका थिए । यौनकर्मीको कथामा फिल्म बनाएकी पुष्पा जोशीले कार्यशालाले आफूलाई फिल्म बनाउने कला मात्र नसिकाएर महिलाका मुद्दालाई लेन्सको आँखाले कसरी हेर्न सकिन्छ भन्ने पनि ज्ञान दिएको बताइन् । उनीहरूलाई राजन कठेत, रजिला श्रेष्ठ, बबिन दुलाल लगायतले प्रशिक्षण दिएका थिए । किशोरीलाई प्रशिक्षण दिएका राजन कठेतले कार्यशालाले फिल्म बनाउने सीपसँगै किशोरीमा समाजसँग घुलमिल हुने गुणको पनि विकास गराएको धारणा राखेका थिए ।"
अमेरिकामा आतंकवादी आक्रमणपछि कसरी बदलियो संसार ?,"अस्मिता खड्का काठमाडौँ: सन् २००१ सेप्टेम्बर ११ मा आक्रमणकारीहरुले अमेरिकी यात्रुबाहक विमानलाई नियन्त्रणमा लिए । संयुक्त राज्य अमेरिकाको पूर्वी भागमा उडिरहेका विमान एकपछि अर्को गर्दै अपहरणमा परे । विमान अपहरणमा पारेर आक्रमणकारीहरुले न्यूयोकर्कको ट्वीन टावर (दुई गगनचुम्बी भवनवर्ल्ड ट्रेड सेन्टर)मा ठोकिदिए । दुईवटा विमानमार्फत अपहरणकारीहरुले सुरुमा स्थानीय समयअनुसार बिहान ८ बजेर ४६ मिनेटमा नर्थ टावरमा आक्रमण गरेका थिए भने दोस्रो विमान स्थानीय समयअनुसार बिहान ९ बजेर ३ मिनेटमा साउथ टावरमा आक्रमण गरेका थिए । सन् १९६० र ७० को दशकमा निर्माण भएका ट्वीन टावर करिब १ घण्टा २ मिनेटको अन्तरालमै धुवाँको मुस्लोमा परिणत भए । उक्त आक्रमणमा हजारौँ मानिसले ज्यान गुमाए । ९११ वा सेप्टेम्बर ११ ले परिचित उक्त घटना अमेरिकीहरुलाई लागि मात्र नभई समग्र विश्वका लागि शताब्दीको दर्दनाक घटना बन्यो । अपहरणकारीहरुले सो विमान प्रयोग गरी अमेरिकी संसद भवनमा आक्रमण गर्ने लक्ष्य राखेको आशंका विश्लेषकहरुले गरे । हजारौँको ज्यान गुम्यो सेप्टेम्बर ११ को घटनामा विमान अपहरणकारी सहित ३ हजारभन्दा बढीले ज्यान गुमाए । जसमध्ये करिब ४ सय प्रहरीले ज्यान गुमाएका थिए भने करिब ६ सय अग्नी नियन्त्रकले ज्यान गुमाएका थिए । अपहरणमा परेका चारवटै विमानमा सवार सबै यात्रुहरुको घटनास्थलमै मृत्यु भएको थियो । न्यूयोर्कस्थित स्वास्थ्य विभागका अनुसार उक्त हमलापछि देखिएको स्वास्थ्य जटिलताका कारण प्रहरी र उद्धारकर्मीसहित करिब १ हजार मानिसको मृत्यु भएको थियो । ट्वीन टावर हमलापछिको हताहतमा मारिनेमा करिब ७० भन्दा धेरै देशका मानिस थिए । पहिलो विमानमार्फत आक्रमण गर्दा नर्थ टावरमा १७ हजारभन्दा बढी मानिसहरु रहेको र तीमध्ये कोही पनि जीवित नरहेको बताइएको थियो । प्रहरीले टावरको भग्नावशेषबाट १८ को जीवितै उद्धार गरेको थियो । हमलामा हजारौँ मानिस घाइते भएका थिए । हमलापछि अमेरिकाका हजारौँ सैनिक र नागरिकहरुको काम गर्ने समय तालिकामा बदलाव आयो । बीमा कम्पनीलाई नोक्सान सन् २००१ सेप्टेम्बर ११ मा अमेरिकाको आतंककारी हमलामा अमेरिकाले आफ्ना निर्दोष नागरिक र विभिन्न सेवादेही कर्मचारीलाई क्षणभरमै गुमायो । तर अमेरिकी बीमा उद्योगको लागि भने सो नोक्सान सावित बन्यो । इन्सुरेन्स इन्फर्मेसन इन्स्टिच्युटको एक रिपोर्टअनुसार मानवनिर्मित मानिएको उक्त विनाशकारी हमलामा २५ बिलियन डलरको इन्सुरेन्सको क्षति भएको छ । मानवनिर्मित घटनामध्ये संसारको सबैभन्दा महंगो बीमा तिर्नेमा सेप्टेम्बर ११ मानिन्छ । को थिए आक्रमणकारी उक्त आक्रमणको मुख्य योजनाकार इस्लामिक संगठन अल कायदा समूह रहेको निश्कर्ष अमेरिकाले निकालेको थियो । ओसामा विन लादेन नेतृत्वको अलकायदाले अफगानिस्तानबाट योजना बुनेको अमेरिकी बुझाइ थियो । उक्त घटनाको एक महिनापछि तत्कालीन अमेरिकी राष्ट्रपति जर्ज डब्ल्यु बुसले अन्तर्राष्ट्रिय गठबन्धनको सहयोग माग्दै अल कायदा संगठन उन्मुलनको घोषणा गरेका थिए । लगत्तै ओसामा विन लादेनको खोजी र अलकायदाको उन्मुलनमा अमेरिकाले अफगानिस्तानमा आफ्नो सेना खटाएको थियो । पछि २०११ मा अमेरिकी सेनाले ओसामा विन लादेनलाई पाकिस्तानमा हत्या गरेको थियो भने हमलाका मुख्य योजनाकार खालिद शेख महम्मद भने अझै पनि अमेरिकी हिरासतमा छन् । २० वर्षपछि संसार कसरी परिवर्तन भयो ? सेप्टेम्बर ११ मा मरेकाहरुको सम्झनामा शनिबार अमेरिकाले २० औं स्मृति दिवस मनाउँदै छ । अमेरिकाका विभिन्न स्थानमा स्मृति कार्यक्रम आयोजना गरिएको छ । विभिन्न स्थानीय सञ्चारमाध्यमले लाइभ सेवा प्रशारण गरेका छन् । स्मृति दिवसको अवसरमा अमेरिकी राष्ट्रपति जो बाइडेनले सो हमलामा परी मृत्यु हुनेहरुलाई सम्झिँदै सलामी दिए । शनिबार साँझ राष्ट्रपति बाइडेन र पूर्व राष्ट्रपति बाराक ओबामा आक्रमण भएको घटनास्थल पुग्नेछन् । आतंककारीविरुद्ध अफगानिस्तानमा युद्धको थालनी गर्ने तत्कालीन राष्ट्रपति जर्ज डब्ल्यु बुसले पनि घटनामा मारिएका क्रु मेम्बरसहित हजारौँ मानिस र त्यसपछिको युद्धमा मारिएका सैनिकहरुको सम्झना गर्दैछन् । साथै पूर्व अमेरिकी राष्ट्रपति डोनाल्ड ट्रम्प पनि स्मृति सभामा उपस्थित हुँदैछन्। उक्त घटनाको २० औं स्मृति दिवसलाई विशेष मानिएको छ । विभिन्न अन्तर्राष्ट्रिय सञ्चारमाध्यमहरुले सेप्टेम्बर ११ को घटनालाई एकपटक पुन स्मरण गर्दै विशेष कभरेज गरेका छन् । विशेष सम्पादकीय र विश्लेषण प्रकाशित गरेका छन् । सो घटनाको विगत दुई दशक अर्थात् २० वर्षपछि संसार कसरी परिवर्तन भयो त ? घटनापछि अमेरिकाले कसरी बदला लियो ? सेप्टेम्बर ११ को बदलामा अमेरिकाले विश्वव्यापी रुपमा आतंकवादविरुद्ध युद्ध सुरु गर्यो । आफ्नो मिसन प्राप्तीका लागि अमेरिकाले विभिन्न स्तरमा काम गर्यो । आतंकविरुद्धको हाम्रो युद्ध अल कायदाबाट सुरु भए पनि यसैमा अन्त्य हुने छैन उक्त हमलापछि सेप्टेम्बर २० मा अमेरिकी पूर्व राष्ट्रपति जर्ज डब्ल्यु बुसले भनेका थिए, संसारका हरेक आतंकवादी समूहको अन्त्यविना यो युद्ध रोकिनेवाला छैन । सेप्टेम्बर ११ अर्थात् बदलामा अमेरिकाले सुरु गरेको युद्धको नयाँ अध्याय । सेप्टेम्बर ११ पछि अमेरिकाले अफगानिस्तान र इराकमा मात्र युद्धको सुरुवात गरेन आतंकवादविरुद्ध विश्वयुद्धनै सुरु गर्यो । चाहे युद्धबाट कम क्षति पुग्ने पूर्वाधार विकास होस्, प्रविधि विकास होस् या आतंकवादविरुद्ध अमेरिकाले हरेक क्षेत्रमा युद्धस्तरमा काम थाल्यो । अलजजिराको लागि हमिद दावशीले लेखेका छन्, तथाकथित आतंकवादविरुद्धको युद्धले द्रुत र हिंसात्मक गति लियो । ट्वीन टावर हमलापछि अमेरिकाले हिंसात्मक रुपमा बदला लियो । ९११ मा अमेरिकाले के त्रास र दुख भोगेका थिए र ? त्योभन्दा बढी दुख र त्रासमा अफगान र इराकी नागरिकहरु बाँचिरहेका छन् । उक्त घटनापछि अमेरिकाले जे जस्तो कदम चाल्यो त्यसले केवल शुन्यता हात पार्यो । अमेरिकी इतिहासमा हालसम्मकै सबैभन्दा लामो युद्ध हो, अफगानिस्तान युद्ध । २० वर्षे अवधिमा ६९ हजार अफगान सुरक्षा बल र करिब ५१ हजार अफगान नागरिक मारिए । अमेरिकी नेतृत्वको इराकमा पनि १० हजारभन्दा बढी नागरिक मारिए भने अमेरिकाको खर्बौँ डलर युद्धमा खर्च भयो । सो अवधिमा हजारौँ अमेरिकी सेनाले ज्यान गुमाए । अमेरिकले शक्तीमार्फत अलकायदाको अस्तित्व समाप्त गर्न सक्ला अथवा कमजोर बनाउन सक्ला तर अलकायदा जस्तै विचारधारा बोकेका अफ्रिका, मध्यपूर्वी मुलुक र एसियामा छरिएर रहेका समूहहरुको अमेरिकाले के गर्छ ? अलजजिराकै लागि स्तम्भकार क्रिस मुडीले लेखेका छन्, अल कायदासँग विचारधारा मिल्ने विभिन्न संगठनहरु अहिले अफगानिस्तान, मध्यपूर्वी मुलुकमा मात्र सिमित छैनन् । ती संगठन यतिबेला संसारको विभिन्न भूगोलमा छरिएर बसेका छन् । जुन अमेरिकी लडाकुको आगामी दिनमा झनै चुनौतीपूर्ण बन्दै जानेछ । उक्त घटनाले संसारमा पूर्वाधार, आर्थिक, सुरक्षा निकाय आदि क्षेत्रमा उथलपुथल मच्चायो, विशेषगरी शक्ति राष्ट्रबीच । उक्त घटनापछि अमेरिकाले खर्बौँ डलर युद्धमा खर्च गर्यो । यता संसारकै शक्तिशाली मुलुक चीनको नाम पनि उक्त घटनामा जोडियो, आर्थिक रुपमा । आतंकवाद विरुद्धको अमेरिकी युद्धले चीनलाई तिब्र उदय हुने अवसर प्राप्त भयो । यद्यपि यो बुझाइको खण्डन गर्दे चीनको सरकारी सञ्चारमाध्यम ग्लोबल टाइम्सले सम्पादकीय मार्फत भनेको छ, अमेरिकाको मुख्य उद्देश्य चीनको उदय गर्नु नभई आतंकारीहरुको विनाश गर्नु थियो । त्यसैले यता चीनको उदय हुनु र उता अफगानिस्तानमा अमेरिकाले २० वर्ष लामो युद्धको कुनै सम्बन्ध छैन । अमेरिकाको कारण चीनको उदय भयो भन्ने बुझ्नु संसारको भ्रम हो । चीनको उदय हुनुमा अन्य विभिन्न कारक तत्वहरु छन् । चीनको अर्थतन्त्र सुदृढ बन्नुमा र चिनियाँ नागरिकको जीवन समृद्ध बन्नुमा आन्तरिक कारक तत्वहरु छन् । यद्यपि, ग्लोबल टाइम्सले सेप्टेम्बर ११ को घटनालाई दर्दनाक घटनाको रुपमा व्याख्या गरेको छ । उक्त घटना भएको दुई दशकपछि अमेरिकाले पनि चीनसँग आफ्नो सम्बन्ध सुधार्नमा इच्छुक रहेको उल्लेख गरेको छ । सेप्टेम्बर ११ पछि अमेरिकाले सिख, मुस्लिम, पश्चिम एसिया र दक्षिण एसियाली समुदायका मानिसलाई घृणा गर्न थालेको र विशेषगरी मुस्लिम र शिखविरुद्ध जातीय हिंसाका विभिन्न घटनाहरु बढाएको आलोचकहरु बताउँछन् । (एजेन्सीहरुको सहयोगमा)"
"मोबाइल चोरेर भागेपछि, पैसा माग्दै अपहरणको धम्की","विराटनगर: मोरङको सुन्दरहरैँचा नगरपालिका९ का टीकाचन्द्र खत्री काम विशेषले भदौ १७ गते झापाको बिर्तामोड पुगे । वर्षा भइरहेकाले बिर्तामोड नगरपालिका२ रामचोकको एउटा नास्ता पसलमा ओत लागे । त्यहीँ भेटिएका एक युवकले आफ्नामा ब्यालेन्स सकिएको भनेर घरमा फोन गर्नलाई भन्दै उनको मोबाइल मागे । मोबाइल हात पारेपछि मनोज कार्की नाम बताउने अपरिचित युवक टीकाचन्द्रलाई छल्दै त्यहाँबाट भागे । त्यही मोबाइलमा सुरक्षित रहेका नम्बरहरुमा फोन गर्दै बारम्बार आफन्तहरुलाई धम्क्याउन थालेपछि उनले भदौ २१ गते इलाका प्रहरी कार्यालय अनारमनीमा निवेदन दिए । मबाट लगिसकेपछि मोबाइल चालू छ, बन्द गरिएको छैन, खत्रीले भने, उल्टै सेटमा सेभ भएको आफन्त र साथीभाइको नम्बरमा त्यही मोबाइलबाट फोन गर्दै धम्क्याउन थालियो । अपशब्द प्रयोग गर्दै फोनबाट धम्की आउन थालेपछि आफू तनावमा परिरहेको गुनासो उनको छ । मोबाइल सेटसहित लिएर गएको नम्बरमा फोन गर्दा ती युवकले नै उठाउँछन्, खत्री भन्छन्, मोबाइल फिर्ता गर्न आग्रह गर्दा पैसा माग्दै अपहरणको धम्की दिन्छन् । उनका अनुसार पैसा माग्दै नदिएमा तेरी श्रीमती (पत्नी)लाई अपहरण गरिदिन्छु भनेर गुन्डाहरुको नाम लिँदै धम्क्याउने काम भइरहेको छ । आफ्नै मोबाइल लिएर भागेका युवाबाट जुनसुकै बेला पनि असुरक्षाको खतरा रहेको खत्रीले बताए । मोबाइलमा आफन्त र साथीभाइका नम्बर सुरक्षित छन् । विगतदेखि नै प्रयोग गरेको सीम पनि त्यही सेटमा छ, उनले भने, मेरै मोबाइलबाट नम्बर छानिछानि आफन्तलाई फोन गरेर धम्क्याउँछन् । कुनै घटना पो गराइदिने हुन् कि भन्ने तनाव भइरहेको छ । फोन नम्बरका कारण आफन्तले पनि विश्वासमा परेर भने अनुसार गरिदिनसक्ने भएकाले झन् ठूलो पीडा भइरहेको उनको गुनासो छ । पैसा माग्दै आफन्तहरुलाई धम्कीपूर्ण फोन आइरहेको छ, उनले भने, बोलाएर कुनै घटना गरिदिने र विश्वासमा पार्दै पैसा नै लगिदिने हुन्कि भन्ने चिन्ता थपियो । टीकाचन्द्रका भतिज अर्जुन खत्रीसँग पनि ती युवकले फोनमा पैसा मागे । तपाईंको काका बिरामी भएर मैले अस्पतालमा भर्ना गरिदिएको छु । चाँडो पैसा लिएर आउनूपर्ने भयो भनियो, अर्जुन भन्छन्, आत्तिदै बुझ्दा त काकालाई ठीकै रहेछ । मोबाइल लिएर फरार भएका युवकले पो झुठो कुरा गरेर पैसा धुत्न खोजेको देखियो । त्यसपछि पनि विभिन्न धम्की आइरहेको उनको भनाइ छ । फोनमा आफूलाई पनि पैसा माग्दै धम्क्याइएको एक प्रहरीले बताए । मोबाइल अन नै छ, ती प्रहरी भन्छन्, फोन गरेर फिर्ता दिनुपर्यो भन्दा पैसा लिएर आउनू अनि मात्रै दिन सकिन्छ भनेर धम्क्याउँछन् । घटनाको विश्लेषण गर्दा मोबाइल लगेर फिरौती असुल्न खोजेजस्तो देखिन्छ । एक युवकले फोन गर्नभन्दै मागेको मोबाइल लिएर भागेको विषयले यति ठूलो रूप लिइसक्दा पनि प्रहरीले भने घटनामा चासै दिएको छैन । निवेदन दिएको चार दिन बितिसक्दा पनि ती युवकको पहिचान र पक्राउमा प्रहरीले चासै नदिँदा आफू तनावमा परेको गुनासो टीकाचन्द्रको छ । ती युवकलाई प्रहरीले नै पो संरक्षण दिइरहेको छ कि भन्ने आशंका उनका आफन्तले गर्न थालेका छन् । मोबाइल फिर्ता नभए पनि हुन्छ । आफन्तलाई फोन गरेर धम्क्याउन थालेपछि समस्या भइरहेको छ, टीकाचन्द्रले भने, निवेदन दिन जाँदा नै एक जना असइ (सहायक निरीक्षक)ले यो मोबाइलबाट कुनै अपराध भयो भने तपाईंलाई केही हुँदैन भन्ने जवाफ दिए । प्रहरीले सुरुदेखि नै घटनामा बेवास्ता गरिरहेको छ प्रहरीले निवेदन दर्ता भए पनि यस्ता सानातिना कुरा हेर्न भ्याइँदैन भनेर निराश बनाउँदै फर्काइदिएको उनको गुनासो छ । अझ प्रहरी कार्यालयबाट भोलिपल्ट फोन आएपछि उनी झस्किए । एक जना महिला प्रहरीले तपाईंको निवेदन दर्ता भएको रहेनछ भनेर फोन गरेको टीकाचन्द्र सुनाउँछन् । प्रदेश १ प्रहरी प्रमुख डीआईजी अरुणकुमार बिसीले यो घटनालाई गम्भीर रूपमा हेरेर कारबाही प्रक्रिया अघि बढाउन अनारमनी प्रहरी प्रमुख डीएसपी सन्तोष आचार्यलाई दुई पटक निर्देशन दिइसकेको बताए । प्रहरीले बेवास्ता गर्दा र चासो नराख्दा सामान्य ठानिएका विषयले ठूला अपराध भइरहेका कैयौं उदाहरण छन्, नेपाल प्रहरीका एक अधिकारी भन्छन्, पैसा माग्ने र अपहरण गर्ने धम्की आइसक्दा पनि सुतेर बस्नु प्रहरीको गैरजिम्मेवारी र बदमासी हो । मोबाइल अन नै रहेकाले लोकेसन ट्रयाक गरेर तत्काल पक्राउ गर्नुपर्नेमा प्रहरी संवेदनशील नहुँदा जटिल परिस्थिति आउनसक्ने उनको भनाइ छ । अपराधिक प्रवृत्तिमा चनाखो हुनुपर्ने प्रहरीले नै ठूलो लापरबाही गरिरहेको पाइयो, उनले भने, प्रहरीले तदारुकता नदेखाउँदा न्याय माग्न गएकाहरु थप पीडित हुनुपर्ने अवस्था आउनू अत्यन्तै दुःखद् हो । बेलैमा ध्यान नदिएर सामान्य ठानिने यस्ता कुराले अपराधको रूप लिँदा विवादमा परेर सिंगो प्रहरी संगठनकै बदनाम भइरहेको उनको भनाइ छ । इलाका प्रहरी कार्यालय अनारमनीका डीएसपी सन्तोष आचार्यले घटनालाई प्रहरीले नजिकबाट नियालिरहेको दाबी गरे । कोहीकसैले भन्नेवित्तिकै प्रहरीले हतारहतार काम गर्नुपर्छभन्ने छैन । काम गर्ने आफ्नै तरिका छ, अन्नपूर्णसँगको टेलिफोन सम्पर्कमा उनले भने, प्रक्रिया अघि बढाएका छौँ । कारबाही विस्तारै हुँदै जाने कुरो हो । उनले मोबाइल सेवा प्रदायक कम्पनीले सहयोग नगर्दा प्राविधिक पक्षको अनुसन्धान हुन नपाएको पनि बताए ।"
तीजको नाच हेर्न गएकी किशोरीमाथि सामुहिक बलात्कार,दाङ : दाङमा तीजको नाच हेर्ने गएकी एक किशोरीमाथि सामुहिक बलात्कार भएको छ। बंगलाचुली गाउँपालिका वडा नम्बर ७ मा तीजको नाच हेर्न गएकी १७ वर्षीया एक किशोरीमाथि सामुहिक बलात्कार भएको हो। ती किशोरी २३ गते बुधबार राती तीजको नाच हेरेर फर्किने क्रममा सोही गाउँपालिका एक्लाबर नजिक जंगलमा तीन जनाको समुहले बलात्कार गरेको जिल्ला प्रहरी कार्यालय दाङका प्रमुख तथा एसपि सुरेशप्रसाद काफ्लेले जानकारी दिए। बलात्कार गरेको खबर प्राप्त हुनासाथ प्रहरी चौकी हाँसीपुरबाट खटिएको प्रहरीको टोलीले बलात्कार गर्ने तिनै जनालाई नियन्त्रणमा लिएको र उनीहरुको नाम भने सार्वजनीक नगरेको एसपि काफ्लेले जनाए।
स्वतन्त्रता भएन भने कमेडियन बन्न सकिँदैन,"काठमाडौँ: तपाईँ १६ मिनेटमा दुनियालाई प्रभाव पार्ने गरी के गर्न सक्नुहुन्छ ? चितवनकी सीता न्यौपानेले १६ मिनेटको एउटा 'स्ट्यान्ड अप कमेडी'बाट धेरै दर्शकलाई आफ्नो प्रशंसक बनाइन् । मध्यम वर्गीय परिवारका समस्या र व्यवहारलाई उनले कमेडीको कन्टेन्ट बनाएकी थिइन् । त्यसैले त सीताको 'मिडल क्लास प्रब्लम्स' ४ महिनासम्म आइपुग्दा 'नेपग्याज्म'को आधिकारिक युट्यूबबाट झण्डै १० लाखले हेरिएको छ । ३५ हजार भन्दा धेरैले कमेन्ट गरेका छन् । 'मिडल क्लास प्रब्लम्स'मा उनले सहरमा बसोबास गर्ने आम मानिसको चिन्तनको दायरा, उनीहरुका खुसी, चिन्ता र समस्यालाई सीताले रोचक शैलीमा प्रस्तुत गरेकी छन् । केही वर्षयता स्ट्यान्ड अप कमेडीमा नयाँ अनुहार र कन्टेन्ट त धेरै देखिएका छन् । तर ती नयाँहरुमध्ये सीताको शैली भिन्न र मौलिक छ । उनको कमेडीले धेरैलाई छुनुको कारण उनले आम मान्छेका चासो र ससाना समस्यालाई रोचक पाराले प्रस्तुत गरेकी छन् । त्यसो त सीता पहिलो कमेडी 'के हेरेको बे' बाटै चिनिन थालेकी हुन् । तर मिडल क्लास प्रब्लम्सबाट उनले जे कुरा समाजलाई सुनाइन् त्यो धेरै हदसम्म मौलिक, यथार्थपरक र गहिराइसम्मै पुगेको थियो । विशेषगरी स्ट्यान्ड अप कमेडीमा महिलाहरुको उपस्थिति थोरै छ । तीमध्ये धेरैले सामाजिक, राजनीतिक मुद्दालाई कन्टेन्ट बनाएकै छैनन् । सीता उनीहरुको भीडबाट अलग छिन् । राजनीतिक मुद्दालाई पनि स्ट्यान्ड अप कमेडीको कन्टेन्ट बनाउने थोरै महिलामध्ये सीता एक प्रभावशाली कमेडियन हुन् । उनको 'बाझनीति' त्यसैको एक उदाहरण हो । यससँगै उनले नेपाली कमेडीमै ब्याटलको नयाँ प्रयोग गरेकी छन् । लेखमणि त्रितालसँग उनले गरेको ब्याटल कमेडी छोटो समयमै लोकप्रिय बनेको छ । स्ट्यान्ड अप कमेडीमा ब्याटल गरिएको सम्भवत यो नै पहिलो 'कमेडी दोहोरी' थियो । चितवनदेखि काठमाडौँसम्म: चितवनको मंगलपुरबाट एसएलसीपछि उनी प्लस टू गर्न काठमाडौँ आइन् । माइक्रो बस चढेर काठमाडौँको कलंकी आइपुग्दा सडकछेउमा थुप्रिएको फोहोर र दुर्गन्धले पहिलो पटक उनको स्वागत गरेछन् । 'सोचेको भन्दा फरक भैदियो । कंलकी नजिकै सडकमा थुपारिएको फोहोर, गन्धले नाक खुल्ला गर्न नसक्दा फर्केर चितवन नै जाँउ जस्तो बनाइदियो । सहरभित्र बसेर दुई वर्ष कटाउन एकदम सकस भयो मलाई,' उनी भन्छिन्, 'गाँउ भनेको फिलिङ्स हो भने सहर भनेको बाध्यता हो । मलाई सहरभित्र भिज्न धेरै समय लाग्यो ।' सीता सानैदेखि ठट्टा, रमाइलो गर्ने भएकोले पनि उनलाई सहरभित्र अन्जान व्यक्तिहरुसँग घुलमिल हुन गाह्रो चाँही भएन । काठमाडौँमा पढिन्जेल उनी राम्रोसँग पढ्ने र जागिर मात्रै सोच्थिन् । प्लस टू उत्तिर्ण गरेपछि बिएस्सी गर्न उनी चितवन नै फर्किन् । भरतपुरको वीरेन्द्र बहुमुखी क्याम्पसमा उनले माइक्रोबायोलोजीमा बिएस्सी गरिन् । त्यसपछि फेरि काठमाडौँ आइन् एमएस्सी गर्न । अहिले उनी त्रिभुवन विश्वविद्यालयबाट एमएस्सीको थेसिस गरिरहेकी छन् । कमेडीमा सीताको प्रवेश: माघको चिसो मौसमसँगै उनले स्टयान्ड अप कमेडी नेपग्याज्ममा एप्लाई गरिन् । कमेडी उनको प्यासन नै थियो । सानैदेखि कमेडी शो भनेपछि उनी खाना खाँदा समेत टेलिभीजनमा रमाउँथिन् । स्कुलमा दिनभर साथीहरुसँग रमाइलो गर्थिन् । नेपाली मनोरञ्जन क्षेत्रका महजोडी भनेर परिचित मदनकृष्ण र हरिवंशका प्रस्तुतीले सीतालाई कमेडीमा तानेका थिए । तर पछिल्लो समय उनी कमेडीमा नयाँ विषय खोजिरहेकी हुन्छिन् । उनी समाजलाई रुपान्तरण गर्ने र सन्देशमुलक कमेडीतिर आकर्षित भएकी छन् । 'मलाई धर्म, जात र लिंगलाई जोडेर होच्याएर कमेडी गर्न मन पर्दैन् । समाजलाई मोटिभ हुने खालको कमेडी गर्नुपर्छ । म यस्ता कुरामा सकेसम्म धेरै ध्यान दिएको हुन्छु ।' सीताले भनिन् । अरुलाई होच्याएर र मानहानी हुने खालका प्रस्तुती देखाएर हसाँउनु छैन उनलाई । नेपग्याज्ममा एप्लाई गरेको एक महिनापछि सीतालाई कमेडी अडिसनको लागि भनेर फोन आयो । अडिसनको तयारीका लागि उनीसँग दुई दिन मात्रै थियो । जीवनको पहिलो प्रस्तुति भएकाले पनि सीता अलि नर्भस थिइन् । आत्मबल बढाउन उनले पर्दा पछाडि गीत घन्काएर एकछिन रमाइलो गरिन् । कोरोनाका कारण अडिसनमा पहिले जस्तो भीड थिएन । त्यसैले पनि उनलाई प्रस्तुति देखाउन सहज भएको थियो । 'के हेरेको बे' बाट नै उनले आफ्नो कमेडी प्रस्तुती सुरु गरेकी थिइन् । यसमा उनले नाम जस्तै आफू शालिन नभएको भन्दै नामलाई लिएर सोचाइ बनाउने नेपाली समाजको चिन्तन पद्दतीमाथि व्यंग्य गरेकी छन् । 'नाम जस्तै व्यक्तिको बानी व्यहोरा हुँदैन । सामाजिक संजालमा महिलामाथि गरिने कमेन्ट, म्यासेजबारे उनले प्रस्तुतीमा व्याङग्य प्रहार गरेकी थिइन् । महिला स्वतन्त्रता, अधिकार, बेरोजगारीका कारण निम्ताएका समस्या जस्ता विषयमा उनले अडिसनमा हसाँएकी थिइन् ।' पहिलो कमेडीपछि नै उनलाई फोन, म्यासेज र सामाजिक संजालमार्फत प्रशंसा आउन थालेको थियो । यसले उनलाई झन् उत्साही बनायो । यसलगत्तै सीताले 'मिडल क्लास प्रब्लम्स', 'बाझनीति' सहित धेरै सामाजिक मुद्दाबारे सरकारमाथि पनि व्यंग्य गरेकी छन्। उनको कमेडीलाई धेरैले रुचाए । पहिलो अडिसनबाटै सीतालाई गाउँका छिमेकीले समेत फोन गरेका थिए । 'नानी तिम्रो भिडियो हेरे नि क्या रमाइलो गरेको भन्दै फोन आयो । त्यसपछि मलाई काम गर्ने उर्जा मिल्यो' उनले सुनाइन् । हरेक कमेडियनहरु स्वतन्त्र हुनुपर्ने सीताको तर्क छ । 'हरेक हिवासबाट कमेडियनहरु स्वतन्त्र हुनुपर्छ । स्वतन्त्र भएन भने कमेडियन बन्न नै सकिँदैन । महिलालाई झन् स्वतन्त्रता धेरै आवश्यक छ । कमेडीमा खुल्ला रुपमा प्रस्तुत हुनुपर्ने भएकोले धेरे बोल्नुपर्ने हुन्छ । बोले अनुसारको हाउभाउ दिनुपर्ने हुन्छ । त्यसैले स्टायान्ड अप कमेडीमा महिलाको सहभागिता कम नै छ । महिलाहरुलाई धेरै बोलेको नरुचाउने जस्ता कारणले पनि कमेडीमा महिला कम नै देखिन्छ' सीताले भनिन् । कमेडियन बन्न सामाजिक रुपमा फराकिलो हुन आवश्यक रहने पनि ठान्छिन् उनी । त्यसो त सीताको व्यक्तिगत सन्दर्भमा उनलाई केही सहज छ । परिवारको साथसहयोगले नै यहाँसम्म आइपुगेकी ठान्छिन् उनी । 'मैले अडिसन दिइरहँदा परिवारका कुनै एक सदस्यले ताली पिटे पनि एकदम हिम्मत बढ्छ । त्यसैले सुख दुःखमा परिवारको साथ आवश्यक हुन्छ । तिमी गर म छु भन्ने हुनुपर्छ ।'"
चितवन राष्ट्रिय निकुञ्जमा अर्ना मृत फेला,चितवन : राष्ट्रिय निकुञ्जको पुरानो पदमपुरस्थित खुला खोरमा राखिएको एउटा अर्ना मृत अवस्थामा फेला परेको छ। मृत्युको कारण खुल्न सकेको छैन। निकुञ्जले शनिबार जारी गरेको सूचनामा शुक्रबार पोथी बयस्क अर्ना मृत फेला परेको उल्लेख छ। सोही खोरमा अन्दाजी दुई दिन अगाडि जन्मिएको अर्नासमेत फेला परेको छ। खोरमा १२ अर्ना थिए। यस निकुञ्जमा १२ कोशी टप्पु वन्यजन्तु आरक्षबाट र तीन चिडियाखानाबाट स्थानान्तरण गरी जम्मा १५ वटा अर्ना ल्याईएको थियो। यहाँ ल्याएपछि सात वटा बच्चा जन्मिएका छन्। विभिन्न कारणले १० अर्ना मरेका कारण १२ वटा अर्ना मात्र बाँकी छन्।
कोरोना खोप: बालबालिकाका लागि फाइजरलाई नेपालमा अनुमति,"काठमाडौँ: औषधि व्यवस्था विभागले कोरोना विरुद्ध प्रयोग हुँदैआएको फाइजर खोप बालबालिकाका लागि अनुमति दिएको छ । विभागका महानिर्देशक नारायण प्रसाद ढकालले स्वास्थ्य तथा जनसंख्या मन्त्रालय मार्फत् वितरणका लागि फाइजरलाई अनुमति दिइएको बताए । अन्नपूर्णसँग महानिर्देशक ढकालले भने, सरकारले ल्याएर प्रयोग गर्न फाइजरलाई आपतकालीन अनुमति दिइएको छ । कोभ्याक्स फ्यासीलिटी अन्तर्गत् खोप आउने हो । सरकारले १२ वर्ष उमेर समूमाथिकालाई फाइजर खोप लगाउने तयारी थालेको हो । कोभ्याक्स सुविधा अन्तर्गत् केही दिनमै एक लाख मात्रा फाइजर खोप आइपुग्ने सरकारले जनाएको छ । हालसम्म नेपालमा कोभिसील्ड, भेरोसेल, जोन्सन एण्ड जोन्सन, एष्ट्राजेनेकाले आपतकालीन प्रयोगका लागि अनुमति पाइसकेका छन् ।"
प्रतिस्थापन बजेटको विरोध गर्ने एमाले निर्णय,काठमाडौँ: नेकपा एमालेले शुक्रबार सरकारले ल्याएको प्रतिस्थापन बजेटप्रति आपत्ति जनाउँदै विरोध गर्ने निर्णय गरेको छ । एमाले स्थायी कमिटी बैठकले प्रतिस्थापन बजेट सत्ता पक्षको बल मिच्याइँले ल्याइएको भन्दै आपत्ति जनाएको हो । यस्तै बैठकले प्रतिपक्षि दलसँग सहकार्य नगरिकन प्रतिस्थापन बजेट ल्याएको भन्दै विकासका लोकप्रीय कार्यक्रम कटौती गरेको प्रति आपत्ति जनाएको छ । आइतबार १२ बजे संसदीय दलको बैठकपछि आधिकारिक रुपमा बजेटबारे आधिकारिक धारणा सार्वजनिक गर्ने बुझिएको छ । एमाले स्थायी कमिटी सदस्य योगेश भट्टराईका अनुसार अर्थमन्त्री जनार्दन शर्माले लोकप्रिय कार्यक्रम कटौती गरी प्रतिपक्षको सहमति विना नै जबर्जस्ती बजेट ल्याएको भन्दै विरोध गर्ने निर्णय भएको बताए । एमाले अध्यक्ष एवं पूर्वप्रधानमन्त्री केपी ओलीले यसअघि पनि आफ्नो सरकारले शिलान्याश गरेका १४०० सडक योजना स्थगित गरेपछि वर्तमान सरकारको निर्णयप्रति आपत्ति जनाएका थिए ।
ऋषि पञ्चमीको पूजा गरी सकियो तीज,"पोखरा : नेपाली नारीहरुको महान पर्व तीजको अन्तिम दिन शनिबार ऋषि पञ्चमीका पूजा गरी सम्पन्न भएको छ। कोभिड१९ महामारीका कारण यस वर्ष पनि स्वास्थ्य मापदण्ड अपनाएर तीज पर्व मनाएर सम्पन्न भएको छ। कोरोना महामारीका कारण बन्द रहेका पोखराका अधिकांश शिव मन्दिर कोरोना संक्रमण कम हुँदै गएपछि तीजमा भने खुलेका थिए। स्वास्थ्य मापदण्ड र सामाजिक दूरी कायम गरेर मन्दिर खुला गरिएको थियो। पोखराको फेवाताल किनार केदारेश्वर मन्दिरमा पञ्चमीको पूजा गरिएको छ। हरितालिका तीजमा व्रत बसेका महिलाले विशेषगरी पञ्चमीका दिन विधिपूर्वक स्नान गरी शुद्ध भएर सप्तऋषिको पूजा गर्ने गर्छन्। भाद्र शुक्ल पञ्चमीका दिनमा मनाइने ऋषिपञ्चमीमा महिलाले बिहानै उठेर नित्य कर्म गरी नजिकको नदी, खोला, ताल, तलैया र पोखरीमा गइ ३६५ वटा दत्तिवनले दाँत माझने, गाईको गोबर, माटो एवं खरानी लगाइ स्नान गनर्दछन्। पोखराको फेवाताल किनार स्थित केदारेश्वर शिव मन्दिर परिसरमा शनिबार व्रत बसेका महिलाले पञ्चमीको पूजा गरे। तस्बिरमा पञ्चमीको पूजामा सहभागी। तीजमा मन्दिर परिसरमा रमाउँदै भक्तजन।"
सङ्खुवासभा सामुहिक हत्याका आरोपी पक्राउ : भोलि सार्वजनिक गरिने,"सङ्खुवासभा : सङ्खुवासभाको मादी नगरपालिका१ उम्लिङ खोला गाउँमा सामुहिक हत्यामा संलग्न भएको आरोपमा प्रहरीले एक जनालाई पक्राउ गरेको छ। प्रहरीले हत्यामा संलग्न भएको आरोपमा मादी१ उम्लिङ खोला गाउँका २६ वर्षीय लोकबहादुर कार्कीलाई शनिबार पक्राउ गरेको हो। हत्यामा संलग्न देखिएका लोकबहादुरलाई आइतबार चैनपुरमा पत्रकार सम्मेलनमार्फत सार्वजनिक गर्ने जिल्ला प्रहरी कार्यालय सङ्खुवासभाका प्रहरी प्रमुख प्रहरी नायब उपरीक्षक लालध्वज सुवेदीले जानकारी दिए। इलाका प्रहरी कार्यालय चैनपुरमा हुने पत्रकार सम्मेलनमा प्रदेश नं १ का प्रहरी प्रमुख डीआइजी अरुणकुमार बीसी, सङ्घीय प्रहरी एकाइ कार्यालय धरानका एसपी भीम दाहाल र नेपाल प्रहरीको केन्द्रीय अनुसन्धान ब्युरो (सिआईबी) टोलीका डीएसपी रुगम कुँवरसमेत उपस्थित हुने प्रहरी नायब उपरीक्षक सुवेदीले बताए। गत सोमबार मादी१ उम्लिङको खोला गाउँमा ५२ वर्षीय तेजबहादुर कार्की, ८४ वर्षीया आमा पार्वती कार्की, ५२ वर्षीया श्रीमती कमला कार्की, तेजबहादुरकी बुहारी ३२ वर्षीया रञ्जना कार्की, नाति ११ वर्षीय दीपेन कार्की र नातिनी सात वर्षीया गोमा कार्कीको हत्या भएको थियो। घटनाको अनुसन्धानका लागि प्रदेश नं १ का प्रहरी प्रमुख डिआइजी बीसी, नेपाल प्रहरीको केन्द्रीय अनुसन्धान ब्युरो (सिआईबी) लगायत टोली घटनास्थल आइपुगेको थियो। ठूला अपराधका घटनाको अनुसन्धानमा सक्रिय सिआईबीलाई यो घटनामा पनि सफलता प्राप्त मिलेको छ। प्रहरीले लोकबहादुरको घर नजिकैबाट घटनामा प्रयोग भएको रगतले लतपतिएको कपडा र हथौडा बरामद गरेको जनाएको छ। लोकबहादुर मृतक तेजबहादुरका भतिज हुन्। लोकबहादुरले आफूले तेजबहादुरलाई मात्र मार्न चाहेको बयान दिएका छन् तर घरका अन्य सदस्य पनि आएपछि अरुलाई पनि मार्न बाध्य भएको प्रहरीले जनाएको छ। प्रहरीका अनुसार कार्की डिप्रेशनको औषधि खाइरहेका थिए। लोकबहादुरले आफ्नो संलग्नता स्वीकार गरेको प्रहरीले जनाएको छ। व्यक्तिगत रिसीबीका कारण हत्या भएको प्रहरीले जनाएको छ। सामुहिक हत्या प्रकरणका अनुसन्धानका लागि प्रदेश नं १ का प्रहरी प्रमुख डिआइजी अरुणकुमार बीसी आफैं घटनास्थल आइपुग्नुभएको थियो। डिआइजी बीसी घटनाको अनुसन्धान गर्ने बुधबार घटनास्थलमादी१ खोला गाउँमा आइगेका हुन्। त्यस्तै गरी हत्या प्रकरणका अनुसन्धानका लागि नेपाल प्रहरीको केन्द्रीय अनुसन्धान ब्युरो (सीआईबी) को टोली लिएर डीएसपी रुकमबहादुर कुँवरसहितको टोली मङ्गलबार घटनास्थल आइपुगेको थियो। अनुसन्धानको क्रममा मृतकको घरभित्र खानतलासी गर्दा रु चार लाख ७१ हजार र केही सुनका गरगहना सुरक्षित रूपमा फेला परेको थियो।"
संशोधन गरेर एमसीसी पारित गर्न सकिन्छः माधव नेपाल,"नेपालगन्ज: नेकपा (एकीकृत समाजवादी)का अध्यक्ष तथा पूर्वप्रधानमन्त्री माधवकुमार नेपालले यथास्थिति एमसीसी पारित गर्न नसकिने बताएका छन् । विगतमा एमाले कार्यदलले दिएको सुझाव अनुसार एमसीसी परिमार्जनसहित अनुमोदन गर्न सकिने अध्यक्ष नेपालको जोड थियो । पार्टीको शनिबार बाँके जिल्ला कार्यालयको नेपालगन्जमा उद्घाटन गर्दै कार्यकर्ताले एमसीसीबारे कार्यकर्ताले सोधेको प्रश्नको जवाफ दिँदै अध्यक्ष नेपालले नेपालको स्वाभिमानमा आँच पुग्ने कुनै पनि काम नहुने बताए । नेपाल कुनै पनि क्षेत्रीय राजनीति (आइपीएस)मा संलग्न हुनेछैन । नेपालले असंलग्न परराष्ट्र नीति त्याग्नेवाला छैन । नेपालले छिमेकीहरुसँग शंका पैदा र छिमेकी देशलाई खतरा हुने कुनै पनि सम्झौता गर्नेछैन । तेस्रो देशले के भन्छ बुझ्छौं । चीनले भनिसकेको छ, उनले भने, हामी देशको जनताको स्वामित्वलाई त्याग्ने पक्षमा छैनौँ । विद्युतको लाइन कताबाट लैजाने हो, हामीले निर्णय गर्ने हो । बौद्धिक सम्पत्तिमा नेपालको हक हुनुपर्छ । अडिट गर्न पाइन्छ कि पाइँदैन ? उठेका यी सबै प्रश्नको जवाफ लिखित पाउनुपर्छ । उनले देशको सैन्य गठबन्धन अरुको सुरक्षा घेरामा सुम्पिन नचाहेको बताउँदै एमसीसीका प्रतिनिधिहरुलाई आर्थिक सहयोगको परियोजना मात्र हो भनेर सुनिश्ति गर्न आग्रह गरेका छन् । सर्वोच्च अदालतको जेठ २८ को फैसला अनुसार कारबाहीको औचित्य सकिएको भन्दै उनले एमालेले संसदमा नाटक प्रदर्शन गरिरहेको टिप्पणी गरे । यसअघि शनिबार नै नेता नेपालले नेपालगन्जमा युवा संघ नेपाल लुम्बिनी प्रदेश स्तरीय भेला र पिपुल्स भोलिन्टियर्स घोषणा गरेका थिए । संघका केन्द्रीय सचिव तथा लुम्बिनी प्रदेश अध्यक्ष किशोर थापाको अध्यक्षतामा सम्पन्न घोषणा कार्यक्रममा सङ्घका केन्द्रीय अध्यक्ष नरेश शाही, युवा सङ्घका महासचिव दीपक जिएम,उपमहासचिव सरिता श्रीष, युवा सङ्घ बाँकेका अध्यक्ष कुश्माखर बस्याल लगायतले शुभकामना मन्तव्य राखेका थिए ।"
सहर भर्सेस गाउँका कथा,"न्यूरोडका झाँकी नेपालको ग्रामीण तथा सहरिया परिवेशका सामाजिक र पारिवारिक समस्यामा केन्द्रित छ। सामाजिक विषयवस्तुमा आधारित तुलसीहरि कोइरालाद्वारा लिखित न्यूरोडका झाँकी नेपालको ग्रामीण तथा सहरिया परिवेशका सामाजिक र पारिवारिक समस्यामा केन्द्रित छ। १९ वटा कथा समेटिएको संग्रहमा आपसी बेमेल तथा विभेदको अवस्था, पीडक र शोषकका स्वार्थी प्रवृत्ति, शोषित तथा पीडितका कठिन, संघर्षपूर्ण र दयनीय अवस्थाको सजीव चित्रण गरिएको छ। सामाजिक विभेद, विकृति र विसंगतिको आलोचना गर्दै सुधारको अपेक्षा गरिएको छ। यसका न्यूरोडका झाँकी, ख्वाइँमाया, कुरुवा, बेलायती हाँसो, भुँडे बापूजी, विज्ञापन, चोख्याइएको गाउँ, दसैंको केरा, खातूनी भाउजू, डीभी चिट्ठा सामाजिक कथा हुन्। न्यूरोडका झाँकी कथामा राजधानी सहर काठमाडौंका सडकमा माग्न बसेका थरीथरीका माग्नेका कथा प्रस्तुत गर्दै मागेर खाने संस्कृतिको विकास हुँदै गएको विषय छ। यसले पेसाकै रूप धारण गर्न थालेको भन्दै चिन्ता प्रकट गरिएको छ। कतिपय नारी स्वतन्त्र ढंगले बाँच्न नपाएका र स्वार्थी पुरुषको शोषण सहन बाध्य हुनु परेको देखाइएको छ। कतिपय कथामा आफूमाथि भएको अन्याय र विभेदविरुद्ध विद्रोह गर्दै स्वतन्त्र जीवन बाँच्न संघर्षरत नारी पनि देखिन्छन्। वैदेशिक रोजगारीप्रतिको आकर्षणका कारण आएको पारिवारिक विखण्डन, पति बिदेसिएपछि स्वार्थी पुरुषहरूको स्वार्थको चपेटामा परेकी नारीले भोग्नुपरेको कष्ट तथा पीडाको चित्रण ख्वाइँमाया कथामा गरिएको छ। यसमा केही पुरुषको समूहले पैसाका लागि एउटी महिलालाई झुक्याएर सरोगेट मदर बनाई पैसा असुल्ने जस्तो घृणित कार्य गरेको देखाउँदै मान्छे स्वार्थी बनेका र मानवीय भावना हराउँदै गएको विचार व्यक्त गरिएको छ। कुरुवा कथामा नेपाली समाजमा विद्यमान आर्थिक विषमता, गरिब परिवारका कष्ट तथा पीडाको चित्रण गरिएको पाइन्छ। बेलायती हाँसो कथामा एक पुरुषले गरिब परिवारकी धरतीलाई आफू धनी र अविवाहित भएको देखाई प्रेमजालमा फसाएर बिहे गरेको सन्दर्भ छ। विज्ञापन कथामा गाउँबाट सहर प्रवेश गरेका परिवारका समस्या, सन्तान आआफ्नै काममा व्यस्त हुँदै गएपछि वृद्धवृद्धाले मनको बह पोख्न नपाउँदा मानसिक समस्या बढेको आशय छ। चोख्याइएको गाउँ कथामा देशमा बहुदलीय व्यवस्थाको स्थापना भइसक्दा पनि कतिपय गाउँमा जातीय विभेद कायमै रहेको उल्लेख गर्दै त्यसको आलोचना गरिएको छ। दसैंको केरा र खातूनी भाउजू कथामा नेपाली समाजमा वर्गीय विभेद कायम रहेको चित्रण गर्दै कथाकारले त्यस्तो विभेदको विरोध गरेका छन्। कृतिका कथामा सामाजिक विषयलाई मुख्य रूपमा प्रस्तुत गरिएको छ र यसअन्तर्गत सामाजिक तथा पारिवारिक समस्या, लैंगिक, जातीय, वर्गीय विभेद आदिको यथार्थ चित्रण गर्दै तिनको आलोचना गरिएको छ। नेपाली समाज पितृसत्तात्मक रहेको, पुरुषलाई प्रधानता दिने र नारीलाई विभेद गर्ने गरिएको प्रस्तुति पाइने कतिपय कथा नारी समस्यामा केन्द्रित छन्। कतिपय नारी स्वतन्त्र ढंगले बाँच्न नपाएका र स्वार्थी पुरुषको शोषण सहन बाध्य हुनु परेको देखाइएको छ। कतिपय कथामा आफूमाथि भएको अन्याय र विभेदविरुद्ध विद्रोह गर्दै स्वतन्त्र जीवन बाँच्न संघर्षरत नारी पनि देखिन्छन्। संग्रहका कुरुवा र बिनापार्टीको मान्छे कथामा बालमनोविश्लेषण छ भने ओदानको फेटा, थुइक्क पानीमरुवा, तृष्णा र तृप्ति कथामा यौनमनोविश्लेषण गरिएको पाइन्छ। कुरुवा कथामा लगभग तीन वर्षकी बालिकाको घरप्रतिको मोहले पाठकलाई स्तब्ध पार्दछ। बिनापार्टीको मान्छे कथामा नौदस वर्षको बालकको मनोविश्लेषण गर्दै देशभक्त आचार्य नाम गरेको उक्त बालकमा उच्च देशभक्ति भावना रहेको देखाइएको छ। ओदानको फेटा कथामा छ कक्षामा पढ्दै गरेकी १४ वर्षीया भावनाको मञ्जुरीबिनै बाबुआमाले जबर्जस्ती बिहे गरिदिएका तर आफूभन्दा झन्डै ४० वर्ष जेठो उक्त पुरुषमा आफूले चाहे अनुरूपको शारीरिक अवस्था देखिन्छ। त्यसकारण उसलाई लोग्नेका रूपमा स्वीकारेर बस्न नसक्ने विचार उसले म पात्रसँग यसरी व्यक्त गरेकी छ त्यस्तो घिनलाग्दो बूढोसँग को सुत्छ ? तिमीजस्तो हिसी परेको, खाइलाग्दो र पढेलेखेको भए त कसले मन पराउँदैनथ्यो। मन पराउनलाई हुनुपर्यो नि केही न केही। त्योसँग सुत्नुभन्दा त सेरिएर मर्छु बरु (पृ११४)। त्यसलाई मेरो शरीर छुन कदापि दिन्नँ। मेरो खुसीले बिहे गरेको भए पो। जबर्जस्ती गर्न खोज्यो, त्यसैले अगेनोको तातो ओदान थाप्लोमा घोप्ट्याइदिएँ (पृ११५)। अनमेल विवाह हुनु, उक्त पुरुष आफूले चाहेअनुरूपको युवक र शारीरिक रूपले हट्टाकट्टा नहुनु, उसबाट आफूले यौनसन्तुष्टि प्राप्त गर्न नसक्ने भएपछि लोग्नेको रूपमा स्वीकारेर साथ बस्न चाहेकी छैन भने अन्ततः उसले लोग्ने र उसको घर नै छोडेर हिँडेकी छ। यौन मनोविश्लेषण गरिएको अर्को कथा थुइक्क पानीमरुवा मा दिव्येश्वरी र सीतारामका बीच उमेर मिल्दो बिहे भएको भए पनि दुवैको चाहना नमिलेको, दुवैले एकअर्कालाई आफ्ना निम्ति उपयुक्त नभएको ठानेका र एकले अर्कोलाई दोषारोपण गरेका छन्। दिव्येश्वरीले आफूलाई यौनसन्तुष्टि दिन नसक्ने ठानेर सीतारामलाई नपुंसक भनेकी छ। ऊसँग बस्न नसक्ने भन्दै घर छोडेर हिँडेकी छ। सीतारामले पनि दिव्येश्वरीलाई पत्नीका रूपमा स्वीकारेर जीवन बिताउन चाहेको देखिँदैन। दिव्येश्वरीले छाडेर हिँडेकोमा खुसी भएको र केही वर्षपछि दोस्रो बिहे गरेको छ। यौन मनोविश्लेषणमा केन्द्रित यी कथामा व्यक्तिले जीवनमा भौतिक सन्तुष्टिभन्दा पनि यौनगत र मानसिक सन्तुष्टि चाहन्छ भन्ने कथाकारको दृष्टिकोण अभिव्यञ्जित छ। भूकम्पको निम्तो, बिनापार्टीको मान्छे र शान्तबहादुरको सपना कथामा राजनीतिक विषयवस्तुको प्रस्तुति छ। भूकम्पको निम्तो कथामा माओवादी सशस्त्र द्वन्द्व र शान्ति प्रक्रियापछिको परिवर्तित अवस्थाको चित्रण गर्दै नागरिकलाई बाँडिएको सपनाविपरीत पार्टीमा फुट, गुटउपगुटको अवस्था सिर्जना भएको छ। बिनापार्टीको मान्छे कथामा लोकतान्त्रिक गणतन्त्रको स्थापना भइसकेको तर राजनीतिज्ञहरूमा दलीय तथा व्यक्तिगत स्वार्थ हाबी हुँदै गएको, राष्ट्रिय एकता र देश विकासमा ध्यान नपुगेको भन्दै व्यंग्य गरिएको छ। शान्तबहादुरको सपना कथामा सबै मिलेर लोकतान्त्रिक व्यवस्था कायम गर्दै देश विकासमा जुट्नुपर्ने, तब मात्र सहिदका सपना साकार हुने कथाकारको विचार अभिव्यक्त भएको छ। देशमा भ्रष्टाचारी प्रवृत्ति बढ्दै गएको, भ्रष्टाचार गर्नेले अकुत सम्पत्ति कमाउने तर इमान्दार कर्मचारीलाई भने दैनिक जीवन धान्न नै मुस्किल पर्न थालेको उल्लेख छ। भ्रष्टाचारीलाई संरक्षण गरेर नराखी सबै मिलेर कानुनको कठघरामा उभ्याउनुपर्ने आशय ठूलोबाको कन्तुर र पिलो कथामा अभिव्यञ्जित छ। सामाजिक, राजनीतिक, मनोवैज्ञानिक, प्रशासनिक आदि विषयवस्तुको प्रयोग गरिएका प्रस्तुत संग्रहका धेरैजसो कथामा सहरिया परिवेशको चित्रण गरिएको छ। चरित्रप्रधान, आत्मकथनात्मक शैलीको आधिक्य, सरल भाषिक प्रस्तुति तथा उखानटुक्काको प्रयोगले कथाहरूमा भाषिक मिठास थपेको छ। शिखा बुक्सले प्रकाशन गरेको संग्रहमा समाज सुधारको अपेक्षा गर्दै देश विकासमा जोड दिइएको छ।"
"स्याङ्जामा स्मार्ट लकडाउन, बिद्यालय खोल्न पाइने","स्याङ्जा : स्याङ्जामा स्मार्ट लकडाउन सुरु गरिएको छ। अब बिद्यालय खोल्न पाईने भएको छ। यसअघि जारी निषेधाज्ञाको स्वरुप परिवर्तन गर्दै स्मार्ट लकडाउन गर्ने निर्णय भएको प्रमुख जिल्ला अधिकारी दिपकराज नेपालले जानकारी दिए। स्याङ्जा प्रशासनले शुक्रबार सूचना जारी गर्दै स्मार्ट लकडाउनको स्वरुप परिवर्तन गर्दे असोज १० गते सम्म लम्ब्याइएको छ। पछिल्लो समय कोरोना संक्रमणको जोखिम जिल्लामा कम हुँदै गएकाले स्मार्ट लकडाउन सम्बन्धी कार्यविधि २०७८ बमोजिम आदेश जारी गरिएको सूचनामा उल्लेख छ। स्मार्ट लकडाउनमा स्वास्थ्य मापदण्ड पुरा गरी बिद्यालय सञ्चालन गर्न पाइने भएको छ। मापदण्ड पुरा नगरी बिद्यालय सञ्चालन भएमा अनुगमन गरी कारवाही गर्न स्थानिय तहलाई आग्रह समेत गरिएको छ। जिल्लाको जोखिम विश्लेषणको आधारमा जिल्लामा कोभिड१९ संक्रमणको दर घट्दै गएता पनि संक्रमणको जोखिम कायमै रहेको जनाउदै रोकथाम तथा नियन्त्रणको लागि डिसिसिएमसी तथा जिल्ला सुरक्षा समितिको बैठकले स्मार्ट लकडाउन गर्ने निर्णय गरेको हो। स्मार्ट लकडाउनमा पनि अनावश्यक रुपमा मानिसहरु जम्मा हुने, भिडभाड गर्ने, सभा जुलुस, मेला महोत्सव नगर्नेनगराउने, संक्रमणको जोखिम उच्च भएका स्थानमा भौतिक उपस्थितिमा विद्यालय सञ्चालन गर्न नपाइने, संक्रमणको जोखिम नभएको वा न्यून भएको स्थानमा कोभिड१९ संक्रमण जोखिम नियन्त्रणका लागि स्मार्ट लकडाउन सम्बन्धी कार्यविधि २०७८, कोभिड महामारीको अवस्थामा हुन सक्ने निषेधाज्ञाको प्रकृति अनुरुप शिक्षा विज्ञान तथा प्रविधि मन्त्रालयसँग सम्बन्धित कृयाकलापहरुको कार्यान्वयन सम्बन्धी कार्ययोजना तथा विद्यालय सञ्चालन सम्बन्धी कार्यढाँचा २०७७ बमोजिम विश्लेषण गरी जिल्ला कोभिड व्यवस्थापन समितिसँग समन्वय गरी स्थानीय तहले विद्यालय सञ्चालनको निर्णय लिन सक्नेछन्। यसैगरी, भौतिक उपस्थितिमा विद्यालय सञ्चालन भएका स्थानीय तहहरुले विद्यालय सञ्चालनको नियमित रुपमा अनुगमन गरी स्वास्थ्य मापदण्डको पूर्ण परिपालना हुने वातावरणको सिर्जना गर्ने र कुनै विद्यालयले स्वास्थ्य मापदण्डको पालना नगरेको पाईएमा विद्यालय प्रशासन र व्यवस्थापनलाई जिम्मेवार बनाई स्थानीय तहले आवश्यक कार्वाहीको लागि सिफारिस गर्नेछ। नजिकिदै गरेका चाडपर्वहरु स्वास्थ्य प्रोटोकलको पूर्ण पालना गरी न्यूनतम सहभागितामा सांकेतिक रुपमा मात्र मनाउने, सर्वसाधारण व्यक्ति, समूह तथा संस्था लगायतका निकायहरुबाट आर्थिक, सामाजिक तथा व्यवसायिक गतिविधिहरु संचालन गर्दा नेपाल सरकारले तोकेको स्वास्थ्य मापदण्ड पूर्ण रुपमा पालन गरेर मात्र गर्न पाउने उल्लेख छ। जिल्लामा गत वैशाख २१ गते देखि पटक पटकगरी निषेधाज्ञा जारी छ।"
एकीकृत समाजवादीको केन्द्रीय समिति बैठक मङ्गलबार,"काठमाडौं : नेपाल कम्युनिष्ट पार्टी (एकीकृत समाजवादी)को केन्द्रीय समिति बैठक यही भदौ २९ गते मङ्गलबार काठमाडौँमा बस्ने भएको छ। बैठकमा केही नेताको कार्य विभाजन, देशभर सङ्गठन विस्तारका लागि आवश्यक कमिटी गठन र समसामयिक राजनीतिक अवस्थाका विषयमा छलफल गरिने प्रचार विभाग प्रमुख जगन्नाथ खतिवडाले जानकारी दिए। यसअघि पार्टीले विभिन्न ६ प्रदेशमा इन्चार्ज तोक्नाका साथै केही विभाग गठन गरेर नेताहरुलाई जिम्मेवारी प्रदान गरेको थियो। नेकपा (एमाले)बाट अलग भइ हालै गठन भएको नेकपा (एकीकृत समाजवादी)ले विभिन्न राजनीतिक गतिविधि सञ्चालन गर्ने क्रममा जनवर्गीय सङ्गठन निर्माण गरिरहेको छ। पार्टीको यही भदौ २७ गते गण्डकी प्रदेशको भेला पोखरामा गर्न लागिएको बताइएको छ।"
देशको शृंगार,पूरा हुन्छ अनेक मातृ सपना विश्वस्त आफैं परौँ हाम्रो देश विकास गर्न पहिले आफैँ लगानी गरौँ । बढ्ने तागत सत्य पुत्र धनको आमा ! अलंकारले सारा तान्छ प्रभाव पर्यटकको नेपाल शृंगारले ।। हाम्रो देश अनेकता प्रकृतिमा झर्ना नदी टाकुरा नेपाली जनले छुनेछ चुचुरो बजाउँदा पाखुरा । पालो देश विकासतर्फ चुलिने चुम्दैन धुत्कारले सारा तान्छ प्रभाव पर्यटकको नेपाल शृंगारले ।। सम्झौता नगरी विकास प्रिय हो हामी जुटेमा सदा तान्ने विश्वसमक्ष बन्छ चुचुरो नेपालको सर्वदा । अर्को देश गएर तागत युवा चिन्दैन संसारले सारा तान्छ प्रभाव पर्यटकको नेपाल शृंगारले ।। त्यो चन्द्रागिरि बागमती धरहरा पुग्ने स्वयम्भू धन डुंगा केवलकार पर्यटनको सम्भावना साधन । पार्ने आर्जनमा प्रभुत्व छरितो हाम्रो सुसंस्कारले सारा तान्छ प्रभाव पर्यटकको नेपाल शृंगारले ।। राम्रो लागत राज्य पर्यटनमा हिस्सा भए चढ्दछ घट्दा ब्याज ऋणी युवा लहरमा तान्ने क्रिया बढ्दछ । रोज्दै भर्छ विदेश पर्यटनमा फोहोरको सारले सारा तान्छ प्रभाव पर्यटकको नेपाल शृंगारले ।।
पुल नबन्दा सास्ती,"बेनी : राष्ट्रिय गौरवको कालीगण्डकी कोरीडोरअन्तर्गत बेनीजोमसोमकोरला सडकको बेगखोलामा मोटरेबल र झोलुङ्गे पुल नहुँदा पैदलयात्रु र सवारी साधन जोखिम मोलेर आवतजावत गर्न बाध्य छन्। बाढीले बगाएको ठाउँमा मोटरेबल र झोलुङ्गे पुल पुनःनिर्माण गर्न ढिलाई हुँदा बर्खा याममा बेनीजोमसोम यात्रा गर्ने नागरिकले जोखिम, सास्ति र झञ्जट ब्यहोर्नुपरेको हो। बेनीजोमसोम म्याग्दीको रघुगंगा गाउँपालिकाको तीन वटा र अन्नपूर्ण गाउँपालिकाको सबै वडालाई सदरमुकाम बेनीसँग जोड्ने एक मात्र सडक मार्ग हो। 'बाढीले सवारी साधन खोला तर्न नसकेपछि बिरामीलाई समयमै अस्पताल पुर्याउन समस्या भएको छ,' अन्नपूर्ण६ घारका सुबोध बरुवालले भने मोटरसाइकल बगाउने, गाडीका पाटपुर्जा बिग्रने समस्या त कति हो कति?' भदौ १९ गते शनिबार बेनी देखि घरतर्फ जादै गरेका अन्नपूर्ण गाउँपालिका४ नारच्याङका ७८ वर्षीय सुर्जबिर पुन रघुगंगा गाउँपालिका१ स्थित बेगखोलाले बगाएर बेपत्ता भए। बेगखोलाले बगाएर कालीगण्डकीमा मिसाएका पुन अझै बेपत्ता रहेका जिल्ला प्रहरी कार्यालय म्याग्दीले जनाएको छ। बेनीबाट पाउरोटी लगेर गाउँमा बिक्री गरी जिविकोपार्जन गर्दै आएका सुर्जबिर बेपत्ता भएको घटना बेगखोलाको जोखिम र सास्तीको अवस्था झल्काउने उदाहरण हो। २०७३ भदौ १७ गतेको बाढीले बेलिब्रिज र झोलुङ्गे पुल सहित बेगखोलामा ११ वटा घर बगाएको थियो। एक जना बेपत्ता भएका थिए। कालीगण्डकीमा मिसिने बेगखोलामा लेकमा बर्खा हुँदा बाढी आउँछ। पाखा र ठाडा खोल्साको बाढी पनि यसैमा मिसिन्छ। बेगखोला र कालीगण्डकीको दोभानमा खोला वारपार गर्ने घाट छ। बेगखोलाको बाढीले खोला तर्ने क्रममा केही ट्याक्सी र मोटरसाइकल बगाएर कालीगण्डकीमा मिसाएको छ। बाढी आएको अवस्थामा स्काभेटरलाई पैसा तिरेर बकेटमा बसेर मानिसहरु खोला वारपार गर्छन्। यसैगरी बेनीजोमसोम सडकअन्तर्गत म्याग्दीको अन्नपूर्ण३ दानास्थित रुप्सेखोलामा २०७७ साउन ५ गतेको बाढीले निर्माणाधिन मोटरेबल पुल बगाएको थियो। बेग र रुप्सेखोला मुस्ताङलाई राष्ट्रिय राजमार्गसँग जोड्ने बेनीजोमसोम सडकको टाउको दुखाइको बिषय बनेको छ। ७६ किलोमिटर दुरीको यो सडक बर्खा याममा बेग र रुप्सेखोलामा दैनिकजसो अवरुद्ध हुने अन्नपूर्ण गाउँपालिका२ भुरुङ्ग तातोपानीका वडा सदस्य बुद्धी पुनले बताए। 'गाडी परिवर्तन गर्नुपर्ने झञ्जट र सास्तिका साथै जोखिम भएको छ,' उनले भने, 'मुस्ताङमा उत्पादीत स्याउ, आलु लगायत कृषि उपज निकासी, दैनिक उपभोग्य सामान ढुवानी र बिरामीलाई समयमै अस्पताल पुयाउन सकिएको छैन।' बेगखोलामा सडक पुल निर्माण गर्न सडक विभाग अन्तर्गतको पुल महाशाखाले ठेक्का प्रक्रिया अघि बढाएको जिल्ला समन्वय समिति म्याग्दीका प्रमुख देबेन्द्र केसीले बताए । उनका अनुसार सडक पुल निर्माण नहुँदा सम्मका लागि पैदलयात्री र मोटरसाइकल आवत जावतलाई सहज बनाउन गण्डकी प्रदेश सरकार अन्तरगतको पुर्बाधार बिकास कार्यालय म्याग्दीले झोलुङ्गे पुल बनाउन ठेक्का प्रस्ताव आव्हान गरेको छ । बेगखालामा ७० मिटर लामो र ११ मिटर चौडाईको सडक पुल निर्माण गर्न आठ करोड ४७ लाख ४२ हजार ३२० रुपैयाँ लागत अनुमान गरिएको छ । पुलको वारी र पारी ५०० मिटरको पहुँच मार्ग र तल माथि दुईतर्फ २६० मिटर लम्बाईमा नदी नियन्त्रणका लागि संरचना निर्माण गरिने परामर्शदाताले बेगमा आयोजना गरेको सार्बजनिक सुनुवाईमा जानकारी गराइएको थियो । बेनीजोमसोमकोरला सडक आयोजना मार्फत निर्माणाधिन रुप्से खोला पुलको संरचनामा बाढीले तहसनहस बनाएपछि डिजाइन परिवर्तन गरेर दुरी बढाएर नयाँ प्रक्रियाबाट बनाउन पुरानो ठेक्का तोड्ने प्रक्रियामा रहेको आयोजनाका इञ्जिनियर आश्विनीकुमार यादवले बताए । ४० मिटर लम्बाई भएको रुप्से खोलाको पुलको दुईतर्फ पिल्लर उठाएर ६६ प्रतिशत प्रगति भएको रुप्से खोला पुलको जगनै खलबलाउने गरि बाढीले बगाएपछि स्पाम (लम्बाई) बढाउन लागिएको छ, उनले भने भूगोल र प्राकृतिक बिपद्का कारण डिजाइन संसोधन, पुरानो ठेक्का तोडेर नयाँ ठेक्का प्रक्रिया शुरु गर्नुपर्ने भएको हो ।"
एमाले स्थायी कमिटी केही बेरपछि बस्ने गरी स्थगित,"काठमाडौँ: नेकपा एमाले स्थायी कमिटीको बैठक साँझ साढे ३ बजेसम्मका लागि स्थगित भएको छ । शनिबार बिहान तुल्सीलाल प्रतिष्ठान च्यासलमा बसको बैठकमा आगामी विधान अधिवेशनका बारेमा छलफल भएको थियो । पार्टीका स्थायी समिति सदस्य योगेश भट्टराईका अनुसार शनिबारको बैठकमा विधान अधिवेशनको प्रतिवेदन, राजनीतिक प्रस्ताव, सांगठनिक प्रतिवेदन प्रस्तावका बारेमा छलफल भएको थियो । बैठकमा संगठन विभागले प्रतिनिधि छनोटको विषयमा प्रस्तुत गरेको थियो । विधान अधिवेशनमा भाग लिने प्रतिनिधिका बारेमा छलफल भए पनि अझै निर्णय भएको छैन । भट्टराईले भने, 'विधान अधिवेशनमा अन्तरिम व्यवस्था गरेर देशभरबाट झण्डै तीन हजार प्रतिनिधि सहभागी गराउने प्रस्ताव गरिएको छ । जसमा प्रदेश कमिटी, जिल्ला कमिटी, विशेष कमिटी, संघ, प्रदेश स्थानीय तहका प्रतिनिधि लगायत रहनेछन् । यसअघि राष्ट्रिय परिषद् सदस्यहरु प्रतिनिधि हुँदै आएका थिए । बैठकमा विधान महाधिवेशन (प्रतिनिधि, दस्तावेज र व्यवस्थापन) र चालु संसद अधिवेशनमा पार्टीको भूमिकाबारे समेत छलफल भएको थियो । बैठक शनिबार पुनः साढे तीन बजे बस्नेछ ।"
२० वर्षअघि अमेरिकामाथिको त्यो आतंकवादी हमला(फोटो फिचर),वासिङटनः सन् २००१ सेप्टेम्बर ११ मंगलबारको दिन भएको ट्वीन टावर हमलाको सम्झनामा अमेरिकाले २० औं स्मृति दिवस मनाइरहेको छ । ट्वीन टावर हमलामा मारिएका मानिसको सम्झनामा अमेरिकाले शनिबार २० औं स्मृति दिवस मनाइरहेको हो । न्युयोर्कस्थित दुई गगनचुम्बी भवन (वल्र्ड ट्रेड सेन्टर) मा आतंककारीहरुले चार विमान ठोकेर हमला गरेका थिए । उक्त हमलामा परी न्युयोर्कको पेनसिल्भानिया र भर्जिनियाका गरी करिब ३ हजार मानिसको मृत्यु भएको थियो भने हजारौँ मानिस घाइते भएका थिए । हमला हुँदा भवनभित्र करिब १७ हजार मानिस रहेको बताइन्छ । उक्त हमलापछि अमेरिकाले कट्टरपन्थी सशस्त्र समूह आतंकवादविरुद्ध युद्ध नै गरेको थियो । अमेरिकाले आतंकवाद अन्त्य गर्ने भन्दै अफगानिस्तानमा सैन्य बल नै स्थापना गरेको हो । सेप्टेम्बर ११ को उक्त हमलालाई संसारकै अविष्मरणीय एवम् दर्दनाक घटनाको रुपमा लिइन्छ । हमलाको समय र हमलापछि सीएनएनका लागि विभिन्न फोटोग्राफरहरुले आफ्नो क्यामेरामा कैद गरेका केही अविस्मरणीय तस्बिरहरु यस्ता छन् :
एमसीसी चाहिन्छ तर राष्ट्रिय सहमति अनिवार्य : अर्थमन्त्री शर्मा,काठमाडौं : अर्थमन्त्री जनार्दन शर्माले मिलेनियम च्यालेन्ज कर्पोरेसन्स(एमसीसी) नेपालको लागि आवश्यक रहेको बताएका छन्। नेपाल भ्रमणमा रहेकी एमसीसी उपाध्यक्ष फातिमा सुमारसँग शनिबार भएको भेटमा अर्थमन्त्री शर्माले एमसीसी नेपालको लागि आवश्यक भए पनि त्यसलाई पारित गर्न राष्ट्रिय सहमति आवश्यक रहेको बताएका छन् । एमसीसी उपाध्यक्ष सुमारले एमसीसी नेपाललाई चाहिने वा नचाहिने भन्ने विषयको छिट्टै टुंगो लगाइदिन मन्त्रि शर्माालाई आग्रह गरेकी थिइन्। मन्त्री शर्माले एमसीसी संसदबाट अनुमोदन गर्नुपर्ने भएकाले राजनीतिक सहमति आवश्यक रहेको उपाध्यक्ष सुमारलाई भनेका थिए।
"थप ९ सय ९४ जनामा कोरोना संक्रमण, १२ को मृत्यु",काठमाडौं : ९ हजार ८४० नमूना परीक्षणमा ९ सय ९४ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टमा ६१ सय ३७ नमूनाको पीसीआर र ३७ सय ३ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट ७७७ र एन्टिजेनबाट २१७ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा थप १३ सय ६८ जना कोरोनामुक्त भएका छन्। मन्त्रालयका अनुसार कोरोनाबाट थप १२ जनाको मृत्यु भएको छ। हाल सक्रिय संक्रमितको संख्या २७ हजार ३५५ छ। पछिल्लो २४ घन्टामा ६८ हजार ६३० जनाले कोरोनाविरुद्धको खोप लगाएको मन्त्रालयले जनाएको छ। यस्तै ४५६ जना आइसीयूमा र १२२ जनाको भेन्टिलेटरमा उपचार भइरहेको छ।
एमसीसी विरोधी प्रदर्शनमा प्रहरीसँग झडप (फोटो फिचर),काठमाडौँ: अमेरिकी मिलेनियम कर्पोरेशन (एमसीसी)को विरोधमा शनिबार पनि युवाहरुले नयाँ बानेश्वरस्थित संसद भवन अगाडि प्रदर्शन गरेका छन् । प्रदर्शनको क्रममा प्रदर्शनकारी र प्रहरीबीच झडप समेत भएको छ । प्रदर्शनकारीहरुले निषेधाज्ञा उल्लंघन गर्दै विरोध गरेपछि प्रहरीले उनीहरुलाई पक्राउ गरेको हो । प्रदर्शनकारी र प्रहरीबीच भएको झडपका केही झलक:
"आधा करोडले लगाए कोरोनाको पूर्ण खोप, यो वर्षभित्र सबैलाई खोप लगाइने","काठमाडौँ: नेपालमा हालसम्म झण्डै ५२ लाख नागरिकले कोरोना विरुद्ध पूर्ण खोप लगाएका छन् । स्वास्थ्य तथा जनसंख्या मन्त्रालयका अनुसार देशभर ५१ लाख ६० हजार पाँच सय २४ नागरिकले पूर्ण खोप लगाएका हुन् । सरकारले दुई करोड ६५ लाख नागरिकलाई यस वर्षभित्र खोप लगाउने लक्ष्य लिएको छ । हाल नेपालमा कोभिसील्ड, एष्ट्राजेनेका, भेरोसील, जोन्सन एण्ड जोन्सन खोप उपयोगमा आएका छन् । सरकारले खोप लगाउन योग्य सबै जनसंख्यालाई खोप उपलब्ध गराउन बजेट सुनिश्चित गरिसकेको छ । यस्तै ५७ लाख ६९ हजार तीन सय २८ नागरिकले खोपको पहिलो मात्रा लगाएका छन् । पछिल्लो २४ घण्टामा देशभर १३६८ जना संक्रमणमुक्त भएका छन् । हालसम्म कोरोना संक्रमणमुक्त हुनेको संख्या सात लाख ३८ हजार ३४ पुगेको छ । देशभर ३१७ जना क्वारेन्टाइनमा रहेका छन् । देशभर सकृय संक्रमितको संख्या २७ हजार तीन सय ५५ रहेको छ ।"
एमसीसी विरुद्ध विप्लवको आन्दोलन घोषणा: 'एमसीसी पास गरे विद्रोह हुन्छ',"काठमाडौँ: नेत्रविक्रम चन्द 'विप्लव' नेतृत्वको नेकपाले आन्दोलनका कार्यक्रम घोषणा गरेको छ । नेकपाका प्रवक्ता खड्गबहादुर विश्वकर्मा प्रकाण्डले राजधानीमा पत्रकार सम्मेलन गरी आन्दोलनबारे जानकारी गराएका हुन् । पर्सि सोमबार हुने भेलालाई पार्टीका महासचिव विप्लवले सम्बोधन गर्नेछन् । पार्टीको आयोजनामा भदौ २८ गते काठमाडौँमा एमसीसी विरुद्ध प्रदर्शन हुनेछ । प्रवक्ता प्रकाण्डले एमसीसीलाई नेपालबाट सधैँलाई अन्त्य गर्ने गरी आन्दोलनको घोषणा गरिएको बताए । उनले भने, एमसीसीलाई नेपालबाट सधैँभर नेपालबाट हटाउनुपर्छ । यो सरकारले राष्ट्रघाती परियोजना एमसीसी पास गर्ने मुर्खता नगरोस् । एमसीसीलाई संसदबाट पास गरिए दोस्रो चरणको आन्दोलनको घोषणा गरिने उनले बताए । उनले भने, नेपाली जनताका लागि अपराध गर्नुहुन्छ भने राष्ट्रको मुक्ति प्राप्त नगर्दासम्म हामी निरन्तर आन्दोलनमा हुन्छौँ । वर्तमान सरकारको विकास भन्दा पनि भ्रष्टाचारमा ध्यान गएको उनको आरोप थियो । उनले भने, जनताको बलिदानलाई मुल्यहीन बनाउन कसैलाई छुट छैन । देउवाले मूर्खता गरे भने देश आन्दोलनको भूमरीमा फस्छ । श्रमजीवी जनताको विपक्षमा र स्वाधीनता प्राप्त गर्न नदिन एमसीसी परीयोजना आएको उनको दावी थियो । उनले भने, तपाइँहरु (सरकार)ले युद्ध, लुट थोपर्न पाउनुहुन्न । अहिलेको दुनियाँमा श्रमजीवी जनताले आफ्नो बारेमा निर्णय गर्ने अधिकार आफैँलाई छ । उनले एमसीसी नेपालबाट खारेज गर्नुपर्ने भन्दै सरकारले नसुने विद्रोह गर्ने चेतावनी दिएका छन् । एमसीसी उपाध्यक्ष फातिमा सुमार नेपाल आएर प्रधानमन्त्री सहित विभिन्न राजनीतिक दलका प्रमुखहरुसँग भेट गरिरहँदा विप्लव नेतृत्वको नेकपाले आन्दोलनको घोषणा गरेको हो । शुक्रबार मात्रै प्रधानमन्त्री शेरबहादुर देउवासँगको भेटमा उपाध्यक्ष फातिमा सुमारले एमसीसी संसदबाट छिट्टै अनुमोदन हुनेमा विश्वस्त रहेको बताएकी थिइन् ।"
एमालेले भन्योः एमसीसी संशोधन सहित अनुमोदन गर्नुपर्छ,"काठमाडौँ: नेकपा एमालेले अमेरिकी परियोजना एमसीसी संशोधन सहित पारित हुनुपर्ने जनाएको छ । एमाले स्थायी समिति सदस्य योगेश भट्टराईले नेपालको हित अनुकुल संशोधन सहित एमसीसी अनुमोदन हुनुपर्ने बताए । उनले सत्तागठबन्धनले संसदमा एमसीसी पेस गर्दा कस्तो अवस्थामा प्रस्तुत गर्ने अझै स्पष्ट नभएको बताए । ललितपुरको च्यासलमा शनिबार बसेको स्थायी समिति बैठकपछि पत्रकारहरुसँग उनले यस्तो बताएका हुन् । उनले भने, सत्तागठबन्धनले संसदमा एमसीसी पेस गर्दा कस्तो अवस्थामा प्रस्तुत गर्नुहुन्छ, जस्ताको त्यस्तै प्रस्तुत गर्नुहुन्छ कि संशोधन सहित प्रस्तुत गर्नुहुन्छ । अझै क्लिएर छैन । उनले एमसीसीबारे एमाले संसदीय दलमा व्यापक छलफल भएको पनि बताए । भट्टराईले भने, नेकपा हुँदा तीन सदस्यीय कार्यदल बनेको थियो । कार्यदलले केही सुझाव समेटेर संसोधन सहित एमसीसी अघि बढाउने सुझाव दिएको थियो । एमसीसी सम्झौतामा भएका कतिपय बुँदालाई पुर्नव्याख्या गर्ने र नेपालको हित अनुकुल हुनुपर्छ भन्ने थियो । आवश्यक संशोधन गरेर अगाडि बढाउने त्यो बेलाको निर्णय हो । अहिले पनि हाम्रो पार्टीको निर्णय कायम छ । सरकारको पोजिसन के हो हेर्न जरुरी छ । फरक प्रसंगमा भट्टराईले सभामुख अग्निप्रसाद सापकोटाको व्यवहार निष्पक्ष नभएको बताएका छन् । स्थायी कमिटीका निर्णय सार्वजनिक गर्दै उनले सभामुखले पार्टी विभाजनमा भूमिका खेलेको बताएका छन् । उनले भने, सभामुख पार्टी विभाजनमा भूमिका खेल्नुभयो । संसदको नेता हो सभामुख । उहाँ सत्ता पक्षको सदस्यकका रुपमा भूमिका खेल्नुभयो । उनले सभामुख नेकपा एमाले विभाजनमा सत्तापक्षीय देखिएको बताए । उनले भने, सभामुख ज्यूले चित्तबुझ्दो जवाफ दिनुभएको छैन । उहाँ संवादमा आउन चाहनुभएको छैन । सभामुखको व्यवहार निष्पक्ष भएन । उचित हल दिने जिम्मा सभामुख हो । हामीले विधिको प्रश्न उठाएका हौँ ।"
सुदूरपश्चिममा भूकम्पको धक्का,सुर्खेत : सुदूरपश्चिम प्रदेशका पहाडी जिल्ला बैतडी र दार्चुलामा भूकम्पको धक्का महसुस गरिएको छ। बिहान ६ः१३ बजे यहाँ धक्का महसुस गरिएको हो। भूकम्प मापन केन्द्र सुर्खेतका प्रमुख तीर्थराज दाहालका अनुसार पाँच दशमलव तीन रेक्टर स्केलको भूकम्प गएको हो । सो भूकम्पको केन्द्रविन्दु भारतको उत्तराखण्ड प्रदेशको उत्तर काशीक्षेत्र आसपास रहेको उनले बताए । भूकम्पको क्षतिबारे कुनै जानकारी नआएको प्रहरीले जनाएको छ।
ग्यालेरी बाहिर,"एक अञ्जुली आशा र एक पोल्टो सपनालाई राखेर चाँदीको किस्तीमा छिराएका थियौं हामीले सिंहदरबार जहाँ, इस्पातका आकृतिमा रूपान्तरित, मानिसजस्ता मानिसहरूका बीच पेपरवेटले थिचिएर बसेका तोक, आदेश र टिप्पणीहरू भनसुन, सिफारिस हुकुम प्रमांगीहरू गुप्त मन्त्रणाका लागि हेराहेर गर्दा रहेछन् एउटा कोटदेखि अर्को कोटसम्म कुन्नि रातो टोपीमा आभूषित कुनै तिलस्मी मर्यादापालक थियो आसीन भूपिको घुम्ने मेचमाथि उसले हुकुम चलाउँदा मृत आत्माहरू चलमलाउँथे, सलबलाउँथे निष्प्राण कलमका निबहरू सँगसँगै इस्पातका केमिस्ट्रीहरू पनि बाहिर, ग्यालेरी बाहिर रोग, भोक, शोक गरिबी, बेरोजगारी, अशिक्षा भ्रष्टाचार, अनियमितता, असमानता आदिआदिका विरुद्ध नारा लगाइरहेको थियो एक आदिवासी आवाज माइतीघर मण्डला ।"
"नाती पर्नेले हत्या गरे, अर्का एकमाथि अनुसन्धान जारी","संखुवासभा : संखुवासभाको मादीमा ६ जनाको सामूहिक हत्या नाती नाता पर्नेले गरेको प्रहरीको प्रारम्भिक अनुसन्धानबाट खुलेको छ। उमलिङको खोला गाउँमा सोमबार एकै परिवारका ६ जनाको हत्या आरोप २५ वर्षीय नाती पक्राउ परेका हुन्। बौदमान कार्कीका जेठो दाजुका नातिलाई हत्यामा संलग्न भएको आशंकामा उनलाई प्रहरीले पक्राउ गरेको हो। प्रहरीले हत्या आरोपमा पाँच दिनपछि आफन्तलाई नै पक्राउ गरी थप अनुसन्धान थालेको छ। अनुसन्धानकै क्रममा रहेकाले पक्राउ परेकाको नाम प्रहरीले सार्वजनिक गरेको छैन। पक्राउ परेका नातीको घर घटना स्थलबाट करिब डेढ सय मिटर टाढा रहेको जिल्ला प्रहरी कार्यालय संखुवासभाका डिएसपी लालध्वज सुवेदीले बताए। उनीसँगै अर्का एक व्यक्तिलाई पनि हत्यामा सहयोग गरेको आशंकामा अनुसन्धान भइरहेको प्रहरी स्रोतले बताएको छ। प्रहरीले आइतबार मात्र पत्रकार सम्मेलनमा पक्राउ परेका व्यक्तिलाई सार्वजनिक गर्ने जनाएको छ। घटनास्थलको अनुसन्धानका लागि प्रदेश १ का प्रहरी प्रमुख डीआईजी अरुणकुमार बीसी, केन्द्रीय अनुसन्धान ब्युरो (सीआईबी) र संघीय इकाई प्रहरी कार्यालय धरानको ठूलो टिम परिचाल भएको थियो। बौद्धमान कार्कीकी श्रीमती ८४ वर्षीय पार्वता, ५८ वर्षीय छोरा तेजबहादुर, ५२ वर्षीय बुहारी कमला, बौद्धमानकी नातिनी बुहारी ३२ वर्षीय रञ्जना, ११ वर्षीय पनाती दीपेन र ७ वर्षीय पनातिनी गोमा कार्कीको हत्या भएको थियो। संखुवासभा हत्या प्रकरण : घटनास्थलतर्फ जाँदै डीआईजी बीसी संखुवासभा हत्या प्रकरण : ६ जनाकै पोष्टमार्टम सकियो संखुवासभामा हत्या गरिएका ६ जनाको इटहरीमा दाहसंस्कार संखुवासभा हत्या प्रकरणः उपलब्धिविहीन अनुसन्धान मादी हत्या प्रकरण : असहज हुँदै अनुसन्धान चार पुस्ताको किरिया एकै पटक, त्रासले घर छाड्न थाले स्थानीय आफन्तद्वारा हत्या, एक पक्राउ"
"एमालेको विधान महाधिवेशन असोज १५, १६ र १७ गते","काठमाडौँ: नेकपा एमालेको विधान महाधिवेशन आगामी असोज १५, १६ र १७ गते काठमाडौँमा हुने भएको छ । विधान महाधिवेशनमा केन्द्रीय कमिटीका पदाधिकारी र सदस्य, केन्द्रीय अनुशासन आयोगका पदाधिकारी र सदस्य, लेखा परीक्षण आयोगका पदाधिकारी र सदस्य, केन्द्रीय सल्लाहकार परिषद्, जेष्ठ नागरिक मञ्चका पदाधिकारी, जिल्ला कमिटी र पदाधिकारी, भूगोलमा प्रत्येक निर्वाचन क्षेत्रबाट प्रतिनिधित्व हुने गरी एक महिला सदस्य सहित दुई जना, प्रतिनिधिसभा, राष्ट्रियसभाका सदस्यहरु पनि विधान अधिवेशनमा सहभागी हुन पाउने एमाले स्थायी समिति बैठकले निर्णय गरेको छ । यस्तै केन्द्रीय विभागका सचिव सहित १५ सदस्यीय, जिल्ला कमिटीका पदाधिकारी र सदस्य, जनसंगठनका पदाधिकारी लगायत संगठनबाट महाधिवेशनमा सहभागी हुन पाउने बैठकले निर्णय गरेको छ । विधान महाधिवेशनमा जम्मा ३ हजार प्रतिनिधिले भाग लिनेछन् । यसअघि एमाले स्थायी समितिले असोज ४ देखि ६ गतेसम्म विधान महाधिवेशन गर्ने निर्णय गरिएको थियो ।"
"विश्व स्वास्थ्य संगठनको क्षेत्रीय बैठक सम्पन्न, के के निर्णय भए ?","काठमाडौँ: नेपालको आयोजनामा काठमाडौँमा आयोजित विश्व स्वास्थ्य संगठन (डब्लूएचओ)को क्षेत्रीय बैठक सम्पन्न भएको छ । डब्लूएचओको दक्षिणपूर्वी एसियाली राष्ट्रका क्षेत्रीय कार्यकारी समितिको ७४ औं बैठकले ८ बुँदे निर्णय गरेको छ । यस्तै, कोभिड१९ को सन्दर्भमा अत्यावश्यक स्वास्थ्य सेवालाई थप प्रभावकारी बनाउन मन्त्रीस्तरीय घोषणा पत्र जारी गर्ने, विश्व स्वास्थ्य संगठनको २०२२२०२३ को कार्यक्रम तथा बजेट पारित गर्ने, विद्यालय स्वास्थ्य र विद्यालयहरुमा स्वास्थ्य प्रवर्धन गर्ने कार्यलाई थप प्रभावकारी बनाउने निर्णय गरेको छ । यस्तै, नसर्ने रोग, मुख स्वास्थ्य र आँखा स्वास्थ्यको रोकथाम तथा नियन्त्रणमा भए गरेका प्रयासलाई थप सुदृढ बनाउने, दक्षिण पूर्वी एसियाली राष्ट्रमा स्वास्थ्य बैठक प्रवर्धन गर्ने, भाइरल हेपाटाइटिस, एचआइभी तथा यौन रोग नियन्त्रणका लागि कार्य दशक मनाउने निर्णय गरेको छ । समितिको अर्को सत्र २०२२ सेप्टेम्बर ५ देखि ९ मा भुटानमा गर्ने पनि बैठकले निर्णय गरेको छ । बैठकमा दक्षिण पूर्वी एसियाका सदस्य राष्ट्रका स्वास्थ्य मन्त्री, विश्व स्वास्थ्य संगठनका महानिर्देशक, क्षेत्रीय निर्देशक, सदस्य राष्ट्रका वरिष्ठ स्वास्थ्य अधिकारी लगायत संयुक्त राष्ट्र संघका एजेन्सी, विकास साझेदार, दातृ निकाय तथा नागरिक समाजका प्रतिनिधि बैठकको विभिन्न छलफलमा सहभागी थिए । भदौ २१ देखि २५ गतेसम्म काठमडौँमा आयोजित बैठकको अध्यक्षता नेपालले गरेको थियो । दक्षिणपूर्वी एसियाली क्षेत्रमा बंगलादेश, भुटान, दक्षिण कोरिया, भारत, इन्डोनेसिया, माल्दिभ्स, नेपाल, म्यानमार, श्रीलंका, थाइल्याण्ड र टिमोर लेस्टे गरी ११ देश रहेका छन् । क्षेत्रीय कार्यालय भारतको नयाँ दिल्लीमा रहेको छ ।"
"आफन्तद्वारा हत्या, एक पक्राउ","खाँदबारी : मादी हत्याकाण्डका आरोपी एक जनालाई प्रहरीले पक्राउ गरेको छ। प्रहरीको केन्द्रीय अनुसन्धान ब्यूरोले छिमेकीलाई पक्राउ गरेको हो। आरोपित हत्यारा उनीहरूका आफन्तै रहेको प्रहरी स्रोतले बताएको छ। आरोपितले आफूले हत्या गरेको स्वीकार गरेका छन्। यद्यपि अनुसन्धानकै क्रममा रहेकाले प्रहरीले आरोपितको नाम भने खुलाएको छैन। संखुवासभाको मादी नगरपालिका१, खोला गाउँका एकै परिवारका ६ जनाको सोमबार बिहान सामूहिक हत्या भएको थियो। स्थानीय तेजबहादुर कार्कीको परिवारका सदस्यको धारिलो हतियार प्रयोग गरी हत्या गरिएको थियो। ५८ वर्षीया तेजबहादुर कार्की, उनकी आमा ८० वर्षीया पार्वता कार्की, श्रीमती ५६ वर्षीया मनमाया कार्की, २८ वर्षीया बुहारी रञ्जना कार्की, १० वर्षीय नाती दिपक कार्की र ५ वर्षीया नातिनी गोमा कार्कीको हत्या भएको थियो। संखुवासभामा हत्या गरिएका ६ जनाको शव घटनास्थलबाट उठाइयो नगद र गरगहना सुरक्षित, हत्या रहस्यमय संखुवासभा हत्या प्रकरण : घटनास्थलतर्फ जाँदै डीआईजी बीसी संखुवासभा हत्या प्रकरण : ६ जनाकै पोष्टमार्टम सकियो संखुवासभामा हत्या गरिएका ६ जनाको इटहरीमा दाहसंस्कार संखुवासभा हत्या प्रकरणः उपलब्धिविहीन अनुसन्धान मादी हत्या प्रकरण : असहज हुँदै अनुसन्धान चार पुस्ताको किरिया एकै पटक, त्रासले घर छाड्न थाले स्थानीय"
सभापतिको दौडबाट पछि हट्दिनँ : महामन्त्री कोइराला,"काठमाडौं : नेपाली कांग्रेसका महामन्त्री डा शशाङ्क कोइरालाले आफू सभापतिको पदबाट पछि नहट्ने बताएका छन्। शनिबार पत्रकारसँग कुराकानी गर्दै उनले पार्टीको १४औँ महाधिवेशनमा आफू सभापतिको उम्मेदवार रहने बताएका हुन्। उनले भने, 'हैन म कहाँ ब्याक हुन्छु । म त उठ्ने नै प्रयत्न गर्दैछु ।' महामन्त्री कोइरालाले पार्टीको महाधिवेशनमा संस्थापन इतरको साझा उम्मेदवार समय आएपछि बन्ने भन्दै आफू सभापतिको उम्मेदवारबाट पछि नहटेको बताए। उनले जिल्लाहरुमा कांग्रेसको अधिवेशन चलिरहेको समयमा कार्यतालिका संशोधन गर्नु बाध्यता रहेको उल्लेख गर्दै क्रियाशील सदस्यता विवाद अझै २१२२ जिल्लामा कायमै रहेको र यो विवाद मिलाउनका लागि कार्यतालिका संशोधन गरिएको जानकारी दिए। क्रियाशीलको अन्तिम टुङ्गो छिट्टै लाग्ने उहाँले जानकारी दिए। एक फरक प्रसङ्गमा महामन्त्री कोइरालाले कम्युनिष्ट उच्छृङ्खल चरित्रका हुन्छन् भन्ने उदाहारण हिजो संसद्मा भएको घटनाले पुष्टि गरेको बताए। विपक्षीको धर्म विरोध गर्ने भए पनि हिजोको घटनाले संसद्को गरिमामाथि आँच आउने काम भएको बताउँदै उनले भने, 'उच्छृङ्खल चरित्रले कम्युनिष्ट पार्टीहरु चलिरहेका छन् ।' रासस"
बलपूर्वक फेरियो बजेट,"काठमाडौं : अध्यादेशमार्फत १५ जेठमा ल्याइएको आर्थिक वर्ष २०७८०७९ को बजेट सरकारले शुक्रबार संशोधन गरेको छ। अर्थमन्त्री जनार्दन शर्माले प्रतिनिधिसभा बैठकमा अवरोधका बीच प्रतिस्थापन विधेयकमार्फत १६ खर्ब ३२ अर्ब ८३ करोड रुपैयाँबराबरको बजेट पेस गरेका हुन्। यो अघिल्लो सरकारले ल्याएको १६ खर्ब ४७ अर्ब ५७ करोडको तुलनामा करिब १५ अर्बले कम हो। कुल विनियोजनमध्ये संघले खर्च गर्ने चालूतर्फ ६ खर्ब ७७ अर्ब ९९ करोड छ। पुँजीगततर्फ ३ खर्ब ७८ अर्ब १० करोड छ। वित्तीय व्यवस्थातर्फ १ खर्ब ८९ अर्ब ४४ करोड छ। प्रदेश र स्थानीय तहमा वित्तीय हस्तान्तरणतर्फ ३ खर्ब ८७ अर्ब ३० करोड छुट्ट्याइएको छ। वित्तीय हस्तान्तरणतर्फ विनियोजित बजेटमध्ये चालू खर्चमा समानीकरण अनुदानसहित ३ खर्ब २५ अर्ब ७५ करोड र पुँजीगततर्फ ६१ अर्ब ५५ करोड छ। अघिल्लो बजेटले प्राथमिकतामा राखेको करिब १४ सय आयोजना हटाएको छ। यससँगै पुँजीगत खर्चमा केही कटौती गरेको जनाइएको छ। चालू आवका लागि खर्च व्यहोर्ने स्रोतमध्ये राजस्वबाट १० खर्ब ५० अर्ब ८२ करोड र वैदेशिक अनुदानबाट ५९ अर्ब ९२ करोड लिइने उल्लेख छ। बाँकी रकममध्ये वैदेशिक ऋणबाट २ खर्ब ८३ अर्ब ९ करोड र आन्तरिक ऋणबाट २ खर्ब ३९ अर्ब व्यहोरिने विधेयकमा छ। विनियोजन अध्यादेश २०७८ मा प्रस्ताव गरिएको आन्तरिक ऋण तथा वैदेशिक ऋणको अंश करिब ३७ अर्बले घटेको छ। सभामुख अग्निप्रसाद सापकोटाले प्रतिनिधिसभाको दोस्रो बैठक सुरु भएको घोषणा गर्नासाथ एमाले सांसदहरू रोस्ट्रम घेर्न गएका थिए। सभामुख सापकोटाले अर्थमन्त्री शर्मालाई आर्थिक विधेयक, विनियोजन विधेयक र राष्ट्र ऋण उठाउने विधेयक प्रस्तुत गर्न अनुमति दिएका थिए। विपक्षी सांसदलाई मर्यादापालकले रोकेका बेला अर्थमन्त्री रोस्ट्रममा पुगेका थिए। नाराबाजीकै बीच उनले तीनवटा विधेयक पेस गरेका थिए। उनले प्रतिस्थापन विधेयकका तीन उद्देश्य रहेको बताए। जसअनुसार विद्यमान बहुआयामिक गरिबी न्यूनीकरण, अर्थतन्त्रको पुनरुत्थान गरी उच्च दरको आर्थिक वृद्धिदर हासिल र समावेशी र समाजवाद उन्मुख अर्थतन्त्र निर्माण छन्।"
एक घरको एक गाउँ,"निडरको चरम रूप हो नांगो। नांगिन साहस गर्नेहरू शस्त्रमा विश्वास गर्दैनन्। नांगो नै हुन्छ जन्म, नांगो नै हुन्छ मृत्यु। लोमन्थाङका धराधाम नांगै निराभिमान बाँचिरहेछन्, नमुना बाँचिरहेछन्। आफ्नोपन हराएमा मान्छे पाषाण बन्दछ। उकालो ओरालो र गल्ठ्याङगुल्ठुङ बाटोमा मथ्न लागेको दही बनेका छौँ यात्रुहरू। समरबाट एक घण्टा गाडीमा गुडेपछि सडक टुंगियो। अब पारिको गाडीबाट जानुहोस्, हाम्रो यहीँसम्म हो कन्डक्टर कुर्लिए। आआफ्ना सिरिखुरी बोकेर १५ मिनेट ठाडो उकालो र ५ मिनेट ओरालो गोरेटो कुदेपछि मात्र बल्ल भेटियो हामीलाई लिन गएको गाडी। बीचबीचमा पैदल यात्रा गर्नुपर्ने भएकाले यातायात समितिले नै गाडीको बन्दोबस्त गरेको रहेछ। भारतीय सीमाबाट पचासौँ ठाउँमा पल्टी गर्दै सिमेन्ट पाल्पा पुगेझैँ गाडी भेट्दा, उक्लँदा ओर्लंदा र सिट ओगट्दा ठूलै विजयको भान पर्दो रहेछ यात्रुलाई। बायाँतिर पसल छ। केही मान्छे पसल अघिल्तिर बेन्चमा बसेर हासिरहेछन्। चार जनाले एउटा भेडो खुइल्याउँदैछन्। घर दुईमात्र छन्। नाउँ भने भेना गाउँ रहेछ। अरू घर तल माथि कतै देखिएन। फुस्रा पडाडहरू, पानीबिनाका खोल्सीहरू र कहालीलाग्दा भीरहरूमा न कुनै जीवको चहलपहल छ न कुनै वनस्पतिको बाहुल्य। कता कता धुपीका ठुटे बुच्काहरू देख्दा त्यो शुष्कतामा कसरी बाँचे होलान् तिनीहरू भन्ने लागिरह्यो। तिनीहरूले भेडालाई पूरै खुइल्याइसके। ढुंगामाथि लगेर सुकाइदिए, ५६ महिनासम्म बिगिँ्रदैन रे यसरी। विशाल पठारमा टुपुक्क टुपुक्क टाँसिए जस्ता छन् गाउँहरू। करु र गहुँ, भोटेपीपल र बैँसहरूले गाउँ हरिया भरिला देखिन्छन्। गाउँलेहरूको जाँगर र कृषिकर्मप्रतिको लगावलाई हृदयदेखि नै प्रशंसा नगरी रहन सक्तैन कसैले पनि। कि सोच्यो होला यी मान्छेहरू किन यति हतार र हतासमा छन्, किन दौडेका छन्, के के न जितुँला झैँ गरेर, किन मौका मिलेको बेलामा मान्छेलाई नै सताउँछ मान्छेले। उसलाई लाग्दो हो मान्छे आफू स्वतन्त्र छु भनेर घमण्ड गर्छ तर मान्छे जत्तिको बन्धनमा, मान्छे जत्तिको पीडामा, मान्छे जत्तिको भ्रममा कहाँ छन् अरू जनावरहरू। बरु भेडो हुनुमै आनन्द छ, न जात र धर्मको लेखाजोखा, न इहलोक र परलोकका अनावश्यक भ्रम, न हुँदै नहुने पुनर्जन्म र अदृश्य इश्वरका मनगढन्ते कल्पना। मान्छे बाठो र बुद्धिमानी भएको बहानामा भेडाको सारा संसार, स्वतन्त्रता र सिर्जनालाई नास गरिदिएको छ। बाठो भएको भ्रममा प्रकृतिका असंख्य स्वतन्त्रताहरूलाई मान्छेले नष्ट गरेको मलाई पटक्कै मन पर्दैन। छालाहीन भेडो नांगो ढुंगाको पिठ्युँमा श्वास नफेरेरै सबैलाई हेरेझैँ गर्दैछ। उसलाई खुइल्याउनेहरू उसैलाई व्यंग्य गरेर नानाभाँतीका गफ चुटिरहेछन्। यसलाई तेल मसला हालेर भुटभाट पारेर खाने हो भने म एक घण्टामै सिध्याइदिन्छु एक आवाज। आखिर जीवन धान्न जेल जीवन पनि सहज मान्दो रहेछ मान्छेले। भोकको अघिल्तिर सबथोकले हार्छ यो संसारमा। भोकलाई नतिजा, प्रेमलाई जात, निद्रालाई ओछ्यान चाहिन्न भन्नुहुन्थ्यो हजुरबाले त्यो साँचो ठहरियो त्यहाँ। बिजुली पानीसँग खाने हो भने आधा घण्टामै सिनित्त पारिदिन्छु म, अर्को आवाज। ए कान्छी दिन्छ्यौ ? १० हजार दिन्छु म, लाहुरे जस्ताको अर्को आवाज। दिन्नँ म एकैचोटि त। एक पाउ मासु देखाउँदै, सबैलाई लोभ्याउँदै, होटल चलाउँदै गर्नुपर्छ क्या साहुनी बहिनीको शृंगारिक जवाफ। बिचरा भेडो ! कति कठिनपूर्वक जन्मियो यो संसारमा, कति गारोसँग हुर्कियो यो धर्तीमा। उसको आवाजले ब्युँझन्थे टाढा टाढासम्मका डाँडाकाँडा। च्वाट्ट काटिदिए मान्छेहरूले। उसका पीडाहरूलाई हाँसोको रूपमा लिए मान्छेहरूले। मान्छेकै लागि मारिएपछि पनि उपहास बनिरहेछ मान्छेबाटै। हुन त भारी बोक्ने, औजार बनाउने, कारखानामा काम गर्ने मान्छेलाई नै, काम नगर्ने मान्छेहरूले हेप्ने, पेल्ने र ठेल्ने समाजमा, असहाय जनावरको मर्का कसले बुझ्ला र ? सक्ने भए सोच्दथ्यो होला भेडाले। रित्तो गाडी र हामीलाई बोकेर लैजाने गाडीका चालकबिच भेनामा झगडा भइरह्यो। हामीले होटल साहुनीलाई खाना बनाइदिन आग्रह गर्यौँ। बहिनीले १५ मिनेटमै आलु, टिमुर अचार, दाल, भात खुवाइन्। खानाको प्रतिव्यक्ति रु दुई सय मात्र। त्यति विकट ठाउँमा त्यो निकै सस्तो हो। यात्रामा हिँड्दा खानेकुरा भेटेको ठाउँमा खाइहाल्नु राम्रो हुन्छ। आफूले लगेको खानेकुरा बचेकै बेस। मध्य दिन ढल्कँदैछ। भेनाबाट अझ उकालो लाग्दैछौँ। लोमन्थाङ जाने बाटोमध्ये सबैभन्दा बढी उचाइ यतै पर्छ। गाडी चालकले सूचित गरे। त्यस्तै चार हजार पाँच सय मिटरभन्दा पनि बढी। उनले उचाइ भनेपछि टाउको थिचथाच पार्न पो थाले एक सहयात्रीले। विचित्र छ संसार। दृश्यहरू बिलकुल नवीन छन्। दक्षिणतिर उठिरहेका नीलगिरि र तिलिचो निस्क्लेस छन्। श्वेत स्तूप बनेका छन् हिमगिरि। तिनीहरूको उदांग कलेवर लमलस्ट लाग्दैन। अनुभूतिहरू रङ बनेर ओर्लन्छन् डाँडाका टुप्पाहरूमा, भिराला बगरहरूमा र ठाडा चट्टानहरूमा खोपिएका आदिम गुफाहरूमा। ती हिमाच्छादित र नांगा पहाड र मैदानहरूलाई प्रेमिल गन्तव्य बनाउन सक्ने हो भने ओइरो लाग्थ्यो होला विश्वभरका प्रेमीप्रेमिकाको। हिमनदीहरू थुनेर हिमताल बनाइयोस्। हिमफुलहरू सजाएर हिमज्योति बालियोस्। हिमोट जोडेर अचम्मका बनाइयून् शिलावृक्षहरू। निष्फिक्री चर्न छोडियून् हिमपशु र हिम चराचुरुंगीहरू। त्यसै माझमा बनाइयून् प्रेमका नवीन बुकुराहरू। अनि पो मेला लाग्थ्यो प्रेम पारखीहरूको। प्रेमका केस्राकेस्रा नङ्ग्याइँदै जीवनोच्च आनन्दमा हराउँथे उनीहरू, त्यो एकान्तमा। जीवन हाँक्नु जस्तै हो गाडी हाँक्नु पनि। कहिलेकाहीँ जोखिम मोलेरै भए पनि अगाडि नबढी सुख्खै छैन। धेरैजस्तो ठाउँमा धन्न बाँचियो ठान्छ मनले र सिरिंग बनिसकेपछि आत्तिन्छ। नांगो धरातल तर बेग्लै आकृति देखेपछि डर र आशंकाहरू बिर्सिदिन्छ मनले। त्यो नै आनन्द बनेर उदाउँछ यात्रामा। नांगा तर रंगीन छन् पहाडहरू। शुष्क तर कलात्मक छन् बगरहरू। पत्रैपत्रका राता चट्टानहरू बादल बुट्टामा छन्। थुम्काहरू केशरीजस्ता, अबिरजस्ता, चन्दनजस्ता, खोस्टा नंग्याएका मकैका रासजस्ता, आँगनमा बिस्कुन सुकाउन ठिक्क पारिएको धानको चुलीजस्ता, कोदाको रासजस्ता देखिन्छन् जतासुकै। प्रकृतिको यति सुन्दर कला खै कसले पारख गर्ला र पूर्ण रूपमा ! प्रकृति जति बुझे पनि बुझीनसकिने चिज हो भन्ने बुझ्छु म। पत्थरहरूको मौनताभित्र धेरै छटपटाउँछ मन। त्यो अक्षत धरातलमा खोपूँ र रोपूँमा जागा बनिरहन्छ मन। गाडी रफ्तारमा कुदिरहेछ। पहाडहरू जतासुकै नांगा छन्। छर्लंग देखिनु, नांगो छामिनु हो क्यार। देखिने जति सबै देखिनु, नांगो हुनु हो क्यार। ज्ञानेन्द्रियहरू नहुँदा हुन् त सत्य अनुभूत हुँदैनथ्यो संसारको। साँच्चै दोस्रो वस्तुले नछोपिएपछि पो सत्य खुल्छ। सत्य नांगो हुन्छ। जीवन पनि त एउटा नांगोक्रम हो। नांगोजीवनलाई ढाकछोप गर्दागर्दै दुःखको भुमरीमा फसिरहेछ मान्छे। नांगो पहाडहरूमा उबडखाबड छन्, मोड, भीर र समस्थलीहरू छन्, रंग र वायुका रसिला संगीतहरू छन्। जीवनलाई यसै अर्थमा बुझ्ने र अप्ठेराहरूलाई सहज र स्वाभाविक मानिदिने हो भने दुःखको दलदल भनिरहनुपर्दैन जिन्दगीलाई। निडरको चरम रूप हो नांगो। नांगिन साहस गर्नेहरू शस्त्रमा विश्वास गर्दैनन्। नांगो नै हुन्छ जन्म, नांगो नै हुन्छ मृत्यु। लोमन्थाङका धराधाम नांगै निराभिमान बाँचिरहेछन्, निरञ्जनको अत्युत्तम नमुना बाँचिरहेछन्। नांगो संसारभित्र फेरि हरियालीले घेरिएको एउटा गाउँ देखियो। अन्यत्रभन्दा अलि छरिबरी छन् घरहरू। शान्ति नै शान्तिको संसारमा नांगो हावा मात्र हुनहुनाएको सुनिन्छ त्यो गाउँमा। ३०, ३५ ओटा काला चौरीहरू मन फुकाएर चरिरहेछन्। हिमाली प्रदेशमा गाउँ भेटिनु आफैँमा एउटा महŒवपूर्ण संयोग हुन्छ। अझ एउटा मात्र घर भएकालाई पनि एउटा गाउँ नै भन्नुपर्ने बाध्यता पनि त्यहाँ प्रशस्त हुन्छ। केहीबेर अघि एउटा मात्र घर भएको याम्ता नामको गाउँ देखेका थियौँ। त्यो गाउँको नाम भने स्याङबोचे हो भने हाम्रा गुरुजीले तर होटल नीलगिरिको साइनबोर्डमा स्याङ्मोचेन लेखिएको देखियो। मलाई भने स्विट्जरल्यान्डको सुन्दर हिमाल मँ ब्लँको फेदीमा रहेको सामोनिक्स सहरको याद दियो स्याङ्मोचेनले। स्याङ्मोचेन र सामोनिक्स दुवै उस्तै, दुवै हिमालको फेदमा बसेका। दुवै पर्यटकलाई लोभ्याउन खप्पिस। सामोनिक्समा केबुलकार, चिल्ला सडक र ठूला ठूला होटलहरू पनि छन्। हाम्रो स्याङ्मोचेन भर्खर कोपिला फक्रेको फूल बनेको छ बिचरा। स्याङ्मोचेन र सामोनिक्सलाई मित लगाइदिन पाए कति सुहाउँथ्यो होला सोचेँ मात्र भनिनँ कसैलाई। मान्छेहरू मान्छेसँग बढी रमाउने भएर होला त्यतातिर भने अलि नजिकको दूरीमा भेटिएका छन् गाउँहरू। विशाल पठारमा टुपुक्क टुपुक्क टाँसिए जस्ता छन् गाउँहरू। करु र गहुँ, भोटेपीपल र बैँसहरूले गाउँ हरिया भरिला देखिन्छन्। विशाल मरुभूमि बीचमा कत्रो संघर्षले जोगाए होलान् गाउँलेहरूले रूख बिरुवाहरू र कसरी उमारे होलान् अन्नदाना। गाउँलेहरूको जाँगर र कृषिकर्मप्रतिको लगावलाई हृदयदेखि नै प्रशंसा नगरी रहन सक्तैन कसैले पनि। आखिर, यो प्राण धान्न अरू केहीले हुँदैन एक मुठ्ठी अन्न र एक अञ्जुली पानी नै चाहिन्छ। त्यतातिरका गाउँहरूलाई अग्ला ढुंगे पर्खालहरूले घेर्नु अनिवार्य जस्तै देखियो। साउदी अरेबियामा आफ्ना महिलाहरूलाई छिमेकीहरूले आँखा लगाउँलान् भनेर घरभन्दा अग्ला पर्खाल लगाएका प्रशस्त देखेथेँ मैले। मुस्ताङतिर भने बस्तुभाउबाट बालीनाली जोगाउन र निरन्तर बेजोडले बहिरहने निष्ठुरी हावाको वेग घर आँगनमा कम परोस् भन्ने अभिप्रायले गाउँलाई ढुंगे पर्खालले छेक्ने चलन रहेछ। ढुंगा नै ढुंगाको पर्खालले घेरिएका गाउँहरूको जिल्ला हो मुस्ताङ। छोर्तेन, चैत्य, लुङ्दर, बुद्धमन्त्रको बाहुल्य भएको प्रदेश हो मुस्ताङ। हिउँका दुःखहरूसँग जुधेर, हिउँभन्दा उज्यालो मन बोकेर, बाँच्ने मान्छेहरूको, थलो पनि हो मुस्ताङ। उत्तरतिर दामोदर हिमशृंखलाहरूमा फनफनी बेरिँदै बिलाउँदै गरिरहेछ बादल। तलतिर बाक्लिएर बसेको छ घिलिङ गाउँ। अलिपर छुङ्कर गाउँ भेटियो। नाम मात्र गाउँवरिपरि अग्लाअग्ला लहरे पीपलका रूखजस्ता सुलुत्त परेका भोटेपीपलका रूखहरू बीचमा जम्माजम्मी तीन घर छन् छुङ्कर गाउँमा। ऐंचोपैंचो, भारोपर्म, रोगव्याध जे परे पनि तीनओटै घरले टार्नुपर्ने बाध्यता। १५ मिनेट गुडेपछि फेरि अर्को गाउँ फेला पर्यो झैते नामको। त्यहाँ त एउटा घर मात्र छ गाउँको नाममा। एक घर एक गाउँ, हेर्नै परे लोमन्थाङ मैले बनाइदिएको सूत्रले हँसायो केहीबेर साथीहरूलाई। दिउँसो डेढ बजेतिर घमी गाउँ पार गर्दैछौँ हामी। लोमन्थाङ पुग्नुअघिको निकै विशाल र भव्य गाउँ छ घमी। गाउँको माथितिर छुरो माटामा पहेँला पहाडहरू छन्। हिमधाराका घर्षणले होला रेखा, खोल्सा र अनेकौँ आकृतिहरू कुँदिएका छन् पहाडमा। पहाडकै काखमा आमाको खोकिलामा भर्खर ब्युँझेको बालक झैँ चहकिलो छ घमी गाउँ। गाउँका बीचबीचमा ठडिएका छोर्तेनहरूले बुद्धप्रेम झल्काउँदैछ। यताका मान्छेहरू हरिया तरकारी केलाई खानु, मासु खाए पो बलियो हुन्छ भन्थे; सर, कुहिरेहरू आउन थालेपछि हरियोपरियो खाने र खुवाउनेमा निकै टाठा भएका छन्। गुरुजीले ग्लास हाउसको तरकारीलाई इंगित गर्नुभयो। मान्छे भेटेपछि मान्छेले राम्रा नराम्रा आनीबानी सिक्छ। राम्रा बानी सिक्नाले सुधारिन्छ मान्छेको जीवन गति। बायाँतिर अर्को सुन्दर ढाङ्मर गाउँ देखिन्छ। मान्छेको चहलपहल बाक्लै छ त्यहाँ। हिमाली गाउँहरूमा प्रायः घरबाहिर मान्छेको चहलपहल देखिँदैन। गाउँबाट ढ्याङ्ग्रो ठोकेको आवाज आइरहेछ। एक घर र अर्को घरमा दौडादौड छ। अलि पर सडक छेउमा एउटी युवती ढुंगामै टाउको ठोकेर अजारीबजारी गर्दै थिइन्। पाँच, सात जना मान्छेहरू उसलाई जोगाउन खोज्दै थिए। थाहा भयो ती युवतीका लोग्ने भीरबाट खसेछन् र जिन्दगीबाट पनि सदाका लागि खसेछन्। निर्लज्ज र नांगो हुन्छ मृत्यु। ऊ कसैको आग्रहलाई मान्दैन। एउटा रमाइलो भन्ज्याङ नाघ्नेबित्तिकै चराङ नामको बस्ती देखियो। समरदेखि चराङ पुगुन्जेल सम्ममा अनेकौँ कन्दराहरू र ठाडा डाँडाहरू भेटेका थियौँ। चराङदेखि भने भूस्वरूप अलि बदलिएको थियो। फराकिला नांगा उपत्यका र नांगा भिराला पाखाहरूको खात देखिन थाल्यो। हिमनदीका गाढा धर्साहरू र हिमोटका झुन्ड झुन्डहरूले भूआकृति नै अनुपम कलापूर्ण बनिरहेथे। करिब ३६सय मिटर उचाइमा मानव बस्तीको आकार उभ्याएर बसिरहेछ चराङ। एकातिर प्राचीन हिमनदीले बगाएर ल्याएको रोडाढुंगाको विशाल थुप्रो र अर्कातिर सुनौलो र रक्तिम पहाडको बीचमा आमाको काखमा बसेकी बालिका झैँ छिन् चराङ। मरुभूमि बीचको मरुद्यान हो चराङ। बस्तीभरि सल्बलाएका बैंसका रूखहरूले प्रदान गरिरहेछन् उत्साहका तरंगहरू। चराङनजिकै पाखामा थाकल काँडाहरू चपाउँदैछन् एक हूल घोडाहरू। त्यो दृश्यले अझ उत्साहित पार्छ। हाम्रो गाडी चराङ भन्ने गाउँमा रोकियो। राताम्य डाँडाहरूको फेदमै रहेछ चराङ गाउँ। सुक्खा बगरको बीचमा बगरकै चिप्ला ढुंगाहरू जोडेर बनाइएका छन् घरहरू। दामोदर कुण्ड होटल छेउकै होटलको साइनबोर्डमा लेखिएको रहेछ। दामोदर कुण्डसम्म जाने घोडा, पथप्रदर्शक सबै यहाँ पाइन्छ लेखिएको थियो त्यस बोर्डमा। होटलको आँगनमा दाह्री जुँगा पालेका, देख्दै मनीषीजस्ता एक जना बसिरहेका थिए। मान्छे भेटेपछि कुरा हुने भइहाल्यो। दामोदर कुण्ड पुगेर फर्केको हुँ। यहाँबाट दुई दिनमा पुगिन्छ त्यहाँ। कस्तो छ दामोदर कुण्ड ? शुष्क संसार माझको मिठो सिर्जना। प्रकृतिले मिहिनेतसाथ तयार गरेको अति सुन्दर थलो। फूलहरू फुलिरहेछन्, औषधिहरू हुर्किरहेछन्, सूर्य, चन्द्र र वायु नै लोभिने हिमदृश्यहरू छन्। हिउँको उज्यालो छ, जोसुकैको पनि मनमा उज्यालो छर्ने तागत छ त्यसमा। संसार नै ढाकुँला झैँ डाँडाकाँडा ढाक्दै एक हूल कुहिरो झर्छ, दामोदर हिमालबाट। हाम्रो गाडी चराङबाट कुलेलम ठोक्छ लोमन्थाङतिर। सीधै उत्तरतिर हानिएको छ हाम्रो गति। त्यति अग्ला छैनन्। थुम्का नै थुम्काका थुङ्गा जस्ता छन् पहाडहरू। दिनभर गाडीमा दौडँदा पनि नाङ्गै उभिएकी छे धर्ति। के फरक छ नांगो धर्ति र आमाको नांगो शरीरमा। त्यो नांगोपनमा आशक्ति होइन आस्था जागेर आउँछ, प्रेम होइन, पूजा जागेर आउँछ। भाइहरू कता हिँडेका ? तिब्बतमा काम गर्न। पासपोर्ट, भिसा र काम गर्ने ठाउँ थाहा छ ? केही थाहा छैन। त्यो सबै भोलि आउने हाम्रो ठेकेदारलाई थाहा छ। काम, दाम र माम प्रशस्त पाइन्छ भनेको छ। तिब्बतमा पासपोर्ट, भिसाबिना जानेलाई थुनिदिन्छ भन्छन्, समात्यो भने नि ? त्यो त थाहा छैन, थुनिदियो भने थुनिउँला, खान त दिइहाल्ला, खान पाइयो भने अचानो बन्न पनि डर छैन। एउटा १८, २० बर्सेको बयान। आखिर जीवन धान्न जेल जीवन पनि सहज मान्दो रहेछ मान्छेले। भोकको अघिल्तिर सबथोकले हार्छ यो संसारमा। भोकाएको स्यालले कुहिएको मासु पनि छाड्दैन भनेको त्यही त हो नि ! भोकलाई नतिजा, प्रेमलाई जात, निद्रालाई ओछ्यान चाहिन्न भन्नुहुन्थ्यो हजुरबाले त्यो साँचो ठहरियो त्यहाँ। १६ देखि २२ वर्षसम्मका सात दंगाली भाइहरू हामीसँगै बोलेरोमा सहयात्री बने दिनभर। मलेसिया, साउदी अरेबिया, कतार मात्र होइन तिब्बतमा पनि सीधासाधा नेपालीहरूलाई काम दिने निहुँमा फसाइने सञ्जाल फिँजिइसकेको रहेछ। अबोध युवाहरूको पलायनले देश झन्झन् जर्जर बन्दै गएको संकेत भेटिँदै थियो ती कलिला भाइहरूको अनुहारमा। एक भाइ बाटाको छेउमै लम्पसार लडिरहेछ, अर्को भाइ छेउमै रोइरहेछ। अन्दाजी २०, २२ जना स्थानीय मान्छेहरू सम्झाउँदैछन् बुझाउँदैछन्। लोमन्थाङ पुग्नै आँटेको बेला सडकमै छ एउटा भीड। २६ दिनअगाडि एउटा दलालले काम लगाइदिन्छु भनेर तिब्बत पुर्याएछ उनीहरूलाई। दुवै जनासँग एक एक लाख ठगेछ। चीनको सिमाना प्रवेश गर्नेबित्तिकै उनीहरूलाई छलेर दलाल गायब। बिचराहरू रनभुल्ल परेछन्। चिनियाँ प्रहरीले समातेछ। थुनेछ। राहदानी मागेछ। उनीहरूसँग केही नभएपछि कुटपिट गर्दोरहेछ। एक दिन दुवै भागेछन् जेलबाट। भाषा बुझिँदैन। बाटो थाहा छैन। उनीहरू अँध्याराको जंघारमा झैँ हिँडेछन् खानु न खुट्नु भएर। नेपाल पसेपछि बल्ल सन्तोषको श्वास फेरेछन् तर उचाइ र भोक सहन नसकेर एक भाइ ढलेछन्। अर्का भोकभोकै रुँदै रहेछन्। बेहोसमै लडिरहेकाको मुखमा ग्लुकोज हालिदिए एक दाइले। बिस्तारै उठे भाइ। अर्की आमैले दुई रोटी ल्याइदिनुभयो फापरका। कुपुकुपु खाए दुवैले। जे भए पनि आफ्नो देश भनेको आफ्नै हो। हिउँभन्दा सफा र हिउँभन्दा चहकिला मन भएका मान्छेहरू जतासुकै भेटिन्छन् हिमालमा। आफ्नैलाई झुक्याएर दलाली गर्ने, अपहरण गर्ने र बलात्कार गर्नेलाई किन कडा कानुनको कठघरामा हाल्न सकेका छैनौं हामीले। यो प्रश्न भने प्रबल बनिरह्यो। वेलकम टु लोमन्थाङ लेखेको स्वागत द्वारअघिल्तिर घ्याच्च रोकियो हाम्रो गाडी। भेडाहरूको थामी नसक्नु भीडले ओर्लनै गाह्रो पर्यो हामीलाई। गाडीबाट ओर्लंदा अनुहार विरूपको देखियो। झोलाको धुलो टकटक्याउँदा कुहिरीमण्डल बन्यो वरिपरि। ए भाइ यहाँको राम्रो होटल कुन हो हँ ? गुरुजीलाई सोध्यौँ। सबले मोनालिसा होटल भन्छन्, त्यतै जानुहोस् न गुरुजीको जवाफ। लगेज बोकेर लोमन्थाङ सहर छिर्यौँ हामी। लेक लागेर हो वा थकाइले अलि अलि टाउको दुख्ने र अलि अलि वाकवाक चल्ने क्रम सुरु भएको छ। चिसो सिरेटोको दबदबामा कमजोर भेटिएका छन् घामका किरणहरू। नांगो घाम र नांगो सिरेटाको युद्ध अझै रोकिने छाँट छैन। लोमन्थाङवासीहरूको बख्खुको बगलीभित्र लुक्न खोज्दैछ घाम।"
स्वर्गको टुक्रा ओलाङचुङगोला,"जंगलको बाटो। कहिले तमोर नदीको किनार त कहिले लेलेपको डाँडा। चराचुरुंगीको चिरबिर आवाज र नदीको सुसाहटले मन फुरुंग हुन्छ। अझै सुन्दर ओलाङचुङगोला बस्ती पुगेर हातले बुनेको गलैंचामा बसेर तातो चिया सुरुप्प पिउन पाउने आशाले गलेका खुट्टालाई पाइला अघि बढाउने साहस थप्छ। ओलाङचुङगोला ताप्लेजुङ सदरमुकाम फुङ्लिङबाट तीन दिनको पैदल यात्रामा पुगिने पर्यटकीय क्षेत्र हो। यातायातका साधनमा गुड्ने बानी परेकालाई त तीन दिनको पैदल यात्रा भन्नासाथ हातखुट्टा गल्छन्। तर सोच्दा जति गाह्रो हुन्छ यात्रा सुरुआत गर्दा हिमाली मनमोहक दृश्यले यात्रालाई सहज बनाउँछ। पुग्नुपर्ने गन्तव्यलाई सम्झँदा मात्रै पनि थकान हट्छ। राज्यको पुनर्संरचनासँगै ओलाङचुङगोलालाई फक्ताङलुङ गाउँपालिका७ मा खुम्च्याए पनि यसको छुट्टै सान छ। इतिहास छ। ४ सय ६३ वर्ष पुरानो मानिएको ढिकी छोलिङ गुम्बालाई यस स्थानका बासिन्दाले आफ्नो धार्मिक आस्थाको केन्द्र मान्छन्। कञ्चनजंघाको फेदीमा रहेको हिमाली पर्यटकीय गाउँ ओलाङचुङगोलाको अन्तिम दुई अक्षर गोला भने मात्रै पनि धेरैले बुझ्छन्। नेपाल र चीन जोड्ने नाकामध्ये एक भएकाले पनि सरकारको ढड्डामा ओलाङचुङगोला छुटेको छैन। तिप्ताला भञ्ज्याङ हुँदै तिब्बत जाने मुख्य द्वारका रूपमा रहेको गोलाका बासिन्दा अनवरत पर्यटककै पर्खाइमा हुन्छन्। उनीहरूका लागि पर्यटक पुग्दा र उनीहरूलाई स्वागत गर्न पाउँदा जतिको खुसी अरू समयमा हुन्न कि क्या हो जस्तो भान हुन्छ उनीहरूको मुहारमा झल्किएको खुसी र गद्गद्लाई देख्दा। पर्यटकको स्वागत गर्ने र बिदा भएसम्म खुसी राख्न कुनै कञ्जुस्याइँ हुँदैन यहाँ। तमोर नदीको किनार हुँदै लेलेपको डाँडा छिचोल्न कम हम्मे छैन। तर, थकानलाई बिर्साइदिन्छन् चराचुरुंगीको चिरबिर र नदीको कलकलाहटले। जब मोहक ओलाङचुङगोला पुग्नुहुन्छ, मन त्यसै फुरुङ्ग हुन्छ। गाउँलेको सत्कार र रातभरिको पिरतीपूर्ण धुन्जयाङ नाचको मीठो धङधङी त महिनौं मेटिँदैन। त्यो अनुभूत गर्न तपाईं पनि आउने हो ओलङचुङगोला ? पर्यटकीय गाउँ ओलाङचुङगोलाका बासिन्दा चार सय वर्षदेखि बसोबास गर्दै आएको इतिहास छ। जडीबुटी, हातेगलैंचा उत्पादनसहित जौविक विविधता र सांस्कृतिक सम्पदामा जति धनी छ, यो स्थान त्योभन्दा बढी संस्कृतिमा पनि अगाडि मानिन्छ। लेलेप र ओलाङचुङगोलालाई जोडने तमोर नदीको सुकेपानी पुल र यस मुनिबाट बग्ने तमोरले गोला पुग्नुभन्दा पहिलो स्वागत गरेकै हुन्छ। यहाँ पुग्नेले यो दृश्यलाई पृष्ठभूमिमा राखेर फोटो नखिची अघि बढ्न मन गर्दैनन्। समुद्री सतहबाट ३२ सय मिटरको उचाइमा अवस्थित ओलाङचुङगोला आर्थिक, सामाजिक, एवं सांस्कृतिक सम्पदाहरूले भरिपूर्ण छ। करिब ६४ घरधुरीको बसोबास रहेको यो सानो बस्तीभित्र गाउँपालिका हुनुपूर्व ओलाङचुङगोला गाविसका सात वडा समेटिएका थिए। चारैतिरबाट पहिरोले घेरिएको यो बस्तीलाई जिल्लाकै पहिरोबाट उच्च जोखिम क्षेत्रको रूपमा हेरिन्छ। तर पनि पहिरोले अहिलेसम्म क्षति पुयाएको छैन। स्थानीय ५५ वर्षीया तेञ्जिङ शेर्पा भन्छन्, बस्तीमाथि रहेको गुम्बाकै धार्मिक शक्तिले पहिरोबाट बस्ती पनि जोगिएको हो। ४ सय ६३ वर्ष पुरानो मानिएको ढिकी छोलिङ गुम्बालाई यस स्थानका बासिन्दाले आफ्नो धार्मिक आस्थाको केन्द्र मान्दछन्। विकट भूबनोट भित्रको यो सुन्दरबस्तीमा प्रवेश गरेपछि जो कोहीको मन हर्षित हुन्छ। यहाँका सबै घरहरूको बनावट एकै किसिमको भएकै कारण रात साँझमा पुगेका पाहुनालाई पहिले बसेको घरको पत्तो पाउन निकै मुस्किल पर्छ। यहाँको अर्को रमाइलो विशेषता हो अतिथि स्वागत सत्कार। बाहिरबाट पाहुनाहरू आउने थाहा पाउनासाथ गोलावासीहरू सामूहिक रूपमा जुट्ने गर्छन् र पाहुना बस्ती प्रवेश गर्नासाथ खादा लगाएर स्वागत गर्दै खाजा खुवाएर बस्ती प्रवेश गराउँछन्। बेलुकीपख पाहुनाको स्वागत सत्कार गर्दै धुन्जाङ नाच नाच्ने गर्छन्। वालुङ जातिको उत्पत्तिको थलो यो ठाउँलाई नेपालकै दोस्रो सिमान्तकृत जातिमा सूचीकृत भएको वालुङ जातिको उत्पत्तिको थलोसमेत मानिन्छ। उत्पत्तिको थलो ओलाङचुङगोला भए पनि यी जातिहरू ताप्लेजुङको याङमा, लुङथुङ, लेलेप, याम्फुदिन, घुन्सा, फुङलिङ बजार, तेहथुम जिल्लाको हिले, वसन्तपुर, इलामको पशुपतिनगर र काठमाडौंको बौद्ध क्षेत्रमा छरिएर बसोबास गर्दै आएका छन्। ओलाङचुङगोलामा भने बौद्ध धर्मावलम्बीहरूको मात्र बसोबास छ। यहाँ स्वास्थ्यचौकी, सीमा प्रहरी चौकी, ओलाङचुङगोला भन्सार कार्यालय, कञ्चनजंघा संरक्षण क्षेत्र आयोजनाको सम्पर्क कार्यालय र दुई विद्यालय छन्। दुई विद्यालयमध्ये ओलाङचुङगोलामा निम्न माध्यमिक र याङ्मामा प्राथमिक स्तरको छ। काठको छानोका सुन्दर घर काठले छाएका घरको छानो आँधीहुरीले नउडाओस् भनेर छानामा ढुंगा राखेको दृश्य अनौठो मात्र होइन उत्तिकै मनमोहक पनि देखिन्छ। धेरै चिसो हुने भएका कारण यहाँ आलु र छिटफुट सब्जीबाहेक अन्य कुनै बालीहरूको उत्पादन हुँदैन। यहाँका बासिन्दाहरूको मुख्य आम्दानीको स्रोत भनेको चांैरीपालन, छुर्पी तथा गलैंचा उत्पादन र जडीबुटीको व्यापार हो। पुरुषहरू प्रायः गोठमा बसेर चौरी पाल्ने, छुर्पी बनाउने, जडीबुटी संकलन गर्ने र व्यापार गर्ने गर्छन्। महिलाहरू घरको काम र गलैंचा बुन्छन्। ओलाङचुङगोलाको गलैंचा र छुर्पीले नेपालमै प्रसिद्धि कमाएको छ। यहाँको छुर्पी नेपाल, भारत, चीन, अमेरिका, बेलायतलगायतका देशहरूमा निर्यात हुने गरेको स्थानीय व्यापारीहरू बताउँछन्। साथै यहाँको गलैंचा छिमेकी मुलुक चीन, राजधानी काठमाडौं, अमेरिका, बेलायतसम्म माग हुने गरेको बताइन्छ। नेपालको समग्र उत्तरी सीमावर्ती क्षेत्रहरूमा रहेका साना ठूला बस्ती बजारमध्ये वालुङ जातिको मात्र बसोबास रहेको क्षेत्रभित्रै पर्छ ओलाङचुङगोला। वस्तु विनिमयको आधारमा चलेको यहाँको समाजले अहिले पनि मध्यकालीन युगको झझल्को गराउँछ। वस्तु विनिमय नै याङमा र गोलाको अनौठो विशेषता हो। अहिले पनि यहाँका बासिन्दाहरू पशु र आलुसँग खाद्यान्न साटेर जीविकोपार्जन गर्छन्। आफ्नो जिल्ला सदरमुकाम फुङ्लिङ तथा गाउँपालिका केन्द्र पुग्नुभन्दा छिमेकी मुलुक चीनको तिब्बत पुग्न दूरीका हिसाबले यहाँबाट नजिक पर्छ। त्यसैले यहाँका बासिन्दा तिब्बती बजारमा निर्भर हुनु परेको स्थानीय फुपू चुन्दाक शेर्पा बताउँछन्। हामीलाई त अर्कै देशमा बसे जस्तो लाग्छ, शेर्पा भन्छन्, नेपालमा बसे पनि नेपाली बजारमा भन्दा तिब्बती बजारमा पुग्न छिटो छ। ओलाङचुङगोलाको मुख्य व्यापारिक केन्द्र भने चीनको स्वशासित क्षेत्र तिब्बतको रियु बजार हो। गोलाबजारबाट दुई दिनको पैदलयात्रा पछि पुगिने रिउ बजारमा निर्भर हुनुपर्ने बाध्यता छ स्थानीयलाई। स्थानीय व्यापारीहरू गोलाबाट चौरीमा सामान ढुवानी गर्छन्। चामल, पिठो, लत्ताकपडालगायत दैनिक उपभोग्य सामानहरू रियु बजारबाट ल्याउने गर्छन्। गोला बजारकै लागि करिब सात वर्षअघि दुर्गम क्षेत्र विकास समिति, गाउँ विकास समिति (गाविस), जिल्ला विकास समिति (जिविस), कञ्चनजंघा संरक्षण क्षेत्र तथा गोलावासीको श्रमदान समेतमा २० किलोवाट क्षमताको विद्युत् उत्पादन गरिएको छ। स्थानीय उत्पादनका कारण गोलावासीले कहिल्यै पनि लोडसेडिङको मार खेप्नु परेन, पर्दैन पनि सायद। विद्युत्कै कारण टेलिभिजन, टेलिफोन लगायतका सञ्चार उपकरणको सहजै मात्रामा प्रयोग गर्न सकिन्छ। आँगनमै नाँच्छन् दुर्लभ वन्यजन्तु नाउर, हिमचितुवा, कस्तुरी, मृगजस्ता जंगली जनावरको दैनिकी नजिकैबाट अवलोकन गर्न पाउनु यहाँको अर्काे महत्त्वपूर्ण विशेषता हो। घरआँगनमा नै खेल्दै आइपुग्छन्, दुर्लभ वन्यजन्तुहरू। विकट गाउँहरूमा जीवनशैली कष्टदायी त अवश्य छ नै तर यहाँको रहनसहन, वेषभूषा, भाषा संस्कृतिले होला। उनीहरू सम्भ्रान्त र सुखी रहेको महसुस गर्न सकिन्छ। यो बस्तीबाट करिब एक घण्टाको पैदल दूरीमा रहेको छेरचेन ताल र करिब चार घण्टाको पैदल दूरीमा रहेको सिङ्जेमा ताल यो क्षेत्रका रमणीय र पर्यटकीय ठाउँहरू मानिन्छन्। ४६३ वर्षे दिकीछोलिङ गुम्बा यहाँ रहेको दिकीछोलिङ गुम्बा ओलाङचुङगोलाको मात्र नभई नेपालकेै बहुचर्चित र ऐतिहासिक गुम्बा मानिन्छ। सयौं वर्ष अघि निर्माण गरिएको भनिए पनि हालसम्म यसको यकिन तथ्यांक कहीँ कतै पाउन सकिएको छैन। यद्यपि, गुम्बाको निर्माण करिब ४ सय ६३ वर्षअघि भुटानबाट आएका भिक्षु ह्योसा दोर्जे लामाले गरेका हुन् भन्ने किंवदन्ती छ। यस गुम्बामा रहेका पुस्तक र कागजपत्रहरू हेर्दा नेपालका सबेै गुम्बाभन्दा पुरानो हो कि भन्ने अनुमान गर्न सकिन्छ। ऐतिहासिक एवम् पुरातात्त्विक महत्त्वको दिकी छोलिङ गुम्बा सयौं वर्ष पुरानो हो भन्ने आधार पुष्टि गर्ने थुपै्र प्रमाणहरू गुम्बामा भेट्न सकिन्छ। गहिरो अनुसन्धान गर्न सके यो गुम्बाबाट धेरै धार्मिक तथा ऐतिहासिक उपलब्धि हासिल गर्न सकिने स्थानीय बताउँछन्। दुर्लभ पाँच हजार पुस्तक र धर्मचक्र तीन तले यो गुम्बा १२९ फिट लामो, ३६ फिट चौडा र ४० फिट अग्लो छ। यसको दोस्रो र तेस्रो तलामा बौद्ध धर्म र शास्त्रका दुर्लभ पाँच हजार पुस्तक राखिएका छन्। अन्य भागहरूमा बुद्धका नौवटा ठूला र ससाना मूर्तिहरू र गुम्बाका निर्माताको मूर्ति एवं बौद्ध शास्त्रीय वाद्यवादन यन्त्रहरू र धर्मचक्रहरू राखिएका छन्। यो गुम्बाभित्र अटुट रूपमा प्रज्वलित एक स्वर्ण युगीन बत्ती छ। उक्त बत्ती सुनको दियोमा बालिन्छ। जसलाई स्थानीय भाषामा ग्यु स्यु भन्दछन्। भनिन्छ कि त्यस ठाउँमा पहिले गुम्बा निर्माणको अगुवाइ गर्ने भिक्षु लामाले बालेको बत्तीकै निरन्तरता हो। त्यो उतिबेलादेखि नै प्रज्ज्वलित गरिएको थियो र उक्त बत्ती अहिलेसम्म पनि अटुट रूपमा बलिरहेको छ। दिकीछोलिङ गुम्बाको अर्को आश्चर्य भनेको गुम्बाभित्र सजाएर राखिएको सेतो च्याउ हो। जसलाई स्थानीय भाषामा चेरेसी भनिन्छ। यस सेतो च्याउमा प्राकृतिक रूपमै ॐ मनि पद्मे हुँ लेखिएको छ। यो पवित्र बौद्ध मन्त्र च्याउ उत्पत्ति हुँदा नै लेखिएको किंवदन्ती छ। गुम्बामा तपस्या गर्ने शिष्यहरूले दाउरा खोज्न जाँदा फेला पारेको यो च्याउ टिपेर गुरुलाई दिइएको थियो। गुरुले पुनः त्यही ठाउँमा फिर्ता गरे पनि गाउँलेहरूले पछि बाजागाजासहित ल्याएर गुम्बामा राखेको किंवदन्ती छ। पर्व र चाडलाई उच्च महत्त्व ओलाङचुङगोलावासीका धर्म, संस्कृति र चाडपर्वहरू प्रायःजसो तिब्बती संस्कृतिसँग मिल्दाजुल्दा छन्। यहाँका बासिन्दाले ल्होसार, फुटुक, नेसो, निङयुङने, साकादावा र ढुक्पाछेसी पर्वलाई विशेष महत्त्वका साथ मनाउँछन्। यीमध्ये पनि फुटुक पर्व भने उनीहरूको ठूलो एवं ऐतिहासिक पर्व हो। वर्षमा एक पटक मनाइने यो पर्व गोलावासीले मनाउने अरू पर्वभन्दा पृथक् छ। सुरुका वर्षहरूमा १५ दिनसम्म निरन्तर रूपमा मनाइने यो पर्व लामाहरूको अभावका कारण अचेल आठ दिनमा सीमित बनेको छ। फुटुक धार्मिक विधिविधान, नाचगान र मनोरञ्जनले भरिपूर्ण पर्व हो। यही पर्र्वलाई नेपालको सोलुखुम्बु जिल्लामा भने रिम्दो नामले मनाउने गरिन्छ। यो पर्व कार्तिक महिनामा पर्दछ। यो चाड दिकिछोलिङ गुम्बा परिसरमा पर्व अवधिभर अस्थायी टहरा बनाई त्यही टहरामा बसेर मनाउने गरिन्छ। विगतमा यो पर्व मनाउँदा गुम्बाका लामाहरूले छ्याङ्दे फुर्वा लानाक भन्ने पुस्तक पढी १५ दिनसम्म मनाउने गर्थे। यस पर्वको समयमा लामाहरू जीवजन्तु, चराचुरुंगी र राक्षसका आकृति झल्कने पहिरन र मुकुन्डो लगाएर नाच्छन्। यस पर्वको तीन दिन देवताका विभिन्न आकृतिका मुकुन्डोहरू र विशेष किसिमका पहिरनहरू लगाएर लामाहरू नाच्ने गर्छन्। यस पर्वका दिन स्थानीय माक्सुम ग्यावो र छिमेकी थुदामको ग्यावोको बीचमा भएको युद्ध प्रदर्शन गरिन्छ। यो चाड मुख्य गरेर ओलाङचुङगोलामा मात्र मनाइने भएता पनि यसलाई विभिन्न क्षेत्रमा आआफ्नै तरिकाले मनाउने गरेको स्थानीय लामा कासाङछोम्बेको भनाइ छ। यो नाच नाच्दा ढ्याङ्ग्रो र झ्याम्टा बजाइन्छ। यस नाचलाई भोटेहरूको भाषामा छ्याम भनिन्छ। यो नाच निकै रमाइलो हुने भएकाले उक्त जात्रा हेर्न टाढाटाढाबाट समेत मानिसहरू भेला हुने गर्छन्। जात्रा हेर्न आउने मानिसहरूले यहाँ सजाएर राखिएका भगवान्लाई खादा चढाउँदै कि कि सो सो ल्हा ग्यालो भन्ने गर्छन्। जसलाई नेपाली भाषामा भगवान्ले रक्षा गरुन् भनिएको हो। जात्रा अवधिभर गुम्बामा पनि बत्ती बाल्नेको भीड लाग्ने गर्छ। फुटुकको समयमा गुम्बामा बत्ती बालेमा चिताएको कुरा पूरा हुने विश्वास रहेको स्थानीय छेतेन वालुङ बताउँछन्। सन्दुक रुइत जन्माउने गाउँ त्यो ठाउँ सदरमुकामबाट टाढा थियो। जहाँ नजिक स्कुल थिएन। तर पनि त्यहाँ जन्मिएकाहरू देशविदेशमा पुगेर नाम फैलाएका छन्। आखा उपचारका लागि चर्चित नाम सन्दुक रुइत, चीनका लागि नेपाली वाणिज्य दूत ताम्ला उक्याव लगायतका व्यक्ति अहिले पनि क्रियाशील जीवन बिताइरहेका छन्। तेञ्जिङ वालुङ लगायतको अमेरिका, बेलायतमा व्यापार व्यवसाय रहेको छ। अहिले पनि यहाँ जन्मेकाहरू देशविदेशमा क्रियाशील छन्। ००० सत्कारमा युवती, धुन्जयाङमा पिरती ओलाङचुङगोलामा पाहुनाको सत्कार गर्ने संस्कार नै फरक छ। नौलो पाहुनाको आगमनसँगै गाउँभरिका युवती भेला हुन्छन् र कठ्यांग्रिने चिसोको कुनै प्रवाह नगरी नुहाइधुवाइ गरेर सिंगारिन्छन्। पाहुनाको स्वागतमा यसरी जुट्नु अन्य ठाउँका लागि अपत्यारिलो र अनौठो विषय हो। सीमावर्ती यस ठाउँमा भने पाहुनाको सत्कार गर्ने परम्परागत संस्कार यस्तै नै छ। जसको घरमा पाहुना आउँछन् त्यही घरमा गाउँभरिबाट भेला भएका युवतीको सत्कारले रात रोमाञ्चकारी बन्छ। त्यो वातावरणले सारा थकाइ र तनाव पनि मेटाउँछ। उनीहरूले नाच्ने एक प्रकारको नाच धुन्जयाङ ओलाङचुङगोला पुग्ने पाहुनालाई सत्कार गर्ने परम्परागत संस्कार हो। तर यो संस्कार थाहा नपाउनेका लागि भने निकै अनौठो र तत्काल पाच्य हुन निकै गाह्रो पर्छ। अभिभावककै अगाडि पाहुनासँग नाच्न, अंकमाल गर्न र जुठो साटासाट गर्न किशोरीहरू हिचकिचाउँदैनन्। तातो तङ्वा र याक चौरीको सुकुटीसँग रम्दारम्दै आफ्ना सारा थकाइ बिर्सने पाहुनालाई रात बितेको पत्तै हुँदैन। अर्काे रमाइलो पक्ष के छ भने ओलाङचुङगोलामा पुग्ने जो कोहीले खाना र बस्नका लागि पैसा तिर्नु पर्दैन। तर, धुञ्ज्याङ भने नाच्नु अनिवार्य पर्छ। रातभरको मनोरञ्जनमा आफूखुसी खर्चिएको रुपैयाँ फिर्ता आउला भन्ने सोचाइ कसैले राख्दैनन्। ठुलो रकम खर्चिएको रहेछ भने बिहान सबेरै भोटे चियासँगै रुपैयाँ फिर्ता गरिँदा पाहुनाहरू अचम्मित मात्र हुँदैनन्, ओलाङचुङगोलाका मानिसको महानताको हृदयदेखि सम्मान गर्दै आफूलाई इच्छा लागे जति रुपैयाँ आफूसँगै नाच्ने किशोरीलाई स्नेहपूर्वक दिएर हिँड्छन्। भनिन्छ, धुन्ज्याङमा पाहुना र आपूले खाँदा नाच्दा लागेको खर्च पाहुनाले स्याबासीवापत दिएको रुपैयाँबाट हिसाब मिलाइन्छ। स्थानीय किपा शेर्पा धुन्ज्याङ ओलाङचुङवासीको पाहुना स्वागत गर्ने परम्परागत चलन हो भन्छन्। ओलाङचुङगोलाको पाहुना सत्कार गर्ने यो अनौठो र रमाइलो संस्कारको संरक्षण गर्न सके राष्ट्रिय तथा अन्तर्राट्रिय क्षेत्रमा यहाँको पहिचान कायम राख्न अवश्य सकिएला।"
सुपुर्दगी सन्धि,"संस्मरण तराईमधेसका विभिन्न ठाउँमा भइरहेका घटनाले शान्ति सुरक्षालाई असर पारिरहेको समय थियो। २०६५ सालमा तिनै विषयलाई मनमा खेलाउँदै केही महŒवपूर्ण फाइलको अध्ययन र टिपोट गर्दै थिएँ। मोबाइलमा घण्टी बज्यो, मर्निङ ग्लोरी ट्युनमा। झसंग भएँ। फाइलका पानाबाट ध्यान भंग भयो। हेलो। ज्यादै दबाबमा परेजस्तो गरी फ्रान्सका राजदूतले पुनः आग्रह गरे महामहिम ! जसरी हुन्छ त्यो फ्रेन्च नागरिकलाई प्रत्यार्पण गरिदिनु पर्यो। हेलो, म फ्रेन्च राजदूत बोल्दै छु। महामहिम गृहसचिवसँग कुरा गर्न सक्छु ? महामहिम राजदूत ! म गृहसचिव बोल्दै छु। तपाईंसँग भेट्नैपर्ने भो। अति जरुरी काम छ। भोलि बिहानका लागि तपार्इंको समय पाउन सक्छु ? हुन्छ। १० बजे नै भेटौँ। तपाईंलाई अनुकूल पर्छ ? ठीक छ। धन्यवाद दुवैतिरबाट फोन काटियो। भोलिपल्ट निर्धारित समयमा कार्यकक्षमा काम गरिरहेको थिएँ। फ्रेन्च राजदूत आएको खबर पाएँ। उनलाई मेरा निजी सचिवले बैठक कोठामा लग्नु भयो। म कोठाभित्र छिरेँ। औपचारिकताको निर्वाह गरेँ। उनले कुनै लामो भूमिका नबाँधेर भन्न थाले एउटा फ्रेन्च नागरिक, जसले फ्रान्समा ठूलै अपराध गरेको थियो, पर्यटकका रूपमा नेपाल आएको छ। ऊ ओभरस्टेमा एक महिना जेल परेर पर्सि छुट्दै छ। उसलाई प्रत्यार्पण गरिदिनु पर्यो। उनी हतारिएका थिए। बोल्न र मिलाएर कुरा गर्नसमेत अप्ठ्यारो भइरहेको मैले स्पष्ट महसुस गरिरहेको थिएँ। उनको मुखबाट ह्वास्स गन्ध आइरहेको थियो। यो गन्ध रक्सीको गन्ध थियो। हतारहतारमा दाह्री फालेर होला, गालाको ठाउँठाउँमा राम्रोसँग नकाटिएका सेता रौँका झुस देखा परिरहेका थिए। दाहिने आँखाको कुनामा घिनै लाग्ने किसिमको कचेरा टाढैबाट देखिन्थ्यो। त्यही बेलामा मैले सोधेँ महामहिम ! चिया लिने कि कफी ? कालो कफी भए राम्रो उनको जवाफ थियो। ढोकामा उभिएका कार्यालय सहयोगीलाई कफी ल्याउने संकेत गरेँ। ज्यादै दबाबमा परेजस्तो गरी उनले मलाई पुनः आग्रह गरे महामहिम ! जसरी हुन्छ त्यो फ्रेन्च नागरिकलाई प्रत्यार्पण गरिदिनु पर्यो। मैले भने नेपाल र फ्रान्सका बीचमा द्विपक्षीय प्रत्यार्पण सन्धि भएको छैन। यस्तो अवस्थामा हामीले कसरी तपाईंहरूलाई सो व्यक्ति सुपुर्द गर्न सक्छाँै ? अर्को कुरा उसको इच्छा बेगर अमूक देशमा जाऊ भनेर कसरी भन्न मिल्ला ? उसले यहाँको सबै कानुन बुझेर जानीजानी बसेको छ रे ! उनले भने त्यो व्यक्ति अपराधी हो, मान्छे मारेर फरार भएको। उसले फ्रान्सेली कानुनअनुसार दण्ड पाउनै पर्छ। त्यसकारण जसरी हुन्छ, उसलाई नेपालबाट बाहिर पठाइदिनूस्। त्यसो हो भने तपार्इं भोलि आउनूस्। म यहाँ सरसल्लाह गरेर केही उपाय सोचेर तपाईंसँग कुरा गरौँला मैले आश्वस्त बनाएँ। यतिञ्जेल कालो कफीको कप रित्तिइसकेको थियो। हात मिलाउँदै बिदा भयौँ। प्रहरी महानिरीक्षक र अध्यागमन विभागका महानिर्देशकलाई तुरन्तै कार्यकक्षमा बोलाएँ। आफ्नो देशमा ज्यान मारेको मुद्दा लाग्ने अपराध गरेको व्यक्ति यहाँ आएर आश्रय लिन खोज्छ भने त्यस्तो कार्यलाई निरत्साहित गर्नुपर्छ। विदेशी अपराधीलाई जानेर होस् वा अरू कुनै हिसाबले होस् पाल्नु हुँदैन, आश्रय दिनु हुँदैन। यसरी आश्रय दिनु भनेको अपराधको आयात गर्नु हो। राजनीतिक कारणले नेपालमा आएको विदेशीका हकमा अर्कै विषय होला। उसलाई सोहीबमोजिमको व्यवहार गर्नुपर्ने हुन सक्छ। तर, यहाँ राजनीतिक कारण भएजस्तो छैन। यस्तै यस्तै विचारले मनलाई हँुडेलिरहेका थिए। अर्को दिन बिहान फ्रान्सेली राजदूत आइपुगे। तपाईंको कुन देशसँग सुपुर्दगी सन्धि छ ? मैले प्रश्न गरेँ। मेरो प्रश्न मुखबाट ओर्लन नपाउँदै उनले ५, ६ वटा देशको नाम खररर भनेँ। त्यसो हो भने भोलि जेलबाट छुटेपछि उससँग हाम्रा कर्मचारीले कुराकानी गर्नेछन्। उसलाई सम्झाइबुझाई गरेपछि ऊ कहाँ जान खोज्छ, त्यही देशमा पठाउने व्यवस्था गरौँला। अर्को दिन उक्त फ्रान्सेलीलाई अध्यागमन विभागले जिम्मा लियो। हाम्रो नियमअनुसार पर्यटक भिसामा आएकाहरू म्याद सकेर पनि नेपालमा बसिरहेको देखिएमा उसलाई जरिवानासहित जेल सजाय हुने र नेपालबाट फर्काइने गरिन्छ। यी फ्रान्सेली नागरिकको हकमा पनि यस्तै अवस्था आएको थियो। जेल सजाय काटेर छुट्नेबित्तिकै अध्यागमन विभागले आफ्नो नियन्त्रणमा लियो र भन्यो तिमी ओभरस्टेमा छौ। अब तिमीलाई हामीले यहाँबाट फर्काउनै पर्छ। कहाँ जाने हो भन ? ऊ केही बोलेन। त्यसो हो भने टिकट काट, आफ्नो देश फर्क। आफ्नो देशमा फर्क भन्ने कुरा सुन्नेबित्तिकै ऊ अत्तालिएजस्तो देखियो। उसले भन्यो म युरोपबाहेक अरू कुनै पनि देशमा जान तयार छु। विभागको अधिकृतले भने त्यसो हो भने यहाँबाट सिधै प्लेन जाने ठाउँमध्येको एउटा देश संयुक्त अरब इमिरेट्स (यूएई) हो। अहिले टिकट लिन पठाउँछौँ। हुन्छ ? ठीक छ सहमति जनायो उसले। भइरहेको कुराकानीबारे अध्यागमनको महानिर्देशकबाट सबै जानकारी लिइरहेको थिएँ। फ्रान्सेली दूतावासको सम्पर्क व्यक्तिसँग प्रहरीको कुराकानी भयो। भोलिपल्टको टिकट आयो। फ्रान्सेली नागरिकको सहयोगीका रूपमा रहेका नेपाली कानुन व्यवसायी, जसको मद्दतबाट नेपालभित्रै बस्ने कानुनी प्वालहरूको खोजी गर्दै थिए, उनलाई आफू खुसीसाथ फर्किन लागेको खबर उसले पठायो। हामी अझै ढुक्क थिएनौँ, उसको हर्कतबाट। अपराधी मनोविज्ञान भएकाहरूको दिमागमा कुन बेला कतिखेर के खुराफात चल्छ भन्न सकिन्न। थुनामा रहेका विदेशीहरू थुनाबाट भागेका उदाहरणबाट पाठ सिकेका थियौँ। त्यही भएर उसको निगरानी सादा पोसाकका प्रहरीबाट भइरहेको थियो। फ्रान्सेली नागरिकलाई यूएईमा अन एराइभल भिसा दिइन्थ्यो। त्यही भएर पनि ऊ ढुक्क थियो त्यहाँबाट अर्को कुनै देशमा जाने योजनासहित। अध्यागमन विभागका कर्मचारीले त्रिभुवन विमानस्थलमा लिएर गए। प्रहरीले उसको सबै प्रक्रिया छिटोछिटो पूरा गर्न मद्दत गर्यो। उता फ्रान्सेली राजदूतावासले आफ्ना दुई जना सुरक्षाकर्मीलाई त्यही हवाईजहाजमा उसले थाहा नपाउने गरी पठाउने व्यवस्था मिलाएको रहेछ। दुई जना फ्रान्सेली सुरक्षाकर्मी उससँगै गएछन्। उक्त व्यक्ति फ्रान्स पुगेपछि, फ्रान्सेली राजदूत मलाई भेट्न आए। मैले देखेँ, उनी ज्यादै खुसी थिए। मुस्कुराउँदै मसँग हात मिलाए। धन्यवाद दिँदै भने महामहिम ! तपाईंले मेरो ठूलो बोझ हल्का पारिदिनु भयो। यसबाट फ्रान्स र नेपालको मित्रता अझ बलियो भएको पुष्टि भएको छ। मैले सोधेँ कसरी उसलाई त्यहाँबाट फ्रान्स पुर्याउनु भयो ? हाँस्दै भने मैले पहिले नै सबै खबर गरेको थिएँ। उसका पछाडिपछाडि हाम्रा दुइटा प्रहरी यहीँबाट साथमै गएका थिए। त्यहाँ पुगेपछि अध्यागमनमै स्थानीय प्रहरीले उसलाई पक्रिए र हाम्रो सुरक्षाकर्मीलाई जिम्मा लगाए। उसले थप केही योजना बनाउनुपूर्व नै हाम्रा सुरक्षा कर्मचारीले उसलाई फ्रान्स जाने हवाई जहाजमा हुलिसकेका थिए। यति भन्दै उनले फ्रेन्च स्याम्पेनको एउटा बोतल त्यहाँ राखे र भने यो हाम्रो कूटनीतिक चलन हो। स्वीकार गरिदिनु होस्। म मुस्कुराएँ। अनि, धन्यवाद भन्दै बिदा भयौँ। प्रशासनभित्रको प्रशासन पुस्तकबाट साभार"
"चार पुस्ताको किरिया एकै पटक, त्रासले घर छाड्न थाले स्थानीय","मादी (संखुवासभा) : बौदमान कार्कीका परिवारका ६ जनाको हत्या हुँदा चार पुस्ता नै सकियो। अहिले त्यही घरमा चार पुस्ताको सामूहिक किरिया एकै पटक सुरु भएको छ। बौदमानका ३ छोरा, ३ छोरी, १ नाति र नातिनी बुहारी किरियामा बसेका छन्। बौदमानकी पत्नी ८४ वर्षीया पार्वता कार्की, छोरा ५८ वर्षीय तेजबहादुर कार्की र तेजबहादुरकी पत्नी ५२ वर्षीया कमला कार्की, बुहारी ३२ वर्षीया रञ्जना कार्की र नातिनातिना ११ वर्षीय दीपेन र ७ वर्षीया गोमा कार्कीको अज्ञात समूहले हत्या गरेको अवस्थामा गत सोमबार शव भेटिएको हो। बुधबार बेलुका इटहरीस्थित बूढीगंगा जमुना मुक्ति घाटमा उनीहरूको सामूहिक दाहसंस्कार भयो। दाहसंस्कारपछि किरिया बस्नेहरू बिहीबार बेलुका मादीस्थित घर आइपुगे। मृतक तेजबहादुरका कान्छो छोरा नरेश, बुहारी र दुई छोरी पनि किरियामा बसेका छन्। तेजबहादुरको जेठो छोरा रमेश कार्की कोरोना महामारीका कारण उडानमा अवरोध हुँदा अहिलेसम्म आउन पाएका छैनन्। नरेश दुबईमा थिए। घटनापछि उनी भने आएर किरियामा बसेका हुन्। नरेश दाहसंस्कारमा पनि सहभागी हुन भ्याए। टुहुरो बन्यो खोलागाउँ संखुवासभाको मादी नगरपालिका१ उम्लिङस्थित खोलागाउँका तेजबहादुर कार्की गाउँकै सहयोगी थिए। सिंगो परिवार नै गाउँमा सहयोगीको रूपमा चिनिन्थ्यो। छरछिमेकमा आर्थिकदेखि लिएर अरू समस्या पर्दा कार्की परिवारले सहयोग गर्ने गरेको स्थानीय चन्द्रबहादुर थापा बताउँछन्। आर्थिक तथा अन्य सहयोग चाहिएर तेजबहादुर मामाको घरमा जाँदा रित्तै फर्कनु पर्दैनथियो, थापा भन्छन्। गाउँमा भरअभरमा सरसापटीका लागि कार्की परिवार गाउँकै सहयोगी रहेको वडाध्यक्ष खेमनाथ कटुवाल बताउँछन्। कार्की परिवारले वार्षिक ७८ मन अलैंची उत्पादन गर्थे। दुई छोरा वैदेशिक रोजगारीमा भएकाले घरमा थोरबहुत रकम टुट्दैनथियो, उनी भन्छन्, सामान्य जीवनयापनमा चलेको भए पनि कार्की परिवार मनको धनी थियो। अब त्यो परिवारको साथ कसैले पाउने छैनन्। कार्की परिवार गुमाउनु पर्दा अहिले खोलागाउँ सहाराविहीन बनेको कटुवालको भनाइ थियो। एकै परिवारका ६ जनाको हत्या गरेर गाउँलाई नै टुहुरो बनाइदिए, उनले भने, अहिलेसम्म गाउँभरि रुवाबासी चलेको छ। शोकमा डुबेको खोलागाउँलाई पुरानै अवस्थामा फर्कन समय लाग्ने वडाध्यक्ष कटुवालको भनाइ छ। हत्याराको पहिचान हुन नसक्दा खोलागाउँ त्रसित मात्र बनेन बेसहारा एवं टुहुरो पनि बनेको उनले बताए। उनका अनुसार बाहिरबाट जाने जो कोही पनि कार्कीकै घरमा गरेका बास बस्ने गर्थे। कार्की परिवारका बारेमा कुरा गर्दा उनका छिमेकी निशब्द हुन्छन्। आँखाभरि आँसु टिलपिलाउँदै त्यो परिवारले समाजमा गरेको सहयोग र लगाएको गुन कहिल्यै भुल्न नसक्ने बताउँछन्। तेजबहादुरको परिवार खोलागाउँकै सहयोगी परिवार भएकाले सिंगो गाउँ नै अभिभावक नभएको टुहुरोजस्तो बन्नु परेको स्थानीय बताउँछन्। घरमा प्रायः पैसा नटुट्ने कार्की परिवारकोमा समस्या परेर रकम सापटी माग्न जाँदा रित्तै फर्कनु नपरेको छिमेकीहरू बताउँछन्। चन्द्रबहादुरले भने, गाउँकै सहयोगी परिवारको हत्या कहिल्यै बिर्सन सक्दैनौं। भरथेग गर्ने परिवार सकिदिएर गाउँलाई नै रुवाइदिए। परिवारका ६ जनाको हत्यापछि खोलागाउँ टुहुरो बनेको हो। आफ्नै गाउँमा बीभत्स हत्याको घटना भएकाले मन बुझाउन नै गाह्रो भएको उनी बताउँछन्। कसैलाई नबिझाउने र कोहीसँग पनि रिसराग नभएको परिवारमाथिको दर्दनाक प्रहार गाउँकै लागि नमेटिने घाउ बनेको थापाको भनाइ छ। छिमेकी लक्ष्मीभक्त कार्कीले भने ,भरपुरसँग लगाएको गुन समाजले तिर्न नपाउँदै सहयोगी परिवार गुमाउनु पर्यो। गाउँमा कोही बिरामी पर्दा होस् वा कुनै संकट पर्दा कार्की परिवारकै आस हुने उनको भनाइ छ। हामीलाई संकट पर्दा सहयोग गर्ने परिवार थियो, लक्ष्मीभक्त भन्छन्, आँखामा हाल्दा नबिझाउने परिवारलाई हामीबाट लुछेर लगे। आफूसँग पैसा नभएका बेला गाउँकाले तेजबहादुरकै परिवारलाई सम्झने गरेको उनको भनाइ छ। सामान्य परिवार भए पनि कार्की परिवारले सहयोगी भावनाको रहेको उनले सुनाए। मादी नगरपालिकाका मेयर विदुर लिङ्थेप कार्की परिवारलाई खोलागाउँले कहिल्यै बिर्सन नसक्ने बताउँछन्। भरअभरमा गाउँलाई भरथेग गरेर बसेको मिजासिलो परिवार थियो, उनले भने, यति राम्रो सहयोगी परिवार पाउनै गाह्रो छ। सिंगो समाजको सहारा बन्ने व्यक्ति कमै पाइने लिङ्थेपको भनाइ छ। मिजासिलो र सहयोगी परिवारको हत्या कसले र किन गर्यो ?, उनी भन्छन्, समाजलाई नै असुरक्षित तुल्याएको यस घटनापछि गाउँले अभिभावक गुमायो। त्रासले घर छाड्न थाले स्थानीय छिमेकमा एकै घरका ६ जनाको हत्या भएकै दिन गत सोमबार बेलुका चन्द्रबहादुर थापा छिमेकीको शरणमा पुगे। बीभत्स हत्या गरेर छरपस्ट बनाइएको शवको दृश्य आँखैआगडि देखेपछि त्रसित बनेको थापा परिवार अन्ततः घर छाड्ने अवस्थामा पुग्यो। छिमेकीको हत्यारा आफ्नोे घरमा पनि आउन सक्ने डरले बालबच्चाले घरमा बस्नै नमानेको थापाले बताए। आफ्नो पनि एकान्तमा बास भएकाले असुरक्षित महसुस गरेर घर छाड्नु परेको उनको भनाइ छ। घटनापछि गाउँभरि नै प्रहरी भए पनि श्रीमती र साना छोराछोरीले बस्न नमान्दा घर छाडेको उनको भनाइ छ। एकान्तमा जंगलनजिकै घर भएकाले डर मान्नु पनि स्वाभाविकै थियो। गाईबस्तु, बाख्रा, कुखुरा पुरानै घरमा भएकाले दिनभर घाँसपात गरेर बेलुका चाबी लगाएर घर छाड्ने गरिएको थापा बताउँछन्। तर अरू छिमेकीको अर्को ठाउँमा घर नभएकाले सुरक्षित स्थानको खोजीमा उनीहरू रहेको थापाले बताए। हत्या गरिएका ११ वर्षीय दीपेन र ७ वर्षीया गोमा कार्कीसँगै विद्यालय जाने आउने गरेका आफ्नो ८ वर्षीय छोरा उनीहरूको शव देखेपछि डराउने, तर्सिने र आत्तिने गरिरहेको उनको भनाइ छ। थापाका २ छोरा, १ छोरी र श्रीमतीसहित ५ जनाको परिवारले त्रासकै कारण घर छाडेका हुन्। मृतक दीपेनको विद्यालयमा नाम दीप कार्की छ। उनी उम्लिङ माविको कक्षा ४ का प्रथम विद्यार्थी हुन्। दीप अनुशासित र मेहनती विद्यार्थी रहेको प्रधानाध्यापक योगेन्द्र ओझा बताउँछन्। कोराना महामारीका कारण विद्यालय बन्द थियो। संखुवासभाको मादीमा एकै परिवारका ६ जनाको हत्या संखुवासभा हत्या प्रकरण : शव पोस्टमार्टमका लागि धरान ल्याइँदै संखुवासभामा हत्या गरिएका ६ जनाको शव घटनास्थलबाट उठाइयो संखुवासभा हत्या प्रकरण : घटनास्थलतर्फ जाँदै डीआईजी बीसी संखुवासभा हत्या प्रकरण : ६ जनाकै पोष्टमार्टम सकियो संखुवासभामा हत्या गरिएका ६ जनाको इटहरीमा दाहसंस्कार संखुवासभा हत्या प्रकरणः उपलब्धिविहीन अनुसन्धान मादी हत्या प्रकरण : असहज हुँदै अनुसन्धान"
एमसीसी अनुमोदनको संकेत,"काठमाडौं : अमेरिकी मिलेनियम च्यालेन्ज कर्पोरेसन (एमसीसी) की उपाध्यक्ष फातिमा सुमारको नेपालमा जारी राजनीतिक भेटघाटसँगै उक्त सहायता परियोजना अनुमोदनको संकेत देखिएका छन्। राजनीतिक दलहरूबीच एकमत हुन नसक्दा चार वर्षदेखि यो अड्किएको छ। सुमारले शुक्रबार प्रधानमन्त्री शेरबहादुर देउवालाई भेटेकी छन्। आउँदा आउँदै अघिल्लो दिन प्रमुख प्रतिपक्षी दलका नेता केपी शर्मा ओलीलाई भेटेकी थिइन्। एमाले अध्यक्ष ओलीले एमसीसी पारित हुनेनहुने सरकारको हातमा रहेको बताएका थिए। प्रधानमन्त्री देउवाले शुक्रबार सुमारसँग भने, एमसीसी कम्प्याक्ट अगाडि बढाउन मैले राजनीतिक स्तरमा छलफल जारी राखेको छु। यसअघि प्रधानमन्त्रीले कांग्रेस संसदीय दलको बैठकमा एमसीसी सहायता परियोजना भएकाले पारित गर्नुपर्ने धारणा राखेका थिए। एमाले अध्यक्ष ओलीले पनि सुमारसँग आफूहरूले विगतमा पारित गराउने इमानदार प्रयास गरेको अवगत गराएका थिए। यसले दुवै ठूला दलका प्रमुख नेताले एमसीसी अनुमोदन गराउन चाहेको देखाउँछ। उपाध्यक्ष फातिमा प्रधानमन्त्री देउवालाई भेट्न शुक्रबार साँझ प्रधानमन्त्री निवास बालुवाटारमा पुगेकी थिइन्। भेटका क्रममा उनीहरूले एमसीसी र नेपालको आर्थिक रूपान्तरणका सम्भावनाहरूबारे छलफल गरेका थिए। प्रधानमन्त्री देउवाले भेटपछि ट्वीट गर्दै लेखेका छन्, आज एमसीसी उपाध्यक्ष फातिमा सुमारलाई भेट्न पाउँदा खुसी लाग्यो। हामीले एमसीसी कम्प्याक्ट र नेपालको आर्थिक रूपान्तरणका सम्भावनाहरूसहित नेपालअमेरिका सहयोगबारे विचार आदानप्रदान गरेका छौं। भेटमा उपाध्यक्ष फातिमाले एमसीसी संसद्बाट अनुमोदन हुनेमा विश्वस्त रहेको प्रतिक्रिया दिएकी थिइन्। प्रधानमन्त्री देउवा र एमसीसी उपाध्यक्ष फातिमाबीचको भेटबारे अर्थ मन्त्रालयले साँझ विज्ञप्ति जारी गरेको हो। भेटका अवसरमा एमसीसीबाट नेपालको आर्थिक विकासमा हुन सक्ने सहयोगलगायत विषयमा छलफल भयो। सो अवसरमा प्रधानमन्त्री देउवाले सरकार र एमसीसीबीच २०१७ मा सम्पन्न अनुदानसम्बन्धी कम्प्याक्ट अगाडि बढाउन आफूले राजनीतिक स्तरमा छलफल जारी राखेको बताउनुभयो। साथै एमसीसीका उपाध्यक्ष सुमारले उक्त कम्प्याक्ट संसद्बाट छिटो अनुमोदन हुने विश्वास व्यक्त गर्दै एमसीसीले नेपालका आर्थिक विकासका लागि महŒवपूर्ण योगदान विश्वास व्यक्त गर्नुभयो, अर्थ मन्त्रालयले जारी गरेको विज्ञप्तिमा उल्लेख छ।"
सत्कर्मका लागि सप्तऋषिको पूजा,"आमा कुकरको रूपमा अनि बुबा गोरुको। छोराबुहारीले बुबाआमालाई सदाका लागि विदाइ गरेपछि सोही घरमा पुनर्जन्म लिएका थिए उनीहरूले। श्राद्धको दिन थियो। छोरो श्राद्ध गर्नुअघि गोरु जोत्न गएको थियो। मला लगाएर खान पनि नदिइकन जोत्यो र घरमा श्राद्ध गर्नुपर्ने भएकाले ल्याएर भोकै दिनभर बाँध्यो। आमा यता कुकुरको रूपमा जन्म लिएकी थिइन्। यता बुहारीले श्राद्धका लागि खीर तयार गरेकी थिइन्। त्यसमा सर्प आएर विष वमन गरेर गयो। त्यो कुकुररूपी आमाले देखेकी थिइन्। त्यो खीर खाए श्राद्धमा सहभागी सबै मान्छे मर्न सक्छन्, त्यसैले जुठो हाल्दिनुपर्छ भन्ने ठानेर आमारूपी कुकुरले जुठो हालिन्। त्यत्रो मिहिनेत र खर्चले तयार पारेको अनि श्राद्धमा बाँढ्न तयार पारेको खीर फाल्नु पर्दाको पीडाले बुहारीले आमारूपी कुकुरलाई कुटिन्। घाइते भएर उनी बाहिर अलिपर बसिन्। अर्को खीर बनाएर श्राद्ध त गरियो। राति कुकुर र गोरुले कुरा गरे। दुवैले आज भोकै छु भनेर दु:खमनाऊ गरे। गोरुले आफूलाई मला नखोली दिनभर भोकै राखेर काम लगाएको गुनासो गर्यो। तिमीले पूर्वजन्ममा रजस्वला अवस्थामै जथाभावी भाँडाकुँडा छोएका कारण यस्तो भएको रहेछ, गोरुले कुकुरलाई भन्यो। यी सबै कुरा छोराले सुन्यो। संयोगले छोरो पशुको भाषा बुझ्ने रहेछन्। त्यो कुराले छोरालाई रातभर पीडा भयो। दु:खका साथ रात बिताए उनले। अब कसरी उद्धार गर्ने ? चिन्तनमनन गर्दै उनी वनतिर लागे। सर्वतपा नामक ऋषिसँग भेट भयो। उनले दु:ख बिसाए। ऋषिले सात वर्षसम्म विधिपूर्वक ऋषिपञ्चमीको पूजा गर्ने सल्लाह दिए। त्यसपछि बुबाआमाको उद्धार हुनेछ भनेपछि छोराबुहारीले चोखोनितो भएर विधानअनुसार पूजा गरे। सत्कर्मको प्रभावले गोरु बनेका बुबा र कुकुर बनेकी आमाको पनि उद्धार भयो। यदि त्यो सम्भव हुन्छ भने हामीले पनि विधिपूर्वक पूजा गरे ऋषिपञ्चमीले मोक्ष र सुखशान्ति प्रदान गर्नेछन् भनेर भविष्य पुराणमा उल्लेख छ। सातऋषिको पूजा ऋषिपञ्चमी एउटा यस्तो पर्व हो जुन भाद्र शुक्ल पञ्चमीमा महिलाले शरीर शुद्धि र सकारात्मक चिन्तनका लागि व्रत लिएर मनाउने गर्छन्। ऋषि तर्पणीमा पुरुषले जस्तै महिलाले पनि उक्त दिन बिहान स्नान गरेर सप्तऋषिको पूजा गर्छन्। कष्यप, अत्रि, भरद्धाज, विश्वामित्र, गौतम, जमदग्नि र वशिष्ट ऋषिका साथ अरुन्धतीको पनि पूजा गरिन्छ। यिनै ऋषिको ऋषितर्पणीमा पुरुषले र ऋषिपञ्चमीमा महिलाले पूजा गर्छन्, वाल्मिकि विद्यापीठको धर्मशास्त्र विभागका प्रमुख प्रा डा देवमणि भट्टराई भन्छन्, पूजाअघि विधिपूर्वक ३६५ अपामार्ग (वनस्पति विशेष) ले दत्तिउन गर्छन्। अपामार्गका विशेषताहरू दाँतको मजबुती गर्ने, गर्भाशयको शुद्धि गर्ने आदि हुन्। यो गरेपछि गोबरमाटो आदि शरीरभर ३६५ पटक लगाएर स्नान गर्छन्। शिक्षा, स्वास्थ्य र शुद्धतासँग जोडिएको पर्व नेपाल प्रज्ञा प्रतिष्ठानको सामाजिक शास्त्र विभागका प्रमुख प्रा दिनेशराज पन्त ऋषिपञ्चमी पर्व शिक्षा, स्वास्थ्य र शुद्धतासँग जोडिएको तर्क गर्छन्। जनैपूर्णिमामा ऋषिहरूको पूजा गर्छौं जुन यसमा पनि हुन्छ। खासमा दत्तिउन गर्ने ३६५ दिन हो भनिएको छ तर त्यसो हुन सकेको छैन। ऋषिपञ्चमीकै दिन सही अनि महिलाले सही, दत्तिउनले दाँत माझ्ने चलन आजसम्म चलिआएको छ। शौच गर्ने र शुद्ध हुनेमा पनि जोडिएको देखिन्छ यो पर्व। अरुन्धती स्त्री भएर पनि सप्तऋषिसँग जोडिएर सम्मान पाइन्, उनको पनि पूजा हुन्छ यस दिन। प्राचीनकालमा पनि स्त्रीलाई पनि सम्मान गरिन्थ्यो भन्ने बलियो प्रमाण हो यो, प्रा पन्त थप्छन्, शिवपार्वतीको पूजा हरितालिका अर्थात् तीजका दिन पूजाआजा गरिन्छ। हिजो गणेश चौथीमा शिवपार्वतीको छोरा गणेशको पूजाआजा हुन्छ। यसले महिलालाई शारीरिक शुद्धता हुन प्रेरित गर्छ। पर सरेको नबार्ने चलन बढेको सन्दर्भमा यसको महत्व बुझाउन यो चाड अनिवार्य देखिएको उनको तर्क छ। ऋषिलाई सम्मान गर्ने परम्पराको विकास गर्नु पनि यो चाडको उद्देश्य हो। यसरी गरिन्छ ऋषिपञ्चमी पूजा स्नान गरेपछि शुद्ध कपडा लगाएर दियो कलश गणेशको पूजा गरी अरुन्धतीसहित कश्यपादि सप्तऋषिको षोडस उपचारले मन्त्रसहित पूजा गर्ने प्रचलन रहेको डा भट्टराईको भनाइ छ। उनका अनुसार, यसै क्रममा गोडा नउठाइकन व्रतालु महिलाले सातपटक परिक्रमा गर्छन्। आरती पुष्पाञ्जली र पूर्णपात्रो गरेर सप्तऋषिको विसर्जन गर्छन्। यसपछि हलोले नजोतेको सामा आदिको फलार गरी ऋषिको ध्यान गर्दै दिन बिताउँछन्। यसमा रजस्वला भई शुद्ध भएका कन्या वा नारीले विशेष पूजा गर्छन् भने सम्पूर्ण महिलाले ऋषिहरूको पूजा गर्छन्।, उनी भन्छन्। पञ्चर्मीको सांस्कृतिक सन्देश ऋषिपञ्चमीको कथा अनुसार रजस्वला अवस्थामा विभिन्न नकारात्मक उर्जाहरू हटाउन र सकारात्मक भावको विकास गर्नका लागि सप्तऋषिको पूजा गरिन्छ। सनातन् धर्मसंस्कृतिको सन्देशलाई निरन्तरता दिन पनि यी ऋषिको पूजा गरिन्छ। यस्तै हाम्रो शरीरमा रहेका षडचक्रहरूको चिन्तनमनन र आफूलाई परमात्मासँग जोड्न पवित्रता आवश्यक पर्छ। त्यसैले जनविश्वास अनुसार सप्तऋषिबाट यस संसारमा आवश्यक पर्ने भौतिक ज्ञान र अर्को जन्ममा ईश्वरसँग मिल्नका लागि पनि ऋषिपञ्चमीले दिने विशेष संस्कृतिको सन्देश हो। शास्त्रमा ध्यान भंग नहुनका लागि सप्तऋषिबाट पवित्रता, एकाग्रता जस्ता अनगिन्ति भावहरू आफूमा आधान गर्न ऋषिपञ्चमीले सन्देश दिन्छ। रतिरागात्मक नाचगान, संगीतले कामदोष, प्रीतिदोष बढाउने हुँदा यसबाट बच्न पनि ऋषिपञ्चमीले हामीलाई प्रेरणा दिइरहेको हुने संस्कृतिविद्को तर्क छ। यस प्रकारका सकारात्मक सन्देश नै ऋषिपञ्चमीको संस्कृतिपरक सन्देश हो। विगत र वर्तमान वर्तमानको तीज, दसैं, तिहार आदि पर्व भड्किला र मनोरञ्जन प्रदान बन्दै गएका छन्। तर जुनसुकै पर्वले पनि चारवटा कुरालाई वहन गर्नुपर्छ। धर्म, संस्कार, संस्कृति र सांस्कृतिक कार्यक्रम। धर्म अर्थात् शास्त्रीय विधानअनुसार पूजा हो। संस्कार आफन्तजनसँग बसेर पूजा आदि गर्नु र संस्कृतिले हरेक पर्वभित्र रहेका सकारात्मक भाव, नकारात्मक प्रभाव आदिबारेमा चिन्तन गर्नु हो, भट्टराई भन्छन्। सांस्कृतिक कार्यक्रममा त्यस पर्वमा पूजा गरिने प्रधान देवताको गुणगान गर्दै नाचगान भजनकीर्तन गर्नु रहेको उनी बताउँछन्। यी चारवटै पक्षले पर्वको अनुशासन निर्वाह गर्नुपर्ने हुन्छ। यसैको सेरोफेरोमा रहेर पर्वहरू मनाइए पनि धर्म संस्कारमा खासै विचलन नआए पनि संस्कृति र सांस्कृतिक पक्षमा भने अत्यन्तै धेरै परिवर्तन देखिएको छ। तडकभडक, नकारात्मक चिन्तन आदिले समाजलाई नै विखण्डनतिर र पर्वका सकारात्मक पक्षभन्दा नकारात्मक पक्षतिर प्रेरित गरिरहेको देखिएको भन्दै संस्कृतिविद्हरूले चिन्ता व्यक्त गरेका छन्। ऋषिपञ्चमी यसको ज्वलन्त उदाहरण हो। रजस्वला प्रकृतिले दिएको कुरा हो बार्नै पदैन भन्ने छन्। गीत र दरमा पनि तडकभडक देखिएको छ।"
चौरचनमा चन्द्रमा को खोजी,"राजकरण महतोकाठमाडौं, जितेन्द्रनारायण ठाकुरविराटनगर बादललाई छिचोल्दै अँध्यारो आकासमा चाँदीझैं टलक्क टल्कियो चन्द्रमा। चन्द्रमाको पर्खाइमा आँगनमा अरिपन बनाइएको छ। दही, खीर, पुरी, फलफूल, पत्रे मिठाइको डाली सजाइएको छ। कलसमा राखिएको दियोले साँझको परिवेश बोध गराइरहेको छ। उल्लासमय वातावरणका बीच ब्रतालु पश्चिम दिशामा आकाश नियाल्दै व्यग्र प्रतीक्षामा छन्। चन्द्रमाको दर्शन गर्न आतुर भएका ब्रतालु प्रसन्न हुँदै फलले पूजा गर्छन्। शुक्रबार यस्तै दृश्यले मिथिलाञ्चलका आँगनहरू उल्लासमय बन्यो। जहाँ मिथिलानीहरूले निष्ठापूर्वक चन्द्रमालाई पूजा गर्दै चौरचन पर्व धुमधामसँग मनाए। तीजलाई विदाइ गरेको भोलिपल्ट मधेसका बस्तीहरूमा चौरचन पर्व आगमन हुुन्छ। पारिवारिक सुख, समृद्धि र शान्तिका लागि घरकी जेष्ठ महिलाहरू दिनभर निराहार ब्रत बसेर साँझ चन्द्रमाको पूजा गर्ने प्रचलन छ। चन्द्रमाको उदय भएपछि सर्वप्रथम व्रतालु महिलाले हातमा फल (स्याउ, केरालगायत) लिएर चन्द्रमाको दर्शन गर्छिन्। भाद्र शुक्ल चर्तुर्थी तिथिका दिन मिथिलाञ्चवासी चन्द्रमाको प्रतीक्षा हुन्छन्। चौरचनको दिन चन्द्रमा केही समय अस्त हुन्छ। वर्षायाम मौसम भएकाले आकाशमा बादलले चन्द्रमालाई घेरेको हुन्छ। दर्शन दुर्लभ हुन्छ। सूर्यास्तपश्चात सवापहर (अधाई घण्टा) भित्र गरिने चौथी (चन्द्रमाको पूजा) लाई नै जनबोलीमा चौरचन भनिन्छ। अनुशासन, नियमको पालना अनि कृषि कर्ममा आधारित पर्व चौरचन पर्वको विशेष महत्व छ, नेपाली कांग्रेसका उपसभापति विमलेन्द्र निधिले चौरचनको शुभकामना व्यक्त गर्दै समाजिक सञ्जालमा भनेका छन्, भाद्र शुक्ल पक्षको चौथी तिथिमा चन्द्रमा देखिनु दुर्लभ मानिन्छ। जब चन्द्रमा उदाउँछ तब श्रद्धालुहरूले आफ्ना संकल्प र आराधना स्मरण गर्ने प्रचलन छ। मिथिलाञ्चल हरेक दिन पर्व, तिहार र उत्सवले भरिभराउ र झकिझकाउ हुन्छ। निष्ठा, भाव, भक्ति र श्रद्धाले मनाई चौरचन पर्व मिथिलाञ्चलको छठपछिको दोस्रो ठूलो पर्व हो। यो पर्वलाई ठाउँ अनुसार चौरचन, चौथीचान, चौरचण्ठ र चौथीचन्द्र भन्ने नामले पनि चिनिन्छ। चौरचनको दिन चन्द्रमालाई कलंक लागेको थियो, सो समय चन्द्रमाको खाली हात दर्शन गरे पाप लाग्छ, प्रसिद्ध पुराणमा उल्लेख छ। उक्त दोष हटाउन सिंहःप्रसेन भन्ने मन्त्र पाठ गरिन्छ। मिथिलामा भदौको शुक्लपक्षको चौथीमा मिथ्या कलंकबाट बच्न रोहिणीसहित चतुर्थी चन्द्रको पूजा गर्ने चलन छ। ईसं १६०० मा मिथिलाका राजा हेमाङ्गद ठाकुरले चौरचनको प्रचार सम्पूर्ण मिथिलावासीको घरघरमा गराएका थिए, मैथिली सेवा समितिका पूर्वमहासचिव प्रवीणनारायण चौधरीले भने, त्यसपछि चौरचन पर्वले व्यापकता पायो। चन्द्रमाको आराधनाले मनोकामना पूर्ण हुन्छ भन्ने जनविश्वास चौरचन पर्व मान्नेहरूको संख्या बढ्दै गएको उनी बताउँछन्। दिनभर निष्ठापूर्वक पूजाका लागि प्रसाद तयारी गरिन्छ। आँगनमा पिठार (चामलको पीठो) ले अरिपन बनाइन्छ। त्यसभित्र गोलाकार चन्द्रमा मण्डलमा केराको पात राखी पकवान, मिठाइ लगायतका प्रसाद चन्द्रमाको पूजाका लागि तयारी गरिन्छ। मुकुटसहित चन्द्रमाको दिशामा बनाएको प्रतीक (अरिपन) मा केराको पातमा रोहिणीसहित सेतो फूलले चतुर्थी चन्द्रमाको पूजा गरिन्छ। परिवारको सदस्य संख्या जति छ त्यति नै पकवानयुक्त डाली र दहीको छाछी अरिपनमा सजाइन्छ। केराको घरी, दीपयुक्त कुडवार (माटोको कलश), लावन आदि चौरचनको मुख्य पूजा सामग्री हो। भिन्दाभिन्दै डाली, दही, केराको घरी उठाएर मन्त्रले प्रत्येक व्यक्तिले हातमा फल लिएर चन्द्रमाको दर्शन गरी अशिर्वाद लिने गरिएको पण्डित महेन्द्र ठाकुर बताउँछन्। दही र फलफूल लिएर चन्द्रमाको दर्शन गरे पापबाट मुक्ति पाइन्छ, उनी थप्छन्। चन्द्रमाको दर्शन गरेपश्चात चन्द्रमण्डलमा राखिएको प्रसादलाई उपस्थित पुरुषवर्गले चार भाग गर्छन्। त्यहीँ बसेर पातमा भोजन गरेपश्चात बाँकी रहेको भाग त्यही नै खाल्डो खनी गाडिन्छ। इष्टमित्रलाई घरमा बोलाएर चौरचनको प्रसाद खुवाइने चलन रहेको संस्कृत माध्यमिक विद्यालय मटिहानी महोत्तरीका प्राचार्य ईश्वरीप्रसाद पौडेल बताउँछन्, चौरचन जस्ता चाडपर्वले समाजिक सद्भाव, एकता र भातृको सम्बन्ध बढाएको छ। चन्द्रमाको पूजासँग सम्बन्धित यो पर्व मिथिलाको विशिष्ट पर्व हो। मधेसी समाजले चन्द्रमालाई देउताका रूपमा श्रद्धापूर्वक पूजा गर्दै आएको छ। ज्योतिष शास्त्रमा चन्द्र मण्डललाई जलवृष्टिको आधार मानिएको छ। यही विश्वासले मैथिल समाज कुनै पनि शुभकार्य गर्दा चन्द्रमाको स्थितिलाई महत्व दिन्छ। मैथिल समाजको भाव, कल्पना र विचारमा चन्द्रमाको व्यापकत्व छ। धार्मिक अनुष्ठानदेखि साहित्य, संगीत, चित्रकला लगायतका विभिन्न क्षेत्रमा चन्द्रमालाई चन्द्रदेव भनी र मैथिल समाजले आराधना गर्दै आएको पाइन्छ। आगनमा बनाइने अरिपनले मिथिला सभ्यतालाई झल्काउँछ।"
संशोधित बजेट : आर्थिक वृद्धिको लक्ष्य सात प्रतिशत,"काठमाडौं : अध्यादेशमार्फत बजेट संसोधन गरेको सरकारले चालू वर्ष ७ प्रतिशतको आर्थिक वृद्धिको लक्ष्य लिएको छ। शुक्रबार अर्थमन्त्री जनार्दन शर्माले बजेट सार्वजनिक गर्दै चैतपछिको तीन महिना अवधिमा आर्थिक क्रियाकलाप बढ्ने आशा व्यक्त गरे। यसअघि ६५ प्रतिशत आर्थिक वृद्धिको लक्ष्य लिइएको थियो। आगामी चैतभित्र सबै नेपालीलाई कोरोनाविरुद्धको खोप लगाइने भएकाले आर्थिक क्रियाकलाप विस्तार हुने सरकारको अपेक्षा छ। मुद्रास्फीतिमा भने संशोधन भएको छैन। मुद्रास्फीति दर ६५ प्रतिशतमा सीमित हुने अघिल्लो सरकारको अनुमानलाई निरन्तरता दिइएको छ। खोप किन्न ५ अर्ब सरकारले कोभिड१९ विरुद्धको खोप किन्न पाँच अर्ब रकम छुट्ट्याएको छ। चालू खर्चअन्तर्गतका विभिन्न किसिमका सरकारी भत्ताबापतको न्यूनतम १० प्रतिशतका दरले बजेट कटौती गरिएको छ। त्यसबाट तत्काल बचत हुने पाँच अर्ब रुपैयाँ खोप किन्न प्रयोग गरिने संशोधित बजेटमा उल्लेख छ। सरकारले २०७८ चैतसम्ममा सबैलाई खोप दिने बताउँदै आएको छ। जनसंख्याको १७ प्रतिशतले भदौ २३ सम्म खोप लगाएको सरकारी तथ्यांक छ। हालसम्म १ करोड ३३ लाख ६९ हजार खोप आयात गरिएको, करिब तीन करोड मात्रा आउने क्रममा रहेको जनाइएको छ। कोभिड पीडितलाई राहत सरकारले कोभिड१९ बाट पीडितलाई पहिलो पटक बजेटमा समेटेको छ। कोभिडबाट रोजगारी र आयआर्जन गुमाएका अनौपचारिक एवं असंगठित क्षेत्रमा रहेका अति विपन्नलाई अनुदान दिइने भएको छ। तीमध्ये पाँच लाख परिवारलाई १० हजारका दरले मापदण्डका आधारमा अनुदान प्रदान गरिने भएको छ। यस्तो रकम स्थानीय तहको समन्वयमा असोजभित्र हस्तान्तरण गरिनेछ। कृषिमा थप लगानी कृषि बाली तथा पशु बिमाको प्रिमियम अनुदान बजेटमार्फत ८० प्रतिशत पुर्याइएको छ। कृषि तथा पशुजन्य व्यवसायमा रहेको जोखिम न्यूनीकरण गरी यस क्षेत्रमा किसानलाई आकर्षण गर्न, कृषि बाली तथा पशु बिमाको दायरा विस्तार गर्न यो योजना अघि सारिएको हो। यसअघि बीमा प्रिमियममा ५० प्रतिशत अनुदान दिँदै आइएको थियो। कृषि उत्पादन बढाउन प्रधानमन्त्री कृषि आधुनिकीकरण कार्यक्रम कार्यान्वयन गरिने भएको छ। यसअन्तर्गत प्रदेशस्तरमा एकएकवटा बृहत् उत्पादन, प्रशोधन, अनुसन्धान, तालिम एवं प्रसार कार्य नमुनाको रूपमा सञ्चालन गरिनेछ। सरकार, निजी क्षेत्र, सहकारी र कृषि सहकार्य समूहहरूको संयन्त्र निर्माण गरी कार्यान्वयन गरिने विधेयकमा उल्लेख छ। कृषिलाई उद्योगसँग जोड्ने ससाना प्रशोधन केन्द्र, केन्द्रमा साना मझौला तथा ठूला उद्योग र स्वदेशी कच्चा पदार्थमा आधारित अन्य उद्योग खोल्न छुट तथा सहुलियतपूर्ण ऋण प्रदान गरिने भएको छ। सहकारी संस्थाहरूले भगिनी कम्पनी खडा गरी आफ्नो ऋण लगानीको ५० प्रतिशत हिस्सा कृषि तथा उत्पादनमूलक क्षेत्रमा लगानी गर्नुपर्ने भएको छ। बेरोजगार युवाको लगत अध्यावधिक बेरोजगार युवाको लगत अध्यावधिक गरी एकीकृत अभिलेख तयार गर्ने सरकारको योजना छ। यस्ता युवालाई १० करोडसम्मका लागतको आयोजनामा आपसी प्रतिस्पर्धामार्फत सहभागी हुन पाउने कानुनी प्रबन्ध मिलाइने भएको छ। यसका लागि सम्बन्धित संस्थाहरूबाट तालिमको व्यवस्था गरिने विधेयकमा छ। सरकारबाट सञ्चालन हुने श्रममूलक रोजगार कार्यक्रममा विपन्न दलित एवं अति गरिबलाई पहिलो प्राथमिकता दिइएको छ। लघु, साना तथा मझौला उद्योग, व्यावसायिक कृषि, युवा उद्यम, महिला उद्यम, वैदेशिक रोजगारबाट फर्किएका व्यक्ति, दलित समुदाय व्यवसाय विकास कर्जालगायत उत्पादनका क्षेत्रमा स्वरोजगार बनाउन बिनाधितो प्रदान गरिने सहुलियतपूर्ण कर्जाका लागि ब्याज अनुदान कार्यक्रमलाई विस्तार गरिएको छ। यस्ता युवालाई सीप तथा उद्यमशीलता तालिममा प्राथमिकता दिई वाणिज्य बैंकमार्फत प्रत्येक पालिकामा कम्तीमा पाँच सय बेरोजगार युवालाई यस्तो ऋण प्रवाह गरी स्वरोजगार बनाउने व्यवस्था मिलाइएको छ। सहरी विपन्न नागरिकका लागि सामाजिक संस्थाको सहकार्यमा काठमाडौं उपत्यकाका १० स्थानमा सुपथ र सुलभ खानाको व्यवस्था गरिने भएको छ। उत्पादनशील उद्योगलाई प्रोत्साहन सरकारले उत्पादनशील उद्योगमा गरिने लगानीलाई विशेष प्रोत्साहनको व्यवस्था मिलाएको छ। त्यस्ता उद्योगमा राष्ट्रिय महत्त्वका जलविद्युत् आयोजना, अन्तर्राष्ट्रिय विमानस्थल, भूमिगतमार्ग तथा सडकमार्ग, रेलमार्गजस्ता पूर्वाधार विकास आयोजना, सिमेन्ट, स्टिल, कृषिमा आधारित, पर्यटन सेवासँग सम्बन्धित उद्योग पर्दछन्। तीन सयभन्दा बढी स्वदेशी कामदारलाई रोजगारी दिने र ५० प्रतिशतभन्दा बढी स्वदेशी कच्चा पदार्थ उपयोग गर्ने उत्पादनशील उद्योगलाई प्रोत्साहनको व्यवस्था मिलाइएको छ। आयात र विप्रेषणमा आधारित अर्थतन्त्रलाई उत्पादन र आन्तरिक आयमुखी अर्थतन्त्रमा रूपान्तरण गर्न प्रभावकारी नीति लिइने भएको छ। स्वदेशी उत्पादनको संरक्षण, निर्यातयोग्य एवं तुलनात्मक लाभका वस्तुहरूको पहिचान र प्रतिस्पर्धात्मक क्षमतामा वृद्धि गरी व्यापारघाटा न्यूनीकरण गरिने जनाइएको छ। कच्चा पदार्थदेखि अन्तिम उत्पादनसम्म स्वदेशमै सम्पन्न हुने गरी वस्तु उत्पादन गर्ने उद्योगलाई स्वदेशी उत्पादन अभियानमा सहभागी गराई आवश्यक प्रोत्साहन गरिने भएको छ। खोप, अक्सिजन ग्यास तथा स्यानिटरी प्याड उत्पादन गर्ने उद्योगलाई तीन वर्षसम्म लाग्ने करमा शतप्रतिशत र त्यसपछिको दुई वर्षसम्म ५० प्रतिशत छुट दिइने भएको छ। पर्यटन पुनरुत्थानमा जोड कोभिड१९ बाट अति प्रभावित पर्यटन क्षेत्रलाई पुनरुत्थान गर्न छुट तथा सहुलियतको व्यवस्था गरिने भएको छ। छुटसहित विभिन्न किसिमका पूर्वाधार निर्माण तथा प्रवद्र्धनात्मक कार्यक्रम सञ्चालन गरिने विधेयकमा उल्लेख छ। योगमायादेखि हालसम्मका सहिद, नेपालको ऐतिहासिक जनआन्दोलन एवम् जनयुद्ध र मधेस आन्दोलनलगायतमा त्याग र नेतृत्व गर्ने अग्रज राजनीतिज्ञको इतिहास समेट्ने गरी संग्रहालय निर्माण प्रारम्भ गर्न बजेट विनियोजन गरिएको छ। पर्यटन क्षेत्रसँग सम्बन्धित उद्योग वा अन्तर्राष्ट्रिय उडान सञ्चालन गर्ने हवाई कम्पनीलाई लगानीका आधारमा आयकर छुटसम्बन्धी विशेष छुट सहुलियत प्रदान गरिने भएको छ। जलविद्युत्मा कर छुट अर्थमन्त्री शर्माले जलविद्युत् आयोजनाहरूको विकासका लागि पहल सुरु गरेका छन्। दुई सय मेगावाटभन्दा माथिका जलाशय तथा अर्ध जलाशययुक्त आयोजनालाई छुट सुविधा र सहुलियत दिई लगानी आकर्षित गर्ने प्रबन्ध गरिएको छ। बजेटले २०८२ चैतसम्म वित्तीय व्यवस्थापन सम्पन्न हुने दुई सय मेगावाट माथिका जलाशय तथा अर्धजलाशययुक्त आयोजनाहरूको आयकर छुटको व्यवस्था गरेको छ। उक्त आयोजनाले व्यापारिक कारोबार सुरु गरेको मितिले पहिलो १५ वर्षसम्म पूरै, त्यसपछिको ६ वर्षसम्म ५० प्रतिशत आयकर छुट दिने व्यवस्था गरिएको छ। त्यस्ता आयोजनालाई निर्माण उपकरण, प्लान्ट, मेसिनरी औजार एवम् सोको पार्टपुर्जा, पेनस्टक तथा स्टिल सिटको पैठारीमा लाग्ने महसुल घटाई एक प्रतिशत मात्र लाग्ने व्यवस्था मिलाइएको छ। जलस्रोतको बहुउपयोगका लागि नयाँ योजना तयार गर्दा जलविद्युत् उत्पादन क्षमता, सिँचाइको सम्भाव्यता र खानेपानीको स्रोतको पहिचान गर्न एकीकृत नक्सांकन तयार गरिने भएको छ।"
बजेट प्रतिस्थापनपछि यस्तो छ पूर्व अर्थमन्त्री र विज्ञको प्रतिक्रिया,"काठमाडौं : अर्थमन्त्री जनार्दन शर्माले शुक्रबार प्रतिस्थापन विधेयक संसदमा प्रस्तुत गरे । विधेयकले अध्यादेशमार्फत् १५ जेठमा ल्याइएको आर्थिक वर्ष २०७८०७९ को बजेट संशोधनसहित प्रतिस्थापन गरेको छ । मन्त्री शर्माले प्रतिनिधिसभा बैठकमा अवरोधका बीच विधेयकमार्फत १६ खर्ब ३२ अर्ब ८३ करोड रुपैयाँबराबरको बजेट पेस गरेका हुन्। यो अघिल्लो सरकारले ल्याएको १६ खर्ब ४७ अर्ब ५७ करोडको तुलनामा करिब १५ अर्बले कम हो। उनले स्रोत सुनिश्चितता नभएका, अध्ययन नगरी बजेट छुट्याइएका जस्ता योजनामा बजेट स्थगित गरेको बताएका छन् । बजेट प्रतिस्थापन भएपछि नेता, पूर्व अर्थमन्त्री र अर्थशास्त्रीहरूको प्रतिक्रिया अन्नपूर्णकर्मी सुनिता कार्कीले संक्षिप्तमा लिएकी छिन् । सोही प्रतिक्रियालाई यहाँ प्रस्तुत गरिएको छ : ००० सहमतिमा ल्याएको भए हुन्थ्यो सुरेन्द्र पाण्डे, पूर्वअर्थमन्त्री अध्यादेशबाट ल्याएको बजेट विस्थापन गर्न आवश्यक नै थियो। तर, सर्वदलीय सहमतिमा बजेट ल्याएको भए राम्रो हुन्थ्यो। हामी पनि बजेटजस्तो विषयमा विचार गथ्र्यौं होला। सरकारले पूर्वजानकारी, एजेन्डामा नराखी हतासमा ल्याएर अझ विवाद खडा गरेको छ। एमालेले ल्याएको बजेटमा केही संशोधन गरिएको छ। तपाईं (एमाले)ले नै ल्याएको बजेटमा केही परिमार्जन गरेका छौं भनेर सल्लाह गरेको भए राम्रो हुन्थ्यो। एमालेले बजेटको विषयमा केन्द्रित गरेर विरोध गरेको पनि होइन। संसद् अवरुद्ध भएका बेला ल्याएकोले यसमा केन्द्रित हो कि भन्ने देखिएको मात्रै हो। ००० बजेट अझै ठूलै छ उदयशमशेर राणा, पूर्वअर्थ राज्यमन्त्री संशोधित बजेटको आकार अझै ठूलै छ। हामी (कांग्रेस) ले भए यति ठूलो बजेट ल्याउने थिएनौं। धेरै काटकुट गरे राजनीतिक समस्या आउँछ भनेर प्रतिस्थापन बजेटमा थोरै मात्रै संशोधन भएको छ। पुसमा हुने मिटटर्म इभ्यालुएसनमा हामी थप केही परिमार्जन गर्छौं। अहिले यो बजेटका विषयमा विवाद गर्नुभन्दा सबैलाई समेटेर अगाडि बढ्नुपर्छ। मुख्यत: कोभिड१९ को महामारी र यसबाट अर्थतन्त्रमा परेको असर नै ठूलो चुनौती छ। पर्यटन, यातायात र मनोरञ्जन क्षेत्र सबैभन्दा बढी प्रभावित छन्। यी व्यवसायको पुनस्र्थापनामा सरकार केन्द्रित हुनुपर्छ। बजेट खर्च गर्न नसक्ने समस्या छ। त्यसैले खर्च गर्न सक्ने बजेट विनियोजन गर्नुपर्छ भन्ने हाम्रो मान्यता हो। ००० हाम्रो पूर्ण सहमति छ विरोध खतिवडा, नेता, नेकपा (एकीकृत समाजवादी) यो बजेट हाम्रो सहमतिमा आएको हो। हामीसँग छलफल, सल्लाह गरेर नै ल्याइएको हो। अध्यादेशबाट ल्याएको बजेट प्रतिस्थापन गर्नु स्वाभाविक नै हो। अरू धेरै भन्नुपर्ने केही छैन। संशोधित बजेटमा हाम्रो पूर्ण सहमति छ। ००० प्रतिस्थापन गर्नु नै थियो विजयकुमार यादव, कार्यकारिणी सदस्य, जसपा अघिल्लो सरकारले ल्याएको नियमित बजेट थिएन। अध्यादेशमार्फ ल्याएको थियो। त्यसबेला प्रतिनिधिसभा विघटन गरिएकाले बजेट निर्वाचनमा केन्द्रित थियो। प्रतिनिधिसभा पुनस्र्थापना भएपछि निर्वाचन नहुने भयो। त्यसकारण पनि यो बजेट प्रतिस्थापन गर्नु नै पर्ने थियो। सरकारले प्रतिस्थापन गरेको छ। यो राम्रो, सही र आवश्यक विषय हो। ००० ११ खर्ब मात्रै खर्च हुने हो केशव आचार्य, अर्थशास्त्री यो बजेट अझै घटाउने ठाउँ थियो। हाम्रो अर्थतन्त्रले एक वर्षमा खर्च गर्न सक्ने भनेको ११ खर्ब रुपैयाँ हो। सरकारले १४ सय आयोजना कटौती गरेको भनिएको छ। तर, बजेटको आकारमा खासै परिवर्तन देखिएको छैन। एकातिर चालू खर्च कटौती गर्दै खोप ल्याउने भनेको छ। अर्कोतिर खर्च बढाउने किसिमका योजना पनि ल्याएको छ। जस्तै: राजनीतिक आन्दोलनमा बलिदान गर्नेहरूको परिवारका लागि जीवनवृत्तिबापत मासिक ३ हजार प्रदान गर्ने व्यवस्था गरेको छ। यसको परिभाषा कसले गर्ने हो ? यस्तै, मिर्गौला प्रत्यारोपण गरेका, सबै किसिमका क्यान्सर रोगी र मेरुदण्ड पक्षघातका बिरामीलाई औषधि उपचार खर्चबापत मासिक ५ हजारका दरले उपलब्ध गराइने भनेको छ। यसले पनि चालू खर्च बढाउँछ। कोभिड१९ प्रभावितमध्ये विपन्न ५ लाख परिवारलाई १० हजारका दरले ५ अर्ब रुपैयाँ दिने निर्णय स्वागतयोग्य छ। तर, यस्ता प्रकृतिका परिवार कति छन् भन्ने लगत नलिई संख्या तोक्नु नियमसंगत देखिँदैन। यो रकम सदुपयोगमा ध्यान दिन जरुरी छ। कृषि बिमाको प्रिमियम अनुदानलाई ८० प्रतिशत बढाएको उपयोगी योजनाका रूपमा छ। व्यापारघाटा कम गर्न र आयात प्रतिस्थापन गर्न उत्पादनमूलक उद्योगलाई प्रोत्साहन गर्ने भनिएको छ। यो कार्यक्रमको हिसाबले राम्रो छ। तर, कसरी कार्यान्वयन हुन्छ ? त्यसले महत्त्व राख्छ। कृषि, निर्माण र पर्यटनमा रोजगारी खोजी १६ खर्ब ३२ अर्ब ८३ करोडको संशोधित बजेट प्रस्तुत (पूर्णपाठ) संशोधित बजेटमा के छन् नयाँ कार्यक्रम ? ओली सरकारका १४०० सडक आयोजना स्थगित बलपूर्वक फेरियो बजेट संशोधित बजेट : आर्थिक वृद्धिको लक्ष्य सात प्रतिशत"
पूर्व राजदूत राणाको निधन,काठमाडौं :राष्ट्रिय खेलकुद परिषदका पूर्व सदस्य सचिव रुक्मसम्शेर राणाको निधन भएको छ । मिर्गौलाका बिरामी रहेका राणाको शुक्रबार राती बत्तिसपुतलीस्थित उनकै निवासमा निधन भएको हो । ८५ वर्षको उमेरमा उनको निधन भएको हो । मिर्गौला प्रत्यारोपण गरेपछि उनले नियमित डाइलसिस गराउदै आएका थिए । उनी नेपाली कंग्रेसका संस्थापक नेता शुवर्णशम्सेरका छोरा हुन । राणाले नेपाल ओलम्पिक कमिटीको समेत नेतृत्व गरेका थिए । उनी भारतका लागि नेपाली राजदुत थिए । बिक्रम सम्वत २०६६ देखी २०६८ सम्म राणा भारतका लागि नेपाली राजदुत थिए । उनी भारतीय संयुक्त लगानीमा स्थापित डाबर नेपालका साझेदार समेत हुन ।
