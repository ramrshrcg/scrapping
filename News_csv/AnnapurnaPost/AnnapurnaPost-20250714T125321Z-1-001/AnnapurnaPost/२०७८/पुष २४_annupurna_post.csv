शीर्षक,विवरण
"गोप्य सहमतिको एकप्रति मसँग छ, अर्को प्रचण्डसँग","काठमाडौं : नेकपा एमालेका अध्यक्ष केपी ओलीले तत्कालीन नेकपामा पुष्पकमल दाहाल प्रचण्डले आफूसँग गोप्य सम्झौता गरेको र त्यसको एक कपी आफूसँग सुरक्षित रहेको खुलासा गरेका छन्। तत्कालीन पार्टीमा विवाद बढ्दै गएको बेला माधवकुमार नेपाल, झलनाथ खनाल र वामदेव गौतमलाई झुक्याएर प्रचण्डले आफूसँग सम्झौता गरेको ओलीले खुलाएका हुन्। पार्टी विवादबारेको मुद्दा अदालतबाट के हुन्छ, के हुन्छ ? भन्ने भएपछि प्रचण्डले मसँग सम्झौता गरेका थिए, अन्नपूर्ण पोस्ट्सँग बिहीबार विशेष कुराकानी गर्दै ओलीले भने, त्यो सम्झौताको उनले पनि चर्चा गरेका छैनन्, मैले पनि अहिलेसम्म गया छैन। तर, अहिले म भन्छु, उनले मसँग सम्झौता गरेका थिए। सम्झौताको एकएकप्रति आफू र प्रचण्डसँग रहेको ओलीले बताए। त्यसको एकप्रति प्रचण्डसँग छ, एकप्रति कागज मसँग छ, ओलीले भने। सम्झौताको विषय र उद्देश्य भने प्रचण्डले नै सार्वजनिक गर्नुपर्ने ओलीले बताए। प्रचण्डले सार्वजनिक नगरे सम्झौता गर्दाका साक्षी गोप्य व्यक्तिले सम्झौता सार्वजनिक गर्न सक्ने ओलीले बताए। पाँचदलीय गठबन्धनले नियन्त्रित अस्थिरता चाहनेको पोल्टोमा राजनीति हालिदिएको उनले आरोप लगाए। प्रचण्ड, नेपाललाई कम्युनिस्ट आन्दोलनको भविष्य, देश र जनताप्रति कुनै मतलव नभएको ओलीले दाबी गरे। कम्युनिस्ट आन्दोलन सिध्याउनुपर्छ भनेर उनीहरूका बोसहरूले ह्विप जारी गरेका थिए, ओलीले भने, बञ्चरो काँधमा बोकेर उनीहरू कम्युनिस्ट पार्टीका टाउकोमा हान्न कुदे। आफूले अघि सारेको समृद्ध नेपाल : सुखी नेपाली केही मान्छेका लागि असह्य भएको उनले बताए। डार्बिन र आइन्स्टाइन पनि नेपाली भएका भए उनीहरूको सिद्धान्त नेपालीले मान्दैनथे, ओलीले भने। सरकारको ६ महिनाको गतिले देश दुई वर्षपछि धकेलिएको ओलीले दाबी गरे। प्रचण्डसँग केही पाउने आशले मात्र केही नेताहरू उनीसँग रहेको ओलीको तर्क थियो। प्रचण्डजीबाट अलिअलि दूध आउञ्जेल केही मान्छेले छोड्दैनन्, ओलीले भने। प्रचण्ड र नेपालले चोइटा लिएर गए पनि एमालेलाई कुनै असर नगर्ने ओलीको दाबी थियो। माधव नेपालले एमाले पूरै ध्वस्त पार्न खोजे पनि नसकेको उनले आरोप लगाए। प्रचण्डले देश आफूले चलाइराख्या छु भन्दै हिँडेको उल्लेख गर्दै उनले प्रश्न गरे, उनको हातमा कसरी शक्ति गयो ?। यो सबैको निर्माता को हो ? ओलीले प्रतिप्रश्न गरे, यिनीहरूको परमप्रभुनिर्माता (जो अदृश्य छ, आकारविहीन छ) कहाँ छ ? को हो ? कुन शक्ति हो यो ? क्रिएटर को हो ? कसले क्रिएसन गरिराख्या छ ? प्रधानमन्त्री शेरबहादुर देउवाले कुनै पनि हालतमा प्रधानन्यायाधीश चोलेन्द्रशमशेर राणामाथि महाभियोग नलगाउने ओलीले तर्क गरे। प्रधानन्यायाधीशमाथि शेरबहादुरले लगाउँछन् महाभियोग ? ओलीले प्रतिप्रश्न गर्दै भने, मलाई हटाएर यिनीहरूको सरकार बनाइदिएको छ। अनि यत्रो काम गर्ने अदालतमाथि महाभियोग कसरी लगाउँछन् ? अदालतले असंवैधानिक र अवैधानिक रूपमा आफूलाई प्रधानमन्त्रीबाट हटाएको उनले दाबी गरे। सत्ता गठबन्धनले अमेरिकी मिलेनियम च्यालेन्ज कर्पोरेसन (एमसीसी) संसद्बाट अनुमोदन गर्नेमा उनले आशंका व्यक्त गरे। ठूलो दल एमालेको अवरोधलाई संसद्मा अस्वीकार गरिएको भन्दै ओलीले असन्तुष्टि जनाए।"
बसन्त बस्नेतले ल्याए महाभारा,"काठमाडौं: पत्रकार एवं लेखक बसन्त बस्नेतको नयाँ औपन्यासिक कृति महाभारा लोकार्पण गरिएको छ। काठमाडौंको बौद्धस्थित तारागाउँ म्युजियममा शनिबार आयोजित महाभारा मेला विशेष कार्यक्रममा बस्नेतकी छोरी अनुदिता बस्नेतले पुस्तक लोकार्पण गरिन्। मेलामा पुस्तक लोकार्पण कार्यक्रमसँगै उपेन्द्र सुब्बाले किताबबारे टिप्पणी गरे। युद्धको क्रूर समयमा हुर्केको सुन्दर प्रेम कथा नै महाभारा रहेको उनको भनाइ छ। मलाई त यस्तो लाग्छ, यो पहरामा फुलेको अम्लारी फुङ (सुनाखरी फूल) हो, उनले भने। कार्यक्रममा लेखक बस्नेतसँग पत्रकार एवं लेखक शिवानीसिंह थारुले संवादसमेत गरिन्। संवादमा थारुले पुस्तक लेखनदेखि यसका पात्रहरूको मनोविज्ञानका विविध पक्षमा आधारित रहेर बस्नेतसँग संवाद गरेकी थिइन्। नेपाली भाषालाई लिम्बू लबजको व्याकरणमा मिलाएर लेखिनु नै यो उपन्यासको सबल पक्ष रहेको थारुले बताइन्। नेपालका विभिन्न क्षेत्रमा विभिन्न किसिमका लबजमा नेपाली भाषा बोलिन्छ। त्यसलाई साहित्यमा ल्याउने काम जटिल नै छ, उनले भनिन्, तर बसन्तजीले पूर्वेली लिम्बू लबजलाई नेपाली भाषामा जसरी उतार्नुभएको छ, त्यो अति मीठो छ। यही नै यसको सशक्त पक्ष हो। तत्कालीन युद्धरत पक्ष माओवादी र नेपाली सेना थिए। तिनका बीचमा सर्वसाधारण जनता पिल्सिएका थिए। तर पुस्तकमा लेखकले द्वन्द्वको चित्रण गर्दा सबै पक्षबीच ब्यालेन्स मिलाएको पनि थारुको भनाइ छ। कोभिडका कारण सुरु भएको लकडाउनमा आफूले समय पाएको र त्यही बेला उपन्यास लेखनलाई गति दिएको लेखक बस्नेतले बताए। लकडाउनले धेरैलाई कवि बनायो। मलाई उपन्यासकार, उनले भने, एउटा कथानक धेरै अघिदेखि हृदयमा गुम्फिइरहेको थियो, जुनसुकै बेला ल्यापटपमा तप्किन तयार। पहिलो मस्यौदा लेखिइँदा म नेपाल म्यागजिन सम्पादन गर्दै थिएँ। अग्रज आख्यानकार नारायण वाग्लेलाई एकसरो देखाएर सुझाव लिने बेलासम्म पत्रिकाको नेतृत्वबाट बाहिरिइसकेको थिएँ। मसँग उपन्यासका लागि सोच्ने पर्याप्त समय भइदियो। फुर्सदमा व्यस्त बन्न पाएँ। त्यसैले यो किताब तयार हुन सक्यो।"
दस वर्षदेखि अलपत्र स्वास्थ्य चौकी तीन महिनाभित्र सञ्चालन हुन्छ : नेता पोखरेल,"महोत्तरी: एक दशकदेखि अलपत्र अवस्थामा रहेको स्वास्थ्य चौकी अगामी तीन महिनाभित्रै प्रसुती सेवा सञ्चालनमा ल्याउने नेकपा माओवादी केन्द्रका नेता गिरीराजमणि पोखरेलले प्रतिबद्धता जनाएका छन्। बर्दिवास नगरपालिका १३ मा निर्माणाधीन अवस्थामा रहेको विजलपुरा स्वास्थ्य चौकीलाई अवलोकन गर्दै पूर्वस्वास्थ्यमन्त्री समेत रहेका नेता पोखरेलले स्थानियहरुमा सो आश्वासन बाडेका हुन्। नेता पोखरेलले विजलपुराका स्थानीयहरुसँग भने, यहाँका स्वास्थ्यक्षेत्रमा एक दशकमा हुन नसकेको काम अवको तीन महिनाभित्रै हुनेछ। सो कार्य आफूले सम्बन्धित पक्षसँगको सहयोगमा गराएर छाडने छु। यहाँ प्रसुति गृह सञ्चालनमा ल्याउनुको साथै पहिल्यै नै तय भएको एम्बुलेन्सलाई समेत प्रभावकारी बनाई पुनः सञ्चालनमा ल्याउने छु। यतिमात्र होइन्, यहाँका दलित समुदायभित्र पनि स्वास्थ्य विमाको कार्यक्रम प्रभावकारी ढंगले संचालनमा ल्याउनेछौं। तयारी अवस्थामा रहेको पूर्वाधारमा आवश्यकमात्रामा दक्ष जनशक्ति र उपकरणको व्यवस्थापन गरी सबै पक्षको सहयोगमा प्रसुती सेवा सञ्चालनमा ल्याउने नेता पोखरेल स्थानीयहरुमा विश्वस्त दिलाएका हुन्।"
ज्याकलिनको यो तस्बिर सार्वजनिक भएपछि,"काठमाडौं: बलिउड अभिनेत्री ज्याकलिन फर्नान्डेज पछिल्लो समय महाठग सुकेश चन्द्रशेखरको सम्बन्धका कारण विवादीत बनेकी छन्। उनीसँगको व्यक्तिगत तस्बिरहरु सार्वजनिक हुन थालेपछि ज्याकलिन पनि चिन्तित बनेकी छन्। भारतीय मिडियामा उनको व्यक्तगत तस्बिरहरु सार्वजनिक हुन थालेपछि उनले शनिबार विज्ञप्ति नै जारी गरेकी छन्। उनले भारत र यहाँका जनताले आफूलाई सबथोक दिएको बताएकी छन्। 'यो देश र यहाँका मानिसहरुले मलाई धेरै माया दिएका छन्। त्यसमा पनि मिडियाका धेरै साथीहरु छन्, उनीहरुबाट मैले धेरै कुरा सिकेको पनि छु। म मिडियाका साथीहरुसँग अनुरोध छ, मेरो व्यक्तिगत गोपनियताको पनि ख्याल गर्नुस्,' उनले प्रेस विज्ञप्तिमा उल्लेख गरेकी छन्। सुकेशबाट करोडौंको गिफ्ट पाएको भन्दै उनी विवादमा तानिएका थिइन्।"
युद्धकालिन कला  भुवो पर्व,"अछाम : अछामलगायत सुदूरपश्चिम प्रदेशमा हरेक वर्ष पुष महिनामा भुवो खेल्ने गरिन्छ । नेपाल एकीकरण ताका (बाइसे चौबिसे राज्यका बेला) गरीने सैनिक अभ्यास र पौराणिक राम राज्यको गाथा समेटिएको भुवो पर्व अछाममा निकै महत्वका साथ मनाउने गरिन्छ । पुष महिनाको पूर्णिमाबाट सुरु भई पुषे औँसीसम्म भुवो खेल्ने गरिन्छ । हातमा तरवार र ढाललिई सामूहिक रुपमा स्थानीय बाँजागाँजाको तालमा भुवा खेल्ने गरिन्छ । भुवा विषेशगरी सुदूरपश्चिमको अछाम, बाजुरा, डोटी र बझाङ्गमा मनाउने गरिन्छ । यो पर्वले वर्षदिनसम्म भेटघाट नै नभएका ईष्टमित्र, दाजुभाईहरुबीचको सम्बन्ध प्रगाढ हुने विश्वास छ । भुवा खेलको पहिरन विषेश प्रकारको हुन्छ । भुवा खेल्ने पुरुषहरुले सेतो भोटोसहित जामा, पछाडि कुम देखि खुट्टासम्म पुग्ने गरी पिठ्ँयुमा एउटा सेतो चद्धर जस्तो कपडा पहिरनुपर्छ । टाउँकोमा पँघरी बाध्नुपर्छ । बायाँहातमा ढाल दायाँबायाँ हातमा तरबारलिई बाँजाको तालसँगै गुरुको निर्देशन अनुसार सुस्त गतिबाट भुवो खेल खेल्ने गरिन्छ । यो युद्धकालिन कला हो । बाईसे चौबिसे राज्यको बेला चलेको लडाईमा विजयी प्राप्त गरेको खुशीयालीमा यो पर्व मनाउन थालिएको स्थानीय जानकार (भुवो खेलाउने गुरु) नेत्र कुँवरले बताए । भुवो पर्वको अवसरमा पूर्णीमाको दिन घरघरमागएर देउँसीभैलो खेलेर चामल दक्षिणा माग्ने, भुवा खेल्ने र आशिर्वाद दिने चलन पनि छ । पाण्डव र कौरबबीचको लडाई सकिएपछि पाण्डव पक्षले खुसियाली मनाएको दिनको रुपमा यो पनि पर्व मनाईन्छ । पछिल्लो समय युवापुस्ताहरुमा भुवो खेलप्रति आकर्षण देखिन थालेको छ । पुर्खाको नासो संरक्षण गर्ने काम युवापुस्ताको रहेको स्थानीय युवा कृष्ण कुँवरले बताए । उनले भने, युवाहरुको संस्कृति जगेर्नामा महत्वपूर्ण भूमिका हुन्छ, भुवा खेल सबैले खेल्न सक्दैनन् । यसको लागि लामो समयसम्म अभ्यास गर्नुपर्दछ । खेल्न नजानेमा चोटपटकसमेत लाग्न सक्छ । यो पर्व मनाएको स्थान वा खेतमा अर्को वर्ष अन्न उत्पादन बढ्ने जनविश्वास पनि रहेको छ । अछामका साँफेबगर नगरपालिका, रामारोशन गाउँपालिका, चौरपाटी गाउँपालिकाका विभिन्न ठाउँमा भुवो खेल्ने गरिन्छ । अन्य विकास निमार्णको कामसंगै ऐतिहासिक कला संस्कृति जगेर्ना गर्न स्थानीय सरकार लागी रहेको साँफेबगर नगरपालिका ३ का वडाध्यक्ष कुष्ण बुढाले बताए । महाभारतमा युद्धकाल देखि यो पर्व सुरु भएको विश्वास मानिन्छ । धर्मयुद्धमा पाण्डवको विजयी भएपछि खुशियालीस्वरूप विजय यात्राका रूपमा यो पर्व मनाइने प्रचलन रहेको किम्बदन्ती रहेकोछ । भुवा खेलको अन्तिम दिन विसर्जन गर्ने कार्यलाई अछामको स्थानीय भाषामा भुवा सेलाउने पनि भन्ने गरिन्छ । पहिलेका दिनहरूमा राजा र रजौटाहरुले आफ्ना भाई भारदार लगाएत जनताहरुलाई आत्मरक्षाको लागि खेतीको काम सकेर फुर्सदको समयमा ढाल तरवार खेल्न सिकाउनका लागि भुवा खेलाउने गरेको बुढापाकाहरुको भनाई छ ।"
भाजपाले चुनाव लक्षित डकुमेन्ट्री बनाउन नेपाली रेल गुडाइएको दाबी,"जनकपुरधाम: करिब १६ महिना थन्काएर राखिएको रेल भिडियो डकुमेन्ट्री बनाउने उद्देश्यका साथ गुडाइएको दाबी गरिएको छ। भारतको उत्तरप्रदेशमा आसन्न विधानसभाको निर्वाचनका लागि उत्तर प्रदेशको अयोध्या र जनकपुरधामबीच साँस्कृतिक सम्बन्ध रहेको देखाउन र मतदातालाई प्रभावित गर्न डकुमेन्ट्री बनाउन रेल गुडाइएको दाबी गरिएको हो। भारतको सत्ताधारी दल भारतीय जनता पार्टीले आफ्नो उपलब्धि जनतामा प्रचारप्रसारका लागि डक्युमेन्ट्री बनाउन लागेको स्रोतको दाबी छ। धनुषाको जनकनन्दनी गाउँपालिका इनर्वा स्टेशनमा डेढ वर्षदेखि त्रिपालमुनि छोपेर राखिएको रेलको दोस्रो पटक परीक्षण गरिएको शंकाउपशंका तथा विभिन्न खाले हल्ला चलेको छ। तर महाप्रबन्धक झाले यो हल्ला निराधार रहेको दाबी गरे। यो नेपाली रेल हो। हामीले रेल सञ्चालनको अन्तिम तयारीको उद्देश्यलले मात्रै रेलको अवस्था बुझ्न परीक्षणका लागि गुडाएका हौँ, उनले अन्नपूर्णसँग भने। इनर्वाबाटै एक डकुमेन्ट्री निर्माण कम्पनीको क्यामरासहितको टोली नेपाली तथा भारतीय अधिकारीहरुको साथमा जनकपुरधाम रेलमा सवार भएर आएका थिए। नेपाल सरकारले खरिद गरेको आधुनिक रेल गुडाउन नेपाल रेल्वे कम्पनी लिमिटेडले ६० जना भारतीय जनशक्ति राखेको छ। यसअघि कम्पनीसँग १ सय ५१ जना जनशक्ति थियो। हामीले न्युनतम आवश्यक जनशक्ति ६० जना राखेर रेल सञ्चालन गर्ने तयारीमा लागेका छौं। म आएलगत्तै आर्थिक भार कम पर्ने हिसाबले १ सय ५१ जनामध्ये ६० जनालाई राख्ने निर्णय गरेका थियौँ,' उनले भने।"
दुई घण्टाको अन्तरालमा दुई जनाले गरे आत्महत्या,महोत्तरी : महोत्तरीमा दुई घण्टाको अन्तरालमा दुईजनाले आत्महत्या गरेका छन् । शनिबार जिल्लाका फरक फरकस्थानमा गरी दुई घण्टाकै अन्तरालमा दुई जनाले दिउँसो आत्महत्या गरेका हुन् । जिल्ला प्रहरी कार्यालय महोत्तरीले दिएको जानकारी अनुसार शनिबार विहान ११ बजेको समयमा पिपरा गाँउपालिका४ पर्साका २२ वर्षीय रामसुन्दर यादव आफ्नै घरको छानोको बलोमा गम्छाको पासो लगाई झुण्डिदाँ उनको घटनास्थलमै मृत्यु भएको हो । यस्तै मध्यान्ह १२ः४५ बजे गौशाला नगरपालिका६ फुलकाहाका १५ वर्षीय विजय यादव पनि आफ्नै घरको काठको बलोमा पासो लगाई झुण्डिएको अवस्थामा उनको शव फेला परेको प्रहरीले जनाएको छ । प्रहरीले प्रारम्भिक मुचुल्का सम्पन्न पश्चात पोष्टमार्टम गरी शव उनीहरुको आफन्तले बुझेको महोत्तरीका प्रहरी प्रवक्ता डिएसपी प्रकाश विष्टले बताए । घटनाको सम्बन्धमा थप अनुसन्धान भईरहेको डिएसपी विष्टले जानकारी दिए ।
लोघेकर गाउँपालिकाले पन्छायाे कोरला सडकको हिउँ,"जोमसोम : उत्तरी कोरला नाका जोड्ने उपल्लो मुस्ताङको जोमसोमकोरला सडकमाथि थुप्रिएको हिउँ उपकरणको सहायताले पन्छाइएको छ। लोघेकर दामोदरकुण्ड गाउँपालिकाको विपद् व्यवस्थापन कोषबाट खर्च गर्ने गरी कोरला सडकको हिउँ पन्छाएको हो। पालिकाले शुक्रबार र शनिबार दुईदिन लगाएर उपल्लो मुस्ताङको कोरला सडकमाथिको हिउँ पन्छाएको हो। हिउँ पन्छाएपछि सडक आवागमन सञ्चालनमा ल्याएको छ । लोध्ये क्न्ट्रक्सनको डोजर भाडामा लिएर हिउँ पन्छ्याईएको गाउँपालिका अध्यक्ष लोप्साङ छोम्फेल बिष्टले जानकारी दिए। उनका अनुसार जोमसोमकोरला सडक अन्तर्गत वारागुङ मुक्तिक्षेत्र३ छुसाङ देखि स्याङवचे र स्याङवचे देखि लोघेकर गाउँपालिका१ चराङ सम्मको करिब ५० किमी सडकको हिउँ पन्छाएको हो। एक साताअघि उपल्लो मुस्ताङ क्षेत्रमा ३ फिट र तल्लो मुस्ताङमा २ फिट बढी हिउँ परेको थियो। भारी हिमपातका कारण जोमसोमकोरला सडक, मुक्तिनाथ सडक र बेनीजोमसोम सडक अवरुद्ध भएको थियो। बाँक्लो हिमपातले सडक अवरुद्ध भएपछि मुक्तिनाथ दर्शन गर्ने तिर्थालुलाई समस्या परेको थियो भने उपल्लो मुस्ताङमा सवारी आवागमन पुरै ठप्पै भएको थियो। मुक्तिनाथ सडकको हिउँ सुरक्षाकर्मीले पन्छ्याईएको थियो भने बेनीजोमसोम सडकको घाँसादेखि लेतेसम्मको हिउँ उक्त खण्डमा काम गर्ने कन्ट्रक्सनले सफा गरेको थियो। तर, कागबेनी देखि माथि कोरला सडकको हिउँ पन्छाउन नसक्दा सवारी साधन चल्न सकेका थिएनन्। उपल्लो मुस्ताङको चराङसम्म हिउँ पन्छाएपछि उपल्लो मुस्ताङ जाने पर्यटक तथा स्थानीय सर्वसाधारणलाई आउजाउमा सहज भएको गापा अध्यक्ष बिष्टले उल्लेख गरे । हिमपातका कारण यसअघि सडक माथि बाँक्लो हिउँ जमेकाले एक सातासम्म सडक अवरुद्ध भएको अध्यक्ष बिष्टले बताए। हिउँदको हिउँ पर्ने समय अझै थाँती छ। कार्तिक देखि फागुनसम्म हिउँ पर्ने सम्भावना रहन्छ। उपल्लो मुस्ताङ जाने सडक आवागमन अवरुद्ध हुँदा खाद्यान्न लगायतका अतिआवश्यकिय सामाग्री ढुवानी तथा सदरमुकामसम्म पुगेर स्वास्थ्य सेवा लिन अप्ठेरो पर्ने भएकाले स्थानीयले सडकको हिउँ पन्छ्याउन अनुरोध गरेका थिए। हिउँ पर्ने समय थाँती रहेपनि जनताको सुविधाका लागि पालिकाकै पहलमा हिउँ पन्छाउने काम गरेको अध्यक्ष बिष्टले उल्लेख गरे।"
एमाले काभ्रे अध्यक्षमा अशोक व्याञ्जू सर्वसम्मत चयन,"काभ्रे : नेकपा एमाले काभ्रेको अध्यक्षमा अशोक व्याञ्जू श्रेष्ठ सर्वसम्मत चयन भएका छन् । व्याञ्जूसंगै उपसचिवमा रिता ढकाल चयन भएको निर्वाचन समितिले जनाएको छ । नेकपा एमाले पोलिटव्यूरो सदस्य गोकुल बाँस्कोटाले दुई पदमा निर्विरोध भएको बताए । एमाले जिल्ला अधिवेशन बन्द सत्र शनिबार बिहान धुलिखेलमा सुरु भएको हो । बिहान ८ बजे देखि बन्द सत्र सुरु भएपनि सहमति हुन सकेको थिएन । बेलुका सम्ममा अध्यक्ष र उपसचिब पदमा मात्र सर्वसम्मत भएको छ । बाँकी पद उपाध्यक्ष, सचिव पदमा दाबेदार धेरै देखिएका कारण समहति हुन नसकेको प्रतिनिधिहरु बताउछन् । सहमति हुन नसकेको पदहरुमा निर्वाचनको तयारीमा रहेको निर्वाचन समिति जनाएको छ । बाँकी पदहरुमा भोलि निर्वाचन गरिने निर्वाचन समितिले जनाएको छ ।"
एमाले सिन्धुली जिल्ला अधिवेशन : सचिवमा बराल निर्विरोध,"सिन्धुली : नेपाल कम्युनिष्ट पार्टी(एमाले) सिन्धुलीको ७ औं जिल्ला सम्मेलनबाट जिल्ला सचिव पदमा नारायण बराल निर्विरोध चयन भएका छन् । शनिबार भएको निर्वाचन प्रकृयामा एकल उम्मेदवारी परेपछि बराल निर्विरोध निर्वाचित भएका हुन् । बराल कानुन व्यवसायी समेत हुन् । यस्तै अधिवेशनमा १७ जना खुल्ला महिला सदस्यहरु समेत निर्विरोध निर्वाचित भएको बताइएको नेकपा एमाले जिल्ला निर्वाचन समितिका निर्वाचन अधिकृत पूरुषोत्तम दाहालले जानकारी दिए । अधिवेशनमा उम्मेदवारी दर्ता सकिएको छ । प्रारम्भीक जानकारी अनुसार अध्यक्ष, उपाध्यक्ष, सचिव १, उपसचिव २ जना सहित १ सय ५ जना जिल्ला कमिटिका लागि १ सय ४८ जनाको उम्मेदवारी परेको छ । जसमध्ये अध्यक्ष पदका लागि दुई जनाको उम्मेदवारी दर्ता भएको निर्वाचन अधिकृत दाहालको भनाई छ । अध्यक्ष पदका लागि प्रदिपकुमार कटुवाल र कुमारबहादुर कार्कीको उम्मेदवारी परेको छ । कटुवाल निवर्तमान जिल्ला अध्यक्ष तथा बागमति प्रदेश सभाका सदस्य हुन् । यस्तै उपाध्यक्षमा विनोदकुमार खड्का, जगदिश्वर तोलाङ्गी र कर्णबहादुर घिसिङको उमेदवारी दर्ता भएको छ । सचिवमा बराल निर्विरोध हुनुभएको छ भने दुई उपसचिवमा चार जनाको उमेदवारी परेको छ । खड्गबहादुर रजन, मन्जु देवकोटा, नवराज थिङ र रस्मीला देबकोटाकाले उपसचिवमा आफ्नो उम्मेदवारी दिएका छन् । खुल्ला सदस्य ३३ जनाका लागि ५३ जनाको उम्मेदवारी परेको छ । १९ जना महिला सदस्यका लागि १७ जनाको मात्र उम्मेदवारी परेपछि उहाँहरु सबै निर्विरोध निर्वाचित हुनुभएको छ, दाहालले भने । अधिवेशनमा अहिले उम्मेदवारको नाम संसोधन, फिर्ता तथा दाबी विरोधको गर्ने काम भईरहेको छ । जिल्ला अधिवेशनबाट नेतृत्व छनोटका लागि सर्वसम्मत गराउने प्रयास जारी रहेको बताइएको छ । सर्वसम्मत नभए केही समयपछि निर्वाचनका लागि मतदान प्रकृया थालिने तयारी भएको समेत निर्वाचन अधिृत दाहालको भनाई छ । शुक्रबारबाट सुरु भएको अधिवेशनका लागि ९ सय १५ जना प्रतिनिधि सहभागी भएका छन् ।"
पर्यावरण अभियन्ताको स्मृतिमा वृक्षारोपण,"धनुषा : टिपेरले किचेर हत्या गरिएका पर्यावरण अभियन्ता ओमप्रकास महतो(दिलीप)को स्मृतिमा वृक्षारोपण गरिएको छ । दिलीपको दोस्रो स्मृति दिवसको अवसर पारेर शनिबार धनुषाको मिथिला नगरपालिका५स्थित औरही सामुदायिक वनमा निर्माण गरिएको दिलीप बाटिका परिसरमा वृक्षारोपण गरिएको हो । यसअघि दिलिपको १३ औं दिनको पुण्यतिथिमा पूर्व राष्ट्रपति रामवरण यादव उक्त वनमा पुगेर वृक्षारोपण गरेका थिए । सोहि क्रममा आयोजित श्रद्धाञ्जली कार्यक्रममा सहभागी वक्ताहरुले उक्त स्थानमा दिलिप चुरे बाटिका बनाउनुपर्नेमा जोड दिएका थिए । वन क्षेत्रमा निर्माण गरिएको दिलिप बाटिकाले चुरे संरक्षणमा टेवा पुग्ने ओम प्रकाश महतो दिलिप पर्यावरण संरक्षण प्रतिष्ठानका सल्लाहकार समेत रहेका सामुदायिक वन उपभोक्ता महासंघ प्रदेश २ का अध्यक्ष सोमप्रसाद शर्माको विश्वास छ । उक्त बाटिकामा दिलीपको दोस्रो स्मृति दिवसको पूर्वसन्ध्यामा शनिबार रुद्राक्ष, गुलमोहर, कटहरलगायतका १७ प्रजातिका विरुवा रोपिएको प्रतिष्ठानका अध्यक्ष संगम कुमारी महतोले बताइन् । जिल्ला वन कार्यालय धनुषाले उपलब्ध गराएको सम्पूर्ण विरुवा मिथिला वाइल्डलाइफ ट्रष्टको प्राविधिक सहयोगमा वृक्षारोपण गरिएको महतोले जानकारी दिइन् । पौष २५ गते दिलीप हत्याको दुईवर्ष पूरा हुँदैछ । सोहीको स्मृतिमा वृक्षारोपण गरिएको प्रतिष्ठानका सचिव फुलगेन महतो मगहीले जनाए । आईतबार श्रद्धाञ्जलीसभा, दिप प्रज्वलनलगातका विभिन्न कार्यक्रम गरी दिलीपको दोस्रो स्मृति दिवस मनाइने उनले बताए । चुरे तथा पर्यावरणको क्षेत्रमा पौष २५ गतेलाई कालो दिनको रुपमा मनाउनुपर्ने चुरे अभियानीहरु बताउँछन् । २५ पौष २०७६ मा खोलाको अवैध उत्खन्न रोक्न गएका धनुषाको मिथिला नगरपालिका५ श्रीपुरका २४ वर्षीय महतोको क्रसर डनले हत्या गरेका थिए । दिलिपलाई कोखमा लिभर प्रहार गरी घाइते बनाएर टिपरले किचेर हत्या गरिएको थियो । हत्या गरेको आरोपमा क्रसर सञ्चालकसहित तीन जना पूर्पक्षका लागि कारागारमा छन् । हत्या गरिएका पर्यावरण अभियन्ता दिलिपको सम्झनामा प्रतिष्ठान गठन गरिएको छ । प्रतिष्ठानले चुरे तथा पर्यावरण संरक्षणका निम्ति काम गर्दै आएको छ । प्रतिष्ठानलगायत जनमानसबाट उठेको दिलिपलाई प्रथम राष्ट्रिय पर्यावरण शहिद घोषणा गर्नुपर्ने माग सरकारले बेवास्ता गर्दै आएको छ ।"
पर्सामा २ बालबालिका मृत भेटिए,"वीरगन्ज : पर्सामा २ जना बालबालिका मृत भेटिएका छन् । पर्साको वीरगन्ज महानगरपालिका१ जना वालिका र जगरनाथपुर गाँउपालिका६ सन्ठी गाँउमा एक जना वालकको शव भेटिएको हो । वीरगन्ज महानगरपालिका१६ नगवामा ९ वर्षिया वालिकाको शव भेटिएको प्रहरीले जनाएको छ । वीरगज१५ भिस्वामा आमाबुबासंगै डेरामा बस्दै आएकी अन्दाजी ९ वर्षीया वालिका रिजवाना खातुनको शव नगवामा भेटिएको हो । नगवास्थित निर्माणाधिन एक घर छेउमै घोप्टो परेको अवस्थामा खातुनको शव भेटिएको पर्साका प्रहरी नायव उपरिक्षक ओम प्रकाश खनालले जानकारी दिए । शव शंकास्पद अवस्थामा भेटिएकाले हत्या गरिएको हुन सक्ने आशंका गरिएको छ । आशंकाको आधारमा ३ जनालाई नियन्त्रण्मा लिएर आवश्यक अनुसन्धान भईरहेको पर्साका प्रहरी प्रवक्ता खनालले बताए । शव पोष्टमार्टमका लागि नारायणी अस्पताल पठाईएको उनले बताए ।शवको पोष्टमार्टम रिपोर्ट आएपछि मात्रै मृत्युको कारण खुल्ने खनालले बताए । यस्तै पर्साकै जगरनाथपुर गाउँपालिका६ सन्ठीमा पनि एक जना बालकको शव भेटिएको छ । घरबाट चार दिनदेखि हराइरहेका स्थानीय नागेश्वर पटेलका १२ वर्षीय छोरा मन्टु पटेल शनिबार बिहान मृत भेटिएका हुन् । गाउँ नजिकैको उखुबारीमा मन्टुको शव, घाटीमा गम्छाले कसिएको अवस्थामा भेटिएको हो । शनिबार बिहान घाँस काट्न उखुबारीमा गएकी एक महिलाले बालकको शव देखेकी थिइन् । त्यसपछि गाँउलेले प्रहरीलाई खबर गरेका थिए । बालकको शव पोस्टमार्टमका लागि वीरगन्जस्थित नारायणी अस्पतालमा पठाइएको प्रहरी नायव उपरिक्षक खनालले जानकारी दिए । बालकको हत्या गरिएको आशंका प्रहरीको छ । घटनामा संलग्न रहेको हुन सक्ने आशंकामा ४ जनालाई नियन्त्रणमा लिएर अनुसन्धान गरिरहेको खनालले जानकारी दिए ।"
वर्षा र हिमपातको सम्भावना,"काठमाडौं: पश्चिमी न्यून चापीय प्रणालीको प्रभावले देशका अधिकांश भेगमा बदली हुनका साथै हल्का वर्षा र हिमपातको सम्भावना रहेको मौसम पूर्वानुमान महाशाखाले जनाएको छ। महाशाखाले आगामी २४ घण्टाका लागि चेतावनी तथा परामर्श जारी गर्दै सुदूरपश्चिम, कर्णाली, गण्डकी र लुम्बिनी प्रदेशका केही स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेकाले चिसोबाट बच्न र हिमपातबाट हुनसक्ने प्रभावबाट जोखिन आवश्यक सतर्कता अपनाउन पनि अनुरोध गरेको छ। अहिले प्रदेश नं १ मा आंशिकदेखि सामान्य बदली रही बाँकी प्रदेशमा सामान्यदेखि पूर्ण बदली रहेको छ। रातिको समयमा देशभर आंशिकदेखि स्थानमा मेघ गर्जनचट्याङसहित हल्कादेखि मध्यम वर्षाको सम्भावना र बाँकी प्रदेशका एक दुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। उच्च पहाडी तथा हिमाली भेगमा हल्कादेखि मध्यम हिमपातको सम्भावना रहेको छ। आइतबार पनि सुदूरपश्चिमाञ्चल र कर्णाली प्रदेशमा सामान्य बदली रही बाँकी प्रदेशमा आंशिकदेखि सामान्य बदली रहनेछ। सुदूरपश्चिम प्रदेश, कर्णाली प्रदेश र लुम्बिनी प्रदेशका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। उच्च पहाडी तथा हिमाली भेगका थोरै स्थानमा हल्कादेखि मध्यम हिमपातको सम्भावना रहेको महाशाखाले जनाएको छ। महाशाखाको पछिल्लो विवरणमा काठमाडौँको न्यूनतम तापक्रम ७ दशमलब ६ र अधिकतम तापक्रम १८ दशमलब २ डिग्रि सेल्सियस रहेको छ।"
मोटरेबल पुल निर्माणपछि महाकाली नदीमाथिका ज्यानमारा तुइन विस्थापित होला?,"काठमाडौं : दार्चुला र धारचुला झट्ट सुन्दा एउटैजस्तो लाग्ने यी दुई नाम दुई देशका पहाडी खोँचमा अवस्थित सहरका हुन् । नेपालको चीन र भारतसँग सीमा जोडिएको जिल्ला दार्चुलासँग जोडिएको भारतको पिथौरागढको सहरको नाम हो धारचुला । यी दुई ठाउँबीच महाकाली नदी बगिरहेको छ । जसले नेपालभारतको सीमा छुट्याउँछ । झट्ट सुन्दै गर्दा वारिपारिको नाममात्रै समान छैन, जीवनशैली, संस्कृती, भेषभुषा, विवाह, आर्थिक कारोबार, मर्दापर्दाको छिमेकीजस्तै धेरै कुराहरु समान छन् । यी सम्पूर्ण समानता सदियाैँदेखि जोडिरहने एउटा कारण बनेको छ, महाकालीमा रहेका नेपालभारत जोड्ने झोलुंगे पुल । नेपालभारत सीमा जोड्ने दार्चुलामा अझै ५ वटा झोलुंगे पुल छन् । ती हुन् लाली, जोलजीवी, दत्तु, खलंगा पुल, तिग्रम (ब्याँस) र एउटा काठेपुल (ब्यास१ सीतापुल) । महाकाली नदीमाथि केही स्थानमा भने अझै तुइन रहेका छन् । एक देशबाट अर्को देश जानका लागि अझै पनि तिनै तुइनको भर छ । सरकारले तुइन विस्थापन गर्ने वाचा र बारम्बार दावा गरे पनि विस्थापन गर्न सकेको छैन । महाकाली नदीमाथि रहेका तिनै तुइनलाई पुलले विस्थापन नगर्दा नेपालीको ज्यान पनि गएको छ । गत साउन १५ गते भारतीय सीमा सुरक्षा बल (एसएसबी)ले तुइन खुस्काउँदा दार्चुलाका जयसिंह धामी महाकालीमा खसेर बेपत्ता भएका थिए । यी र यस्तै समस्याले दार्चुलाका मानिसहरु सधैं जोखिममा बाँचिरहेका छन् । दार्चुला जिल्लाको प्रमुख प्रशासनिक र व्यापारिक केन्द्र होमहाकाली नगरपालिका खलंगास्थित रहेको खलंगा झोलुंगे पुल । दुई छिमेकीबीच यही पुलमा सबैभन्दा बढी चहलपहल हुन्छ । यस पुलमार्फत् दिनहुँ लाखौं रकम बराबरको कारोबार हुने गर्छ । यो झोलुंगे पुल विशेषगरी सुदूरपश्चिमका पहाडी भेगमा बसोबास गर्नेहरूको रोजगारका शिलशिलामा र थप उपचारका लागि भारत जाने मुख्य बाटो पनि हो । तर, विगतमा सुदूरपश्चिमबासी आफ्नै देशको राजधानी काठमाडौं पनि यही बाटो भएर आउँथे । सुदूरपश्चिमवासीलाई सिधै काठमाडौं आउने बाटो थिएन । हिँडेर आउन महिनौं दिन लाग्थ्यो । तसर्थ उनीहरू पिथौरागढ, बनवासा हुँदै पुनः नेपाल प्रवेश गर्थे । भारतको बाटो हुँदै हिँड्दा कुनै बेला अनाहकमा भारतीय प्रहरी प्रशासनले दुःख दिन्थ्यो । कति भारतीयले अर्को देशको नागरिक भनेर हेप्थे । तर महाकाली नदीमाथि झोलुंगे पुलहरु बन्दै जाँदा केही सहज भने स्थानीयहरुलाई भएको छ । विगतदेखि नै पक्की पुलको चर्चा सुनिरहेको दार्चुलाले आफ्नो सांस्कृतिक तथा आर्थिक सम्बन्ध उही डेढ शताब्दी पुरानो झोलुंगेपुलमार्फत् जोडिरहेको छ । चीन र भारत दुबै देशलाई छुने जिल्ला भएको दार्चुलामा भने एउटै देशलाई जोड्नसक्ने सम्मको एउटा मोटरेबल पुल नहुँदा वारिपारिका स्थानीयहरुले सास्ती खेप्नु परिरहेको छ । पछिल्लो समय नेपालभारत जोड्ने मोटरेबल पुल निर्माण हुने कुराहरु उठिरहँदा स्थानीयहरु भने हर्षित हुन्छन् । विगतमा पटकपटक महाकाली नदीमा मोटरेबल पुल निर्माणको माग र दुई देशबीच कुराहरु चलिरहँदा स्थानीयहरु खुसी भएका छन् । स्थानीय तथा कृषि ज्ञान केन्द्र दार्चुलाका कृषि प्राविधिक भूपेन्द्रसिंह बिष्टले भन्छन् एक तवरले हेर्ने हो भने विकास निर्माणका सामाग्रीहरु छिटोछरितो र पहिलाभन्दा झन् सस्तोमा पाइन्छ । नेपालका उत्पादित घरेलु सामाग्रीहरु पनि सजिलै भारतीय बजारमा आयात हुँदा यहाँको आर्थिक अवस्था पक्कै पनि सहज हुन्छ । तर, अर्को तवरले हेर्ने हो भने सीमा नाकामा हुने हिंसात्मक घटनाहरुको संख्यामा वृद्धि हुने सम्भावना पनि धेरै छ । उनले भारतीय बजारमा सस्तोमा पाउने लागुऔषध सजिलै नेपालमा भित्रिनसक्ने र नेपाली चेलीबेटीहरू भारतमा बेचबिखन हुने जोखिम पनि उतिकै रहेको बताए । त्यस्तै स्थानीयस्तरमा कृषि व्यवसाय गर्ने नरेशराज अवस्थी भन्छन् मोटरेबल पुल निर्माणले जिल्लाको विकास निर्माणका लागि ठूलो भूमिका खेल्नेमा विश्वस्त छु । आर्थिक फाइदा नेपाललाई भन्दा भारतलाई झन् बढी हुन्छ । नेपाललीलाई भने यातायात सेवामा सहज हुन्छ । त्यस्तै सुरक्षाको दृष्टिकोणमा पनि नेपाललाई फाइदै हुन्छ । त्यस्तै दार्चुलामा पत्रकारिता गरिरहेका प्रकाशचन्द्र भट्ट भन्छन् मोटरेबल पुल निर्माणपछि भारतीय पर्यटकहरु नेपाल भित्रिने र नेपालको कृषि उत्पादनले भारतीय बजार सहजैरुपमा पाउँछ भने दैनिक जीवनमा उपभोग्य वस्तुहरु पहिलाको भन्दा सस्तोमा नेपालीहरुले उपभोग गर्न पाउँछन् । दार्चुलाका सञ्चारमाध्यम तथा स्थानीयहरूले दार्चुलामा अझै पनि ५६ वटा संख्यामा तुइन रहेको बताउँछन् । तर, दार्चुलाका प्रमुख जिल्ला अधिकारी सिद्धराज जोशीले जिल्लामा हालः एउटै पनि तुइन नभएको बताए । दार्चुलामा अहिले एउटा पनि तुइन छैन । हामीले सबै तुइन हटायौं, उनले अन्नपूर्णसँग भने । उनले मोटरेबल पुल निर्माणका सम्बन्धमा जिल्ला प्रशासन कार्यालयमा अहिलेसम्म केही जानकारी नआएको बताए । त्यस्तै नेपाल उद्योग वाणिज्य महासंघ दार्चुलका महासचिव सर्पराज बडू भन्छन मोटरेबल पुल निर्माणको कुरा पहिला पनि उठेका हुन्, आजभोलि पनि चर्चा चलिरहेको छ । यदि साँच्चै पुल निर्माण भयो भने त्रीदेशीय नाका भएको हुँदा दार्चुलाका साथै छिमेकी जिल्लाहरूले पनि त्यसको लाभ लिन सक्नेछन् । उनले कञ्चनपुरको बनबासा नाका, कैलालीको गौरीफान्टा नाकाजस्तै आवतजावत र आवश्यक सामाग्रीहरुको सस्तो र छिटोछरितो आपूर्ति हुने भएकाले नेपाललाई फाइदा हुने बताए । मोटरेबल पुल निर्माणका लागि दुई देशबीच समझदारी गर्न स्वीकृति नेपालभारतको अन्तर्राष्ट्रिय सीमा छुट्टयाउने दार्चुलाको महाकाली नदीमा मोटरेबल पुल निर्माणका लागि समझदारी गर्न दुवै देशका सरकारले स्वीकृति दिएका छन् । स्वीकृति दिएसँगै फेरि पुल निर्माण हुने चर्चापरिचर्चा सुरु भएको छ । नेपालतर्फ महाकाली नगरपालिका८ असिगडा बगर र भारततर्फ बलुवाकोट नजिकको छार्छङ बगर जोड्ने गरी पुल निर्माणका लागि लामो समयदेखि प्रयास भइरहेको थियो । केही दिनअघि मात्रै नेपालस्थित भारतीय राजदूतावासका कर्मचारीहरुले उक्त क्षेत्रको अवलोकनसमेत गरेको दार्चुलाका जिल्ला प्रहरी प्रमुख डीएसपी मनोहर भट्टले बताए । भारतीय पक्षले पटकपटक माटो परीक्षणदेखि सम्भाव्यता अध्ययनका कार्यसमेत गरिसकेको छ । महिला, बालबालिका तथा जेष्ठ नागरिक मन्त्री उमा रेग्मीले मन्त्रीपरिषद्को बैठकले महाकाली नदीमा नेपालभारत जोड्ने मोटरेबल पुल निर्माणका लागि समझदारी गर्न स्विकृति दिने निर्णय भएको जानकारी गराइन् । यस्तै भारतीय विदेशमन्त्री एस जयशंकरले टुइट गर्दै क्याविनेट बैठकले धार्चुलास्थित महाकाली नदीमा पुल बनाउनका लागि भारत र नेपालबीच समझदारी पत्रमा हस्ताक्षर गर्ने अनुमति प्रदान गरेको उल्लेख गरेका छन् । महाकाली नदीमा पुल बनाउने निर्णयले नेपाल र भारतबीचको मैत्रीपूर्ण सम्बन्धलाई थप प्रगाढ बनाउने उनले उल्लेख गरेका छन् । विगतमा पनि भएको थियो मोटरेबल पुलको भारतीय प्राविधिक टोलीद्वारा सर्भे नेपाल र भारत जोड्ने मोटरेबल पुल निर्माणका लागि भन्दै विस २०७४ सालको असार महिनामा पनि भारतीय प्राविधिकहरुको टोलीले दार्चुलामा स्थलगत सर्भे गरेको थियो । नेपालतर्फ दार्चुलाको महाकाली नगरपालिका९ सकार भीर र भारतको उत्तराखण्ड बालुवाकोटस्थित कन्या कलेज नजिकको क्षेत्रमा पुल निर्माणका लागि स्थलगत सर्वेक्षण गरिएको थियो । भारतीय टेक्निकल कन्सल्टेन्सीका प्राविधिक मनोज सहितको प्राविधिक टोलीले नेपाल र भारत दुवैतिर सर्भे गरेका थिए । विगतमा नेपालभारत सुरक्षा समन्वय समितिको बैठकले दुबै देश जोड्ने पुल निर्माणका लागि ३ ठाउँ छनौट गरेको थियो । नेपालतर्फ महाकाली नगरपालिका वडा नम्बर ९ को सकार भीर, वडा नम्बर ६ धाप र वडा नम्बर ४ वीरेन्द्रवन तथा भारततर्फका बालुवाकोट कन्या कलेज नजिकै, छार्छङ र वृन्द्रावन पारी गोर्खा रेजिमेन्ट ब्यारेक नजिकको ठाउँलाई पुल निर्माणको लागि सिफारिश गरेको थियो । तीमध्ये सकार भीर भारतको बालुवाकोट कन्या कलेज नजिकको क्षेत्रमा सर्वेक्षण गरिएको थियो । नेपालभारत आउजाउ गर्न दार्चुलाको महाकाली नदीमा झोलुंगे पुल र धेरै स्थानमा तुइनबाट जोखिमपूर्ण यात्रा गर्नुपर्छ । मोटरेबल पुल निर्माण भए आउजाउमा सजिलो हुनुका साथै मालसमान ढुवानीमा पनि सहज हुने आशा गरिएको छ ।"
विश्वकै दोस्रो लामो जीप लाईन सञ्चालनमा,"कुश्मा : पर्वत जिल्लाको कुस्मामा निर्माण भएको विश्वकै दोस्रो लामो जिपलाइन शनिबारदेखि सञ्चालनमा आएको छ । अंग्रेजी नयाँ वर्षको अवसर पारेर सञ्चालनको तयारी गरिएपनि त्यसको एकसाता पछि सञ्चालनमा आएको हो । सहासिक पर्यटनको नयाँ तथा आकर्षक गन्तब्य बन्दै आएको कुस्मामा आउने सहासिक पर्यटकलाई लक्षित हार्नेस प्रालि मार्फत पर्वतका स्थानीय युवाहरुको लगानीमा जीप लाईन निर्माण भएको हो । जीपलाईनको कुस्मा नगरपालिकाका प्रमुख तथा जीप लाईनका संरक्षक रामचन्द्र जोशीले शुभारम्भ गरे । लामो समय प्राविधीकलगायतका बिषयमा भएका सबै परिक्षण सफल भएपछि व्यावसायिक रुपमा सञ्चालनमा ल्याइएको हार्नेस प्रालिका प्रबन्ध निर्देशक सुनिल बानियाँले बताए । जिपलाइनका लागि सुपरम्यान शैलीका लागि ४ हजार ५ सय र क्लासिकका लागि ३५ सय रुपैयाँ शुल्क तोकिएको छ । शुभारम्भको अवसर पारेर १० प्रतिशत छुट दिइएको छ । कालीगण्डकी नदीको सतहदेखि झन्डै २५० मिटरको उचाइबाट सुरु हुने जिपलाइनको सुरुवाती गति प्रतिघण्टा १३० किलोमिटरको गतिमा बगेर गन्तव्य नजिकिँदै जाँदा बिस्तारै घट्दै जाने गर्दछ । १४ सय ८० मिटरको दूरी पार गरिसक्दा कालीगण्डकी नदी किनारमा कम्पनीले नै निर्माण गरेको एडभेन्चर रिसोर्टमा पुगेर जिपलाइनको ल्यान्डिङ हुनेछ । शालिग्राम पाइने धार्मिक नदी कालीगण्डकीलाई दुई ठाउँबाट वारपार गर्न सकिने भएकाले पनि देशका अन्य ठाउँमा रहेका जिपलाइनभन्दा पर्वतको जिपलाइन विशेष रहेको छ । नदी नै क्रस गर्नुपर्ने भए पनि सामान्यतः एक ठाउँमा क्रस हुनेमा पर्वतको जिपलाइन कालीगण्डकी नदीलाई दुई ठाउँमा क्रस गर्छ । सुपरम्यान शैलीमा विश्वको सबैभन्दा लामो २८ सय मिटरको जिपलाइन दुबईमा रहेको र पर्वतको जिपलाइन त्यसपछिको लामो भएका कारण पर्वतमा पर्यटकहरुलाई आकर्षित गर्नको लागि जिपलाइन महत्वपूर्ण अपेक्षा गरिएको छ । सुपरम्यान शैलीमा दुबईपछिको लामो जिपलाई यही नै भएका कारण धेरै पर्यटकहरु पर्वतमा आकर्षित हुने अपेक्षा हामीले गरेका छौँ । आउनेहरुलाई हार्नेसले निर्माण गरेको जिपलाइन र हाइड्रोलिक पिङले लोभ्याउने छ, बाँनिया भन्छन् बन्जी जम्प निर्माण भएसँगै साहसिक खेलका लागि पर्वतमा पर्यटकीय चहलपहल सुरु भएको थियो । बाँनियाका अनुसार जीपलाई संचालनका लागि अहिलेसम्म रु १५ करोड खर्च भैसकेको छ । अझै केहि काम सम्पन्न गर्न बाँकी रहेकाले खर्च थप बढ्ने अनुमान छ । अब जिपलाइनले फेरि नयाँ आकर्षण दिएको छ । कुश्मा नगरपालिकाका प्रमुख तथा जिपलाइनका एक जना लगानीकर्ता रामचन्द्र जोशीले पर्वत साहसिक खेलको जिल्लाका रुपमा विकास हुँदै जानुले पर्यटकीय गतिविधिहरु पनि बढ्दै गइरहेको बताए । उनले अन्य शाहसिक पर्यटकीय स्थल बनाउनका लागि नगरपालिका आवश्यक सहकार्य गर्न तयार रहेको बताए ।"
एमाले गाेरखा अध्यक्षमा गुरुङ,"गोरखा : नेकपा एमाले गोरखाको नयाँ कार्यकालको नेतृत्व फेरि पनि प्रेम गुरुङले सम्हालेका छन् । शनिबार सम्पन्न सातौ जिल्ला अधिवेशनबाट अध्यक्षमा गुरुङलाई सर्वसम्मत चयन गरिएको हो । गुरुङ यसअघि पनि नेकपा एमालेका अध्यक्ष थिए । अधिवेशनले उपाध्यक्ष पदमा कृष्ण नेपालीलाई सर्वसम्मत चयन गरेको छ । नेपाली यसअघिको कार्यकालमा सचिव पदमा थिए । सचिवमा काजीराम रोका सर्वसम्मत चयन भएका छन् । उपसचिवहरुमा राजन गुरुङ, सुरेशबाबु श्रेष्ठ र विशाल थापा सर्वसम्मत चयन भएका छन् । सदस्यहरुमा जनकराज भट्ट, इश्वर रेग्मी, खिलबहादुर राना, चित्र खड्का, रामहरि केशी, भीमबहादुर बोगटी, सुष्मा रोकाहा, धनेन्द्र धमला लगायत ३० जना सर्वसम्मत चयन भएका छन् ।"
एमाले झापा अध्यक्षमा कार्की निर्विरोध,"झापा : नेकपा एमाले झापाको अध्यक्षमा दीपक कार्की निर्विरोध निर्वाचित भएका छन् । संविधानसभा सदस्य कार्की यसअघि एमाले झापाको उपाध्यक्ष थिए । दशौँ जिल्ला अधिवेशनबाट कार्कीले एमाले अध्यक्ष केपीशर्मा ओलीको गृह जिल्ला झापामा पार्टीको भावी कार्यकालका लागि नेतृत्व गर्ने अवसर प्राप्त गरेका हुन् । झापाको पश्चिमी गौरादह नगरका बासिन्दा कार्की लामो समयदेखि एमालेको राजनीतिमा सक्रिय छन् । अधिवेशनबाट अध्यक्षमा कार्कीसहित सबै पदाधिकारी सर्वसम्मत चुनिएका छन् । उपाध्यक्षमा प्रेम गिरी, सचिवमा शिव ढुंगेल, दुई उपसचिवमा असारु राजवंशी र चन्द्रा श्रेष्ठ निर्विरोध भएको जनाइएको छ । उपाध्यक्षमा उमेद्वारी दर्ता गरेका प्रदेश सांसद गोपाल बुढाथोकीले मनोनयन फिर्ता लिएपछि गिरीका लागि बाटो खुलेको हो । उपसचिवमा रेनुका डाँगीको नाम चर्चामा ल्याइए पनि मापदण्डमा नपरेका कारण उम्मेद्वार बन्ने उनको बाटो यो कार्यकालका लागि बन्द भएको छ । १५० सदस्यीय जिल्ला कमिटीमा चार सयभन्दा बढीले उम्मेद्वारी दर्ता गराएका छन् ।"
देशलाई सार्थक गन्तव्यमा पुर्याउन जनताले हस्तक्षेप गर्नुपर्छ : महामन्त्री शर्मा,"फिदिम : नेपाली काँग्रेसका महामन्त्री विश्वप्रकाश शर्माले देशलाई सार्थक गन्तव्यमा पुर्याउन नेपाली जनताले हस्तक्षेपकारी भूमिका खेल्नुपर्ने बताएका छन् । नेपाली काँग्रेस फालेलुङ गाँउपालिकाले पाँचथरको थोक्लिम्बामा आयोजना गरेको सभालाई सम्बोधन गर्दै शर्माले राजनीतिक दललाई निर्वाचनमा जिताउने र हाराउने पक्षमा मात्र नभएर देशलाई निकास दिनका लागि जनताको अभिमत जाहेर हुनुपर्ने बताएका हुन् । विगतमा हराउने र जिताउनेमा मात्र हाम्रो भूमिका रहेको छ, शर्माले भने अब त्यतिले मात्र पुग्दैन । देशलाई निकास दिनका लागि भूमिका खेल्नुपर्छ । देशलाई निकास दिन काँग्रेस मात्र सक्षम भएको शर्माको दाबी थियो । मुलुकलाई निकास दिन भन्दै जनताले कम्युनिष्टलाई दुईतिहाई मत दिए तर जनताको अभिमतलाई लत्याएर कम्युष्टहरु अघि बढेको शर्माको आरोप थियो । नेपाली काँग्रेसलाई लगातार तीन ओटा निर्वाचन जिताए देशको काँचुली फेरीने उनको दाबी थियो । देश र जनताले अहिले काँग्रेसलाई खोजिरहेका छन्, शर्माले भने लगातार तीन पटक काँग्रेसलाई जिताएको खण्डमा समृद्ध देश बन्न सक्छ । सभालाई सम्बोधन गर्दै शर्माले नेकपा माओवादीले गलत समयमा गलतढंगले बन्दुक उठाएको आरोप लगाए । माओवादीको बन्दुककै कारण देश विकासको गतिमा पछि परेको शर्माको ठहर थियो । नेपाली युवाको हातमा माओवादीले बन्दुक थमाएपछि बाध्य भएर काँग्रेसले पासपोर्ट थमाएको हो, उनले भने बन्दुक बोकेका युवाहरुको जीवन अहिले लथालिंग छ तर, पासपोर्ट बोकेर बिदेशिएको युवकले उद्यम गरेको छ । काँग्रेसको नीतिका कारण अहिले ग्रामिण क्षेत्रसम्म स्वास्थ्य सेवा पुगेको शर्माको तर्क छ । काँग्रेसकै कारण गाँउगाँउमा स्वास्थ्यचौकी पुगेको उनले दावी गरे । सरकारको मूल्यांकन सडक, पानी र बिजुली जस्ता भौतिक विकासलाई हेरेर मात्र गर्नु नहुने शर्माले बताए । सरकारको मूल्यांकलन हरेक नागरिकको जीवनसँग पनि जोडेर हेर्नुपर्छ, उनले भने कोरोना महामारीको बेला यो सरकारले हरेक नागरिकको जीवन बचाउन खोप अभियान चलाएको छ । नेकपा एमालेका अध्यक्ष केपी ओलीले सरकार चलाएको पालामा हजारौँ नागरिकले महामारीबाट ज्यान गुमाएको उनको भनाई थियो । काँग्रेस सहमहामन्त्री भिष्मराज आङ्देम्बेले सभालाई सम्बोधन गर्दै कम्युष्टिका अन्तिम प्रधानमन्त्री केपी ओली भएको ठोकुवा गरे । कम्युनिष्टहरुको बदमासिबाट जनताहरु वाक्क भईसकेका छन्, उनले भने अब कुनै पनि कम्युनिष्टका नेताहरुले प्रधानमन्त्री हुने हैसियत राख्दैनन् । काँग्रेस जिम्मेवार पाटी भएकाले जिम्मेवार ढंगले अघि बढेको उनको भनाई थियो । कम्युनिष्टहरुलाई बहर गोरुको संकेत गर्दै उनले भने काँग्रेसले अहिले बहरहरुलाई दाउने काम गरिरहेको छ । काँग्रेस पाँचथरका निवर्तमान सभापति नरेन्द्रकुमार केरुङले मुलुकलाई निकास दिन काँग्रेस नभई नहुने बताए । सभालाई पाँचथर सभापती रुपनारायण जबेगु, फालेलुङ गाँउपालिका अध्यक्ष सञ्चकुमार केरुङ, उपाध्यक्ष हीमा अधिकारी लगायतले सम्बोधन गरेका थिए । फालेलुङ सभापति बिरबिक्र थाम्सुहाङको अध्यक्षतामा सम्पन्न भएको कार्यक्रममा अन्य दलका चार दर्जन कार्यकर्ताले पार्टी प्रवेश गरेका थिए ।"
च्यासलविरुद्ध मनाङको फराकिलो जित,काठमाडौं: घरेलु मैदानमा मनाङ मर्स्याङदी क्लबले कतार एअरवेज सहिद स्मारक ए डिभिजन लिग फुटबलमा आज च्यासल युथ क्लबमाथि ५० को फराकिलो अन्तरको जित हासिल गरेको छ। पोखरा रंगशालास्थित अन्तर्राष्ट्रिय फुटबल मैदानमा सम्पन्न खेलमा मनाङले ओलावाले ओलाडिपे अफिजको ह्याट्रिक मद्दतमा लिगमा रेलिगेसन जोनमा रहेको च्यासलमाथि प्रभावशाली जित दर्ता गरेको हो। मनाङले पहिलो हाफमा दुई गोल गरेकामा दोस्रो हाफमा तीन गोल गर्न सफल भयो। दोस्रो हाफको इन्जुरी समयमा मात्रै मनाङले दुई गोल गरेको थियो। खेलको तेस्रो मिनेटमै मनाङका विदेशी खेलाडी सोमिडेले गोल गर्दै टोलीलाई अग्रता बनाएकामा ओलावालेले ४३औँ मिनेटमा अग्रता दोब्बर बनाए। मनाङका डिफेण्डर दिनेश राजवंशीले खेलको ८६औँ मिनेटमा गोल गर्दै अन्तर फराकिलो बनाए। ओलावालेले छ मिनेटको इन्जुरी समयको तेस्रो र चौथो मिनेटमा लगातार गोल गर्दै ह्याट्रिक पूरा गरे। खेलमा च्यासलले पनि गोल गर्ने केही मौका सिर्जना गरे पनि सदुपयोग गर्न सकेन। पहिलो हाफको तुलनामा दोस्रो हाफमा बलमा पकड बनाउँदै च्यासलले मनाङमाथि दबाब बढाए पनि गोल गर्न भने असफल रह्यो। खेलको ६५औँ मिनेटमा च्यासलका प्रशिक्षक बालगोपाल साहुखल रातो कार्ड खाँदै टचलाइनबाट बाहिरिएका थिए। रेफ्रीको निर्णयमा असहमति जनाएपछि पहिलोपटक पहेँलो कार्ड बेर्होरेका प्रशिक्षक साहुखलले दोस्रोपटक रातो कार्ड बेहोरे। च्यासलसँगको खेलमा जित हासिल गरेसँगै मनाङले घरेलु मैदानमा खेलेका तीनै खलमा शतप्रतिशत नतिजा निकालेको छ।
नेपाली रेल १६ महिनापछि परीक्षणका लागि गुडाइयो,"जनकपुरधाम: करिब १६ महिनादेखि थन्किएको रेलेको दोस्रो परीक्षण गरिएको छ। धनुषाको जनकनन्दनी गाउँपालिकास्थित इनर्वा स्टेशनमा उक्त रेल डेढ वर्षदेखि त्रिपालमुनि रहेको थियो। रेल्वे ट्रयाक्क र रेलको इन्जिनको अवस्था बुझ्न इनर्वाबाट जनकपुरधामको कुर्थासम्म नेपाली रेल गुडाइएको हो। यसअघि सरकारले भारती रेल्वे कम्पनी कर्पोरेसनबाट (कोंकण)बाट किनेर पहिलो परीक्षण गरेको थियो। गत वर्ष ३ असोजमा उक्त रेलले नेपाली भूमी टेकेको थियो। कम्पनीका मेकानिकल इन चिफ दीपक त्रिपाठीले नेपाल रेल्वे कम्पनी लिमिटेडका तत्कालीन महाप्रबन्धक गुरु भट्टराईलाई हस्तान्तरण गरेका थिए। नेपाली रेलको ट्रयाक्क निर्माण भए पनि उक्त रेल अझैसम्म सञ्चालन हुन सकेको छैन। नेपाल रेल्वेका महाप्रबन्धक निरञ्जन झाले रेल गुडाउने सम्पूर्ण तयारी पूरा भएको बताए। उनले सबै कुरा मिले १० फेब्रुअरीदेखि रेल गुडाउने तयारी रहेको बताए। रेलको इन्जिनको अवस्था, रेल्वे ट्र्याकको अवस्था आदि परीक्षणका लागि आज रेल गुडाइएको हो, झाले भने। उनका अनुसार रेलको शुभारम्भव नेपाल र भारतका प्रधानमन्त्रीले संयुक्तरुपमा गर्ने तयारी रहेकाले केही ढिलाइ भइरहेको बताए। दुई देशको प्रधानमन्त्रीले नै रेलको उदघाटन गर्ने भएकाले समय लागि रहेको छ, उनले भने।"
"नर्भिकमा शनिवार यूरोलोजीको निःशुल्क ओपिडी, शल्यक्रियामा पनि छुट","काठमाण्डौं : नर्भिक इन्टरनेशनल हस्पिटलले पुस महिनाभरि मृगौला, मूत्रनली र मूत्रथैली केन्द्रीत निःशुल्क ओपिडी सेवा संचालन गरिरहेको जनाएको छ । यही योजनाअनुसार शनिवार पनि नर्भिककोे यूरोलोजी टिमले निःशुल्क ओपिडी संचालन गर्ने अस्पतालले जनाएको छ । निःशुल्क ओपिडी सेवामा यूरोसर्जरी विशेषज्ञद्वय डा सञ्जिवभक्त विष्ट र डा सुनिल श्रेष्ठले सेवा दिनेछन् । शनिवार बिहान १० बजेदेखि मध्यान्ह १२ बजेसम्म २ घण्टा निःशुल्क ओपिडी संचालन हुनेछ । मृगौला, मूत्रनली र मूत्रथैलीमा पत्थरी तथा अन्य समस्या भएकाहरुले निःशुल्क ओपिडीमा सहभागी भई निःशुल्क परामर्श सेवा लिनसक्नेछन् । नर्भिक इन्टरनेशनल हस्पिटलले मूत्रथैलीमा भएको पत्थरी विभिन्न आधुनिक प्रविधिबाट निकाल्नका लागि गरिने विविध शल्यक्रियाहरुको साबिकको शुल्कमा २० प्रतिशत छुटको अफर यसअघि नै सार्वजनिक गरिसकेको छ । नर्भिकमा घाउ नगरी मूत्रनलीको पत्थरी लेजरले धूलो बनाउने विधि, घाउ नगरी मृगौलाको पत्थरीको उपचार गर्ने विधि तथा घाउ नगरी मूत्रथैलीको पत्थरी निकाल्ने प्रविधि उपलब्ध छ । नर्भिक अस्पतालले आफ्नो सामाजिक उत्तरदायीत्व अन्तर्गत विगत केही महिनादेखि प्रत्येक शनिवार निःशुल्क ओपिडी सेवालाई संचालन गर्दै आएको छ । निःशुल्क ओपिडी सेवामा सर्वसाधारणको आकर्षण रहेको छ ।"
महालक्ष्मी बैंकका ग्राहकहरुलाई ईशान बाल तथा महिला अस्पतालमा छुट,"काठमाण्डौं : महालक्ष्मी विकास बैंक लिमिटेडले ग्राहकहरुलाई गुणस्तरीय स्वास्थ्य सेवा प्रदान गर्ने उद्देश्यले ईशान बाल तथा महिला अस्पताल प्रालिसँग सम्झौता गरेको छ । शुक्रबार एक कार्यक्रमकाबीच बैंकले अस्पतालसँग सम्झौता पत्रमा हस्ताक्षर गर्दै बैंकका सेवाग्रहीहरुलाई स्वास्थ्य सेवा छुटको व्यवस्था गरेको हो । सम्झौतापत्रमा अस्पतालका तर्फबाट कार्यकारी निर्देशक रामनंदन प्रसाद चौधरी र बैंकका तर्फबाट बसुन्धारा शाखाका प्रमुख विकास देवकोटाले हस्ताक्षर गरेका छन् । सम्झौता पश्चात बैंकको डेबिट कार्ड, क्युआर(स्क्यान पे), महालक्ष्मी मोबाइल बैंकिङमार्फत अस्पतालको बिल भुक्तानी गर्ने ग्राहकले ईशान बाल तथा महिला अस्पतालमा ओपिडी टिकट, ल्याब सेवा ,भिडियो एक्स रे सेवा, इको, इसीजी र बेड भर्नामा आकर्षक छुट प्राप्त गर्ने बैंकले जनाएको छ । यस किसिमको सहकार्यबाट बैंकका ग्राहकहरू लाभान्वित हुने विश्वास बैंकले लिएको छ । यसका साथसाथै बैंकले डिजिटल युगसँग नेपाली जनतालाई साक्षात्कार गराउने अभिप्रायका साथ बैकका विभिन्न शाखाहरुमार्फत जनचेतनामूलक कार्यक्रमहरू समेत सञ्चालन गर्दै आएको छ ।"
सुदर्शन केमिकलको च्यानल पार्टनर बन्यो एसके,काठमाण्डौं : नेपालको एसके प्रालिले भारतको सुदर्शन केमिकल इण्डस्टिजसँग च्यानल पार्टनरकोरुपमा काम गर्ने भएको छ । हालै दुई कम्पनीका अधिकारीबीच यससँग सम्बन्धित सहमतिमा हस्ताक्षर भएको एसके प्रालिल जनाएको छ । सहमतिअनुरुप एसकेले प्लाष्टिक अद्योगहरुका लागि आवश्यक पर्ने सुदर्शन केमिकलका केमिकल पिग्मेन्टको बजारीकरणका साथै वितरणको काम गर्नेछ । यो सहमतिपछि अब एसकेले आफ्ना स्थानीय स्तरका गोदामहरुबाट सहज रुपमा केमिकल पिग्मेन्ट उपलब्ध गराउने जनाएकोछ । यो कार्यले ग्राहकहरुमा पर्ने व्यवस्थापनको दवाब र कार्यशील पुँजी लगायतमा समेत सहजता प्रदान गर्ने अपेक्षा गरिएको छ । सुदर्शन इण्डियाले विगत ६० वर्षभन्दा बढी समयदेखि उच्च गुणस्तरका अर्गानिक र इनअर्गानिक पिग्मेन्ट र इफेक्ट पिग्मेन्टहरु उत्पादन गर्दै आइरहेको छ ।
शान्ति मिसनबाट फर्किएका २० सैनिकलाई कोरोना संक्रमण,काठमाडौं : शान्ति मिसनबाट फर्किएका २० सैनिकलाई कोरोना भाइरस संक्रमण पुष्टि भएको छ। दक्षिण सुडानबाट गत पौष २२ गते नेपाल फर्किएका २१५ जना सैनिकमध्ये २० जनामा कोरोना पुष्टि भएको नेपाली सेनाका प्रवक्ता सन्तोष बल्लव पौडेलले बताए। सुडानबाट स्वदेश फर्किएपछि उनीहरुलाई नेपाली सेनाको क्ववारेन्टाइनमा राखिएको थियो। उनीहरुको पीसीआर परीक्षण गर्दा २० सैनिकमा कोरोना भाइरस पुष्टि भएको हो। प्रवक्ता पौडेलका अनुसार संक्रमण पुष्टि भएका सैनिकलाई नेपाली सेनाको डाक्टरको निगरानीमा आइसोलेसनमा राखिएको छ।
"महतोले भने, किसान आन्दोलनमा पक्राउ परेकालाई तत्काल रिहाई गर","काठमाडौं : लोकतान्त्रिक समाजवादी पार्टी, नेपालका वरिष्ठ नेता राजेन्द्र महतोले किसान आन्दोलनमाथि सरकारले दमन गरेको भन्दै भर्त्सना गरेका छन्। शनिबार एक विज्ञप्ति जारी गर्दै उनले वार्ता संवादमार्फत किसानहरुको माग प""रा गर्न सरकारसँग अनुरोध गरेका छन्। विगत दुई सातादेखि मलखाद, बिउबिजन, सिचाई, उखु किसानको भुक्तानीलगायतको माग राखेर तराईमा किसान आन्दोलित बनेका छन्। महतोले किसानको जारी आन्दोलनका माग सम्बोधन गर्नुको सट्टा सरकारले दमन गरेको भन्दै आपत्ति जनाएका छन्। किसानलाई सडकमा उत्रिन बाध्य भएकोकाले मागको समर्थन र आन्दोलनप्रति ऐक्यबद्धता व्यक्त गर्दै पक्राउ परेका किसान नेताहरुलाई तत्काल रिहा गर्न आह्वान गरेका छन्। किसानहरु सडकमा उत्रिए पनि सरकारले उचित व्यवस्थापनसहितको संवाद नगरी दमनमा उत्रिएको देख्दा सरकारको किसान विरोधी मानसिकता उजागर भएको छ। जारी विज्ञप्तिमा भनिएको छ, वर्षोंदेखिको समस्याहरु लिएर चिसो मौसममा किसानहरु सडकमा उत्रिन बाध्य भएकोमा किसानहरुको मागको समर्थन र आन्दोलनप्रति ऐक्यबद्धता व्यक्त गर्दै पक्राउ परेका किसान नेताहरुलाई तत्काल रिहा गरी वार्ता संवादमार्फत किसानहरुको माग पुरा गर्न सरकारसँग अनुरोध गर्दछु । आन्दोलनका क्रममा घाइते भएका किसानहरुको शीघ्र स्वास्थ्य लाभको कामनासहित उपचारको व्यवस्था नेपाल सरकारलाई गर्न आग्रह गर्दछु ।"
गाउँपालिका केन्द्र जोड्ने वैकल्पिक सडकमा जोखिमपूर्ण यात्रा,"बेनी : म्याग्दीको मालिका गाउँपालिकाको केन्द्र दरवाङदेखि धवलागिरी गाउँपालिकाको केन्द्र मुना जोड्ने वैकल्पिक सडकको यात्रा जोखिमपूर्ण बनेको छ । बादिकाको उकालोमा नयाँ वैकल्पिक सडक निर्माण गर्न पूर्वाधार विकास कार्यालय, स्थानीय प्रशासन, सुरक्षा निकाय र धवलागिरी गाउँपालिकाले पुष १३ गतेदेखि दरबाङधारापानीताकम हुँदै मुना जोड्ने सडकमा अनिश्चितकालका लागि सवारी आवत जावत बन्द गरेका थिए । विकल्पकोरुपमा सञ्चालन गरिएको दरबाङखाराभारबाङताकममुना वैकल्पिक सडक अन्तरगत मालिका र धवलागिरी गाउँपालिकाको सिमानामा पर्ने भारबाङस्थित म्याग्दी नदीमा पुल नहुँदा जोखिमपूर्ण यात्रा गर्नुपरेको हो । गाउँपालिकाका र निर्माण कम्पनीले म्याग्दी खोलामा सात वटा ह्युम पाइप राखेका थिए । तर खोलाको पानी ह्युम पाइप भन्दा बाहिरबाट बगेको हुनाले जिप, बस, मोटरसाइकल र ट्याक्टर आवत जावत गर्न जोखिम भएको यातायात व्यवसायी ओम बिकले बताए । सवारी साधनका इञ्जिन पानीमा डुब्ने र मोटरसाइकलाई खोलाले बगाउने खतरा रहेको उनले बताए । भारबाङदेखि ताकम जोड्ने सडकमा ग्रेड र घुम्ति नमिलेकाले सवारी चलाउन अप्ठ्यारो भएको बस चालक राम्जी थापाले बताए । झारबाङ घाटमा पूर्वाधार विकास कार्यालयले ४० मिटर लामो पक्कि पुल पनि निर्माण गरिरहेको छ । गत असारमा सम्पन्न गर्ने लक्ष्य राखिएको पुलको दुई तर्फ पिल्लर मात्र ठडिएको छ । धवलागिरी गाउँपालिकाका अध्यक्ष थमसरा पुनले म्याग्दी खोलामा थप ह्युम पाइप राख्न, सडक मर्मत गर्न र मोटरेबल पुल निर्माणलाई पूर्णता दिन सम्बन्धित निर्माण कम्पनीलाई ताकेता गरिएको बताइन् । बिस २०७५मा मार्ग खोलिएपनि दरबाङबिमताकममुना सडकमा पर्ने म्याग्दी नदीमा मोटरेबल पुल नहुँदा यातायातका साधन सञ्चालन हुन सकेको थिएन् । बर्खा अघिनै म्याग्दी नदीमा मोटरेबल पुल निर्माण सकेर सडक सञ्चालन गर्ने गाउँपालिकाको योजना छ । पूर्वाधार विकास कार्यालय म्याग्दीसंग २०७६ चैत ४ गते १४ करोड ३८ लाख ६७ हजार १७६ रुपैयाँमा ठेक्का सम्झौता गरेको धुलीखेलब्राइटकुवर जेभीले बादिकाको उकालोमा वैैकल्पिक सडक निर्माण गरिरहेको छ । यसअघि मार्ग खोल्न बनाइएको सडक धेरै उकालो र ग्रेड नमिलेकाले जोखिमयुक्त भएकोहुँदा दुई वटा घुम्ति थपेर करिव चार सय मिटर नयाँ मार्ग निर्माण गर्न लागिएको पूर्वाधार विकास कार्यालयका प्रमुख सन्तोष अर्यालले बताए । आगामी चैत ४ गतेसम्म ठेक्का अवधि भएको आयोजना अन्तरगत सडक फराकिलो बनाउने, ग्रेड तथा घुम्ति सुधार र पर्खाल निर्माण भइरहेको छ । दरवाङको म्याग्दी खोला मोटरेबल पुल देखि दङखोला सम्मको खण्डमा बिस्तार र पर्खालको काम सकेर नाली बनाइरहेको छ । दरबाङदेखि धारापानी गाउसम्मको सात किलोमिटर सडक स्तरोन्नति हुन लागेको हो । दरवाङदाङखोलाताकममुनाढोरपाटन सडक आयोजनालाई गण्डकी प्रदेश सरकारले (क) वर्गमा राखेको छ । सबै स्थानीय तहका केन्द्र जोड्ने सडकलाई स्तरोन्नति गर्ने प्रदेश सरकारको घोषणा अनुसार यो आयोजना सञ्चालन भएको हो । पहिलो चरणमा विस्तृत परियोजना प्रतिवेदन (डिपिआर) तयार भएको धारापानी सम्मको सडक स्तरोन्नतिको हालसम्मको प्रगति ३६ प्रतिशत छ । स्तरोन्नति गरेर सडकलाई ८ मिटर फराकीलो बनाइने भएको छ । ग्राबेल गरिने सडकको ग्रेड र घुम्ति मिलाउनुका साथै ग्यावीन, मेसिनरी पर्खाल निर्माण र केही ठाउँमा ढलान गर्ने लक्ष्य छ ।"
एमाले पाल्पा अध्यक्षमा धनेन्द्रराज घिमिरे सर्वसम्मत,"तानसेन : नेकपा एमाले पाल्पा अध्यक्षमा धनेन्दराज घिमिरे सर्वसम्मत भएका छन्। नवौं जिल्ला अधिवेशनबाट उपाध्यक्षमा देवीलाल लामिछाने, सचिव भोजराज पोखरेल(रामजी) सहसचिवमा टिका थापा र सुनिता शर्मा चयन भएका छन्। अध्यक्ष घिमिरे दुई पटकसम्म पाटी सचिव भएर काम गरिसकेका छन् भने, उपाध्यक्ष लामिछाने यस अघि जिल्ला कमिटी सदस्य भई पाटीको काम गर्दै आएका थिए। सचिव पोखरेल विधार्थी राजनीतिबाट पाटी राजनीतिमा उदाएका युवा व्यक्ति हुन्। निर्वाचित भएका उपसचिव थापा पनि विद्यार्थी राजनीतिबाट पार्टी राजनीतिमा सक्रिय भएका थिइन्। थापा हाल बगनासकाली गाउँपालिका ३ का वडा अध्यक्ष रहेका छन्। शर्मा भने महिला राजनीतिमा सक्रिय हुँदै आएकी थिइन्। सर्व सहमतबाट नेतृत्व चयनको लागि रातभरीको कसरतबाट लुम्बिनी सह ईन्चार्ज दलबहादुर राना, पोलिटिव्युरो सदस्य एवं जिल्ला ईन्चार्ज ठाकुर गैरे, लुम्बिनी प्रदेश अध्यक्ष राधाकृष्ण कंडेलको सहजीकरणमा शनिबार बिहान ४ बजे घिमिरेको अध्यक्षतामा नयाँ जिल्ला कमिटी घोषणा गरिएको हो। जिल्ला कमिटीमा दशै वटै पालिकाबाट ८१ वडा समेट्ने गरी ८१ जना, विभिन्न भातृ संगठनका गरी एक सय पाँच जना जिल्ला कमिटी सदस्य चयन भएका छन् भने अन्य १५ जना जिल्ला कमिटीको बैठकले मनोनित गर्ने बताइएको छ। एमाले पाल्पाले यस अघि भएका वडा, पालिका तथा केन्द्रिय महाधिवेशन प्रतिनिधि छनोट पनि सहमतिको आधारमा टुङ्गाएको थियो।"
पुस २७ गते वालिङमा सार्वजनिक बिदा,"स्याङ्जा : पुस २७ गते अर्थात पृथ्वी जयन्ती तथा राष्ट्रिय एकता दिवसका दिन वालिङ् नगरपालिकाले सार्वजनिक बिदा दिने भएको छ। विश्व हिन्दु युवा संघ स्याङ्जाको अनुरोधलाई स्वीकार गर्दै एकता दिवस मनाउने उद्धेश्यले सार्वजनिक बिदा दिएको नगरपालिकाले जनाएको छ। संघका अध्यक्ष नवराज पौडेल, केन्द्रीय सदस्य डण्डपाणी पंगेनी, समाजसेवीद्धय बसन्त मल्ल र राजु रेग्मी लगायतका पदाधिकारीसहितको टोलीले वालिङ् नगर प्रमुख दिलिपप्रताप खाँणलाई २७ गतेलाई राष्ट्रिय एकता दिवससहित सार्वजनिक बिदाको माग गर्दे अनुरोधपत्र बुझाएका थिए। विभिन्न बाईसे र चौबिसे राज्यमा टुक्रे मुलुकलाई एकीकरण गरेर ऐतिहासिक कार्य गरेका व्यक्तिलाई कहिल्यै बिर्सनु नहुने सो पत्रमा उल्लेख छ । सो पत्र बुझ्दै नगर प्रमुख खाँणले सबैभन्दामाथि राष्ट्र र राष्ट्रियता भयको बताउँदै पृथ्वीनारायण शाहका योगदान र साहसलाई सम्मान गर्दे पुस २७ गते राष्ट्रिय एकताको अवसरमा सार्वजनिक बिदा दिने बताए। रचनात्मक र सकारात्मक सोच लिएर अगाडि बढेका युवाहरुलाई सदैव साथ र सहयोग रहने उनले प्रतिवद्धता जनाए। यसअघि इलाका प्रशासन कार्यालय वालिङ्मार्फत संघ, प्रदेश र स्याङ्जाका ११ वटै पालिकालाई पुस २७ गते सार्वजनिक बिदाको माग गर्दै विश्व हिन्दु युवा संघ स्याङजाले अनुरोधसहितको ज्ञापनपत्र बुझाएका थिए ।"
कर्णाली प्रदेश : भ्रमण र भत्तामै करोडौं स्वाहा,"सुर्खेत : कर्णालीमा अहिले पनि आधाभन्दा धेरै नागरिक गरिबीको रेखामुनि छन् । प्रदेशको आन्तरिक आम्दानी पनि न्यून छ । यहीकारण अहिले पनि प्रदेश सरकार केन्द्र सरकारले दिने अनुदानको भरमा संचालन हुने अवस्था छ । तर पनि प्रदेश सरकारका मन्त्रालयहरुको खर्च भने मनलाग्दी छ । अर्थात मन्त्रालयले भ्रमण र भत्ताको नाममा करोडौं रकम फजुल खर्च गर्ने गरेका छन् । समग्र प्रदेश सरकारको खर्चबारे बेलाबेला प्रश्न उठ्ने गरेको छ । यहीक्रममा प्रदेशको सामाजिक विकास मन्त्रालयले मात्रै फजुल खर्चमा करोडौं बजेट सकेको छ । बैठक भत्ता, अन्य भत्ता, भ्रमण खर्च र तालिम तथा गोष्ठीहरुमै यो मन्त्रालले अधिकांश बजेट खर्च गरेको पाइएको हो । मन्त्रालयको वार्षिक खर्च विवरण अनुसार आर्थिक वर्ष २०७७०७८ मा मात्र एक अर्ब ६० करोड ९६ लाख ३८ हजार रुपैयाँ फजुल खर्च भएको पाइएको छ । जसमध्ये बैठक तथा पदाधिकारीको भत्तामा मात्रै सात करोड ८५ लाख तीन हजार रुपैयाँ खर्च भएको छ । मन्त्रालयले अन्य भत्ता शिर्षकमा थप सात करोड ७९ लाख ७६ हजार, कर्मचारीको बैठक भत्तामा आठ लाख ७७ हजार र पदाधिकारीको बैठक भत्तामा सात लाख ११ हजार खर्च गरेको हो । त्यस्तै कर्मचारी प्रोत्साहन तथा पुरस्कार शिर्षकमा सात करोड ५० लाख ३३ हजार र कर्मचारीको तालिममा मात्र एक करोड ९७ लाख ८९ हजार रुपैयाँ खर्च गरेको छ । आर्थिक वर्ष २०७७०७८ मा सीप विकास तथा जनचेतना तालिम तथा गोष्ठीको नाममा मन्त्रालयले ६ करोड ९३ लाख तीस हजार खर्चेको छ । त्यस्तै यो मन्त्रालयले भ्रमणको नाममा झण्डै आधा करोड रकम खर्च गरेको पाइएको छ । भ्रमणमा मात्रै ४९ लाख ४६ हजार रुपैयाँ खर्च भएको मन्त्रालयले जनाएको छ । मन्त्रालयका प्रवक्ता विष्णुप्रसाद अधिकारीले आवश्यकताको आधारमा बजेट खर्च भएको दाबी गरे । फजुल खर्चभन्दा पनि आवश्यकताका आधार बजेट खर्च गरिएको हो उनले भने, के कति खर्च गर्न पाउने भन्ने अधिकार सचिवमा निर्भर रहन्छ । मन्त्रालयको आर्थिक अधिकार सचिवलाई हुने भन्दै उनले आवश्यकताकै आधारमा बजेट खर्च भएको दाबी गरे । सामाजिक विकास मन्त्रालयले सीमा नाघेर अर्थात वार्षिक मन्त्रालयले पाउने बजेटभन्दा बढी रकम खर्च गरेको पाइएको हो । मर्मत तथा सम्भार, विविध खर्च, शसर्त अनुदान, मसलन्द, छपाई तथा सूचना प्रकाशन, सार्वजनिक सम्पत्तिको मर्मत सम्हार, पदाधिकारीको इन्धन खर्च, कार्यालय सञ्चालन जस्ता शिर्षकमा बार्षिक बजेटभन्दा बढी रकम खर्च गरेको छ । मन्त्रालयले मसलन्द तथा कार्यालय सञ्चालनमा वार्षिक बजेटभन्दा १५ लाख ७२ हजार बढी बजेट खर्च गरेको छ । मसलन्द शिर्षकमा मन्त्रालयले वार्षिक एक करोड ९३ लाख ५२ हजार बजेट विनियोजना गरेको थियो । तर सोही शिर्षकमा दुई करोड नौ लाख २४ हजार बजेट खर्च गरेको छ । त्यस्तै विविध खर्चमा ७० लाख दश हजार बजेट खर्च गरेको छ । तर यो शिर्षकमा मन्त्रालयले ६९ लाख ४३ हजार मात्रै बजेट थियो । प्रदेश सरकारले आर्थिक वर्ष २०७७७८ को बजेट प्रस्तुत गर्दा राजनीतिक पदाधिकारी र कर्मचारीको अतिथि सत्कार, सञ्चार, बैठक भत्ता, जोखिम भत्ता र खाजा खर्च कटौतीको घोषणा गरेको थियो । तत्कालीन आर्थिक मामिला तथा योजना मन्त्री प्रकाश ज्वालाले स्रोतको संकुचनलाई मध्यनजर गरी कार्यालय सञ्चालन, मर्मत, इन्धन, विविध खर्च, भ्रमण खर्च, फर्निचर, अत्यावश्यक बाहेकका गोष्ठी सेमिनार लगायतका खर्चमा पनि कटौती गरेको घोषणा गरेका थिए । तर व्यवहारमा भने बैठक, भ्रमण र भत्ता शिर्षकमा नै बजेट सक्ने गरेको पाइएको हो ।"
हाइटीमा पत्रकार जिउँदै जलाइएको घटनाको राष्ट्रसंघद्वारा निन्दा,"न्यूयोर्क : संयुक्त राष्ट्र संघले हाइटीमा एक गिरोहद्वारा जिउँदै जलाइएका दुई पत्रकार हत्याको निन्दा गरेको संयुक्त राष्ट्र संघका प्रवक्ता स्टेफेन डुजारिकले शुक्रबार पत्रकार सम्मेलनमा बताएका छन्। 'कहिलेकाँही तपाईसँग शब्दहरू समाप्त हुन्छन्', दुजारिकले दुई पत्रकारको हत्यामा टिप्पणी गर्न सोध्दा भने। 'हामी यस वीभत्ष हत्याको स्पष्ट रूपमा निन्दा गर्छौं। यो धेरै महत्त्वपूर्ण छ कि राष्ट्रिय अधिकारीहरूले अपराधीहरूलाई पत्ता लगाउन, उनीहरूलाई न्यायको कठघरामा ल्याउन सक्दो गर्नुपर्दछ', डुजारिकले थपे। हाइटी २४ समाचार आउटलेटले जनाएअनुसार दुई पत्रकारहरू एक आपराधिक समूहका सशस्त्र सदस्यहरूबाट गोली हानिएका थिए। अर्का एक पत्रकार भने हमला भएको स्थानबाट भाग्न सफल भएको रिपोर्टले जनाएको छ। हाइटीले लामो समयदेखि गरिबी, गिरोह हिंसा र राजनीतिक संकटको सामना गरिरहेको छ। सन् २०२१ को जुलाईमा राष्ट्रपति जोभेनेल मोइसको हत्यापछि राजनीतिक सङ्कट गहिरिंदै गएको छ।"
स्थानीय चिनारीसहितको पाठ्यपुस्तक,"गुलरिया : बर्दियाको बारबर्दिया नगरपालिकाकाले शैक्षिक क्षेत्रमा फट्को मार्दै छ । स्थानीय निःशुल्क अनिवार्य आधारभूत शिक्षा सुनिश्चितता गरेको पालिकाले स्थानीय पाठ्यक्रममा आधारित पाठ्यपुस्तक सँगालो बारबर्दिया गौरव सार्वजनिक गर्दै दश वर्षीय शैक्षिक गुरुयोजना अघि सारेको छ । शैक्षिक प्रतिवद्धता, गुणस्तरिय शिक्षा मार्फत सुख, शान्ति र आत्मनिर्भरताको लक्ष्य लिँदै शैक्षिक क्षेत्रको विकासमा अघि सरेको बारबर्दिया नगरपालिकाले थारु समुदायहरुमा देखिएको सिकलसेल एनिमिया रोगका बारेमा पाठ्यक्रम लागूगरी पठन पाठनसमेत सुरु गरिसकेको छ। पालिकाले ०७८ देखि ०८८ सम्म १० वर्षे अवधिका लागि पालिकाको शैक्षिक सुधार रणनैतिक गुरुयोजनासहितको कार्ययोजना निर्माण गरेको बारबर्दिया नगरपालिकाका नगरप्रमुख दुर्गाबहादुर थारुले बताए। स्थानीय पाठ्यक्रममा आधारित पाठ्यपुस्तक मार्फत पठनपाठन गराउने बारबर्दिया नगरपालिका लुम्बिनी प्रदेशमै पहिलो भएको छ। सर्वोपरी विकासको लागि शिक्षा क्षेत्रको अहम भूमिका रहेकाले शैक्षिक विकासमा लगानी गर्न लागेका छौं। नगरका विद्यालयहरुमा १,२,३ र ६ कक्षामा पढाईने स्थानीय पाठ्यपुस्तक सँगालो बारबर्दिया गौरव तथा शिक्षक डायरी सार्वजनिक गरी कार्यान्वयनमा ल्याउने तयारी भैरहेको छ । पुस्तकमा नगरको चिनारी, संस्कार, संस्कृति, स्थानीय पेशा, व्यवसाय, पर्यटन लगायत आर्थिक क्रियाकलाप सम्बन्धी उपयोगी सिप समेटिएका छन् । उनले भने पुस्तक मानव मूल्यमा आधारित छ । वालवालिकालाई दिईने शिक्षा जीवनोपयोगी हुनुपर्छ । पढाईको रटान लगाएर मात्र हुँदैन । गुणस्तरिय शिक्षा बिनाको ज्ञान अपूरै हुन्छ । हामीले पालिका भित्र सबैको हित हुने शिक्षा लागू गर्न चाहान्छौ । नगरलाई पूर्ण साक्षर बनाउने तयारी भैरहेको छ । थारुले थपे अभिभावकविहिन वालवालिकाको अभिभावकत्व नगरले बहन गर्ने हाम्रो कार्यक्रम छ । खाजा कार्यक्रमलाई पनि ८ कक्षासम्म विस्तार गर्ने तयारीमा छौं । पुस्तक तयार गर्न सहयोग गर्ने अभिभावक, शिक्षक लगायत नगरशिक्षा शाखाका सम्पूर्ण टिमहरुलाई उनले धन्यवाद दिए । लुम्विनी प्रदेशका मुख्यमन्त्री कुलप्रसाद केसीले भर्चुअल माध्यमबाट पाठ्यपुस्तक विमोचनगर्दै भने नगरको शैक्षिक प्रगतिका लागि पुस्तक बहुउपयोगी हुन्छ । बहुलजाती, भाषा, धर्म, कला, साँस्कृतियुक्त बारबर्दिया नगरले शैक्षिक क्षेत्रमा फट्को मार्ने विश्वास उनको छ । शैक्षिक गुरुयोजनालाई दीगोरुपमा अघि बढाउन पालिकाको सकारात्मक सोच हुनुपर्छ । शिक्षाले व्यक्तीलाई मात्र नभई पालिका लगायत राष्ट्रलाई नै सही मार्गमा डोहोर्याउने भएकाले यसक्षेत्रको विकासमा सबैको चाँसो उत्तिकै हुनुपर्नेमा मुख्यमन्त्री केसीको जोड छ ।"
नेपाल जनस्वास्थ्य संघको निवार्चन जारी,काठमाडौ : नेपाल जनस्वास्थ्य संघको निर्वाचन सुरु भएको छ। संघको नयाँ नेतृत्व चयनका लागि निर्वाचन सुरु भएको हो। पेशागत समूह र प्रगतिशील समूहबीच चुनावी प्रतिस्पर्धा हुँदैछ । शनिबार बिहान ९ बजे देखि सुरु भएको मतदान बेलुकी ५ बजेसम्म चल्ने छ। आजै मतगणना पनि सुरु हुने निर्वाचन समितिले जनाएको छ। संघको अध्यक्ष पदका लागि प्रगतिशील समूहबाट बसन्त अधिकारी र पेशागत समूहबाट महेश्वर श्रेष्ठले उम्मेदवारी दिएका छन् ।
प्रस्ताव आए सहकार्य हुनसक्छ : गोविन्दराज जोशी,"तनहुँ : नेपाली कांग्रेसका पूर्वसहमहामन्त्री गोविन्दराज जोशीले कुनै पनि राजनीतिक दलबाट सम्झौताका लागि प्रस्ताव आए सहकार्यका लागि आफूहरु तयार रहेको बताएका छन्। 'चित्तबुझ्दो तरिकाले प्रस्ताव आए कांग्रेससँग पनि सम्झौता हुनसक्छ', आज दमौलीमा आयोजित पत्रकार सम्मेलनमा उनले भने, 'कांग्रेससँग नभए अन्य पार्टीसँग पनि सम्झौता गर्न सकिन्छ ।' कुनै दलबाट पनि सहकार्यका लागि प्रस्ताव नआए आआफ्नो तरिकाले चुनाव लड्न सकिने नेता जोशीले बताए। तनहुँ क्षेत्र नं १ मा रहेका ४२ वटा वडामध्ये चालिस वडाका ९० स्थानमा पुग्दा स्थानीय जनताको उत्साह आफूप्रति मिलेको उल्लेख गर्दै उनले त्यस क्षेत्रका जनताले पाँच वर्ष सक्रिय राजनीतिमा आइ दिन आकाङ्क्षा जाहेर गरेको बताए। माघ मसान्तसम्म पालिकास्तरी भेला गराएर प्रशिक्षण दिने कार्यक्रम तय गरिएको उनले जानकारी दिए। कांग्रेसको सङ्गठन बिस्तारमा आफ्नो धेरै लगानी भएको र विसं २०१७ मा नेकां तनहुँको आफूले नै स्थापना गरेको उनको भनाइ थियो।"
"माघ पहिलो सातादेखि अतिरिक्त खोप दिइने, ककसले पाउँछन्?","काठमाडौ: स्वास्थ्य तथा जनसङ्ख्या मन्त्रालयले अग्रपङ्क्तिमा काम गर्ने (फ्रन्टलाइनर) र ६० वर्षभन्दा माथिका ज्येष्ठ नागरिकलाई कोभिड१९ विरुद्धको थप एक अतिरिक्त (तेस्रो) मात्रा खोप दिइने भएको छ। मन्त्रालयका सचिव डा रोशन पोखरेलले माघको पहिलो हप्ताबाट अग्रपङ्क्तिमा काम गर्ने चिकित्सक, स्वास्थ्यकर्मी, सुरक्षाकर्मीलाई र माघको दोस्रो हप्ताबाट रोग प्रतिरोधात्मक क्षमतामा कम भएका तथा ६० वर्षमाथिका सबैलाई अतिरिक्त थप एक मात्राको खोप लगाउने भएको जानकारी दिए। उनले सम्भावित कोरोना भाइरसको तेस्रो लहरलाई दृष्टिगत गर्दै कोरोना भाइरसको थप एक मात्रा (तेस्रो मात्रा) दिइने थालेको बताए। नेपालमा अहिले कूल परीक्षण गराएकामध्ये कोभिड१९ सङ्क्रमण ८४९ प्रतिशतमा देखिएको छ । हिजो मात्र १४ हजार ९७१ जनामा परीक्षण गर्दा ९६८ जनामा सङ्क्रमण देखिएको थियो । कोभिड१९ खोप सल्लाहकार समितिको सिफारिसमा मन्त्रालयले थप एक मात्रा खोप दिइन थालेको हो। हिजो मात्र २४ जनालाई कोरोना भाइरसको ओमिक्रोन भेरियन्ट देखिएको थियो। यसअघि गम्भीर प्रकृतिका रोग भएका बिरामी र रोग प्रतिरोधात्मक क्षमता कम भएका मानिसलाई अतिरिक्त मात्रा खोप एक दिन मात्र (यही पुस २० गते) लगाएर स्थगित गरिएको थियो। मन्त्रालयले सबै नागरिकलाई कोभिड१९ विरुद्धको पूरा मात्रा खोप लगाएपछि मात्र अतिरिक्त खोप दिने निर्णय गरेपछि एक दिन लगाएर स्थगित गरेको थियो। मन्त्रालयले राष्ट्रिय खोप अभियान दु्रत गतिमा सञ्चालन गरेर यही पुस मसान्तभित्रमा लक्षित सबैलाई खोप लगाउने तयारी गरेको छ। यस्तै, मन्त्रालयले कोभिड१९ विरुद्धको पूर्ण खोप लगाएको तीन महिना पुगेका अग्रपङ्क्तिमा रहेका चिकित्सक, स्वास्थ्यकर्मी, सुरक्षाकर्मी, स्वास्थ्यसंस्थामा काम गर्ने कर्मचारी, सरकारी निकायमा काम गर्ने कर्मचारीलाई खोपको अतिरिक्त एक मात्रा खोप लगाइनेछ। यस्तै, कोभिड१९ विरुद्धको पूर्ण मात्रा खोप लगाएको ३ महिना पुगेका ६० वर्षभन्दा माथिका ज्येष्ठ नागरिकको साथै मध्यम तथा गम्भीर रुपमा रोग प्रतिरोधात्मक क्षमता कम भएका व्यक्ति सक्रिय क्यान्सरका रोगी, अङ्ग प्रत्यारोपण गरेका बिरामी, एचआईभी भएका बिरामी, उपचारका क्रममा रोग प्रतिरोधात्मक क्षमता कम गराउने औषधि सेवन गरिरहेका बिरामीलाई पनि अतिरिक्त मात्रा खोप दिइने जनाएको छ। अहिले सरकारसँग एक करोड दुई लाख मात्रा खोप रहेको छ। स्वास्थ्य सचिव डा पोखरेलले सम्भावित तेस्रो लहर रोक्नका लागि सीमा नाकामा एन्टीजेन परीक्षण बढाइएको समेत बताए।"
प्रदेश नं २ मा कोरोना संक्रमण बढ्दै : खोप लगाउने दर बढेन,"जनकपुर : छिमेकी मुलुक भारतमा कोरोना भाइरस सङ्क्रमण तीव्र गतिमा बढेसँगै त्यसको असर प्रदेश नं २ का जिल्लामा पनि देखिन थालेको छ। गत मङ्सिरको अन्तिम सातासम्म प्रदेश नं २ मा स्थिर देखिएको कोरोना भाइरस सङ्क्रमणको ग्राफ बिस्तारै बढ्दै जाँदा जोखिम बढेको छ। यो प्रदेशको विभिन्न जिल्लामा पछिल्लो दुई दिनको अवधिमा ९९ स्वाब परीक्षणमा १६ जनाको रिपोर्ट पोजिटिभ आएको प्रदेश नं २ को प्रदेश स्वास्थ्य निर्देशनालय सपही धनुषाले जनाएको छ। गत बिहीबार ६८ को स्वाब परीक्षण गर्दा नौ र शुक्रबार ३१ को स्वाब परीक्षण गर्दा सातजनाको रिपोर्ट पोजिटिभ आएको प्रदेश स्वास्थ्य निर्देशनालयले जनाएको छ। पछिल्लो पटक दुई दिनमा धनुषामा पाँच, सिरहा र महोत्तरीमा चारचार, सप्तरी, सर्लाही र पर्सामा एकएक गरी १६ जनामा कोरोना भाइरस पोजिटिभ आएको प्रदेश नं २ को प्रदेश स्वास्थ्य निर्देशनालयका निर्देशक विजय झाले जानकारी दि। योसँगै प्रदेशभरि सक्रिय सङ्क्रमितको सङ्ख्या ७७ पुगेको छ। सङ्क्रमितहरु सबै होम आइसोलेसन रहेका छन्। 'मङ्सिरको अन्तिम सातासम्म कोरोना सङ्क्रमण दर स्थिर थियो', निर्देशक झाले भने, 'तर पछिल्लो केही दिनदेखि कोरोना सङ्क्रमितको सङ्ख्या बढ्दै गएको छ, यो खतराको सङ्केत हो।' अब पनि हेलचेक्र्याइँ गरिए स्थिति बिग्रिन सक्ने उनको भनाइ थियो। कोरोना सङ्क्रमणको ग्राफ बढ्दै गए पनि प्रदेश नं २ मा कोभिड१९ विरुद्धको खोप लगाउनेको सङ्ख्या भने निराशाजनक देखिएको छ। सरकारले २०७८ पुस मासन्तभित्र ६६ प्रतिशत नागरिकलाई कोभिड१९ विरुद्धको खोप लगाउने लक्ष्य लिएकामा पुसको अन्तिम साता बित्नै लाग्दा प्रदेश नं २ मा ३८ प्रतिशतले मात्र खोप लगाएको प्रदेश स्वास्थ्य निर्देशनालयले जनाएको छ। निर्देशक झाका अनुसार पुस महिना बित्नै लाग्दा यो प्रदेशमा पूर्ण डोज लगाउनेको सङ्ख्या ३८ प्रतिशत मात्र छन् भने एक डोज मात्र लगाउनेको सङ्ख्या करिब ५० प्रतिशत छ। सर्लाहीमा ४६ प्रतिशत, धनुषा, सप्तरी, बारा र पर्सामा ३८, सिरहामा ३७, रौतहटमा ३५ र महोत्तरीमा ३२ प्रतिशतले मात्र पूर्ण डोज खोप लगाएको निर्देशक झाले जानकारी दिए। उनका अनुसार एक मात्र डोज खोप लगाउने सङ्ख्या सर्लाहीमा ६८, बारामा ६४, सिरहा र महोत्तरीमा ६२, धनुषामा ५४, पर्सामा ५१, सप्तरीमा ५० र रौतहटमा ३९ प्रतिशत रहेको छ। पुस महनिाभित्र ६६ प्रतिशतलाई खोप लगाइसक्ने सरकारको लक्ष्य पूरा गर्न दैनिक एक लाख २९ हजार ३४२ जनालाई खोप लगाउनुपर्नेमा अहिले यो प्रदेशमा दैनिक २२ हजार ३४६ जनालाई मात्र खोप लगाइरहेको निर्देशक झाले जानकारी दिए। 'यसरी यही गतिमा खोप अघि बढिरहे कोरोनाको तेस्रो लहर आउँदासम्म ५० प्रतिशतलाई पनि खोप लगाउन सक्ने अवस्था छैन', उनले भने, 'त्यही भएर हामीले खोप लगाउने कार्यलाई गति दिनुस् भनेर जिल्ला स्वास्थ्य तथा नगरपालिका र गाउँपालिकाका प्रमुखहरुलाई भन्यौँ, तर जुन ढङ्गबाट गति लिनुपर्ने थियो, त्यो हुन सकेको छैन।' स्थानीय तहका जनप्रतिनिधिहरुले जसरी गम्भीरतापूर्वक लिनुपर्ने थियो त्यो नलिएका कारण खोप लगाउनेको सङ्ख्या नबढेको निर्देशक झाको भनाइ छ। यसअघिका कोरोना भाइरस सङ्क्रमणमा अन्य प्रदेशजस्तै यो प्रदेशले पनि ठूलै धनजनको क्षति व्यहोर्नु परेको छ। कोरोना भाइरस सङ्क्रमण सुरु भएयता हालसम्म प्रदेश नं २ मा एक हजार ४० जनाले ज्यान गुमाइसकेका छन्। हालसम्म यो प्रदेशमा दुई लाख २३ हजार २१३ जनाको स्वाब सङ्कलन गरी परीक्षण गर्दा ३८ हजार ६७९ जना सङ्क्रमित भएका छन्। त्यसमध्ये ३७ हजार ५६९ निको भएर घर फर्किसकेको प्रदेश स्वास्थ्य निर्देशनालयले जनाएको छ। छिमेकी मुलुक भारतमा तेस्रो लहरको कोरोना सङ्क्रमण तीव्र गतिमा फैलिरहँदा माघको दोस्रो साताबाट नेपालमा पनि तेस्रो लहर फैलिन सक्ने विज्ञहरु चेतावनी दिइरहेका छन्। त्यसैले सम्भावित तेस्रो लहरबाट प्रदेशका नागरिकलाई जोगाउने तयारीमा प्रदेश सरकार जुटेको छ। कोरोना भाइरस सङ्क्रमणको जोखिम कम गर्न खोपलाई प्राथमकिता दिनुपर्ने र कोरोना फैलिन नदिन स्वास्थ्य सतर्कता अपनाउनुपर्ने सोचका साथ प्रदेश सरकार अघि बढेको प्रदेश नं २ का सामाजिक विकासमन्त्री नवकिशोर साहले बताए। 'खोप लगाउनेको सङ्ख्या निराशाजनक देखिएको छ', उनले भने, 'त्यही भएर जिल्लाका स्वास्थ्य कार्यालय प्रमुखहरु तत्काल खोप लगाउने कार्यलाई गति दिनुस् भने निर्देशन दिएका छौँ।' केही दिनअघि मात्र मुख्यमन्त्रीको उपस्थितिमा बसेको प्रदेश सरकारका मन्त्रीहरु, आठवटै जिल्लाका प्रजिअ, जिल्ला स्वास्थ्य प्रमुखको बैठकमा पनि तत्काल खोप लगाउने कामलाई अघि बढाउने निर्णयसमेत भएको मन्त्री साहको भनाइ छ। यसबाहेक कोरोनाको तेस्रो लहर आउन सक्ने जोखिमलाई दृष्टिगत गरी आठवटै जिल्लामा स्वास्थ्य सतर्कता बढाएको बताएको छ। प्रदेश २ का जिल्लाहरु भारतीय सीमासँगै जोडिएकाले सीमानाकाहरुमा हेल्थ डेक्स स्थापना गरी एन्टीजेन विधिबाट स्वास्थ्य जाँच गर्न निगरानी बढाइएको मन्त्री साहले बताए। 'प्रदेशभरिका सबै अस्पताललाई औषधिसहित अक्सिजनलगायत स्वास्थ्य सामग्रीहरु तयारी अवस्थामा राख्न निर्देशन दिएका छौँ', मन्त्री साहले भने, 'सम्भावित तेस्रो लहर आउन नदिन अपनाउनुपर्ने सतर्कताबारे प्रजिअ र स्थानीय तहका जनप्रनितिहरुसँग नियमित समन्वय भइरहेको छ।' यसबाहेक कोरोना सङ्क्रमण रोकथामबारे विभिन्न माध्यमबाट प्रचारप्रसारसमेत गर्दै आएको मन्त्री साहको भनाइ छ। पहिलो र दोस्रो लहरको सङ्क्रमणका बेला प्रदेश नं २ मा देखिएको श्यया र अक्सिजनको समस्या अब हुन नदिने तयारी भएको प्रदेश सरकारको भनाइ छ। 'प्रदेश नं २ का आठवटा जिल्लामध्ये पाँच जिल्लाका अस्पतालमा अक्सिजन प्लान्ट जडान भइसकेको छ', मन्त्री साहले भने, 'बारा, रौतहट र सर्लाहीमा पनि अक्सिजन प्लान्ट जडानको प्रक्रिया अघि बढेको छ, त्यहाँ पनि छिट्टै जडान हुन्छ।' प्रदेशमा अक्सिजनको समस्या नहुने उनको विश्वास छ। यो प्रदेशका १५ वटा अस्पतालमा ३४६ आइसोलेसन शैय्या, १९२ एडियू शैय्या, ९१ आइसियु शैय्या, ६३ भेन्टिलेटर छन् भने एक हजार ९६५ अक्सिजन सिलिन्डर मौज्दात रहेको प्रदेश स्वास्थ्य निर्देशनालय जनकपुरधामले जनाएको छ। यस्तै, प्रदेशभरि १२ वटा पिसिआर परीक्षण मेसिनबाट कोभिड१९ जाँच हुँदै आएको जनाएको छ। भारतीय सीमानाकाबाट सङ्क्रमितलाई नेपाल प्रवेश गर्न नदिन प्रदेश नं २ का विभिन्न जिल्लास्थित सीमानाकाहरुमा हेल्थ डेक्स स्थापना भएको छ। महोत्तरीको जलेश्वर भिठ्ठामोड, पर्साको वीरगञ्ज, रौतहटको गौर, सिरहाको माडर र औरहीस्थित नाकाहरुमा हेल्थ डेक्स स्थापना गरी भारतबाट आउनेहरुको स्वास्थ्य परीक्षण सुरु गरिसकेको प्रदेश स्वास्थ्य निर्देशनालयले जनाएको छ। प्रदेश सरकार विगतको भन्दा अहिले कोरोना सङ्क्रमण रोकथामका लागि बढी सक्रिय देखिएकाले अघिल्लो कोरोनाकालको जस्तो सम्भावित तेस्रो लहरमा पीडा भोग्नु नपर्ने प्रदेशवासीहरुको विश्वास छ। 'अघिल्लो दुई कोरोनाकालमा प्रदेश र स्थानीय सरकार जति सक्रिय हुनुपर्ने थिया, त्यति नभएकाले प्रदेश नं २ कोरोनाको हटस्पट बन्यो', जनकपुरधाम नगरपालिका१७ का समीर महतोले भने, 'त्यसैले सम्भावित जोखिमलाई ध्यानमा राखेर सरकारले तयारी गर्नु आवश्यक छ।' पहिलादेखि नै सर्वसाधारणसमेत सचेत भइसकेकाले पनि खासै ठूलो क्षति नहुने उनको भनाइ छ। यद्यपि स्वास्थ्य मापदण्डको पालना गर्नु आवश्यक रहेको उनले बताए। रासस"
"बढे कोरोना संक्रमित, नाकामा कडाइ","शंकरप्रसाद खनालनेपालगन्ज, क्रान्ति शाहवीरगन्ज, सलमान खानभैरहवा : भारतबाट नेपाल प्रवेश गर्ने सीमा क्षेत्रमा कोरोना संक्रमण दर ह्वातै बढेको छ। नेपालगन्ज, वीरगन्ज र भैरहवामा कोरोना संक्रमित बढेका हुन्। लुम्बिनी प्रदेशमा कोरोनाको नयाँ भेरियन्ट ओमिक्रोन संक्रमित नै भेटिएपछि नाकामा कडाइ गर्न थालिएको छ। अन्य प्रदेशको नाका भएर नेपाल भित्रिनेमा पनि कोरोना संक्रमित बढी छन्। बाँकेमा कोरोना संक्रमण पुष्टि भएकामध्ये झन्डै ९० प्रतिशत संक्रमित भारतबाट आएका छन्। जिल्ला कोभिड१९ संकट व्यवस्थापन केन्द्र बाँकेका कोरोना फोकल पर्सन तेज ओलीका अनुसार जिल्लामा १० जना मात्र संक्रमित छन्। एक जना भेरी अस्पताल र अरू होम आइसोलेसनमा बसेका छन्। नेपालगन्जको जमुनाहा नाकामा रहेको हेल्थ डेस्कका हेल्थ डेस्कका ल्याब टेक्निसियन चिरञ्जीवी ज्ञवालीका अनुसार गत सोमबार यता एन्टिजिन विधिबाट कोरोना परीक्षण गराउँदा नेपाल फर्कनेहरू धेरैमा कोरोना संक्रमण पुष्टि भइरहेको छ। शुक्रबार सर्वाधिक ३७ जनामा संक्रमण पुष्टि भएको हो। जमुनाहा नाकामा कोरोना संक्रमण पुष्टि भएका गम्भीर बिरामीलाई एम्बुलेन्सबाट सीधै भेरी अस्पतालमा भर्ना गरिन्छ। सामान्य अवस्थाका संक्रमितलाई नेपालगन्ज उपमहानगरपालिकाले बाल मन्दिरमा स्थापना गरेको आइसोलेसन सेन्टरमा राखेर सम्बन्धित जिल्ला पठाइने गरिएको छ। वीरगन्जमा पुसको दोस्रो सातादेखि कोरोना भाइरसका संक्रमित बढ्न थालेका छन्। संक्रमित ह्वातै बढेपछि ओमिक्रोन पहिचानका लागि स्वाबको नमुना जिन सिक्वेन्सिङका लागि काठमाडांै पठाउन थालिएको छ। वीरगन्ज नाकामा शुक्रबार मात्रै ९ जनामा कोरोनाको संक्रमण पुष्टि भएको छ। पुस ९ यता शुक्रबारसम्ममा वीरगन्जबाट ४३ वटा स्वाबका नमुना काठमाडौंको टेकुस्थित राष्ट्रिय जनस्वास्थ्य प्रयोगशालामा पठाइएको छ। स्वाब नारायणी अस्पताल र वीरगन्ज नाकामा सञ्चालित हेल्थ डेस्कबाट संकलन गरिएको हो। नारायणी अस्पतालको प्रयोगशाला प्रमुख डा प्रभाकर पाण्डेका अनुसार वीरगन्ज नाकामा सञ्चालित हेल्थ डेस्कबाट ३२ वटा नमुना र नारायणी अस्पतालबाट ११ वटा नमुना काठमाडौं पठाइएको छ। नाकाको हेल्थ डेस्कमा भारतबाट प्रवेश गर्नेहरूको एन्टिजेन परीक्षण र नारायणी अस्पतालमा पीसीआर परीक्षण हुँदै आएको छ। नाकाको हेल्थ डेस्कले एन्टिजेन परीक्षणबाट कोरोना संक्रमण पुष्टि भएकाहरूको स्वाब नमुना र जिन सिक्वेन्सिङका लागि पुस ९ गतेदेखि आफैंले प्रदेश स्वास्थ्य निर्देशनालयसँग समन्वय गरी काठमाडौं पठाउँदै आएको थियो। तर, पुस २२ गतेदेखि भने नाकाको हेल्थ डेस्कमा संक्रमण पुष्टि भएकाहरूको स्वाब नारायणी अस्पतालको प्रयोगशालाले लिएर अस्पतालको नमुना पनि सँगै राखेर काठमाडौं पठाउन थालेको प्रयोगशाला प्रमुख डा पाण्डेले जानकारी दिए। यसअघि पुस ९ देखि २१ गतेसम्म नाकाको हेल्थ डेस्कले जिन सिक्वेन्सिङका लागि काठमाडौं पठाएका सबै १५ वटा नमुनामध्ये कुनैमा पनि ओमिक्रोनको भेरियन्ट पुष्टि नभएको हेल्थ डेस्कमा कार्यरत स्वास्थ्यकर्मी सुमनचन्द्र ठाकुरले बताए। डा पाण्डेका अनुसार नेपालमा ओमिक्रोन भेरियन्ट पत्ता लगाउन काठमाडौंको राष्ट्रिय जनस्वास्थ्य प्रयोगशालामा मात्रै परीक्षण हुँदै आएको छ। भारतबाट नेपाल प्रवेश गर्ने मुख्य नाका वीरगन्ज हो। यो नाकाको इनर्वामा सञ्चालित हेल्थ डेस्कमा शुक्रबार १ सय ५६ जनाको एन्टिजेन परीक्षण गर्दा ९ जनामा कोरोना संक्रमण पुष्टि भएको छ। संक्रमण पुष्टि भएका सबै ९ जना भारतीय नागरिक हुन्। ३५ देखि ६० वर्ष उमेरसमूहका उनीहरू सबैले कोरोनाविरुद्धको खोप लगाइसकेको पाइएको हेल्थ डेस्क इन्चार्ज डा अनिशा महतोले बताइन्। डा महतोका अनुसार ती सबै शुक्रबार वीरगन्ज घुम्ने र बेलुका फेरि भारत नै फर्कने अभिप्रायले नेपाल प्रवेश गर्न लागेका थिए। नाकाकै हेल्थ डेस्कमा यसअघि बिहीबार ३ सय ६० जनाको एन्टिजेन परीक्षण गर्दा ६ जनामा संक्रमण पुष्टि भएको थियो। बिहीबार काठमाडौं, नवलपुर र चितवनका एकएक जना गरी तीन जना नेपाली र तीन जना भारतीय गरी ६ जनामा संक्रमण पुष्टि भएको डा महतोले बताइन्। नाकाको हेल्थ डेस्कमा पुस ९ देखि २३ गतेसम्म मात्रै ३२ जनामा संक्रमण पुष्टि भएको छ। पुसको १५ दिनमा नाकाको हेल्थ डेस्कमा २ हजार ४ सय ९९ जनाको एन्टिजेन परीक्षण गर्दा ३२ जनामा संक्रमण पुष्टि भएको डा महतोले जानकारी दिइन्। तीमध्ये ७ जना नेपाली र बाँकी २५ जना भारतीय रहेका छन्। दोस्रो लहरपछि यसअघि कात्तिक २३ र असोज १८ मा गरी दुई जनामा मात्र संक्रमण भेटिएको थियो। लुम्बिनीमा भेटियो ओमिक्रोन कोभिड१९ को नयाँ भेरियन्ट ओमिक्रोन संक्रमण लुम्बिनी प्रदेशमा पनि देखिएको छ। स्वास्थ्य तथा जनसंख्या मन्त्रालयले देशभरबाट पुस महिनामा संकलन गरेको १ हजार १ सय ४६ पोजेटिभ नमुनाको एसजिन स्क्रिनिङ गर्दा २ सय ५० वटा (२२ प्रतिशत) नमुनामा एसजिन नेगेटिभ पत्ता लागेको छ। एसजिन नेगेटिभ पत्ता लागेकामध्ये २४ नमुनाको जिन सिक्वेन्सिङ गर्दा सबैमा ओमिक्रोन पुष्टि भएको स्वास्थ्य तथा जनसंख्या मन्त्रालयले जनाएको छ। यसरी देशभरबाट संकलन गरिएको नमुनामध्ये लुम्बिनी प्रदेशको प्रदेश जनस्वास्थ्य प्रयोगशाला भैरहवाले पनि नमुना संकलन गरी जिन सिक्वेन्सिङका लागि काठमाडौं पठाएको थियो। जसमध्ये रूपन्देहीको बेलहिया नाकाबाट २८ वटा, पाल्पा जिल्लाबाट ५ वटा र नेपालगन्जको भेरी अस्पतालबाट १० वटा गरी कुल ४३ वटा नमुना संकलन गरी परीक्षणका लागि पठाइएको थियो। लुम्बिनी प्रदेशबाट पठाइएको नमुनामध्ये केहीमा ओमिक्रोन संक्रमण देखिएको प्रदेश जनस्वास्थ्य प्रयोगशाला भैरहवाका ल्याब इन्चार्ज प्रेमकुमार यादवले बताए।"
नेपालमा थप ९४४ जनामा कोरोना संक्रमण,काठमाडौं: नेपालमा थप ९४४ जनामा कोरोना संक्रमण देखिएको छ। देशभरि १३ हजार २६४ जनाको नमूना परीक्षण गर्दा पीसीआरबाट ६९६ र एन्टिजेनबाट २४८ जनामा संक्रमण देखिएको स्वास्थ्य तथा जनसंख्या मन्त्रालयले जानकारी दिएको छ। मन्त्रालयका अनुसार पछिल्लो २४ घन्टामा थप २९७ जना संक्रमित कोरोनामुक्त भएका छन् भने मृत्यु संख्या शून्य रहेको छ। नेपालमा पछिल्लो केही दिनदेखि संक्रमित संख्या बढिरहेको छ। शुक्रबार एकैदिन ९६८ जनामा कोरोना संक्रमण देखिएको थियो। नेपालमा हाल ६ हजार १४० जना सक्रिय संक्रमित रहेको मन्त्रालयले जनाएको छ।
किसानको माग पूरा गर्न आह्वान गर्दै रुपन्देहीमा प्रदर्शन,"रुपन्देही : नेपाल जनमत पार्टीले रुपन्देहीमा प्रदर्शन गरेको छ। किसानको माग पूरा गर्नुपर्ने बताउँदै शनिबार रुपन्देहीमा जनमत पार्टीले प्रदर्शन गरेको हो। मारमा परेका किसानहरुको विभिन्न माग बोकेर सिके राउतका कार्यकर्ता तराईमधेसमा विरोध प्रदर्शन गरिरहेका छन्। उनीहरूले किसानको माग पूरा गर, प्रहरी दमन बन्द गर, किसानलाई मलखाद नदिने सरकार मुर्दावादजस्ता नारा लगाएका छन्। महतोले भने, किसान आन्दोलनमा पक्राउ परेकालाई तत्काल रिहाई गर किसानलाई सिंचाईको व्यवस्था वा बिजुली नि:शुल्क दिनुपर्ने, समयमा मलखाद उपलब्ध गराउनुपर्ने, किसानलाई पेन्सन दिनुपर्नेलगायतका ११ बुँदे माग राखेर जनमत पार्टीले मधेशकेन्द्रित आन्दोलन गरिरहेको छ। बर्दिया, बाँके, कपिलबस्तु, रुपन्देही, नवलपरासी, पर्सा, बारा, रौतहट, सर्लाही, महोत्तरी, धनुषा, सिरहा, सप्तरी, सुनसरी, मोरङ्ग र झापालगायतका जिल्लाको विभिन्न स्थानमा किसानहरु निरन्तर प्रदर्शनमा उत्रिएका छन्। जनमत पार्टीले चलाएको किसान आन्दोलनको क्रममा कतिपय जिल्लामा प्रहरी र प्रदर्शनकारीबीच झडपसमेत भएको छ।"
"राजधानी माग गर्दै वीरगन्जमा जुलुस, लालबाबु राउत मुर्दावाद भन्दै नारा","वीरगन्ज: प्रदेश २ को स्थायी राजधानी वीरगन्जलाई बनाउनुपर्ने माग गर्दै प्रदर्शन गरिएको छ। लोकतान्त्रिक समाजवादी पार्टी (लोसपा)का नेताहरुको अगुवाइमा दबाबमुलक जुलुस निकालेर प्रदर्शन गरिएको हो। जुलुसमा सहभागीहरुले मुख्यमन्त्री चाहिँदैन, वीरगन्ज बेच्न पाइँदैन, मुख्यमन्त्री मुर्दावाद, विद्यायकहरु होसियार भन्दै नारा लगाएका थिए। वीरगन्जको आदर्शनग स्थित स्वीमिङपुल परिसरबाट बाजागाजासहित निस्किएको जुलुस आदर्शनगर, अलखियामठ, गीता मन्दिर, माइस्थान हुँदै घण्टाघर चोकमा पुगेर कोणसभामा परिणत भएको थियो। कोणसभालाई सम्बोधन गर्दै लोसपाका नेता एंव प्रदेश सांसद प्रह्लाद गिरीले मधेस आन्दोलनको केन्द्र वीरगन्जलाई नै प्रदेशको राजधानी बनाउनु पर्ने माग गरे। पर्सामात्र होइन, बारा, रौतहट र सर्लाहीका पनि प्रदेश सांसदहरुको माग वीरगन्जलाई नै राजधानी बनाउनुपर्ने भन्ने छ,' उनले भने। उनले वीरगन्जलाई स्थायी राजधानी नबनाइए अझ शसक्त आन्दोलन गर्ने चेतावनी दिए। त्यस्तै लोसपाका अर्का नेता राजेशमान सिंहले मधेस आन्दोलनका बेला मधेसी नेताहरुले वीरगन्जलाई नै राधजानी बनाउन वाचा गरेको र तर अहिले सत्तामा पुगेपछि उनीहरुले त्यो वाचा भुलेको आरोप लगाए। आन्दोलनमा गरेको वाचा भुलेकाले त्यसलाई फेरि झकझकाउन आफूहरु सडकमा आउनु परेको उनले बताए। वीरगन्जले प्रदेशको मुख्यमन्त्री त पाएको छ, तर वीरगन्जकै मुख्यमन्त्री लालबाबु राउत अहिले वीरगन्जलाई भुलेर जनकपुरलाई नै प्रदेशको स्थायी राजधानी बनाउन लागि परेका छन्। वीरगन्जका जनताले मुख्यमन्त्रीलाई चिन्ने बेला आएको छ,' उनले भने।"
लागु औषध नियन्त्रणमा आक्रामक बन्दै सप्तरी प्रहरी,"राजविराज : भारतबाट साइकलमा ठूलो परिमाणमा लागु औषध ओसारिरहेका दुई जना युवालाई सप्तरी प्रहरीले शुक्रबार पक्राउ गरेको छ। लागु औषध नियन्त्रणमा आक्रामक तरिकाले कामलाई अगाडि बढाएको सप्तरी प्रहरीले राजगढ गाउँपालिका६ बनैनिया बरदाही जाने भित्री सडक खण्डबाट लागु औषधसहित सप्तरीको विष्णुपुर गाउँपालिका४ का २३ वर्षीय श्यामकुमार यादव र तिलाठी कोईलाडी गाउँपालिका८ का २० वर्षीय परमानन्द महतोलाई पक्राउ गरेको हो। उनीहरुको साथबाट ४०८ क्याप्सुल एपिएम प्रोक्सिभन, ४ बोतल डाइलेक्स डिसी र ४ ट्याब्लेट नाइट्राभेट१० बरामद भएको एसपी अबिनारायण काफ्लेले बताए। भारतबाट नेपालतर्फ साईकलमा आइरहेका बेला बनैनिया बरदाही जाने भित्री सडक खण्डबाट पक्राउ परेका उनीहरुले कालो रंगको झोलामा लागु औषध ओसारिरहेका थिए। पक्राउ परेका आरोपितहरु विरुद्ध लागु औषध शिर्षकमा उजुरी दर्ता गरी थपअनुसन्धान कार्य भईरहेको डिएसपी माधवप्रसाद काफ्लेले बताए। दुई साता अघि सप्तरी प्रहरीले खैरौ हेरोइनसहित ४ जना पक्राउ गरेको थियो। हनुमाननगर कंकालिनी नगरपालिका१ स्थित पूर्वपश्चिम लोकमार्ग सडकखण्डबाट सिरहाका २ जनाको साथबाट ८ ग्राम ५५० मिलिग्राम खैरौ हेरोइन बरामद भएको थियो। यस्तै दुई साता अघि सप्तरीको कञ्चनरूप नगरपालिकाबाट २ जना भारतीय नागरिकलाई २२ ग्राम खैरो हेरोइन (ब्राउन सुगर)सहित प्रहरीले पक्राउ गरेको थियो। यस्तै पुस १० गते राजबिराज नगरपालिका२ गुलाब ग्यारेजमा राखिएको ना८ ख ५८३७ नम्बरको बिशाल मेट्रो बसबाट प्रहरीले २ हजार १ सय ट्याब्लेट नाइट्रोभेट१०, एक सय मिलिग्रामको ३ सय ९९ बोतल डाइलेक्स डिसी सिरफ र २ सय ८८ क्याप्सुल प्रोक्सीभोन बरामद गरेको थियो। बस राजविराजबाट काठमाडौं जान लागेको थियो। प्रहरीले लागु औषधका पटके आरोपित सोही बसका सहचालक सप्तरीको कञ्चनरूप नगरपालिका८ का संजय भुजेल र बोदे बरसाईन नगरपालिका ५ जाँजरका २१ वर्षीय अब्दुल मियाँलाई पक्राउ गरी कारवाही थालेको छ। खुल्ला सिमानाको फाइदा उठाउदैं पर्याप्त मात्रामा लागु औषधहरू छिमेकी मुलुक भारतीय सीमाबाट प्रवेश हुने गरेको छ। जिल्ला प्रहरी कार्यालय सप्तरीका एसपी काफ्लेका अनुसार पैदल, साइकल, अटो रिक्सा, मोटरसाइकललगायतमा लोड गरी लागु औषधहरू भारतबाट सप्तरी भित्रिने र बसमार्फत काठमाडौं सम्म पुग्ने गरेको बताए। लागु औषध नियन्त्रण ऐन, २०३३ अनुसार लागु औषध भन्नाले गाँजा, औषधोपयोगी गाँजा, अफिम वा तयारी अफिम, औषधोपयोगी अफिम, कोकाको झारपात, अफिम वा कोकाको सार तत्व मिश्रण वा लवण समेत मिलाई तयार गरिने पदार्थ र सरकारले तोकिदिएको प्रकृतिक तथा कृतिम लागुऔषध बुझिने प्रहरीले जनाएको छ। नेपालको कानुन अनुसार लागु पदार्थको अबैध ओसार पसार, संचय तथा प्रयोग गर्न बन्देज लगाएको छ। लागु औषधको दुरुपयोगको समस्या दिनानुदिन बढीरहेकाले सप्तरी प्रहरी आक्रमक शैलीमा लागु औषध नियन्त्रणमा लागेको एसपी काफ्लेले बताए।"
प्रचण्डका स्वकीय सचिवलाई पनि कोरोना संक्रमण,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'का स्वकीय सचिव रमेश मल्ललाई पनि कोरोना संक्रमण पुष्टी भएको छ। शुक्रबार बेलुका एन्टिजेन र पीसीआर विधिबाट परीक्षण गर्दा कोरोना पुष्टि भएको मल्लले फेसबुक पोस्टमार्फत जानकारी दिएका हुन्। 'हिजो बेलुकी एन्टिजेन र पीसीआर विधिबाट परिक्षण गर्दा मेरो पनि कोरोना रिपोर्ट पोजिटिभ देखिएको छ', उनले लेखेका छन्, 'यो बीचमा सम्पर्कमा रहेका सबैले स्वास्थ्य सतर्कता अपनाइदिनु हुनेछ।' त्यस्तै आज बिहान नै प्रचण्डलाई पनि कोरोना संक्रमण पुष्टि भएको छ। केहि दिनदेखि प्रचण्डको स्वास्थ्यमा असहजता देखिएको थियो। उनी हाल खुमलटारस्थित आफ्नै निवासमा स्वास्थ्यलाभ गरिरहेका छन्। यसैगरी नेकपा (माओवादी केन्द्र)का नेता नारायणकाजी श्रेष्ठलाई पनि कोरोना संक्रमण पुष्टि भएको छ। यस अगाडि पार्टी केन्द्रीय कार्यालयमा कार्यरत कर्मचारीमा कोरोना संक्रमण देखिएपछि पौष २५ गते बोलाइएको केन्द्रीय कमिटी बैठक स्थगित भएको थियो। प्रचण्डलाई कोरोना संक्रमण नारायणकाजी श्रेष्ठलाई कोरोना संक्रमण"
चोरीका क्यामरासहित दुईजना पक्राउ,"गुलरिया : प्रहरीले चोरीका क्यामरासहित २ जनालाई नियन्त्रणमा लिएको छ। बर्दियाको बढैयाताल गाउँपालिका वडा नम्बर ७ तिलकाना स्थित कमलनाथ सुवेदीको घरबाट क्यामरासहितका सामान चोरीको आरोपमा उनीहरुलाई पक्राउ गरिएको हो। प्रहरीले चोरीको जानकारीपश्चात् गरेको खोजविनका क्रममा बाँसगढी नगरपालिका वडा नम्बर ८ ककौरा निवासी १९ वर्षीय दिपेश पौडेल र वडा नम्वर ४ का १९ वर्षीय निरज कार्कीलाई पक्राउ गरेको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए। पीडित सुवेदीको घरमा कोही नभएको मौका छोपी दिउँसै मध्यान्हमा सामान चोरी भएको थियो। उनीहरुको साथबाट क्यानोन ७०० डी क्यामेरा १ थान, सोही क्यामेराको ७०३०० एमएम लेन्स १ थान, १८५५ लेन्स १ थान, क्यानोन लेखिएको झोला १ थान, ब्याट्री पावर ब्यांक १ थान, शामसुंग जे २ मोबाइल १ थान बरामद भएको उनले जानकारी दिए। बरामदी सामाग्रीसहित उनीहरुलाई पक्राउ गरी चोरी सम्बन्धी कसुरमा अनुसन्धान भैरहेको डीएसपी शाहीले बताए।"
ओलीलाई भेट्न प्रधानमन्त्री देउवा बालकोट जाँदै,"काठमाडौं : प्रधानमन्त्री एवम् कांग्रेस सभापति शेरबहादुर देउवा एमाले अध्यक्ष केपी शर्मा ओलीलाई भेट्न बालकोट जान लागेका छन्। शनिबार बिहान १० बजे देउवा प्रमुख प्रतिपक्ष दलका नेता ओली भेट्न उनको निवास बालकोट जान लागेको बालुवाटारको स्रोतले जनाएको छ। ओलीसँगको भेटमा संसद्को गतिरोध, अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदन र समसामयिक राजनीतिकलगायतका विषयमा छलफल हुने बताइएको छ। यस अगाडि बिहीबार राष्ट्रपति भण्डारीसँगको भेटमा देउवाले केपी शर्मा ओलीसँग संसद सुचारु गर्नेबारे मध्यस्थता गरिदिन आग्रह गरेका थिए। प्रधानमन्त्री र राष्ट्रपतिको भेटमा संसद्को गतिरोध अन्त्य, कोरोना भाइरस, कोरोनाविरुद्धको खोप, समसामयिक राजनीतिक लगायतका विषयमा छलफल भएको थियो। सरकार सञ्चालन गर्न गठित राजनीतिक समन्वय समितिका संयोजक एवम् कांग्रेस नेता रामचन्द्र पौडेलले पनि प्रमुख प्रतिपक्ष दल एमालेका अध्यक्ष केपी शर्मा ओलीलाई भेटेर संसद्को गतिरोध अन्त्य गर्न आग्रह गरेका थिए। उनले अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदन र राजनीतिक निकास दिनका लागि ओलीसँग आग्रह गरेका थिए। एमालेले निरन्तर प्रतिनिधि सभाको बैठक अवरुद्ध गरेको छ। एमालेले कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। विपक्षी रोस्ट्रममा उभिएर नाराबाजीमा उत्रिरहेका बेला सत्तापक्ष र सभामुखबाट पनि देखिने गरी संसद् खुलाउने प्रयास भएको छैन। सभामुखकै भूमिकामाथि प्रश्न उठाएर अवरोध भएका कारण सभामुखको अग्रसरता अपरिहार्य भएपनि ठोस पहल हुन सकेको छैन । सरकारको दोधारकै कारण संसद्ले गति लिन सकेको छैन। संसदीय समिति पनि क्रियाशील छैनन्। जलवायु परिवर्तनको मुद्दामा सरकार गम्भीर छ : प्रधानमन्त्री (फोटो फिचर) गोप्य सहमतिको एकप्रति मसँग छ, अर्को प्रचण्डसँग एकीकरणका नाममा घुस्ने र एमाले कब्जा गर्ने प्रचण्डको नीति थियो"
मन्त्री आलेलेको निर्देशन : त्रिभुवन विमानस्थलको आवागमन कक्ष फराकिलो बनाउनू,"काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेले त्रिभुवन अन्तर्राष्ट्रिय विमानस्थलको आन्तरिकतर्फको आवागमन कक्ष विस्तार तथा फराकिलो बनाउन निर्देशन दिएका छन्। भैरहवा जाने क्रममा विमानस्थलको निरीक्षण अनुगमन गरेका मन्त्री आलेले आन्तरिकतर्फको विमानस्थलमा यात्रुको चाप बढ्दै गएको र कोरोना जोखिमलाई मध्यनजर गर्दै उक्त आवागमन कक्षलाई फराकिलो ठाउँमा निर्माण गर्न निर्देशन दिएका हुन्। उनले भने, ठाउँ साँघुरो भयो, कोरोना जोखिमलाई मध्यनजर गरी आवागमन कक्ष फराकिलो बनाउनुस्, यात्रुलाई दुःख नहोस्। सो निर्देशन पछि आवागमन कक्ष फराकिलो बनाउनका लागि काम अगाडि बढाइने त्रिभुवन अन्तर्राष्ट्रिय विमानस्थलका उपमहानिर्देशक प्रेमनाथ ठाकुरले बताए। उनले भने, विमानस्थलमा यात्रुको चाप बढी हुँदै गएकाले समस्या भयो, फराकिलो ठाउँमा सार्न मन्त्री ज्यूले निर्देशन दिनुभएको छ, हामी चाँडै सार्छौं। यसैगरी विमानस्थलमा एकमात्र कन्भेयर बेल्टभएको र थप दुईवटा नयाँ किनेर अब तीन वटा सञ्चालन गर्न समेत भनिएको छ। विमानस्थलका कर्मचारीले स्थान पहिचान, बजेट व्यवस्थापन, सूचना प्रकाशनका विषयमा तत्काल काम अगाडि बढाउने जनाइएको छ। रासस"
न्यून चापीय प्रणालीको प्रभाव : मेघ गर्जनसहित वर्षा र हिमपात हुने,"काठमाडौं : पश्चिमी न्यून चापीय प्रणालीको प्रभावले नेपालमा वर्षा र हिमपात हुने जल तथा मौसम विज्ञान विभागले जनाएको छ। मौसम पूर्वानुमान महाशाखाले शनिबार बिहान जारी गरेको मौसम बुलेटिनमा मेघ गर्जन चट्याङ्गसहित वर्षा र हिमपातको सम्भावना रहेको जनाएको छ। शनिबार दिउँसो देशका सुदूरपश्चिम, कर्णाली, लुम्बिनी, गण्डकी र बागमती प्रदेशहरूमा सामान्यदेखि पूर्ण बदली तथा बाकी प्रदेशमा आंशिकदेखि सामान्य बदली रहने छ। सुदूरपश्चिम र कर्णाली प्रदेशका धेरै स्थानमा तथा गण्डकी र लुम्बिनी प्रदेशका केही स्थानमा मेघ गर्जन चट्याङ्गसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा हल्कादेखि मध्यम हिमपातको सम्भावना रहेको छ। राती सुदूरपश्चिम प्रदेशका केही स्थानहरूमा तथा कर्णाली र गण्डकी प्रदेशहरूका थोरै स्थानहरूमा मेघ गर्जन चट्याङ्गसहित हल्का वर्षाको सम्भावना रहेको छ। उच्च पहाडी तथा हिमाली भूभागका धेरै स्थानमा हल्कादेखि मध्यम हिमपातको सम्भावना रहेको महाशाखाको बुलेटिनमा उल्लेख छ। आइतबार सुदूरपश्चिम प्रदेश र कर्णाली प्रदेशका धेरै स्थानमा र बाँकी प्रदेशहरूका एकदुई स्थानहरूमा मेघ गर्जन चट्याङ्गसहित हल्का वर्षाको सम्भावना रहेको छ। साथै उच्च पहाडी तथा हिमाली भूभागका धेरै स्थानहरूमा हल्कादेखि मध्यम हिमपातको सम्भावना रहेको छ। महाशाखाका अनुसार सोमबार सुदूरपश्चिम प्रदेश र कर्णाली प्रदेशका धेरै स्थानहरूमा, लुम्बिनी प्रदेशका केहि स्थानहरूमा र बाँकी प्रदेशहरूका एकदुई स्थानहरूमा मेघ गर्जन चट्याङ्ग सहित हल्का वर्षाको सम्भावना रहेको छ। उच्च पहाडी तथा हिमाली भूभागका धेरै स्थानहरूमा हल्का देखि मध्यम हिमपातको सम्भावना रहेको छ।"
तस्बिरमा प्रधानमन्त्री देउवा र ओली,"काठमाडौं : प्रधानमन्त्री एवम् कांग्रेस सभापति शेरबहादुर देउवा र एमाले अध्यक्ष केपी शर्मा ओलीबीच भेटवार्ता जारी रहेको छ। शनिबार बिहान १० बजे बालकोटमा पुगेका देउवा र प्रमुख प्रतिपक्ष दलका नेता ओलीबीच भेटवार्ता जारी रहेको हो। प्रधानमन्त्री देउवा संसद अवरोध खुलाउने विषयमा प्रमुख प्रतिपक्षी दलका नेता ओलीसँग छलफल गर्न बालकोट पुगेको प्रधानमन्त्रीका प्रेस सल्लाहकार गोविन्द परियारले बताए। राष्ट्रियसभाको बैठक सर्यो, पौष २७ गते बस्ने ओलीलाई भेट्न प्रधानमन्त्री देउवा बालकोट जाँदै प्रधानमन्त्री देउवा र ओलीबीच बालकोटमा भेटवार्ता जारी एमाले फुटाउन अध्योदश ल्याएको, एमालेले कारबाही गरेका १४ सांसदलाई पद मुक्त नगरी पार्टी फुटाउन सभामुख अग्नी सापकोटाले भूमिका खेलेको,परामादेशबाट आफूलाई सरकारबाट विस्थापित गरेको भन्दै ओली रुष्ट बनेका छन् । ओली र देउवाको भेटलाई अर्थपूर्ण रुपमा हेरिएको छ। यस अगाडि बिहीबार राष्ट्रपति भण्डारीसँगको भेटमा देउवाले केपी शर्मा ओलीसँग संसद सुचारु गर्नेबारे मध्यस्थता गरिदिन आग्रह गरेका थिए। सरकार सञ्चालन गर्न गठित राजनीतिक समन्वय समितिको शुक्रबारको बसेको बैठकले ओलीलाई फकाउने जिम्मा गर्न प्रधानमन्त्री देउवालाई दिएको थियो।"
सहकारी डुबाएका इच्छाराज,"काठमाडौं : इच्छाराज तामाङ संगठित अपराधमा पुर्पक्षका लागि थुनामा छन्। सिभिल सेभिङ एन्ड क्रेडिट कोअपरेटिभ लिमिटेडका पूर्वअध्यक्ष तामाङले सहकारीबाट ८ अर्ब ५७ करोड रकम अपचलन गरेको आरोप छ। पेसाले इन्जिनियर तामाङ सहकारी अध्यक्ष, रियलस्टेट व्यवसायी र सिभिल बैंकका प्रवर्द्धक हुन्। उनी २०७० सालमा सांसद थिए। सांसद पद पाएपछि उनलाई ठग्न झन् सजिलो भयो। राजनीतिक आवरणमा ठगीधन्दा चलाएको पीडितको आरोप छ। ओखलढुंगा, उदयपुर हुँदै काठमाडौं छिरेका तामाङले ठगेर अर्बौंको सम्पत्ति जोडेका छन्। कीर्तिपुरमा आलिसान महल बनाएका छन्। सहकारीको ऋण नतिरेकाले निक्षेपकर्ताले पैसा फिर्ता पाउन सकेनन्। तीन वर्षदेखि सहकारी चरम संकटमा छ। सिभिलका दुई हजारभन्दा बढी सदस्य रहेकामा अधिकांश पीडित छन्। सिभिलको नेतृत्व छोड्दा पनि उनले हैकम जमाउन छाडेनन्। सिभिल सहकारीका वर्तमान अध्यक्ष केशवलाल श्रेष्ठ हुन्। उनी तामाङका मामाससुरा हुन्। तामाङ २०५७ देखि २०६७ सालसम्म निरन्तर नेतृत्वमा रहेर काम गरे। त्यसपछि पनि तामाङले श्रेष्ठलाई माध्यम बनाएर ठगीधन्दा मच्चाइरहे। तामाङ सिभिल सहकारीको विशेष आर्थिक सल्लाहकारका रूपमा मासिक ५ लाख पारिश्रमिक खाने गरेका थिए। सहकारीमा जोखिम बढ्दै जाँदा पनि उनले ऋण तिर्न इच्छा देखाएनन्। तलब खाएर संस्थालाई खोक्रो बनाउन भूमिका खेलिरहे। सिभिल सहकारीको सिभिल समूहका परियोजनामा ९० प्रतिशतभन्दा बढी लगानी छ। तामाङ र श्रेष्ठको हालीमुहाली भएकाले अन्य सञ्चालकहरूले विरोध गर्न सकेनन्। जसले गर्दा तामाङहरूको मनोमानी बढ्दै गयो। उनीहरूले विभिन्न प्रलोभन पारेर निक्षेप तान्नेमै लागिरहे। ८ अर्ब १३ करोड रुपैयाँ कर्जा प्रवाह भएकोमा अधिकांश रकम सिभिल ग्रुपका रियल स्टेट व्यवसायमा लगानी गरिएको छ। आफैं सञ्चालक भएको सहकारीको ऋण आफ्नै निजी कम्पनीमा लगाएर भ्रष्टाचार गरेका छन्। सहकारी ऐन २०७४ अनुसार कुनै पनि सहकारीले कुल पुँजीकोषको १० प्रतिशतभन्दा बढी कर्जा एकै व्यक्तिलाई दिन नमिल्ने व्यवस्था छ। कम्पनीलाई झनै दिन मिल्दैन। तर पनि तामाङले शक्ति दुरुपयोग गरेर नियम मिचे। बयानका क्रममा तामाङले निक्षेप फिर्ता दिने दायित्व आफ्नो नभएको बताएका थिए। सहकारी डुब्नु मुख्य दोष उनकै भएकाले निक्षेप फिर्ताको ग्यारेन्टी उनैले गर्नुपर्ने पीडितहरू बताउँछन्। बयानका क्रममा अध्यक्ष श्रेष्ठले सम्पूर्ण अधिकार तामाङलाई नै भएको बताएका थिए। तामाङ र श्रेष्ठ मिलेरै संस्था डुबाएको पीडितहरू बताउँछन्। पीडित नरेन्द्र श्रेष्ठले सहकारी स्थापना २०५७ देखि नै गलत नियत राखेर तामाङले निक्षेपकर्ता ठगेको बताउँछन्। आकर्षक उपहार तथा ब्याजदर देखाएर तामाङले लोभ्याए श्रेष्ठ भन्छन्, विश्वास गर्दा सर्वस्व गुम्यो। तामाङले १७ प्रतिशतसम्म ब्याज दिने लोभ देखाएर सहकारीमा निक्षेप संकलन गर्ने गरेका थिए। तीन वर्ष पुगेपछि २५ ग्रामको सुनको सिक्का दिने, आकर्षक घर उपहार दिने प्रलोभन पार्दै निक्षेप फिर्ता नदिई लोभ्याएर निक्षेप थप्न लगाउने गर्थे। निक्षेपकर्ताहरू त्यसैमा विश्वास गर्थे। पहिला ९ लाख रुपैयाँ निक्षेप राख्नेलाई आकर्षक उपहार दिने भन्थे तामाङ। निक्षेप आउने क्रम बढ्यो। तामाङले फेरि जुक्ति निकाले। दोस्रो स्किमका रूपमा उनले १५ लाख रुपैयाँ निक्षेप राख्दा उपहार पाइने प्रलोभन देखाए। धेरैले चित्त बुझाएन्। तर पनि ९ लाख रुपैयाँ फिर्ता नदिएपछि निक्षेपकर्ताहरू फेरि १५ लाख रुपैयाँ पुर्याउने योजनामा पुगे। यसरी तामाङले बजारबाट पैसा तान्दै आफ्ना कम्पनीमा लगे। सहकारीमा उनको मनपरी राज चल्दै गयो। नियमन निकाय, सरकार मौन बसे। तीन वर्षअघि सहकारी विभागले सिभिल सहकारीको नियमन गरेको थियो। विभागले गल्ती सच्याउन पदाधिकारीलाई भन्यो। तर, पनि सिभिलको नेतृत्व सञ्चिन मानेन्। उल्टै क्षेत्राधिकारको कुरा गर्दै फाइल प्रदेशमा पुर्याउन तिकडम् अपनाइयो। सुरुमा काठमाडौं महानगरपालिकामा सिभिलबाट ठगिएको उजुरी परेको थियो। प्रदेश सरकारले सिभिलको समस्या मिलाउन दुवै पक्षलाई छलफलमा बोलायो। प्रतिबद्धता पनि लियो। तर सिभिलले कबुल गरेको समयसम्म कसैलाई पनि निक्षेप फिर्ता दिन सकेन्। तीन वर्षदेखि साधाणसभा भएको छैन। साधारणसभा गरी नेतृत्व हस्तान्तरण गर्ने तामाङ र श्रेष्ठको दाउ थियो। नेतृत्व हस्तान्तरण गरी दायित्वबाट पन्छिने उनीहरूको चाल देखेपछि निक्षेपकर्ताहरू हतारहतारमा नेपाल प्रहरीको केन्द्रीय अनुसन्धान ब्युरोमा उजुरी दिन पुगे। श्रेष्ठ भन्छन्, हामीले असोज १४ गते उजुरी दिएका थियौं, प्रहरीले असोज १८ गते पक्राउ गर्यो। प्रहरीको केन्द्रीय अनुसन्धान ब्युरोका प्रवक्ता श्याम महतोले सहकारी विभागको स्वीकृति नआई समाउन नमिल्ने भएकाले असोज १७ गते चिठी आएपछि १८ गते पक्राउ गरेको बताएका थिए। पीडित श्रेष्ठ भन्छन्, प्रदेश सरकारले भदौ ३ गते दुवै पक्षलाई डाक्यो। छलफल कपट गरेर असोज २२ गते साधारणसभा गर्ने, नयाँ सञ्चालक समिति बनाउने, तीन वर्षको लेखापरीक्षक नियुक्ति गरी हिसाबकिताब नियमित गर्ने र पन्छिने योजना थियो। उनले भने, हामीलाई चित्त बुझेन। ८२ वर्षीय विश्वनाथ सिन्हाले बुढेसकालमा सहारा होला भनेर सिभिल सहकारीमा पैसा बचत गरेका थिए। उनी तामाङका गुरु हुन्। तर अहिले अप्ठ्यारो परिस्थितिमा पनि उनले सहकारीबाट एक पैसा पनि फिर्ता पाउन नसक्दा चिन्तित छन्। इन्जिनियरिड कलेजको प्राध्यापकबाट अवकाश पाएका सिन्हाले आफ्नै विद्यार्थी अध्यक्ष रहेको सिभिल सेभिङ एन्ड क्रेडिट कोअपरेटिभमा पैसा जम्मा गरेका थिए। करिब १० वर्षअघि नै सहकारीमा पैसा जम्मा गरेका सिन्हाले समस्या पर्दा सहकारीबाट पैसा नपाएको गुनासो गर्छन्। सिभिल सहकारीले सुशासनको न्यूनतम सर्त पनि पालना नगरी संस्थापक तामाङकै सिभिल होम्सलाई जथाभावी ऋण दिँदा सहकारी समस्यामा परेको हो। मूल्यमान्यता तथा कानुनअनुसार संस्था सञ्चालन नभई केही सेयर सदस्यले सहकारीलाई निजी सम्पत्तिसरह प्रयोग गरेको भन्दै केन्द्रीय अनुसन्धान ब्युरोमा उजुरी दिएका थिए। ब्युरोका अनुसार १५ सय बढीले उजुरी दिएका छन्। उनीहरूको ५ अर्ब ७७ करोड करोड निक्षेप डुबेको उजुरी दिएका छन्। सहकारीले सिभिल होम्सलाई लगानी गर्दा कर्जा सुरक्षणका लागि धितो मूल्यांकन गरिएको छैन। धितोको कैयौं गुणा ऋण प्रवाह हुनुका साथै दृष्टिबन्धकसमेत नराखी कर्जा प्रवाह भएको छ। तत्कालीन समयमा कार्यरत अधिकांश कर्मचारीले सञ्चालक समिति र ऋण उपसमितिले मनोमानी ढंगले ऋण लगानी गरेको र त्यसमा कर्मचारीको शून्य भूमिका रहेको भन्दै तत्कालीन समयमा संस्थाबाट सामूहिक राजनीतिमा दिएका थिए। निक्षेपको अनुपातमा प्राथमिक पुँजीकोष कम भएको, तरलता पर्याप्त नभएको, एउटै व्यक्तिलाई पुँजीकोषको १० प्रतिशतभन्दा बढी कर्जा प्रवाह भएको, नियमित प्राप्त हुनुपर्ने ब्याज पुँजीकरण भएको, सामूहिक नेतृत्वमा समुदायमा आधारित भएर कारोबार गर्नुपर्नेमा त्यसो नगरिएको भन्दै १७ जना कर्मचारीले सामूहिक राजीनामा दिएका थिए। तामाङको रियल स्टेट व्यवसायमा ६ पटक गरी ८ अर्ब ५७ करोड ३८ लाख रकम ऋण प्रवाह भएको छ। सहकारी ऐन २०७४ ले सहकारीको नियमन अधिकार तीन तहका सरकारलाई दिएको छ। तर संघ, प्रदेश र स्थानीय सरकारले प्रभावकारी नियमन गर्न सकेका छैनन्। नियमनको कमजोर फाइदा उठाउँदै इच्छाराजहरूले ठगीधन्दा चलाइरहेका छन्। बैंक तथा वित्तीय संस्था संकटमा पर्दा नेपाल राष्ट्र बैैंकले व्यवस्थापन हातमा लिएर जोगाउन भूमिका खेल्छ। तर, सहकारी क्षेत्रमा त्यस्तो गरिँदैन। तीन वर्षअघि नियमन हुँदा अत्यधिक जोखिम देखिए पनि नियमनकारी मौन बस्दा हजारौं निक्षेपकर्ताको बिचल्ली भएको हो। काठमाडौं जिल्ला अदालतले इच्छाराज तामाङलाई पुपक्र्षका लागि थुनामा पठाएको नेपाल प्रहरीको केन्द्रीय अनुसन्धान ब्युरोले दुई महिना अनुसन्धान गरी प्रतिवेदन वकिल कार्यालयलाई बुझाएको थियो। सिभिलमा पाँच सय जना सदस्यको निक्षेप नभएर उजुरी नदिएका हुन् या त्यसरी उजुरी दिँदा अर्को लफडामा पर्ने डरले उजुरी दिएका हुन्, त्यो यकिन हुन सकेको छैन। उजुरी दिएका १५ सय सदस्य इच्छाराज तामाङले सजाय भोग्नुपर्ने पक्षमा छन्। आफ्नो निक्षेप साँवाब्याज सबै फिर्ता पाउनुपर्ने दाबी गर्दै आएका छन्। २०५७ सालबाट सुरु भएको सिभिल सहकारीबाट तत्कालीन अध्यक्ष तामाङले २०६० सालमा आफ्नो निजी कम्पनीमा ऋण लगेका थिए। २०६२०६३ सालमा हाउजिङ परियोजनाका रूपमा जग्गा खरिद गरी हाउजिङ बनाएर बिक्री गर्थे। तामाङले २०६३ सालमा हाउजिङ व्यवसाय गर्न सिभिल होम्स प्रालिका नाममा कम्पनी दर्ता गरी हाउजिङ परियोजना सुरु गरेका थिए। ३५ रोपनीभन्दा बढी जग्गा खरिद गर्न नपाइने हदबन्दीका कारण तामाङले २०६५ सालमा सिभिल अपार्टमेन्ट स्थापना गरेका थिए। नेपाल प्रहरीको केन्द्रीय अनुसन्धान ब्युरोले अनुसन्धान गरी सरकारी वकिल कार्यालयमार्फत दायर गरेको मुद्दामा जारी बहसमा तामाङ र श्रेष्ठले जोगिने अनेक प्रपञ्च गरेका थिए। यसरी सहकारीमा इच्छाराजको राज चल्नु सहकारी नियमन कमजोर भएकै कारण हो। अर्थमन्त्री जनार्दन शर्माले सहकारी नियमनका लागि छुट्टै संयन्त्र निर्माण गर्ने घोषणा गरेका थिए। तर अहिले उनको आवाज फेरिएको छ। उनले छुट्टै संयन्त्र बनाउनतर्फ मौन छन्। सहकारीलाई कम्पनी मोडेलमा लगानी गर्ने विषयमा भने वकालत गर्दै आएका छन्। सहकारी कम्पनी मोडेलमै गएका कारण सिभिल र ओरेन्टल टाट पल्टेको जान्दाजान्दै अर्थमन्त्री सहकारीलाई भगिनीका रूपमा कम्पनी खोल्न दिने प्रतिष्ठापन बजेटमा ल्याएका छन्। सहकारीमा दिनप्रतिदिन समस्या आउनुमा राज्य प्रणाली पनि दोषी छ। सहकारीले १० खर्बको कारोबार गर्दै आएको छ। सहकारीमा बचत संकलन र कर्जा प्रवाह बढ्दै गएको छ। वित्तीय क्षेत्रमा सहकारीको योगदान बढ्दै गए पनि राज्यले सहकारीलाई आफ्नो दायरामा ल्याउन चाहेको देखिँदैन। जतिन्जेल सहकारीलाई राज्यले छाडा छोड्छ, तबसम्म सहकारीमा समस्या आइरहने जानकारहरू बताउँछन्। सहकारी विभागका उपरजिस्ट्रार टोलराज उपाध्यायले सहकारी स्वनियमनमा सञ्चालन हुने भए पनि त्यसो हुन नसक्दा समस्या आएको बताउँछन्। सिभिल सहकारी सदस्य केन्द्रित नहुनुका साथै पारदर्शी नभएकाले समस्या आयो उनले भने। विभागले नियमन गरेर प्रतिवेदन दिएको हो,उनले भने, करेक्सन हुन स्पष्टीकरण मागेको पनि हो। देशभर ३० हजार सहकारी भएकाले नियमन गर्न चुनौती भएको विभागले जनाएको छ। ००० केन्द्रीय बैंकले नियमन गर्नुपर्छ सहकारीमा कारोबार ठूलो भइसकेपछि नियमन, अनुगमन संसारभर केन्द्रीय बैंकले गर्छ। यहाँ किन गर्दैन भन्ने प्रश्न आउँछ। डा युवराज खतिवडा हुँदादेखि नै राष्ट्र बैंकलाई भन्ने गरेको छु। तर राष्ट्र बैंकले सुनुवाइ गर्दैन। अर्थ मन्त्रालयले वास्ता गरेन। संविधानले तीन तहका सरकारलाई अधिकार दिएको छ। स्थानीय तहले नियमन गर्न सक्दैन। सहकारी विभागसँग पनि क्षमता छैन। सहकारी ऐन २०७४ कडा आए पनि कार्यान्वयन फितलो छ। हाउजिङको लगानी धेरै पहिलै भएको हो। सिभिल, ओरेन्टल मात्र नभई अरूमा पनि समस्या आइरहेको छ।  सुदर्शन ढकाल, सहकारी विज्ञ ००० गलत नियतले सिभिल जन्मियो सिभिल सहकारीमा इच्छाराज तामाङ र केशवलाल श्रेष्ठले समस्या निम्त्याएका हुन्। सरकारले नियन्त्रण गर्नुपर्ने हो, तर गरेको छैन। सरकारसँग नियमन क्षमता कम छ। बढाउनुपर्यो। निजी कम्पनी हरेक साल घाटामा गएको देखाइएको छ। घाटा देखाएर करबाट मुक्त हुने र सिभिल सहकारीको पैसा तिर्न नसक्ने भनेर जनताको पैसा नतिर्ने योजना बनाएका छन्। असोज २२ गते साधारणसभा गर्ने भनियो। तर फर्जी अडिट बनाएर जनताको पैसा अब तिर्नु नपर्ने बनाउन लागेको थाहा पाएपछि ठगी तथा संगठित अपराधमा तामाङलाई थुनिएको हो।  डिल्लीप्रसाद भट्टराई, पीडितसिभिल सहकारी ००० सुशासनमा जोड दिनुपर्छ राष्ट्रिय सहकारी महासंघले इनोसेसन लिनुपर्छ। संघहरूले अनुगमन गरी सहकारी बलियो बनाउनुपर्छ। ५० करोडभन्दा बढी कारोबार गर्ने सहकारीका अध्यक्ष, सञ्चालक र लेखा समितिलाई तालिम दिनुपर्छ। डिभिजन सहकारी कार्यालय नभएको सहकारीले फाइदा उठाए। स्थानीय तह, प्रदेशले अनुगमन गर्न सकेनन्। सदस्यलाई वित्तीय साक्षरता दिनुपर्छ। सुशासनमा जोड दिनुपर्छ। अभियानको भूमिका महŒवपूर्ण छ। सहकारी हेर्ने दृष्टिकोण बदल्नुपर्छ। कर्जा सूचना केन्द्र, कर्जा असुली न्यायाधिकरण स्थापना गर्नुपर्छ। ठूला पैसा लगानी गर्नुहुन्न।  रामहरि बजगाईं, सञ्चालकराष्ट्रिय सहकारी बैंक"
प्रदेश २ को सप्तरीमा मात्र एमाले अधिवेशन,"राजविराज : प्रदेश २ का आठ जिल्लामध्ये सप्तरीमा मात्र नेकपा (एमाले) को जिल्ला अधिवेशन सुरु भएको छ। प्रदेश २ मा गृहकार्य नपुगेकोले ८ जिल्लामध्ये सप्तरीमा मात्र शुक्रबार अधिवेशनको उद्घाटन भएको हो। सप्तरीमासमेत जिल्ला अधिवेशन नभएको ८ वर्ष भइसकेको थियो। एमालेको भूगोलतर्फकका ७७ वटा जिल्लामा एकै पटक जिल्ला अधिवेशन गरेर संगठनात्मक शक्ति प्रदर्शन गर्न खोजे पनि शुक्रबार ६१ वटा जिल्लामा मात्रै अधिवेशन उद्घाटन भएको एमालेले जनाएको छ। जिल्ला अधिवेशन हुन नसकेका १६ जिल्लामध्ये प्रदेश २ मा मात्र ७ जिल्ला छन्। एमालेको मङ्सिर अन्तिम साता भएको केन्द्रीय कमिटी बैठकले भूगोलतर्फका ७७ जिल्लाको एकै पटक पुस २३ मा अधिवेशन गर्ने निर्णय गरेको थियो। मौसमी प्रतिकूलताका कारण सबै स्थानमा एकै पटक अधिवेशन गर्न नसकिएको एमाले केन्द्रीय कार्यालयले जानकारी दिएको छ। केन्द्रीय कार्यालयका सचिव भिष्म अधिकारीका अनुसार मौसमी प्रतिकूलताका कारण १६ जिल्लामा अधिवेशन हुन नसके पनि माघ पहिलो सातासम्म हुने गरी अधिकांश जिल्लाको मिति तय भइसकेको जानकारी दिए। प्रदेश सम्पर्क कमिटीको अधिवेशन एकै पटक पुस ३० मा हुने र प्रदेश अधिवेशन माघ ८ का लागि तोकिएको अधिकारीले जनाकारी दिए। शक्ति प्रर्दशन गर्दै सप्तरीमा भएको नेकपा (एमाले) को अधिवेशनको उद्घाटन गर्दै केन्द्रीय सचिव रघुविर महासेठले सबैभन्दा ठूलो पार्टी एमाले प्रतिपक्षमा रहे पनि जनताको भरोसा र जनमतका आधारमा देशको नेता रहेको बताए। सप्तरीको राजविराजमा सुरु भएको नवौं जिल्ला अधिवेशनको उद्घाटन गदै महासेठले जनभरोसा र संगठनात्मक शक्तिका आधारमा आगामी निर्वाचन पछि एमालेकै सरकार बन्ने दाबी गरे। कही नभएको जात्रा भनेझै संसारमा ठूला पार्टीहरू सरकारमा रहन्छन् तर नेपालमा षडयन्त्रमूलक ढंगले प्रतिपक्षमा छ, पूर्व उपप्रधानमन्त्री समेत रहेका महासेठले भने, केही नेताहरूले छाडे पनि, परमादेशको अर्को सरकार बने पनि नेपाली जनता साथमा रहेकाले जनादेशबाट फेरि पनि एमालेकै बहुमतको सरकार बन्ने दाबी गरे। राजविराजस्थित रंगशालामा आयोजित उद्घाटन समारोहलाई सम्बोधन गर्दै महासेठले २ सय ६० वर्षमा नेपालमा हुन नसकेको विकास एमालेले साढे तीन वर्षमा तिब्रताका साथ गरेको बताए। स्थिर र सही नेतृत्व नभएसम्म देश विकाश सम्भव नरहेको बताएका महासेठले जनता र मुलुकको भलो नचाहनेहरूले षडयन्त्र गरेर एमालेलाई सरकारबाट प्रतिपक्षमा पुर्याएको आरोप लगाए। एमाले स्थायी कमिटी सदस्य तथा प्रदेश २ का सहइन्चार्ज प्रभु साहले मुलुकमा जरुरी रहेको परिवर्तनलाई एमालेले मात्र सम्भव पार्ने दावी गरे। सत्ता र कुर्सीका लागि छुट्टिएका अवसरवादी र गद्धारहरू सत्ताबाट बाहिरिना साथ हराउने बताए। चार वर्षअघि भएको संसदीय निर्वाचनमा पहिलो दल बनेको नेकपा एमालेले संघसहित चार वटा प्रदेशमा सरकारको नेतृत्व गरेको थियो। माओवादी केन्द्रसँग एकता गरी शक्तिशाली बनेको नेकपाको आन्तरिक विवाद र पार्टी विभाजनपछि एमालेले संघ र सबै प्रदेश सरकारको नेतृत्व गुमाएको छ। जिल्ला अध्यक्ष ताराकान्त चौधरीको अध्यक्षतामा भएको उद्भाटन कार्यक्रममा राष्ट्रिय सभा संसदीय दलका नेता तथा एमाले पोलिटव्युरो सदस्य सुमनराज प्याकुरेल, प्रदेश सभा २ का संसदीय दलका नेता सत्यनारायण मण्डल, पोलिटव्युरो सदस्यहरू ज्वालाकुमारी साह, लिलानाथ श्रेष्ठले एमालेको सरकार हटेपछि मुलुकमा सरकार नै नरहेको र सबै संवैधानिक अंगका कामहरू ठप्प भएको बताए। कार्यक्रममा, एमालेका केन्द्रीय सदस्यहरू दिवाकर देवकोटा, राजकुमार लेखी, सरीता गिरी, एमाले प्रदेश २ अध्यक्ष रामऔतार यादवले आगामी चुनावपछि एमालेको सरकार बन्ने र बाँकी रहेका विकासका कामहरू अघि बढने बताए। उपाध्यक्ष अब्दुल मजिद साकिरले स्वागत र सहसचिव अखिलेश झाले धन्यवाद ज्ञापन गरेको उद्घाटन कार्यक्रममा जमुनी मधेपुरा गाविसका पूर्व अध्यक्ष मुनीलाल खंग, सगरमाथा यातायात संघका पूर्व अध्यक्ष नुरुल होदा अन्सारी, शिक्षाप्रेमी मा यासिनलगायत एक हजार बढीले विभिन्न पार्टी परित्याग गरी एमाले प्रवेश गरे। उद्घाटन समारोहमा राष्ट्रिय जनसांस्कृतिक मञ्चका कलाकारहरूले सांस्कृति कार्यक्रममार्फत मनोरञ्जन प्रदान गरे। एमाले सप्तरी अधिवेशनको बन्दसत्र भने शनिबार अग्निसाइर कृष्ण सवरन गाउँपालिकाको सितापुरमा हुने सचिव देवनाथ यादवले जानकारी दिए। दोस्रो संविधानसभामा सप्तरी क्षेत्र नम्बर ३ बाट निर्वाचित जिल्ला अध्यक्ष ताराकान्त चौधरीलाई नै पुनः दोहोर्याउने गरी सर्वसम्मतीको प्रयास भइरहेको चर्चा छ। राजविराजमा नेकपा (एमाले) सप्तरीको जिल्ला अधिवेशनको उद्घाटन समारोह। तस्बिर : मनोहर पोखरेल।"
कजाकिस्तानमा रेल यातायात पूर्ण सञ्चालनमा,"नुरसुल्तान : कजाकिस्तानले नागरिक अशान्तिले अवरुद्ध भएको यात्रु रेल यातायात पूर्ण रूपमा सञ्चालन गरेको स्पुतनिक कजाकिस्तानका एक संवाददाताले कजाकिस्तानको राष्ट्रिय रेलवे कम्पनी टेमिर झोली (के टि जेट) लाई उद्धृत गर्दै जनाएका छन्। के टि जेट ले इन्टरनेटको पहुँच बिना टिकटहरू किन्नको लागि डिजिटल प्लेटफर्म पनि खोलेको छ। झानोजेन र अक्ताउका बासिन्दाहरूले तरल पेट्रोलियम ग्यासको मूल्यमा दुई गुणा वृद्धिको विरोध गरेपछि कजाकिस्तानमा व्यापक विरोध प्रदर्शन बएको थियो। त्यसपछि विरोध प्रदर्शन अन्य शहरहरूमा फैलियो जसको परिणामस्वरूप हिंसात्मक झडप, लुटपाट र तोडफोड भयो। राष्ट्रपति कासिमजोमार्ट तोकायेभले जनवरी १९ सम्म आपतकालीन अवस्थाको घोषणा गरेर स्थिति नियन्त्रणमा ल्याउन सामूहिक सुरक्षा सन्धि संगठन () शान्ति सेनालाई आमन्त्रित गरेका छन्।"
ओलीको साथ खोज्दै प्रधानमन्त्री देउवा,"काठमाडौं : प्रधानमन्त्री एवम् कांग्रेस सभापति शेरबहादुर देउवाले एमाले अध्यक्ष केपीशर्मा ओलीको साथ खोज्न थालेका छन्। लामो सयमसम्म संसद् अवरुद्ध बनेको र अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदनमा सत्ता गठबन्धन विभाजित बनेपछि देउवाले ओलीको साथ खोजेका हुन्। देउवा शनिबार बिहान १० बजे ओलीको निवास बालकोट पुगेर भेटवार्ता गरेका छन्। प्रधानमन्त्री देउवा संसद अवरोध खुलाउने विषयमा प्रमुख प्रतिपक्षी दलका नेता ओलीसँग छलफल भएको प्रधानमन्त्रीका प्रेस सल्लाहकार गोविन्द परियारले जानकारी दिए। देउवाओलीको भेटवार्तामा संसद्को गतिरोध, अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदन र राजनीतिक निकास लगायतका विषयमा छलफल भएको स्रोतले जनाएको छ। प्रधानमन्त्री देउवाले एमसीसीपारित गर्नुपर्ने प्रस्तावले सत्ता गठबन्धनको बैठकमा राखेपछि गठबन्धनभित्र तरंग ल्याएको छ। एमसीसीकै कारण गठबन्धनमा दरार नआओस् भनेर सरकारको न्यूनतम साझा कार्यक्रममा यो विषय समेटेको थिएन। तर, पछिल्लो समय देउवाले अमेरिकाको चाहनामा गठबन्धनका नेताहरुलाई दबाब दिएको बुझाइ गठबन्धनका अरु नेताको छ। एमालेले भने संसद्मा एमसीसी टेबल गरेर गठबन्धनको धारणा आएपछि मात्र आफ्नो धारणा सार्वजनिक गर्ने बताउँदै आएको छ। गठबन्धन आगामी चुनावसम्मै प्रचण्ड, माधवकुमार नेपालले बताउँदै आएपनि कांग्रेसका केहि नेताहरु भने निर्वाचनमा कांग्रेस एक्लै अगाडि बढ्ने धारणा राख्दै आएका छन्। ओलीले प्रतिनिधि सभा विघटन गरेर निर्वाचनको घोषणा गर्दा देउवाले खुलेर विरोध गरेका थिएनन्। नेकपाको साधारण सदस्यबाट ओलीलाई हटाएर प्रचण्ड संसदीय दलको नेता बनाएपछि प्रधानमन्त्री बन्ने प्रचण्डको तयारी थियो। तर विपक्ष दलका नेताबीच सहमति हुन नसकेपछि अन्तत : देउवालाई प्रधानमन्त्री बनाउन हस्ताक्षर संकलन गरेर राष्ट्रपति विद्यादेवी भण्डारीलाई बुझाएका थिए। सर्वोच्च अदालतको आदेशपछि भण्डारीले कांग्रेस सभापति देउवालाई प्रधानमन्त्रीमा नियुक्त गरेकी हुन्। यस अगाडि बिहीबार राष्ट्रपति भण्डारीसँगको भेटमा देउवाले ओलीसँग संसद सुचारु गर्नेबारे मध्यस्थता गरिदिन आग्रह गरेका थिए। सरकार सञ्चालन गर्न गठित राजनीतिक समन्वय समितिका संयोजक एवम् कांग्रेस नेता रामचन्द्र पौडेलले पनि ओलीलाई भेटेर संसद्को गतिरोध अन्त्य गर्न आग्रह गरेका थिए। उनले अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदन र राजनीतिक निकास दिनका लागि ओलीसँग आग्रह गरेका थिए। एमालेले निरन्तर प्रतिनिधि सभाको बैठक अवरुद्ध गरेको छ। एमालेले कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखले राजीनामा दिनुपर्ने वा १४ सांसद्लाई पदमुक्त गर्नुपर्ने सर्त अगाडि सारेका छन्। देउवा र सभामुखले बोलाएको सर्वदलीय बैठकसमेत एमालेले बहिष्कार गर्दै आएको छ। ओलीलाई भेट्न प्रधानमन्त्री देउवा बालकोट जाँदै प्रधानमन्त्री देउवा र ओलीबीच बालकोटमा भेटवार्ता जारी तस्बिरमा प्रधानमन्त्री देउवा र ओली"
नारायणकाजी श्रेष्ठलाई कोरोना संक्रमण,"काठमाडौं : नेकपा माओवादी केन्द्रका नेता नारायणकाजी श्रेष्ठलाई कोरोना संक्रमण भएको छ। पीसीआर विधिबाट परीक्षण गर्दा श्रेष्ठलाई कोरोना पुष्टि भएको हो। उनले आफूलाई संक्रमण देखिएपछि हाल होमआइसोलेसनमा रहेको बताएका छन्। आफूसँग प्रत्यक्ष सम्पर्कमा आएका सबैले सावधानी अपनाउन पनि उनले सामाजिक सञ्जाल फेसबुकमार्फत अनुरोध गरेका छन्। 'परीक्षणमा मलाई कोरोना संक्रमण देखिएकोले म होम आइसोलेसनमा छु। कम्तिमा १४ दिन आइसोलेसनमा नै रहनेछु', उनले भनेका छन्, 'हालसालै मसंग प्रत्यक्ष सम्पर्कमा रहनुभएका सबैलाई आबश्यक सावधानी अपनाउन विनम्रतापुर्वक अनुरोध गर्दछु। नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई पनि कोरोना संक्रमण भएको छ।' प्रचण्डलाई कोरोना संक्रमण"
नेपाल इन्भेष्टमेन्ट बैंकको सचेतनामुलक कार्यक्रम,काठमाडौं : नेपाल इन्भेष्टमेन्ट बैंक लिमिटेडको पूर्ण स्वामित्वमा रहेको एनआईबीएल एस क्यापिटल लिमिटेडको आयोजनामा एक अन्तक्रिया तथा लगानी सचेतनामुलक कार्यक्रम सचांलन भएको छ। उक्त कार्यक्रममा एनआईबीएल एस क्यापिटल लिमिटेडका सहायक महाप्रबन्धक श्री सचिन्द्र ढुंगाना तथा कम्पनीका अन्य पदाधिकारीहरुले स्थानिय लगानीकर्ताहरुका विभिन्न जिज्ञासाहरुको सम्बोधन गर्नुका साथै समस्त धितोपत्र बजारको विभिन्न आयामहरुको बारेमा छलफल भएको छ। कम्पनीले संस्थागत सामाजिक उत्तरदायित्व अन्तर्गत मिति २०७८०९२३ गते प्रदेश स्तरमा लगानीकर्ता सचेतना अभिवृद्घि कार्यक्रम गर्ने सिलसिलामा प्रदेश नं २ वीरगञ्जमा एक अन्तरक्रिया कार्यक्रम आयोजना गरेको छ। उक्त कार्यक्रममा लगानीकर्ताको उत्साहजनक सहभागिता हुनुका साथै विभिन्न सल्लाह सुझावसमेत प्रदान गरेका छन्। यस अघि यस्तै अन्तरक्रिया कार्यक्रम सुदुरपश्चिम प्रदेशको धनगढीमा र लुम्बीनी प्रदेशको नेपालगञ्जमा पनि सम्पन्न भएको थियो।
एमाले जिल्ला अधिवेशन : नयाँ नेतृत्व चयन गर्न बन्दसत्र जारी,"काठमाडौं : नेकपा एमालेको जिल्ला अधिवेशनको बन्दसत्र जारी रहेको छ। शुक्रबार उद्घाटन सत्र गरेको एमालेको बन्दसत्रबाट जिल्लाजिल्लाबाट नयाँ नेतृत्व छनोट गर्दैछ। केही जिल्लामा शुक्रबारबाटै बन्दसत्र सुरु भएको छ भने कतिपय जिल्लामा शनिबार बिहानबाट बन्दसत्र सुरु गरिएको छ। शुक्रबार एमालेका ६१ जिल्लामा सुरु भएको अधिवेशनलाई अध्यक्ष केपी शर्मा ओलीले पार्टी केन्द्रीय कार्यालयको एक्सन रूमबाट भर्चुअल सम्बोधन गरेका थिए। मौसम र आन्तरिक तयारीका कारण आज अधिवेशन हुन नसकेका १६ जिल्लामा छिट्टै अधिवेशनहरू हुने बताइएको छ। एमालेले सकेसम्म सर्वसम्मत नेतृत्व चयन गर्न सर्कूलर जारी गरेको छ। एमाले संगठन विभाग प्रमुखमा खगराज अधिकारीले एमालेको जिल्ला कमिटी अध्यक्षसहित पदाधिकारी हुनका लागि कम्तीमा दुई कार्यकाल जिल्ला कमिटीमा काम गरिसकेको वा एक कार्यकाल सचिवालय सदस्य भएको हुनुपर्ने जानकारी दिए। जिल्ला कमिटी सदस्य बन्न जिल्ला विभाग वा एक तह मुनिको कमिटीमा एक कार्यकाल पूरा गरेको हुनुपर्ने मापदण्ड बनाइएको छ । अधिकारीले नेकपा र नेकपा (एमाले)कार्यकाल भएर दुई कार्यकाल गणना गरेर सकेसम्म सहमतिमै नेतृत्व निर्माणमा एकजुट हुन आह्वान गरेका छन्। बन्दसत्रले एमालेको नयाँ नेतृत्व चयन गर्छ। जिल्लामा सर्वसम्मत रुपमा नेतत्व चयनको प्रयास हुन्छ। सर्वसम्मत हुन नसकेमा मात्रै निर्वाचनको विधि अवलम्बन गरिन्छ।एमाले रामेछाप प्रचारविभाग प्रमुख प्रकाशकुमार कार्कीले भने, नेकपा एमालेको समृद्ध नेपाल, सुखी नेपालीको नारालाई पूरा गर्ने, देश विकासलाई जनतामार्फत जोड्ने र निकास दिने नेतृत्व आउँछ। जनताको आवश्यकता र मर्मलाई बुझ्ने, जिम्मेवारी इमान्दारिताको साथ पूरा गर्ने उर्जाशिल नेतृत्व आउँछ। यस अगाडि एमालेले प्राय: पालिका र वडा अधिवेशनबाट पनि नेतृत्व सर्वसम्मत रुपमा चयन गरेको थियो। जिल्ला अधिवेशनले नयाँ नेतृत्व छनोट गर्ने भएकाले नेताहरु आन्तरिक तयारीमा जुटेका छन्। नेतृत्वको आंकाक्षीहरुले आफूलाई सहयोग गर्न आग्रह गरिरहेका छन्। एमालेको विधान अनुसार जिल्ला कमिटी आफ्नो कार्यक्षेत्रभित्र पार्टीको मुख्य कार्यकारी संस्था हो। जिल्ला अधिवेशनले अध्यक्ष १, उपाध्यक्ष १, सचिव १, उपसचिव २ र उपधारा ३मा उल्लिखित अधिकतम् संख्यामा नबढ्ने गरी सदस्यहरू रहेको जिल्ला कमिटी निर्वाचन गर्नेछ। जिल्ला मातहतका पालिका इलाका कमिटीका अध्यक्षहरू जिल्ला कमिटीका पदेन सदस्य हुनेछन्। जिल्ला कमिटीको आधार संख्या ५० हुनेछ। यो संख्यामा जिल्ला अन्तर्गतका प्रतिनिधिसभाको प्रत्येक निर्वाचन क्षेत्र बराबर १५ का दरले कायम हुने संख्या थप गर्न सकिनेछ। तर जिल्ला कमिटीको अधिकतम् संख्या १५१ र विशेष जिल्ला कमिटीको अधिकतम् सदस्य संख्या ६५ भन्दा बढी हुनेछैन। जिल्ला कमिटीमा कम्तीमा एक तिहाइ महिलासहित जिल्लाको विविधता प्रतिविम्बित हुने गरी समावेशीकरण गरिनेछ।"
प्रचण्डलाई बधाई दिन पुगेका अधिकांश नेतालाई कोरोना संक्रमण,"काठमाडौं : नेकपा माओवादी केन्द्रको अध्यक्षमा सर्वसम्मत भएपछि पुष्पकमल दाहाल 'प्रचण्ड'लाई बधाई दिन गएका अधिकांश नेता तथा कार्यकर्तालाई कोरोना भाइरस संक्रमण भएको छ। आठौं महाधिवेशनमा सहभागि भएपछि पार्टी केन्द्रीय कार्यालयमा कार्यरत कर्मचारी र माओवादीका शीर्ष नेतामा कोरोना संक्रमण देखिएको हो। पार्टी केन्द्रीय कार्यालयमा कार्यरत कर्मचारी र नेताहरुमा संक्रमण पुष्टि भएपछि पौष २५ गते बोलाइएको माओवादीको केन्द्रीय कमिटी बैठक स्थगित भएको थियो। कोरानाको लक्षण देखिएपछि उनीहरुले पीसीआर विधिबाट परीक्षण गर्दा कोरोना भाइरस पुष्टि भएको थियो। केहि दिनदेखि प्रचण्डको स्वास्थ्यमा असहजता देखिएपछि शुक्रबार बेलुका पीसीआर विधिबाट परीक्षण गर्दा प्रचण्डलाईसमेत कोरोना पुष्टि भएको उनकी छोरी गंगा दाहालले जानकारी दिइन्। प्रचण्ड हाल खुमलटारस्थित आफ्नै निवासमा स्वास्थ्यलाभ गरिरहेका छन्। प्रचण्ड शुक्रबार राजनीतिक समन्वय समितिको बैठकमा समेत सहभागि भएका थिए। यसैगरी माओवादी केन्द्रका नेता नारायणकाजी श्रेष्ठ, प्रचण्डका स्वकीय सचिव रमेश मल्ललगायतलाई पनि कोरोना संक्रमण भएको छ। प्रचण्डलाई बधाई दिन पुगेका वाइसिएल इन्चार्ज रामप्रसाद सापकोटा 'दीपशिखा', वाइसिएल अध्यक्ष सुमन देवकोटा, सहसंयोजक सुवोध शेर्पालीलगायत अधिकांश नेता कार्यकर्ता संक्रमित भएका छन् । कोरोनाको लक्षण देखिएपछि सामाजिक सञ्जालमा उनीहरुले मौसमी फ्लूले सताएको र फोन सम्वाद र भेटघाटको लागि असमर्थ भएको जनाएका छन्। कतिपयले पार्टीको आठौं राष्ट्रिय महाधिवेशन लगत्तै कोरोनाको लक्षण देखिएको र परीक्षण गराउँदा पुष्टि भएको जानकारी गराएका छन्। प्रचण्डलाई कोरोना संक्रमण नारायणकाजी श्रेष्ठलाई कोरोना संक्रमण प्रचण्डका स्वकीय सचिवलाई पनि कोरोना संक्रमण"
एमाले दाङका अध्यक्षमा हुकुमबहादुर बस्नेत चयन,"दाङ : नेकपा एमाले दाङको अध्यक्षमा हुकुमबहादुर बस्नेत चयन भएका छन्। बस्नेत १३ औं जिल्ला अधिवेशनबाट सर्वसम्मत जिल्ला अध्यक्ष चयन गरिएका हुन्। राति अबेरसम्म चलेको बन्द सत्रले बस्नेतलाई सर्बसम्मत रुपमा अध्यक्ष बनाएको हो। बस्नेत तुलसीपुर उपमहानगरपालिका वडा नं १२ का स्थायी बासिन्दा हुन्। बस्नेत यसअघि पार्टीको जिल्ला उपाध्यक्षको जिम्मेवारीमा थिए। पार्टी विभाजन हुँदा उनले अध्यक्षको जिम्मेवारी पनि सम्हालेका थिए। त्यस्तै उपाध्यक्षमा जिल्ला उपाध्यक्षमा राममणी पाण्डे, सचिव मनोहर बुढाथोकी, उपसचिव कृष्ण भुसाल र हिरा देवी पुन चयन गरिएका छन्। तीन वर्षे कार्यकालका लागि एमाले जिल्ला कमिटी १२१ सदस्यको निर्माण गरिएको छ।"
प्रचण्डलाई कोरोना संक्रमण,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई कोरोना संक्रमण भएको छ। शुक्रबार बेलुका पीसीआर विधिबाट परीक्षण गर्दा प्रचण्डलाई कोरोना पुष्टि भएको प्रचण्डकी छोरी एवम् स्वकीय सचिव गंगा दाहालले जानकारी दिइन्। केहि दिनदेखि प्रचण्डको स्वास्थ्यमा असहजता देखिएको थियो। उनी हाल खुमलटारस्थित आफ्नै निवासमा स्वास्थ्यलाभ गरिरहेका छन्। उहाँ अहिले आफ्नै निवासमा स्वास्थ्यलाभ गरिरहनु भएको र स्वास्थ्य अवस्था सामान्य छ। यो बीचमा उहाँको सम्पर्कमा रहनु भएका सबैले सतर्कता अपनाउनुहुन अनुरोध गर्दछौं।भनिन्, डाक्टरको सल्लाह अनुसार आइसोलेशनमा बस्नुपर्ने भएकोले पूर्वनिर्धारित सम्पुर्ण कार्यक्रमहरु स्थगित गरिएको जानकारी गरॉउदछौं। यसैगरी नेकपा (माओवादी केन्द्र)का नेता नारायणकाजी श्रेष्ठलाई पनि कोरोना संक्रमण पुष्टि भएको छ। यस अगाडि पार्टी केन्द्रीय कार्यालयमा कार्यरत कर्मचारीमा कोरोना संक्रमण देखिएपछि पौष २५ गते बोलाइएको केन्द्रीय कमिटी बैठक स्थगित भएको थियो।"
एकीकरणका नाममा घुस्ने र एमाले कब्जा गर्ने प्रचण्डको नीति थियो,"प्रचण्डसँग गोप्यरुपमा पार्टी एकताको सहमति गरेकै साँझ आफूलाई शक्तिकेन्द्रबाट फोन आएको बताउँछन्, एमाले अध्यक्ष केपी शर्मा ओली । तपाईले सहमति त गर्नुभयो, तर एकता अघि बढ्दैन, फोनमा आफूलाई यस्तो भनिएको जानकारी दिदैं ओली भन्छन्, नभन्दै प्रचण्डले त्यही गरे । एकताको सहमति गरेपनि आफ्नो नेतृत्वमा सरकार बन्न नदिन प्रचण्ड लागेपछि आफूले आँखा चिम्लेर ५ बुंदे सहमतिमा हस्ताक्षर गरेको ओलीले बताए । त्यसपछि एमालेकै नेताहरुको साथ लिएर प्रचण्ड पार्टी कब्जाको नीतिमा अघि बढेको ओलीको आरोप छ । त्यसबीचमा, आफ्नाविरुद्ध एकगठ्ठा भएका माधव नेपाल, झलनाथ खनाल, वामदेव गौतमलाई गुमराहमा पारेर प्रचण्डले आफूसँग गोप्य सहमति गरेको ओलीको दाबी छ । उक्त सम्झौताको एक प्रति आफूसँग र एकप्रति प्रचण्डसँग रहेको जानकारी दिँदै ओली भन्छन्,प्रचण्डले सार्वजनिक नगरे त्यतिबेला गोप्य रुपमा राखिएका मान्छेहरुले सहमति सार्वजनिक गर्न सक्छन् । तत्कालीन नेकपाको एकता भंग, राष्ट्रिय राजनीतिका अल्झन, संसदको गतिरोध, लथालिङ्गमा पुगेको न्यायालय लगायतका विषयमा एमाले अध्यक्ष ओलीसँग अन्नपूर्णकर्मी अखण्ड भण्डारी र नरेन्द्र साउदले गरेको कुराकानी : दसौं महाधिवेशनबाट पार्टीको नेतृत्व तपाईंको काँधमा पुनः आइपुगेको छ। पार्टीलाई नयाँ ढंगले कसरी अघि बढाउन चाहनु भएको छ ? सबैभन्दा पहिले, पार्टी किन चाहियो भन्ने कुरा बुझ्नुपर्यो। देशमा सकारात्मक परिवर्तन ल्याउन, विकसित र समृद्ध देश बनाउन पार्टी चाहिन्छ। हाम्रा प्रयासहरू संगठित हुनुपर्यो। संगठित प्रयासलाई नेतृत्व गर्न पार्टी चाहिन्छ। पार्टी कसरी बन्छ त भन्दा उद्देश्यहरू, विचारहरू अंगीकार गर्नुपर्यो। विचारहरू धागोमा उनिएपछि त्यो माला चाहिँ पार्टी बन्छ। किनभने व्यक्तिव्यक्तिहरू संगठित भएर समूह बन्ने हो, पार्टी बन्ने हो। संस्था पनि यसरी नै बन्ने हो। मैले विचारमा आधारित, गन्तव्यतिर स्पष्ट र उन्मुख मात्र नभई त्यसमा पुग्ने सही बाटो निक्र्योल गर्दै चलायमान भएको पार्टी बनाउने हो। अनुशासित, कर्तव्यबोध एवं जिम्मेवारीबोध गरेको र उत्तरदायित्व लिएको पार्टी बनाउने हो। समृद्ध नेपाल सुखी नेपालीको रोडम्याप भन्दै आउनुभएको छ, त्यहाँ पुग्ने दिन कहिले आउँछ ? रातारात पुग्छ म भन्दिनँ। राष्ट्र निर्माणको कुरा हो यो। रोम पनि एक दिनमा बनेको थिएन। शताब्दीऔं लागेको थियो। आजको समय अत्यन्त तीव्र विकासको समय हो, साधनस्रोत पर्याप्त छ। त्यसैले छिटो गर्न सक्छौं। राम्रो गर्न सक्छौं। बलियो गर्न सक्छौं। आकर्षक बनाउन सक्छौं। हिजोको भन्दा। यी सुविधायुक्त समयमा मानवीय श्रमशक्ति कम लाग्ने, मेसिनको प्रयोग गर्न सकिने र प्रविधिको पनि प्रयोग हुने भएकाले छिटो र अप्ठ्यारो काम पनि सजिलोसँग गर्न सक्छौं। समृद्ध नेपाल सुखी नेपाली नारामै सबैको सहमति देखिँदैन नि ? कतिपय मान्छेहरू हामीले भन्ने गरेको समृद्ध नेपाल, सुखी नेपालीको नारा त्यति बुझ्दैनन्। हामीले एउटा नारा दियौं, अब त्यो काट्न सकिने नारा छैन। तर, केहीलाई बोक्न मन लाग्दैन। किनकि, उनीहरूको चित्त सानो छ। हाम्रो नारालाई केही यताउति पारेर सम्पन्न नेपाल, सम्मानित नेपाली भनेर नारा दिन खोजे। यो बेग्लै हो, यो फरक हो, भन्नुपर्ने बाध्यतामा छन्। नारा नै मान्नु नपर्ने कारण के रहेछ ? डार्बिन पनि नेपाली हुन्थे भने उनको सिद्धान्त नेपालीले मान्दैनथे। आइन्सटाइनको सिद्धान्त पनि नेपालीले मान्दैनथे ती नेपाली हुन्थे भने। उनीहरू विदेशी भएको हुनाले मान्छन्। हाम्रा विद्वानहरूले, आर्यभट्टले छैटौं शताब्दीमा नै विज्ञानका थुप्रै सिद्धान्तहरू आविष्कार गरेका थिए। उनीहरूले खगोल, गणित र ज्ञानका सन्दर्भमा असाधारण आविष्कार गरेका थिए। यही भूभागको भएको हुनाले उनीहरूलाई मान्न हामीलाई गाहे छ। हाम्रा विद्वानहरूले पत्ता लगाएको एक हजार वर्षपछि बल्ल हामीले सूर्यको वरिपरि पृथ्वी घुम्छ भन्ने कुरा मान्यौं। भाष्कराचार्य द्वितीयले पत्ता लगाएको पाँच सय वर्षपछि न्युटनले गुरुत्वाकर्षणसम्बन्धी नियम पत्ता लगाए। न्युटनले भनेपछि ए अँ भन्दै हामीले मान्यौं। तर, छैटौं शताब्दीको आर्यभट्टले ग्राइभेटेसन पत्ता लगाए भन्ने कुरा हाम्रा कोर्सका कुनै किताबमा उल्लेख गरेनौं। यदि विदेशी कसैले समृद्ध नेपाल, सुखी नेपाली बनाओ बाबुहरू भनिदिएको भए, हामीले एकदम मान्थ्यौं क्या। सबै पार्टीले सर्वसम्मतिले मान्थ्यौं। तर यहाँ, नेपालीले भन्यो। नेपालीले भनेपछि समृद्ध नेपाल, सुखी नेपाली पनि हुनुहुन्छ र ? त्यो गलत छ। त्यसकारण सम्पन्न नेपाल, सम्मानित नेपाली हुनुपर्छ भन्नेतिर केही मान्छेहरू लागे। त्यसरी तर्किनुपर्ने कारण के त ? एउटा कथा सुनाउँछु। एउटा मान्छे, नचाहिने काम मात्रै गर्ने रहेछ। राम्रो हुन्छ, पुण्य कर्म हुन्छ भन्यो कि, त्यो गर्दै नगर्ने। एकपटक त्यो मान्छे साह्रै बिरामी परेछ। बित्ने नै अवस्था आएपछि त्यो मान्छेलाई एकपटक भगवान्को नामसम्म लिन लगाउनुपर्यो भनेर उसका अभिभावकले सल्लाह गरेछन्। त्यसो भयो भने वैतरणी पार तथ्र्यो कि ? उसका पाप कट्थे कि ? भन्नेमा अभिभावक थिए। उनीहरूले, काँक्रो खान लगाउने जुक्ति निकाले। उसको मुखबाट हरियो काँक्रो भन्ने शब्द उच्चारण गर्न लगाइयो भने हरि शब्द त आउँछ भन्नेमा अभिभावक थिए। बाबु कस्तो काँक्रो खान्छस् ? भनेर सोधे। उसले कांँक्रो खान्छु मात्रै भन्छ। कस्तो ? भन्यो कि हरियो त भन्दै नभन्ने। अभिभावकले धेरै नै कर गरेपछि उसले भनेछ , फुस्रो काँक्रो। जे जति गर्दा पनि हरियो भन्नै मानेन। किनकि, त्यहाँ हरि आउँथ्यो। हाम्रो मानसिकता ठ्याक्कै यस्तो छ। समृद्ध नेपाल, सुखी नेपाली भन्न तयार छैनन्। तपाईंले कामलाई भन्दा नारालाई प्राथमिकता दिएकाले हो कि ? पहिलोपटक म प्रधानमन्त्री हुँदा ५० करोड सदरमुकामलाई बजेट छुट्ट्याउन लगाएँ। सहरीकरण र नगरपालिकाको विकासका लागि करोडौंको बजेट छुट्ट्याई दिएपछि सहरहरू बेग्लै बने। राजमार्गबाट मुख्य सहर र दक्षिणमा रहेका सदरमुकामसम्म ६ लेनका बाटाहरू बने। अहिले, नेपालगन्ज हेर्नुहोस् त, हिजोको फोहोर र आज कस्तो छ ? भैरहवा हेर्नुहोस् त, कस्तो फोहोर सहर, आज कस्तो छ ? त्यहाँ त मान्छे रमाउँदैनथे, लामखुट्टे मात्र रमाउँथे। अहिले त मान्छे रमाउने भएका छन्। पर्यटकीय र रमणीय स्थानका रूपमा परिणत भएका छन्। यी नमुना सहर बनेका छन्। विकासका लागि सबैभन्दा पहिले मान्छेको चेतना र अवधारणामा परिवर्तन आउनुपर्यो। अनि, मात्र विकास हुन सक्छ। यही कुरा अहिलेका शासकहरू बुझ्दैनन्। त्यो काम गर्न त फेरि सत्तामै पुग्नु पर्यो ? पार्टी विभाजन भएको छ, यसले दक्खल पुर्याउँदैन ? तपाईंले पार्टी विभाजन, पार्टी फुट भएको छ, भन्नुभयो। त्यस्तो होइन। नेकपा एमाले र माओवादी केन्द्रबीच एकता भएको थियो। दुईमध्ये प्रचण्ड एउटा अध्यक्ष थिए। अर्थात्, दोस्र्रो अध्यक्ष। कम्युनिस्ट आन्दोलनलाई जोगाएर अध्यक्ष हुने र प्रधानमन्त्री हुने मौका उनलाई थियो। संसद्मा ६४ प्रतिशतको स्थितिमा पार्टी थियो। ७ मध्ये ६ वटा प्रदेशमा पार्टीकै नेतृत्वमा सरकार बनेका थिए। केन्द्रमा अत्यन्त मजबुत सरकार पनि थियो। जे भन्यो, त्यही हुन्थ्यो। तर प्रचण्डले के नीति लिए भन्दा, पार्टी एकीकरण नहोस् र आफूले एमाले कब्जा गर्न सकियोस्। एकीकरणका नाममा घुस्ने र कब्जा गर्ने उनको नीति थियो। प्रचण्डले आफूलाई म त मदन भण्डारी भइसकेको थिएँ भन्छन्। अभिनय गरेर मदन भण्डारी हुन्छ र ? विचारले हुनुपर्यो नि। ओलीजीले मलाई पचाउनु भएन, भन्नुहुन्थ्यो। कसले पचायो, पचाएनले के हुन्छ ? मदन भण्डारी हुन कसले रोक्या छ र ? अधैर्य, असहिष्णुता, ईष्र्याभाव, स्वार्थपूर्तिको हतारोले उनमा सधैं छटपटी रह्यो। पार्टी र कमिटी एकीकृत हुनै दिएनन्। पार्टीलाई गतिशील हुनै दिएनन्। न कहीँ अधिवेशन हुन दिए, न कहीँ एकता हुन दिए। उनले एमालेलाई प्यारालाइज गरिदिए। नेकपा पनि प्यारालाइज गरिदिए। असैह्य नै भएपछि उनले ऋषि कट्टेललाई नै पार्टीको मान्यता दिनुपर्यो भनेर अदालतसँग पनि भनेका थिए। गत वर्षको असारमा उनले, आफ्नै पार्टी लिएर फर्किन्छु। मैले यहाँ कब्जा गर्न खोजेको, तर कब्जा गर्ने छाँट छैन। मलाई त कमजोर पारिदिन्छन् कि क्या हो, यहाँबाट भाग्छु, भन्या थिए। अनि तपाईंले के भन्नुभयो ? अदालतमा रहेको त्यो मुद्दा के हुन्छ, के हुन्छ भन्ने भएपछि प्रचण्डले मसँग अर्को एउटा सम्झौता पनि गरेका थिए। त्यो सम्झौताको उनले पनि चर्चा गरेका छैनन्, मैले पनि अहिलेसम्म चर्चा गर्या छैन। तर, अहिले म भन्छु, उनले मसँग सम्झौता गरेका थिए। त्यसको एक प्रति प्रचण्डसँग छ, एक प्रति कागज मसँग छ। उनलाई साथ दिने माधव नेपाल, झलनाथ खनाल, वामदेवहरू सबैलाई बेवकुफ बनाएर, छक्याएर प्रचण्डले मसँग सम्झौता गरेका थिए। पछि, त, ह्या, सम्झौताका पछि लाग्नुपर्ने कुनै कारण छैन, माधव, झलनाथ, वामदेव, यिनीहरू भएपछि पार्टी कब्जै गर्न सकिने रहेछ भन्ने प्रचण्डलाई लाग्यो। केपी ओलीलाई पार्टीको साधारण सदस्यैबाटै हटाउने, सडकमा फालिदिने र ओली रुँदै हिँड्छन्। अनि, नरिवल, सुपारीको पातको टपरी लिएर भीख माग्दै सडकमा पुर्याइदिने भन्ने लाग्यो। केपी ओलीलाई प्रधानमन्त्रीबाट लात हानेर निकालिदिने, पार्टी अध्यक्ष त के, सदस्यबाटै निकालिदिने, यस्ता मिठामिठा सपना देखे। यिनीहरू मुख च्वापच्वाप पारेर निदाउन थाले। त्यो सपनाले बिगारेर यिनीहरू मेराविरुद्ध लागे। कसरी निकाल्नेभन्दा आरोपपत्र बनाउन लागे। जुन, आरोपको घनले हानेपछि केपी ओली कच्याककुचुक होस्। यस अन्डालाई यस्तो घनले हान्ने कि त्यसको चिनोबानो नरहोस् भनेर आरोपहरूको घन तयार गर्न लागे। त्यतिबेला, मैले आन्दोलन बचाऔं, सरकार बचाऔं भनेर आग्रह गरेँ। तर, यिनीहरूमा अहंकार चढ्या थियो। उनीहरू भित्र दानवप्रेत बनेर पस्या थियो। हेर्दाहेर्दै लामालामा दाँत निस्क्या थिए। आँखा राताराता भएका थिए। स्वरूपमा स्वाट्टै परिवर्तन भएर कालो अनुहार बनेको थियो। मानवीय दिमाग शैतानी दिमागमा परिणत भएको थियो। भूतको फिल्ममा जस्तै स्वार्थको भूतभित्र पसेर यिनीहरू हिंस्रक भएर आए। उनीहरूले कम्युनिस्ट आन्दोलनको भविष्य, देश र जनता केही पनि देखेनन्। कम्युनिस्ट आन्दोलन सिध्याउनुपर्छ भनेर उनीहरूका बोसहरूले ह्विप जारी गरेका थिए। उनीहरू भित्र प्रेत हालिदिएर ह्विप जारी गरिएको थियो। बञ्चरो काँधमा बोकेर उनीहरू कम्युनिस्ट पार्टीका टाउकोमा हान्न कुदे। अनि, प्रचण्ड एउटा चोइटो लिएर गए। तपाईंले बोस भन्नुभयो, कसलाई भन्न खोज्नु भएको हो ? प्रचण्डजीलाई र माधव नेपालाई सोध्नुहोस्। प्रचण्डले नोकरसँग कुरा गर्दिनँ, मालिकसँग मात्र कुरा गर्छु भन्थे। को हो, मालिक ? भने भै गो नि। अघि प्रचण्ड र तपाईंबीचको गोप्य सम्झौताको कुरा खोल्छु भन्नुभयो तर, खुलाउनु भएन नि ? मैले त्यत्ति भनें। कुरा गर्दागर्दै भनिहालें। अब, प्रचण्डजीलाई सोध्नुहोस् न। अलिकति खुलाउन मिल्छ कि ? मेरो स्वभाव कस्तो छ भने नि, अस्ति ज्ञानेन्द्रसँगको एउटा एग्रिमेन्ट को कुरा गरिदिएँ। प्रचण्डले प्रमाणित गर्नुहोस्, हैन भने माफी माग्नुहोस्, भन्नुभयो। भोलिपल्टदेखि त सम्झौता गर्न मलाई पठाइएको थियो, ड्राफ्ट गर्ने म हुँ भन्ने मान्छे टेलिभिजनमा फटाफट निस्के। मैले कहिल्यै नदेख्या, नचिन्या, उहिलेउहिले देख्या, मान्छेहरू सन्देश लिएर जाने मै हुँ भन्दै निस्किए। अब, प्रचण्डजीले तिनीहरूसँग बहस गरुन् न। तिनीहरूलाई प्रमाणित गर, भन्नुहोस् न। उनीहरूले, ठोके त टेलिभिजनमा गएर। १८ गते राति १ बजे नै सम्झौता भएको हो भनेर टेलिभिजनमा भनिसके त, मान्छेहरूले। अब, मैले कुरा गर्दागर्दै फ्याट्ट सम्झौताको कुरा भनिहालें। यो कुरा प्र्रचण्डजीले पनि भन्नु भएको छैन, मैले पनि भन्या थिएन। यसभन्दा बढी केही पनि भन्दिनँ। कागज नै देखाउनुहुन्छ कि जस्तो लाग्यो थियो त ? किन देखाउने ? प्रचण्डजीले खोज्नुभयो भने उहाँले आफ्नै खल्तीबाट निकाले हुन्छ। अरू कोसँग छ, ल्याऊ भन्यो भने अरू मान्छेले पनि देखाउन सक्छन्। उहाँ र मैले सम्झौता गर्दा अरू मान्छे पनि थिए। गोप्य मान्छे पनि थिए। ती कोको थिए, आफैं जानुन्। नभए, तिनले निकाल्छन् नि। के विषयसँग सम्बन्धित थियो, त्यो सम्झौता ? के थियो, के थियो ? अहिले यसभन्दा बढी नभनौं। प्रचण्डलाई अघि चोइटो लिएर गएको भन्नुभयो, कसरी ? पार्टी फुट्या होइन। प्रचण्डले फुटाउन खोज्नुभयो, तर चोइटो लिएर जानुभयो। त्यस चोइटोलाई मैले अलिअलि गर्दै पार्टीमा फर्काउँदैछु। किनकि पार्टी त एकीकृत भएको थियो, प्रचण्डले पो बदमासी गर्नु भएको हो। मेरो दल र अरू नेताहरूले बदमासी गर्या होइन। खान पाएका केही नेताहरू थालमा भात छइञ्जेलसम्म उहाँसँग रहन्छन्। किनकि अहिले, तिनका थालमा भात छंँदैछ। सुविधासहुलियत हुँदाहुँदै प्रचण्डजीलाई किन छोड्नु त ? प्रचण्डजी जबसम्म लैनो हुनुहुन्छ, अथवा बकेर्नासम्म भए पनि अलिअलि त आउँछ नि। अलिअलि जबसम्म आउँछ, पाडालेबाच्छाले छोड्या हुन्छ र माउ ? प्रचण्डजीबाट अलिअलि दूध आउञ्जेल केही मान्छेले छोड्दैनन्। बाँकीले त पर्खिनुपर्ने केही कारण छैन। प्रचण्डजीलाई देखिसके, चिनिसके, भोगिसके, मान्छेहरूले। त्यही भएर उहाँले एउटा चोइटो लिएर जानुभयो, त्यो चोइटो मात्रै हो। आम नेताकार्यकर्ता पार्टीमा फर्किंदैछन्। नेताकार्यकर्ताले एकीकरणको प्रक्रिया अघि बढाएका छन्। उहाँको पार्टीका केही नेता मात्रै एमालेमा रोकिनु भएको हो, चोइटो कसरी भन्ने ? रामबहादुर थापा, यतै देख्नु भएको छ। लेखराज भट्ट, टोपबहादुर रायमाझी, मणि थापा, प्रभु साह, गौरीशंकर चौधरी, दावा तामाङ, ज्वाला साह यतै देख्नु भएको छ। अरू अनेक नेताहरू त यतै हुनुहुन्छ। उहाँको पार्टी सर्लक्कै गयो त ? गएन भने, चोइटो न गयो। माधव नेपालको फुट नि ? माधव नेपालले पार्टीलाई धेरै ध्वस्त पार्न खोजे। उनको कर्तव्य नै कम्युनिस्ट आन्दोलन ध्वस्त पार्नु थियो। उनलाई त्यसकै लागि खटाइएको थियो। पार्टीको प्रमुख हुँदा उनले के गरे ? मदन भण्डारीले निर्माण गरेर प्रमुख पार्टीको हैसियतमा पुर्याएको पार्टीलाई कहाँ पुर्याए ? पहिलो संविधानसभामा २ सय ४० स्थानका लागि भएको निर्वाचनमा पार्टीलाई ३३ सिटमा खुम्च्याए। प्रमुख पार्टीको हैसियतलाई १३१४ प्रतिशतमा झारे। पार्टी त्यहाँ पुगेपछि, अब मेरो काम सकियो है, भनेर राजीनामा दिएर हिँडे। पार्टी चलाउन मैले सकिनँ, मैले सक्ने रहेनछु भनेर राजीनामा गरेर हिँडेका होइनन् ? अनि, फेरि मबिना कसरी पार्टी चल्छ भनेर रडाको गर्न थाले। तर, तपाईंहरूले नै पछि माधव नेपाललाई प्रधानमन्त्री बनाउनुभएको होइन ? माधव नेपाल कसरी प्रधानमन्त्री बने, म भन्न चाहन्नँ। कहाँबाट बने त्यो पनि भन्न चाहन्न। दुईदुई ठाउँबाट हारेपछि कुन नैतिकताले संविधानसभामा आए ? कसले ल्यायो ? एमालेको प्रस्ताव त थिएन। संसद्मा उनलाई ल्याउने प्रचण्डको प्रस्ताव थियो। जसले प्रत्यक्षतर्फ आधा सिट (अर्थात् २ सय ४० मा १ सय २० सिट जित्या थियो) त्यो पार्टीको नेताले माधव नेपाल नभई संविधानसभा हुँदैन, कसको आदेशमा भन्यो होला ? कसको आदेशमा ल्यायो होला ? पछि, त्यही आदेशवालाले प्रचण्डलाई सेनामा गुलेली चला भन्यो, अरिंगालको गोलामा गुलेली हान भनेर सिकाइदियो, प्रचण्डले प्याट्ट हानिदिए। अब, टोकेर सिध्याउने भयो, राजीनामा गर भन्यो। प्रचण्डले राजीनामा गरे। जसको प्रस्तावमा माधव नेपाल संसद्मा आएका थिए, उनैलाई हटाउने प्रस्तावक बने। प्रचण्डलाई हटाएर आफू प्रधानमन्त्री हुने बाटोमा लागे। प्रचण्डले संसद्मा रुँदै भने, कल्पवृक्ष भन्ठानेर ल्याएको त विषवृक्ष परेछ। विषवृक्ष त प्रचण्डले त्यतिबेलै देख्या हो। तर पछि, विषवृक्षको प्रयोग गरेर प्रचण्डले एमाले फुटाउन काम लाग्छ कि भनेर प्रयास गरे। एमाले फुटेन, चोइटियो। लागेपुगेसम्म त एमाले ध्वस्तै पार्न खोजेकै हुन्, यिनीहरूले। केपी ओलीलाई त पुस ९ गते पार्टीको साधारण सदस्यबाटै निकालेका हुन् नि। आँट पनि कत्रो क्या। जसले ध्वस्त भएका बेला आन्दोलन गरेर पार्टीलाई यहाँसम्म ल्यायो, त्यही केपी ओलीलाई अध्यक्षबाट निकाल्ने ? अध्यक्षबाट मात्र भए त ठिकै हुन्थ्यो, साधारण सदस्य नै नरहने गरी, आजैको मितिबाट लागू हुने गरी ओलीलाई हटाउने परमादेश। कत्रो परमादेश हो त्यो ? प्रचण्ड, माधव, वामदेव, झलनाथ मिले, अनि गल्लीबाट परमादेश जारी गरे। अध्यक्षलाई थाहै छैन। अर्को परमादेशतिर साँठगाँठ ? सेटिङ गरेर, लेनदेन गरेर, कारोबार गरेर, हेर्नुहोस् त यिनीहरूका कारण अहिले मुलुकमा भाँडभैलो। अदालतले आखिर तपाईंलाई हटाएको त हो ? सरकार बनाउने संसद्लाई केही थाहा छैन। संसद्ले बनाएको प्रधानमन्त्री गएको र अर्को आएको पनि जानकारीमा छैन। नयाँले शपथ गरेको पनि संसद्लाई थाहा छैन। यस्तो इतिहास दुनियाँमा कहीँ होला ? जनप्रतिनिधि संस्था, जसले सरकार बनाउने, गिराउने, हेरफेर गर्ने गर्छ, उसलाई केही थाहै छैन। अदालतबाट भोलि नै, यति नै बेला शपथ ग्रहण गर्नु। यति घण्टाभित्र गर्नू, गराउनू। यस्तो फैसला हुन्छ, अर्को सेटिङ। अदालतको इजलासबाटै असंवैधानिक, अलोकतान्त्रिक परमादेश ठोकियो। त्यस्तो भएपछि माधव नेपाल पार्टीमा टिक्न सक्ने कुरा त भएन। यता पनि, उता पनि परमादेश भन्दै कुद्ने कामको अगुवाइ माधव नेपालले नै गर्या हो। अदालतले गलत गर्यो भन्न पाइन्छ ? अदालतले परमादेश जारी गर्यो। प्रधानमन्त्री बनायो, त्यसको परिणाम देशले भोग्दैछ। कांग्रेसको आफ्नो राजनीति सिद्धियो। अहिले त कांग्रेसले राजनीति गरेको छैन। प्रचण्ड र माधव नेपालले देश चलाएका छन्। प्रचण्डले अस्ति भने नि, प्रधानमन्त्री जोसुकै होस्, मेरा हातमा छ देश भनेर। मैले चलाइराख्या छु, भनिसके। उनको हातमा कसरी शक्ति गयो ? उनी प्रधानमन्त्री त होइनन्। अथवा, यो सबैको निर्माता को हो ? यिनीहरूको परमप्रभु निर्माता (जो अदृश्य छ, आकारविहीन छ) कहाँ छ ? को हो ? कुन शक्ति हो यो ? क्रिएटर को हो ? कसले क्रिएसन गरिराख्या छ ? अहिले अर्को हल्ला फिँजाउन खोजिँदैछ, प्रधानन्यायाधीश हटाउन खोजेको, तर प्रतिपक्षले मानेन रे। प्रतिपक्षको मान, मर्यादा राख्या छ र ? प्रधानन्यायाधीशमाथि शेरबहादुरले लगाउँछन् महाभियोग ? प्रचण्डले लगाउँछन् वा माधव नेपालले ? मलाई हटाएर यिनीहरूको सरकार बनाइदिएको छ। अनि यत्रो काम गर्ने अदालतमाथि महाभियोग लगाउँछन् ? प्रचण्डले गुन तिर्ने कुरा पनि गर्नु भएको थियो नि ? वरिष्ठ अधिवक्ताहरूले यत्रो गुन लगाइदिएका छौं भनेर प्रचण्डलाई भनिसके। एक जना न्यायाधीशले इमेल लेखेर केपी ओलीको सरकार नहटाई हुँदैनथ्यो, संविधानले हटाउन दिँदैनथ्यो, त्यसैले संविधानभन्दा बाहिर गएर ठोक्दिएको हो, भनिसके। पहिले नै तय थियो, त्यो निर्णय। केपी ओली हटाउने निर्णय संविधानले दिँदैनथ्यो, अनि गैरसंवैधानिक तवरले अवैधानिक बाटोबाटै परमादेश जारी भयो। त्यो त न्यायाधीशको इमेलले नै भन्छ। प्रभुको लीला त अपरम्पार छ नि। अदृश्य मात्र होइन, अपरम्पार छ। परमादेश जारी गर्ने प्रधानन्यायाधीशलाई हटाऔं भन्दा त प्रतिपक्षले मान्नुपर्ने होइन र ? कसले भन्यो ? शेरबहादुरले भन्नुभयो ? यस्तो हल्लाको पछाडि नलाग्नुहोस्। न्यायाधीशलाई महाभियोग लगाउने कुरा हुँदैन भन्नु भएको छ, शेरबहादुरजीले। कहाँको महाभियोगको कुरा गर्नु ? यो मामिलामा एमालेको धारणा के हो ? एमालेको प्रष्ट धारणा छ, परमादेश गलत हो। वरिष्ठ अधिवक्ताजीहरूलाई पनि मैले भनिसकेको छु, तपाईंहरूको प्रस्ताव २० प्रतिशत मात्र छ, सय प्रतिशत बनाएर आउनुहोस्। परमादेश जारी गर्ने सबैलाई हटाउनुपर्यो। अदालत र संसद् सच्याऔं न, सरकार सच्याऔं, लोकतन्त्रको बाटोमा जाऔं। सविधान, कानुनको बाटोमा जाऔं। तर, स्वेच्छाचारितालाई एमालेले ल्याप्चे लगाउँदैन। यी त प्रतिगमनकारी हुन्, देशलाई प्रतिगमनतिर लग्या छ। असंवैधानिक बाटोमा लग्या छ। यी प्रतिगमनकारीहरूलाई एमालेले साथ दिनुपर्ने ? तपाईंले पटकपटक प्रतिनिधिसभा विघटन गर्नुभयो भन्ने आधारमा उनीहरूले पनि त्यही प्रकारको निर्णय गरेका हुन् कि ? मैले एक पटक २०७७ साल पुस ५ गते प्रतिनिधिसभा विघटन गरेको हुँ। यो दुनियाँभरिको लोकतान्त्रिक अभ्यास हो। संविधानमा त्यो छैन भन्ने विद्वान अधिवक्ताहरू, विद्वान श्रीमान्हरू, वुद्धिजीवीहरूलाई भन्न चाहन्छु, परमादेशबाट प्रधानमन्त्रीलाई हटाउने र नयाँ प्रधानमन्त्री नियुक्त गर्ने, सबैभन्दा ठूलो पार्टीको दलको नेता एवं सिटिङ प्रधानमन्त्रीलाई प्रधानमन्त्रीको उम्मेदवार नै बन्न पाउँदैन भन्ने फैसला संविधानमा कहाँनेर छ ? देखाइदिनुहोस् त। अनि, यस्ता हावादारी कुरा गरेर संविधान र अदालतको मर्यादाको धज्जी उडाउने ? कानुनी राज र सिद्धान्तको धज्जी उडाउने ? संविधानमा छ र छैन भन्नेहरूले राष्ट्रपतिले गर्ने फैसला अदालतले गरिदिने कहाँ छ ? संविधानको धारा ७६ को उपधारा ५ अनुसार प्रधानमन्त्री हुन लगेको दाबी मैले पाउनुपथ्र्यो, त्यो विचार गर्ने अधिकार त संविधानले राष्ट्रपतिलाई दिएको छ। राष्ट्रपतिलाई दिएको त्यो अधिकार खोसेर पाँच जनाको बेन्चले परमादेश जारी गर्ने ? अदालतको अत्यन्त सम्मान, मर्यादासाथ के भन्न चाहन्छु भने, लोकतन्त्रका लागि जीवन अर्पण गरेका, जेलनेल काटेर आएका, जनताले विश्वास गरेर पत्याएर प्रमुख पार्टीको हैसियतमा उठाएका नेताहरूलाई चार जना न्यायाधीशको जिम्मेवारीमा गइयो भनेर जथाभावी फैसला गर्नुहुन्छ ? असंवैधानिक ढंगले प्रहार गर्नुहुन्छ ? मेराविरुद्ध केही गरियो भन्ने कुरा होइन। यो त लोकतन्त्रविरुद्ध केही गरियो भन्ने चिन्ता हो। देशका विरुद्ध, संविधानका विरुद्ध गएपछि चिन्ता गरियो। अदालतले संविधानको व्याख्या गर्छ तर, संविधान परिवर्तन गर्दैन। अनि किन सरक्क परमादेश मान्नुभयो ? म लोकतन्त्रका लागि लडेको हुँ। लोकतान्त्रिक आचरण र व्यवहार गर्छु। सकिन्थ्यो, उत्पात मच्चाउन। तर, त्यसले या त देशमा हिंसाको रूप लिन्थ्यो, या त साँच्चिकै कु मा परिणत हुन्थ्यो। अदालतको माध्यमबाट संवैधानिक कु नै गर्या हो। जटिल ढंगले परिस्थिति बिगार्न त लागेकै थिए। एकजना पूर्व डिप्लोम्याटले पुस्तकमा लेख्या छन्, हामी नियन्त्रित अस्थिरता चाहन्छौं। अनि सम्पूर्ण कुराहरू उनीहरूकै हातमा हालिदिने र नियन्त्रित रोबर्ट नै हुन दिने राष्ट्रिय राजनीतिलाई ? अनि, अस्थिर बनाइदिने ? जुन काम अहिले पाँचदलीय प्रतिगामीहरू गरिरहेका छन्। उनीहरूले देशलाई प्रतिगमनको बाटोतिर लग्या छन्। डेमोक्रेसी रहेन भने त्यसका लागि फेरि सडकमा निर्णायक ढंगले जानुपर्ने हुन सक्छ। त्यो पनि सम्भावना छ, अहिले। किनभने यिनीहरू त चुनावसँग डराउँछन। यिनीहरूलाई डेमोक्रेसी होइन, राज चाहिया छ। डेमोक्रेसी हुनेबित्तिकै यिनीहरूको राज त ग्यारेन्टेट हुँदैन। डेमोक्रेसीमा राज गर्न राम्रो काम गर्नुपर्छ। यस्ता कुलंगारहरूलाई जनताले भोट दिन्छन् ? त्यो यिनीहरूलाई थाहा छ, त्यसैले यिनीहरू चुनावबाट स्केप हुन खोज्छन्। सर्वोच्चको लफडाको समाधान केकसरी, कहिले हुन्छ ? पाँचदलीय गठबन्धन यसको सर्जक हो। यसको कारक हो। देशमा अस्थिरता र बहुमतको सरकार टिक्न नदिने प्रचण्ड र माधव नेपाल हुन्। बहुमतको सरकार ढाल्ने, यिनै हुन्। अस्थिरता खोज्न कहाँ जाने ? कारण त यिनीहरू हुन्। यिनीहरूको निर्देशित उद्देश्य नै त्यही हो। विगतमा प्रचण्ड र बाबुरामले धेरै युवाहरूलाई सेन्टिमेन्ट मा ल्याए। एमालेले २०५२ सालमा संवैधानिक र शान्तिपूर्ण बाटोबाट सरकार बनायो। त्यस परिस्थितिमा हतियार उठाउनुपर्ने के कारण थियो त ? जनताको विश्वासबाट परिवर्तन ल्याउन सकिन्थ्यो। बृहत् शान्ति सम्झौता भन्ने नामको चिजभन्दा अगाडि नै यिनीहरू सरकारमा बसिसक्या थिए, संसद्मा आइसकेका थिए। शान्ति सम्झौतापछि हिंसा अन्त्य भयो । तर, कार्यकर्तालाई फेरि पनि अल्मल्याई राख्याथिए, झुक्याई राख्याथिए। सरकार, सदन र सडकमा शान्तिपूर्ण ढंगले जाने कार्यनीति भन्दै लडाकुलाई शिविरमा राखे। ब्यारेकका लडाकुको हालत देख्नुभयो नि। दुईचार सय यसो सेनामा हाले। सब्जीमा नुन हाले जस्तै। सब्जीमा हालेको नुन कतै भेट्नुहुन्छ ? त्यस्तै भयो। आखिर, प्रचण्डले गर्न खोजेको के रहेछ ? कति ठूलो धोखा रहेछ त ? थाहा भयो नि। १७ हजार मान्छे मरे। प्रचण्डले १७ हजारको जिम्मा त लिन्न, अरूले पनि लिनुपर्छ भने। त्यो कुनकसले लिनुपर्छ, उनै जानुन्। टाउकाको मोल तोक्नेले लिन्छ कि, अथवा बम हान्नेले लिन्छ ? एम्बुस थाप्नेले लिन्छ कि, एम्बुसबाट उम्केर टाउकाको मोल तोक्नेले लिन्छ ? तर, प्रचण्डले आफ्नो मुखबाट पाँच हजार मान्छे मारेको जिम्मा लिन्छु भने। एकजना मान्छे मार्दा २० वर्ष जेल जान्छ, प्रचण्डले त पाँच हजार मारेको जिम्मा म लिन्छु भने। के भनेको त्यो ? केका लागि मार्या थियो त ? यही गठबन्धन सरकार बनाएर अर्थमन्त्री, ऊर्जामन्त्री बनाउनका लागि ? आम्दानीका केही स्रोत खोज्नका लागि ? यस्तै वैधानिक ढंगले लुट्नका लागि। गौर हत्याकाण्ड भयो। उपेन्द्र यादव समूहले माओवादी समूहलाई मार्यो। तत्काल बसेर उहाँहरूबीच लेनदेन भयो। किन, त्यस विषयमा क्रान्तिकारी प्रचण्ड बोल्नुहुन्न ? गौरकाण्ड के थियो, किन प्रचण्ड बोल्नुहुन्न ? निशस्त्र मान्छेमाथि योजनाबद्ध ढंगले हमला गरेर व्यापक मास हत्या गरेर, जघन्य अपराध गरेको देखिन्छ। आफ्ना कार्यकर्ता मारिएकोमा प्रचण्डलाई एक थोपो आँसु आएन, किन ? यो त रचनाकार जानोस्। पार्टी विभाजन हुुनुमा तपाईंले नेताहरूलाई धेरै पेल्नुभयो, ढिम्किनु पनि दिनुभएन भन्ने आरोप लाग्छ नि ? सही कुरा हो, भ्रष्टाचार गर्न दिइन, रोकिदिएँ। मनपरी गर्न दिइनँ। पार्टीलाई पार्टी जस्तो चलाउनुपर्छ भनें। स्वेच्छाचारिता रोकिदिएँ। लुटपाट रोकिदिएँ। सही नसक्नु नै भएको हो, उहाँहरूलाई। मैले लोकतान्त्रिक बाटोबाट जाऔं, देश बनाउने बाटोमा लागौं भनें। देशको कुरा गर्नेबित्तिकै उहाँहरू कान टक्टक्याउनुहुन्छ। जनता र जनताका पीडा समाधान गरौं भन्नेबित्तिकै उहाँहरू कान पखाल्नुहुन्छ। उहाँहरूलाई असह्यै भएकै होला। उहाँहरूले भनेको हुन सक्छ, केपी ओलीले हाम्रा स्रोत सुकाइदियो, यसो गर्न दिएन, उसो गर्न दिएन भनेको हुन सक्छ। कम्युनिस्ट पार्टी एकता गरेर दक्षिण एसियाको ठूलो कम्युनिस्ट पार्टी बनाउनुभयो, तर टिकाउन सक्नु भएन नि ? अहिले पनि दक्षिण एसियाको ठूलो कम्युनिस्ट पार्टी मैले नेतृत्व गरेको पार्टी हो। सबैभन्दा ठूलो र मजबुत पार्टी यही हो। चुनावपछि आजको अन्तर्वार्ता दोहोर्याएर हेर्नुहोला। अप्रत्याशित रूपमा पार्टी एकता पनि गर्नुभयो, संसद्मा झन्डै दुई तिहाइ पनि आयो। यसरी सबै मिलाउन सक्ने केपी ओलीले पार्टी चाहिँ किन मिलाउन नसकेको भन्ने प्रश्न छ नि ? उहिले, रामले बाँदर पनि मिलाए, रावण मिलाउन सकेनन्। सुग्रिबसँग मीत लगाउन सक्ने, रावणसँग किन नसक्ने ? हनुमानलाई भक्त बनाउन सक्ने, रावणलाई किन नसक्ने ? रावणकै भाइ विभीषणलाई सुराकी बनाउन सक्नेले रावणलाई किन आफ्नो पक्षमा पार्न सकेनन् ? कृष्णसँग सम्झाउन सक्ने असाधारण गुण थियो, त्यो एउटा दुर्योधनलाई किन नसम्झाएको ? दुनियाँ सम्झाउन सक्ने, दुर्योधनलाई कृष्णले पनि पार लगाउन सकेनन्। जसको मति भ्रष्ट हुन्छ, त्योसँग फरक खालको व्यवहार गर्नुपर्ने हुन्छ। क्लियर छ। केशरजंग रायमाझीसँग एक हदसम्म केन्द्रीय कमिटीको बहुमत थियो। यिनीहरूले पनि एकपटक सडकमा पार्टी कब्जा गरे भनें। केशरजंगले पनि सडकमै कब्जा गरेका थिए। दक्षिणपन्थसम्म मिले, कु गर्न राजालाई उक्सायो। कम्युनिस्ट पार्टी सिध्याउन लागे। पछि, केशरजंगको हालत के भयो ? कसैले कम्युनिस्ट पार्टीको नेताका रूपमा उनलाई सम्झिन्छ ? आज मान्छेले पुष्पलाल भन्छन्। पुष्पलाललाई त सडकमा पुर्याएको थियो नि त। गद्दार भनेर सडकमै निकालेकै हुन् त। त्यो ठाउँबाट पुष्पलाल उठे। इतिहासमा यस्ता घटना हुन्छन्। भवितव्यले कस्ताकस्ता कुरा आई पर्छन्। राजनीतिक भवितव्यको कुरा गर्दा, झलनाथ, माधव, वामदेव एकसे एक प्रचण्डका कार्यकर्ता भएर एमाले नामको पार्टी प्रचण्डलाई सुम्पिहाल्नु पर्छ भन्ने लाइन लागे। हामीले दिएनौं। नेता मान्न किन कस्सिए होलान् ? प्रचण्डकोमा लगेर पार्टी विलीन गर्न किन कस्सिए ? पोहोरको मात्र हो र भन्या, उसबेलादेखि नै यिनीहरूको साँठगाँठ हो नि। सरकारको कार्यशैलीप्रति के धारणा छ ? अहिले यस्तायस्ता मान्छे मन्त्री छन्, देशको दुर्भाग्य हो। राजनीतिका लागि यो ठूलो मजाक हो। पहिले राष्ट्रियताको, अहिले धर्मको सहारा लिएर राजनीति गर्दै हुनुहुन्छ भन्ने तपाईंमाथि आरोप छ ? मैले कुनै धर्म मानें, भने कि ? म क्रिश्चियन वा हिन्दु भनें कि ? यो धर्मको पक्ष, यो धर्मको विपक्ष भने कि ? त्यस्तो केही भन्या छैन। मैले, पूर्वीय दर्शन भनेको आध्यात्मवाद हो। तर, अन्धविश्वास, अवैज्ञानिक, विज्ञान र प्रविधि विरोधी, यथार्थ विरोधी हो भनेर स्वार्थका लागि कर्मकाण्डी र धूर्तखालको जुन तरिका गरियो, त्यो गलत हो भनेको हुँ। पूर्वीय दर्शनको महानता, गरिमा, महत्त्व, श्रेष्ठता, इतिहास, वैज्ञानिकता आदि विषयमा बोलेको हुँ। दर्शनको आदिमकालमा कहीँ कतै त्रुटि पनि भएका होलान्। तर त्यसले दार्शनिक डँढेलोको रूप लिएको थिएन होला। महाकवि लक्ष्मीप्रसाद देवकोटाले लेखेको महाकाव्य प्रमिथस मा स्वर्गबाट आगो ल्याएर धर्तीमा मानव जाति प्रज्वलित गर्यो भन्ने एउटा कथा छ। प्रमिथसलाई हिरो बनाएर लेखेका छन्। त्यो दर्शनले चेतनाको आगो, प्रकाश ल्यायो, जो अन्त थिएन, यो कुरा मैले लग्या हो। मानव सभ्यतामा यस भूमिको योगदान के छ भनेर मैले यस भूमिको कुरा गर्या छु। मेरा बाले हलो जोतेर भए पनि मलाई हुर्काएका थिए, पढाएका थिए, उहाँको प्रंशसा गर्या छु। के यो अपराध भयो ? जसले आफ्नो इतिहासलाई घृणा गर्छ, आफ्ना महान् पुर्खाहरूको इतिहास, अन्वेषण, योगदान, खोज, अध्ययन, अनुसन्धान मानव जातिका लागि अतुलनीय योगदान गरेका थिए। त्यसको प्रसंशा गर्दा चित्त दुःखाउँछ, भने मैले कसको प्रशंसा गर्ने ? हाम्रा ऋषिमुनिको चर्चा गर्दा किन चित्त दुःखाइ ? तपाईंलाई शुकरातको प्रशंसा गर्दा त चित्त दुख्दैन। अनि, बुद्धको प्रशंसा गर्दा किन चित्त दुखाइ ? यी बिचरा हुन्। वरपर देख्दैनन्, टाट्नामा हालेको घास मात्र देख्छन्। भंैसीलाई पुर्खाको याद हुँदैन। मान्छेले पुर्खाको याद गर्नुपर्छ, पुर्खाको योगदान र महानताको याद गर्नुपर्छ। तपाईंमाथि धर्मनिरपेक्षता र संघीयतालाई साइड लगाउन खोजेको भन्ने आरोप पनि छ नि ? मैले कसैलाई तिम्रो धर्म नमान भन्या छैन। जसले पनि आफ्नो धर्म धारण गर्न सक्छ। राज्य सबैको हो। राज्यमा सबै आस्थाविश्वासका मान्छे बस्या हुन्छन्। तर, हाम्रो गरिबी, पछौटेपन र अभावको फाइदा उठाएर कसैले हामीमाथि खेलवाड ढंगले हाम्रो आस्था परिवर्तन गर्ने खालका गतिविधि गर्छ भने, त्यो हामीमाथिको थिचोमिचो हो, दमन हो। हामी त्यो गर्न दिँदैनौं। संघीयताका बारे ? संघीयता सामाजिक प्रणाली हो, गन्तव्य होइन। गन्तव्य समृद्ध नेपाल, सुखी नेपाली हो। कुनै देशमा संघीयता छ, कुनैमा छैन। हामीले संघीयता आरम्भ गरेका छौं, यसलाई सफल बनाउने कोसिस गर्नुपर्छ। संघीयताका पक्षधर भन्नेहरूले यसलाई अहिले मजाकको विषय बनाएका छन्। हरेक ठाउँमा मुख्यमन्त्री परिवर्तन हुनैपर्ने, भाँडभैलो हुनुैपर्ने। सानो ठाउँमा सात मन्त्री भए पुग्ने तर, १८ जना मन्त्री बनाएको छ। बाँडीचुँडी खाएको छ, लुटपाट मच्चाएको छ। अर्थतन्त्र चौपट छ। बैंकहरू ऋण दिनु त परै आजोस, तपाईं आफैंले राखेको पैसा दिन नसक्ने अवस्थामा पुगिसक्या छन्। प्रसंग बदलौं, संसद्को गतिरोध यस्तै राखिराख्ने कि अब चल्न दिनुहुन्छ ? यस्तो हुनै नहुनुपर्ने हो। तर, असंवैधानिक र गैरकानुनी ढंगले सभामुख, निर्वाचन आयोग र पाँचदलीय गठबन्धन मिलेर हाम्रंो पार्टीविरुद्ध भएका असंवैधानिक कार्यको विरोध गरिरहेका छन्। चलिरहेको संसद् राति १२ बजे बन्द गर्ने, बिहानै अध्यादेश जारी गर्ने काम भयो। २५ साउनमा निकालेका मान्छेबारे भदौ १ गते सभामुखलाई जानकारी दिएका थियौं। सभामुखलाई जानकारी दिएपछि रातारात अध्यादेश जारी गरियो। दिल्लीमा भएका मान्छे, जसले सही नै गरेको छैन, उसलाई सनाखत गर्न लगाइयो। सही नै छैन भने केको सनाखत गराउने ? निर्वाचन आयोगलाई सनाखत शब्दको परिभाषा नै थाहा भएन। यस्ता तमाशा गरियो। हामीले १५ दिनअघि निष्कासित गरेका मान्छेहरू कायमै राखेर सात दिनपछि पार्टी दर्ता गर्यो। यो षड्यन्त्रको चक्रव्यूहमा सबैतिर सेटिङ भयो। हाम्राविरुद्ध सभामुख, अदालत, निर्वाचन आयोग, सबैतिर सेटिङ। सबै सेटिङमा चल्यो। त्यसको विरोधमा संसद्मा हाम्रो अवरोध थियो। गुरिल्लाहरूको निर्देशनमा चलेको संसद्ले ठूलो पार्टीले गरेको अवरोध पनि मानेन। हनुमान देव चढे जस्ता छन् मन्त्रीहरू। झ्यालबाट, किनाराबाट उफ्रिँदै एकै पटक रोस्टममा आउँछन्। तर पनि, हामीले बल प्रयोग गरेका छैनौं। बल प्रयोग गर्ने बिन्दुमा संसद् पुगेको छैन। तपाईंहरूको विरोधले सरकारको बिजनेस रोकिएको छैन, अनि के का लागि त विरोध ? हाम्रो अवरोध थियो, सरकारले मानेन। अस्वीकार गर्यो। किनभने गुरिल्ला राजमा कानुनी राज्य मान्ने नै होइन। यो त सेटिङको राज हो। हामीले हाम्रो विरोध जारी राख्या छौं। माइक हान्न गएनौं। खुर्सानीको धुलो लिएर गएका छैनौं। त्यसलाई उनीहरूले कमजोरी ठान्या छन्। सम्झाउँदा गोरुले बुझ्ने भए जोत्ने मान्छेले हातमा लौरो बोक्दैनथ्यो। कतिले सम्झाएर बुझ्दैन। लौरो हामीले प्रयोग गरेका छैनौं। एमसीसी के हुन्छ ? यिनीहरूले संसद्बाट पास गर्छन् भन्या ? सम्झौता गर्नेहरूसँग १ सय ६५ सिट छ। एमसीसी सम्झौता गर्ने प्रचण्ड र शेरबहादुर सरकारमा छन्। साझा कार्यक्रममा एमसीसी बिर्सेछन् रे, अहिले त सम्झिए होलान् नि। ल्याएर पास गरे भै गो नि। हामीलाई संसद्मा सहभागी हुने वातावरण नदिएको भनेकै एमसीसी पास गर्न नदिनलाई हो। एमालेको धारणा के त यसमा ? सरकारले हामीलाई सोध्या छैन, तपाईंहरूले किन सोध्ने ? तपाईं आफैंले विघटन गरेकाले यो संसद् काम लाग्दैन भनेर प्रमाणित गर्न खोज्दै हुनुहुन्छ, हो ? संसद् पुनस्र्थापनापछि पनि हामी त सहभागी भएका हौं। मैले रोस्ट्रमबाट बोलेको थिएँ। मतदानमा पनि भाग लिएका हौं। परमादेशपछि पनि भाग लियौं नि। परमादेश असंवैधानिक हो। लेनदेन गरिएको छ भनेर उहाँहरूले नै स्वीकारी सक्नुभएको छ। फैसलाकर्ता न्यायाधीशको इमेलले पनि त्यही भन्छ। पार्टी नै फुटाउने तमासा भएपछि विरोध जारी छ। आवश्यक पर्दा विरोधको मात्रा बढ्न सक्छ। विरोध अन्त्य हुन पनि सक्छ। त्यो, सत्तापक्षको व्यवहार र रवैयामा भर पर्छ। अर्ली इलेक्सनको तपाईंको कुरा कायमै छ कि ? मैले अहिले त्यो भन्या छैन। तर यो संसद्ले केही दिन्छ ? केही दिइरहेको छ ? यो सरकारले केही गरिराख्या छ ? यस्तो स्थितिमा पृथ्वीको भार, अन्नको शत्रु कायम राखेर हुन्छ के ? के फल्छ यहाँबाट ? जुनसुकै चुनावले पनि यस्तैयस्तै परिणाम दिइरहेको छ। अबको चुनावले दिने परिणाम पनि त्यस्तै होला नि ? होइन, होइन। यी कुराहरूबाट जनताले शिक्षा लिइसकेका छन्। यी अनुहार जनताले चिनिसकेका छन्। नेपाली जनता चुनाव पर्खेर बसेको छ। यिनीहरूले पनि यो कुरा थाहा पाएका छन्, त्यसैले चुनाव भन्यो कि निन्द्रामा पनि झस्याङ हुन्छन्। चुनावप्रति तपाईंको मात्र हिम्मत देखिनुको पछाडि एमालेले केही गर्छ भन्ने हो ? एमालेले गरेको छ, गर्ने उद्देश्य छ। जनताले भोट दिन्छन् भन्नेमा त कुनै शंका गर्नुपर्ने स्थिति नै छैन। पाँच दलले गठबन्धन बनाएर चुनावमा गए भने नि ? पाँच दलले गठबन्धन गर्न जरुरी छ, किनभने लड्नु एमालेसँग छ। एक्लै आउँदा खुट्टातिर समाऔं, त्यसैले कुल्चेला। हाततिर समातौं, झट्कारेर फ्याँक्देला। यसरी त खत्तम हुन्छन्। चार, पाँच जना मिलेर आउँदा पनि यी कच्याककुचुक हुन्छन्। तैपनि, एमालेको छेउमा एक्लै आउने आँटै नगरे हुन्छ। माधव नेपाल एमालेसँग चुनाव लड्ने ? प्रचण्ड एमालेसँग चुनाव लड्ने ? प्रचण्ड र माधवको बैसाखी चढेर लœयाकलुत्रुक गरेको कांग्रेस एमालेसँग एक्लै चुनाव लड्ने हिम्मत गर्ने ? कम्युनिस्टहरू फेरि एक ठाउँ भएर चुनाव लडौं भन्नुहुन्छ कि ? कहाँका कम्युनिस्ट ? प्रचण्ड, माधव कम्युनिस्ट ? कम्युनिस्ट आन्दोलन ध्वस्त गर्ने ? विरोधीका पाउमा लगेर बुझाउँछन्, यिनीहरू केका कम्युनिस्ट। माघ १२ गते हुने राष्ट्रियसभाको चुनावको परिणाम हाम्रा लागि नकारात्मक नै हुन्छ। किनभने यो आजको नभई हिजोको जनमतबाट छान्ने हो। त्यसमा उनीहरू खुसी हुन्छन्। यो एमालेलाई प्रहार गर्ने अन्तिम अस्त्र हो। यसपछि यिनीहरूका दिन गए। एमाले विरोधी अस्त्रको डेट एक्सपायर हुने अन्तिम म्याद माघ १२ गते हो। अब हामी हिजोको जस्तो समीकरणको पक्षमै छैनौं। तस्बिर : दिपेन श्रेष्ठ अब चुनावमै जानुपर्छ : प्रधानमन्त्री ओली गोप्य सहमतिको एकप्रति मसँग छ, अर्को प्रचण्डसँग"
प्रधानमन्त्री देउवा र ओलीबीच बालकोटमा भेटवार्ता जारी,"काठमाडौं : प्रधानमन्त्री एवम् कांग्रेस सभापति शेरबहादुर देउवा एमाले अध्यक्ष केपी शर्मा ओलीलाई भेट्न बालकोट पुगेका छन्। शनिबार बिहान १० बजे बालकोट पुगेका देउवा र प्रमुख प्रतिपक्ष दलका नेता ओलीबीच भेटवार्ता जारी रहेको छ। ओलीसँगको भेटमा संसद्को गतिरोध, अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदन र समसामयिक राजनीतिकलगायतका विषयमा छलफल हुने बताइएको छ। एमाले फुटाउन अध्योदश ल्याएको, एमालेले कारबाही गरेका १४ सांसदलाई पद मुक्त नगरी पार्टी फुटाउन सभामुख अग्नी सापकोटाले भूमिका खेलेको,परामादेशबाट आफूलाई सरकारबाट विस्थापित गरेको भन्दै ओली रुष्ट बनेका छन् । ओली र देउवाको भेटलाई अर्थपूर्ण रुपमा हेरिएको छ। यस अगाडि बिहीबार राष्ट्रपति भण्डारीसँगको भेटमा देउवाले केपी शर्मा ओलीसँग संसद सुचारु गर्नेबारे मध्यस्थता गरिदिन आग्रह गरेका थिए। बुधबार सरकार सञ्चालन गर्न गठित राजनीतिक समन्वय समितिका संयोजक एवम् कांग्रेस नेता रामचन्द्र पौडेलले पनि प्रमुख प्रतिपक्ष दल एमालेका अध्यक्ष केपी शर्मा ओलीलाई भेटेर संसद्को गतिरोध अन्त्य गर्न आग्रह गरेका थिए। उनले अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदन र राजनीतिक निकास दिनका लागि ओलीसँग आग्रह गरेका थिए। एमालेले निरन्तर प्रतिनिधि सभाको बैठक अवरुद्ध गरेको छ। सरकार सञ्चालन गर्न गठित राजनीतिक समन्वय समितिको शुक्रबारको बसेको बैठकले ओलीलाई फकाउने जिम्मा गर्न प्रधानमन्त्री देउवालाई दिएको थियो। राष्ट्रियसभाको बैठक सर्यो, पौष २७ गते बस्ने ओलीलाई भेट्न प्रधानमन्त्री देउवा बालकोट जाँदै तस्बिरमा प्रधानमन्त्री देउवा र ओली"
क्यान्सर पीडितलाई मासिक भत्ता दिइने,"जनकपुर : प्रदेश२ का मुख्यमन्त्री लालबाबु राउतले क्यान्सर पीडितलाई प्रदेश सरकारले मासिक भत्ता उपलब्ध गराउने तयारी गरेको बताएका छन्। नेपाल अर्बुद रोग निवारण संस्थाको ३१ औं केन्द्रीय सभाको सिरहाको लहानमा शुक्रबार उद्घाटन गर्दै मुख्यमन्त्री राउतले प्रदेश सरकारले क्यान्सर पीडितको उपचारार्थ कानुन बनाएरै मासिक भत्ता उपलब्ध गराउने तयारी भइरहेको बताए । 'क्यान्सर पीडितले पहिलादेखि नै उपचारका लागि एक लाख राहत पाउदै आएका छन्', मुख्यमन्त्री राउले भने, 'अब प्रदेश सरकारले कानून बनाएरै मासिक भत्ता दिन लागेको छ ।' लहानमा स्थापना हुन लागेको क्यान्सर अस्पताललाई प्रदेश सरकारले आवश्यक सहयोग गर्ने प्रतिबद्धता उनले व्यक्त गरे। स्वास्थ्य अवस्थामा सुधार ल्याउन प्रदेश सरकारले मधेस स्वास्थ्य विज्ञान प्रतिष्ठानको स्थापना गरेको उल्लेख गर्दै उनले प्रदेश सरकारले स्थापना गरेको प्रादेशिक जनस्वास्थ्य प्रयोगशाला देशकै नमूना हुने विश्वास व्यक्त गरे।"
अपांगताले छेक्दैन उद्यमी बन्न,"उदयपुर : उदयपुरको त्रियुगा नगरपालिका१० बोक्सेकी २९ वर्षीया कल्पना नेपालीले बाँसको मुढा बनाउन थालेको दुई वर्ष भयो। सवारी दुर्घटनामा दुवै खुट्टा गुमाएपछि नेपालीले घरेलु तथा साना उद्योग कार्यालय उदयपुरबाट मुढा बनाउने सीप सिकेर यो व्यवसाय थालेकी हुन्। मुढा बनाउँदा मनग्ये आम्दानी हुन थालेपछि उनी व्यावसायिक रूपमा अगाडि बढाउने सोचमा छिन्। उनले बनाएको मुढा गाईघाट बजारमा दुईदेखि तीन हजारसम्म बिक्री हुने गरेको छ। मासिक ३० हजारसम्म कमाइ हुने गरेको उनले सुनाइन्। उनको त्यहीँ आम्दानीबाट घर खर्च चलेको छ। कल्पनाले जस्तै त्रियुगा नगरपालिका११ गाईघाटकी शान्ता परियार चार वर्षदेखि ढाकाको टोपी उत्पादन गर्छिन्। सात वर्षअघि प्यारालाइसिसले दुवै खुट्टाले काम नगरेपछि उनले यो पेसामा हात हालेकी हुन्। उनी भन्छिन्, प्यारालाइसिस भए पनि हिम्मत हारिनँ, विस्तारै ढाकाको टोपी बनाउने काम सुरु गरेँ र सफल भएँ। ढाकाको टोपीबाट मासिक २५ हजारसम्म कमाइ हुने गरेको उनको अनुभव छ। हातबाट बुनेका ढाका टोपीको माग बजारमा धेरै छ। बुट्टा हेरेर एक हजारदेखि चार हजार रुपैयाँसम्ममा बिक्री हुने गरेको उनी सुनाउँछिन्। सिजनमा राम्रो मूल्य पाउने गरेको ढाकाटोपी तिहारमा मात्रै करिब तीन लाखको व्यापार भएको उनले बताइन्। उनी भन्छिन्, कोरोनाले गर्दा लामो समय बन्दाबन्दी भयो विगतभन्दा यो वर्ष व्यापार घटेको छ। ढाकाटोपीको मुख्य सिजन तिहार हो। तर, यस वर्ष सोचेअनुसार व्यापार हुन सकेन। गाईघाट बजारकी शारीरिक अपांगता भएकी शान्ता चौधरी पनि ऊनी र ढाकाका सामग्री बनाउँछिन्। उच्च रक्तचापका कारण प्यारालाइसिसबाट देब्रे खुट्टा नचलेपछि घरमा बसेर समय खेर फाल्नुको साटो उद्यमीतर्फ आकर्षित भएकी हुन्। शारीरिक अशक्तताका बाबजुद पनि उनको हस्तकलामा राम्रै सीप छ। त्यहीँ सीपबाट मासिक ५०६० हजार आम्दानी लिने गरेको उनी बताउँछिन्। उत्पादित वस्तुको बजार अभाव रहेको उनी सुनाउँछिन्।"
पब्जीको लत : प्रेमिकाको हत्यापछि आत्महत्या !,"काठमाडौं : पब्जी खेल खेल्दाखेल्दै संखुवासभाका अनिश जिमी र खोटाङकी युसुना राईको चिनजान भयो। नम्बर साटे। भेट भयो। मायाप्रेम बस्यो। छिट्टै लगनगाँठो कस्ने सुरसारमा पनि थिए। दुवै काठमाडौंमा बस्थे। तर, शुक्रबार विहान कपनस्थित घरमा सुतेकै कोठामा युवती मृत भेटिइन्। युवक घाइते अवस्थामा। अस्पताल पुर्याउँदा युवकको मृत्यु भयो। युसुनाको शरीरभरि चोट थियो, अनिशको घाँटीमा। हत्या वा आत्महत्या प्रहरीले अनुसन्धान गरिरहेको छ। अनिशले प्रेमीका युसुनाको हत्या गरी आत्महत्या गरेको प्रहरीको प्रारम्भिक अनुमान छ। महानगरीय अपराध महाशाखाका प्रमुख एसएसपी चन्द्र कुँवर खापुङ युवकले युवतीको हत्या गरेर आफूले आत्महत्या गरेको हुन सक्ने बताउँछन्। घटनाको प्रकृति हेर्दा प्रेमिकाको शरीरभरि चक्कु हानेर आफूले पनि आत्महत्या गरेको जस्तो देखिन्छ, उनले भने। शुक्रबार बिहान २ बजे प्रहरी घटनास्थलमा पुग्दा युवतीको मृत्यु भएको थियो। युवकको घाँटीमा चक्कु रोपेको चोट थियो, मन्द गतिमा सास फेरिरहेका थिए। अस्पताल पुर्याउँदा चिकित्सकले उनीहरूलाई मृत घोषणा गरे। परिवारले जानकारी दिनसाथ प्रहरी घटनास्थलमा पुगेको थियो। तर, बचाउन सकिएन, प्रहरी प्रमुख खापुङले भने। हालसम्म घटनाको प्रकृति हेर्दा बाहिरी व्यक्तिको संलग्नता नभएको हुन सक्ने प्रहरीको तर्क छ। घटनामा बाहिरी मान्छेको सहभागिता भए जस्तो लाग्दैन। युवती नग्न अवस्थामा थिइन् भने युवक अर्धनग्न। आपसी झगडा हुँदा आवेशमा युवकले हत्या गरेको जस्तो देखिन्छ, उनी भन्छन्। घाइते अवस्थाका युवकलाई राति नै चाबहिलस्थित हेल्पिङ ह्यान्ड अस्पतालमा पुर्याइएको थियो। अस्पतालमा पुर्याएपछि उनलाई डाक्टरले मृत घोषणा गरेका थिए। संखुवासभा घर भएका अनिश २५ वर्षीय हुन्। खोटाङकी युसुना २२ वर्षीया। प्रहरीका अनुसार इन्टरनेटबाट जोडिएर पब्जी पेज हुँदै प्रेमिप्रेमीका बने। उनीहरू कपनस्थित राधा खतिवडाको घरमा बस्थे। घरभेटी राधा अनिशकी ठूलीआमा हुन्। राधाकै घरमा अनिशका आमाछोरा १५ वर्षयता बस्दै आएका थिए। युसुना र अनिश लिभिङ टुगेदरमा थिए। तीन वटा कोठा उनीहरूले लिएका थिए। सँगै अनिशकी आमासमेत बस्थिन्। बिहीबार राति १२ बजे एक्कासि कोठामा ड्याङ्गड्याङ्ग डुङ्गडुङ्ग आवाज आएपछि आमाले थाहा पाइन्। ढोका खोल्न लगाउँदा नखुलेपछि हल्ला गरेर छिमेकी बोलाइन्। छरछिमेकी आएर ढोका फोरेर हेर्दा युवती मृत भेटिएकी थिइन्। घटनास्थलमा धारिलो चक्कु थियो। महानगरीय प्रहरी परिसर काठमाडौंका एसएसपी सुदीप गिरीका अनुसार युवकयुवतीमा पब्जी खेलको लत थियो। युवककी आमाको भनाइलाई उद्धृत गर्दै गिरी भन्छन्, युवकयुवतीबीच खासै लामो चिनजान थिएन। पब्जी खेल्ने क्रममै चिनजान भएर २२ दिन अघिदेखि सँगै बस्न थालेका थिए। अरू दिन पनि उनीहरूको कोठाबाट हान् हान्, मार् मार भन्ने गरेको आवाज आउने गरेको थियो। जुन पब्जीमा भन्दै खेल्ने गरेका हुन्छन्। केही दिनअघि नै आमाले आवाजको बारेमा सोध्दा गेम खेलेको भनेका थिए। घटना भएको रात पनि उनीहरूको कोठाबाट हान् हान्, मार् मार् आवाज आइरहेको थियो। जसलाई आमाले सामान्य मानिन् पनि। फुर्सद भयो कि पब्जी खेलमै व्यस्त हुन्थे उनीहरू। पब्जी र फ्रिफायरजस्ता इन्टरनेटबाट खेलिने गेमले मानिसलाई आक्रामक बनाउने बताउने गिरीले भने, कपन घटना पब्जी खेलकै कारण घटेको हुन सक्छ। खेलकै विषयमा झगडा भएर पनि युवक आवेशमा आएको होला। बिहीबार बेलुका युवतीले खानामा मासु चिउरा खाने भनेपछि उनीहरूसँगै बसेर खाएका थिए। अनिशले आमासँग एक हजार रुपैयाँ मागेर रक्सी पनि किनेको प्रहरीको अनुसन्धानबाट देखिन्छ। मासु, चिउरा र रक्सीको बोतल लिएर कोठा पसेका उनीहरू जीवित फर्किएनन्। मापसे र पब्जीको कारण सामान्य कुरामा विवाद हुँदा घटना भएको प्रहरीको प्रारम्भिक अनुमान छ। मार्ने र मर्नु पर्ने अन्य कारण नै देखिँदैन। कोठामा अन्य मानिस पनि गएका छैनन्। दुवै जनाको शव पोस्ट्मार्टमका लागि शिक्षण अस्पताल महाराजगन्जमा राखिएको छ। मृतक युवतीको परिवार काठमाडौं आइनपुगेको महानगरीय प्रहरी वृत्त बौद्धका प्रहरी नायब उपरीक्षक डुन्डीराज न्यौपानेले बताए। उनका अनुसार बुवासँग कुराकानी भएको र उनले छोरी काठमाडौंको रेस्टुरेन्टमा काम गर्ने र साथीकोमा बस्ने आफूलाई बताएको प्रतिक्रिया दिए। पछिल्लो समय अनिश र युसुना विदेश जाने मनस्थितिमा पनि थिए। दुवैले पासपोर्ट आशमान नेपाल म्यानपावर कम्पनीमा बुझाएका थिए। तर, स्वास्थ्य परीक्षणमा अनिश फेल भएपछि विदेश जान नपाउने भए। यता प्रेमिका विदेश जान मिल्ने र आफू नमिल्ने भएपछि उनीहरूबीच बेलामौकामा विवादसमेत हुने गरेको प्रहरी अनुसन्धानले देखाएको छ। युवतीलाई युवकले अमेरिकन चक्कु प्रहार गरेको प्रहरीले बताएको छ। लगातार पब्जी खेल्नेहरूमा मानसिक समस्या देखिने र अरूभन्दा आक्रामक हुने गरेको विभिन्न अनुसन्धानले देखाउँछ। पब्जी अहिले बालबालिका र युवायुवतीले बढी खेल्छन्। मनोरञ्जनका लागि खेलिने यो खेलले पछिल्लो समय युवायुवतीमा गहिरो असर देखिन थालेको छ। सरकारले यो खेल खेल्न प्रतिबन्ध लगाएको तीन वर्ष भयो। तर, भीपीएन नामक एप्स प्रयोग गर्दै युवाहरूले खेल्न छाडेका छैनन्।"
ओमिक्रोनले तेस्रो लहरको जोखिम,"काठमाडौं : नेपालमा ओमिक्रोन संक्रमण ह्वात्तै बढेको छ। नेपालमा शुक्रबार थप २४ जनामा ओमिक्रोन संक्रमण पुष्टि भएको छ। भारतमा कोरोना भाइरस संक्रमणको तेस्रो लहर देखिएको बेला नेपालमा पनि संक्रमण दर बढेको पाइएको हो। कोरोना भाइरसको डेल्टा र परिवर्तित ओमिक्रोन भेरियन्ट संक्रमित पुष्टि हुने क्रम बढेको छ। स्वास्थ्य तथा जनसंख्या मन्त्रालयकी प्रवक्ता डा संगीताकौशल मिश्राले एसजिन नेगेटिभ पत्ता लागेका २४ नमुनाको जिन सिक्वेन्सिङ गर्दा सबै नमुनामा ओमिक्रोन पुष्टि भएको जानकारी दिइन्। मुलुकभरबाट यान्डम स्याम्पलिङ विधिबाट संकलित पीसीआर तथा एन्टिजेन पोजेटिभ नमुनाहरूको परीक्षण गरिएको हो। १ हजार १ सय ४६ पोजेटिभ नमुनाको एस जिन स्क्रिनिङ गर्दा २ सय ५० वटा नमुना (२२ प्रतिशत)मा एसजिन नेगेटिभ आएको थियो। मिश्राले संक्रमणको बढ्दो अवस्थालाई मध्यनजर गर्दै सबै अस्पताललाई तयारी अवस्थामा राख्न निर्देशन दिएको जानकारी दिइन्। यसअघि पहिलो पटक मंसिर २० गते नेपालमा पहिलो पटक दुई जनामा ओमिक्रोन संक्रमण पुष्टि भएको थियो। त्यसपछि पुस ७ गते अर्को जनामा ओमिक्रोन संक्रमण पुष्टि भएको स्वास्थ्य मन्त्रालयले जनाएको थियो। सीमावर्ती भारतका सहरबाट गरिएको स्वाब संकलनमा कोरोना भाइरस पुष्टि हुने क्रम बढ्दो छ। मन्त्रालयका अनुसार, शुक्रबार आरटी पीसीआर र एन्टिजेन विधिबाट गरिएको नमुना परीक्षणमा ९ सय ६८ जनामा कोरोना संक्रमण पुष्टि भएको छ। त्रिभुवन विश्वविद्यालय शिक्षण अस्पताल महाराजगन्जका कोभिड१९ फोकल पर्सन निरज बमका अनुसार, ओमिक्रोन भेरियन्टको संक्रमणको जटिलताले धेरै प्रभाव पर्छ। हाल सक्रिय संक्रमितको संख्या ५ हजार ७ सय ४१ जना छन्। ओमिक्रोन भेरियन्टका कारण गम्भीर बिरामी हुने सम्भावना नरहेता पनि संक्रमण दर उच्च हुँदा अस्पतालमा दबाब पर्ने विश्व स्वास्थ्य संगठन (डब्लूएचओ) ले जनाएको छ। जनस्वास्थ्य विज्ञ डा बाबुराम मरासिनीका अनुसार, नेपालमा ओमिक्रोन संक्रमणले तेस्रो लहरको जोखिम निम्त्याउने जोखिम छ। इपिडिमियोलोजी तथा रोग नियन्त्रण महाशाखाका पूर्वनिर्देशक उनले अन्नपूर्णसँग भने, धेरै जनसंख्या कोरोनाविरुद्धको खोपबाट वञ्चित छ। ओमिक्रोन भेरियन्टका कारण कोरोनाको तेस्रो लहर निम्तिने जोखिम छ। मुलुकमा कुल जनसंख्याको ३६२ प्रतिशतले मात्र पूर्ण मात्रा खोप लगाएको स्वास्थ्य मन्त्रालयले जनाएको छ। १८ वर्ष माथिका ५५२ प्रतिशतले मात्र पूर्ण मात्रामा खोप लगाएका छन्। खुला सीमाको चुनौती डब्लूएचओले विश्व पुनः कोभिडको नयाँ लहरमा प्रवेश गरेकाले कमजोर ठान्नु भूल हुने चेतावनी दिइसकेको छ। नेपाल र भारत खुला सीमाका कारण रोकथामका उपायमा चुनौती थपिएको विज्ञहरू बताउँछन्। खुला सीमा भएकाले बिना व्यवधान आवागमन हुँदा सीमा क्षेत्रमा कडाइ गर्न कठिनाइ भइरहेको छ। त्रिभुवन अन्तर्राष्ट्रिय विमानस्थललगायत १३ स्थानमा मात्रै हेल्थ डेस्क छन्। नेपालगन्जस्थित जमुनाहा नाका हेल्थ डेस्कका ल्याब इन्चार्ज चिरञ्जीवी ज्ञवालीका अनुसार सोमबार भारतबाट आएका व्यक्तिलाई एन्टिजेनमार्फत कोरोना परीक्षण गर्दा ७ पुरुष र ३ महिलालाई कोरोना पुष्टि भएको हो। संक्रमितमध्ये कालीकोटका ४, दाङका ३, बाँकेका २ र कैलालीका १ छन्। कोरोना पुष्टि भएकाहरूमा ४ जना हरिद्वार, ३ जना दिल्ली, २ जना उत्तर प्रदेश र १ जना महाराष्ट्रबाट आएका हुन्। जनस्वास्थ्य विज्ञ डा बाबुराम मरासिनीले संक्रमण तीव्र रूपमा नफैलिन प्रभावकारी ढंगले पूर्वतयारी हुन नसकेको बताए। दुई सातायता तुलनात्मक रूपमा एस जिन नेगेटिभ हुने प्रवृत्ति बढ्दो देखिएको इपिडिमियोलोजी तथा रोग नियन्त्रण महाशाखाले जनाएको छ। मन्त्रालयकी प्रवक्ता मिश्राले नेपालमा हालसम्म उपलब्ध तथ्यांकलाई आधार मान्दा ओमिक्रोनका कारण अत्यधिक मात्रामा कोभिड१९ का केस बढ्न सक्ने सम्भावना रहेको बताइन्। ओमिक्रोनले गर्दा हुन सक्ने अत्यधिक बिरामीको चापलाई मध्यनजर गर्दै स्वास्थ्यकर्मीलाई तयारी अवस्थामा रहन निर्देशन दिइएको प्रवक्ता मिश्राले जानकारी दिइन्। उपचारका लागि आवश्यक पर्ने अक्सिजनलगायत सामग्रीको यथेष्ट जोहो गर्न निर्देशन दिइएको छ।"
क्षणभरमै खरानी भयो वरभन्ज्याङ,"फिदिम : ग्रामीण बजारको रूपमा विकसित भइरहेको पाँचथरको फालेलुङ गाउँपालिका६ वरभन्ज्याङ क्षणभरमै खरानी भएको छ। बुधबार राति करिब १० बजेदेखि सुरु भएको आगलागीबाट तीन घरसहित आधा दर्जन पसल जलेर खरानी भएका हुन्। आगलागीबाट तीन घरमा व्यापार व्यवसाय गर्दै आएका आठ परिवारसमेत विस्थापित भएका छन्। जितबहादुर मेयोङ्बा, रामजीत राई र मनबहादुर राईको घर जलेर घरानी भएका हुन्। उक्त घरमा व्यवसाय गर्दै आएका धनप्रसाद राई, महेन्द्र राई, सुरेन्द्र राई, कृष्ण राई र धर्मराज केरुङसमेत विस्थापित भएका छन्। उनीहरूको पसल र व्यवसायसमेत जलेको स्थानीय सुकबहादुर मेयोङबाले बताए। जीतबहादुरको घरबाट रातको करिब १० बजेबाट आगलागी सुरु भएको थियो। उनको घरमा सञ्चालित दूध डेरी, किराना पसल र नेपाली कांग्रेस फालेलुङ ६ को कार्यालय खरानी भएका हुन्। आगलागी हुँदा ५७ लाखको क्षति भएको प्रहरीको भनाइ छ। यसैगरी, रामजीतको घर जल्दा ४० लाखको क्षति भएको र मनबहादुरको घर खरानी हुँदा २० लाखको क्षति भएको प्रहरीको अनुमान छ। उक्त घरमा सञ्चालित आईएमई मनी ट्रान्सफरसहित छ लाख नगद र १० लाख बराबरको जुत्ता पसल, दुई तोला सुन, धनप्रसाद राईको किराना पसल र छ थान कम्प्युटर गरी २१ लाखको क्षति भएको अनुमान छ। सुरेन्द्र राईको घर जल्दा २० लाखको क्षति भएको छ।"
जलवायु परिवर्तनविरुद्ध अन्नपूर्ण अभियान आरम्भ,"काठमाडौं : विश्वव्यापी संकट बनेको जलवायु परिवर्तनविरुद्ध अन्नपूर्ण मिडिया नेटवर्कले घोषणा गरेको दिगोपनका लागि एकता अभियान शुक्रबार आरम्भ भएको छ। प्रधानमन्त्री शेरबहादुर देउवा र नेटवर्कका अध्यक्ष क्याप्टेन रामेवर थापाले यसको उद्घाटन गरेका छन्। त्यस क्रममा प्रधानमन्त्री देउवाले जलवायु परिवर्तनको मुद्दामा सञ्चारको भूमिका महत्त्वपूर्ण हुने बताए। उनले जलवायुमैत्री व्यवहार, जीवनशैली र प्रकृति संरक्षणमा सञ्चारमाध्यमले सकारात्मक भूमिका खेलेको उल्लेख गरे। जलवायु परिवर्तनका मुद्दामा सरकार गम्भीर छ, यसमा अन्नपूर्ण मिडिया नेटवर्कले लिएको जिम्मेवारीपूर्ण भूमिका सराहनीय छ, प्रधानमन्त्री देउवाको भनाइ थियो। उनले सरकार अल्प र दीर्घकालीन योजना बनाएर जलवायु परिवर्तनमा काम गर्ने तयारीमा रहेको जानकारी दिए। प्रधानमन्त्री देउवा बेलायतको ग्लास्गोमा हालै सम्पन्न जलवायु सम्मेलनको २६औं संस्करण कोप २६मा सहभागी भएका थिए। उनले संसारका प्रभावशाली मुलुकका राष्ट्रप्रमुखसमक्ष हिमाल जोगाउने विषयमा छलफल भएको बताए। कार्बन उत्सर्जनमा नेपालको भूमिका न्यून भए पनि उल्टै गम्भीर समस्या झेल्नुपरेको छ उनले भने, हिमाल जोगाउन र जलवायुजन्य जोखिमबाट परेको असरबारे कुरा गरेको छु। जलवायु परिवर्तनका मुद्दामा सरकार गम्भीर छ, यसमा अन्नपूर्ण मिडिया नेटवर्कले लिएको जिम्मेवारीपूर्ण भूमिका सराहनीय छ। शेरबहादुर देउवा, प्रधानमन्त्री पार्टीका घोषणापत्र र नीतिमा जलवायु परिवर्तनको विषयलाई महत्त्वका साथ उठाउने छौं। केपी शर्मा ओली, एमाले अध्यक्ष एवं पूर्वप्रधानमन्त्री स्थानीय तहदेखि जलवायुको विषयमा चेतनामूलक कार्यक्रम गर्दै प्राकृतिक स्रोत, साधन जोगाउन लाग्ने छौं। पुष्पकमल दाहाल, माओवादी केन्द्र अध्यक्ष एवं पूर्वप्रधानमन्त्री प्रकृतिलाई जिस्क्याउनु हुँदैन। उसले हामीलाई जोगाउने हो। प्रकृतिसँगै जानुपर्छ। माधवकुमार नेपाल, एकीकृत समाजवादी अध्यक्ष एवं पूर्वप्रधानमन्त्री जलवायु परिवर्तनका कारण चरम मौसमी घटना बढेको र जनजीवन प्रभावित भएको देउवाको भनाइ छ। सम्मेलनमा नेपालले सन् २०४५ सम्ममा शून्य कार्बनमा जाने राष्ट्रिय निर्धारित कार्यक्रममा समेटेको जानकारी दिए। त्यसैगरी ४५ प्रतिशत जंगल बनाउने, सन् २०३० सम्म वनलाई पहिलाको अवस्थामा फर्काउने प्रतिबद्धता जनाएको पनि उनले कार्यक्रममा जानकारी दिए। कार्यक्रममा पूर्वप्रधानमन्त्रीत्रय नेकपा एमालेका अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल र नेकपा एकीकृत समाजवादीका अध्यक्ष माधवकुमार नेपालको भिडियो सन्देश देखाइएको थियो। एमाले अध्यक्ष ओलीले सरकार र मानव जाति नै अस्वस्थ आर्जनमा लागेर पर्यावरण बिगारेको आरोप लगाए। छिटो आर्जन गर्न खोज्ने तर वातावरणमा ध्यान नदिने नकारात्मक प्रवृत्तिले जलवायु परिवर्तनमा असर पारेको छ, उनले भने। ओलीले अन्नपूर्ण मिडिया नेटवर्कले थालनी गरेको जलवायु परिवर्तनबारेको जनचेतना कार्यक्रम सराहनीय भएको बताए। पार्टीका घोषणापत्रहरूमा यस्ता प्रश्न उठाउन आवश्यक देखेको उनले जनाए। माओवादी केन्द्रका अध्यक्ष दाहालले भर्खरै सम्पन्न महाधिवेशनमा जलवायुको विषय मुख्य मुद्दा बनेको बताए। प्रकृति र मानव जातिलाई पारेको असरलाई खोज गरेर ती मुद्दा समेटिएको उनले जानकारी दिए। यस विषयलाई आन्दोलनको रूपमा लैजानुपर्छ भन्ने हो, दाहालले भने, नसोचेका घटनाहरू भइरहेका छन्। यसका पछाडि जलवायु परिवर्तनको असर छ। स्थानीय तहदेखि जलवायुको विषयमा चेतनामूलक कार्यक्रम गर्दै प्राकृतिक स्रोत, साधन जोगाउन लाग्नेमा आफू प्रतिवद्ध भएको उनले बताए। यसैगरी, समाजवादीका अध्यक्ष नेपालले प्रकृतिलाई कमजोर ठानेर जिस्क्याउन नहुने बताए। उनले भने, प्रकृतिलाई जिस्क्याउनु हुँदैन। उसले हामीलाई जोगाउने हो। प्रकृतिसँगै जानुपर्छ। औद्योगीकरणले वन विनाश गर्छ। तापक्रम बढेकाले असर हिमालमा देखिन्छ। उनले आफ्नो कार्यकालमा जलवायुको मुद्दा अग्रसरतामा राखेको पनि जानकारी दिए। संस्कृतिविद् सत्यमोहन जोशीले पैसा जति कमाए पनि पर्यावरण बिग्रिएमा परिणाम नराम्रो हुने विचार व्यक्त गरे। उनले पृथ्वीको संरक्षण गर्नुपर्ने आवश्यकता औंल्याए। अन्नपूर्ण मिडिया नेटवर्कका अध्यक्ष क्याप्टेन रामेवर थापाले जलवायु परिवर्तनका सवालमा नेपाल सिक्ने क्रममा रहेको बताए। यस मुद्दालाई आफूहरूले गम्भीरताका साथ लिएको उनले प्रतिबद्धता जनाए। जलवायु परिवर्तनविरुद्ध अभियान केवल प्रसिद्धि कमाउन गरेको होइनौं। विश्वव्यापी संकटको यस मुद्दामा उत्तरदायी भएर लाग्नेछौं, अध्यक्ष थापाको भनाइ थियो। उक्त समारोहमा नेटवर्कले प्रथम सगरमाथा आरोही तेन्जिङ नोर्गे र एडमन्ड हिलारीका साथ सगरमाथा पुगेका ९० वर्षीय कान्छा शेर्पालाई विशेष सम्मान गरियो। कार्यक्रममा राजदूतहरू, विशिष्ट सरकारी अधिकारीहरू, विदेशी निकायका प्रमुखहरूलगायतको उपस्थिति थियो। ऐक्यबद्धताको समझदारी समारोहमा अन्नपूर्ण मिडिया नेटवर्कसँग जलवायु परिवर्तनविरुद्धको अभियानमा ऐक्यवद्धता जनाउन विभिन्न दस संस्थासँग समझदारीपत्र आदान प्रदान गरिएको गियो। जसमा अल्टरनेटिभ इनर्जी प्रोमोसन सेन्टर (एपेक), आइडिया स्टुडियो, नेपाल, काठमाडौं विश्वविद्यालय, लाइन्स क्लब नेपाल (इन्टरनेशनल डिस्ट्रिक्ट ३२५बी१नेपाल, एनएमबी बैंक, वल्र्ड भ्लग च्यालेन्ज, यति एयरलाइन्स, सेन्टर फर ग्रीन इकोनोमी डेभलपमेन्ट (सीजीइडी), नेपाल, एयरलाइन अपरेटर्स एसोसिएसन अफ नेपाल र सिम्रिक फाउन्डेसन छन्।"
