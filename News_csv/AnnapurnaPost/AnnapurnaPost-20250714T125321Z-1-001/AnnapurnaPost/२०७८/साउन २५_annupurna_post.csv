शीर्षक,विवरण
दुब्लाएको विकास खर्च,"नेपालमा एकातर्फ जनतामा विकास र समृद्धिको आकांक्षा घनिभूत रूपले मुखरित भइरहेको छ नेपालीमा अब विकास र समृद्धिको युग सुरु हुन्छ भन्ने आशा जागृत भएको छ। संविधान आफैंमा निर्देश (गाइड) गर्ने राजनीतिक दस्तावेज हो। यो स्वयंले केही पनि प्रदान (प्रोभाइड) गर्दैन। संंविधानले आश्वस्त पारेका विषयहरूका लागि मुलतः सरकारले जिम्मेवारी बहन गर्नुपर्छ। शासकीय प्रबन्ध गर्नुपर्छ र अंगहरूको परिचालन गर्नु पर्छ। विकास र समृद्धिको पर्खाइमा रहेका जनताका निमित्त सुरक्षा, न्याय र विकास प्रमुख सरोकारका विषय हुन्। जनताले शीघ्र सेवा तीव्र विकासको अनुभूति गरेमा उक्त सरोकार सम्बोधन भएको ठहर्छ। जनताको यो मनोभावलाई विकासको नक्सा कोर्दा असाध्यै हेक्का राख्नुपर्छ। जसरी तोरीबाट तेल निकाल्न कोलको आवश्यकता पर्छ, त्यसरी नै विकासको नक्सालाई निर्माणमा बदल्न आवधिक योजना र वार्षिक बजेट चाहिन्छ। जसरी शरीरमा रगतको अपरिहार्यता हुन्छ, त्यसरी नै विकास योजनाका लागि बजेटको अनिवार्यता हुन्छ। बजेटको अभावमा विकासका कामको परिकल्पना गर्नु कोरा कल्पना मात्र हुन्छ। अतः बजेट नै विकासको प्राण हो। बजेट नै विकासको ड्राइभिङ इन्जिन हो। बजेट भन्नासाथ सामान्य अर्थमा आय र व्ययको विवरण भन्ने बुझिन्छ। आय र व्ययबिच सन्तुलन मिलाएर बजेट तर्जुमा गर्नु पर्छ। बजेटमा भएको विनियोजनले विकासमा खर्च गर्ने बाटो खुल्छ। विकासको जुन सम्भागमा विनियोजित बजेट खर्च हुन्छ सो सम्भाग राम्रोबाट अझ राम्रो अवस्थामा पुगेको देखिनु पर्छ र मापन गर्न सकिने हुनुपर्छ। विकासलाई नतिजा श्रृंखलामा मापन गर्नुपर्ने कुरा विकास व्यवस्थापनका विज्ञहरू सुझाउँछन्। नतिजा श्रृंखलामा लागतक्रियाकलापप्रतिफलअसरप्रभाव (इनपुटएक्टिभिटिजआउटपुटआउटकमइम्प्याक्ट) तह पर्छन्। सुरुका तीन तहलाई लागेको समय र खर्च भएको बजेटको आधारमा मापन गर्ने र पछिल्ला दुई तहलाई विकासको दीर्घकालीन सोच, लक्ष्य र उद्देश्यमा जोडेर जनताको जीवनस्तरमा ल्याएको परिवर्तनलाई मध्यनजर गरेर विश्लेषण गर्नुपर्ने विज्ञहरूको सल्लाह रहने गर्दछ। नेपालमा एकातर्फ जनतामा विकास र समृद्धिको आकांक्षा घनिभूत रूपले मुखरित भइरहेको छ। अर्कोतर्फ जनताको उक्त आकांक्षालाई सम्बोधन गर्न सरकारको बजेट कार्यान्वयनको अवस्था फितलो प्रमाणित हँुदै आएको छ। वास्तवमा कुरा धेरै, नतिजा थोरै हाई साउन्डिङ, लो फन्डिङको स्थिति छ। यसको प्रमाण बजेट खर्चलाई विनियोजनसँग तुलना गरेर हेर्ने र हाँसिल भएको परिमाणात्मक उपलब्धिलाई केलाउने हो भने छर्लंग हुन्छ। आर्थिक वर्ष २०७६७७ को कुल विनियोजित बजेटको करिब ७७ प्रतिशत बजेट मात्र खर्च हुन सकेको तथ्यांकले देखाउँछ। त्यसभित्र पसेर विकास खर्च मात्रको अवस्था नियाल्दा स्थिति दयनीय देखिन्छ। त्यसपछिको आर्थिक वर्षको कुल बजेट खर्च पनि ८० प्रतिशत ननाघ्ने पक्का छ। यसरी विकास खर्च दुब्लाउँदै जाने स्थिति छ। हासिल भएको भौतिक उपलब्धि पनि एकाध आयोजनालाई छाडेर औसतमा उत्साहजनक छैन। खर्चको प्रतिशतका आधारमा विकास र समृद्धिको मात्रालाई निर्धारण गर्नेभन्दा पनि बजेट तर्जुमा तथा कार्यान्वयनमा देखिएको प्रवृत्तिका आधारमा विकास र समृद्धिको भविष्य आँकलन गर्ने यो लेखको मनसाय हो। यस सन्दर्भमा मुलुकमा तीन तहका सरकार क्रियाशील भएपछि जनताले सरासर रूपमा विकास र समृद्धिको रफ्तार तीन गुणाले वृद्धि हुन्छ भन्ने अर्थ लगाएका हुन्। स्थानीय स्तरमा सामाजिक आर्थिक जीवनलाई सहज बनाउन र स्थानीय उद्यमशीलता बढाउन आवश्यक पर्ने ससाना भौतिक पूर्वाधार निर्माण र मानवीय क्षमता विकासका कार्यहरू स्थानीय सरकारबाट हुने, मझौला र ठूला प्रकृतिका आयोजनाहरू प्रदेश सरकारले सञ्चालन गर्ने जसबाट आर्थिक वृद्धि, रोजगारी र नागरिकहरूको आयआर्जनका अवसरहरू प्रदेशमा विस्तार हुँदै जाने र राष्ट्रिय स्तरमा फराकिलो र दिगो आर्थिक विकासमा योगदान पुर्याउने रणनीतिक महत्वका बृहत् सडक, विद्युत्, सिँचाइ, सञ्चार, विमानस्थलजस्ता आयोजना र सामाजिक सुरक्षा कार्यक्रम संघीय सरकारले कार्यान्वयन गर्ने बुझाइ हो। आर्थिक वर्ष २०७५७६ देखि संघ, प्रदेश र स्थानीय सरकार गरी तीनै तहका सरकारबाट संघीय ढाँचाको पूर्ण आकारको बजेट आए उप्रान्त त्यसको तर्जुमा पक्ष र कार्यान्वयन पक्षलाई केलाउँदा तीनै तहका सरकार आयोजनाको गुणात्मक पक्षमा जोड दिनुको साटो संख्यात्मक पक्षमै केन्द्रित रहेको देखिन्छ। तीनै तहका सरकारले आर्थिक वर्षको अन्त्यतिर बजेट खर्च गर्ने बानीलाई बदल्न सकेको पाइँदैन। यसले गर्दा विकासले गुणात्मक रूपमा फड्को मार्न नसकेको अवस्था विद्यमान छ। स्वीकृत भएका विकास आयोजनाहरूको कार्यान्वयनमा समयपालन अर्थात् कहिले सुरु हुने र कहिले सम्पन्न हुने भन्ने तालिकालाई बेवास्ता गर्ने रोग पहिले देखिकै हो। यो रोग झन् क्रोनिक हुँदै प्रदेश र पालिकामा समेत फैलिने लक्षण देखिएको छ। सरकारले हरेक आर्थिक वर्षमा विनियोजन गर्ने वार्षिक बजेटमा सामाजिक सुरक्षालगायत चालु तर्फको दायित्व सालसालै वृद्धि भएबाट विकास बजेटको आकार खुम्चिँदै गएको छ। त्यसमा पनि विनियोजित विकास बजेट खर्च हुन नसक्ने तर समय व्यतित हुँदै जाने अन्तरविरोधका बीच हुने हाम्रो विकास कस्तो होला ? अत्यन्त संवेदनशील भएर सोच्न पर्ने समय आएको छ। बजेट कार्यान्वयनको चुरो कुरा भनेको बजेटलाई समय र मेहनतका साथ भएमा मात्र बजेट सही रूपमा खर्च हुनसक्छ। विकास खर्च दुब्लाएको सन्दर्भ उल्लेख गरिरहँदा के स्पष्ट हुन जरुरी छ भने विकास बजेटले चाहिने मात्रामा मेहनत पाउन सकेको छैन। मेहनत नगर्दा समय त सकिन्छ नै बजेट पनि खर्च हुन सक्दैन। यस्तो परिस्थितिमा आयोजना वा परियोजना अधुरो वा अलपत्र हुने क्रम बढ्छ। यही अवस्था अहिले विद्यमान छ। मेहनत कसले गर्ने भन्ने प्रश्न उठ्न सक्छ। सोझो उत्तर सरकारका कार्यकारी प्रमुखले नै विकासमा मेहनत गर्ने आदत बसाउनु पर्छ। त्यसबाट सिर्जना हुने माहोललाई तल्लो पदसम्म ओराल्नु पर्छ। राजनीतिक इच्छाशक्तिले नै काम, कारिन्दा र समयलाई जोड्न सक्छ। जनशक्तिलाई मेहनतका साथ लय र तालमा हिँडाउन सक्छ। सरकार सञ्चालनमा संलग्न राजनीतिक नेतृत्वको धेरै समय राजनीतिक भाषण र भेटघाटमै खर्च हुने गरेको देखिन्छ। यो प्रवृत्तिलाई विकासको आँखाबाट हेर्दा गफाडी चरित्रको रूपमा चित्रण गर्नुपर्ने हुन्छ। गफाडीलाई खेलाडीमा रूपान्तरण गर्न सकियो भने विकास लम्किन सक्छ। राजनीति र कर्मचारीबिच देखा पर्ने दोषदर्शितायुक्त व्यवहार पनि दूरदर्शितायुक्त संस्कारमा बदलिन सक्छ। परस्परमा सिनर्जी पैदा गर्दे रहरले काम गर्ने र समयमै नतिजा निकाल्ने स्थिति पैदा हुन्छ। हिजोको शासन प्रकृयामा विकास खर्च दर ८० प्रतिशत कहिल्यै नाघ्न नसकेको समस्यालाई नयाँ शासन प्रणालीमा दोहरिन नदिनेमा सरकार सजग रहनुपर्छ। सबैको सोच विकासमा केन्द्रित गरेर दुब्लाएको विकास खर्चलाई हृष्टपुष्ट बनाउनेमा हुनुपर्छ। विकास खर्च दुब्लाउनुमा प्रकृयागत जटिलताहरू पनि जिम्मेवार छन्। सार्वजनिक खरिद ऐन र नियामावलीको पालना गर्ने कार्य जटिल छ। अन्तरनिकायको सहयोगमा मात्र विकास आयोजना सजिलो गरी कार्यान्वयन हुन सक्नेमा एक निकायको जिम्मेवारीप्रति अर्को निकाय तत्काल सहयोग गर्न तत्पर नहुने संस्कार छ। यो समस्या कर्मचारी तहमा धेरै छ। विकासका विषयहरू अख्तियार वा अदालतमा पुगेर लामो समय यथास्थितिमै गुज्रनु पर्ने अवस्था पनि बराबर पैदा हुने गरेको देखिन्छ। समयमै निकास पाएको खण्डमा विकास खर्चले आकार बढाउन सक्ने अवस्था रहन्छ। भौतिक निर्माण वा वस्तु तथा सेवा आपूर्तिको काम प्रतिस्पर्धाका आधारमा छनोट भएका निजी क्षेत्रका कम्पनीमार्फत गराउनुपर्ने स्थापित प्रकृया छ। यसअनुसार तत्सम्बन्धी जिम्मेवारी पाएका कम्पनीहरूले समयमा कार्य नगर्दा पनि धेरै आयोजना थला परेका छन्। जसले गर्दा विकास खर्च नहुने र समय वर्वाद हुने गरेको छ। समयमै विकास खर्च गर्न दातृनिकायको भूमिका पनि उत्तिकै महत्वपूर्ण छ। वैदेशिक सहायता परिचालन भएका आयोजना वा परियोजना कार्यान्वयन गर्दा दातृनिकायको नो अब्जेक्सन लेटर लिनुपर्ने र खर्च भएको रकम शोधभर्ना गराउन पर्ने हुन्छ। यी प्रकृयामा दातृनिकायले गर्ने विलम्बले पनि विकास खर्च समयमा हुन नसक्ने अवस्था सिर्जना हुन्छ। यस्तो अवस्था व्यहोरेका आयोजना वा परियोजना धेरै हुन्छन्। तर यसरी विलम्ब भएको कुरा खासै उठ्ने गर्दैन। वास्तवमा आयोजनापरियोजना कार्यान्वयनलाई विकासका साझेदार पक्ष जसले पनि जहिले पनि सहयोगी भूमिकाका साथ सघाउनु पर्छ। जनताले रोजेको शासन प्रणालीबाट विकास र समृद्धिले गति लिन्छ। सम्मानित जीवनयापनको अवसर सिर्जना हुन्छ भन्ने विश्वासका साथ नेपाली जनताले विभिन्न कालखण्डमा राजनीतिक क्रान्ति, संघर्ष वा आन्दोलनमा सरिक भएका हुन्। जनताले अमूल्य मत दिएर छानेका प्रतिनिधिबाट बनेको संविधान सभाले बनाएको संविधानले राजनीतिलाई सही दिशा प्रदान गर्दछ। सोही राजनीतिक प्रणालीको माध्यमबाट जनताको आकांक्षा पूरा हुन्छ भन्ने विश्वासका साथ मुलुक उक्त प्रक्रियाबाट गुजे्रको हो। नेपाल संविधानबाट मुलुकमा संघीय लोकतान्त्रिक गणतन्त्र संस्थागत भएको छ। संघात्मक शासन प्रणालीमा मुलुक प्रवेश गरेको छ। फलस्वरूप मुलुकमा संघ, प्रदेश र स्थानीय गरी तीन तहका सरकार क्रियाशील भएका छन्। यति सहज र अनकूल राजनीतिक वातावरणमा पनि विकासका लागि विनियोजन खुम्चँदै जाने र खर्च दुब्लाउँदै जाने हो भने जनताका निमित्त विकास र समृद्धिको पर्खाइ लम्बिने निश्चित छ। यदि यसमा सुधार हुन सकेन भने यसको दोष वर्तमान पुस्ताले व्यहोर्न पर्नेछ। वर्तमान युगले राजनीतिक नेतृत्वको सोच, समय र मेहनत विकास र समृद्धिमै केन्द्रित हुन घच्घचाइरहेको छ। यसो हुन सकेमा विकासकर्मीहरूमा सिनर्जी पैदा हुनेछ। यस सन्दर्भमा के कुरा नबिर्सौं भने हिजोको केन्द्रिकृत शासन प्रणालीमा पहिचान भएका विकाससम्बन्धी धेरै समस्यालाई इतिहासमा थन्क्याउने उद्देश्यबाट हालको संघीय ढाँचामा मुलुक प्रवेश गरेको हो। यही सत्यलाई आत्मसात गर्दै हिजोको शासन प्रकृयामा विकास खर्च दर ८० प्रतिशत कहिल्यै नाघ्न नसकेको समस्यालाई नयाँ शासन प्रणालीमा दोहरिन नदिनेमा सरकार सजग रहन्छ भन्ने अपेक्षा आमरूपमा गरिएको छ। तसर्थ सबैको सोच, समय र मेहनत विकासमा केन्द्रित गरेर दुब्लाएको विकास खर्चलाई हृष्टपुष्ट बनाउने र नेपाली जनताको विकास र समृद्धिको पर्खाइलाई छोट्याउने अवसर यही हो।"
"जसपाले महन्थसहित १६ जनालाई केन्द्रीय कार्यकारिणी समितिबाट हटायो, आयोगद्वारा अद्यावधिक",काठमाडौं : जनता समाजवादी पार्टी (जसपा) ले महन्थ ठाकुरसहित १६ जनालाई केन्द्रीय कार्यकारिणी समितिबाट हटाएको छ। निर्वाचन आयोगले नयाँ कार्यकारिणी समितिलाई अद्यावधिक गर्दै अध्यक्ष ठाकुरसहित १६ जनाको नाम हटाएर ३५ सदस्यीय समितिको अभिलेखीकरण गरेको हो। सोमबार ट्वीट गर्दै जसपाका नेता मोहम्मद इश्तियाक राईले निर्वाचन आयोगले विवरण अध्यावधिक गरेपछि पार्टीको कार्यकारिणी समिति आजदेखि ३५ सदस्यीय भएको जानकारी दिए। नयाँ विवरण अध्यावधिक भएसँगै जसपाको अध्यक्ष पदबाट महन्थ ठाकुर स्वतः हटेका छन्। जसपाले केन्द्रीय कार्यसमिति सदस्यहरुको नामावली अध्यावधिक गर्न पाँच सदस्यीय कार्यदल बनाएको थियो। आयोगले जसपामा कसको पक्षमा बहुमत छ भनेरहेड काउन्ट (सनाखत) गरेको थियो। त्यसका लागि जसपाका कार्यकारिणी सदस्यलाई आयोगमा बोलाइएको थियो। केन्द्रीय कार्यकारिणी समितिका ५१ सदस्य आयोग पुगे। ३४ जनाले यादव पक्षमा हस्ताक्षर गरे। १६ जना ठाकुर पक्षमा उभिए। जन्मकैदको सजाय भोगिरहेका रेशम चौधरी तटस्थ बसे। जसपाले ठाकुर पक्षमा मत दिएका १६ जनाबाहेक केन्द्रीय कार्यकारिणी सदस्यबाहेकको नाम कार्यकारिणी समितिमा अभिलेखीकरण गरेको हो। यी हुन् नयाँ अध्यावधिक भएका केन्द्रीय कार्यसमिति सदस्य १ उपेन्द्र यादव २ अशोक राई ३ डाबाबुराम भट्टराई ४ महेन्द्रराय यादव ५ राजकिशोर यादव ६ गोविन्द चौधरी ७ मृगेन्द्रकुमार सिंह यादव ८ नवलकिशोर शाह ९ अमृतादेवी अग्रहरी १० रामनरेश राय यादव ११ राजेन्द्रप्रसाद श्रेष्ठ १२ नवराज सुवेदी १३ परशुराम खापुङ १४ युवराज कार्की १५ रकम चेम्जोङ १६ रेणुकमारी यादव १७ मो।लालबाबु राउत १८ हिसिला यमी १९ हेमराज राई २० गंगानारायण श्रेष्ठ २१ रणध्वज कन्दङ्वा २२ रामसहाय प्रसाद यादव २३ डम्मरु बल्लभ खतिवडा २४ प्रकाश अधिकारी २५ मोईस्तियाक राई २६ दुर्गा सोब २७ परशुराम बस्नेत २८ प्रसान्त सिंह २९ भक्तबहादुर शाह ३० शुशिला श्रेष्ठ ३१ विजयकुमार यादव ३२ रमेशप्रसाद यादव ३३ गजाधर रोहिता यादव ३४ मनिषकुमार सुमन ३५ रेशम चौधरी यी हुन् हटाइएका केन्द्रीय कार्यसमिति सदस्य १ महन्थ ठाकुर २ राजेन्द्र महतो ३ शरत् सिंह भण्डारी ४ अनिलकुमार झा ५ सर्वेन्द्रनाथ शुक्ल ६ वृषेशचन्द्र लाल ७ जितेन्द्रप्रसाद सोनार ८ उमाकान्त झा ९ चन्दा चौधरी १० लक्ष्मणलाल कर्ण ११ राजकुमार लेखी १२ केशबकुमार झा १३ अकवाल अहमद शाह १४ दानबहादुर विश्वकर्मा १५ निर्जला राउत १६ सुनीलकुमार झा
नक्कली नोटसहित तीन जना पक्राउ,"रौतहट : नेपाली करिब १० लाख रुपैयाँ नक्कली नोटसहित रौतहटमा तीन जना पक्राउ परेका छन् । धनुषाको बट्टेश्वर गाउँपालिका४ का ३८ वर्षीय शत्रुधन वरई ठाकुर, महोत्तरीको बर्दीबास नगरपालिका ९ बन्द्राका ३० वर्षीय रन्जित महतो, भङ्गहा नगरपालिका४ प्रेमनगरका २५ वर्षीय दिपेन्द्रकुमार महतो रहेको जिल्ला प्रहरी कार्यालय रौतहटले जनाएको छ । प्रहरी चौकी मठिया महुलीयाबाट खटिएको प्रहरी गस्ती टोलीले ईशनाथ नगरपालिका४ कालिमन्दिर नजिकैबाट पक्राउ गरेको प्रहरी उपरिक्षक सिद्धि विक्रम शाहले जानकारी दिए। आइतबार राति उनीहरुलाई पक्राउ गरी प्रहरीले सोमबार सार्वजनिक गरेको हो । नेपाल भारत सिमानामा पैदल नेपालतर्फ आउँदै गरेको अवस्थामा नेपाली रुपैयाँ १००० दरको नक्कली नोट ९ लाख,९३ हजारसहित उनीहरुलाई प्रहरीले नियन्त्रणमा लिएको उपरीक्षक शाहले बताए ।"
अवकाशपछि कृषि व्यवसायमा लाग्छु : प्रधानसेनापति थापा,"काठमाडौं : नेपाली सेनाका प्रधानसेनापति पूर्णचन्द्र थापाले बेँसीशहर नगरपालिका२ बगाले गाउँमा निर्माण भएको नेपाली सेना कृषि विज्ञान संस्थानको उद्घाटन गरेका छन्। नेपाली सेनाको कल्याणकारी योजनाअन्तर्गत सैनिक कल्याणकारी कोषद्वारा निर्माण गरिएको नेपाली सेना कृषि विज्ञान संस्थानको सोमबार उद्घाटन गर्दै प्रधानसेनापति थापाले आधुनिक र वैज्ञानिक कृषि विस्तार गरी देशको अर्थतन्त्रमा योगदान दिन कृषि विज्ञान संस्थानको स्थापना गरिएको बताए। प्रधानसेनापति थापाले अवकाशपछि नेपाली सेनालाई कृषि तथा पशुपालनमा दक्ष बनाएर गाउँघरमै परिवारसँग बसेर स्वरोजगार बन्न कृषि विज्ञान संस्थानले सीप सिकाएर पठाउने बताए। प्रधानसेनापति थापाले त्रिभुवन विश्व विद्यालयको मापदण्डअनुसार विएस्सी एजी सञ्चालन गरिने र त्यसमा सैनिकका छोराछोरी तथा सर्वसाधरण नागरिकका छोराछोरीले पनि पढ्ने अवसर पाउने भएकाले आधुनिक नेपाल निर्माण गर्ने जनशक्ति उत्पादन हुने धारणा राखे। उनले कृषिमा लमजुङलाई हव बनाउन कलेजले महत्वपूर्ण भूमिका निभाउने बताए। शिक्षा तथा विज्ञान प्रविधि मन्त्रालयका सचिव रामप्रसाद थपलियाले शिक्षा क्षेत्रमा लगानीअनुसार प्रतिफल प्राप्त नभइरहेका बेला नेपाली सेना कृषि विज्ञान संस्थानबाट उत्पादन हुने जनशक्तिले कृषिको व्यावसायिकीकरण र आधुनिकीकरणमा महत्वपूर्ण योगदान दिने बताए। कायम मुकायम प्रधानसेनापति प्रभुराम शर्माले राष्ट्रिय सुरक्षा नीतिमा खाद्य सुरक्षा उल्लेख भएकाले कृषि तथा पशुपालनमा दक्ष जनशक्ति उत्पादन भई त्यसबाट प्राप्त हुने सीपले नेपाली सेना अवकाशपछि विदेशमा गएर दुःख गर्नुपर्ने अवस्था नआउने धारणा राखे। अहिलेसम्म नेपाली सेनाका सक्कल दर्जा र हितधिकारी गरी १२० ले प्रिडिप्लोमा, प्लान्ट साइन्स र एनिमल साइन्सको तालीम लिइरहेका छन् भने आगामी शैक्षिकशत्रदेखि विएस्सी एजीको अध्ययन हुने सहायक प्रिन्सिपल विनोद घिमिरेले जानकारी दिए। बेँसीशहर नगरपालिकका प्रमुख गुमानसिंह अर्याल, प्रमुख जिल्ला अधिकारी होमप्रसाद लुइँटेल, श्रीजङ्ग गणका गणपति जयराम थापा, प्रहरी नायब उपरीक्षक कृष्णबहादुर कार्कीलगायत उपस्थिति थियो। उक्त कोषबाट भ्याट बाहेक रु १३ करोड लगानीमा उक्त संस्थानको संरचना निर्माण भएको छ। करिब ४०० रोपनी क्षेत्रफल रहेको नेपाली सेना कृषि विज्ञान संस्थानको जग्गामध्ये २० प्रतिशतमा भौतिक पूर्वाधार, ५० प्रतिशतमा कृषि र ३० प्रतिशत क्षेत्रफलमा पशुपालन हुने भएको छ। नेपाली सेना कृषि विज्ञान संस्थानमा हाल यहाँ बङ्गुर, गाइ, कुखुरा, बाख्रापालन गरिएको छ भने कागती, कफी, चियापती, तरकारी खेतीलगायत कार्यक्रम अघि बढाइएको छ। नेपाली सेनाले यसरी तालिम केन्द्र हुँदै विएस्सी एजीसम्मको अध्ययन हुने नेपाली सेना कृषि विज्ञान संस्थान सञ्चालन गरेको नेपालकै पहिलो हो। विसं २०७५ वैशाखदेखि भौतिक पूर्वाधार निर्माण शुरु भएको थियो। प्रशासनिक भवन, १४ जना अट्ने शिक्षक क्वाटर, ल्याब, लाइबेरी, छात्राका लागि होस्टेललगायत संरचना निर्माण सम्पन्न भएको छ। निर्माणको जिम्मा वुद्ध कन्ट्रक्सन कम्पनी प्रालि काठमाडौंले लिएको थियो।"
प्रतिबन्धित फ्रान्सेलीको रहस्यमय नेपाल यात्रा: किन आए बारम्बार ?,"काठमाडौँ: एक फ्रान्सेली नागरिकले रहस्यमय र शंकास्पद ढंगले नेपाल भ्रमण गरेको पाइएको छ । अध्यागमन कानुन उल्लंघन गरेका फ्रान्सेली नागरिक हेर्भ लउरेन्ट फेट्री नेपालबाट निष्कासित भएको तीन महिनामै नयाँ राहदानी लिएर पुनः नेपाल आए । फ्रान्सेली नागरिक लउरेन्टले २०७६ साउन ४ मा पहिलो पटक २१ एए ३५४५५ नम्बरको राहदानी लिएर नेपाल प्रवेश गरेका थिए । नेपाल आएपछि उनले भिसाको म्याद थपेनन् । लउरेन्ट ५ सय २५ दिन प्रवेशाज्ञा विना नै नेपाल बसे । त्यसपछि मात्र उनी भिसाको म्याद थप गर्न अध्यागमन विभाग गए । सोही क्रममा अध्यागमनका अधिकारीहरुले उनलाई पक्राउ गरे । अध्यागमन अधिकारीहरुले गैर कानुनी ढंगले नेपाल बसेपछि उनलाई पक्राउ गरेका थिए । गृह मन्त्रालयले २०७७ पुस ७ गते लउरेन्टलाई नेपाल प्रवेशमा एक वर्ष प्रतिबन्ध लगाई निष्कासन गरेको थियो । एक वर्ष प्रतिबन्ध लगाइसकेपछि अर्को राहदानीमा किन शंकास्पद ढंगले लउरेन्ट पुनः नेपाल यसले थप रहस्य बढाएको छ । अर्को रहस्य के छ भने २०७६ साउन ४ मा एक महिनाको पर्यटक प्रवेशाज्ञामा नेपाल आएका लउरेन्ट ५ सय २५ दिन प्रवेशाज्ञा विना नै नेपाल बसे । त्यस बीचमा उनले कस कसलाई भेटे र कस्ता गतिविधिमा संलग्न भए त्यो विषय खुल्न सकेको छैन । निष्कासित भएको तीन महिनामै फ्रान्सेली नागरिक लउरेन्ट नयाँ राहदानीमा फेरी नेपाल प्रवेश गरे । दोस्रो पटक २०७७ चैत्र ४ गते १७ एफभी २१७४२ नम्बरको फ्रान्सेली अर्को राहदानीमा नेपाल आए । दोस्रो पटक नेपाल आएका लउरेन्टले भिसाको म्याद थपेनन् । झण्डै तीन महिना लउरेन्ट गैरकानुनी ढंले भिसा विना नै नेपाल बसे । त्यो समयमा उनी कहाँ गए र के के गरे न अध्यागमन विभागलाई थाहा छ न त सरकारी कुनै संयन्त्रलाई । गत असार ६ गते लउरेन्ट नयाँ राहदानीमा भिसा थप गर्न विभाग पुगे । सोही क्रममा अध्यागमन विभाग परिसरबाट नै उनी पक्राउ परे । अध्यागमन विभागका अनुसन्धान अधिकृत वैकुण्ठ रेग्मीले ओभरस्टे भएको बेला उनले गरेका गतिविधिहरको बारेमा अनुसन्धानबाट केही खुल्न नसकेको बताए । रेग्मीले अन्नपुर्णसँग भने, भिसा थप गर्न आउँदा उनलाई तत्काल पक्राउ गरयौँ । अदालती प्रक्रियाबाट उनलाई निष्कासन गरेका छौँ । अध्यागमनका अधिकारीहरुसँगको बयानमा उनले आफु मौरी विशेषज्ञ भएको र कृषि कर्मका लागि नेपाल आएको भनेका छन् । तर पर्यटक भिसामा आएका व्यक्तिले अरु कुनै व्यवसाय गर्न र अन्य कुनै काममा संलग्न हुन नपाउने अध्यागमन ऐनमा स्पष्ट उल्लेख छ । अध्यागमनका अधिकारीहरुले लउरेन्टको कागजपत्र हेर्नासाथ उही पुरानो व्यक्ति सहजै पहिचान गरे र तत्काल त्यहीँ उनलाई पक्राउ गरे । त्यसपछि अध्यागमन विभागले निष्काशन आदेश उल्लंघन गरेको अभियोगमा लउरेन्ट विरुद्ध जिल्ला अदालत काठमाडौँमा मुद्दा दायर गरे । काठमाडौँ जिल्ला अदालतले दुइ वर्ष नेपाल प्रवेशमा प्रतिबन्ध लगाउने आदेश गर्यो । गृह मन्त्रालयले अदालतको आदेश वमोजिम लउरेन्टलाई दुइ वर्ष नेपाल प्रवेशमा प्रतिबन्ध लगाएर निष्कासन गर्यो। लउरेन्ट अहिले फ्रान्स पुगिसकेको अध्यागन अधिकारीहरुले बताएका छन् । गृह मन्त्रालयले विदेशी नागरिकको अवाञ्छित गतिविधि नियाल्न विदेशी नागरिक अनुगमन निर्देशिका समेत बनाएको छ । तर विदेशी नागरिक अनुगमन निर्देशिकाको प्रभावकारी कार्यान्वयन नहुँदा विभिन्न स्वार्थले नेपाल आएका विदेशी नागरिकहरु निस्फिक्री आफ्ना गतिविधिहरु संचालन गरिरहेका छन् । अवैध ढंगले नेपाल बस्दैआएका त्यस्ता विदेशीहरुको गतिविधिले मुलुको राष्ट्रिय सुरक्षामा प्रत्यक्ष असर पार्ने सम्भावना बढेको बताइन्छ ।"
"१६ हजार ५९४ नमूना परीक्षणमा ३६ सय ५१ जनामा कोरोना संक्रमण पुष्टि, २२ को मृत्यु",काठमाडौं : १६ हजार ५९४ नमूना परीक्षणमा ३६ सय ५१ जनामा कोरोना भाइस (कोभिड१९) संक्रमण पुष्टि भएको छ। पछिल्लो २४ घन्टामा १० हजार ४४५ नमूनाको पीसीआर र ६ हजार १४९ नमूनाको एन्टिजेन विधिबाट परीक्षण गरिएको स्वास्थ्य तथा जनसंख्या मन्त्रालयले जनाएको छ। जसमध्ये २६ सय ९ जनाको पीसीआर र १ हजार ४२ जनाको एन्टिजेन विधिबाट संक्रमण पुष्टि भएको हो। यस्तै पछिल्लो २४ घन्टामा १७ सय ८४ जना कोरोनामुक्त भएका छन्। यो सहित नेपालमा कोरोनाबाट निको हुनेको संख्या ६ लाख ७१ हजार ८३ पुगेको छ। मन्त्रालयका अनुसार सोमबार कोरोनाबाट थप २२ जनाको मृत्यु भएको छ। योसहित कोरोना संक्रमणबाट मृत्यु हुनेको संख्या १० हजार ११५ पुगेको छ। आइतबार कोरोनाबाट ५५ जनाले ज्यान गुमाएका थिए। मन्त्रालका अनुसार हालसम्म कोरोनाका सक्रिय संक्रमितको संख्या ३६ हजार २८८ पुगेको छ। ७४१ जनाको आइसीयु र १८६ जनाको भेन्टिलेटरमा उपचार भइरहेको छ। पछिल्लो २४ घन्टामा १ लाख ४५ हजार ३० जनाले कोरोनाविरुद्धको खोप लगाएको मन्त्रालयले जनाएको छ।
"अफगानिस्तान : रेडियो सम्पादकको हत्या, एक पत्रकारलाई बन्धक बनाइयो","काबुल : अफगानिस्तानको पाकटिया घाग रेडियो स्टेशनका प्रधान सम्पादक टोफान ओमारीको आइतबार काबुलको देह सब्ज जिल्लामा हत्या गरिएको स्थानीय प्रशासनले जनाएको छ। उनलाई अफगान लालिवान समूहले हत्या गरेको हुनसक्ने प्रशासनले जनाएको छ। यद्यपि, ओमारीको मृत्युको जिम्मेवारी अहिलेसम्म कुनै पनि समूहले लिएको छैन। यसैगरी उनीहरूले युद्धग्रस्त अफगानिस्तानको हेलमन्ड प्रान्तमा एक टेलिभिजन पत्रकारलाई बन्धक बनाएर लगेको बताइएको छ। अफगानिस्तानको खानमा प्रेसले बताएअनुसार स्थानीय बुस्ट रेडियो स्टेशनका प्रधान सम्पादक तथा खोस्ट प्रान्तमा अवस्थित गारगाख्ट टिभी च्यानलका संवाददाता नियाम तुल्लाह हेमतलाई हेलमन्ड प्रान्तको नावा जिल्लामा तालिबान लडाकुहरूले बन्दी बनाएर लगेका थिए। ओमारी अफगानको राजधानी काबुलको बाग्राम जिल्लाको न्यायिक तथा न्याय केन्द्रका वकिल पनि रहेको बताइएको छ। खानमा प्रेसले बताएअनुसार अफगानिस्तानमा ओपन सञ्चारका लागि आवाज उठाउँदै आएको नाइ नामक संस्थाका प्रान्तीय प्रमुख अबुल सामी घारतमालले हेमातलाई सोमबार नावा जिल्लाको आफ्नो घरबाट बाहिर लगिएको बताए। घारतमालले अफगानिस्तानमा सञ्चारकर्मीहरुसँग गरेको वाचा पालना गर्न र पत्रकारलाई जतिसक्दो चाँडो रिहा गर्न तालिवानलाई आग्रह गरे। तालिवान समूहले पछिल्ला दिनहरूमा हेलमन्ड प्रान्तका सबै जिल्लाहरूलाई नियन्त्रण गरेको छ भने प्रान्तीय राजधानी लश्करगाहमा अफगान राष्ट्रिय सैनिक तथा सुरक्षा बलसँग लडिरहेको छ। पछिल्लो समय तालिबानको आक्रामक गतिविधिका कारण कैयौँ सरकारी फौज र निर्दोष नागरिकहरूको ज्यान गएको छ। अफगानिस्तानभर सोमबार मात्र करिब ७० तालिवान लडाकूको मृत्यु भएको सेनाले बताएको छ। गत वर्षको फेब्रुअरीमा अमेरिका र तालिबानबीच हस्ताक्षर गरिएको नयाँ शान्ति सम्झौताअन्तर्गत अमेरिकी सेनाले ठूलो संख्यामा युद्धग्रस्त अफगानिस्तान छोड्न थालेको केही समयपछि नै यो समूहले ठूला तथा आक्रामक हमला गर्दै आएको छ। राससएएनआई"
रातिराति पोखराको सेती नदी उत्खनन्,"पोखरा : सेती नदीको पुरन्चौरस्थित ढोडेनी घाटमा अवैध रूपमा नदी उत्खनन गर्ने ५५ वटा सवारी साधन (टिप्पर र ट्याक्टर) लाई कास्की प्रहरीले नियन्त्रणमा लियो। साउन पहिलो साता त्यतिका सवारी साधन रातिको समयमा नदीबाट बालुवा निकाल्दै र ओसार्दै गर्दा प्रहरीले भेटेको थियो। टिप्पर २२ वटा, मिनी टिप्पर १७ वटा र ट्याक्टर १६ वटा गरी जम्मा ५५ वटा सवारी साधनलाई नियन्त्रणमा लिई प्रहरीले पोखरा महानगरपालिका पठाएको थियो। नदीनालाका घाटको ठेक्कापट्टा लगाउने र संरक्षण गर्ने जिम्मा पालिकाहरुलाई छ। तर त्यसरी रातिराति उत्खनन् गर्न अनुमति भने पोखरा महानगरपालिकाको वडा नम्बर २५ ले गरेको हो। जब कि महानगर आफैंले बाहेक वडाले घाट ठेक्का लगाउन वा जिम्मा दिन पाउँदैन। तर वडाध्यक्ष शोभामोहन पौडेलले भारती भवन माविका लागि आर्थिक स्रोत जुटाउने प्रयोजनका लागि भन्दै दिएको पत्रका आधारमा ढोडेनी घाट उत्खनन भइरहेको हो। विद्यालयका लागि भनेर रातिको समयमा ५५५५ वटा सवारी साधनले नदीमै पुगेर बालुवा निकाल्ने र ओसार्ने गर्नु नियतमै खोट देखेपछि प्रहरीले त्यसलाई रोकेको थियो। त्यसमाथि बर्खाको बेला कुनै पनि घाट चलाउन पाइन्न। यो बेला सरकारले नै घाटहरुको टेन्डर र ठेक्काहरु निकाल्न रोक लगाएको छ। त्यसरी नै नियम विपरीत बर्खाकै बेला र त्यो पनि रातिराति सेती नदी उत्खनन् गरेको प्रमाण प्रहरीले आइतबार फेरि फेला पारेको छ। सेती नदी हेमजा र लामाचौर बीचको घाटमा बालुवा निकाल्दै गर्दा कास्की प्रहरीले आइतबार दुई वटा सवारी साधन नियन्त्रणमा लियो। त्यहाँ बालुवा निकाल्ने काम रातारात भइरहेको भेटिएको हो। कास्की प्रहरीको एउटा टोली उक्त घाटमा रातको १ बजे पुगे थियो। त्यहाँ एउटा ट्रक बालुवा भरेर फर्किरहेको भेटियो। अझ नदीसम्मै पुगेर अर्को ट्रकमा बालुवा हाल्दै गरेको पनि भेटिएको थियो। ५ जना युवाहरु नदीबाट धमाधम बेल्चाले बालुवा ट्रकमा भरिरहेका थिए। नियन्त्रणमा लिइएको ट्रकका चालकले एक ट्रक बालुवा निकाले बापत १५ सय रुपैयाँ बुझाउने गरेको प्रहरीलाई सुनाए। उनले स्थानीय रामचन्द्र थापालाई त्यति रकम बुझाएको बताएपछि र थप अनुसन्धानबाट त्यस्तै देखिएपछि प्रहरीले थापालाई पक्रेको छ। त्यसरी ट्रकमा बालुवा भर्न नदीमा ५ जना युवालाई थापाले खटाएको भेटिएको छ। ती युवाहरुलाई एक रात काम गरेको ५ सय रुपैयाँ दिँदा रहेछन्। थापालाई त्यसैबारे सोधपुछ गर्न जाँदा प्रहरीलाई उनले अभद्र व्यवहार गरेको जिल्ला प्रहरी प्रवक्ता डिएसपी सुवास हमालले जानकारी दिए। अभद्र व्यवहार सम्बन्धी मुद्दामा कास्की जिल्ला अदालतबाट अनुमति लिई थापालाई हिरासतमा राखिएको हमालले जनाए। थापाले रातिराति बालुवा उत्खनन् गर्न लगाएको यो पहिलोपटक होइन। दसक अघिदेखि नै उनले घाटमा एकलौटी कब्जा गरेको स्थानीय बताउँछन्। उनको एकलौटीकै कारण घाटै रामचन्द्र घाटका रुपमा परिचित भइरहेको छ। त्यसो त थापाले घाट आफ्नो निजी जमिन भएको दाबी गर्दै आएको स्थानीयको भनाइ छ। तर थापाले निजी जमिनको बालुवा होइन सीधै सेती नदीको पानीमुनिबाटै बालुवा झिक्न लगाउने गरेका छन्। बालुवा झिक्नकै लागि थापाले सेती नदीको स्वरुप पनि फेरबदल गरिदिएका छन्। नदीभित्रै बाँध लगाएर बालुवा थुप्रने ठाउँ बनाएका छन्। दर्जनको संख्यामा त्यस्ता बाँध बनाएर बालुवा थुपार्ने र एकलौटी रुपमा निकाल्दै बेच्दै गरेको भनी उनीविरुद्ध नगरपालिकामा पनि अनेकौं उजुरी हुँदै आएका थिए। महानगरपालिकाले यसअघिका वर्षमा थापालाई घाट सञ्चालन नगर्न पत्राचार गर्दै आएको थियो। वडा नम्बर २५ ले पनि पत्राचार गर्दा पनि उनले अटेर गर्दै आएका थिए। यसअघि धेरैपटक प्रहरीले उनीमार्फत खटिएका व्यक्तिहरुले अवैध रुपमा उत्खनन् गर्दागर्दा फेला पारेको हुन्थ्यो। तर फेरि उनको धन्दा निरन्तर चल्दै आएको थियो। एकजना स्थानीय भन्छन्, प्रहरीले एक ट्रक बालुवा समात्यो भने बदलामा २ ट्रक सित्तैमा दिन्छु भनेर रातिराति निकालेर लैजान दिने गरेका हुन्। हालै कास्की प्रहरी प्रमुख भएर आएका एसपी रमेश थापाले भने घाटहरु नखुलेका बेला अवैध उत्खनन् गर्नेविरुद्ध अभियानै चलाएका छन्। अघिल्लो सातामात्रै सेती नदीकै पुरन्चौरको ढोडेनी घाटमा रातिराति बालुवा निकालिरहेका ५५ वटा ट्रक तथा ट्याक्टर प्रहरीले नियन्त्रणमा लिएको थियो। टिप्पर २२ वटा, मिनी टिप्पर १७ वटा र ट्याक्टर १६ वटा गरी जम्मा ५५ वटा सवारी साधनहरूलाई नियन्त्रणमा लिई जरिवानाका लागि प्रहरीले महानगरपालिका पठाएको थियो। ती गाडीधनीले नगरपालिकालाई कम्तीमा १० हजार रुपैयाँ जरिवाना तिरेका थिए। पुरुन्चौरको ढोडेनी घाट पनि अवैध रुपमा उत्खनन् भइरहेको थियो। भारती भवन माविका लागि स्रोत जुटाउने भनेर पोखरा १९ वडा कार्यालयले दिएको एउटा पत्रका भरमा त्यहाँ उत्खनन् भएको थियो। पोखरा महानगरपालिकाका सूचना अधिकारी भरत पौडेल महानगरपालिका बाहेक कसैले पनि घाटको जिम्मा दिन सक्दैन। त्यो अधिकार वडालाई पनि छैन। तर वडा नम्बर १९ ले भने त्यसरी स्कुललाई भनेर घाटबाट बालुवा निकाल्न दिएको थियो। त्यो पनि रातिराति बालुवा निकालिएको थियो। त्यसमा पनि नदीमै ५ दर्जन सवारी साधन लगिएको थियो।"
युवालाई विदेश पलायन हुनबाट रोक्ने सरकारको नीति,"काठमाडौं : सरकारले युवालाई विदेश पलायन हुनबाट रोक्ने भएको छ। सरकारको न्यूनतम साझा कार्यक्रम घोषणा गर्दै उर्जाशील युवा जनशक्तिलाई विदेश पलायन हुनबाट रोक्न कार्यक्रम ल्याउने घोषणा गरेको हो। युवाको अधिकार : शिक्षा र रोजगार लाई व्यवहारिकता दिने सरकारको योजना छ। श्रमविज्ञ डा गणेश गुरुङले सरकारले खासगरी २०६२६३ पछिका सबै सरकारले रोजगारी दिने घोषणा गरेपनि रोजगारी दिन नसकेको बताउँछन्। सुरुमा घोषणा गर्छन्, पछि प्राथमिकता दिदैँनन् उनले भने। कोभिडको अन्योल कायमै रहेको अवस्था र १६१७ महिना सरकारको आयु भएकाले आशातीत रुपमा रोजगारी सिर्जना हुन नसक्ने गुरुङको भनाइ छ। अघिल्ला सरकारले समेत स्वदेशमै रोजगारीमा प्राथमिकता दिने घोषणा गरेका थिए। तर रोजगारी दिन सकेनन्। वैदेशिक रोजगारीलाई निरुत्साहित गर्दै सरकारले रोजगारी सिर्जनामा प्राथमिकता दिने उद्घोष गरेपनि सरकारको कार्यक्रमको पाना भर्नेबाहेक अरु केही नहुने डा गुरुङ बताउँछन्। वर्षेनी श्रम बजारमा ५ लाख आउँछन्। त्यसमध्ये स्वदेशमा रोजगारी नपाएर तीन चौथाइ वैदेशिक रोजगारीमा जान बाध्य छन्। यसअघिका सरकारले बाध्यात्मकरुपमा वैदेशिक रोजगारीमा जाने अवस्था अन्त्य गर्ने घोषणा गरेको थियो। तर अहिलेसम्म वाध्यतात्मक वैदेशिक रोजगार अन्त्य गर्न सकेको छैन। सरकारले स्वदेशमा रोजगारी सिर्जना गर्न सक्दा थोरै पारिश्रमिकमा श्रमिक वैदेशिक रोजगारीमा जान वाध्य छन्। सरकारले स्वदेशमा उद्यम गर्न चाहने तथा वैदेशिक रोजगारीमा जाने श्रमिकलाई सीपमूलक तालिम दिन सकेको छैन। जसले गर्दा अदक्ष कामदार वैदेशिक रोजगारीमा जान वाध्य छन्। स्वदेशमा विदेशी नागरिकलेृ अवसर पाइरहेका छन्। विश्वव्यापीरुपमा फैलिएको कोरोना भाइरस (कोभिड १९) का कारण विदेशबाट स्वदेश फर्किने क्रम बढेको छ। ५ लाखभन्दा बढी युवा स्वदेश फर्किसकेका छन्। तर सरकारले रोजगारी सिर्जना गर्न सकेको छैन। रोजगारमूलक शिक्षामा जोड दिने सरकारको योजना छ। श्रमिकलाई सामाजिक सुरक्षा प्रदान गर्न सरकार लाग्ने भएको छ। विकास र त्यसको मुख्य आधार श्रम भएकाले श्रमको सम्मान गने संस्कृतिलाई प्रोत्साहित गर्ने सरकारको नीति छ। देशभित्र उत्पादनका क्रियाकलाप वृद्धि गरी रोजगारी प्रदान गर्ने सरकारको योजना छ। वैदशिक रोजगारीबाट पूजीँ र प्रविधिससहित फर्केका नेपालीलाई देशभित्रै रोजगारमूलक व्ययसाय गर्न प्रोत्साहित गर्ने कार्यक्रम अघि सारेको छ। सार्वजनिक संस्थानहरुको व्यस्थापनमा सुधार गरी व्यवसायिक, प्रतिष्पर्धी र प्रभावकारी बनाउने योजना छ। बिजुली पानी, ढल, सञ्चार लगायतका विकास तथा निर्माणका कार्य एकीकृत र समन्यात्मक ढंगले सम्पन्न गर्नेगरी सरोकारवाला निकायहरुलाई सञ्चालन र परिचालन गर्ने सरकारको नीति छ। सहकारी क्षेत्रलाई गरिबी निवारण र रोजगारी प्रवर्द्धन गर्न परिचालन गर्ने सरकारको कार्यक्रममा उल्लेख गरिएको छ। कोभिडबाट अति प्रभावित श्रमजीवि, रोजगार र गरिबलाई आर्थिक सहायता दिने सरकारको योजना छ। घोषणा गरेपनि प्राथमिकता राख्दैन् भन्ने निश्चित छ। तर उसले भन्नु धर्म हो। सम्बोधित गरेछ भन्ने देखाउने मात्र हो। गुरुङ भन्छन्। सामान्य अवस्थामा त रोजगारी सिर्जना हुन सकेन भने अहिले कोभिडको बेला रोजगारी सिर्जना हुनेमा आशावादी हुन नसकिने गुरुङ बताउँछन्। जुनसुकै सरकारले बेरोजगारलाई, गरिबलाई कुनै सरोकार राख्ने कार्यक्रम ल्याएको देखिदैँन उनले भने।"
विज्ञको ज्ञान र अनुभवलाई संयन्त्र बनाएर मन्त्रालयमा जोड्छु : अर्थमन्त्री शर्मा,"काठमाडौं : अर्थमन्त्री जनार्दन शर्माले अर्थविद्को विज्ञतालाई अर्थमन्त्रालयसँग जोड्ने संयन्त्रको आवश्यकता औंल्याएका छन्। सोमबार नेपाल आर्थिक संघले अर्थमन्त्रीलाई संघको मानार्थ सदस्यता प्रदान गर्ने कार्यक्रममा उनले यस्तो बताएका हुन्। शर्माले देशको अर्थतन्त्र हाँक्न अर्थ मन्त्रालय वा सरकार मात्र पर्याप्न नहुने भन्दै विषय विज्ञहरुको ज्ञान र अनुभवलाई निरन्तर जोड्ने खालको कुनै न कुनै संयन्त्र आवश्यक भएको बताए। आफूले यस विषयमा योजना बनाइरहेको उनले जानकारी दिए। कार्यक्रममा अर्थसचिव मधुकुमार मरासिनीले हामी नै जान्ने हौं भन्ने घमण्ड कर्मचारीमा बढ्नेतर्फ सचेत रहेको बताए। उनले आफूले त्यस्तो हुन नदिने प्रतिवद्धतासमेत व्यक्त गरे। उनले कुनै नीति र योजना तय गर्दा विज्ञहरुको ज्ञान र अनुभव समेटेर अघि बढ्ने बताए। नेपाल आर्थिक संघका अध्यक्ष प्राध्यापक विश्वम्भर प्याकुरेलले देशको आर्थिक नीति निर्माणमा आफूहरुले अर्थमन्त्रालयलाई सघाउदै आएको स्मरण गरे। उनले आगामी दिनमा पनि सहयोग जारी बताए। यस्तै अर्थविद डा भवानी ढुंगाना, डा शिवराज अधिकारी, गोपाल तिवारीलगायतले नयाँ सरकारसँग काम गर्नको लागि पर्याप्त समय नरहेको भन्दै जनतालाई प्रत्यक्ष फाइदा पुग्ने खालका ससाना र थोरै कार्यक्रम अघि सार्न सुझाव दिए। उनीहरुले सरकारले विभिन्न समयमा अनुसन्धान गराउने गरेको भएपनि अध्ययन प्रतिवेदन पुस्तकालयमा थन्काउने गरिएको गुनासो गरे।"
विधान महाधिवेशन गर्न एमालेले बनायो चार समिति : ककसले पाए जिम्मेवारी (सूचीसहित),"काठमाडौं : नेकपा एमालेले विधान महाधिवेशनमा प्रतिवेदन पेस गर्न मस्यौदा समिति गठन गरेको छ। महासचिव ईश्वर पोखरेलले केन्द्रीय कमिटी बैठकमा आगामी भदौ २७ र २८ गते आयोजना हुने विधान महाधिवेशनमा प्रतिवेदन पेश गर्न चारवटा प्रतिवेदनका लागि मस्यौदा समितिको नाम पेस गरेका हुन्। बैठकले राजनीतिक प्रतिवेदन मस्यौदा समितिको संयोजकमा अध्यक्ष केपी शर्मा ओली, संगठनात्मक प्रतिवेदन मस्यौदा समितिको संयोजकमा महासचिव ईश्वर पोखरेल, विधान संशोधन मस्यौदा समिति संयोजकमा विष्णु पौडेल र व्यवस्थापन समिति संयोजकमा रामबहादुर थापालाई संयोजक तोकेको छ। सोमबारको बैठकमा गठन भएको समितिले तयार पारेको मस्यौदालाई स्थायी कमिटी र केन्द्रीय कमिटीले पारित गरेपछि विधान महाधिवेशनमा पेस गरिनेछ। जिम्मेवारी ककसलाई ? राजनीतिक प्रतिवेदन मस्यौदा समिति संयोजक: केपी शर्मा ओली सदस्यहरू वामदेव गौतम रामबहादुर थापा बादल प्रदीप ज्ञवाली छविलाल विश्वकर्मा सत्यनारायण मण्डल विष्णु रिमाल विन्दा पाण्डे संगठनात्मक प्रतिवेदन मस्यौदा समिति संयोजक : ईश्वर पोखरेल सदस्यहरु विष्णु पौडेल टोपबहादुर रायमाझी शंकर पोखरेल किरण गुरुङ पद्मा अर्याल विधान संशोधन मस्यौदा समिति संयोजक : विष्णु पौडेल सदस्यहरु सुवास नेम्वाङ पृथ्वीसुब्बा गुरुङ लेखराज भट्ट रघुवीर महासेठ राधा ज्ञवाली भानुभक्त ढकाल प्रभु साह व्यवस्थापन समिति संयोजक : रामबहादुर थापा 'बादल' सदस्यहरु मणी थापा शेरबहादुर तामाङ सुजिता शाक्य विनोद श्रेष्ठ खिमलाल भट्टराई महेश बस्नेत पासाङ शेर्पा"
एमाले अध्यक्ष ओलीसँग अमेरिकी राजदूत बेरीको भेटवार्ता,काठमाडौँ: नेकपा एमालेका अध्यक्ष तथा पूर्वप्रधानमन्त्री केपी ओलीसँग नेपालका लागि अमेरिकी राजदूत र्याण्डी बेरीले भेटवार्ता गरेका छन् । सोमबार दिउँसो बालकोटस्थित ओली निवास पुगेर बेरीले भेटघाट गरेका हुन् । उनीहरुबीच समसामयिक राजनीतिक घटनाक्रमबारे छलफल भएको थियो । प्रधानमन्त्री पदबाट हटेपछि नेता ओलीले पहिलो पटक अमेरिकी अधिकारीसँग भेटवार्ता गरेका हुन् । ओली निकट एमालेका एक नेताका अनुसार एमसीसी अनुमोदन बारे उनीहरुबीच छलफल भएको थियो । यसवाहेक नेपालको पछिल्लो राजनीतिक घटनाक्रमबारे पनि राजदूत बेरीले चासो राखेका थिए ।
तोकिएको मितिमा महाधिवेशन हुन नसके नेतृत्व दोषी : डा भण्डारी,"काठमाडौं : नेपाली कांग्रेसका नेता तथा पूर्व सभासद् डा चन्द्र भण्डारीले आजभोलिभित्रै मन्त्रिपरिषद् विस्तार हुने स्पष्ट पारेका छन्। अहिले मन्त्री बन्ने आकांक्षीहरु धेरै भएको बताउदै भण्डारीले काम गर्नको लागि धेरै मन्त्री नभएपनि हुने तर्क गरे। सोमबार रिपोर्टर्स क्लबमा बोल्दै उनले जनताले दुई तिहाई जनमत दिएर सरकारमा पठाउँदापनि कम्युनिष्ट पार्टी सरकारबाट बाहिरिनुपरेको र कांग्रेस सरकारमा गएको सुनाए। उनले कांग्रेस सभापति शेरबहादुर देउवालाई पनि यति चाँडै प्रधानमन्त्री हुन्छु भनेर नलागेको पनि टिप्पणी गरे। उनले भने,उहाँलाई पनि यति चाँडो प्रधानमन्त्री हुन्छु भन्ने थिएन, अहिले सानो थालोको भागमा सरकार परेको छ। उनले ओली सरकार हटाएर देउवाको नेतृत्वमा सरकार बनाउनको लागि नेपाली कांग्रेस, नेकपा (माओवादी केन्द्र), नेकपा (एमाले), जनता समाजवादी पार्टी, नेपाल र जनमोर्चाको गठबन्धन बनेको पनि स्मरण गराए। उनले मन्त्री सानो संख्यामा बनाएर भएपनि देश चलाउन सकिने र जनताको पक्षमा काम गर्न सकिने विश्वास दिलाए। उनले भने,मुख्य कुरा सरकारले के गर्ने र कस्तो काम गर्ने भन्ने कुरा हो, अहिले प्रधानमन्त्रीज्यूले सरकारको प्राथमिकता भनेर कोभिडविरुद्ध लड्ने भनेर भनिसक्नुभएको छ। उहाँले संसद्मा सम्बोधन गर्दापनि पहिलो प्राथमिकता खोप, दोस्रो प्राथमिकता खोप र तेस्रो प्राथमिकता खोप भन्नुभएको छ। यो हिसाबले पनि उहाँको प्राथमिकतालाई लिएर म स्वागत गर्न चाहन्छु। उनले अहिले धेरै कुरा गर्नुभन्दापनि जनताको पक्षमा काम गर्नुपर्ने बेला भएको बताए। उनले भने,देशमा व्याप्त भएको भ्रष्टाचारको कारण जिउँदै मान्छे मरेको छ। वास्तवमा यो सरकारले भ्रष्टाचारमा लिप्त भएकाहरुलाई कारबाही गर्नुपर्छ। बरु, यसको लागि छुट्टै उच्चस्तरीय आयोग बनाउने हो कि, अथवा अख्तियारलाई पनि अझै प्रभावकारी बनाउने हो कि। विकासको दृष्टिकोणले नेपाल धेरै पछि परेको उनको भनाई छ। विकास निर्माणको पाटोमा पनि सरकारले विशेष ध्यान दिनुपर्ने उनको सुझाव छ। नेपालमा अहिलेसम्म कुनैपनि परियोजना समयसिमाभित्रै सम्पन्न हुन नसक्नु विकासको अर्को बाधक भएको भण्डारीको भनाई थियो। उनले भने,नेपालमा त कागजी विकास भयो। विकास निर्माणपनि भ्रष्टाचार गर्ने र खाने बाटो भयो। यसको अन्त्य गर्नुपर्छ। यदि हामीले यो परिपाटी अन्त्य गर्न सकेनौं भने नेपाल ध्वस्त हुन्छ। उनले पार्टीको महाधिवेशन तोकिएकै मितिमा हुन सक्ने सम्भावना नरहेको टिप्पणी गरे। उनले भने,भदौमा महाधिवेशन होलाजस्तो मलाई लाग्दैन। अहिले कोरोनाको महामारी छ। गाउँगाउँमा बिरामी छन्। यस्तो अवस्थामा कसरी अधिवेशन होला ? सबै जनतालाई भ्याक्सिन लगाउने वातावरण बनाउनुपर्छ। मेरो विचारमा महाधिवेशन केही पर सर्छ होला। तर, महाधिवेशन सर्ने प्रस्ताव पार्टी सभापतिले ल्याउनुहोला। म आधिकारिक व्यक्ति होइन, यस्तो भन्नको लागि। डा भण्डारीले तोकिएकै समयमा महाधिवेशन हुन नसके यसको दोष नेतृत्वले लिनुपर्ने पनि बताए। उनले भने,४ जना पदाधिकारी बैठक बसेका छन्, न अधिवेशन गर्नसक्छन्, मेरो विचारमा नेपालमा होल पार्टीको कुरा गर्दा नेतृत्व नै असफल भएको छ। उनले अहिलेको असामान्य परिस्थितिलाई हेरेर सर्वोच्च अदालतले केही व्याख्या गर्छ कि भन्ने पनि विश्वास दिलाए।"
ओली सरकारले वृद्धि गरेको कर्मचारीको नयाँ तलबमान मन्त्रिपरिषद्बाट स्वीकृत,"काठमाडौं : सरकारले चालू आर्थिक वर्षमा वृद्धि भएको नयाँ तलबमान यही साउन १ गतेदेखि लागू हुने गरी स्वीकृत गरेको छ। प्रधानमन्त्रीको सरकारी निवास बालुवाटारमा सोमबार बसेको मन्त्रिपरिषद्को बैठकले सो निर्णय गरेको नेपाल सरकारका प्रवक्तासमेत रहेका कानून, न्याय तथा संसदीय मामिला मन्त्री ज्ञानेन्द्रबहादुर कार्कीले जानकारी दिए। बैठकले सबै तहका निजामती कर्मचारी, नेपाली सेना, नेपाल प्रहरी, सशस्त्र प्रहरी बल नेपाल, स्वास्थ्य सेवा, संसद् सेवा, सामुदायिक विद्यालयमा कार्यरत शिक्षक र प्रदेश तथा स्थानीय तहका कर्मचारीका लागि नयाँ तलबमान स्वीकृत गरेको हो। केपी शर्मा ओलीले अध्यादेशमार्फत ल्याएको बजेटमा कर्मचारीको तलब वृद्धि गरेको थियो। कोरोना महामारीमा धेरै वृद्धि गर्न नसकिएको बताउँदै सरकारले सरकारी कर्मचारीको तलब मासिक २ हजार रुपैयाँ बढाएको हो। बजेट सार्वजनिक गर्दै अर्थमन्त्री विष्णु पौडेलले कर्मचारीलाई घुमघाम काज दिने घोषणासमेत गरेका थिए। सरकारी कर्मचारीले घुमघाम काजअन्तर्गत वर्षमा १० दिन भ्रमण बिदा पाउनेछन्। यसैगरी बैठकले नेपाल कृषि तथा वन सेवा तर्फको राजपत्राङ्कित विशिष्ट श्रेणीको पदमा बढुवा समितिको यही साउन २४ को सिफारिसअनुसार राजपत्राङ्कित प्रथम श्रेणीका सहसचिव गोविन्दप्रसाद शर्मालाई बढुवा गरी कृषि तथा पशुपंक्षी विकास मन्त्रालयको सचिवमा पदस्थापन गर्ने निर्णय गरेको छ। मन्त्रिपरिषद् बैठकले हेलो सरकार गुनासो व्यवस्थापन निर्देशिका २०७८, छलफलका लागि मन्त्रिपरिषद्को प्रशासन समितिमा, विशेष आर्थिक क्षेत्र (पहिलो संशोधन) नियमावली २०७८, छलफलका लागि मन्त्रिपरिषद्को आर्थिक तथा पूर्वाधार समितिमा र सैनिक सेवा (चौथो संशोधन) नियमावली २०७८, छलफलका लागि मन्त्रिपरिषद् विधेयक समितिमा पठाउने निर्णय गरेको उनले बताए। सरकारले माथिल्लो त्रिशुली थ्री ए जलविद्युत् आयोजनाका लागि जग्गा प्राप्ति गर्ने र प्रारम्भिक कारबाही चलाउन सोही आयोजनाका सहायक प्रशासकीय अधिकृत कमलबहादुर बोगटीलाई प्रारम्भिक कारबाही चलाउने अधिकारी तोक्ने निर्णय गरेको छ। यस्तै नेपाल परराष्ट्र सेवाका राजपत्राङ्कित द्वितीय श्रेणीका उपसचिव सुधीर भट्टराई, घनश्याम लम्साल र तेजबहादुर क्षेत्रीलाई नेपाल परराष्ट्र सेवा राजपत्राङ्कित प्रथम श्रेणीमा बढुवा तथा नियुक्त गरी परराष्ट्र मन्त्रालय वा अन्तर्गत पदस्थापना गर्ने निर्णय गरेको छ। सोही अवसरमा मन्त्री कार्कीले सरकारले आगामी दिनमा मन्त्रिपरिषद् बैठकको निर्णयका सूचना हप्ताको एकपटक दिइने जानकारी दिए।राससको सहयोगमा श्रमिकको न्यूनतम पारिश्रमिक बृद्धि गर्ने प्रधानमन्त्री ओलीको घोषणा (भिडियो) कर्मचारीको तलब मासिक २ हजार बढ्यो तल्लो तहका कर्मचारीको तलब"
लुम्बिनी प्रदेशसभाको विशेष अधिवेशन रोक्न सर्वोच्चमा रिट दर्ता,काठमाडौं : लुम्बिनी प्रदेशसभाको विशेष अधिवेशन रोक्न माग गर्दै सर्वोच्च अदालतमा सोमबार रिट निवेदन दर्ता भएको छ। लुम्बिनी प्रदेशसभाको एमाले संसदीय दलका तर्फबाट पूर्वमन्त्री एवं एमाले प्रदेश अध्यक्ष लीला गिरीले प्रदेश प्रमुख अमिक शेरचनले बोलाएको प्रदेशसभाको विशेष अधिवेशन रोक्न आदेशको माग गर्दै रिट निवेदन दर्ता गराएका हुन्। लुम्बिनी प्रदेशका विपक्षी गठबन्धनले मुख्यमन्त्री शङ्कर पोखरेल अल्पमतमा रहेको दाबीसहित अविश्वासको प्रस्ताव तेस्रो पटक दर्ता गर्दै विशेष अधिवेशन माग गरेका थिए। त्यही माग अनुसार प्रदेश प्रमुख शेरचनले यही साउन २७ गतेका लागि विशेष अधिवेशन आह्वान गरेका हुन्। सरकारसँगको छलफल र सहमति बिना संविधान विपरीत विशेष अधिवेशन आह्वान भएको भन्दै त्यसलाई रोक्न माग गर्दै अध्यक्ष गिरीले सर्वोच्चमा रिट दर्ता गराएको बताइएको छ । यसअघि आइतबार अधिवक्ता प्रवेश केसीले सोही मागमा रिट निवेदन ल्याउँदा सम्बन्धित पक्ष नआएका कारण र हकदैया नपुग्ने उल्लेख गर्दै दर्ता अस्वीकार गरेको थियो। लुम्बिनी : ४१ हस्ताक्षर बोकेर प्रदेश प्रमुखसँग विपक्षी सांसद (पत्रसहित) लुम्बिनीमा प्रदेशसभाको विशेष अधिवेशन बोलाइयो
अन्योलमा अध्ययन,"२०७६ चैत ११ गते लकडाउन सुरु हुनुभन्दा केही अघिदेखि नै शैक्षिक क्षेत्र बन्द थिए। कोरोना महामारीका कारण त्यसपछि पनि विद्यालय खुलेनन्। डेढ वर्षदेखि विद्यार्थी घरमै छन्। भौतिक रूपमा उपस्थित भएर पठनपाठन गर्ने अवस्था कहिले आउँछ टुंगो छैन। कोरोना संक्रमणको तेस्रो लहरसमेत आउने स्वास्थ्य विज्ञको चेतावनी छ। अब पनि अवस्था सामान्य नबने विद्यार्थीले अझै घरमै रहेर इन्टरनेटका माध्यमबाट अध्ययन गर्नुपर्ने हुन्छ। साढे ३५ हजार विद्यालयमा महामारीपछि ताला झुन्डिएका छन्। शिक्षक विद्यालय पुगेर वा घरबाटै भए पनि कतिपय विद्यालयले अनलाइन कक्षा सञ्चालन गरिरहेका छन्। यो तत्कालको विकल्प पनि हो। तर, यस्तो कक्षा सञ्चालन र अध्यापनका लागि शिक्षकहरूले पहिले तालिम नपाएकाले अनलाइन कक्षा प्रभावकारी बन्न सकेको छैन। विद्यालय र विश्वविद्यालय बन्द हुँदा ८६ लाखभन्दा बढी विद्यार्थीको भविष्य अन्योलग्रस्त छ। विद्यालय स्तरमा ८१ लाख र विश्वविद्यालयमा पाँच लाखभन्दा बढी अध्ययनरत छन्। कोरोना महामारीका कारण शिक्षा क्षेत्र सबैभन्दा बढी प्रभावित भएको विज्ञहरू बताउँछन्। पहिलो लहरको संक्रमण कम भएपछि खुल्न थालेका विद्यालय, कलेज दोस्रो लहरसँगै पुनः बन्द गर्न बाध्य हुनु परेको छ। पहाडी जिल्लाका केही स्थानमा फाटफुट मात्रै विद्यालय सञ्चालनमा छन्। पहिलो र दोस्रो लहरको बीचमा करिब तीन महिना शैक्षिक क्षेत्र खुले। तर, तेस्रो लहरले ढोका ढकढक्याउँदा शैक्षिक क्षेत्र डामाडोल अवस्थामा पुगेको छ। कोरोना महामारीपछि विद्यालय बन्द हँुदा विकल्पका रूपमा इन्टरनेटको पहुँच भएका स्थानमा अनलाइनमार्फत पठनपाठन भए। तर, यो पढाई प्रभावकारीभन्दा पनि विद्यार्थीलाई अलमल्याउनै सीमित भएको शिक्षाविद् र अभिभावककै तर्क छ। १५ प्रतिशत विद्यार्थीले मात्रै अनलाइनमार्फत पठनपाठनको सुविधा पाएको सरकारी तथ्यांक छ। अर्कोतर्फ अनलाइन कक्षाका नाममा बालबालिका कम्प्युटर, मोबाइलजस्ता विद्युतीय उपकरणको लतमा पर्न थालेका छन्। यसले विद्यार्थीको स्वास्थ्यमा पनि गम्भीर असर पर्ने देखिन्छ। कतिपय स्थानमा रेडियो, टेलिभिजन, स्कुल घुम्ती केन्द्र र सार्वजनिक स्थलमा भौतिक दूरी कायम गरेर पनि पठनपाठन गराउनेलगायत वैकल्पिक विधि अपनाइएको छ। तर, यी सबै आकस्मिक रूपमा सञ्चालन भएकाले विद्यार्थीले यसलाई सहज रूपमा लिन र पढेर बुझ्न सकेका छैनन्। महामारीले निजीभन्दा सरकारी विद्यालयको पठनपाठनमा बढी असर गरेको छ। निजी विद्यालयहरूले आफ्ना ७० प्रतिशत विद्यार्थीलाई अहिले पनि अनलाइन कक्षाबाट व्यवस्थित रूपमा शिक्षा दिएको दाबी गरेका छन्। शिक्षकलाई पारिश्रमिक दिनुपर्ने र विद्यालयमा गरिएको लगानी शुल्कमार्फत उठाउन पनि निजीले विद्यार्थीलाई पढाउन अनेक विकल्प खोजेको देखिन्छ। ठूला कक्षामा अध्ययन गर्ने विद्यार्थीका लागि अनलाइन कक्षा केही प्रभावकारी भए पनि साना कक्षाका बालबालिकालाई पढाउन यसरी सहज छैन। यस्तो कक्षा सञ्चालन गर्दा शिक्षकले भन्दा अभिभावकले बढी खटिनु पर्ने र बच्चाको रेखदेख गर्नुपर्ने अर्को बाध्यता सृजना गरेको छ। सरकारी विद्यालयको अवस्था झनै दयनीय छ। डेढ वर्षदेखि शिक्षामा अन्योलता सृजना हुँदा पनि सरकारले यसको उचित विकल्प निकाल्न सकेको छैन। यसले उच्च प्राथमिकतामा राख्नुपर्ने शिक्षा क्षेत्रप्रति राज्य नै उदासीन रहेको पुष्टि हुन्छ। शिक्षालाई सामाजिक आर्थिक रूपान्तरणको मूल विषयक्षेत्र मानिँदै आएको छ। नेपालको संविधानले प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक शिक्षा निःशुल्क पाउने हकको व्यवस्था गरेको छ। राज्यको आर्थिक समृद्धि र सामाजिक न्यायसहितको समतामूलक समाज निर्माणका लागि गुणस्तरीय शिक्षाको सुनिश्चितताले दिगो शान्ति, असल संस्कृति, सामाजिक सहिष्णुताको विकासमा शिक्षाको अहं भूमिका रहनेमा दुई मत छैन। तर, एउटा महामारीले नै डेढ वर्षदेखि शिक्षा क्षेत्र डामाडोल बनाउँदा पनि विकल्पमा शिक्षा दिन नसक्नु दुःखद् कुरा हो। विद्यालय नखुल्दा बालबालिकामा नकारात्मक असर देखिन थालेको छ। यसले स्वास्थ्य अवस्था, हिंसा, बालश्रम तथा बालविवाहलगायत कैयौं दीर्घकालीन जोखिम निम्त्याउन सक्छ। अन्य धेरै देशले सुरक्षित रूपमा विद्यालय र पठनपाठन सञ्चालन गरेका छन्। त्यस्ता देशले गरेको प्रयोग र नेपालको अवस्थालाई मूल्यांकन गरी सरकारले यो समस्याको समाधान चाँडो खोज्नुपर्छ। हरेक समस्याको समाधान हुन्छ। त्यसैले शिक्षा क्षेत्रको समस्या समाधान गर्न अब ढिला गर्नु हुँदैन।"
अफगानिस्तानमा एकैदिन ५७० लडाकू मारिए,"काबुल : अफगानिस्तानमा सुरक्षा कारबाहीका क्रममा एकैदिनमा थप ५७० जना विद्रोही लडाकूहरुको मृत्यु भएको छ। रक्षा मन्त्रालयले पछिल्लो २४ घण्टामा भएका घटनामा परी प्रतिबन्धित तालिबान लडाकूहरु मारिएका सोमबार जानकारी दिएको छ। घटनामा परी अरु १६१ जना घाइते भएको सरकारी अधिकारीहरुले जनाएका छन्। देशका नान्गार्हार, खोस्ट, लोगार, पाक्टिया, कान्दाहार, हेरात, फाराह, जोब्जान, सामाङगान, हेल्मान्ड, तखार, कुन्दुज र पन्ज्शीरलगायतका क्षेत्रमा घटना भएका हुन्। अमेरिकाले अफगानिस्तानबाट अमेरिकी सेना हटाएपछि अफगानिस्तानमा हिंसात्मक गतिविधिहरु बढेका छन्। तालिवान लडाकूहरुले विभिन्न प्रान्तीय राजधानी कब्जामा लिन थालेपछि हिंसात्मक घटना धेरै भएका हुन्। एएनआई"
कोभिड१९ परीक्षणको क्षमता बढाउन समितिको निर्देशन,"काठमाडौं : सङ्घीय संसद्, राज्यका निर्देशक सिद्धान्त, नीति र दायित्वको कार्यान्वयन, अनुगमन तथा मूल्याङकन समितिले कोभिड१९ सङ्क्रमण जोखिम नियन्त्रण र रोकथामका लागि गुणस्तरीय उपचार र परीक्षणको राष्ट्रिय क्षमता बढाउन स्वास्थ्य तथा जनसङ्ख्या मन्त्रालयलाई निर्देशन दिएको छ। कोरोना सङ्क्रमण जोखिम नियन्त्रण, उपचार व्यवस्थापनबारे स्वास्थ्य सेवा विभागका पदाधिकारीसँग जानकारी लिएपछि समितिले खोपको अनियमितता भएको सम्बन्धमा आएका सूचनाका आधारमा छानबिन गरी दोषीलाई कानूनी दायरामा ल्याउन निर्देशन भएको सभापति निरादेवी जैरुले जानकारी दिइन्। स्वास्थ्य सेवालाई सर्वशुलभ, समान पहुँच र सरल बनाउन जोड दिँदै बैठकले स्वास्थ्य सेवा र स्वास्थ्यकर्मीको स्तरोन्नति गर्दै अघि बढ्न पनि समितिले निर्देशन दिएको छ। सो अवसरमा स्वास्थ्य विभागका तर्फबाट अबको पाँच महिनामा एक लाख ९३ हजार ८ ५६ नयाँ सङ्क्रमित थपिने सम्भावनाको आँकलन प्रस्तुत गरियो। त्यसमध्ये ३८ हजार ७७१ जनालाई उपचार सेवा र नौ हजार ६९३ जनालाई सघन उपचार आवश्यक पर्ने सो अवसरमा जानकारी दिइयो। यसअघि बैठकमा स्वास्थ्य विभागका महानिर्देशक डा तारानाथ पोखरेल मुलुकका ९६ वटा पिसीआर केन्द्रबाट कूल जनसङ्ख्याको १३५ प्रतिशत जनताको कोरोना परीक्षण भएको जानकारी दिए। हालसम्म ३९ लाख ८१ हजार ५९५ परीक्षण भएकामा पिसीआर ३६ लाख ४४ हजार ४७२ र एन्टिजेन ३ लाख ३६ हजार ८२३ भएको छ। कोभिड१९ सङ्क्रमण कूल जनसङ्ख्याको २६ प्रतिशत अर्थात सात लाख ६९ हजार ९२२ पत्ता लागेको जानकारी दिइयो। कोरोना सङ्क्रमितमध्ये मृत्यु अनुपात १३ प्रतिशत अर्थात् नौ हजार ९५७ को साउन २० गतेसम्म मृत्यु भएको उनले बताए। साउन २० गतेसम्म पहिलो मात्र खोप ४२ लाख ९७ हजार ६१२ जनाले प्राप्त गरेको तथा पूर्ण खोप प्राप्त गर्ने नागरिकको सङ्ख्या २० लाख ७४ हजार रहेको बैठकमा जानकारी दिइयो। साउन २० गते उपचाररत सङ्क्रमितमध्ये घर आइसोलेशनमा ३० हजार २७०, संस्थागतमा तीन हजार १९४, आइसीयुमा ७१४ र भेन्टिलेटरमा १५६ जना रहेको तथ्याङ्क प्रस्तुत गरियो। आइसीयु कक्ष सङ्ख्या दुई हजार ६०० बाट बढाएर तीन हजार पुर्याइएको र ६३० थप प्रक्रियामा रहेको तथा भेन्टिलेटरको सङ्ख्या पनि एक हजार ८० पुर्याउने कार्य प्रक्रियामा रहेको जानकारी दिइयो।"
खोपका लागि चिनियाँ राष्ट्रपतिको आग्रह,"कोरोनाविरुद्धको खोपको उपलब्धताका लागि चिनियाँ राष्ट्रपति सि जिनपिङले अन्तर्राष्ट्रिय समुदायलाई आग्रह गरेका छन्। उनले विश्वका देशहरुलाई यो खोप एकआपसमा सहयोग गर्न र आपसी सहयोगका साथ अघि बढ्न अपिल गरेका हुन् । अहिले पनि कोरोना भाइरस विश्वका देशमा प्रमुख चुनौतीकैरुपमा देखिएको र यसको निराकरणका लागि आवश्यक सहयोग गर्नुपर्नेमा उनले जोड दिए । अहिलेको विश्वमा पनि कोरोना महामारी सबैको एक चुनौतीका रुपमा रहेको छ र यसका कारणबाट हुनसक्ने क्षतिको आँकलन अझै असम्भव भएकोतर्फ सबैको ध्यान जानुपर्ने छ, उनले भने। विश्व यो महामारीसँग संघर्ष गरिरहेको र नियन्त्रणका लागि अहिले देखिएको एकमात्र उपाय भनेको नै खोप भएकाले विश्वले एकआपसमा सहयोगका साथमा अघि बढ्नुपर्ने उनको भनाइ छ । राष्ट्रपति जिनपिङले हालसम्म चीनले विश्वका कम्तीमा पनि एक सय देशलाई खोप अनुदान दिएको जानकारी पनि दिएका छन् । साथै चीनले हालसम्म विश्वका करिब ६० देशमा खोपको निर्यात गरिरहेको जानकारी पनि गराए । हाल तेस्रो विश्वका कतिपय देशहरुमा खोपको खाँचो महसुस भइरहेकाले सबैले यसको मात्रा प्राप्त गर्न पाउन् भनेर सबै मिलेर आपसमा सहयोग गर्नुपर्ने उनको भनाई छ । चीनले हालैमात्र यसै वर्षभित्रमा विश्वका विभिन्न देशलाई कम्तीमा पनि दुई अर्ब डोज कोरोनाविरुद्धको खोप सहयोग दिने भएको जनाएको थियो । चीनले यसै वर्षको अन्तिमसम्ममा कोभ्याक्स कार्यक्रममा एक करोड अमेरिकी डलर सहयोग गर्ने पनि बताएको छ । उनले यसै वर्षको अन्त्यसम्ममा चीनले विश्वका खाँचो परेका देशहरुलाई कम्तीमा पनि दुई अर्ब डोज खोप दिने हालैमा बताए । उनले आगामी दिनमा खोपको खाँचो हुने धेरै देश हुने भएकाले ती देशलाई यो खोप उपलब्ध गराउने बताए । चीनले कोभिड१९ का विरुद्धमा विश्व समुदायलाई एकीकृत गरी खोप तथा अन्य आवश्यक सहयोग जुटाउन महत्वपूर्ण भूमिका निर्वाह गर्ने उनले बताए । रासस"
प्रदीप पौडेल भन्छन्: क्रियाशीलता विवाद बहाना देखाएर अधिवेशन स्थगित गर्न मिल्दैन,"काठमाडौँ: सत्तारुढ दल नेपाली कांग्रेसका सभापति शेरबहादुर देउवालाई यतिबेला सरकार सञ्चालनको मात्रै जिम्मेवारी छैन । पार्टीको १४औं महाधिवेशन गराउने दायित्व पनि झन् पेचिलो बनेको छ । रामचन्द्र पौडेल पक्षको दबाब र क्रियाशील सदस्या विवादले उनका लागि थप चुनौतीको रुपमा देखिएको छ । सोमबार पौडेल पक्षका जिल्ला सभापतिहरुको भेला भयो । यसअघि नै सभापति देउवा इतरका प्रभावशाली नेताहरुले श्रृंखलावद्ध छलफल गर्दैआएका छन् । जसले गर्दा देउवाका लागि सरकार विस्तारसँगै महाधिवेशन गराउने अर्को प्रमुख चुनौतीको रुपमा खडा भएको छ । यही सन्दर्भमा कांग्रेसका केन्द्रीय सदस्य तथा क्रियाशील सदस्यता छानविन समितिका सदस्य प्रदीप पौडेलसँग पार्टीको महाधिवेशन लगायत विषयमा अन्नपूर्णकर्मी राधा खनालले गरेको कुराकानीको संक्षिप्त रुप: क्रियाशील सदस्यता छानविन: क्रियाशील छानविन सम्बन्धी ९६ प्रतिशत भन्दा बढी काम भइसकेको छ । सप्तरी, बारा, सिन्धुपाल्चोक र रसुवा गरी चार जिल्लामा नयाँ क्रियाशील सदस्यता र समायोजन तर्फ क्रियाशील सदस्यता केन्द्रीय नेतृत्वले र पूर्व पदाधिकारीले हेर्ने भनेर त्यहाँ फाइल पुगेको हो । सर्लाहीको क्षेत्र नम्बर २, धनुषाको क्षेत्र नम्बर ४ को विषय पनि हाम्रो तहबाट टुंगिन नसकेर नेतृत्व तहमा पुगेको छ। झण्डै १ सय वडाहरु स्थगित भएका हुन् । स्थगितको अर्थ त्यहाँ अधिवेशन हुँदैन भन्ने हैन । त्यहाँ नयाँ क्रियाशील सदस्यताका लागि स्थगित गरिएको हो । पुरानोबाट अधिवेशन गर्ने भनिएको हो । ती क्षेत्रमा टुंगिन नसक्नुको कारण: यी क्षेत्रमा हाम्रो तहबाट टुंगिन नसकेको कारण समायोजन हो । समायोजनका विषयमा नेतृत्वकै बीचमा धेरै मतभेद छ । एकथरीले तल वडाबाट आएको मात्र सदर गर्ने र एकथरीले समायोजन समितिले टुंगाएपछि तल पुगेर स्वीकृत भएर नआए पनि लागु हुनुपर्छ भन्ने छ । नेतृत्व तहमा नै समायोजन सम्बन्धी विषयमा एक मत नहुनु र नीति बन्न नसकेका कारणले पनि क्रियाशील सदस्यताको सूची टुंग्याउन नसकिएको हो । जति पनि विषय छानविन समितिले नेतृत्व तहमा पठाएको छ त्यो समायोजनसँग सम्बन्धित विषय हो । समायोजनसँग सम्बन्धित क्रियाशील सदस्यताहरु टुंगिने मापदण्ड पनि हामीसँग थिएन सैद्धान्तिक आधार पनि थिएन । नेतृत्व पनि उक्त विषयमा एक मत थिएन । हाम्रो तहबाट टुंगाउन नसकेर माथि पठाइदिएका हौँ । सवा सय वडा स्थगन भएको छ । सवा सय वडाका द्वन्द्वरत दुई पक्षलाई सहमति गराउने प्रयास गरियो । हाम्रो मापदण्डबाट पनि प्रयास गर्दा त्यो सम्भव भएन । त्यसपछि सवा सय वडा नयाँ क्रियाशील सदस्यता स्थगन गरिएको हो । त्यसको अर्थ १४ औँ महाधिवेशनमा प्रस्ताव गरिएका नयाँ क्रियाशील सदस्यले भाग लिन पाउँदैनन् । क्रियाशील सदस्यता सम्बन्धी छानविन १४ औँ महाधिवेशन पछाडि गरिनेछ । १५ औँ महाधिवेशनमा प्रक्रिया पूरा गरेकालाई सदर गरिनेछ । ती क्षेत्रमा ९६ प्रतिशतमा ४ प्रतिशत काम क्रियाशील सदस्यता पूर्ण रुपमा नटुंगिएको कारणले अधिवेशन स्थगित हुन सक्दैन । अधिवेशन स्थगित गर्ने बाहना मात्रै हो । १३ औँ महाधिवेशनमा ३३ ओटा निर्वाचन क्षेत्र स्थगित थिए । त्यतिबेला ४ लाख ७० हजार मात्रै क्रियाशील सदस्यता कांग्रेसभित्र थिए । अहिलेको हकमा जम्मा १३ वटा मात्रको समस्या हो । सप्तरी ४, बारा ४, रसुवा १, सिन्धुपाल्चोक २, सर्लाही २, धनुषा ४ स्थगित भइसकेको पनि हैन । तिनमा समायोजन सम्बन्धी समस्या भएका कारण त्यसलाई माथि पठाइएको हो । समायोजन सम्बन्धी एउटा प्रष्ट मापदण्ड बनाउने हो भने १३ ओटा नै एउटै मापदण्डले टुंगिन्छ । त्यसैले अहिले क्रियाशील सदस्यताका कारणले महाधिवेशन स्थगित भएन भन्न मिल्दैन । अधिवेशन स्थगित गर्ने बाहाना हो । ११, १२ मा पनि शत प्रतिशत काम टुंगाएर भएका थिएनन् । वैधानिक संकटको विषय अहिले हैन । कांग्रेसले आफ्नो काम समयमा गर्न सक्छ कि सक्दैन आफ्नो विधान अनुसार कांग्रेस चल्छ कि चल्दैन । विधि अनुसार व्यवस्थित गर्न सक्या छ कि छैन । कानुन र संविधानबाट बचाए पनि यी सबै विधि व्यवस्था मुताविक चल्न नसकेको आरोपबाट त भाग्न सकिँदैन नि । कम्तीमा साढे पाँच वर्षमा अधिवेशन गर्नुपर्ने हो । क्रियाशील छानविन प्रक्रिया कसरी टुंगाउने प्रयास गरियो ? क्रियाशील छानविनमा थुप्रै समस्या देखिए । सबै समस्यालाई हामीले डकुमेन्टका आधारमा टुंगायाएको हैन । समझदारी, मापदण्डका आधारमा टुंगाएको हो । हामीले त्यसो गरेनौँ भने अधिवेशन गर्न सकिँदैन भन्ने थियो । अधिवेशन गर्ने बाटो खुलाउनलाई आफुलाई मन लागेका सहमत नभएका कतिपय मुद्दालाई स्वीकारेर क्रियाशील टुंगाएका हौँ । क्रियाशीलको मुद्दा यथावत छ । धर्ना र विरोध जारी हुँदा महाधिवेशनमा जान सम्भव होला र ? क्रयाशील छानविनमा थुप्रै कुरामा सम्झौता गरेर धेरै भन्दा धेरै टुंगाएको स्थिति हो । त्यसबाट अधिवेशनमा जान सक्ने स्थिति छ। कार्यतालिका प्रभावित भइसक्यो । वडा, पालिका अधिवेशन प्रभावित भइसक्यो तर पनि अधिवेशन नै गर्ने हो भने भदौ २३ अगाडि अधिवेशन गर्ने । क्षेत्रीय अधिवेशन गरेर केन्द्रीय महाधिवेशन प्रतिनिधि निर्वाचित गर्ने । ती महाधिवेशन प्रतिनिधिबाट केन्द्रीय अधिवेशन गराउने । फाष्ट ट्रयाकमा काम गर्दा सकिन्छ । नेतृत्वको इच्छा भयो भने वैधानिकता सकिने समयभित्र अधिवेशन गर्न अहिले पनि सकिन्छ । आफ्नो अनुकुलता छ छैन भन्ने आधारमा अधिवेशनलाई बेवारिसे बनाउनु हुँदैन । नेतृत्वमा भएका नेताहरुको अनुकुलता बारेमा हिसाबकिताव भइरहेको कारणले अधिवेशन सुनिश्चित हुन सकेन । अधिवेशन सुनिश्चित गरौँ व्यक्ति भन्दा पार्टी ठूलो हो । पार्टीको वैधानिकता ठूलो हो । पार्टीमाथि हुने टिकाटिप्पणी हुन नदिनका लागि नेपालको संविधानमा दलहरु सम्बन्धी जे व्यवस्था छ त्यो व्यवस्था नेपाली कांग्रेसले अनुशरण गरेको छ छैन त्यो महत्वपूर्ण कुरा हो । २५ हजारका कारण सिंगो अधिवेशन नै प्रभावित हुने भयो ? कांग्रेसमा अहिले ९ लाख क्रियाशील सदस्य छन् । तर अहिलेकै अवस्थामा २५ हजार प्रभावित हुने हुन् । अहिलेसम्म नगरिएको पनि हैन । यो परम्परा जस्तै बनेको छ । हामीले असम्भव कामलाई नै सम्भव बनाएका हौँ । ४ वर्षमा गर्ने काम हामीले ४० दिनमा गरेका छौँ । क्रियाशीलताको काम केन्द्रीय कार्यालयमा स्थायी प्रशासनिक इकाई बनाएर गर्ने काम हो । देशको प्रधानमन्त्री आज एउटा वडाको क्रियाशील सदस्यता छानविनमा लाग्नुभएको छ । यो त्यहाँ पुग्ने विषय नै हैन । १५ औँ महाधिवेशनमा उहाँहरु सहभागी हुन सक्नुहुन्छ । अधिवेशन गर्ने वर्षको अन्तिम महिनासम्ममा सदस्यता वितरण गर्दाको परिणाम हो यो । २५ हजारलाई सदस्यता दिँदा के हुन्छ ? ९ लाख सदस्यता वितरण गरेको पार्टीले २५ हजार सदस्यले प्रक्रिया पूरा गरेनन् । खोजे जति सबैले पाउनुपर्छ भन्ने हो । तर अहिलेको व्यवस्थाले त्यसरी दिँदैन । प्रक्रिया पुगेकालाई मात्र नियन्त्रित व्यवस्था छ । १४ औँ महाधिवेशनमा अहिलेकै जे अवस्था हो । त्यसैलाई टालटुल गरेर महाधिवेशन गर्नुपर्ने अवस्था हो । गुटका कारण पनि यो सुल्झिन नसकेको हो । स्थगित भए भने भए अब त्यसलाई छाडेर कांग्रेसले महाधिवेशन गर्न जरुरी छ । १३ औँ मा पनि यस्तै समस्या थियो । देश चलाउने पार्टी आफ्नै सदस्यताको व्यवस्था गर्न नसक्नु आफैँमा भद्या मजाक हो । सदस्यता लिन चाहने जो कोहीले पाउनुपर्छ । सदस्यता एक प्रकारको मात्र हुनुपर्छ । आफ्ना लागि आफैँले सदस्य बनाउने अनि तिनैबाट भोट लिएर जित्ने कुरा स्वभाविक हुन सक्दैन । स्वतन्त्र ढंगबाट नेतृत्व चयन गर्ने विवेक प्रयोग गर्न पाउनुपर्छ । नेतृत्व तहबाट कानूनी परामर्श पहिलेदेखि लिएको छ । कानूनी हिसाबबाट बचाउन सकिएला । साढे पाँच वर्ष सम्म अधिवेशन गर्न नसक्नु नेतृत्व कमजोर हो भन्ने कुरा जनमानसमा परेको छ कि छैन ? पार्टीलाई वैधानिक हिसाबबाट जोगाउन सकिन्छ । तर नीति नियम विधान अनुसार पनि जोगाउनु जरुरी छ । तपाईँको उम्मेदवारी के मा ? व्यक्ति कहाँ उभिने भन्ने कुरा महत्वपूर्ण हैन । नेतृत्वको दावी गरौँ तर यथास्थितिवाद र कार्यशैलीलाई कसरी बदल्ने हो त्यता सोचेर मात्र मूल नेतृत्वमा आउने हो । मैले बोक्ने विषयले मूल नेतृत्वमा आउने नआउनेलाई तय गर्छ । समस्या, प्राथमिकता, राष्ट्रिय समस्या संविधान र लोकतन्त्रका बारेमा प्रतिवद्धता र इमान्दार कसरी गर्न सक्छौँ भन्ने प्रष्ट राखेर नेतृत्वमा जाने हो ।"
चरेससहित दुईजना पक्राउ,जाजरकोट : जाजरकोटबाट लुकाइछिपाइ अवैध लागुऔषध चरेस लिन थालेका एक भारतीयसहित दुईजनालाई जाजरकोट प्रहरीले पक्राउ गरेको छ । भारतको प्रभुद्ध नगर नेशनल मार्केट निवासी ३१ वर्षीय मूताविन अहमद र बाँके जिल्ला नेपालगञ्ज उपमहानगरपालिका ११ का २० वर्षीय उबेद खानलाई जिल्ला सदरमुकामस्थित शान्तिचौतारा बसपार्कबाट पक्राउ गरिएको प्रहरी निरीक्षक खुमानन्द पाण्डेले जानकारी दिए । भे १ ज ९०७ नम्बरको भाडाको बोलेरो जीपमा एक केजी चरेससहित नेपालगञ्जतफै लैजाँदै गर्दा विशेष सुराकीका आधारमा ती दुईजनालाई पक्राउ गरिएको पाण्डेले बताए । प्रहरीले खानतलासी गर्दा भारतीय नागरिक अहमदबाट ४५ हजार पाँच सय भारतीय रुपैयाँ र नेपाली नागरिक खानबाट नेपाली पाँच हजार रुपैयाँ बरामद गरिएको पाण्डेले बताए । जिल्ला अदालत जाजरकोटले दुवैजनालाई १२ दिनको म्याद दिएर अनुसन्धान गर्न आदेश दिएको छ । दुवैजनालाई लागुऔषध कारोबार ऐनअनुसार मुद्धा दायर गरिने प्रहरी निरीक्षक पाण्डेको भनाइ छ । पक्राउ परेकाहरुले दिएको जानकारीका आधारमा थप तीनजनालाई सोधपुछका लागि ल्याएको र घटनाबारे अनुसन्धान भइरहेको प्रहरीले जनाएको छ।
जाजरकोटमा 'तपाईको मास्क खोई?' अभियान सुरु,"जाजरकोट : कोरोना संक्रमणको लहर फेरी बढेपछि जाजरकोटमा तपाईको मास्क खोई अभियान सुरु गरिएको छ । जिल्ला कोभिड ब्यवस्थापन समितिको संयोजनमा खलंगामा सोमबारदेखि यो अभियान सुरु भएको हो । अभियानमा स्वास्थ्यकर्मी, नेपाली सेना, प्रहरी, शसस्त्र प्रहरी, आमा समुह, उद्योगी, यातायात व्यवसायी लगायतले सहभागिता जनाएका छन् । सबैलाई अनिवार्य रुपमा मास्क लगाउन प्रेरित गर्ने उद्देश्यले प्रदेश जिल्ला सदरमुकाम खलंगा केन्द्रित गरी अभियान थालिएको हो । प्रमुख जिल्ला अधिकारी प्रेम देवकोटाले मास्क लगाउन अटेर गर्ने, मास्क बिनै भीडभाडमा जाने प्रवृत्ति बढेकाले सचेतनामूलक अभियान सञ्चालन गर्नुपरेको बताए । अभियानमा मास्क नभएकालाई निःशुल्क वितरण गर्ने तथा बिना मास्क हिँडडुल गर्नेलाई भने सय रुपैयाँ जरिवाना तिराउने गरेको छ । यस्तै मुख्य बजार, भीडभाड हुने क्षेत्रमा माइकिङ गर्दै सचेतनामूलक सन्देश सुनाउने गरिएको छ । प्रजिअ देवकोटाले चाडपर्व नजिकिँदै गरेकाले थप सतर्कताको जरुरी रहेको बताए । 'सबैले स्वास्थ्य सुरक्षाका मापदण्ड पालना गर्न सके निषेधाज्ञा गर्नुपर्ने अवस्था रहँदैन्, एक जनाको लापरवाहीले समाज नै सङ्क्रमित हुने हुँदा व्यापक जनचेतना फैलाउन जरुरी छ', उनले भने, 'यस्तो महामारीमा आमनागरिक अनुशासित भएमा रोकथाम तथा नियन्त्रणमा धेरै मद्दत पुग्दछ ।' यस अभियानमा विभिन्न संघ संस्थाको पनि महत्वपुर्ण भुमिका रहेको छ ।"
एमाले स्थायी समिति: भूमि आयोगबारे वामदेवका बिचारमाथि चर्काचर्की,"काठमाडौँ: नेकपा एमालेको सोमबार बसेको स्थायी समिति बैठकमा नेताहरुबीच चर्काचर्की भएको छ । साउन २५ गते राष्ट्रियसभा बैठकमा उपाध्यक्ष वामदेव गौतमले भूमिमाथिको निजी स्वामित्वको अन्त्यबारे दिएको अभिव्यक्तिलाई लिएर केशव बडालले आपत्ति जनाएका थिए । जवाफ स्वरुप नेता गौतमले आयोगबाट अहिले जग्गा वितरण गरेर समस्या समाधान गर्न नसकिने तर भूमिपतिहरुको मुल्य तिरेर जग्गा किन्नुपर्ने धारणा राखेको भन्दै प्रष्ट पारेका थिए । यस्तै नेता गौतमले भूमिमा राजकीय कृषिफर्महरु विकास गरी उत्पादन गर्नुपर्ने पनि बताएका थिए । ""नेता गौतमले अहिले भूमि आयोगबाट जग्गा वितरण गरेर समाधान गर्न सकिँदैन भूमिपतिहरुलाई चलनचल्तीको मुल्य तिरेर सरकारले जग्गा किन्नुपर्छ र सरकारले त्यो भूमिमा राजकीय कृषिफर्म विकास गरी उत्पादन गर्नुपर्छ साथै भूमिमाथिको व्यक्तिगत स्वामित्व अन्त्य गर्नुपर्छ भन्ने सन्दर्भमा बोलेको हुँ"" नेता गौतमको भनाइ उद्धृत गर्दै बैठकमा सहभागीए नेताले अन्नपूर्ण अनलाइनलाई बताए । तर नेता बडालले भने आन्दोलन विरोधी बोलेको भन्दे चर्को स्वरमा विरोध गरेका थिए । ती नेताका अनुसार गौतमले बैठकमा पार्टीको विधानको प्रस्तावनामा नेपाल अहिले प्रारम्भिक पुँजीवादको चरणमा प्रवेश गरेको उल्लेख गर्नुपर्ने र पुँजीवादको प्रारम्भिक चरण दासमालिक व्यवस्थामा नै सुरु भएकोले यति लामो समयपछि पनि प्रारम्भिक पुँजीवादमै छ भन्नु अग्रगामी विचार नहुने तर्क गौतमको थियो । साथै यस्तो विचार बोकेर अघि बढ्दा एमाले अग्रगामी हुन नसक्ने गौतमले औंल्याएका थिए । उपाध्यक्ष गौतमले यसबीचमा पार्टी अध्यक्षका अभिव्यक्तिबारे प्रसंग कोट्याउँदै अध्यक्षका अधिकारबारे केही बुँदा थप्न पनि प्रस्ताव गरेका थिए । आममाफी, पार्टी अनुशासनात्मक कारवाही शिर्षक अन्तर्गत केही बुँदा थप्नुपर्ने उपाध्यक्ष गौतमको भनाइ थियो । अध्यक्षले के भन्न पाउने र के नपाउने भन्नेबारे विधानमा व्यवस्था गर्नुपर्ने बारे पनि गौतमको प्रस्ताव थियो । सोमबार तूलसीलाल स्मृति भवनमा बसेको स्थायी समिति बैठकपछि केन्द्रीय कमिटी बैठक सोमबारका लागि नै तयारी गरिएको छ ।"
सानीमा लाइफ इन्स्योरेन्सको आइपिओमा २४ लाखभन्दा बढीको आवेदन,काठमाडौं : सानीमा लाइफ इन्स्योरेन्स कम्पनीको प्राथमिक सार्वजनिक निष्काशन (आइपिओ) मा २४ लाखभन्दा बढीले आवेदन दिएका छन् ।साउन २० गतेदेखि २४ गतेसम्म खुला गरिएको आइपिओमा बुधबार साँझसम्म २४ लाख १९ हजार १२७ जनाले आवेदन दिएका थिए। तीन अर्ब ६९ करोड ४३ लाख ४४ हजार रकम बराबरको तीन करोड ६९ लाख ४३ हजार ४४० कित्ताका लागि आवेदन परेको बिक्री प्रबन्धक प्रभु क्यापिटलले जनाएको छ । उक्त कम्पनीकानुसार मागको तुलनामा ६ दशमलव ८४ गुणा बढीको आवेदन परेको थियो । कम्पनीले निष्कासन गरेको शेयरमध्ये तीन लाख कित्ता कर्मचारीलाई र अर्को तीन लाख कित्ता सामूहिक लगानी कोषलाई सुरक्षण गरी बाँकीे ५४ लाख कित्ता शेयरका लागि सर्वसाधारणले आवेदन दिएका हुन् । मागभन्दा बढीको आवेदन परेकाले कम्पनीको आइपिओ गोलाप्रथाबाट बाँडफाँड गरिने जनाइएको छ ।
मेगा लोकप्रिय बचत खातामा एनसेलको निःशुल्क सिम कार्ड,"काठमाडौं : मेगा बैंक नेपाल लिमिटेडको मेगा लोकप्रिय बचत खातामा ग्राहकहरुले आकर्षक विशेषताहरु समावेश गरिएको एनसेलको सिम कार्ड निःशुल्क रुपमा प्राप्त गर्ने भएका छन् । 'शुन्य मौज्दात'मा नै खोल्न सकिने यस मेगा लोकप्रिय बचत खाता मा ग्राहकहरुले एनसेलद्वारा मेगा बैंकका लागि कस्टमाइज्ड गरिएको सुविधाहरु सहितको सिम कार्ड निःशुल्क रुपमा प्राप्त गर्न सक्नेछन् । बचत खाता खोली बचतको फाइदासँगै थप आकर्षक सुविधाहरु दिन तथा साथीभाई र आफन्तसँगको सम्बन्ध थप प्रगाढ बनोस् भन्ने उद्देश्यले मेगा बैंकले ग्राहकहरुलाई यो अफर ल्याएको जनाएको छ । मेगा बैंक र एनसेलको यो सहकार्यका लागि बैंककी प्रमुख कार्यकारी अधिकृत अनुपमा खुञ्जेली र एनसेलका प्रमुख कार्यकारी अधिकृत एन्डी चोङ् बीच सम्झौता पत्रमा हस्ताक्षर भएको हो । प्रिलोडेड रुपमा रहेको ५०० एमबी डाटा (इन्टरनेट), ५० मिनेट टक टाइम तथा ५० एसएमएस प्याकेज भएको एनसेलको सिम कार्ड नयाँ खाता खोल्ने ग्राहकहरूका साथसाथै यो निक्षेप योजना अन्तर्गत मेगा स्मार्ट मोबाइल बैंकिङ्ग सुविधा उपभोग गर्ने ग्राहकहरुलाई निःशुल्क उपलब्ध गराइने मेगा बैंकले जनाएको छ । साथै, यसरी पाइने सिम कार्डबाट बैंकको मेगा स्मार्ट मोबाइल बैंकिङ्ग र मेगा अनलाइन बैंकिङ्गको प्रयोग गर्न अनलिमिटेड इन्टरनेट सुविधा निःशुल्क उपलब्ध हुनेछ । यस मेगा लोकप्रिय बचत खाता खोल्नासाथ ग्राहकहरुले प्राप्त गर्ने उक्त सिम कार्डमा मासिक एक सय रुपैयाँ मात्र रिचार्ज गर्नासाथ सम्पूर्ण प्याकेज सहितको सेवाको निरन्तरता हुनेछ । यो सेवाको उपभोगसँगै आम ग्राहकहरुले कम लागतमा सञ्चार प्रविधिमा पहुँच, बचतमा प्रोत्साहन एवं डिजिटल प्रविधिमा आधारित बैंकिङ्ग सेवाको विस्तारमा समेत योगदान पुग्ने विश्वास लिएको बैंकले जनाएको छ ।"
बैंकिङ प्रणालीले जेष्ठ नागरिकलाई भत्ता लिनै सास्ती,"बाजुरा : बुढीनन्दा नगरपालिका५ कोटीला गाउँका बिकीमिया सामाजिक सुरक्षा भत्ता बुझ्न ५, ६ घण्टा पैदल हिँडेर कोल्टिबजार आए। तर भत्तालिनका लागि कागजपत्र जुटाउन उनलाई निकै सकस पर्यो । अपाङ्गता भएको प्रमाण जुटाएपछि मात्रै हातमा भत्ता पाउन सफल भए। उनी अपांगता भएका व्यक्ति हुन्। यसअघि घरआँगनमै चौमासिक रूपमा भत्ता बुझ्दै आएको भएपनि बैङ्कबाट लिनुपर्ने भएपछि निकै सास्ती भएको उनले बताए। उनले भने, ' अनपढ मान्छे चेकमा लेख्नुपर्ने, घण्टौं लाइनमा बस्नुपर्ने, हिँडेर थाकेको ज्यानले निकै सास्ती व्यहोर्नुपर्यो। घण्टौं हिँडेर बैङ्कमा पुगे पनि प्रक्रिया मिलाउँदा मिलाउँदै सास्ती खानुपरेको मियाले गुनासो पोखे। 'आफू खुट्टाको अपाङ्ग, आमा ८२ वर्षकी हुनुभयो, हिँड्न सक्नु हुँदैन, बैंकमा आमा नआए भत्ता दिँदैनन् । बोकेर ल्याउन नसक्दा आमाको सामाजिक सुरक्षा भत्ता लिन सकेको छैन,'उनले भने। बुढीनन्दा नगरपालिका४ घोडाकोटका धनबहादुर रोकायाले पनि बैंकबाट भत्ता पाउन धेरै झन्झट व्यहोरोले बताए। अपाङ्गता, वृद्धवृद्धालाई दिनभरि लाइनमा बस्नु पर्दा बिरामी नै हुने अवस्था आएको रोकायाको गुनासो छ । 'आफू भत्तालिन घरबाट बिहान पानी समेत नखाएर ६ बजे निस्केको हुँ, ४ घण्टा हिँडेर १० बजे बैंकमा लाइन लागेको। ३ बजेसम्म लाइनमै छु,' कति खेर पालो आउने हो थाहा छैन,'उनले भने,' भत्ता हो कि यो सास्ती हो।' यस्तै बुढीगंगा नगरपालिका९ जुवापानीका ९१ वर्षीय ज्येष्ठ नागरिक दलबीरे नेपाली पनि बैंकिङ प्रणालीबाट सास्ती भएको बताए । ज्येष्ठना गरिकलाई भत्ता सहजसँग घरघरमा बाँड्ने व्यवस्या भए राम्रो हुने नेपालीले बताए । उनले भने, बैंक पाएक पर्ने ठाउँमा छैन, एक दिन हिँडेर जानुपर्छ, सबै हिँडेर बैंक पुग्न सक्ने अवस्थाका पनि छैन। ' बिकीमिया, धनबहादुर रोकाया र दलबीरे नेपालीजस्ता ज्येष्ठ नागरिक तथा अपांगता भएका व्यक्तिले सामाजिक सुरक्षा भत्ता बुझ्न सास्ती खेप्नु परेको छ। बाजुराका सयौं ज्येष्ठ नागरिक तथा अपाङ्गता भएका व्यक्ति सामाजिक सुरक्षा भत्ता बुझ्न सास्ती व्यहोर्नु परेको छ। बूढीनन्दा नगरपालिकाले सामाजिक सुरक्षा भत्ताको रकम ,कोल्टिस्थित राष्ट्रिय बाणिज्य बैंकको शाखा कार्यालयबाट ४४ महिनामा उपलब्ध गराउँदै आएको छ । सामाजिक सुरक्षा भत्ताको रकम बुझ्न लक्षित सेवाग्राही आफैं बैंक पुग्नुपर्ने अनिवार्य बनाएको छ। तर, अहिले कोरोनाको महामारी नियन्त्रण तथा रोकथामका लागि सरकारले लगाएको निषेधाज्ञा र वर्षातका कारण सडक अवरुद्ध हूँदा जंगलको बाटो हिँडेर बैंक धाउन समस्या भएको छ। सास्ती खेप्नुपरेपछि उनीहरुले पहिलेकोजस्तै घरघरमा भत्ता पुर्यादिने व्यवस्था गरिदिनुपर्ने माग गरेका छन्। बुढीनन्दा नगरपालिकाले नागरिकले दु:ख पाउन थालेपछि बैंकसँग समन्वय गरेर साउन महिनाको भत्तालिने समय तालिका सार्वजनिक गरेको नगरपालिकाका निमित्त कार्यकारी अधिकृत्त रामदत्त न्यौपानेले बताए । बैंक आउन नसक्ने असक्तहरुका लागि घरमै सामाजिक सुरक्षा भत्ता कसरी दिने भन्ने विषयमा छलफल भइरहेको नगरपालिकाले जनाएको छ।"
जसपाका तीन सांसदको रिटमा अन्तरिम आदेश दिन सर्वोच्चको अस्वीकार,"काठमाडौं : जनता समाजवादी पार्टी (जसपा) बाट निष्कासित गरेका लुम्बिनी प्रदेशसभाका तीन पूर्वसांसदले दिएको रिटमा सर्वोच्च अदालतले अन्तरिम आदेश दिन अस्वीकार गरेको छ । सोमबार न्यायाधीश ईश्वरप्रसाद खतिवडाको एकल इजलासले अन्तरिम आदेश दिन अस्वीकार गरेको हो । पार्टीले निष्कासन गरेपछि सांसद पद गुमाएका विजयबहादुर यादव, सन्तोषकुमार पाण्डेय र कल्पना पाण्डेय सर्वोच्च अदालत गएका थिए । उनीहरुले पार्टी र प्रदेशसभा सचिवालयले आफूहरुमाथि अन्याय गरेको भन्दै सर्वोच्चमा रिट दायर गरेका थिए। रिटमा अन्तरिम आदेश दिन अस्वीकार गर्दै सर्वोच्चले लिखित जवाफ माग गरेको छ। अन्तरिम आदेशका लागि छलफल गर्न भदौ ८ गते दुवैपक्षलाई बोलाएको छ। पार्टीको निर्णय विपरित सरकारमा सामेल भएको, दलको ह्वीप उल्लंघन गरेको भन्दै जसपाको उपेन्द्र यादव पक्षले १४ वैशाखमा तीनैजना सांसदलाई पदमुक्त गरेको थियो। उनीहरु पछि पार्टीको सो निर्णयविरुद्ध सर्वोच्च अदालत पुगेका थिए। तर सर्वोच्चले उनीहरुकै पक्षमा फैसला गरेपछि उनीहरु फेरि प्रदेशसभामा फर्किएका थिए। तर पछि फेरि दोस्रो पटक जसपाले पार्टीबाट निष्कासित गरेपछि पुनर्वहालीको माग गर्दै सर्वोच्च अदालत गएका थिए।"
एकजना चिकित्सकको भरमा जिल्ला अस्पताल,"जोमसोम : भौगोलिक रुपले विकट हिमाली जिल्ला मुस्ताङको जिल्ला अस्पताल पछिल्लो समय सेवामैत्री बनेको छ । संघीयता कार्यान्वयनसँगै मुस्ताङ अस्पताल सेवा मैत्री बन्न थालेको हो । गण्डकी प्रदेशको स्वास्थ्य तथा जनसंख्या मन्त्रालयले मुस्ताङ जिल्ला अस्पतालका लागि आवश्यक श्रोत साधन जुटाएपछि अस्पतालको सेवा प्रवाह फराकिलो बनेको हो । अस्पतालको सेवा फराकिलो बनेपनि पछिल्लो समय मुस्ताङ अस्पतालमा चिकित्सक अभाव छ । अहिले एकजना आठौ तहको निमित्त मेसु चिकित्सकले पुरै अस्पतालको भार थेग्न बाध्य भएका छन् । मुस्ताङ जिल्ला अस्पतालमा नवौं तहको १ जना र आठौ तहको १ जना चिकित्सकसहित १८ जनाको दरबन्दी छ । यसअघि नेपाल सरकारले खटाएका ४ जना करारका अस्थायी चिकित्सकको समेत कार्य अवधि सकिएसँगै मुस्ताङ अस्पताललाई चिकित्सकको अभाव खट्किएको हो। यसका अलावा अस्पतालमा २ जना अनमी र २ जना अहेबसहित अन्य स्वास्थ्यकर्मी मात्रै छन् । मुस्ताङ अस्पतालले करारका चिकित्सकको सम्झौता कार्यअवधि सकिएको र तत्कालै चिकित्सक खटाइदिन स्वास्थ्य सेवा विभाग तथा प्रदेश सरकारलाई पटकपटक पत्राचार गरेपनि संघ तथा प्रदेशले चासो नदिएको अस्पतालको भनाइ छ ।अस्पतालका लागि चाहिने आवश्यक चिकित्सक जनशक्ति पदपूर्ती नहुँदा अस्पतालका निमित्त मेसु आफैले २४ सै घण्टा बिरामीको सेवा दिनुपर्ने अवस्था आएको अस्पतालका निमित्त मेडिकल सुपरिटेन्डेन मनोज घिमिरेले जानकारी दिए । सीमित स्वास्थ्य श्रोतसाधनका कारण सेवा प्रभाव साँघुरो बनेको मुस्ताङ जिल्ला अस्पतालका लागि गण्डकी प्रदेश सरकारले श्रोत साधन उपलब्ध गराउन थालेसँगै सेवा प्रभावमा क्रमशः सुधार हुन थालेको निमित्त मेसु घिमिरेको भनाइ छ । प्रदेशले ५ लाख मुल्यको २ थान रगत जाँच गर्ने ल्याब उपकरण अस्पतालाई पठाएको उनले जनाए। उपकरण उपलब्ध भएसँगै शरिरको चिल्लो पदार्थ र मृगौला जाचमा सहज हुन थालेको उनले बताए । यस्तै प्रदेशको आपूर्ति केन्द्रबाट सुगर जाच गर्ने अर्को उपकरण समेत पठाएको छ । प्रदेश सरकार सरकारले ल्याब ३ थान ल्याब उपकरण पठाएको र अस्पताललाई अझै थाईराईट र हर्मोन जाच गर्ने मेडिकल उपकरण खाचो रहेको ल्याब टेक्निसियन गोबिन्द्रबहादुर महतोले जानकारी दिए । उनका अनुसार प्रदेशबाट ल्याब उपकरण उपलब्ध भएसँगै विभिन्न रोगको रगत परीक्षणमा सघाउ पुगेको उनले बताए । हिमाली जिल्ला मुस्ताङ अस्पतालका लागि प्रदेश सरकारले बिरामीलाई राख्ने सुविधायुक्त १० थान बेड उपलब्ध गराएको अस्पतालले जनाएको छ ।यस्तै ,प्रदेशले मुटुको गति नाप्ने ९ लाख मुल्यको थप २ थान मेडिकल उपकरण पठाएको छ । प्रदेश सरकारकै सहयोगमा ५५ लाख लागतको अक्सिजन प्लान्ट अस्पतालमा जडान भइसकेको छ ।तर, प्लान्ट जडान भएपनि अक्सिजन भर्ने बुस्टर उपलब्ध हुन सकेको छैन । अस्पताले बुस्टर खरिदकार्य अघि बढेको जनाएको छ । प्रदेशकै सहयोगमा अस्पतालको १६ वटै बेडमा पाईप लाइनमार्फत अक्सिजन सर्कुलर गरिएको छ ।अक्सिजन लाइन तथा व्यवस्थापन खर्चबापत प्रदेशले ८ लाख ९९ हजार पठाएको थियो । मुस्ताङ जिल्ला अस्पताललाई २५ शैयामा रुपान्तरण गर्ने गरी गण्डकी प्रदेश सरकारले १२ करोड लागतमा भवन पूर्वाधार निर्माण थालेको छ ।यस्तै,भौगोलिकरुपले विकट मुस्ताङमा अस्पताल स्थापना कालदेखिनै शल्यक्रियाको सुविधा छैन । यो सुविधा नहुदा जिल्लाका बिरामीहरु अन्य अस्पतालमा लैजानु पर्ने बाध्यता छ । अस्पतालले स्थानीय तहसंग सम्झौता गरी शल्यक्रियाको सुविधा दिने पहल थालेको छ । जिल्लामै शल्यक्रियाको सुविधा दिने उद्देश्यका साथ नवौं तहको चिकित्सकका साथै आवश्यक श्रोत साधन जुटाउन मुस्ताङका स्थानीय तह सहमत भएका छन् । यसका लागि मुस्ताङका स्थानीय तहले मासिक २० हजार अस्पताललाई दिने सहमती गरेका छन् । शल्यक्रियाका अतिरिक्त उपकरण,भौतिक संरचना र जनशक्तिलगायतको व्यवस्थापनका लागि संघ तथा प्रदेश सरकारलाई अनुरोध गर्ने निर्णय गरिएको छ । यस्तै,जिल्ला अस्पताल मुस्ताङले गण्डकी प्रदेशको एकद्धार संकट व्यवस्थापनकेन्द्रको समन्वयमा लैङ्गिक हिंसामा परेका व्यक्तिलाई निशुल्क खाने,बस्ने र उपचारको व्यवस्था गरेको छ । अहिले अस्पतालले सामान्य अप्रेसन,ल्याब परीक्षण ,नसर्ने रोगको निशुल्क उपचार,जनरल भिडियो एक्सरे ,आमा सुरक्षा कार्यक्रमलगायतका सेवा प्रवाह गरेको अस्पतालले जनाएको छ । अस्पतालले चालु वर्षदेखि स्वास्थ्य बिमा बोर्डसँग सम्झौता गरि जुनसुकै सरकारी अस्पतालमा ५० हजार बराबरको नि:शुल्क स्वास्थ्य लाभ लिनसक्ने व्यवस्था मिलाएको छ ।"
"आजको सेयरबजार : सामान्य अंकले बढ्यो नेप्से, १४ अर्बभन्दा बढीको कारोबार","काठमाडौं : सोमबार नेप्से परिसूचक सामान्य अंक बढेर बन्द भएको छ। नेप्से परिसुचक १५४ अंक बढेर ३१०९६६ विन्दुमा बन्द भएको छ। साताको पहिलो कारोबार दिनपनि नेप्से ०६७ अंकले बढेर ३१०८१२ अंकमा पुगेर रोकिएको छ। सोमबार २२४ कम्पनीको १ लाख २८ हजार ९५९ पटकको कारोबारमा १४ अर्ब १३ करोड ७३ लाख रुपैयाँ बराबरको २ करोड ५३ लाख ९३ हजार कित्ता सेयर खरिदबिक्री भएको छ। आज सेन्सेटिभ इण्डेक्स २०५ अंक घटेको छ भने फ्लोट इण्डेक्स ००४ अंक र सेन्सेटिभ फ्लोट इण्डेक्स ०९७ अंक घटेको छ। हिमालयन पावरपार्टनर, नेपाल हाइड्रो डेभलपर, युनियन हाइड्रोपावरलगायतका कम्पनीको सेयर मूल्य १० प्रतिशतले वृद्धि भएको छ। यस्तै जलविद्युत समूहको सूचक भने ११९ अंकले बढेको छ । फाइनान्स ९० र जीवन बीमा समूह ४८ अंकले बढेको छ। लघुवित्त, उत्पादन र विकास बैंक समूह भने समान ५५ अंकले घटेका छन्। व्यापार समूह ४३ र होटल ३७ अंकले घटेको छ। हिमालयन पावरपार्टनर, नेपाल हाइड्रो डेभलपर, युनियन हाइड्रोपावरलगायतका ६ कम्पनीको सेयर मूल्य १० प्रतिशतले बढेको छ। यस्तै अरुण भ्याली हाइड्रोपावरको ६७ करोड रुपैयाँको सेयर कारोबार भएको छ। माथिल्लो तामाकोशीको ५९ करोड, अपि पावरको ५३ करोड, सिनर्जी पावरको ५० करोड र युनाइटेड मोदी हाइड्रोपावरको ४५ करोड रुपैयाँको सेयर किनबेच भएको छ।"
तालिबानद्वारा थप तीनवटा क्षेत्रीय राजधानीमा कब्जा,तालिबानले देशव्यापी रूपमा आफ्नो नियन्त्रण बढाउने क्रममा अफगानिस्तानका थप तीनवटा क्षेत्रीय राजधानीहरूमा कब्जा जमाएको छ। अफगानिस्तानमा जारी हिंसालाई लिएर अन्तर्राष्ट्रिय चिन्ता बढिरहेका बेला तालिबानले लडाइँ कायम राखेको हो। उसले युद्धविरामको आह्वानलाई अस्वीकार गरेको छ। तालिबानले आइतवार देशको उत्तरतर्फको प्रमुख सहर कुन्दुजलाई आफ्नो नियन्त्रणमा लिएको थियो। यस्तै सारएपोल र तालोकान सहरमा पनि कब्जा गरेको छ। तालिबानले गत शुक्रवारयता पाँचवटा क्षेत्रीय राजधानीहरूमा आफ्नो नियन्त्रण कायम गरिसकेको छ। त्यसमध्ये तालिबानका लागि कुन्दुज यो वर्षको सबैभन्दा महत्त्वपूर्ण उपलब्धि हो। उक्त सहर राजधानी काबुलसहित देशका अन्य भागहरूमा जोडिएको छ। २० वर्ष लामो सैन्य अभियानपश्चात् अन्तर्राष्ट्रिय फौजले अफगानिस्तान छाड्न थालेपछि त्यहाँ हिंसा व्यापक रूपमा बढेको हो। तालिबानले पछिल्ला साताहरूमा त्यहाँ तीव्र गतिमा आफ्नो नियन्त्रण विस्तार गरिरहेको छ। शका बाहिरी क्षेत्रमा व्यापक नियन्त्रणपछि उसले अहिले मुख्य सहरहरूलाई लक्षित गर्दै हमला गरिरहेको छ। उत्तरी क्षेत्रका तीनवटा मुख्य सहरहरू आइतवार केही घण्टाको बीचमै तालिबानको नियन्त्रणमा गएका थिए। अफगान सरकारले तालिबानको नियन्त्रणमा गएका क्षेत्रहरूलाई पुनः फिर्ता ल्याउन सरकारी फौजले कारबाही जारी राखेको जनाएको छ। पश्चिमी सहर हेरात र दक्षिणी सहरहरू कान्दाहार तथा लश्कर गाहमा पनि तीव्र लडाइँ भइरहेका खबरहरू आएका छन्। अमेरिकाले तालिबान रहेका क्षेत्रमा हवाई आक्रमणलाई तीव्र बनाएको छ। ती हमलाहरूमा कैयौँ तालिबानहरू मारिएको अफगान सेनाको भनाइ छ। तर तालिबानले हवाई हमलाले लश्कर गाहका दुईवटा अस्पताल र विद्यालयमा क्षति पुगेको जनाएको छ। दुवै पक्षको दाबीलाई स्वतन्त्र रूपमा पुष्ट गर्न सकिएको छैन। काबुलस्थित अमेरिकी दूतावासले तालिबानका गतिविधिको निन्दा गरेको छ र तालिबानले जबरजस्ती कब्जा गरे त्यो स्वीकार्य नहुने बताएको छ।
दाङमा खोलाले बगाउँदा आमाछोराको मृत्यु,दाङ : ग्वारखोलाले बगाउँदा आमाछोराको मृत्यु भएको छ । तुलसीपुर ४ सिम्लेनीका ३६ वर्षीया अमृता घर्ती र उनक दुई वर्षीय छोरा रुद्रको खोलामा बगेर मृत्यु भएको जिल्ला प्रहरी कार्यालय दाङका प्रहरी प्रवक्ता डिएसपी मुकुन्दप्रसाद रिजालले जानकारी दिए । तुलसीपुर१९ पतेनीमा माइत जाने क्रममा सोमबार दिउँसो २ बजेतिर ग्वारखोलाले बगाउँदा आमाछोराको नै मृत्यु भएको हो । शव पोष्ट्रमार्टमका लागि राप्ती प्रादेशिक अस्पतालमा राखिएको छ ।
वन्यजन्तुले क्षति पुर्याउन थालेपछि किसानले खेति गर्न छाडे,"ओखलढुंगाः चिशंखुगढी गाउँपालिका ३ को दियालेस्थित ढुंगाना गाउँका किसानले हिउँदे तथा वर्षे बाली लाउन छाडेका छन् । मकै बाली बाँदर र धान तथा अन्य हिउँदे बालीमा मृग र मुजुरले क्षति पुर्याएपछि खेति छाड्न थालेका हुन् । स्थानीय युवा भेषनाथ ढुंगाना भन्छन्, बेंसीका खेत र बारीमा वर्षको आधा समय गोठ राखेर खेतिपाति गरिन्थ्यो अहिले सबै बाँझै छाडिएको छ, बाली जोगाउन नसकेपछि खेतबारी जंगलमा रुपान्तरण भएका छन् । चिशंखुगढी मात्रै होइन सिद्धिचरण नगरपालिका १२ को गोगुनेका किसान घर सर्ने तयारीमा छन् । बाँदरको हैरानीले मकैबाली लगाउनै छाडेका छन् । आजभोलि सुन्तला पनि खाएर क्षति पुर्याउने भएपछि समस्या रहेको स्थानीय बुद्धिबहादुर खड्का बताउँछन् । ठाउँ भए अन्यत्रै जाने अवस्था ल्याएको स्थानीयको गुनसो छ । युवा शक्ति विदेशिदा खेतियोग्य जमिन घट्दै जंगल बढ्न थालेको छ । वस्ती छेउसम्मै बढेका वन क्षेत्रमा आउने बन्यजन्तुले किसानलाई हैरान पारेका छन् । बारीमा मात्रै होइन अब त घरको धुरीभित्रै पसेर बाँदरले अन्नबाली खान थालेकाले समस्या भएको लिखुका बोधनारायण श्रेष्ठ बताउँछन् । बाँदरले क्षति पुर्याएकै कारण लिखुका धेरै खेतमा बाली लाग्न थालेको छ । धेरैजसो बारी र खेतमा वन्यजन्तुको क्षति रोक्न नसकेपछि किसानले खेति मात्र छाडेका छैनन्, कति ठाउँमा थातथलो छोड्ने अवस्थामा पुगेका छन् । किसानलाई बन्यजन्तुको क्षति हेरेर क्षतिपूर्ति दिन र नियन्त्रणका लागि धेरै पटक माग गरिए पनि स्थानीय सरकार र सरकारी निकायले चासो नदिएको मोलुङ गाउँपालिका १ का गंगा शर्माले गुनासो गरे । बाँदर र अन्य वन्यजन्तु नियन्त्रण गर्न धेरै पटक जिल्ला प्रशासन कार्यालय र वन कार्यालयमा उजुरी दर्ता गरे पनि किसानको गुनासो सुनुवाइ भएको छैन । ग्रामीण किसानलाई पछिल्ला बर्षहरुमा नियमित वर्षा नहुँदा उत्पादन घटिरहेको चिन्ता छ भने अर्का तिर बारीको उत्पादन घर ल्याउन र घरैबाट पनि जोगाउन समस्या परिरहँदा स्थानीय सरकारले यसबारे नीति बनाउनु पर्ने राष्ट्रिय कृषक समुह महासंघका अध्यक्ष हेमकुमार घिमिरेले बताए । स्थानीय सरकारको ध्यानाकर्षण गराइएपनि सुनुवाइ नभएको उनको भनाइ छ । स्थानीय तहका कृषि शाखाहरुले वन्यजन्तुको क्षति न्यूनिकरण गर्न र किसानलाई राहत दिने नीति तथा कार्यक्रम तर्जुमा गर्न सकेका छैनन् ।"
बर्दियाका भूमिहीन आन्दोलित,"गुलरिया : सरकारले भूमिसम्बन्धी समस्या समाधान आयोग विघटन गरेपछि बर्दियाका भुमिहीन निराश बनेका छन् । केपी ओली सरकारले भूमि ऐन ०२१ लाई आठौ संशोधन गर्दै देवी ज्ञवालीको अध्यक्षतामा भूमिको दिगो व्यवस्थापन गर्न भूमिसम्बन्धी समस्या समाधान आयोग गठन गरेको थियो । वर्तमान प्रधानमन्त्री शेरबहादुर देउवा सरकारको मन्त्री परिषदले आयोग विगठन गरेसँगै भूमिहीन निरास बनेका हुन् । बर्दियामा भूमिहीन, सुकुम्वासी, मुक्त कमैयाको तर्फबाट जिल्ला प्रशासन कार्यालय बर्दियामार्फत प्रधानमन्त्री शेरबहादुर देउवालाई ज्ञापनपत्र बुझाएका छन् । बर्दियामा कन्द्रा, जनतानगर लगायतको भूमिआन्दोलन पटक पटक भैसकेको ज्ञापनपत्रमा स्मरण गराइएको छ । नेपाल भूमिहीन सुकुम्वासी संगठन, कमैया महिला जागरण समाज, मुक्तकमैया युवा जागरण समाज, राष्ट्रिय भूमिअधिकार मञ्च, नेपाल ट्रेड युनियन महासंघ (जिफन्ट), कृषि तथा बगानक्षेत्र श्रमीक संघलगायतका संघसंस्थाले संयुक्त रुपमा जिल्ला प्रशासन कार्यालय बर्दिया घेराउ गर्दै ज्ञापनपत्र बुझाएका छन् । प्रशासन परिसरमा भूमिपीडितहरुले भूमिसम्बन्धी समस्या समाधान आयोगको खारेजी निर्णय बदर गर्नुपर्ने, गरिबमारा सरकार चाँहिदैन, भूमि आयोग खारेज गर्न पाइँदैन, नेपालको भूमि फिर्ता गर, गरिबविरुद्ध निर्णय गर्ने प्रधानमन्त्री चाहिँदैन भन्दै नाराबाजी गरेका हुन् । देशमा पटकपटक भूमिसम्बन्धी आयोग गठन भएपनि आयोगको स्पष्ट कार्यविधि नहुँदा कानुनी जटिलताले भूमिहीनहरुको समस्या समाधान हुन नसकेको भूमिहीनहरुको ठहर छ । भूमिपीडितहरुले ८ सूत्रीय मागसहितको ज्ञापनपत्र सरकारलाई बुझाएका हुन् । भूमिहिन, सुकुमवासी अव्यवस्थित बसोवासीलाई बसिरहेका स्थानमा पुर्जा दिइनुपर्ने, आयोगले पालिका तहबाट संकलन गरेको तथ्यांकको इन्ट्री, सूचना प्रकाशनलगायतका प्रक्रिया पूरा गरी अविलम्व अस्थायी निस्सा वितरण तथा नापजाँच गरी जग्गाधनी प्रमाण पूर्जा उपलब्ध गर्नुपर्ने माग उनीहरुको छ । त्यस्तै मुक्तकमैया पुर्नस्थापन समस्या समाधान आयोग पुन संचालन गर्नुपर्ने, मुक्तकमैयाहरुको दिनबाँकी परिचय पत्र तथा मुक्तकमैयालाई घर निर्माणका लागि दिने भनिएको काठ उपलब्ध गराउनु पर्ने भुमिहिनहरुको माग छ । सरकारले पटकपटक आयोग गठन तथा विगठन गर्ने कुनै नयाँ कार्य होइन् । 'आयोग पटकपटक बन्छन् पटक पटक विगठन हुन्छन् । गरिबलाई धेरै पटक समना देखाइयो तर समस्या जस्ताको तस्तै छ,राजापुर नगरपालिका वडा नम्वर २ की विरुनी थरुनीले भनिन्,' यस्तै अवस्था रहिरहे आफूहरु आन्दोलित हुन बाध्य भइन्छ।'"
चिनिया संस्थाद्वारा जीवराज आश्रित फाउण्डेशनलाई स्वास्थ्य सामग्री हस्तान्तरण,"काठमाडौँ: चीनको चच्याङ प्रान्तको 'आनफु लीसङ च्यारिटी प्रतिष्ठान' ले काठमाडौँस्थित जीवराज आश्रित फाउण्डेशनलाई करिब एक करोड रुपैयाँ मूल्य बराबरको स्वास्थ्य सामग्री उपलब्ध गराएको छ । विभिन्न स्वास्थ्य सामग्री लुम्बिनी प्रदेशका विभिन्न सरकारी स्वास्थ्य संस्था र स्थानीय निकायका लागि प्रदान गरिएको हो । नेपालमा बस्ने चिनियाँ नागरिकहरूको सहयोगी संस्था 'निपोअर ह्वा रन ह्वा छ्याओ से हुइ' ले जीवराज आश्रित फाउण्डेशनलाई स्वास्थ्य सामग्री हस्तान्तरण गरेको हो । सोमबार काठमाडौँस्थित त्रिभुवन अन्तर्राष्ट्रिय विमानस्थलमा आयोजित कार्यक्रममा संस्थाका अध्यक्ष चीन्ले फाउण्डेशनलाई सामूहिक रुपमा ती स्वास्थ्य सामग्री र उपकरण हस्तान्तरण गरेका हुन् । ती सामग्रीहरूमा पोजिटिभ एयरवे प्रेसर यूनिक ३० थान, हाइ फ्लो नसल क्यानल ५ सय थान, पीपीई १ हजार ५ सय थान, सर्जिकल मास्क, हाइ क्वालिटी मास्क १० हजार ८ सय थान लगायत अन्य स्वास्थ्य विपद् सामग्री छन् । कोभिड १९ को महामारीले मुलुक आक्रान्त भएको समयमा उक्त स्वास्थ्य सामग्रीले कोभिड विरुद्धको लडाइँमा नेपाललाई थोरै भए पनि सहयोग पुग्ने संस्थाका अध्यक्ष चीन्ले विश्वास व्यक्त गरेका छन् । फाउण्डेशनका अध्यक्ष डा सागर न्यौपानेका अनुसार प्राप्त स्वास्थ्य सामग्रीहरू लुम्बिनी प्रादेशिक अस्पताल र लुम्बिनी प्रदेशका अन्य दुर्गम जिल्ला र गाँउपालिकाहरुका स्वास्थ्य केन्द्रहरूमा प्रदान गरिनेछ । तत्कालीन नेकपा एमालेका संगठन विभाग प्रमुख जीवराज आश्रितको स्मृतिमा स्थापित फाउण्डेशनले विभिन्न सामाजिक र प्राज्ञिक कार्य गर्दै आएको छ।"
आमासँगै बालबालिका पनि सङ्क्रमित,"बलेवा : साना छोराछोरीसँगै गाउँमा बस्दै आएकी एक महिलाले यसअघिका दुई चरणमा गाउँमा समेत फैलिएको कोरोनाको महामारीबाट आफू र बालबच्चालाई जोगाइन् । उनका पति दुई वर्षयता रोजगारीका सिलसिलामा साउदी अरेबियामा छन्। लोग्नेले घर छाडेपछि सुरु भएको महामारीले अन्ततः परिवारलाई नै सङ्क्रमित बनायो । बागलुङ नगरपालिका१२ अमलाचौरकी उनले बालबच्चालाई महामारीबाट जोगाए पनि आफैँ सङ्क्रमित भएपछि भने बालबच्चालाई हेरिदिने कोही पनि भएनन् । उपाय केही नभएपछि उनले सङ्क्रमण नभएका छोराछोरीलाई राख्न बाध्य भइन् । होम आइसोलेशनमा बसेकी ती महिलाले आफै खाना पकाएर छोराछोरीलाई खुवाउँछिन् । 'पाँच वर्षको छोरो अरुसँग बस्नै मानेन्, आठ वर्षकी छोरी पनि मसँगै छ, उनी भन्छिन्, 'आफूलाई सङ्क्रमण पुष्टि भएपछि गाउँलेले पनि सहयोग गरेनन् । घरमा अरु कोही नभएकाले बालबालिकालाई बाध्यतावस आफैँसँग राख्नुपर्यो।' एक साताअघि उनलाई सङ्क्रमण पुष्टि भए पनि त्यसयता सँगै बसेका बालबालिकाको जाँच गराइएको छैन् । ती महिलाका छोराछोरीलाई कोरोनाको जाँच गर्न बोलाइए पनि उनीहरू अहिलेसम्म आउन नसकेको अमलाचौर स्वास्थ्यचौकीका प्रमुख कृष्णप्रसाद शर्माले बताए। परिवारका अन्य सदस्यसहित जैमिनी नगरपालिका१ की अर्की एक महिला पनि कोरोना सङ्क्रमित छिन् । नगरपालिकाले बनाएको अस्थायी कोभिड अस्पतालमा बस्दै आएकी उनी, उनका वृद्ध सासू, चार वर्षकी छोरी र ११ वर्षका छोरा पनि सङ्क्रमित भएका हुन् तर श्रीमान्को भने कोरोना जाँचको रिपोर्ट नेगेटिभ आएको छ । पाँच जनाको परिवारमा चार सङ्क्रमित छन् । ती महिला र उनकी सासूलाई स्वास्थ्यसम्बन्धी अन्य समस्या पनि छ । आफूहरुको स्वास्थ्यमा समस्या भएका कारण केही होला की भनेर आफूसहित छोराछोरीलाई पनि आइसोलेशनमा राख्नु परेको उनको भनाइ छ । छोराछोरीमा कडा खालको लक्षण त छैन तर घरमा कोही नभएका कारण सबैजना अस्थायी कोभिड अस्पतालमा बसिरहेका छन् । आमा वा हजुरआमासँग जस्तो परिवारका अरु सदस्यसँग कहाँ बस्न मान्छन् र छोराछोरी,' उनले भनिन्, 'सँगै बसेका छौं, खाना अस्पतालले दिन्छ, अरु सुसार आफैँले गर्दै आएकी छु ।' कोरोना महामारीको पहिलो लहरभन्दा दोस्रो लहरमा महिला र बालबालिकालाई धेरै असर पारेको छ । आमा सङ्क्रमित हुँदा बालबालिकालाई आइसोलेशनको समय समय कटाउन निकै कठिन हुने गरेको छ । आमा सङ्क्रमित हुँदा बालबालिका पनि सङ्क्रमित हुने खतरा बढिरहेको स्वास्थ्य कार्यालयका कोभिड स्रोत व्यक्ति देवप्रकाश घिमिरेले बताए। महामारी कठिन समय हो, यो बेलामा सबैमा मानसिक असर पनि परेको हुन्छ,' धौलागिरि अस्पतालका मानसिक रोग विषेशज्ञ डा धीरेन्द्र पौडेल भन्छन्, 'बालबालिकाका लागि न अस्पतालका आइसोलेशनमा छुट्टै व्यवस्था गर्न सकिएको छ नत होम आइसोलेशनमा नै । त्यसैले बिरामीमा शारीरिकभन्दा पनि मानसिक समस्या बढी देखिन्छ ।' रासस"
एमाले केन्द्रीय कमिटी बैठक जारी: राजनीतिक र सांगठनिक प्रतिवेदनमाथि छलफल हुँदै,काठमाडौँ: नेकपा एमालेको केन्द्रीय कमिटी बैठक सोमबार अपराह्न सुरु भएको छ । सोमबार बिहान बसेको स्थायी समिति बैठकले विधान संशोधन प्रस्ताव पारित गरेपछि अपराह्न केन्द्रीय कमिटी बैठक बसेको हो । ललितपुरको च्यासलस्थित तुल्सीलाल स्मृति प्रतिष्ठानमा अहिले बैठक जारी छ। बैठकमा विधान संशोधन प्रस्तावसहित अध्यक्ष केपी शर्मा ओलीले राजनीतिक प्रतिवेदन र महासचिव ईश्वर पोखरेलले सांगठनिक प्रस्ताव पेश गर्ने कार्यक्रम छ । ती प्रतिवेदनबारे केन्द्रीय कमिटी बैठकमा खुला छलफल हुनेछ । एमालेले आगामी भदौ २७ र २८ गतेका लागि विधान महाधिवेशन बोलाउने निर्णय गरेको थियो । अध्यक्ष ओली पक्षले १०औं महाधिवेशनको तयारी गरिरहँदा कुनै पनि बैठक र अधिवेशन सम्बन्धी गतिविधिमा वरिष्ठ नेता माधव नेपाल पक्षका नेताहरु सहभागी छैनन् । उनीहरुले अध्यक्ष ओलीलाई अधिवेशनबारे कुनै गतिविधि नगर्न चेतावनी दिँदैआएका छन् ।
घुम्न आउने होइन त तालपोखरा ?,"रामपुर (पाल्पा : कुनै पनि कामकाजमा ल्याउन नसकिएको सानो पोखरी वर्षायाममा पानी भरिएर तालजस्तै बन्थ्यो र मोटरसाइकल, साइकल सिक्नेदेखि बालबालिको खेल मैदान बनेको थियो । चारैतिर फराकिलो तर प्रयोगविहीन यो पोखरी पर्यटकीय गन्तव्यस्थल बन्ला भन्ने कसैलाई लागेको थिएन । अहिले त्यो स्थलको स्वरुप नै फेरिएको छ । एक दशकपछि आज यहाँ कोही आयो भने यो त्यही स्थान हो, होइन चिन्दैन । दृश्य फरक छ, आकर्षक बनेको छ । कतिले यसो पोखरी हरेपछि भन्ने गर्छन् ओहो, यो त फेवाताल जस्तै भएछ त ! बाल्यावस्थामा ठूलो क्षेत्रफल ओगटेको फराकिलो पोखरीमा साथीहरु मिलेर खेल खेल्ने, रमाउने गरेको ठाउँलाई अहिले पर्यटकीय क्षेत्रका रुपमा विकास गर्न थालेपछि यस क्षेत्रमा व्यवसाय स्थापना गर्ने समेत बढेका छन् । यहाँसम्म आउने जाने पक्की सडक सुविधा पुगेको तालपोखरा पर्यटकीय पूर्वाधार निर्माण उपभोक्ता समितिका सचिव जनक भण्डारी बताउँछन्। पोखराको फेवातालको अनुभूति दिने गरी पर्यटकीय पूर्वाधारका कार्य भएपछि अहिले रामपुरको पर्यटन विकासमा यसले इँटा थपिदिएको छ । एक सय पर्यटकीय गन्तव्यस्थलमा पनि सूचिकृत पर्यटकीय तालपोखरामा हालसालै विभिन्न स्तरोन्नतिका कार्य सम्पन्न भएपछि यसको सुन्दरताले पर्यटक लोभ्याउन थालेको छ । गत आर्थिक वर्षमा पर्यटन विभागबाट तालपोखराको स्तरोन्नतिका लागि विनियोजित रु ५० लाखमध्ये रु ४७ लाख २३ हजार प्राप्त भएको थियो । सो रकमबाट तालको पानीलाई दीगो व्यवस्थापन गर्न करिब चार महिना पानी सुकाएर तालपोखरा परिसरमा ८० मिटर लम्बाइ र ३७० मिटर उचाइ ढुङ्गाको पर्खाल तथा ३०० मिटर लम्बाइ, तीन मिटर उचाइको रडको जालीसहित भित्ता ढलानको काम भएको छ । साथै तालका बीचमा रहेको जलेश्वर महादेवको मन्दिर परिसरमा सेल्फी जोन निर्माण, तालको सतह सम्याउनेलगायतका काम सम्पन्न गरी पानी सञ्चालन गरिएको तालपोखरा संरक्षण समितिका अध्यक्ष सागरप्रसाद देवकोटा बताउँछन्। पर्यटन विभागबाट प्राप्त रकममध्ये ४० लाख ४५ हजार खर्च भएको छ भने छ लाख ७७ हजार ७५३ रकम बचत गर्न सफल भएको अध्यक्ष देवकाटा बताउछन्। 'पक्की पर्खाल नहुँदा कहिलेकाहीँ भत्कँने समस्या थियो, भित्ता सबै पक्की बनाएपछि अब पानी अडिनेछ, कोरोनाको कहरका बाबजुद पनि काम सम्पन्न गरी तालमा पानी सञ्चालन गरियो, सहज परिस्थिति भएपछि डुङ्गा चलाउने योजनामा छौँ, अध्यक्ष देवकोटाले भने श्रीमद्भागवत ज्ञान महायज्ञ गरी विसं २०६६ बाट यहाँ पर्यटन प्रवद्र्धनका पूर्वाधार निर्माणका साथै अन्य कार्यक्रम सुरु गरी अहिले पर्यटकीय क्षेत्रका रुपमा विकास गरिएको छ । फेवातालको झल्को दिनेगरी चारैतिर ताल र बीचमा मन्दिर निर्माण गरिएको छ । तालपोखरा अवलोकन गर्न आउने आन्तरिक पर्यटक बढ्दैछन् । हालसम्म विभिन्न क्षेत्रको सहयोगमा पर्यटकीय पूर्वाधार विकासमा तीन करोड ५० लाखभन्दा बढी रकम खर्च भइसकेको छ भने यस आर्थिक वर्षमा रामपुर नगरपालिकाले डुङ्गा लगायतका विभिन्न जलमार्ग सामग्री खरिद गर्न १० लाख रकम विनियोजन गरेको छ । पर्यटकको उपस्थिति बढ्दै गएपछि २०७४ माघ २४ गतेदेखि तालपोखरामा डुङ्गा सञ्चालन शुरु गरियो । नियमित दुई वटा डुङ्गा सञ्चालन हुँदै आएकामा कोरोनाको कहर शुरु भएपछि स्वास्थ्य सुरक्षालाई मध्यनजर गर्दै डुङ्गा सञ्चालन बन्द गरिएको छ । पाल्पा सदरमुकाम तानसेनदेखि करिब ६५ किलोमिटर पूर्वरामपुरमा अवस्थित तालपोखरा पछिल्लो समय पर्यटकीय गन्तव्यस्थल बनेको छ । पर्यटकको आकर्षण बढ्दै गएकाले समितिले विभिन्न निकायबाट बजेट माग गरेर पूर्वाधार विकासको काम गर्दै आइरहेको छ । करिब ४५ रोपनी क्षेत्रफलमा ताल र तालको बीच भागमा जलेश्वर महादेवको मन्दिर छ । तालको वरिपरि घेराबार, प्रवेशद्वार, पर्यटकका निम्ति फोटो खिच्ने स्थान र एकातर्फ सेल्फी जोनको व्यवस्था पनि छ । तालपोखराका नाममा पोखरीसहित पार्कसमेत रहेको छ । पार्कमा विभिन्न कार्यक्रम, वनभोजसमेत हुने गरेको छ । ताल र पार्कसहित करिब ७५ रोपनी क्षेत्रफल तालपोखरा समितिको नाममा रहेको छ । सामान्य वर्षायामको पानी जम्मा हुने पोखरीलाई विकास गरी तालका रुपमा परिणत गरिएको हो । यहाँ पोखरीलाई व्यवस्थापन गरी डुङ्गा सञ्चालन गर्न थालेपछि दैनिक ३०० को हाराहारीमा आन्तरिक पर्यटक डुङ्गा सयर गर्ने गरेको समितिले जनाएको छ । डुङ्गा सञ्चालन भएपछि ताल अवलोकन निम्ति यहाँ देशका पूर्वदेखि पश्चिमका आन्तरिक पर्यटक भित्रिएको समितिका सचिव सुनिल देवकोटा बताउनुहुन्छ । समितिले थप पूर्वाधार विकास गरी बाह्य पर्यटकलाई समेत यहाँ अवलोकनका लागि भित्र्याउने योजना बनाएको छ । तालपोखरालाई पाल्पा जिल्लाको मात्र नभई नेपालकै पर्यटकीयस्थलका रुपमा अगाडि बढाउने, यसले ओगटेको सबै जमिनलाई पर्यटकीय आकर्षणस्थल बनाउने परिकल्पना गरिएको समितिका पूर्वअध्यक्ष देवराज देवकोटा बताउनुहुन्छ । उनले भने, 'तालपोखरा पार्क नजिकै बालउद्यान, पश्चिमपट्टीको भागमा कफी हाउस र मिनिपार्क स्थापना गर्ने, पूर्वपट्टीको भागमा रहेको पीपल चौतारीलाई पर्यटकीय आकर्षणका रुपमा विकास गर्ने, सोही ठाउँ नजिकै बालोद्यान निर्माण गर्ने योजना छ । यो योजना अबको चारपाँच वर्षभित्र पूरा हुनेछ । कोभिड १९ को बढ्दो जोखिमलाई मध्यनजर गर्दै तालमा डुङ्गा बन्द गरिए पनि ताल वरपर घुम्न आउने पर्यटक अहिले पनि बाक्लै भेटिन्छन् ।"
भूमि आयोग खारेज नगर्न सर्वोच्चले दियो अल्पकालीन अन्तरिम आदेश,काठमाडौँ: सर्वोच्च अदालतले भूमिसम्बन्धी आयोग खारेजीको निर्णय कार्यान्वयन नगर्न अल्पकालीन अन्तरिम आदेश दिएको छ । सोमबार न्यायाधीश ईश्वरी प्रसाद खतिवडाको एकल इजलासले छलफलका लागि दुबै पक्षलाई भदौ १ गते बोलाएको छ । शेरबहादुर देउवा नेतृत्वको सरकारले गत साता देवी ज्ञवाली अध्यक्ष रहेको भूमिसम्बन्धी समस्या समाधान आयोग खारेज गरेपछि ज्ञवालीले सर्वोच्च अदालतमा रिट दायर गरेका थिए । देउवा सरकारको उक्त निर्णयको विरोधमा देशभर एमाले निकट किसान तथा श्रमिक संगठनहरु आन्दोलित भएका छन् । देउवाले पूर्वाग्रह साँधेको भन्दै सरकारको विरोध हुँदैआएको छ । यद्यपि भूमि सम्बन्धी समस्या समाधान गर्नका लागि आफूहरुले गृहकार्य गरिरहेको भन्दै गृहमन्त्री बालकृष्ण खाँणले प्रतिवद्धता व्यक्त गरेका थिए ।
बिरामी छोरा बचाइन दिन आमाको आग्रह,"दैलेख : नारायण नगरपालिका२ कुसाडा गाउँका ८ वर्षीय बालक नारायण सुनार जो स्वास्थ्य समस्याका कारण तीन वर्षदेखि थलिएका छन् । हात खुट्टा सुन्निने र दुख्ने समस्याबाट ग्रसित छन् । उनी उभिन समेत सक्दैनन् । हात चल्दैन् । उनलाई तीन वर्षअघि निमोनियाले च्यापेको थियो । आर्थिक अभावकै कारण उपचारबाट बञ्चित हुँदा उनको स्वास्थ्य अवस्था झनै नाजुक बन्दै गएको छ । नारायणकी आमा २९ वर्षीया गंगा विकले अहिले छोराको उपचार खर्च जुटाइदिन हारगुहार गरिरहेकी छिन् । हिजोआजको दिनचर्या वडा कार्यालय, गैससका कार्यालय धाउनमै वित्ने गरेको छ। सुरुमा दैलेख अस्पतालमा छोराको जाँच गराएको थिएँ, यहाँ उपचार गराउँदा निको नभएपछि ऋण सापट गरेर सुर्खेत पुर्याएँ, गंगाले भनिन् । सुर्खेतमा उपचार गराउँदा पनि निको नभएपछि नेपालगंजहुँदै काठमाडौं लिएर उपचार गरेको गंगाले बताइन् । छोराको स्वास्थ्य समस्या झनै बल्झिन थालेपछि गंगाले थप उपचारका लागि भारतको अम्दबाज पुगिन् । आफ्नो नाममा भएको सबै सम्पति समेत बेचेर धेरै अस्पताल पुर्याएँ, तर निको भएको छैन्, डाक्टरहरुले बाथ रोग हो भन्नुभएको छ, गंगाले भनिन् अब एउटा घर मात्रै बचेको छ, आम्दानीको स्रोत केही छैन्, छोराको उपचार कसरी गर्ने भन्ने चिन्ताले पिरोलिरहेको छ । छोरालाई औषधि किन्ने पैसा समेत नभएको गंगाले बताइन् । नारायण ३ वर्षको हुँदा बुवा टेकबहादुर सुनारको मृत्यु भएको थियो । उनी रोजगारीका लागि भारत गएका थिए । घरमा ७० वर्षीय ससुरा हुनुहुन्छ, कमाउने कोही छैन्, गंगाले भनिन्, माइतीको सहयोगमा साँझ बिहानको छाक टारिरहेका छौं । उनले छोराको उपचारका लागि सहयोग गरिदिन सबैसँग आग्रह गरेकी छिन् ।"
देउता चढेको निहुँमा सुत्केरी पत्नीमाथि क्रुर यातना,"दैलेख : दैलेखमा ४ महिने सुत्केरी सख्त घाइते भएकी छिन्। जिल्लाको भैरबी गाउँपालिका५ गौरीसल्लाकी २६ वर्षीया हस्तना नेपाली सख्त घाइते भएकी हुन्। पति २६ वर्षीय दिपक नेपालीले आफ्नो शरीरमा देउता चढेको निहुँमा तातो पानी खन्याउने तथा अगुल्टोले हानेर हस्तनालाई घाइते बनाएका हुन्। उनको अहिले जिल्ला सदरमुकामस्थित दैलेख अस्पतालमा उपचार भइरहेको छ। पत्नीलाई निरन्तर कुटपिट गरी यातना दिइरहने दिपकले देउता चढेको बाहानामा हस्तनामाथि तातो पानी खन्याउनुका साथै अगुल्टोले प्रहार गरेको थिए। गत बिहीबार राती ९ बजे मदिरा सेवन गरी मातेर घर पुगेका दिपकले आफूलाई देउता चढेको भन्दै पत्नीको जिउमा तातो पानी खन्याएको हुन्। तातो पानी खन्याउनुका साथै पतिले ढाडको दाहिने भाग र अनुहारको देब्रे भागमा अगुल्टोले प्रहार गरेको हस्तनाको भनाइ छ। पतिले अगुल्टोले हान्दै गरेको बेला भागेर आँगनमा पुगी छिमेकीहरुसँग गुहार मागें, छिमेकीहरुले उद्दार गरेर राती नै डाँडीमाथिकै स्थानीय मेडिकलमा सामान्य उपचार भयो, हस्तनाले भनिन्। घटनाबारे शुक्रबारमात्रै प्रहरीमा खबर पुगेको थियो। प्रहरी चौकी डाँडीमाडीले पीडित हस्तनालाई दैलेख अस्पताल पुर्याएको थियो। हस्तनाको शरीरको १३ प्रतिशत भाग जलेको दैलेख अस्पतालमा डा जगत थापाले बताए। हस्तनाको स्वास्थ्य सुधारोन्मुख र खतरामुक्त छ, उनको उपचार यहीँ सम्भव छ, डा थापाले भने। पीडक दिपकलाई प्रहरीले पक्राउ गरिसकेको छ। दिपकलाई पक्राउ गरेर हिरासतमा राखेर कानुनी पक्रिया अगाडि बढाएको जिल्ला प्रहरी कार्यालय दैलेखका डिएसपी अनुपम श्रेष्ठले जानकारी दिए। दिपकविरुद्ध माइती पक्षले आइतबार प्रहरीमा जाहेरी दिएको छ। हस्तनाकी आमा पाना दमाईले कारबाहीको माग गर्दै दिपक विरुद्ध जाहेरी दिएकी छिन्। पाँच वर्ष अघि दिपकसँग विवाह गरेकी हस्तना दुई छोरीको आमा हुन्। उनको ३ वर्षीया र ४ महिने छोरी छन्। हस्तनाका बुबा कपुरे दमाईले छोरीलाई यातना दिने दिपकलाई कडा कारबाही गर्न माग गरेका छन्। मेरी छोरी, ४ महिने सुत्केरी जलाउन खोज्ने दिपक (ज्वाइ) लाई कडा कारवाही हुनुपर्छ, उनले भने।"
मोडलिङमै व्यस्त विकास,"काठमाडौं : कर्ममा दृढ संकल्प। आफ्नो चरित्र निर्माणमा उतिकै मिहिनेत। अभिनयप्रतिको उस्तै मोह। यही विशेषताका कारण मोडल तथा कलाकार विकास लामिछाने अलग परिचयसहितका मोडलको रूपमा चिनिन्छन्। उनको अभिनय कौसलले गर्दा म्युजिक भिडियोमा पहिलो प्राथमिकतामा पर्छन्। आकर्षक व्यक्तित्वका कारण निर्देशकको पहिलो रोजाइमा पर्छन्,उनी। विकासको मोडलिङ सपना थियो। बाल्याकालमा अभिनय मनभित्र महसुस हुन्थ्यो। तर, अभिनयलाई नै आफ्नो कर्म बनाउँछु भन्ने लक्ष्य थिएन। मेरा लागि म्युजिक भिडियो टाढाको कुरा थियो । स्क्रिनमा देखिने रहर थियो । तर, यो फिल्डमा आफ्नो चिनजान कोही थिएन । अभिनय मेरो विधाभन्दा बाहिर थियो, उनले भने। कैलालीबाट उच्च शिक्षा अध्ययनका लागि उनी काठमाडौं आएका हुन् । काठमाडौंमा पढाइसँगै सञ्चार क्षेत्रमा आबद्ध भए । काम गर्ने क्रममा विस्तारै कलाकारहरूसँग बाक्लो जमघट हुन थाल्यो । दैनिक सिनेमा र गीतसंगीतको कार्यक्रमा कलाकारहरूसँगको भेटघाटले कलाकारिताप्रतिको बुझाइ फराकिलो हुँदै गयो। कैलालीको स्थानीय रेडियोमा काम गरेँ । काठमाडौं आएपछि सञ्चार क्षेत्रमा काम गर्न थालेँ, सँगै मोडलिङ मेरो सपना थियो । सम्भव छैन जस्तो लाग्थ्यो त्यो बेला, उनले भने, सञ्चार क्षेत्रमा काम गर्दै गएपछि सबैसँग भेटघाट हुन थाल्यो । साथीहरूले म्युजिक भिडियोमा अभिनय गर्न प्रोत्साहन गर्न थाले। विकासले चार वर्षअघि म्युजिक भिडियोमा डेब्यु गरेका हुन् । डेब्यु भिडियोमा नै सबैको वाहवाही पाए तथा साथीहरूको माया पाए। जसले ऊर्जा थप्ने काम गर्यो । विकासलाई अहिले एकपछि अर्को म्युजिक भिडियोका लागि अफर आउँछ । उनी महिनामा आधा दर्जन भिडियोमा अभिनय गर्छन् । निषेधाज्ञाको समयमा पनि उनको व्यस्तता कायमै रह्यो । मलाई अनुभूत हुन्छ, काम ठिकै गरिहरहेको छु । आज यो स्थानमा आउनु दर्शक श्रोताहरूकै माया हो, उनले भने। दुई सयभन्दा बढी म्युजिक भिडियोमा अभिनय गरेका विकासले केकी अधिकारी, रिमा विश्वकर्मा, वर्षा राउत, वर्षा शिवाकोटी, आँचल शर्मालगायत अधिकांश अभिनेत्रीसँग स्क्रिन सेयर गरिसकेका छन् । कहिले भेट्ने खै, मेरो रानी बनिदेऊ, के दिऊँ खै, शून्य, एउटा कथा हो जिन्दगी, तिम्रो माया कति दिनलाई,सोची हेर न लगायतगीतका भिडियो चर्चित छन्। अनुशासन र कामप्रतिको इमानदारी भयो भने कलाकारितामा टिक्न सकिने उनको बुझाइ छ। मोडलिङ क्षेत्रमा इमानदारका साथ लाग्नुपर्छ । राम्रो छ काम गर्न सक्यो भने । निरन्तर लागिपरे टिक्न सकिन्छ, उनले भने काम गर्छु भनेर मात्रै हुँदैन, कामप्रतिको सर्मपण चाहिन्छ नै त्योसँगै अनुशासन पनि उत्तिकै चाहिन्छ । गीत मन पराउनु र नपराउनु पूर्वानुमान गर्न नसकिने उनको अनुभव छ। कतिपय गीतमा धेरै मेहनत गरे पनि परिणाम खासै राम्रो आउँदैन । सामान्य मिहिनेत गरेको गीतलाई दर्शक मन पराइदिन्छन्, उनले भने । यस्ता गीतहरू ह्वात्तै ट्रेन्डिङमा आउनेभन्दा पनि बिस्तारै भ्युज कमाउँदै जाने र सदाबहार गीत अन्तर्गत पर्छन् भन्ने उनको बुझाइ छ। उनलाई योबीचमा चलचित्र अफर पनि नआएका होइनन् । तर,उनले अझै काममा निखारता ल्याउने अनि मात्रै चलचित्र अभिनय गर्ने सोच बनाएका छन् । अहिले नै गलत निर्णय लिनु हुँदैन । करियर नै यो कलाकारितामा समर्पण गर्नु छ । यसका लागि राम्रो काम गरौं भन्ने सोच छ, उनले भने ।"
"एमाले स्थायी समिति बैठकबाट विधान संशोधन प्रस्ताव पारित, केन्द्रीय कमिटी बैठकको तयारी",काठमाडौँ: नेकपा एमालेको स्थायी समिति बैठकले चर्को विवादका बीच विधान संशोधन प्रस्ताव पारित गरेको छ । आगामी भदौ २७ र २८ गते बोलाइएको विधान महाधिवेशनलाई लक्षित गर्दै स्थायी समितिको सोमबारको बैठकले विधान संशोधन प्रस्ताव पारित गरेको हो । उक्त संशोधन प्रस्ताव अब केन्द्रीय कमिटी बैठकमा लगिनेछ । उपाध्यक्ष वामदेव गौतमका अनुसार अध्यक्ष केपी ओलीले राजनीति प्रतिवेदन र महासचिव ईश्वर पोखरेलले सांगठनिक प्रस्तावपनि पेश गरेर त्यसलाई एकरुपता दिइएको छ । एमालेको यसअघिको स्थायी समिति बैठकले आगामी भदौ २७ र २८ गतेका लागि विधान महाधिवेशन बोलाउने निर्णय गरिसकेको छ । यसपछि केन्द्रीय कमिटीको बैठक पनि सोमबार नै ललितपुरस्थित तुलसीलाल स्मृति प्रतिष्ठानमा बस्ने तयारी गरेको छ । माधव नेपाल पक्षका नेताहरुले भने अध्यक्ष ओली पक्षलाई अधिवेशन सम्बन्धी गतिविधि रोक्न चेतावनी दिँदैआएका छन् ।
५ महिनापछि वृद्धवृद्धाले पाए कोभिशिल्ड को दोस्रो मात्रा खोप,"काठमाडौं : स्वास्थ्य तथा जनसङ्ख्या मन्त्रालयले सोमबारदेखि कोभिड१९ विरुद्धको खोप कोभिशिल्ड लगाएका व्यक्तिलाई दोस्रो मात्राको खोप दिइन थालेको छ । मन्त्रालयले ६५ वर्षमाथि उमेर समूहका ज्येष्ठ नागरिकलाई कोभिशिल्डको दोस्रो मात्राका रुपमा एस्ट्राजेनिका खोप आज र भोलि दिन थालिएको हो । जापान सरकारले दिएको 'एस्ट्राजेनेका खोप' कोभिशील्ड खोप लगाएकाहरुलाई दोस्रो मात्राको रुपमा लगाउन सुरु गरेको हो। करिब पाँच महिनापछि कोभिशिल्डको पहिलो मात्रा लगाएका ज्येष्ठ नागरिकले दोस्रो मात्रा लगाउन पाएका हुन् । स्वास्थ्य तथा जनसंख्या मन्त्रालयका अनुसार यसअघि भेरोसेल खोप लगाइएका केन्द्रबाटै एस्ट्राजेनेका खोप वितरण गरिनेछ । काठमाडौं महानगरपालिकामा विभिन्न १७ वटा केन्द्रबाट खोप लगाइँदैछ। बूढानीलकण्ठ नगरपालिकामा १३ केन्द्रबाट, टोखा नगरपालिकामा ११ केन्द्रबाट, चन्द्रागिरी नगरपालिकामा १५ केन्द्रबाट, कीर्तिपुर नगरपालिकामा १०, नागार्जुन नगरपालिकामा १०, तारकेश्वर नगरपालिकामा ११, दक्षिणकाली नगरपालिकामा ९, कागेश्वरी मनोहरा नगरपालिकामा ९ र गोकर्णेश्वर नगरपालिकामा ९ वटा केन्द्रबाट खोप वितरण गरिने बताइएको छ । गत फागुन २३ देखि चैत १० गतेसम्म ६५ वर्षमाथिका उमेर समूहका करिब साढे १४ लाख व्यक्तिलाई कोभिशिल्ड को पहिलो मात्रा लगाइएको थियो । तर दोस्रोमात्राका लागि खरिद गरिएको खोप भारतबाट नआएपछि ती ज्येष्ठ नागरिकले खोप लगाउन पाएका थिएनन् । दोस्रो चरणको खोप अभियानको सुरुवात तत्कालिन प्रधानमन्त्री केपी शर्मा ओलीले त्रिवि शिक्षण अस्पतालमा लगाएर गरेका थिए ।"
"बोलबम तीर्थालु चढेको जीप दुर्घटना, एकको मृत्यु",रौतहट : सोमबार बिहान बलेरो पिकअप गाडी नुनथर नजिकै नहरमा दुर्घटना भएको छ। दुर्घटनामा एक जना तीर्थालुको ज्यान भएको छ। केही घाइते भएका छन्। बाराको गढीमाई नपाकी ४५ वर्षीया मिनादेवी कोइरीको ज्यान गएको हो। बिहान करिब साढे ४ बजे रौतहट चन्द्रपुर १ नुनथर जाने बाटोको नहरमा दुर्घटना भएको हो। बारा जिल्लाबाट बोलबम आएर बाग्मती नदिबाट जल बोकी फर्कने क्रममा ना ५ च ३१६६ नं को बलोरो पिकअप नुनथर जाने बाटोको नहरमा अनियन्त्रित दुर्घटना भएको हो। सो गाडीमा सवार ५ जना घाइते भइ चन्द्रपुरमा उपचारका लागि पठाइएको इलाका प्रहरी कार्यालय चन्द्रनिगाहपुरले जनाएको छ।
प्रहरीले फेरि सुरु गर्यो तपाईंको मास्क खोइ ?अभियान,"काठमाडौं : कोभिड१९ सङ्क्रमणमा देखिएको वृद्धिसँगै नेपाल प्रहरीले पुनः तपाईंको मास्क खोइ ? अभियानलाई तीव्रता दिन थालेको छ। यसअघि कोरोनाको दोस्रो लहर फैलिएका बेला नेपाल प्रहरीले अभियानकै रूपमा मास्क वितरण गरेको थियो। सङ्क्रमण घट्दै जाँदा पछिल्ल्लो समयमा मास्क वितरण प्रभावकारी हुन सकेको थिएन। सरकारको नेपाल मास्क अभियान घोषणासँगै प्रहरीले पनि आफ्नो अभियानलाई तीव्रता दिएको हो। सरकारले सहीरूपमा मास्क लगाउन र नलगाउनेलाई मास्क लगाउनका लागि प्रेरित गर्न शनिबारमात्रै उक्त अभियान घोषणा गरेको थियो। कोभिड१९ सङ्क्रमणको रोकथाम तथा जोखिम न्यूनीकरणका लागि नेपाल प्रहरीद्वारा सञ्चालित तपाईंको मास्क खोइ ? कार्यक्रमअन्तर्गत आइतबारमात्रै १० हजार ७६ लाई निःशुल्क मास्क वितरण गरिएको प्रहरी प्रवक्ता प्रहरी वरिष्ठ उपरीक्षक वसन्तबहादुर कुँवरले जानकारी दिए। उनका अनुसार प्रहरीले गत वैशाख ६ गतेदेखि हालसम्म पाँच लाख ३७ हजार ७४९ लाई मास्क वितरण गरिसकेको छ। नयाँ भेरियन्टसहितको कोभिड१९ को सङ्क्रमण बढ्दै गएको सन्दर्भमा त्यसलाई रोक्न तोकिएको सुरक्षा मापदण्ड कार्यान्वयनका लागि नेपाल प्रहरीले सङ्क्रमणबाट आफू बचौँ र अरुलाई पनि बचाऔँ भन्ने नारासहित उक्त अभियान थालेको थियो। यस्तै कोभिड१९ रोकथाम तथा नियन्त्रणका लागि स्थानीय प्रशासनद्वारा जारी गरिएको निषेधाज्ञा उल्लङ्घन गर्ने १६१ लाई कारवाही गरी रु १६ हजार जरिवानासमेत गरिएको जनाइएको छ। सो क्रममा स्वास्थ्य मापदण्ड उल्लङ्घन गर्ने तीन हजार ७१७ लाई रोकी सम्झाइबुझाई छाडिएको छ। साथै देशभर सञ्चालित माइकिङ, प्लेकार्ड, पर्चा पम्प्लेटसहितको १४६ वटा सचेतनामूलक कार्यक्रमअन्तर्गत १४ हजारभन्दा बढीलाई सचेत गराइएको प्रहरी प्रधान कार्यालयले जनाएको छ। आइतबार काठमाडौं उपत्यकामा ९५१ जनामा कोभिड१९ सङ्क्रमण भएको छ। मुलुकभर गरेर दुई हजार ५४५ मा सङ्क्रमण भएको छ। आइतबारको २४ घण्टामा केही साताकै उच्च ५५ जना सङ्क्रमितको निधन भएको स्वास्थ्य तथा जनसङ्ख्या मन्त्रालयले जनाएको छ। यससँगै नेपालमा हालसम्म कोरोना भाइरसको सङ्क्रमणबाट मृत्यु हुनेको सङ्ख्या १० हजार ९३ पुगेको मन्त्रालयले जनाएको छ। नेपालमा कोरोना सङ्क्रमित भई निको हुने दर ९३ दशमलव छ प्रतिशत छ। हालसम्म छ लाख ६९ हजार २९९ जनाले कोरोना जितेका छन्।"
ट्रेन्डिङको पहिलो स्थानमा प्रकाश सपुतको 'कुरा बुझ्न पर्च',"काठमाडौं : गत शुक्रबार साँझ सार्वजनिक तीज गीत 'कुरा बुझ्न पर्च' युट्युब ट्रेन्डिङको शीर्ष स्थानमा उक्लेको छ । प्रकाश सपुत युट्युब च्यानलबाट सार्वजनिक गरिएको उक्त गीतको म्युजिक भिडियोले सोमबार बिहानसम्ममा २१ लाख बढी भ्यूज बटुलिसकेको छ । गायकसर्जक प्रकाश सपुतको रचनासङ्गीत रहेको सो गीतमा गायिका शान्तिश्री परियार र समीक्षा अधिकारीको स्वर छ । गीतको भिडियो निर्देशन पनि गायक सपुतले नै गरेका हुन् । भिडियोमा कलाकार स्वस्तिमा खड्का, आँचल शर्मा, लक्ष्मी गिरी, कालु राना, कमला रेग्मी, अनिता बस्नेत र सुनील विकको अभिनय छ । अभिनेत्रीद्वय खड्का र शर्मालाई मुख्य पात्रका रुपमा प्रस्तुत गरिएको छ । गीत युट्युब ट्रेन्डिङको पहिलो स्थानमा आएपछि गायक सपुत उत्साहित छन् । उनले गीतमा महिलाको आत्मसम्मान र स्वतन्त्रताको विषयलाई उठान गरेको बताए । समाजका विविध मुद्दालाई आफ्ना सिर्जनामा मुखरित गर्न पोख्त उनको गत वर्ष सार्वजनिक तीज गीत बदला बरीलै पनि युट्युब ट्रेन्डिङको पहिलो स्थानमा आएको थियो ।"
कोभिशिल्ड को दोस्रो मात्रा आजदेखि,काठमाडौं : स्वास्थ्य तथा जनसङ्ख्या मन्त्रालयले सोमबारदेखि कोभिड१९ विरुद्धको खोप कोभिशिल्ड लगाएका व्यक्तिलाई दोस्रो मात्राको खोप दिइन थालेको छ। मन्त्रालयले ६५ वर्षमाथि उमेर समूहका ज्येष्ठ नागरिकलाई कोभिशिल्डको दोस्रो मात्राका रुपमा एस्ट्राजेनिका खोप आज र भोलि दिन थालिएको हो। भूटान र जापानबाट एस्ट्राजेनिका खोप आइसकेपछि मन्त्रालयले कोभिशिल्डका रुपमा उक्त खोप लगाउन थालेको मन्त्रालयका सहप्रवक्ता डा समीरकुमार अधिकारीले जानकारी दिए। उनले कोभिशिल्ड र एस्ट्राजेनिका खोप एउटै कम्पनी र एउटै सूत्रमा बनेकाले लगाउन केही फरक नपर्ने जनाउँदै कोभिशिल्डको पहिलो मात्रा लगाएका ज्येष्ठ नागरिकलाई दोस्रो मात्राका रुपमा एस्ट्राजेनिका लगाइएको बताए। करिब साढे चार महिनापछि कोभिशिल्डको पहिलो मात्रा लगाएका ज्येष्ठ नागरिकले दोस्रो मात्रा लगाउन पाएका हुन्। भूटानबाट दुई लाख ३० हजार र जापानबाट पाँच लाख १३ हजार खोप आइसकेपछि ज्येष्ठ नागरिकलाई खोप प्रदान गरिएको हो। गत फागुन २३ देखि चैत १० गतेसम्म ६५ वर्षमाथिका उमेर समूहका करिब साढे १४ लाख व्यक्तिलाई कोभिशिल्ड को पहिलो मात्रा लगाइएको थियो। तर दोस्रोमात्राका लागि खरिद गरिएको खोप भारतबाट नआएपछि ती ज्येष्ठ नागरिकले खोप लगाउन पाएका थिएनन्। कोभिशिल्ड उत्पादक भारतीय कम्पनी सिरम इन्टिच्युट र कोभ्याक्स सुविधाले दुवैले तत्काल कोभिशिल्ड खोप दिन नसक्ने बताएपछि मन्त्रालयले कोभिशिल्ड सट्टामा त्यस्तै प्रकृतिको खोप एस्ट्राजेनिका दिने निर्णय गरेको थियो। खोप भोलिसम्म सञ्चालन हुनेछ। उपत्यकामा १४९ खोप केन्द्रबाट खोप प्रदान गर्न लागिएको हो।
क्रसरको आडमा ठेक्काबिनै नदी दोहन,"बेनी : बेनी नगरपालिका५ बगुवाखोलामा क्रसर उद्योगको आडमा मापदण्डविपरित ठेक्का सम्झौताबिनै नदीजन्य पदार्थको दोहन भएको छ । निर्माण व्यवसायी संघ म्याग्दीका अध्यक्ष नारायण जिसीले सञ्चालन गरेको जिसी क्रसर उद्योगले नगरपालिकासँग ठेक्का सम्झौता बिनै म्याग्दी नदीमा एक्साभेटर प्रयोग गरेर बर्खामा बालुवा निकालेको हो । आइतबार साँझ जिसस प्रमुख देबेन्द्र केसी, प्रजिअ गणेशबहादुर अधिकारी, प्रहरी नायब उपरीक्षक श्यामकुमार राई, बेनी नगरपालिकाका प्रमुख प्रशासकीय अधिकृत छबीलाल सुबेदी, राष्ट्रिय अनुसन्धानका प्रमुख अनुसन्धान अधिकृत महेश गुरुङ सहभागी नदीजन्य पदार्थको जिल्ला अनुगमन समितिले क्रसर उद्योग र परिसरको नदी बगरको अनुगमन गरेको थियो । प्रनाउ राइले क्रसर उद्योग परिसरमा म्याग्दी नदीको किनारमा खोला थुनेर स्पर बनाइ थिग्राउने बालुवा ठेक्का सम्झौताबिनै मापदण्डविपरित उत्खनन् गरेको भेटिएको बताए । त्यहाँ बालुवा निकाल्न नगरपालिकाले ठेक्का लगाएको छैन् । बर्खामा निकाल्नै पाइँदैन्, उनले भने, क्रसरको आडमा नदी दोहन, चोरी, तस्करी भएको भेटियो । म्याग्दी नदीको बगरमै रहेको उद्योग परिसरमा हजारौ घनमिटर बालुवा थुपारेको छ । टोलीले क्रसर परिसरमा बालुवा लिन गएको ग १ त ७११८ नम्बरको ट्याक्टर नियन्त्रणमा लिएर कागजात सहित ट्याक्टर धनीलाई प्रहरी कार्यालयमा हाँजिर हुन निर्देशन दिएको छ । सरकारले असार, साउन र भदौ महिनामा नदीजन्य वस्तु उत्खनन्मा रोक लगाएको छ । नगरपालिकाले पनि असार १ गते सुचना जारी गरेर नगर क्षेत्रमा बगर उत्खनन् गर्न रोक लगाएको छ । सर्वोच्च अदालतले कालीगण्डकी नदीको बगरबाट उपकरण प्रयोग गरेर उत्खनन् गर्ने कार्य बन्द गराउन आदेश दिएको थियो । स्थानीय तहसँग ठेक्का सम्झौता बिना नदीजन्य वस्तुको उत्खनन् र निकासी गर्न पाइँदैन् । पालिकासँगै मजदुर लगाएर नदीजन्य वस्तु उत्खनन् गर्ने सम्झौता गरेका व्यवसायीहरुले डोजर लगाएर निकाल्ने गरेको भेटिन्छ । अनुगमनमा सहभागीका अनुसार जिसी क्रसर उद्योग परिसरमा थुपारिएको बालुवा एकदुई दिन अघि खोलाबाट निकालेको देखिन्छ । भिरमुनीको पौलत्स्य मावीको जग्गामा मापदण्डविपरित राजनीतिक शक्ति र पहुँचको आडमा चलिरहेको सो उद्योग २०७४ देखि नविकरण पनि भएको छैन् । प्रजिअ अधिकारीले थुपारिएको बालुवाको बारेमा थप अनुसन्धान गरेर प्रतिवेदन बुझाउन प्रहरीलाई जिम्मेवारी दिएको बताए । दुई हप्ताअघि बेनी नगरपालिकाको १ नम्बर वडामा पर्ने आनन्दबगर, सारेमारे र ढाडेनी खोला स्थित कालीगण्डकी नदी बगरबाट ठेक्का सम्झौता बिनै सरकारको निर्णय र अदालतको आदेश बिपरित उत्खनन गरिएको बालुवा जफत गरि लिलामी, उत्खनन्मा प्रयोग भएका तीनवटा एक्साभेटर र एकवटा ट्याक्टरलाई जरिवाना तिराउन नगरपालिकालाई सिफारिस गरेको थियो । नगरपालिकाले साउन २५ गतेसम्मको म्याद राखेर तीन ठाउँमा उत्खनन् गरिएको बालुवालाई करिब १८ लाख रुपैयाँ न्युनतम मूल्य कायम गरि लिलाम गर्न सुचना निकालेको छ । नगरपालिकाका प्रमुख प्रशासकीय अधिकृत छवीलाल सुबेदीले प्रहरीको प्रतिवेदन र अुनगमन समितिको सिफारिसको आधारमा नगरपालिकाले निर्णय लिने बताए। उद्योगका सञ्चालक नारायण जिसीले सिडियो र डिसएपीले पूर्वाग्राही हिसाबले रिसीइबी साध्न दु:ख दिने नियतले अनुगमनको बहनामा उद्योगमा गएको र व्यवसायीहरुमाथि ज्यादती गरेको प्रतिक्रिया दिए । मैले बर्खाअघिनै नगरपालिकाले ठेक्का लगाएको ठाउँबाट कर तिरेर निकालेर बालुवा राखेको छु । अहिले निकालेको छैन् । क्रसरमा अनलोड गर्ने एउटा ब्याकुहोलोडर मात्रै छ । त्यहाँ भएका दुईवटा डोजर बिग्रिएका छन्, उनले भने प्रजिअले कार्यालय परिसरमा नौ लाख रुपैयाँ बजेट आएको निर्माणको काम सित्तैमा गराउन प्रस्ताव गर्नुभएको थियो । हामी निर्माण व्यवसायीहरुले नमानेपछि असारको अन्तिममा हतार हतारमा कोटेशनमा काम गराउनुपरेको रिस पोख्न खोज्नुभएको हो । प्रहरीले पनि हामी व्यवसायीहरुप्रति राखेको अपेक्षा पुरा नगरि दिएपछि ठेक्का लगाएको ठाउँमा मनोज कार्कीले मजदुर लगाएर निकालेको बालुवा ढुवानी गर्न गएको ट्याक्टर समातेर दु:ख दिएका थिए ।"
सुन चाँदीको मूल्य घट्यो,काठमाडौं : नेपाली बजारमा आज सुन चाँदीको मूल्य घटेको छ । आज सोमबार सुन तोलाको ८९ हजारमा कारोबार भइरहेको छ । नेपाल सुन चाँदी व्यवसायी महासंघकाअनुसार आइबारको तुलनामा आज सुन एक हजार रुपैयाँले घटेको हो । तेजावी सुन तोलामा ८८ हजार ५ सय ५० रुपैयाँ कायम गरिएको छ। आज चाँदी तोलाको एक हजार दुई सय १५ रुपैयाँमा कारोबार भइरहेको छ । चाँदी २५ तोलामा रुपैयाँ घटेको हो ।
तुइन प्रकरण : ड्रोनका सहायतामा धामीको शव खोज्ने तयारी,"दार्चुला : सुरक्षा निकायले महाकाली नदीमा बेपत्ता भएका जयसिंह धामीको शव खोजी जारी राखेका छन्। नेपालतिर सशस्त्र प्रहरी बल र नेपाल प्रहरी तथा भारततर्फ भारतीय एसएसबीले नदी छेउछाउ खोजी जारी राखेका हुन् । यही साउन १५ गते तुइनबाट नदी तर्नेक्रममा उनी बेपत्ता भएका थिए। सुरक्षाकर्मीले व्यास गाउँपालिका२ मालदेखि महाकाली नगरपालिकाको खलङ्गा क्षेत्रसम्म निरन्तर खोजी जारी राखेका छन्। सो घटनाका बारेमा सरकारद्वारा गठित छानविन समितिले एक पटक ड्रोन क्यामरामार्फत शव खोजी गर्ने जनाएको छ। साउन १९ गते खलङ्गा पुगेको छानबिन समिति अहिले पनि दार्चुलामै छ। समितिका संयोजक एवं गृह मन्त्रालयका सहसचिव जनार्दन गौतमले ड्रोन मार्फत धामीको शव खोजी गरिने बताए। सशस्त्र प्रहरीले बाइनाकुलरलगायतका सामग्रीको प्रयोग गर्दै नदी छेउछाउमा शव खोज्ने काम गरिरहेको सशस्त्र प्रहरी बल नम्बर ४४ का गणपति प्रहरी उपरीक्षक नरेन्द्र बमले जानकारी दिए। ड्रोन क्यामरा लिएर टोली दार्चुला आइपुगेको छ। छानबिन समिति संयोजक गौतमले भने, 'नदीमा बेपत्ता धामीको शव खोजी जारी राखेका छौँ ।' समितिले अहिले बयान लिने र सोधपुछ गर्ने कार्य जारी राखेको छ । गत शुक्रबार पीडितको परिवारसँग र नेपालतर्फको घटनास्थल निरीक्षण गरी फर्किएको टोली निरन्तर प्रतिवेदन लेख्न र सोधपुछ कार्यमा व्यस्त छ। 'हाम्रो अनुसन्धान जारी छ, अहिले सुरक्षा समितिका सदस्य, घटनास्थल नजिकैका सुरक्षाकर्मीलगायतसँग सोधपुछ चलेको छ', उनले भने। साउन १७ गते गठित समितिलाई १० दिनभित्र सरकारले प्रतिवेदन बुझाउन भनेको छ। भनेकै समयमा प्रतिवेदन नहुन पनि सक्छ, उनले भने, 'ड्रोन क्यामराले खोजी गरेपछि हामी यहाँबाट फर्किन्छौं।' व्यास २ मालघाटदेखि सदरमुकाम खलङ्गासम्मको क्षेत्रमा ड्रोन क्यामरा प्रयोग गर्ने भारतीय पक्षसँग समन्वय भइरहेको समितिका सदस्य एवं निमित्त प्रमुख जिल्ला अधिकारी ज्योत्सना भट्ट जोशीले जानकारी दिए। सहसचिव गौतम नेतृत्वको छानबिन टोलीमा प्रहरी नायब महानिरीक्षक पुरुषोत्तम कँडेल, राष्ट्रिय अनुसन्धान विभागका निर्देशक हुतराज थापा, सशस्त्र प्रहरी बलका प्रहरी वरिष्ठ उपरीक्षक सुरेशकुमार श्रेष्ठ र निमित्त प्रजिअ भट्ट हुन्। एकसातादेखि दार्चुलामै बसेको समितिले नेपाल भारत दुवैतर्फबाट स्थलगत निरीक्षण गरेको छ। यस्तै जिल्लास्थित राजनीतिक दल, जनप्रतिनिधि, पत्रकार, मानवअधिकारकर्मी, स्थानीयवासी, घटनाका प्रत्यक्षदर्शी तथा सुरक्षा निकायसँग छलफल एवं सूचना सङ्कलन गरिरहेको छ।"
११ वर्षीया बालिका आफ्नै बुबा र काकाबाट बारम्बार बलात्कृत,गोरखा : पालुङ्टार नगरपालिका वडा नं ८ की एक बालिकालाई आफ्नै बुबा र काकाले बारम्बार बलात्कार गरी बिरामी बनाएको आरोप लागेको छ। ११ वर्षकी बालिकालाई ३७ वर्षका बुबा र काकाले बलात्कार गरेको आरोप लागेको हो। पटकपटक बलात्कारको शिकार बनेपछि पाठेघरको बिरामी बनेकी उनले गत असार २७ गते थापाथली अस्पतालमा उपचारको क्रममा फुपूसमक्ष सो रहस्य खोलेकी प्रहरीले जनाएको छ। श्रीमती परपुरुषसँग बिहे गरी गएपछि एक्लिएका बुबाले आफूलाई घरभित्रै बारम्बार जबर्जस्ती करणी गर्ने गरेको उपचारको क्रममा उनले फुपूलाई बताएकी थिइन्। साथै काकाले समेत गत कात्तिक महिनामा आफूलाई बलात्कार गरेको उनले फुपूलाई बताएकी थिइन्। छोरीलाई बलात्कार गरेको आरोपमा पीडितकी फुपूले आफ्ना दाजु र भाइ दुवैजनाविरुद्ध जिल्ला प्रहरी कार्यालयमा जाहेरी दिएकी प्रहरी नायव उपरीक्षक प्रकाश दाहालले जानकारी दिए। सोही जाहेरीको आधारमा प्रहरीले मेखराज र लीलाकान्तलाई गत शुक्रबार पक्राउ गरेको छ। उनीहरुविरुद्ध जबर्जस्ती करणीको शीर्षकमा मुद्धा दर्ता गरी अनुसन्धान प्रक्रिया अघि बढाएको डिएसपी दाहालले जानकारी दिए।
सन्धिखर्कका वादी समुदायले पाए पक्की घर,"सन्धिखर्क : 'बर्खाको समय राति सुतिरहेको बेला पानी चुहिएर शरीर लुथ्रुक्कै भिज्थ्यो। कति रात त ननिदाइकन उज्यालो हुन्थ्यो, ' सन्धिखर्क २ भद्रीखोलाकी लक्ष्मी वादीले भनिन्, ' कपडा भिजेर अर्को कपडा फेरी रातभर जागराम बस्थ्यौं, अब त ढुक्क भएर रातभर सुत्न पाइने भयो, औधि खुसी लागेको छ लाग्यो।' दिनभरि मेहनत गरी ल्याएको खाद्यान पानी परेको बेला कहिले सुरक्षित भएन, सायद जीवन यसरी जाने होला भन्ने लागेको थियो घर पाएपछि खुसी हुँदै स्थानीय मधु वादीले भने। सरकारले घर बनाइदिएको छ । छाप्रोमा बस्दा पटकपटक कष्ट बिताएको स्मरण गर्दै अहिले सुविधा सम्पन्न घरमा बस्दा साच्किै सरकार भएको महशुस भएको छ,' उनले बताए। ३५ वर्षसम्म जंगलमा त्रिपालको सहारामा दिन काट्दै आएका वादी समुदाय अहिले खुसी छन् । गरिवीका कारण त्रिपालले छाएको छाप्रोमा कष्टकर जीवन विताउँदै आएका सन्धिखर्क २ चुत्राबेसीका वादी समुदायलाई सरकारले नयाँ घर बनाइदिएपछि उनीहरु खुशी भएका हुन् । चुत्राबेसीमा बस्दै आएका वादी समुदायका ११ घर परिवार र सोहि ठाउँमै सँगै बस्दै आएका दुई दलित समुदाय गरी १३ घरपरिवारलाई लुम्बिनी प्रदेश सरकार र सन्धिखर्क नगरपालिकाले आवासको लागि घर निर्माण गरिदिएपछि उनीहरु खुशी छन् । उनीहरुले देशमा लोकतन्त्र आएका पनि अनुभुति उनीहरुले गरेका छन् । तीन दशकपछि आफूहरुले नयाँ जीवन पाएको उनीहरुको भनाइ छ । नयाँ घरमा २ वटा कोठासहित, आँगन र शौचालयको व्यवस्था छ। निर्माण सम्पन्न घरमा बालबालिका महिला पुरुष गरी ५० जना बसोबास गर्दछन् । मुख्यमन्त्री ग्रामीण विकास तथा रोजगार कार्यक्रमअन्तर्गत ११ लाखमा जग्गा खरिद र जनता आवास कार्यक्रमअनुसार ४३ लाख ६८ हजार खर्चेर १३ वटा घर निर्माण गरिएको हो। लामो समयदेखप कष्टकर जीवन विताउन बाध्य वादी समुदायको समस्या हल गर्न पाएकोमा आफूलाई निकै खुशी लागेको सन्धिखर्क नगरपालिकाका नगर प्रमुख कमल प्रसाद भुसालले बताए। मुख्यमन्त्री ग्रामीण विकाश तथा रोजगार कार्यक्रम र जनता आवास दुवै कार्यक्रममार्फत आवासको व्यवस्थापन गरिएको हो । पक्की घर निर्माण गरेपछि उनीहरुलाई सजिलो भएको छ । १३ घरपरिवारलाई सामूहिक रुपमा लालपुर्जा समेत प्रदान गरिएको नगर प्रमुख भुसालको भनाइ छ । स्थानीय वडा समिति र नगपालिकाको कार्यपालिकाको बैठकको निर्णय अनुसार वादी समुदायलाई घर बनाएको सन्धिखर्क नगरपालिका २ का वडा अध्यक्ष मोतीजंग रायमाझिले बताए। सन्धिखर्कमा रहेका बादी समुदायका मानिस ढुंगा, गिट्टी कुटेर, बालुवा चालेर तथा अन्य दैनिक ज्यालादारीका काम गरेर जीवन यापन गरिरहेका छन् । सामुदायिक वनमा त्रिपाललले छाएको छाप्रोमा बसेका उनीहरु अहिले खुशीले गदगद छन्।"
"आज साउनको चौथो सोमबार, मन्दिर नखुलेपछि गेटमै पूजा (फोटोफिचर)","पोखरा : पर्यटकीय नगरी पोखरामा साउनको चौथो सोमबार पनि अन्य सोमबारजस्तै फेवाताल किनारमा रहेको शिव मन्दिरमा पूजा गर्न दर्शनार्थी पुगेका छन् । कोरोना संक्रमणका कारण पोखराको प्रख्यात केदारेश्वर मन्दिरभित्र जान रोक लगाइए पनि भक्तजन मन्दिरको गेटबाहिरबाटै पर्खालमा दूध चढाउने र पूजा गरेर भक्तिभाव दर्शाका छन् । पोखराको फेवातला गौरीघाटमा रहेको शिव मन्दिरमा भने दर्शनाथी भित्र नै गएर दूध चढाउने, पूजा गर्ने गरेका छन । पोखरामा सामान्य अवस्थामा प्रत्येक सोमबार बोलबम धार्मिक यात्रा सुरु हुन्थ्यो । साउनको प्रत्येक सोमबार बिहानै पोखराको बगरस्थित सेती नदी किनार गाईघाटमा स्नान गर्न नदीमा पूजा गर्न र जल लिएर जल चढाउन विभिन्न शक्तीपीठमा भक्तालुको भीड लाग्ने गर्दथ्यो । कोरोना संक्रमणको समयमा पनि थोरै संख्यामा भए पनि दर्शनाथी गाईघाटमा पुगेर स्नान गरेर जल लिएर विभिन्न शक्तीपीठमा जल चढाउन जाने गरेका छन् । । पोखराको फेवाताल किनार गौरीघाटमा रहेको शिव मन्दिरमा पूजा गर्दै भक्तजन ।"
"आठराई गाँउपालिकाका अध्यक्ष र लेखापालबीच विवाद, लेखापालको टाउको काट्ने धम्की","फिदिम : तेह्रथुमको आठराई गाँउपालिका अध्यक्ष मानबहादुर लिम्बू र लेखापाल सुजन थापाबीच भुक्तानीको विषयलाई लिएर आइतबार लफडा भएको छ। अध्यक्ष लिम्बू र लेखापाल थापाले एक अर्कालाई आँफूमाथि कुटपिट गरेका आरोप लगाएका छन्। मदिरा सेवन गरी हुलहुज्जत सहति गाँउपालिका पुगेका अध्यक्षले कार्यालयको प्राङ्गणमा लेखापाललाई बोलाएर हातपात गरेको स्थानीयको भनाइ छ।गैरकानुनी रुपमा भुक्तानी दिन दबाब दिंदै आएका अध्यक्षले म माथि हातपात गर्नुभयो, लेखापाल थापाले भने, भुक्तानीको विषयमा बिगतदेखि नै दबाब दिंदै आएका अध्यक्षले आइतबार भौतिक रुपमा आक्रमण गर्नुभयो। आफूमाथि ज्यान मार्ने धम्की आएको भन्दै थापाले सुरक्षाको माग गरेका छन्। लेखापाललाई आफूले हातपात नगरेको अध्यक्ष लिम्बूको भनाइ छ। फोन संवादको सुरुवातमा अफिसियल छलफलको विषयमा लेखापालसँग सामान्य विवाद भएको बताएका लिम्बूले संवादकै क्रममा लेखापालले आफूमाथि बक्सर प्रहार गरेको आरोप लगाए। भुक्तानी किन रोकेको भनेर सोध्दा लेखापालले मुख चलाउनुभयो, लिम्बूले भने ,किन मुख चालाएको भन्दा उल्टै मलाई बक्सर प्रहार गर्नुभयो। लेखापालले उपभोक्तालाई दुःख दिएको र दुई सय ५७ ओटा योजनाका फाइल थन्किएको लिम्बूको भनाइ छ। लेखापालले मलाई बद्नाम गर्न भुक्तानी रोकिदिएको छ, लिम्बू भन्छन्, लेखापाल काँग्रेसको कार्यकर्ता भएर मलाई अप्ठ्यारो बनाए र गाँउपालिकाको बद्नाम गरे। आगामी दिनमा आफ्नो आँखाले लेखापाल थापालाई देख्नु नहुने लिम्बूको हुंकार छ। तेरो शिर छेदन गर्दिन सक्छु भनेको छु, लिम्बूले भने, म यो क्षेत्रको विद्वान पनि हो। यहाँको अध्यक्ष मात्रै हैन गुण्डा पनि हो। अबदेखि आठराई गाँउपालिकामा उसलाई देखे भने राम्रो हुँदैन। लेखापालसँग कार्यालयका अन्य कर्मचारी पनि रुष्ट भएको लिम्बूको भनाई छ। आइतबार स्वास्थ्य शाखाका कर्मचारी र अर्का एक कर्माचारी आफ्नो साथमा भएको भए लेखापाल नबाँच्ने अध्यक्षको भनाइ छ। कार्यालयका दुई जना कार्मचारी मेरो साथमा नभएकाले लेखापाल बाँच्यो, अध्यक्षले भने, को कर्मचारी भनेर म तपाईलाई भन्दिनँ। थप कुरा उपभोक्ताबाट बुझ्नुहोस्। फुच्चे लेखापालले आफूले भनेको नमान्दा समस्या हुने गरेको लिम्बू बताउँछन्। धेरै अगाडिदेखिको समस्या आइतबार बिस्फोट भएको लेखापाल थापाको भनाइ छ। आठराई गाँउपालिका अलि फरक तरिकाले चल्दै आएको छ, थापाले भने, सबै कुरा इसारको भरमा गर्न सकिंदैन। कर्मचारीले कानुनी रुपमा पनि सुरक्षित भएर काम गर्नुपर्छ। अध्यक्षले पटक पटक गैरकानुनी रुपमा भुत्तानी दिन दबाब दिने गरेको थापाको भनाइ छ। आर्थिक वर्ष २०७७०७८ मा आठराई गाँउपालिकामा चार सय ५० ओटा योजनाहरु रहेको र असार २३ गते मात्र योजनाको फाइलहरु कार्यालयमा आएको थापाले बताए। प्रक्रिया पुर्याएर काम गर्ने क्रममा असार ३० गते राती १२ बजेसम्ममा दुई सय ५७ ओटा योजनाको चेक काट्न नसकिएको उनले बताए। सफ्टवेर बन्द भएपछि चेक काट्न सकिएन, थापाले भने, त्यही विषयलाई लिएर अध्यक्षले आक्रमण गर्नुभयो। गाँउपालिकाको सभा बसेर प्रक्रियागत रुपमा सबै योजनाको भुक्तानी दिने सहमति भएको थियो। सहमति अनुसार प्रक्रिया अघि बढिरहेको बेला आफूमाथि आक्रमण भएको थापाले बताए। यो बीचमा कोरोना संक्रमित भए, थापाले भने, बिरामी भएको बेला काम गर्न सम्भव थिएन। आइतबार कार्यालय हाजिर भएका लेखापाल थापालाई अध्यक्षले स्थानीय सरकारको शनिबार पनि काम गर्नुपर्छ भनेका थिए। शनिबार किन काम नगरेको ? किन भुक्तानी नदिएको भन्दै लिम्बूले आक्रमण गरेका थिए।"
कांग्रेस विवाद: पौडेल पक्षको केन्द्रीय समिति बैठक बस्दै,"काठमाडौँ: नेपाली कांग्रेसमा महाधिवेशनको तयारी भइरहँदा वरिष्ठ नेता रामचन्द्र पौडेल पक्षको केन्द्रीय सदस्यहरु बैठक बस्दैछन् । सोमबार ३ बजेका लागि महाराजगन्जस्थित महामन्त्री शशांक कोइराला निवासमा उनीहरुको बैठक बोलाइएको हो । महाधिवेशन र सरकारका कामकारवाही बारे बैठक केन्द्रित हुने बताइएको छ। वरिष्ठ नेता पौडेलले सोमबार बिहानै फेसबुक मार्फत पार्टी नेतृत्वप्रति चरम असन्तुष्टि व्यक्त गरेका थिए। पार्टीको महाधिवेशनमा भइरहेको ढिलाइबारे उनले आक्रोश पोखेका थिए । उनले सभापति देउवाको चरम असफलता र लापरवाहीका कारण यो ढिलाइ भएको आरोप समेत लगाएका थिए। सोमबार नै संस्थापन वाहेकका जिल्ला सभापतिहरुको भेला पनि बोलाइएको छ । कांग्रेस सभापति शेरबहादुर देउवाले सरकारको नेतृत्व गरेको एक महिना पुग्दा महाधिवेशनबारे छलफल गर्न सभापति वाहेकका नेताहरु दर्जन पटक बैठक बसिसकेका छन् । यसअघि महामन्त्री शशांक कोइराला सहित, प्रकासमान सिंह र विमलेन्द्र निधि बारम्बार छलफलमा जुटेका थिए ।"
पौडेल पक्षका जिल्ला सभापतिहरुको भेला जारी,कठमाडौँ: नेपाली कांग्रेसको १४ औं महाधिवेशनको मिति गुज्रँदै गरेका बेला वरिष्ठ नेता रामचन्द्र पौडेल पक्षका जिल्ला सभापतिहरुको भेला सोमबार जारी छ । भेलामा ४७ जिल्लाका सभापति सहभागी छन् । ठमेलमा जारी जिल्ला सभापति भेलामा ३५ जना सभापति भौतिक रूपमा सहभागी छन् भने १२ जना भर्चुअल रूपमा सहभागी भएको नेता पौडेल निकट एक केन्द्रीय सदस्यले बताए । भेलामा अधिकांश नेताहरुले महाधिवेशन र निर्वाचन लगायत विषयमा जिज्ञासा उठाइरहेका छन् । सोमबार नै पौडेल पक्षको केन्द्रीय समितिको बैठक पनि बोलाइएको छ । उक्त बैठक दिउसो ३ बजे शशांक कोइराला निवास महाराजगञ्जमा बस्ने भएको नेता अर्जुननरसिंह केसीले जानकारी दिएका छन् । उनले सभापतिहरुको भेला र केन्द्रीय समितिको बैठकमा महाधिवेशनमा केन्द्रित रहेर छलफल गरिने बताए ।
देउवाप्रति रामचन्द्रको आक्रोश : सर्वत्र असफल व्यक्ति बारम्बार सत्तामा पुग्नु देशको विडम्बना,"काठमाण्डौं : नेपाली कांग्रेसका वरिष्ठ नेता रामचन्द्र पौडेलले सोमबार बिहानै एक फेसबुक पोष्ट मार्फत पार्टी नेतृत्वप्रति चरम असन्तुष्टि व्यक्त गरेका छन्। पौडेलको असन्तुष्टि पार्टीको महाधिवेशनमा भइरहेको ढिलाईप्रति थियो। उनले सभापति शेरबहादुर देउवाको चरम असफलता र लापरवाहीका कारण यो ढिलाइ भएको आरोप लगाएका छन्। पार्टी विधानले चार वर्षको कार्यकाल तोकिएको छ। असाधारण परिस्थिति भनेर एक वर्ष थपियो। देशको संविधान समातेर ६ महिना बढाइयो। आज आएर त्यसभित्र पनि महाधिवेशन नगरेर नेपाली कांग्रेसलाई निर्वाचन आयोगसँग भिख माग्ने निरीह अवस्थामा पुर्याइरहेको छ, पौडेलले फेसबुकमा लेखेका छन्। नेपाली कांग्रेसको विधानले हरेक चार वर्षमा पार्टी महाधिवेशन गर्नुपर्ने व्यवस्था गरेको छ। पार्टीको १३ औं महाधिवेशनबाट २०७२ फागुन २४ मा शेरबहादुर देउवा सभापति चुनिएका थिए। पटक पटकको ढिलाइपछि आगामी भदौ १६ देखि १९ को लागि कांग्रेसको १४ औं महाधिवेशनको समय तोकिएको छ। तर हालसम्म कांग्रेस क्रियाशील सदस्यताको विवादमै रुमलिरहेको छ। कांग्रेसले संविधान अनुसार भनेर दोस्रो पटक थपेको समय पनि भदौ २३ गते सकिंदैछ। यो समयभित्र महाधिवेशन नभएर पार्टी संकटमा पर्ने पौडेलले चिन्ता व्यक्त गर्दै आएका छन्। तर देउवा भने निर्वाचन आयोगमार्फत समय थप्ने चर्चा चलेको छ। यही कुरालाई संकेत गर्दै पौडेलले कांग्रेसलाई निर्वाचन आयोगसँग भिख माग्ने निरीह अवस्थामा पुर्याइएको आरोप लगाएका छन्। पौडेलले सर्वत्र असफल व्यक्ति बारम्बार सत्तामा पुग्नु यो देशको विडम्बना भएको आक्रोश समेत पोखेका छन्। पार्टीमा महाधिवेशन विवाद चलिरहँदा सभापति देउवा सरकारको नेतृत्व गर्न पुगेका छन्।"
भूतपूर्व गोर्खा सैनिक आमरण अनशनमा,"समान पेन्सनलगायतका माग राखी गत १७ दिनदेखि बेलायती प्रधानमन्त्रीको कार्यालय नजिक रिले अनशन गरेका भूपु गोर्खाले अन्ततः आमरण अनशन थालेका छन् । विभिन्न समयमा नेपाल र बेलायत सरकारलाई विभिन्न माध्यमबाट आफ्ना मागका बारेमा अवगत गराउँदा पनि सुनुवाइ नभएपछि अन्य सबै विकल्प नभएपछि आमरण अनशन गर्नुपरेको आमरण अनशनरत एक सदस्य ज्ञानराज राईले बताए । नेपाल सरकारले शनिबार गोर्खा सत्याग्रह संयुक्त सङ्घर्ष समितिका संयोजक कृष्णबहादुर राईलाई पत्र लेखी बेलायत सरकारसँग कूटनीतिक तवरबाट संवाद थाली समस्या समाधान गर्ने कुराको अवगत गराउँदै भोक हडताल रोक्न अनुरोध गरेको थियो तर उक्त कुरालाई आन्दोलनरत समूहले अस्वीकार गरेको छ । बेलायत सरकारले वार्ताका लागि मिति तोकेर आधिकारिक पत्र नपठाएसम्म भोक हडताल कायम नै रहने सत्याग्रह संयुक्त सङ्घर्ष समितिका संयोजक राईले बताए । भोक हडतालमा भूपु सैनिक ज्ञानराज, पुष्पा घले र धनबहादुर गुरुङ बसेका छन् । बेलायतका विभिन्न नेपाली संस्था र बेलायती नागरिकले समेत आफ्ना कार्यक्रमको पक्षमा ऐक्यबद्धता देखाएको संयोजक राईले बताए । गत हप्ता रिले अनशन चलिरहेकै बेला भूपु गोर्खाको हकहितका लागि खोलिएका नेपाली सङ्घसंस्थाका प्रतिनिधिले लन्डनस्थित नेपाली राजदूतावास पुगी राजदूत लोकदर्शन रेग्मीलाई भेटेर अनशनबारे जानकारी गराएका थिए ।"
पेरिसमा भेट्ने बाचा,"टोकियो : विश्व खेलकुदको महाकुम्भ ३२औं गृष्मकालिन टोकियो ओलम्पिक आइतबार सम्पन्न भएको छ। जापानको राजधानी टोकियोमा विगत दुई सातादेखि जारी प्रतियोगिता एक विशेष समारोहकाबीच समापन गरिएको हो। टोकियो ओलम्पिकमा दुई सय पाँच राष्ट्रका ११ हजारभन्दा बढी खेलाडीले प्रतिस्पर्धा गरेका थिए। टोकियो ओलम्पिक धेरैका लागि ऐतिहासिक सावित भयो भने केही खेलाडीलाई भने नमिठो पीडा पनि दियो। कोरोना कहरकाबीच सुरु भएको टोकियो ओलम्पिकमा आयरल्यान्ड, बरमुडा, फिजी, पोर्टो रिको, कतार, कोसोभो, फिलिपिन्स, अलास्कालगायतका राष्ट्रले ऐतिहासिक स्वर्ण पदक भित्र्याउन सफल भए भने सिमोन्स बाइल्स, नाओमी ओसाका, अस्लेइघ बार्टी, जाड जोन्सलगायतका लागि टोकियो ओलम्पिक बिर्सन लायक बन्यो। यही ओलम्पिकमा जापानकी १३ वर्षीया मोमिजी निसियाले स्वर्ण पदक जित्दै इतिहास बनाउन सफल भइन्। विभिन्न साँस्कृतिक कार्यक्रम आयोजना गरेको समापन समारोहमा ओलम्पिकको झण्डा फ्रान्सलाई हस्तान्तरण गरिएको थियो। सन् २०२४ को ओलम्पिक फ्रान्सको पेरिसमा आयोजना हुँदैछ। समापन समारोहमा हवाई प्रदर्शनीमार्फत आकाशमा फ्रान्सको राष्ट्रिय झण्डा फहराइएको थियो। जापानले कोरोना महामारीको समयमा पनि स्वास्थ्य सुरक्षाको सबै मापदण्ड अपनाएर विश्व खेलकुद मेलालाई अविश्मरणीय बनाउन कुनै कसर बाँकी राखेन। एक वर्ष पहिले नै तय भएको टोकियो ओलम्पिक कोरोनाकै कारण एक वर्ष पर धकेलिएको थियो। अब अगष्ट २५ बाट टोकियोमै पारा ओलम्पिक आयोजना गरिने छ। कोरोना कहरकैबीचमा ओलम्पिक आयोजना गरेका कारण जापान सरकारले आफ्नै नागरिकहरूबाट चर्को आलोचना बेहोर्नु पर्यो। समापन अघि भएको विरोध प्रदर्शनमा ३० प्रदर्शनकारीलाई प्रहरीले पक्राउ गरेको थियो। कोरोना संक्रमणको त्रास र स्थानीयको विरोधका कारण ओलम्पिकका ३३ खेलहरू बन्द रंगशालामा सञ्चालन गरिएको थियो। खेलाडी र अफिसियललाई ओलम्पिक भिलेजबाट बाहिर जान बन्देज गरिएको थियो। तीन सय ३९ स्वर्ण पदकका लागि भएको प्रतिस्पर्धामा अमेरिकाले ३९ स्वर्ण जित्दै शीर्ष स्थान कब्जा गर्न सफल भयो। पहिलो दिनदेखि नै अग्रता बनाएको चीन भने अन्तिम दिन मात्रै पछाडि परेको हो। ३८ स्वर्ण जित्दै चीन दोस्रो स्थानमा रह्यो। अमेरिकाले ३९ स्वर्ण, ४१ रजत र ३३ कांस्यसहित कुल ११३ पदक जित्न सफल भयो। चीनले ३८ स्वर्ण, ३२ रजत र १८ कांस्य गरी कुल ८८ पदक जित्यो। तेस्रो स्थानमा रहेको आयोजक जापानले २७ स्वर्ण, १४ रजत र १७ कांस्यसहित कुल ५८ पदक घरमै राख्न सफल भयो। यस्तै बेलायत २२ स्वर्ण, २१ रजत र २२ कांस्यसहित ६५ पदक जितेर चौथो स्थानमा रहँदा रसियन ओलम्पिक कमिटी २० स्वर्ण, २८ रजत र २३ कांस्यसहित कुल ७१ पदक जितेर पाँचौं स्थानमा रह्यो। यस पटकको ओलम्पिकमा ६३ राष्ट्रले स्वर्ण पदक जिते भने पदक जित्ने राष्ट्रको संख्या भने ८६ रह्यो। अन्तर्राष्ट्रिय सञ्चार माध्यमका अनुसार टोकियो ओलम्पिकमा सहभागी दुई सय पाँच राष्ट्रमध्ये समापन समारोहको मार्चपासमा ६२ राष्ट्र अनुपस्थित भएका थिए। टोकियो ओलम्पिकमा नेपालबाट चार खेलका पाँच खेलाडीले प्रतिस्पर्धा गरेका थिए। यस पटक पनि नेपालको चुनौती सहभागितामै सीमित भएको थियो।"
"हरियो चुरा, हरियो पोते","सामान्यत हरेक चाडपर्व र परम्पराका आआफ्नै मान्यता हुन्छन्। आआफ्नो क्षेत्र सम्प्रदाय भाषाभाषीबिच मौलिकता पनि। कुनै धर्मसँग जोडिएका हुन्छन् भने कुनै परम्परा। अरूको देखासिखीबाट प्रचलन कायम राख्दै संस्कृतिको रूपसमेत धारण गरेका उदाहरण पनि भेटिन्छन्। यस्ता संस्कृति, परम्परा तथा रीतिरिवाजले समाजमा कुनै घात गर्दैनन्। बरु परिवार, आफन्त तथा समाजमा आत्मीयता र विश्वास पैदा गर्छन्। यसबाट सकारात्मक भावना सिर्जना हुन्छ साथै आपसी कटुता द्वेषहरू मेटाउने काम हुन्छ। हिन्दू भक्तजनका लागि श्रावण महिना विशेष महत्वपूर्ण मानिन्छ। पौराणिक मान्यताअनुसार श्रावणलाई देवताहरूका पनि देवता महादेव शंकर अर्थात् शिवको महिनाका रूपमा लिइन्छ। यस महिनामा पर्ने हरेक सोमबार विशेषगरी महिला दिदीबहिनी रातो, हरियो र पहेलो वस्त्रधारण गरी भगवान् शिवको नाममा व्रत बस्ने गर्ने र शिव मन्दिरमा गई पूजा आराधना गर्ने गर्छन्। महिनाभर ब्रतालु महिला तथा पुरुषले माछामासु नखाई सात्विक भोजन गर्ने गर्छन्। श्रावणमा हरियो चुरा, पोते तथा पहिरन लगाउने फेसनकै रूपमा प्रचलन बढ्दै गएको देखिन्छ। हिन्दू पौराणिक मान्यताअनुसार यस महिनामा माता पार्वतीले पति महादेवलाई खुसी बनाई सौभाग्य प्राप्त गर्न हरिया चुरा, पोते र हातमा मेहेन्दी लगाएकी थिइन्। प्राकृतिक रूपमा श्रावणमा जताततै हरियाली हुने र त्यही हरियालीमा रमाएर महादेवबाट सौभाग्य साथै खुसी प्राप्त गरेकी थिइन्। सोहीअनुसार यो महिनामा विवाहित महिलाले हरियो चुरा, पोते र हातमा मेहन्दी लगाउँदा श्रीमान्को आयु बढ्ने जनविश्वास छ। श्रीमान् श्रीमतीबिच आत्मीयता बढ्ने र सम्बन्ध अझ प्रगाढ हुने विश्वास पनि गरिन्छ। यसैगरी अविवाहित महिलाले व्रत बस्दा मनले चिताएको सबै कुरा पुग्ने र आफूले चाहे अनुसारको पति प्राप्त हुने भनाइ छ। वास्तवमा हरियो पोते, चुरा र मेहन्दी लगाउनै पर्ने भन्नेबारे हाम्रा धार्मिक ग्रन्थहरूमा कहीँकतै लेखिएको पाइँदैन। सर्वशक्तिमान भगवान् शिवको शक्ति देखेर उनलाई प्रसन्न पार्न उनको पूजाआराधना गर्ने विशेष महिना हो यो। त्यसैले प्रकृतिसँग मिल्दोजुल्दो हरियो रङलाई महत्व दिएको अनुमान गर्न सकिन्छ। हरियो रङलाई अहिले फेसनकै रूपमा लिन थालिएको छ। यथार्थमा हरियो, रातो र पहेलो रंगको विशेष महत्व छ। हरियोलाई प्रेम र वातावरणको, रातोलाई सौभाग्यको तथा पहेलोलाई पवित्रताको प्रतीकका रूपमा लिइन्छ। त्यसैले साउनभर हरियो वस्त्र, हरियो चुरा, हरियो पोते र हरियो टिका लगाउने चलनलाई प्रकृतिको सम्मान हो भनेर बुझ्न सकिन्छ। यसैगरी शिवजीलाई पहेलो रंग मन पर्ने भएकाले महिनाभर पहेलो लुगा लगाएर बोल बम भन्दै शिव मन्दिरहरूमा पुगी जल चढाउने गरिन्छ। संस्कृतिविद् प्राडा वीणा पौड्यालका अनुसार शिवले जटामा गंगालाई धारण गरेका छन्। शिव अग्नि तत्वका प्रतीक हुन्, सृष्टि सन्तुलित राख्न शिवलाई सबै प्रहर जलको वर्षा गरिन्छ। साउनमा विभिन्न तीर्थस्थलबाट ल्याएको जल प्रसिद्ध शिवलिंगहरूमा चढाउने प्रथाले तामझामका साथ प्रश्रय पाइरहेको छ। श्रावणभर माछामासु नखाई सात्विक भोजन गर्दै सातामा एक पटक व्रत बस्नु स्वास्थ्यका लागि उपयुक्त देखिन्छ। सर्वशक्तिमान शिवको शक्ति देखेर उनलाई प्रसन्न पार्न पूजाआराधना गर्ने विशेष महिना हो यो। बोल बम बोल भन्दै नेपाल र भारतका विभिन्न स्थानबाट आएका भक्तजनले सुन्दरी जल, बागद्वार, बागमती लगायतका स्थानको जल पशुपति वा गोकर्णेश्वरमा रहेको शिवलिंगमा अर्पण गर्ने गर्छन्। रातो रङलाई महिलाले सौभाग्यको प्रतीक मान्ने गरेकाले श्रावणलगायत हरेक चाडपर्व तथा धार्मिक कार्यहरूमा रातो वस्त्र तथा चुरा, पोते, टिका धारण गर्ने गरेको भन्ने विश्वास गरिन्छ। हिन्दू धर्मको मान्यता र ज्योतिष शास्त्रअनुसार हरियो रङलाई बुध ग्रहको प्रतीक मानिन्छ। तसर्थ हरियो रङ धारण गर्दा व्यक्तिको बुध ग्रह बलियो हुने र बुध ग्रह बलियो भए सन्तान सुख प्राप्त गर्ने मान्यता छ। मान्छेको बुद्धि, विवेक र समृद्धि बढ्दै आफ्नो क्षेत्रमा सफलता प्राप्त गर्न सक्ने पनि जनविश्वास छ। नेपालमा चुरा पोते लगाउने चलन कहिलेदेखि आएको भन्ने कतै प्रामाणिक रूपमा लेखिएको देखिँदैन। मध्यकालमा हिन्दू संस्कृतिको विकाससँगै चुरा पोतेको प्रयोग महत्व संस्कृतिको रूपमा प्रचलनमा आएको भन्ने सम्बन्धित क्षेत्रका विद्वान्हरूको छ। यो प्रचलन इजिप्टबाट भारत बंगलादेश हुँदै नेपाल आएको मान्न सकिन्छ। पृथ्वीनारायण शाहले आफ्नी आराध्यदेवीलाई चुरा पोतेको सौभाग्य चढाउन भारतबाट चुरापोतेका व्यापारीलाई गोरखामा ल्याए। यसरी नेपाली महिलामा चुरा, पोते र टिका लगाउने प्रचलन सुरु भएको भन्ने भनाइसमेत छ। संस्कृति, परम्परा तथा रीतिरिवाजलाई आधुनिक युगसँग तुलना गर्नु हुँदैन। तात्कालिक अवस्थाको परिस्थिति तथा निश्चित विश्वासका साथ मनाउँदै आएको हो। वैज्ञानिक दृष्टिकोणले हेर्दा यस महिनामा निरन्तर वर्षा हुने घरआँगन हिलो, किचो, चिसो हुने कारणले रोगव्याधी बढ्न सक्छ। त्यसैले महिनाभर माछामासु नखाई सात्विक भोजन गर्दै सातामा एक पटक व्रत बस्नु स्वास्थ्यका लागि उपयुक्त देखिन्छ। यसै महिनादेखि हिन्दूका चाडपर्व सुरु हुन्छन्। शिव मन्दिरहरूमा अहिले भक्तजनको भीड हुने गर्दछ। सबै हरियो, रातो, पहेलो वस्त्रमा सजिएका हुन्छन्। पूजाआजा त सामान्य रूपमा गरिन्छ तर पूजा गर्नेभन्दा तस्बिर खिच्ने र सामाजिक सञ्जालमा राख्ने धेरै हुन्छन्। सबैले परम्परागत विश्वास र मान्यतालाई पूर्णरूपमा स्वीकार गरेका छैनन्। तापनि अत्यधिक मात्रामा भइरहेको सामाजिक सञ्जालको उपयोगले परम्परागत मान्यता र संस्कृतिहरू फेसनकै रूपमा भए पनि जोगिएका छन्। यसलाई सकारात्मक मान्नुपर्छ। लेखिका पाटन बहुमुखी क्याम्पसकी उपप्राध्यापक हुन्।"
नेपाल हाम्रो साझा घर संस्कृति छन् धरोहर,"सचित राईकाठमाडौं, नीतु घलेललितपुर, इन्द्र चौधरीकाठमाडौं, सीताराम गुरागाईंकाठमाडौं, शिवराज भट्टधनगढी, मनिका झाजनकपुरधाम, शंकरप्रसाद खनालनेपालगन्ज, किशोर बुढाथोकीविराटनगर, हरिबहादुर लम्जेलधनकुटा, प्रदीपचन्द्र राईभोजपुर, शिव उप्रेतीगोरखा, सुन्दरकुमार थकालीजोमसोम, कृष्ण सारू मगरहेटौंडा, हिक्मतबहादुर नेपालीदैलेख, भरत खड्काउदयपुर, गोपाल शर्मादाङ, सुब्रत न्यौपानेझापा हाम्रो राष्ट्रिय गानको अन्तिम अनुच्छेद छ बहुल जाति, भाषा, धर्म, संस्कृति छन् विशाल अग्रगामी राष्ट्र हाम्रो जय जय नेपाल हामीसँग जातिगत विविधता छ । भाषागत विविधता छ । सांस्कृतिक विविधता छ । जातिपिच्छेका संस्कारसंस्कृति छन् । थुमथुमका संस्कारसंस्कृति छन् । र त सांस्कृतिक हिसाबले सम्पन्न छौं । के हिमाल, के पहाड, के तराई, जता गयो उतै फरकफरक सांस्कृतिक परम्परा छन् । तर, थोरै जनसंख्याले बोल्ने भाषा, मनाउने संस्कृति संकटग्रस्त रहेको नेपाल आदिवासी जनजाति महासंघका अध्यक्ष जगत बराम बताउँछन् । आदिवासी जनजातिका भाषा, संस्कृतिप्रति राज्यको दृष्टिकोण पहिलेको तुलनामा खासै परिवर्तन नभएको अध्यक्ष बरामको गुनासो छ । बरु भाषा, संस्कृति जगेर्नामा जाति, समुदाय आफैं सचेत भएको बरामको बुझाइ छ । संरक्षणको दायित्व राज्यकै रहेको उनी बताउँछन् । महासंघमा ५६ जाति संगठित छन् । आदिवासी जनजातिका भाषा ८४८५ वटा रहेको उनको आकलन छ । सांस्कृतिक हिसाबले भने विविधता रहेको उनी सुनाउँछन् । सरकारले ५९ आदिवासी जनजातिलाई सूचीकरण गरेको छ । सर्वोच्च अदालतको निर्णयअनुसार राना थारू र सोनाहा थपिने प्रक्रियामा रहेको आदिवासी जनजाति उत्थान राष्ट्रिय प्रतिष्ठानका कार्यकारिणी अध्यक्ष गोकुलप्रसाद घर्ती बताउँछन् । तीव्र सहरीकरणका कारण आदिवासी जनजातिको स्थिति संकटमा पर्ने शंका लाग्न थालेको घर्तीको ठम्याइ छ । उनका अनुसार संस्कृति संरक्षणका निम्ति सम्बन्धित जातिको सघन बसोबास रहेको ठाउँमा होमस्टेको प्रवद्र्धन गर्ने योजना छ । स्थानीयलाई आर्थिक गतिविधिसँग जोड्न पनि सकियो, उनी भन्छन्, यससँगै सम्बन्धित आदिवासी जनजातिको भाषा, संस्कार, संस्कृतिको संरक्षण पनि हुने भयो । तथ्यांक विभागका निर्देशक ढुण्डीराज लामिछानेका अनुसार नेपालमा जातजातिको संख्या १ सय २५ मा थपिएर १ सय २७ पुगेको छ । महासंघले यसपटक विश्व आदिवासी दिवस चार दिन मनाइरहेको छ । विगतमा भव्य रूपमा एक सातासम्म हामी यो दिवस मनाउँथ्यौं, उनी भन्छन्, कोरोनाले गत वर्षदेखि जनस्वास्थ्यका मापदण्ड पालना गर्दै दिवस मनाइरहेका छौं । संयुक्त राष्ट्रसंघको कार्यक्रमअनुसार नेपालमा पनि सन् १९९४ देखि यो दिवस (अगस्ट ९) मनाइँदै आएको छ ।  थारू जातिले माघी, होली, श्रीकृष्ण जन्माष्टी, दसैं पर्व मनाउने चलन छ । माघी पर्व माघ महिनाभर मनाइन्छ । यही पर्वमा गाउँका मुखिया (भ्रमन्सामहटाँवा) चुन्ने गरिन्छ । घोंघी, ढिक्री विशेष परिकार हुन् । यस्तै राना थारू समुदायले महŒवका साथ मान्ने पर्व होरी (होली) हो । यो पर्व ३८ दिनसम्म लगातार मनाउने चलन छ । एक महिना जिन्दा (जिउँदो) होली र त्यसपछि ८ दिन मरी (मरेको) होली मनाइन्छ । यस्तै, साउनमा तीज, चैतमा चराइ र असारमा असारी पर्व धुमधामसाथ मनाउने गर्छन् । महिलाहरू दाइभाइको दीर्घायु र सुस्वास्थको कामना गर्दै तीजको व्रत बस्छन् । खेतीपातीमा रोग नलागोस् भनेर असारमा असारी पूजा गर्ने चलन छ । डगौरा थारूले माघमा भलमन्सा (मुखिया) चुन्ने गर्छन् । रानाले असारी पूजामा भलमन्सा चयन गर्ने, गुरुवा राख्ने वा छोड्ने चलन छ ।  उराव (झागड) जाति बाहिर मैथिली, नेपाली बोल्छन् । घरपरिवारमा भने उराउ भाषा नै बोल्ने गर्छन् । भुइँया महाराजको पूजा गर्ने, समुदायभित्र नियम बनाएर रमाउने गर्छन् ।  धानुकहरू मैथिली बोल्छन् । मैथिली समुदायमै बढी घुलमिल हुन्छन् । पर्वत्योहार पनि तराईका अन्य समुदायसँग मिल्दोजुल्दो छ । घरघरमा आफ्नो गोसाई (कुलदेवता) राखेर पूजाआजा गर्ने चलन छ । विशेष गरी चौरचन, जितिया, घरि पर्व मनाउने गर्छन् ।  प्रकृतिपूजक किरात राई जातिमा साकेला मुख्य चाड हो । यसलाई साकेवा, साखेवा, साकेन्वा पनि भनिन्छ । उधौली र उभौली गरी वर्षमा दुईपटक एक महिनासम्म मनाइन्छ । जंगली जनावरको नक्कल, कृषि कार्यको अनुकरण गर्दै ढोल र झ्याम्टाको तालमा नाचिने सामूहिक नृत्यलाई साकेला सिलीका रूपमा लिइएको संस्कृतविद् शरणबहादुर राई सुनाउँछन् । एक हातमा चौरीको पुच्छर, सिल्लिमो, पोमी, चम्मर र सिन्कौली सेउली लिएर ढोल, झ्याम्टाको तालमा एकै सुरमा गोलाकार घेराभित्र रही विविध साँस्कृतिक शैलीमा साकेला नाच्ने गरिन्छ ।  धनकुटा नगरपालिकामा आठपहरिया समुदायको बसोवास छ । उनीहरू विशेष गरी मंसिरे चाड र न्वागी मनाउँछ्न् । जन्म, मृत्यु, विवाह र कुल पूजामा अनिवार्य धनकुटाको मूल घरमा आएर संस्कार गर्नुपर्ने चलन छ । धुले पूजा, न्वागी पूजा, मंसिरे पूर्णिमा आदिमा विशेष पूजा गरी सुंगुरको पाठा तथा कुखुराको चल्ला बलि दिएर विशेष पूजाआजा गर्छन् । मुख्य चाडका रूपमा रहेको वाढाङमी मंसिरे पूर्णिमामा सुरु भई औंसीसम्म मनाउने गरिन्छ । यो चाडमा दुःखबाट उक्सिने र घरको जेठो छोरो जन्मिएकोमा हर्क बढाइ गर्ने परम्परा छ । वर्षभरि गुमाएका आफन्तको जुठोबाट उक्सने यो एक मात्र चाड हो ।  महिलाको भेषमा पौराणिक कथाहरूमा आधारित गीत गाएर कुमाल, मगर, खसलगायत जातिका पुरुषले मादलको तालमा मारुनी नाच नाच्छन् । विशेष गरी दसैं र तिहारमा यो नाच नाच्ने गरिन्छ । तापनि, तीजबाटै यसको सुरुवात हुने मारुनी नृत्य संरक्षणकर्मी मेदिनी घिमिरे बताउँछन् । मारुनी नृत्य ठाउँ र परिवेस अनुसार फरक हुन्छ, उनी भन्छन्, कतै तिज त कतै दसैंको कालरात्रिबाट सुरु गर्ने प्रचलन छ । यस नृत्यमा मादले, मारुनी, गायकसमेतको समूह हुनुपर्ने सांस्कृतिक मान्यता छ । देवीदेवताका गीत गाएर सुरुवात गरिने यस नृत्यका बेला पौराणिक कहानीलाई भाका हालेर गाउनुपर्ने उनको भनाइ छ । उनका अनुसार आशिश दिने गीत गाएर यसको अन्त्य गर्ने प्रचलन छ ।  बराम जातिको उद्गमस्थल गोरखा मानिएको छ । पेशा, व्यवसाय तथा रोजगारको सिलसिलामा ६१ जिल्लामा यो समुदाय फैलिएको बराम संघका किरण बराम बताउँछन् । उनीहरू जन्मदेखि मृत्युसम्मका हरेक पूजा तथा धार्मिक, सांस्कृतिक कार्यहरूमा माछालाई प्रसादका रूपमा देवीदेवतालाई चढाउने गर्छन् । मृत्यु संस्कारमा चेलिबेटीले माछाको परिकार खुवाएर आफ्ना माइतीलाई जुठो फुकाउँछन् । बराम समुदायको प्रमुख चाड चण्डीपूर्णे हो । यस बेला प्रमुख नाच पाङ्दुरे नाच्ने गर्छन् ।  मुस्ताङका थकालीहरू फागुनमा तोरन्ल्ह पर्व मनाउँछन् । मार्फामा भने तोरन्ल्हजस्तै तिर्मी पर्व मनाइन्छ । यस्तै, ठिनी, स्याङ, ढुम्बा, चिवाङमा तोरन्ल्हजस्तै त्युङ्ल्ह पर्व मनाउने चलन छ । तोरन्ल्हमा ३ दिनसम्म पितृ उद्धारको कामना गर्दै मध्यरातमा उठेर पूजापाठ गर्छन् । पुरुषहरू तारो हान्ने खेल खेल्छन् भने महिलाहरू नाका भोटे (कौडा) खेल खेल्छन् । तारो हान्ने धसा (काठको मुड्को)लाई थकाली परम्पराअनुसार पूजाआजा गरेपछि मात्र तारो हान्ने खेल सुरु गरिन्छ । उपल्लो मुस्ताङको सांस्कृतिक पर्व तिजी हो । बर्सेनि असोजमा तीन दिनसम्म यो पर्व मनाउने गरिन्छ । लोछेदिन समुदायले यो पर्व विशेष रूपमा मनाउने गर्छन् । उपल्लो मुस्ताङकै अर्को महत्वपूर्ण पर्व हो यार्तुङ । बर्खायाममा खेतीपातीको काम सकेर फुर्सदिलो समयमा यो पर्व मनाइन्छ । यस पर्वमा लोछोदिन समुदायका मानिस एकै ठाउमा भेला भएर रमाइलो गर्ने चलन छ । पुरुष घोडा चढेर बहादुरी प्रदर्शन गर्छन् ।उपल्लो मुस्ताङीले ल्होसार पनि मनाउने चलन छ । तिब्बती पात्रोअनुसारको नयाँ वर्षमा वर्षभरि राम्रो होस्, कुनै रोगब्याधि नलागोस् भन्दै शुभकामना आदानप्रदान गर्ने गर्छन् । सर्कलुक पर्वमा उपल्लो मुस्ताङका सबै मठमन्दिर, गुम्बा र घरमा रंगरोगन गरी चिटिक्क सजाइने गरिन्छ ।  मगर जातिमा बसाइँसराइले गर्दा भाषा, रहनसहन र संस्कृतिमा विविधता पाइन्छ । भूम्या पर्व, माघे संक्रान्ति, चण्डी पूण्र्या र मसिंरे पूर्णिमा बढी प्रचलित छन् । मौलिक नाचहरू विशेषतः सोरठी, मारुनी, घाँटु, कौरा, हुर्रा, यानीमाया, सुनीमाया, झ्याउरे, टप्पा, सिङारु, लहरे, पैंसेरु, झोरालगायत हुन् ।  गुरुङ जाति मौलिक संस्कृतिमा धनी छ । आफ्ना लामा, पण्डित र गुरु पुरोहित हुन्छन् कर्मकाण्डका लागि । अचेल बौद्ध धर्म मान्ने गुरुङ थुप्रै देखिन्छ । सँगसँगै गुरुङकै शास्त्र र विधिपूर्वक कर्मकाण्ड मान्न पच्यु र घ्याब्रीहरू पनि छन् । दोहोरी गीतको संस्कृति गुरुङ जातिको पहिचान हो । दिनभरको खेती किसानीको थकान मेटाउन रोधी गाउने गरिन्छ । सोरठी, घाँटु नाच गुरुङ समुदायमा अझै जीवित संस्कृति हो । ल्होसार र ट्होंटे गुरुङका मुख्य पर्व हुन् । ल्होसारमा स्यौ कैं अर्थात वनभात खाने चलन हो । अचेल ल्होसार सामूहिक रूपमा मनाउन थालिएको छ ।  वनकरिया जाति प्रकृति पुजक हुन् । पर्सा राष्ट्रिय निकुन्जअन्तर्गत कबुलियती वनमा उनीहरूलाई सरकारले २० वर्ष बस्न दिएको छ । जंगलबाट घरमा बस्न थालेपछि धेरै कुरा परिवर्तन भएको छ । छोराछोरी पढ्न थालेको छ, भत्ता पनि पाउँछम, वनरिया समुदायकी अगुवा सन्तमाया वनकरिया भन्छिन्, नागरिकता बनेपछि सजिलो भएको हो ।  प्रकृति पुजक चेपाङ जाति २२ नाले वंशावली भएकाले भदौ २२ गते आफ्नो मुख्य पर्व न्वागी मनाउँदै आएका छन् । न्वागीमा नयाँ अन्नबाली प्रकृतिलाई चढाएर खाने गर्छन् । वनजंगल र जमिनसँग अति नजिकसँग सम्बन्ध भएका चेपाङ समुदाय जंगल र भीरपाखा नजिक बस्न चरुचाउँछन् । उनीहरूको बसोबास वरिपरि च्युरीको रूख रोप्छन् ।  थामी जाति प्रकृति धर्म मान्छन् । अलग प्रकारको रीतिरिवाज र संस्कार छ । कुलदेवताको रूपमा भुमे (भुम्या) पूजा गर्छन् । यो जातिका थुप्रै बाजामध्ये मेर्कोङ (बाघको हाड बारादेवा पूजाका बेला बजाइने) सुरबाजा हो ।  मुन्धुम किरातको संस्कारसंस्कृतिको परम्परा हो । किरातमा लिम्बू, याक्खा, राई र सुनुवार जाति पर्छन् । लिम्बूले मुन्धुम, सुनुवारले मुग्दुम, याक्खाले मुन्तुम र राईले मुन्दुम भन्ने गरेको पाइन्छ । जन्मदेखि मृत्युसम्मको जीवनचक्रका बिभिन्न चरण, कर्मकाण्डहरू र तिनका विधिविधान यसमा पर्छन् । मूलतः मुन्धुमले ब्रम्हाण्ड, आकास, पृथ्वी, जल, जीव, पन्छी, वनस्पति र मानव सृष्टिबारे विस्तारमा बताउँछ । संस्कृति र संस्कारको विकास क्रमबारे वर्णन गर्छ । जीवन पद्धतिको सिलसिला केलाउँछ । परम्परागत धर्म संस्कारबारे यसमा उल्लेख छ ।  राउटे जाति जंगलमा फिरन्ते जीवनयापन गरिरहेका छन् । सिकार गर्नु, काठका सामान बनाएर अन्नसँग साट्नु उनिहरूको जीविकोपार्जनको मुख्य स्रोत हो । राउटे समुदायको आफ्नै भाषा, संस्कृति, रीतिरिवाज, परम्परा र भेषभूषा छ । दशैं, साउने संक्रान्तिलगायत पर्व मनाउँछन् ।  दनुवार समुदायले रामदल मकै गोड्ने बेला गाउँदै खेल्ने गर्छन् । उनीहरू आहो रामदल जाउ है भन्दै भाका मिलाउँदै रामदल खेल्ने गर्छन् । कुनै बेला त्यस्तो समय थियो रामदल खेल्न भ्याइनभ्याइ हुन्थ्यो । नेपाल डोने समाजका केन्द्रीय संस्थापक अध्यक्ष यमन डोने भन्छन्, रामदल लोक कृषि सांस्कृतिक नाचलाई मौलिक परम्परागत तथा एक पृथक जातीय पहिचान संस्कृति स्वरूप शिरोपर गरिँदै आएको हो ।  लोपोउन्मुख जाति कुसुन्डामा भाषालाई कसरी जीवित राख्ने भन्ने चुनौती देखिएको छ । कुसुण्डा भाषा बोल्ने र त्यो भाषासंग जानकार ८५ वर्षीया ज्ञानीमैया कुसुण्डाको निधनपछि उनको स्थान ओगट्ने अरू कोही देखिएका छैनन् ।  झापा, मोरङ र सुनसरीमा राजवंशी, धिमाल, मेचे, चौधरी, सन्थाल, किसान, मुण्डा, करुवा, झाँगड, पाहानलगायत जातिको परापूर्वकालदेखि बसोबास छ । तर, उनीहरूबीच पहिलो कुन जाति हो भनेर अहिलेसम्म औपचारिक अध्ययन भएको छैन । घले समाज (लिल फङ)का अध्यक्ष दिनेश घलेका अनुसार घले समुदायको फरक चालचलन, भाषा, इतिहास, संस्कृति छ । उनीहरूले माघ १ गतेलाई शुभदिनका रूपमा मान्दै आएका छन् । तराईको पुरानो सहर नेपालगन्जमा राज्यको मूलधारमा धेरै पछाडि परेका सिमान्तकृत जाति र समुदाय छन् । जसमा घँसियारा, कुशबँधिया, किंघरियन, चिडिमार, धानकुट्टा र मगन्ता छन् । (तस्बिरहरू : सुनिता डंगोलदीपेन श्रेष्ठ)"
श्री शिवको प्रसाद,"कोरोनाको त्रास नभइदिएको भए आराध्यदेव श्रीपशुपतिनाथ मन्दिर परिसरमा मात्रै होइन, देशभरिका शिवालयमा श्रावण महिनाभरि खासगरी सोमबार अचम्मकै भीड हुन्थ्यो। गतवर्ष पनि मन्दिरहरू सुनसान रहे भने यसपालिको अबस्था झन् जटिल देखिँदैछ। देवता खोज्न मन्दिरै जानु पर्ने चाहिँ होइन, र्इृश्वर स्वयं मानिसको मन मन्दिरमा बस्ने गर्छन्। शास्त्रले भनेकै छ अहँ सर्वेषु भूतेषु अर्थात् ईश्वरको शब्दमा म सबै प्राणीमा रहने छु। शिवको पूजा गर्नु, उनको नाम जप्नु, उनको गुण, रूप चित्रमा प्रवृत्त गराउनु चिन्तन हो, मनन हो। महेश्वरको कृपा दृष्टिले जीवले शिवत्व प्राप्ति गर्छ। शिव प्राप्ति जीवको उद्देश्य हो, आकांक्षा वा साध्य हो। सत्य वस्तु भनेको शिव हो, जोसँग साक्षात्कार गर्न सकेमा सर्वकल्याण हुन्छ। सर्व रुद्र कल्याणका लागि भक्ति साधना श्रवण, कीर्तन र मनन जरुरी छ। शिव शंकरको बारेमा श्रवण, कीर्तन र मनन गर्नाले महत्तम साधना सिद्धि हुन्छ। भगवान् शिवका आज्ञाले सनतकुमारलाई नन्दीश्वरले शक्ति दिनुभयो। मुक्तिको उत्तम साधन उहाँले नै बताउनु भयो। मुक्तिको उपाय भक्ति हो भक्तिको स्वरूप श्रवण हो। यी तीन साधनमा रत हुन नसक्नेका लागि अर्को उपाय छ, भगवान्को साकार विग्रहको साधना गर्ने संसार सागरबाट पार हुन सक्छ। गच्छेअनुसार, शक्ति अनुसार आफ्नो धनराशि शिव मूर्तिमा सुम्पिनु पर्ने हुन्छ। शिव लिंग एवं शिव मूर्तिको पूजा गर्नुपर्ने हुन्छ। भक्ति भावले मण्डप निर्माण गर्ने, तीर्थ स्थापना, मठ निर्माण, क्षेत्र स्थापना, उत्सवको आयोजना गर्नुपर्ने हुन्छ। बस्त्र, गन्ध फूल, दिप, नैवेद्य समर्पित गर्नुपर्ने हुन्छ। प्रदक्षिणा, नमस्कार, यथाशक्ति जप गर्नुपर्ने हुन्छ। आवाहनदेखि विसर्जनसम्म प्रतिदिन भक्तिभावले गर्नुपर्ने हुन्छ। यसरी अनुष्ठान पूजा गर्नाले श्रवण, कीर्तन, मनन गर्न नसक्नेलाई पनि सोको फल प्राप्ति हुन्छ। शिवको पूजा गर्नु, उनको नाम जप्नु, उनको गुण, रूप चित्रमा प्रवृत्त गराउनु चिन्तन हो, मनन हो। महेश्वरको कृपा दृष्टिले जीवले शिवत्व प्राप्ति गर्छ। सवै देवताको मूर्तिमा पूजा हुन्छ। परन्तु शिवजीको मूर्ति वा लिंगमा हुन्छ। यो शंका भने महादेवभन्दा अरूले निवारण गर्न सक्तैनन्। शिवजीलाई दुई रूपवाट चिन्तन गर्न सकिन्छ। सगुण साकार रूप र निर्गुण निराकार रूप ! निराकार भएकाले शिवजीको शिव लिंगमा पूजा हुन्छ। शिव लिंग शिवको निराकार स्वरूप हो। शिवको साकार स्वरूप उनको स्वरूप मूर्ति हो। शिवबराबरका आत्म देवता अर्का छैनन्। अघि सनतकुमार र भगवान् नन्दीश्वरका वीच यस्तै बार्ता भएको थियो। निस्पाप सनतकुमारलाई नन्दीश्वरले भन्नु भएको थियो। नन्दीकेश्वर भगवान्ले सनतकुमारको प्रश्नमा महादेवको निराकार स्वरूप शिव लिंगको प्रादुर्भावको प्रसंग सुनाउनु भएको हो। शिव लिंगको शिर भाग र फेद भाग पत्ता लगाउने बारे ब्रह्मा र विष्णुका बीच विवाद भएछ। यो विवादवाट देवताहरूमा चिन्ता भएछ, देवताहरूले कैलाशमा गएर शिवजीको स्तुति विन्ती गरेछन्। महादेव भोलेबाबा, ब्रह्मा र विष्णुको विवाद भएका ठाउँमा आइनुभएछ। भीषण शिव लिंग अग्नि स्तम्भका रूपमा प्रकट भएछ। त्यहाँ र यसको शिर भाग र फेद भागको पत्ता लगाउनू भन्ने आदेश भएछ शिववाट ! शिवजीको त्यो अग्नि स्तम्भको गहिराइ र उचाइ नाप गर्न अर्थात् यो पत्ता लगाउन ब्रह्मा र विष्णु हिँड्नु भएछ, एक जना माथितिर अर्का तलतिर। तर फेद र टुप्पो पता लागेनछ, दुवै निराश भए ! तत्पश्चात् थाकेका ब्रह्मा र विष्णुले मिलेर शिवलिंगको पूजा गर्नुभयो। दुवै हात जोडेर शिवजीको निराकार रूपलाई दायावायाँ भागमा राखी चूपचाप खडा भइरहनुभयो। प्राकृत वस्तु र पुरुष वस्तुमा फरक के छ भने दीर्घकालसम्म स्थीर भएर रहनेलाई पुरुष वस्तु भनिन्छ। अल्पकाल मात्र रहनेलाई प्राकृत वस्तु भनिन्छ। यसै क्रममा पुरुष वस्तु शिव लिंगमा ब्रह्मा, विष्णु दुवैले विभिन्न साधनद्वारा पूजा गर्नुभयो। हार, नुपुर, केयुर, कीरिट, मणिमय कुन्डल, जनै, उत्तरीया वस्तु, पुष्पमाला, रेशमीवस्तु, हार, मुद्रिका, पुष्प, ताम्वुल, कपुर, चन्दन, धुप, दीप, स्वेतछत्र, ध्वजा, चामर अन्यान्य दिव्य उपहार अर्पण गरी पूजन गर्नुभयो। बद्धजीवलाई पशु भनिन्छ। पशुको मालिकलाई पशुपति भनिन्छ। ब्रह्मा विष्णु दुवैले सर्वप्रथम शिव लिंगको पूजा गर्नु भएकाले शिवजी प्रसन्न भई भन्नुभयो। तपाईंहरूले आज मेरो पूजन गर्नुभयो। सर्वप्रथम ! तपाईहरूबाट प्रसन्न भएँ। अब हरेक सोमबार मेरो पूजा आराधना गर्नोस्, मनोकामना पूरा हुनेछ, सिद्धि प्राप्त हुनेछ। सृष्टिदेखि पालन गर्नेसम्मको काम अब तपाईंहरू ब्रह्मा र विष्णुले गर्न सक्नुहुन्छ। निराहार व्रत राख्नाले जितेन्द्रीय भएर शक्तिअनुसार पूजा गर्नाले, निश्चल भावले यजन, पूजन, स्तुति वन्दना गर्नाले सुख भोग र मुक्तिसमेत पाइन्छ। धर्मको वृद्धि गर्ने विशेष दिनहरू हुन्छन्, महाकालेश्वर मृत्युञ्जयी हुन चाहनेले त मेरो प्यारो बार शनिबार पारेर विशेष यजन, पूजन गर्ने गर्छन्। ज्योतिर्मय ढंगले म जहिले प्रकट भएंँ त्यो समय भनेको मंसिर शुक्लपक्ष, पूर्णिमा तिथि, आद्रा नक्षत्र हो। जसले यसको आद्रा नक्षत्रले युक्त दिनमा पार्वतीसहित मेरो दर्शन गर्छ वा मेरो मूर्तिमा, लिंगमा पूजा गर्छ, विशेष यजन पूजन गर्छ त्यो मेरा लागि मेरो पुत्र गणेश, कुमारभन्दा पनि प्यारो हुन्छ। श्रावण महिना मेरो विशेष प्यारो छ। दर्शनका साथमा पूजा पनि गर्नेलाई अक्षय्य फल प्राप्ति हुन्छ। साँच्चै शिव लिंग भोग, सुख र यस दिनेवाला छ। दर्शन, स्पर्शन, ध्यानले प्राणीको जन्म जन्मसम्मको पाप नास हुन्छ। मृत्यु सरल र बिनाकष्ट अनि अभयसमेत प्राप्ति हुने साधन हो यो ! शिव लिंग प्राकाट्य भएको क्षेत्रबाट अन्य तीर्थहरू प्रकट हुन्छन्। तीर्थमा मानिसको प्रवेश वा त्यहाँबाट विदाइ हुनाले व्यक्तिले मोक्ष प्राप्ति गर्न सक्छ।"
नीति कथा : बुद्धि,"अकबरले बीरबललाई अरू सभासदस्यलाई भन्दा बढी चाहन्थे र विश्वास गर्थे। साथै उनी बीरबलको सम्मान पनि गर्थे। अकबरको दरबारमा बीरबलले ठूलो स्थान पाएको कुरा अरू सभासदस्यहरूलाई मन परेको थिएन। उनीहरू कसरी बीरबललाई पन्छाएर आफूहरू अगाडि आउने भन्ने कुरामा चिन्तित थिए। कुन बेला मौका आउँछ र त्यस मौकामा बीरबललाई तल झारेर वा मारेर फेरि आफूहरू पहिलेकै स्थानमा आउन सकिन्छ भन्ने ताकमा ती सभासदहरू रहिरहन्थे। एक दिन उनीहरू सबै मिलेर एउटा योजना बनाए। यस योजनामा उनीहरूले एक जना रानी र एक जना वैद्यको पनि साथ लिए। रानीलाई आफू बिरामी भएको कुरा भन्न लगाए भने वैद्यलाई रानीको रोग बाघको दूध खुवाएपछि मात्र निको हुन्छ भन्ने कुरा भन्न लगाए। सभासद्हरूको योजनाअनुसार रानी बिरामी भएको बहाना गर्न थालिन्। रानीलाई अनेक उपचार गरियो तर निको भएन। आखिरमा त्यही योजनामा सामेल भएको बैद्यलाई देखाउन लगाइयो। उनले रानीको रोग बाघको दूध ख्वाउन सकेमा मात्र निको हुनसक्छ भने। अकबरले यो कुरा सभासद्हरूको सभा बोलाएर उनीहरूको बीचमा राखे भने, बाघको दूध ल्याउनेलाई ठूलो इनाम दिनेछु। अकबरको कुरा सकिँदा नसकिँदै सबै सभासदहरूले एकै स्वरमा भने, महाराज, हामीमध्ये बुद्धिमान् व्यक्ति त बीरबल नै हुन्। यो काम उनले बाहेक अरू कसैले गर्न सक्दैन। त्यसैले बाघको दूध ल्याउन उनैलाई पठाउनुपर्छ। अकबरले बीरबललाई बाघको दूध ल्याउन आदेश दिए। बीरबल पनि बाघको दूध ल्याउन त्यहाँबाट हिँडे। तर, अब कसरी बाघको दूध ल्याउने भन्ने कुरामा उनी चिन्तित हुन थाले। बीरबल अवस्था देखेर उनकी छोरीले सोधिन्, बुबा तपाईं किन चिन्तित देखिनुहुन्छ ? त्यस्तो समस्या के आइपर्यो ? बीरबलले दरबारमा भएको सम्पूर्ण कुरा छोरीलाई बताए। बीरबलको कुरा सुनिसकेपछि उनकी छोरीले भनिन्, बुबा तपाईं चिन्तित नहुनुस्, म यसको समाधान निकाल्छु। तपाईं ढुक्क भएर बस्नुस्। अकबरले दिएको समय सकिइसकेपछि पनि तपाईं दरबार नजानुस्। बीरबलले पनि छोरीले भनेजस्तै गरे। यता दरबारमा भने सभासदहरू बीरबल जंगलमा बाघको दूध लिन जानेछन् र उनलाई बाघले मार्नेछ, त्यसपछि दरबारमा आफूहरूको स्थान पहिलेको जस्तै हुनेछ भन्ने कुरामा ढुक्क भइरहेका थिए। महारानी पनि झन्झन् बिरामी भएको बहाना गर्न थालिन्। तर बीरबललाई दिएको समय सकिइसक्दा पनि उनी दरबारमा हाजिर भएनन्। अकबरले बीरबललाई बोलाउन उनको घरमा दूत पठाए। दरबारबाट बीरबललाई बोलाउन आएको दूतलाई उनकी छोरीले भनिन्, मेरो बुबा सुत्केरी भएर बसिरहनुभएको छ। अहिले उहाँ सुत्केरी कोठाबाट निक्लने बेला भएको छैन। त्यसैले सुत्केरी अवस्थाबाट निक्लनु भएपछि उहाँ आफैं दरबारमा हाजिर हुन जानुहुनेछ। यो कुरा अकबरलाई भनिदिनू। दूतले पनि दरबारमा गएर यही कुरा भन्यो। दूतको कुरा सुनेर सभासदहरू र अकबरलाई पनि आफ्नो भूल महसुस भयो।"
"ठूलो विश्वविध्यालय, ठूलै समस्या","त्रिभुवन विश्वविद्यालय (त्रिवि) सेवा आयोगलगायत उपकुलपतिको कार्यालय, शिक्षाध्यक्षको कार्यालय र रजिष्ट्रारको कार्यालयमा गरिएको तालावन्दी खुलेको छ। आंशिक प्रध्यापकहरूले आफ्नो माग पूरा गराउन त्रिवि सेवा आयोगमा लगाइएको तालाबन्दीले प्राध्यापक र सहप्राध्यापकको अन्तर्वार्ता कार्यक्रम रोकिएको छ। यसबाट जीवनभर विश्वविद्यालयलाई सेवा गरेर जीवनको उत्तरार्धमा पाइने बढुवाको अवसरबाट वञ्चित भई केही प्राध्यापक निवृत्त हुने अवस्था छ। जीवनभर विश्वविद्यालयमा सेवा गरेर अन्तिममा प्राप्त हुने अवसर गुमाएर जानुपर्दा उनीहरूलाई ठूलो पीडा हुने निश्चित छ। स्थायी वा करार शिक्षकहरूका लागि बढी भएको कक्षाभार र क्याम्पसलाई अनिवार्य आवश्यकता भएको आधारमा आन्तरिक कक्षाको भार व्यवस्थापन गर्नुपर्छ। त्यसका लागि सम्बन्धित क्याम्पस प्रशासनले विश्वविद्यालयको स्वीकृति लिई आवश्यकताका आधारमा आंशिक प्रध्यापकहरू भर्ना गर्न पाउने कानुनी व्यवस्था छ। सोहीबमोजिम आवश्यक प्रक्रिया पूरा गरी क्याम्पसहरूले शिक्षक भर्ना लिने गर्छन्। तर क्याम्पसको आवश्यकतामा नियुक्त प्राध्यापकलाई पेशागत सुरक्षाबारे सम्बन्धित निकायले योजना बनाउनु पर्छ। तर, नबनाई दैनिक ज्यालादारीका रूपमा दसक अघिदेखि प्राध्यापनमा लगाइएको छ। स्थायी वा करारमा रहेका प्राध्यापक र आंशिक प्राध्यापकले गर्ने कार्य समान भए पनि पारिश्रमिकमा फराकिलो विभेद छ। जुन एक प्रकारको बौद्धिक शोषण हो। त्रिविमा आंशिक प्रध्यापकहरूको समस्या पुरानो समस्या नै हो। आआफ्ना माग पूरा गराउन आंशिक प्राध्यापकहरूले धेरै पटक आन्दोलन गरे। विभिन्न समयमा यी माग पूरा गराउन विश्वविद्यालय र राज्यले विभिन्न निर्णय लिँदै आएको छ। त्रिविले तोकेको मापदण्ड पूरा गरेका आंशिक प्रध्यापकहरूलाई करार गराउँदै लाने गरेको विगतको नजीर पनि छ। गिरिजाप्रसाद कोइराला प्रधानमन्त्री भएको वखत विश्वविद्यालयमा करारमा कार्यरत १३८० आंशिक शिक्षकलाई शिक्षण सहायक पदमा करार गरिएको थियो। पछिल्लो पटक पनि आंशिक प्रिाध्यापकहरूले करार गर्नुपर्ने मूख्य माग राखि आन्दोलन गर्दै आइरहेको अवस्था छ। २०६५ असोज २१ मा प्रधानमन्त्री पुष्पकमल दाहालको निर्देशनमा शिक्षा मन्त्रालयले आंशिक समस्या समाधान गर्न सम्झौता गर्यो। कार्यान्वयन भने गरेन। २०६६ भदौ ३१ गते प्रधानमन्त्री माधवकुमार नेपालको निर्देशनमा त्रिवि र शिक्षा मन्त्रालयसँग संयुक्तरूपमा आंशिक प्राध्यापकहरूसँग सम्झौता भयो। तर त्यो सम्झौता पनि कार्यान्वयन भएन। २०७४ असोज २७ गते शिक्षा मन्त्रालय र आंशिक प्राध्यापकबिच आंशिक प्राध्यापकलाई क्रमशः करारमा ल्याउने सहमति भएको थियो। सोही सहमतिका आधारमा २०७४ मंसिर ८ गते प्रधानमन्त्री शेरबहादुर देउवा नेतृत्वको सरकारले १४२० दरबन्दी मन्त्रिपरिषद्बाट पास गराएको थियो। उनी पुनः प्रधानमन्त्रीमा छन्। सहमति हालसम्म कार्यान्वयन भएको छैन। विश्वविद्यालयले करार गरेको छैन। पटक पटक सहमति गर्ने तर कार्यान्वयन नगर्ने हुँदा आंशिक प्राध्यापक निरन्तर आन्दोलनमा छन्। प्राज्ञिक वर्गलाई पटक पटक झुक्याउनु आफैंंमा राम्रो कुरा होइन। यसबारे नेपाल सरकार र विश्वविद्यालय गम्भीर बनी निकास खोज्न आवश्यक छ। आन्दोलनकै कारण आंशिक शिक्षकहरूको पारिश्रमिक वृद्धि गर्ने काम भने भएको छ। त्रिवि सेवा आयोगको परीक्षामा उमेरको हद नलाग्ने व्यवस्था गरिएको छ। यी आन्दोलनका महत्वपूर्ण उपलब्धि हुन्। सहमति गर्ने तर कार्यान्वयन नगर्दा आंशिक प्राध्यापक आन्दोलनमा छन्, प्राज्ञिक वर्गलाई पटक पटक झुक्याउनु राम्रो कुरा होइन विश्वविद्यालयमा समयमा विज्ञापन नहुने कारणले यस्ता समस्या दोहोरिने भएकाले उपप्राध्यापकको विज्ञापन पनि भएको छ। उनीहरूको आन्दोलनले विज्ञापन नै अनिश्चित बनेको छ। विश्वविद्यालयमा आंशिकको समस्याजस्तै थुप्रै समस्या छन्। विश्वविद्यालयको अवस्था खस्कँदै जानुमा यिनै समस्या मुख्य छन्। वर्षौंदेखिका यस्ता समस्याबारे थुप्रै बहस भएका छन्। बाहिर भनिएजस्तो त्रिविका यस्ता थुप्रै समस्याका चाङ मात्र नभई केही सकारात्मक प्रयासहरू पनि भएका छन्। कोभिड र त्रिवि कोरोनाका कारण कर्मचारी तथा शिक्षकलाई संक्रमण भयो। एकपछि अर्को गर्दै शाखा, विभाग, महाशाखाहरू बन्द गर्नुपर्ने बाध्यता सिर्जना भयो। त्यस्तो अवस्थामा विश्वविद्यालयले पहिले जुमबाट र पछि माइक्रोसफ्ट टिमबाट कक्षा सञ्चालन गर्ने व्यवस्था गर्यो। त्रिविलाई प्रविधिमा कमजोर विश्वविद्यालय भनेर चिनिन्थ्यो। यसबिच करिब दुई लाख माइक्रोसफ्ट आईडी तयार भई करिब पाँच सय कर्मचारी र ६ हजारभन्दा बढी शिक्षकलाई प्रविधिसम्बन्धी तालिम पनि दिइयो। अनलाइन कक्षामा विश्वविद्यालयले राम्रो नतिजा प्राप्त गर्न सफल भयो। विश्वविद्यालयले प्रशासनमा इमेलबाट गरिने पत्राचारलाई अपनायो। अनलाइनबाटै सेवा सुरु भयो। अहिले त विश्वविद्यालयले केही विषयमा अनलाइन परीक्षासमेत सञ्चालन गरेको छ। सरकारको सहयोगमा सबै आंगिक क्याम्पस र सामुदायिक क्याम्पसलाई अप्टिकल फाइबरले जोड्ने भएको छ। विश्वविद्यालयले प्रविधि उपयोगलगायत विषयमा पछिल्लो पटक गरेका कामका आधारमा टाइम्स हायर एजुकेसनले गरेको स्तर निर्धारणमा विश्वविद्यालयको स्तर अगाडि आएको छ। गत महिना सार्वजनिक एसियन विश्वविद्यालयहरूको स्तर निर्धारणमा गत वर्षभन्दा त्रिभुवन विश्वविद्यालय १००औं स्थान माथि चढ्न सफल भएको छ। गतवर्ष ३५१४०० को समूहमा रहेको विश्वविद्यालय यो वर्ष २५१३०० स्थानमा पर्न सफल भएको छ। अनुसन्धानमा गुणस्तरीयता विश्वविद्यालय अनुसन्धानको केन्द्र हो। तर स्रोतको अभावमा विश्वविद्यालयले अनुसन्धानमा खासै चासो दिन सकेको थिएन। विभिन्न निकायले आफ्नै स्रोतको परिचालन गरी केही अनुसन्धान र लघु अनुसन्धान गर्दै आएका थिए। सरकारले तलब भत्तामा रकम पठाए पनि अनुसन्धानका लागि कुनै रकम पठाएको थिएन। गत वर्ष सरकारले ९ करोड रुपैयाँ अनुसन्धानका लागि पठायो भने विश्वविद्यालयले थप तीन करोड रुपैयाँ अनुसन्धानका लागि खर्च गर्यो। यस वर्ष सरकारले नीति तथा कार्यक्रममा त्रिविका अनुसन्धान केन्द्रहरूलाई अनुसन्धानका लागि बजेट छुटयाउने घोषणा गरेको छ। केन्द्रीय पुस्तकालयले अनुसन्धानकर्तालाई घरमै बसेर पढ्न सकिने व्यवस्था गर्यो। तर, नेपालका बौद्धिकहरूमा भावहरण ठूलो समस्या छ। अनुसन्धानमूलक लेख, थेसिसहरूमा बौद्धिक चोरी बढ्नाले विश्वविद्यालयको समेत बदनामी भइरहेको थियो। अहिले विश्वविद्यालयले बौद्धिक चोरी रोक्ने सफटवेयर खरिद गरी प्रयोग गर्न सुरु गरेको छ। यसबाट अब प्रकाशित हुने लेखरचना स्तरीय हुने अपेक्षा गर्न सकिन्छ। सुशासनमा त्रिवि त्रिभुवन विश्वविद्यालयमा भागवण्डाको रोग नराम्ररी बल्झिरहेको छ। राजधानीकै कुनै रिसोर्टमा बसेर अवैध राजनीतिक संयन्त्रले पदाधिकारी सिफारिस गरेका व्यक्तिले विश्वविद्यालयका पदाधिकारीमा नियुक्ति पाउने गरेको देखिन्छ। अवैध संयन्त्रका सदस्यहरूले भागवण्डाका आधारमा नजिकका मान्छेलाई नियुक्ति गरेको देखिएकै छ। क्याम्पस प्रमुखको पदमा करारमा कार्यरत व्यक्तिलाई नियुक्ति गरिएको देखिएकै हो। विद्यार्थी कल्याण प्रमुख र सहायक क्याम्पस प्रमुखमा त धेरै ठाउँमा करारमा नियुक्ति गरेकै हो। उपत्यकाकै क्याम्पसमा पनि कनिष्ट उपप्राध्यापकलाई क्याम्पस प्रमुखमा नियुक्ति गरेको देखिएको हो। प्राध्यापक पदमा कार्यरत शिक्षक हँुदाहँुदै विभागीय प्रमुखमा उपप्राध्यापक नियुक्ति भएको पनि गरिएकै थियो। स्थायी वा करारमा रहेका प्राध्यापक र आंशिक प्राध्यापकले गर्ने कार्य समान भए पनि पारिश्रमिकमा फराकिलो विभेद छ। जुन एक प्रकारको बौद्धिक शोषण हो। अहिले विभागीय प्रमुखमा वरिष्ठताको आधारलाई अवलम्बन गर्न थालिएको छ। डीनहरूमा सकेसम्म विद्यावारिधि गरेको प्राध्यापक त्यो नभएमा प्राध्यापक नियुक्ति गर्ने चलन चालाइएको छ। उपत्यकाका क्याम्पसका प्रमुखमा कम्तिमा सहप्राध्यापक नियुक्त भएको छ भने उपत्यका बाहिरका केही क्याम्पसमा मात्र उपप्राध्यापक नियुक्त गरिएको छ। करारमा कार्यरतलाई पदाधिकारीमा नियुक्त गर्ने कार्य रोकिएको छ। यो कत्तिको सान्दर्भित र प्रभावकारी हुन्छ भन्ने कुरा हेर्न बाँकी छ। प्राज्ञिक क्षमता र प्रशासनिक क्षमता फरक कुरा हुन्। सायद यो नियम बनाएर भन्दा पनि सहमतिमा लागू गरिएको छ। विश्वविद्यालय आर्थिक अनियमितता र बेरुजुका कारण बदनाम हुँदै गएको थियो। एउटा सार्वजनिक निकायको वार्षिक बजेटभन्दा बढी बेरुजु हुनु लाजलाग्दो अवस्था थियो। त्रिविको बेरुजु २८ अर्ब भन्ने समाचार छाइरहेका थिए। जनताको करबाट चल्ने विश्वविद्यालयका लागि लाजमर्दो अवस्था नै थियो। तर विश्वविद्यालयकै पहलबाट यस वर्ष मात्रै पाँच अर्ब बेरुजु फछ्यौट गरेको छ। यसले आर्थिक अनुशासनको बाटो संकेत गरेको छ। विश्वविद्यालयमा नियमित विज्ञापन हुन थालेको, सेवा अयोगले निष्पक्ष नतिजा प्रकाशन गरेको, पदस्थापन गर्दा योग्यताक्रमको आधारमा गर्ने गरेको, सेवा प्रवेश तालिम अनिवार्य गरेको, सूचना प्रविधिमा थप प्रगति गरेको, भौतिक संरचना बन्दै गएको, भ्रष्टाचार निवारणलगायत नयाँ विषय अध्ययन सुरु गरेको जस्ता सकारात्मक काम भएका छन्। अन्त्यमा त्रिभुवन विश्वविद्यालय देशको जेठो र ठूलो भएकाले अन्य विश्वविद्यालयका लागि रोल मोडल बन्नुपर्छ। हो, त्रिभुवन विश्वविद्यालयमा अरू थुप्रै समस्या छन्। ठूलो विश्वविद्यालय, ठूलो संरचना, प्राध्यापक र विद्यार्थीको ठूलो संख्या, राजनीतिको अति प्रभाव आदि कारणले विश्वविद्यालयमा धेरै समस्या छन्। सबै सरोकारवाला मिलेर विश्वविद्यालय सुधार्न लाग्ने हो भने चाँडै नै देशको उच्च शिक्षाको मुहार फेर्न सकिन्छ। दसकौंदेखि गाँजिएर बसेका समस्या एकैचोटी निमिट्यान्न हुन सक्दैनन्। सकारात्मक सोच र कर्मले यी समस्याको निकास खोज्न र फेरि एक पटक त्रिभुवन विश्वविद्यालयको प्राज्ञिक, प्रशासनिक, शैक्षिक अनुसन्धान र भौतिक विकासको उचाइ सम्भव छ। सके सपारौं, नसके नबिगारौं।"
वन्यजन्तुको आतंक,"भरत खड्काउदयपुर, शिवप्रसाद ढुंगानाओखलढुंगा, प्रदीपचन्द्र राईभोजपुर, हरिबहादुर लम्जेलधनकुटा, सुबास दर्नालसोलुखुम्बु प्रदेश १ पहाडी जिल्लाका किसान जंगली जनावरको आतंकबाट हैरान भएका छन्। परिश्रम र मिहिनेतले सपारेको बालीनाली बाँदर, बँदेल, ढेंडु, भालु, मृग, दुम्सीलगायतका जनावरले सखाप बनाइदिँदा पीडाले छट्पटिन्छन् उनीहरू। उनीहरूलाई बाली जोगाउन रातदिन गोठालो बस्नै ठिक्क छ। धेरै दुःख गरेर बाली लगाउँछौं। नथन्क्याएसम्म भोक र निद्रा नभनि रातदिन रुँगेर बस्नुपर्छ, भोजपुर टेम्केमैयुङ गाउँपालिका५ का भगतमान राईले भने, पाक्न लागेका बेला रुँग्न नसके बारीका मकै जोगिँदैनन्। पाँचै मिनेटमा बाँदरको हुल पसेर पूरै बारी नै खाली गरिदिन्छ। गत वर्ष २४ रोपनीको मकै एक दानो भित्र्याउन नपाएको उनले सुनाए। टेम्केमैयुङको वडा१, ५, ६, ७ र ८ बाँदरबाट सबैभन्दा बढी प्रभावित छन्। रामप्रसादराई गाउँपालिका४ दलगाउँका टेकबहादुर तामाङ बस्तीमै पसेर बाँदरले वितण्डा मचाउने गरेको बताउँछन्। टेम्केमैयुङ२ का फुर्तेन्जी शेर्पाले २५ रोपनीमा लगाएको मकै सबै भालुले सखाप बनाएको बताए। गाउँपालिकाले थोरै राहत दियो। तर, आफूले लगाएको मकैको एक गेडा पनिघर लैजान पाइएन, उनले भने, अन्नमा वन्यजन्तुले रजाइँ गरेपछि ज्यालामजदुरी गरेर परिवार पाल्नुपर्ने अवस्था छ। हैरान भइसक्यौं। प्रभावित क्षेत्रमा बजेट नै छुट्याएर खोर बनाउँदै बाँदर नियन्त्रणमा लिने काम भइरहेको गाउँपालिका प्रवक्ता सुनील राईले बताए। बाली संरक्षण शीर्षकमा ५० लाख रूपैयाँ छुट्याएर गत वर्षदेखि वन्यजन्तु नियन्त्रणको काम थालिएको भोजपुर नगरपालिकाका मेयर कैलाशकुमार आलेले बताए। मकैमा भालु, बाँदर र दुम्सी पल्किएकाले बोट नै समाएर रुँग्नुपर्ने अवस्था छ, सोलुखुम्बुको महाकुलुङ गाउँपालिका५ का नुरु शेर्पाले गुनासो गरे। ६० रोपनी क्षेत्रफलमा बर्सेनि मकै, बदाम, बोडीजस्ता बाली लगाउने धनकुटाको छथरजोरपाटी गाउँपालिका४ की इन्द्रकुमारी गिरीले पनि वन्यजन्तुको पीडा खेप्नै गाह्रो भएको सुनाइन्। स्थानीय मेघराज खतिवडाको पनि पीडा उस्तै छ। स्थानान्तरण कार्यक्रम चलाएर बाहिरबाट तालिमप्राप्त व्यक्ति ल्याउँदै बाँदर नियन्त्रणमा लिन थालिएको धनकुटा६ का वडा सदस्य मिलन खड्कीको भनाइ छ। केही हदसम्म किसानलाई राहत मिले पनि यो समस्याको दीर्घकालीन समाधान नभएको उनले बताए। धनकुटा६ पारिपात्लेस्थित राष्ट्रिय सुन्तलाजात अनुसन्धान कार्यक्रमले वन्यजन्तुबाट जोगाउन बगैंचाको सुन्तला जोगाउन बर्सेनि दर्जनभन्दा बढी कर्मचारी नियुक्ति गर्छ। हातमा गुलेली र मट्यांग्रा बोकेर कर्मचारीहरू तीनवटा ब्लकमा पहेंलपुर सुन्तला जोगाउन खटिने गर्छन्। रात परेपछि हुल बाँधेर आउने बँदेल नियन्त्रणका लागि उदयपुरको त्रियुगा नगरपालिका९ का ५४ वर्षीय जगदीश पोखरेलले विद्युतीय धराप (एम्बुस) थापे। दुई कट्ठा क्षेत्रफलको मकै स्वाहा बनाइसकेपछि बाँकीलाई जोगाउन लागेका उनका लागि गत जेठ २७ गते त्यही धराप काल बनिदियो। विद्युत् प्रवाह भइरहेको धरापमा परेर उनको मृत्यु भयो। पकाएको भातसमेत बाँदरले खाइदिँदा त्रियुगा१५ की टीकदेवी बस्नेत चिन्तित छिन्। धेरै रात भोकै कटाएकी छन्। गुलेली र कुकुरको सहारा लिएर बाँदर रुँग्नुपर्ने बाध्यता स्थानीयको छ। एक्लै भेट्दा बाँदरले मानिसलाई समेत आक्रमण गर्छ। बाँदरहरूले हिँड्दै गरेका र घरमा बसेका महिला तथा बालबालिकालाई पनि आक्रमण गर्ने, टोक्ने र चिथोर्ने गर्न थालेपछि बाँदर नियन्त्रणका लागि प्रशासनलाई आग्रह गरिएको स्थानीय जीवन मगरले बताए। त्रियुगा१५ का वडाध्यक्ष नीरबहादुर मगर जंगली जनावर मार्दा कानुन लाग्ने भएपछि स्थानीयले नियन्त्रणका लागि पटकपटक आग्रह गरेको बताउँछन्। तर, नियन्त्रणको काम प्रभावकारी हुन नसक्दा किसानले ठूलो सास्ती बेहोर्नु परेको वडाध्यक्ष मगरको भनाइ छ। जंगली जनावरले दुःख दिने क्रम बढेपछि नियन्त्रण र क्षतिपूर्तिको माग गर्दै सर्वसाधारण प्रशासनसम्म पुग्ने गरेको उनको भनाइ छ। तर, राज्यका संयन्त्रसँग वन्यजन्तु नियन्त्रणका लागि भरपर्दो योजना छैन। डिभिजन वन कार्यालय गाईघाटका सूचना अधिकारी जागेश्वर साहले किसानलाई राहत प्याकेज भए पनि जंगली जनावर नियन्त्रणको कुनै योजना नरहेको सुनाए।"
यस्तो आयो आर्थिक नीति,"काठमाडौं : शेरबहादुर देउवा नेतृत्वको संयुक्त सरकारले उत्पादनमुखी अर्थतन्त्रमा जोड दिइने प्रतिबद्धता जनाएको छ। प्रधानमन्त्री तथा मन्त्रिपरिषद् कार्यालयमा आइतबार पत्रकार सम्मेलनको आयोजना गरी प्रधानमन्त्री शेरबहादुर देउवाको सरकारको न्यूनतम साझा कार्यक्रम सार्वजनिक गर्दै यस्तो प्रतिबद्धता जनाएको हो। वर्तमान सरकारले आपूर्ति प्रणालीमा सुधार गर्दै महँगी नियन्त्रण गर्नुका साथै देखिएका भ्रष्टाचारको विषयमा छानबिन गरी कारबाही गर्न अग्रसरता लिने दाबी गरेको छ। यसका साथै कोभिडबाट थला परेको उद्योग, पर्यटन, व्यवसाय, सञ्चार, यातायात, पार्टी प्यालेस, व्यायामशाला, सिनेमा तथा मनोरञ्जनलगायतका क्षेत्रलाई उत्थान गर्न विशेष आर्थिक प्याकेज ल्याउने घोषणासमेत गरेको छ। सरकारले कोबिडबाट प्रभावित श्रमजीवी, विपन्न, बेरोजगारलगायतको उद्धार गर्न पनि विशेष आर्थिक प्याकेज ल्याउने घोषणा गरेको हो। सरकारले बढ्दो महँगी, कालोबजारी, मिसावट तथा कृत्रिम अभावजस्ता समस्यालाई नियन्त्रण गरी खाद्यान्न, पेट्रोलियम पदार्थलगायत दैनिक अत्यावश्यक वस्तुको सुलभ र सहज रुपमा उपलब्ध गराउने प्रणाली कार्यान्वयनमा ल्याउने बताएको छ। दुर्गम क्षेत्रमा नुन, चिनी, चामल, औषधि, बीउ, मललगायत अत्यावश्यक वस्तुको अभाव हुन नदिने प्रतिबद्धता पनि गरेको छ। सरकारले वित्त तथा मौद्रिक नीतिमा सुधार गरी बैंक तथा वित्तीय क्षेत्रको विकास गर्ने नीति लिएको छ। सरकारले वित्त तथा मौद्रिक नीतिमा सुधार गर्ने नीति लिएको उल्लेख गरे पनि आर्थिक वर्ष सुरु भएर १ महिना सकिन लाग्दा पनि नेपाल राष्ट्र बैंकले मौद्रिक नीति सार्वजनिक गरेको छैन। यसले गर्दा उद्योगी तथा व्यवसायीहरूले कुन विषयमा कस्ता प्रकारको सहुलियत राज्यबाट प्राप्त हुने विषयमा अनभिज्ञ छन्। यद्यपि सरकारको नयाँ नेतृत्व आएसँगै नयाँ अर्थमन्त्रीले चालू आर्थिक बर्षको बजेट संशोधन गर्ने तयारी गरेपछि मौद्रिक नीति आउन ढिलाइ भएको बताइएको छ। सरकारले मुलुकलाई विकसित मुलुकको स्तरमा पुर्याउन सरकारी, सहकारी र निजी क्षेत्रको सहयोगको आधारमा विकास निर्माणका समग्र आर्थिक कार्यक्रम सञ्चालन गर्नुका साथै आर्थिक क्षेत्रसँग सम्बन्धित विचाराधीन सबै प्रकारका विधेयक आगामी ३ महिनाभित्रमा पारित गर्ने प्रतिबद्धता जनाएको छ। सरकारले घोषणा गरेको न्यूनतम साझा कार्यक्रममार्फत लघु, साना तथा मझौला उद्योगहरूलाई वित्तीय पहुँचमा पुर्याएर दर्ता तथा कर प्रणालीलाई सहज बनाउँदै ती उद्योगको पहुँच वृद्धि गर्ने जनाएको छ। सरकारले पुँजी, प्रविधि, श्रम र उद्यमशीलताको तालमेल मिलाएर मुलुकलाई औद्योगिकीकरणतर्फ उन्मुख गर्नुका साथै उत्पादनका लाभलाई समानुपातिक रूपमा वितरण गर्ने प्रतिबद्धता जनाएको छ। डिजिटल नेपालको अवधारणालाई सार्थक बनाउन सूचना तथा सञ्चार क्षेत्रलाई विकास गरी ठोस नीति तयार पारिने सरकारले बताएको छ। डाइभर्सन (नदी पथान्तरण) तथा भूमिगत र लिफ्ट सिँचाइको सहयोगमा तराई मधेसलगायत सिँचाइ सुविधा पुग्न नसकेका खेतीयोग्य भूमिमा दिगो सिँचाइ सुविधा पुर्याउने सरकारले घोषणा गरेको छ। यस्तै नदी कटान क्षेत्रलाई तटबन्ध गरी नदी उकास भूभागलाई व्यवस्थित रूपमा प्रयोगमा ल्याउने योजना तयार पारिने सरकारको योजना छ। भूमिहीनलाई भूमि उपलब्ध गराउनुका साथै कृषि मजदुर, मुक्त कमैया, हलिया, बाँधा र भूमिहीन किसानको आर्थिक, सामाजिक उत्थान र बसोबासको व्यवस्था गर्ने घोषणा गर्दै सरकारले भूमिको उत्पादन र उत्पादकत्व वृद्धि गर्न वैज्ञानिक भूउपयोग नीति प्रभावकारी रूपमा कार्यान्वयनमा ल्याउने कार्यक्रममा समावेश गरेको छ। सरकारले सार्वजनिक संस्थानको व्यवस्थापनमा सुधार गरी व्यावसायिक, प्रतिस्पर्धी र प्रभावकारी बनाउने नीति तयार गरेको छ। सडक, बिजुली, पानी, ढल, सञ्चारलगायतका विकास निर्माणका कामलाई एकीकृत रूपमा लग्ने साझा कार्यक्रममा समावेश गरिएको छ। सरकारले जल तथा प्राकृतिक स्रोतको उपयोग गरी ऊर्जा विकासको सहयोगमा अर्थतन्त्र उकास्ने लिनुका साथै आन्तरिक लगानीबाटै मझौला, ठूला तथा जलाशययुक्त जलविद्युत् आयोजना निर्माण गर्ने नीति सार्वजनिक गरेको छ। निर्यातमूलक जलविद्युत् आयोजनामा विदेशी लगानी आकर्षित गर्ने नीति लिनुका साथै सरकारले विद्युत् उत्पादन र वितरण प्रणालीबीच एकरूपता कायम हुने गरी पूर्वाधार विकास गर्ने कार्यक्रममा समावेश गरेको छ। विद्युत् खपतका लागि उद्योग, कलकारखानासहित यातायातको क्षेत्रको विकास गर्ने र आन्तरिक खपतभन्दा बढी रहेको विद्युत् निर्यातका लागि छिमेकी मुलुकहरूसँग द्विपक्षीय र बहुपक्षीय संवादलाई तीव्रता दिने सरकारले नीति लिएको छ। यस्तो बढी भएको विद्युत् उच्च क्षमताको विद्युत् प्रसारण लाइनमा जडान गर्ने पनि सरकारको नीति छ। नेपाललाई आकर्षक पर्यटकीय गन्तव्यका रूपमा विकास गरी पर्यटन पूर्वाधार निर्माणमा जोड दिइने र गुणस्तरीय तथा दिगो पर्यटन विकासका लागि भौगोलिक, साँस्कृतिक तथा जैविक विविधतालाई सक्दो उपयोगमा ल्याउने सरकारको कार्यक्रम छ। यस्तै ऊर्जाशील युवा जनशक्तिलाई विदेश पलायन हुनबाट रोक्न विशेष प्रकारको कार्यक्रम ल्याउने सरकारले घोषणा गरेको छ। भौतिक पूर्वाधारको दिगो र गुणस्तरीय विकासका लागि यस्ता क्षेत्रमा हुने ढिलासुस्तीलाई अन्त्य गरिने सरकारको प्रतिबद्धता छ।"
"शुभेच्छा, एउटा यस्तो पार्टी खुलोस्","संसारको शास्वत नियम हो कि पुराना र बिग्रिएका सवारीमा सयर गर्दा गन्तव्यमा पुगिँदैन। बरु दुर्घटनामा परिन्छ। म्याद सकिएको औषधिले कुनै रोगको उपचार हुँदैन। अनि जरा कुहिएको रूखले फल दिँदैन। अहिले हाम्रो देशको राजनीति बिल्कुल यही अवस्थामा छ। नेतृत्वमाथि असीम वितृष्णा व्याप्त छ। देशले खोजेको र नागरिकले अपेक्षा गरेको विकास कहिल्यै सम्भव भएन। सबैले देश लुट्ने, स्रोतसाधनको दुरुपयोग गर्ने तथा विरोधीहरूको कत्लेआम गर्ने मात्र सोचे। अब यिनै दलहरूबाट देशको विकास सम्भव छैन। अझै पनि यी दलबाट त्यस्तो आशा राख्नु भनेको चाहिँ रत्नपार्कको भित्तामा गई उसकै भविष्य नभएको ज्योतिषीलाई १० रुपैयाँ दिएर आफ्नो भविष्य सोध्नु जस्तै हो। त्यहाँ भित्रका केही आशलाग्दा तथा युवा पुस्ता भन्नेहरू त झन् यति निरिह रहेछन्, विचरा न नेतृत्वलाई देश र जनताका लागि हितकारी हुने हिसाबले पाल्न सक्छन्, न त निमोठेर फाल्न सक्छन्। धेरैले भ्रमपूर्वक सम्झिएको पुराना दलको दोस्रो पुस्ता त झन् भ्रष्ट, निष्प्रभावी र कायर प्रमाणित हुँदैछ। प्रजातन्त्र, बहुदल, लोकतन्त्र हुँदै गणतन्त्रसम्मको यात्राबाट देश कोल्टे फर्कने आशामा आमनागरिकलाई भुल्याइयो। देश कोल्टे होइन, पूरै उत्तानो परेको छ। किनकि यहाँ चाहिने भन्दा निकै धेरै नेता तर आवश्यकता भन्दा निकै कम नेतृत्व कौशलता छ। ३० वर्षको प्रजातान्त्रिक परिवेशमा नेतृत्वमा बहुपक्षीय घोर असफलता पटक पटक प्रमाणित भएको भयो। जर्ज बर्नाड शाले एप्पल कार्ड नामक कृतिमा नेता हुन कि शानदार भाषणबाजी कि उच्च स्तरको अन्तर संगठन खुरापात गर्न सक्नुपर्छ भनेका छन्। सायद यसैको मात्र अनुशरणले हाम्रो नेतृत्व निष्प्रभावी भएको होला। अब कुनै पक्षको सामान्य संशोधन होइन, पूरै पद्घतिलाई सशक्त शल्यक्रिया नगर्दासम्म न त देशले प्रगतिको पथ समाउँछ न त नागरिक उन्मुख राजनीति हुनेछ। त्यसैले, राजनीतिमा अभ्यास, अनुहार तथा अवधारणा तीनवटै नयाँ तथा उन्नत प्रकारको हुनुपर्छ। त्यस्तो एउटा पार्टी खुल्नुपर्छ। यस्तो बनोस् पार्टी कम्तिमा पाँच हजार नयाँ, विश्वासिला, योग्य, इमान्दार, अनुभवी तथा काबिल मानिसको सूची तयार गरोस्। राष्ट्रपति, उपराष्ट्रपति, प्रधानमन्त्री तथा मन्त्रीहरू लगायत सात सय ५३ स्थानीय तहमा १५ सय छ जना प्रमुखउपप्रमुख, ५५० प्रदेशसभा सदस्य, २७५ प्रतिनिधिसभा सदस्य, ५९ राष्ट्रियसभा सदस्य, विभिन्न निकायमा सरकारी नियुक्ति दिइने दुई हजार मानिसको सूची निर्वाचनभन्दा दुई वर्षअगावै सार्वजनिक गरोस्। उक्त हरेक पदमा प्रक्षेपितहरूले सबै सरोकारवालासँग छलफल गरी जिम्मेवारी पाएपछि गर्नुपर्ने कार्य योजना बनाउन्, सार्वजनिक सञ्चारका माध्यमबाट प्रसारण गरुन्। हरेक मन्त्रालयबाट गरिने कामका छुट्टा छुट्टै फेहरिस्त सार्वजनिक होस्। प्रत्यक्ष निर्वाचित कार्यकारी प्रधानमन्त्री, विद्युतीय मतदान, ५० वर्ष मुनिका स्नात्तकोत्तर मात्र संसद्मा सदस्य, स्थानीय तहका मुख्य पदमा कम्तिमा स्नातक, दक्ष र विज्ञ मात्र मन्त्री, दुई पटकभन्दा बढी कार्यकारी हुन नपाउने, ५० प्रतिशत महिला सभासद तथा मन्त्रीको प्रत्याभूति आओस्। उपल्लो पदमा बाहेक एउटै पदमा दुई कार्यकाल भन्दा कसैलाई नदोहोयाओस्। निवृत कर्मचारीलाई जथाभावी नजरानाको सट्टा संवैधानिक तथा राजनीतिक नियुक्तिमा सार्वजनिक प्रतिस्पर्धा गराओस्। कार्य सम्पादन लक्ष्य देओस्, पूरा नभए जरिवाना तथा क्षतिपूर्ति भराओस्। भूतपूर्वहरूलाई एकै ठाउँ आवास सुविधा दिएर सुरक्षा समेतको प्रबन्ध गरिदेओस्, परिवारसँग बस्ने भए मासिक खर्च भरोस्। यसैगरी, विश्वविद्यालयहरूमा हेलमेट प्राध्यापकमाथि निर्ममता देखाओस्। सरकारी सेवामा रहेर सन्तानलाई निजी विद्यालय तथा आफ्नो परिवारको जाँचका लागि निजी अस्पताल धाउनेलाई सेवाबाट बर्खास्त गरोस्। सशक्त स्थानीय निकाय बनाएर प्रदेशको बोझलाई बिसाउने हिम्मत बोकोस्। कक्षा १२ सम्म निःशुल्क अनि त्यसभन्दा माथि गुणस्तरीय तथा सीपमूलक प्राविधिक शिक्षामा विशेष जोड राखोस्। सम्पूर्ण नागरिकलाई सम्पूर्ण रूपमा निःशुल्क स्वास्थ्य सेवा उपलब्ध होस्। इतिहास साक्षी छ, राजा जनक आफ्ना किसान नागरिकका खेतमा गएर हलो जोत्थे। पृथ्वीनारायण शाह आमनागरिकसँग एक दुई रुपैयाँ उठाएर देश एकीकरणका लागि हतियारको जोहो गर्थे। तर अहिलेका हाम्रा नेताहरू कुनै महासामन्त भन्दा कम विलासी जीवन जिउँदैनन्। अत्तर छर्किएर हिँड्छन्, राजर्सी हाउभाउ देखाउँछन्। नागरिकलाई भेट्न, सामन्य जनताजस्तै हुन उनीहरूलाई लाज लाग्छ। सायद उनीहरू अन्य लोकबाट झरेका अलौकिक महामानव हुन्। कहाँबाट आयो यी सबै ? अहिलेसम्मका सबै नेतालाई सामूहिक पालनपोषण गर्ने गरी उनीहरूका वैधानिक स्रोत नखुलेकोे सम्पत्ति राष्ट्रियकरण गरियोस्। नेता सामान्य जीवन जिउन्, नागरिकले सहजै भेटन पाउन्। नेता केवल अन्तर्वार्ता मात्र नदिउन्, उद्घाटनमा नहिँडुन्। नेतृत्व र नागरिकबीच सदैव असहज सम्बन्ध तथा टकराब निर्माण गर्न खोज्ने तथा देशभन्दा विदेशीको पक्षपोषण गर्ने केही ठूला मिडियामा ताला लगाओस्। राजनीतिलाई पूर्णतया स्वयंसेवा तथा समाजसेवा सम्झेर काम गरोस्। वर्तमान कर्मचारीतन्त्रको नोकरशाही संरचना भत्काओस्, करारनामामा राखोस्, हरेक वर्ष उसका सेवाग्राहीबाट कार्यमूल्यांकन मागियोस्। सेवाग्राहीको सन्तुष्टि अथवा असन्तुष्टिका आधारमा पुरस्कार वा सजाय तोकियोस्। प्रविधिमार्फत यस्ता जानकारी सिधै नियामक निकायमा दर्ता हुने व्यवस्था मिलाओस्। त्यो सम्बन्धित कर्मचारीले समेत हेर्न पाओस्। परिणाम नआउनेलाई बर्खास्त गरोस्। राज्यका सबै अंगहरू प्रहरी, कर्मचारी, विद्यालय, अन्य अफिसहरूले आमसरोकारवाला, सेवाग्राही तथा नागरिकबाट कार्यसम्पादनका सुझाव संकलन गरुन्। तत्कालै अनि अलिक लामो समय लाग्ने कामहरू छुट्याएर गरियोस्। स्थानीय निकायबाट त्यसको अनुगमन होस्। दुई वा तीन पटकसम्म पनि अवसर दिँदा कार्यसम्पादन गर्न नसके राजीनामा अनिवार्य बनोस्। राजनीतिक नियुक्ति तथा हस्तक्षेपको अन्त्य गर्दै हरेक संगठनात्मक नेतृत्वमा सम्भावित तीन जनाबाट सार्वजनिक रूपमा कार्यक्रम तथा योजना प्रस्तुतिका आधारमा छनोट गरियोस्। नियुक्त पदाधिकारीले वार्षिक रूपमा सार्वजनिक हिसाबले प्रगति विवरण प्रस्तुत गर्नु परोस्। सरकारी कार्यालय, विद्यालय, विश्वविद्यालयका राजनीतिक संगठन खारेज गरी उनीहरूलाई राजनीतिक गतिविधिमा संलग्न हुन पूर्ण प्रतिवन्ध लागोस्। बिकासको विस्तृत मोडल तथा नमुना निर्माण गरेर सोहीअनुसार काम अगाढि बढोस्। राजनीतिक नेतृत्वले गर्ने हरेक निर्णय विज्ञ तथा सरोकारवालाको छलफलमा होस्। सबै मन्त्रालयअन्तर्गत एउटा विज्ञ समूह गठन गरी उसैको सुझावका आधारमा कामहरू गर्ने प्रतिवद्घता गरोस्। चुनाव अघि नै त्यस्ता विज्ञको समेत नामावली सार्वजनिक गरिदियोस्। पहिलो एक वर्ष कानुनमा आवश्यक सुधार तथा परिमार्जन गर्ने, अर्को एक वर्ष आधारभूत काम गर्ने अनि बाँकी तीन वर्षमा गर्न सकिने परिवर्तनका कामको पहिल्यै सूची बनाएर नागरिकका सामु पस्कियोस्। एक घर एक रोजगार, सार्वजनिक सेवा सार्वजनिक परीक्षणको पद्घतिमा आधरित बनोस्। बारबाट न्यायाधीश नियुक्ति बन्द, फैसला नभई न्यायको आभास, संविधान तथा राजनीतिक विवादका विषयहरू हेर्न छुट्टै संवैधानिक अदालत रहोस्। आधारभूत शिक्षा, पूर्ण स्वास्थ्य, रोजगारी तथा आवास राज्यको दायित्वमा पर्ने प्रतिज्ञा गरोस्, कार्यक्रम देओस्। हरेक क्षेत्रमा त्यस्को उपभोक्ता नै उत्पादक अथवा सेवाग्राही नै त्यसको अनिवार्य संस्थापक बन्ने अभ्यास थालोस्। सेवाका हरेक क्षेत्र सामुदायिक र उत्पादनका हरेक क्षेत्र सहकारीका अवधारणामा सञ्चालित बनुन्। कर र खर्च विद्युतीय हिसाबले सार्वजनिक होस्। नागरिककले तिरेको हरेक कर सम्वन्धित ठाउँको आम्दानी स्रोतमा बाँधिएको नबाँधिएको आफैं हेर्न पाउन्। जेष्ठ नागरिक, बालबालिका, पिछडिएको वर्गलाई राज्यबाट विशेष सुरक्षा, युवालाई उद्यमशिलताको पथमा समाहित, आरक्षणलाई वर्गको आधारमा अभ्यास गर्ने आँट राखोस्। उपभोगबाट उपार्जनमुखी कृषिसँगै धार्मिक, सास्ंकृतिक तथा पर्यावरणीय पर्यटन मुख्य आर्थिक चरित्र र विकास, वातावरण तथा संस्कृतिको उन्नत समायोजन बनाउने सार्मथ्य देखाओस्। विकास निर्माणका सानातिना काममा ९० प्रतिशत उपभोक्ताको प्रतिनिधित्व रहेको समितिबाट गुणस्तर मापन र स्तर निर्धारणपछि मात्र फरफारक पाओस्। ठूला विकास निर्माणमा सरोकारवाला विज्ञले समेत कार्यसम्पादन ठिक रहेको प्रमाणित गर्नुपर्ने व्यवस्था रहोस्। अपेक्षित अवधिभन्दा पहिल्यै खराबी देखिएमा सजाय हुने अथवा जेल लैजाने अभ्यास बनाओस्। त्यस्ता निर्माणको अनुमानित लागत, तोकिएको गुणस्तर तथा निर्माण जिम्मा लिएकाहरूको जानकारी पहिल्यै सार्वजनिक गरेर उपभोक्ता तथा सरोकारवालालाई निरन्तर त्यसको निगारानी गर्न अपिल गरोस्। सबै नागरिकको आशा यस्तै यस्तै हुन्। तर पुराना नेताहरूमा प्रगतिशील सोच तथा नागरिकका लागि काम गर्ने उत्साह छैन। आफूलाई नयाँ र वैकल्पिक शक्ति भन्न रुचाउनेहरू चाहिँ नयाँ योजना, दृष्टिकोण दिनेभन्दा पनि केवल पुरानालाई सत्तोसराप गर्नतिर मात्र बढी उद्घृत छन्। अहिलेका प्रणाली तथा पुस्ता ठिक भएन भनेर त आमनागरिकलाई थाहा छ, तर त्यसको बदलामा उनीहरू के दिन चाहन्छन् भन्ने चाहिँ नयाँ भन्नेहरूले समेत प्रस्ट पार्न सकेका छैनन्। राजनीति सौन्दर्य प्रतियोगिता होइन जहाँ अनुहार तथा रूपरंगलाई बढी महत्व दिइयोस्। यहाँ त दृष्टिकोण, प्रतिवद्घता अनि त्यसप्रति समर्पण भावसँगै कार्ययोजना चाहियो। जुन कुरा अहिले कुनै पनि दल अथवा शक्तिबाट देखिएको छैन। अब नितान्त फरक चिन्तन तथा दृष्टिकोणको सहितको दलले सघन राजनीतिक हस्तक्षेप नगरेमा पुराना दलको कमजोरीभन्दा पनि आफूलाई नयाँ र सचेत भन्न रुचाउनेहरूको नालायकी निशब्दताको उपजको रूपमा त्यसलाई बुझ्नुपर्छ। शुभेच्छा, एउटा बिल्कुल नयाँ पार्टी खुलोस्, नागरिक र देशलाई साँच्चै अनुपम उदाहरण बनोस्।"
पुल चढ्न भर्याङ,"मकवानपुर : अस्थायी सडक बाढीले बगाएपछि यात्रुहरू निर्माणाधीन पुलमा भर्याङ हालेर बागमती खोला वारपार गर्न बाध्य छन्। मकवानपुरको बागमती र सिन्धुलीको हरिहरपुरगढी गाउँपालिका जोड्ने उक्त पुलसम्म पुग्ने अस्थायी सडक एक महिनाअघिको बाढीले बगाएको थियो। लामो समयदेखि जोखिमपूर्ण यात्रा गर्दै आएका स्थानीयले यो वर्खामा सहजै यात्रा गर्न पाउने आशा गरेका थिए। तर, यो वर्ष झनै कष्ट व्यहोर्नुपरेको हेटौंडा९ का ध्रुव अधिकारीले बताए। ध्रुव र बागमती२ का शेरबहादुर पहरी हेटौंडाबाट मदन भण्डारी लोकमार्ग हुँदै सिन्धुली जान हिँडेका थिए। तर, बागमती पुलको जोखिमपूर्ण यात्रा गर्न नसकेपछि उनीहरू हेटौंडा नै फर्किए। बागमती पुलसम्म गाडीमा गयौं, त्यसपछि पुल तरेर मोटरसाइकलमा जाने तयारी थियो। पुल नै चढ्न नसकेपछि हामी हेटौंडा फर्कियौं, अधिकारीले भने। ठेकेदार कम्पनीले निर्माणमा ढिलासुस्ती गर्दा यस्तो समस्या आएको बागमती गाउँपालिका४ का वडाध्यक्ष हररमान थिङले बताए। ठेकेदारले गिटी बालुवा थुपारेर हिँड्न मिल्ने बाटो बनाएको थियो। तर, वर्षात्को सुरुआतसँगै त्यो पनि बाढीले लग्यो, उनले भने, त्यसयता बागमती र हरिहरपुरगढीवासीसँगै मदन भण्डारी लोकमार्गबाट यात्रा गर्नेहरू दैनिक सास्ती पाइरहेका छन्। वडा र पालिकाको पहलमा पुलबाट यात्रा सहज बनाउन व्यवस्थित भर्याङ राख्ने तयारी भइरहेको उनले बताए। निर्माण कम्पनी स्वच्छन्द भैरवका प्रतिनिधि इन्जिनियर अन्जन बिँडारीले पुलसम्म पुग्न बनाइएको अस्थायी सडक भत्काएपछि विकल्पका रूपमा भर्याङ प्रयोग गर्नुपरेको बताए। त्यही भर्याङ पनि दुई पटक चोरी भयो। बाढी आइरहन्छ वर्षात् नसकेसम्म पुलसम्म पुग्नै स्थायी एप्रोच सडक बनाउन सकिन्न, उनले भने। पटकपटक म्याद थप्दा पनि बनेन पुल दुई वर्षअघि आएको बाढीले पुलको दुईवटा बीम बगाएको थियो। सम्झौता अवधि सकिएको पाँच वर्र्ष बित्दा पनि अझै पुलको निर्माण सकिएको छैन। काम नभएपछि ठेकेदार कम्पनी स्वच्छन्द भैरवलाई १० प्रतिशत हर्जना तिराएको मदन भण्डारी लोकमार्ग सडक आयोजना हेटौंडाका सूचना अधिकारी निरञ्जन थापाले बताए। पुलको जडान, रेलिङ, पुलसम्म पुग्ने सडक र तटबन्धको काम बाँकी रहेको थापाले बताए। २०६८ असार २९ गते ५ वर्षभित्र पुल निर्माण गर्ने गरी निर्माण कम्पनीले सडक निर्माणको जिम्मा लिएको थियो। उक्त अवधिमा पुल निर्माण हुन नसकेपछि २०७५ असोजसम्म म्याद थप गरिएको थियो। त्यसपछि पुनः सडक विभागले २०७७ जेठसम्म म्याद थप्यो सो अवधिमा नसकेपछि पुनः २०७८ साउन १८ गतेसम्मको म्याद थप गरिएको आयोजना कार्यालयले जनाएको छ। मकवानपुर सदरमुकाम हेटौंडाबाट करिब ६० किलोमिटरको दूरीमा अवस्थित उक्त पुल ३ सय ७८ मिटर लामो छ। ठेक्का लिएपछि निर्माण कम्पनी स्वच्छन्द भैरवले क्यानन गौतम जेभीलाई पेटी ठेक्कामा दिएको थियो। तर, ७ वर्षको बीचमा १२ वटा पिलर हालेर पेटी ठेकेदार बेपत्ता भएपछि फेरि स्वच्छन्द भैरव आफैंले दुई वर्षदेखि निर्माण गरिरहेको छ। कोरोनाले काम प्रभावित भयो, असार लगत्तै बाढी आएपछि काम गर्न थप समस्या भयो, निर्माण कम्पनीका प्रतिनिधि इन्जिनियर बिँडारीले भने, ६ महिनाभित्र हामी पुल हस्तान्तरण गरिसक्छौं। २३ करोड ५३ लाख रुपैयाँमा सम्झौता भएकोमा आयोजनाले निर्माण कम्पनीलाई हालसम्म १९ करोड ८३ लाख रुपैयाँ भुक्तानी गरिसकेको छ। पुल बन्न थालेपछि खुसी भएका स्थानीय अधुरो पुल हेरेर एक दशकदेखि वर्खामा ट्युब चढेर बागमती खोला वारपार गर्न बाध्य छन्।"
एउटै माला नेपाली,"नेपाल विभिन्न जाति, भाषा र संस्कृतिमा धनी छ। हरेक जातजातिअनुसार फरकफरक चाडपर्व छन्। सबैले आआफ्नै विशेषता बोकेका छन्। हिमाल, पहाड र तराई मिलेर बनेकाले ठाउँ अनुसार फरक संस्कार र संस्कृति हुन्छन्। यसले नेपाललाई विश्वमा फरक रूपमा चिनाएको पनि छ। त्यसैले नेपाललाई बहुजाति, बहुभाषी, बहुसांस्कृतिक, बहुधार्मिक र बहुभौगोगिक विशेषता भएको देश भनेर चिनिन्छ। आआफ्नै मौलिक संस्कृति र चाडपर्व भएकाले प्राय बाह्रै महिना पर्व छुट्दैनन्। यो विविधता भित्र नेपाली एकता प्रतिविम्बित छ। त्यसैले साहित्यकार दुर्गालाल श्रेष्ठले आफ्नो शब्दमा लेखेका छन् सयथरी बाजा एउटै ताल, सयथरी नै होस् जाति र जात, नाँच्छौं यसरी एकै साथ। हिन्दू, बौद्ध, किराँत, मुस्लिमलगायत सबै धर्म मान्नेहरूका आआफ्नै विशेषताका चाडपर्व र संस्कारसंकृति छन्। तर, सबै चाडपर्वका विशेषता भनेको एउटै हो। सबैको कल्याण गर्नु, सहयोग गर्नु, मित्रताको भावना राख्नु, शिष्ट आचरण, सभ्यता, सद्भाव, सेवा, सहकार्य, सुखशान्ति कायम राख्नु यसको विशेषता भित्र पर्छ। चाडपर्वले मानिसमा रौनक र हर्षोल्लास ल्याउछ। त्यसैले स्वच्छ समाजका लागि चाडपर्वको महत्वपूर्ण भूमिका हुन्छ। चाडपर्व मनाउनु भनेको आफ्नो पहिचान देखाउनु पनि हो। अझै नेपालमा आफ्ना संस्कार र संस्कृतिलाई जोगाएर यस्ता सद्भाव कायम राख्नमा आदिवासी जनजातिको भूमिका महत्वपूर्ण मानिन्छ। अतिथिलाई सत्कार गर्ने नेपालका आदिवासी जनजातिको संस्कृतिबाट स्वदेशी मात्र होइन, विदेशीसमेत प्रभावित छन्। यसले उनीहरूप्रति गरिने सम्मानलाई मात्रै नभई नेपाललाई हेर्ने विश्वको दृष्टिकोण अझै उच्च बनाएको छ। नेपालको संविधान२०७२ ले नेपालको विविधतालाई समेटने मार्ग प्रशस्त गरेको छ। संविधानको प्रस्तावनामै बहुजातिय, बहुभाषिक, बहुधार्मिक, बहुसांस्कृतिक तथा भौगोलिक विविधतायुक्त विशेषतालाई आत्मसात् गरी विविधताबीचको एकता खोजिएको छ। यस्तो एकताले सामाजिक सांस्कृतिक ऐक्यबद्धता, सहिष्णुता र सद्भावलाई संरक्षण गर्छ। त्यसैले नेपाल भौगोलिकरूपमा सानो भएता पनि यो विशिष्ट पहिचान भएको एक स्वाधीन राष्ट्र हो। परापूर्वकालदेखि चलेको संस्कार संस्कृति रक्षा गर्दै यसको सम्मान गर्नु सबैको दायित्व हो। तर, पछिल्लो समयमा आफ्नै पहिचान जोगाउन पनि आदिवासी जनजातिले आन्दोलन गर्नुपरेको तितो अथार्थ छ। जनसंख्याको आधारमा पूर्ण समानुपतिक प्रतिनिधित्वको अधिकार आदिवासी जनजातिले उठाएको मुख्य मुद्दा हो। तर, यसको सम्बोधन अझै नभएको गुनासो छ। जनजातिको परिभाषाले पनि उठाएका मुद्धा मजबुत नबनेको तर्क बेलामौका आउँछन्। यसको मानवशास्त्रीहरूले थुप्रै व्याख्या गरेका छन्। नेपालका जनजाति र अन्य मुलुकका जनजातिको परिभाषा एउटै हुन सक्दैन। भारतका जनजाति लागि गरिएको परिभाषाले यहाँका जनजातिलाई समेट्न सक्दैन भने यहाँका जनजातिको परिभाषाले भारतका जनजातिलाई समेट्दैन। सामान्य अर्थमा जनजाति भन्नाले आदिम जातिलाई भनिन्छ भन्ने विषयमा मानवशास्त्री र समाजशास्त्रीहरू सहमत भइसकेका छन्। त्यसैले आदिम जातिको संरक्षण र उनीहरूको मागलाई समयमा उचित सम्बोधन आवश्यकता हो। मधेस, कर्णाली र सुदूरपश्चिममा आदिवासी जनजाति समाजको उपस्थिति कम छ । पूर्वबाट पश्चिम लाग्दा नै जात व्यवस्थामा आधारित भेदभावको घनत्व बढेको पाइन्छ। यसलाई अब कम गर्दै लैजानुपर्छ। नेपालमा १२५ जातजाति र १२३ भाषा रहेको एक तथ्यांकले देखाएको छ। बदलिँदो परिवेशसँगै आदिवासी समुदाय प्रभावित भएको पाइन्छ। उनीहरूले आफ्नो पहिचान, रीति अनि मौलिकतालाई जीवित राख्ने कोशिस गरिरहेका छन्। अर्कातिर त्यही मौलिकता नयाँ पुस्ताले भुल्दै गएको, पुराना संस्कृतिहरूलाई निरन्तरता दिन नसकेको र आफ्नो मौलिक थरसमेत परिवर्तन गरेर पहिचान हराउँदै गएको दृष्य अत्यास लाग्दो छ। सरकारले ५९ आदिवासी जनजाति सूचीकृत गरेको छ। कुल जनसंख्याको झन्डै ३७२ प्रतिशत हिस्सा आदिवासी जनजातिले ओगटेका छन्। उनीहरूको सर्वांगीण विकासका निम्ति सूचीकृतमध्ये ५७ आदिवासी जनजातिका जातीय संस्था छन्। संस्थाहरूको सक्रियतामा अहिले आदिवासी जनजातिको संरक्षण र अधिकारको बहस भएका छन्। सकरात्मक बहसबाट निस्किएका निष्कर्षलाई राज्यले सम्बोधन गर्नुपर्छ। विश्व आदिवासी दिवसको सबैलाई दायित्वबोध होस्। सबैमा शुभकामना !"
"ठूलो विश्वविध्यालय, ठूलै समस्या","त्रिभुवन विश्वविद्यालय (त्रिवि) सेवा आयोगलगायत उपकुलपतिको कार्यालय, शिक्षाध्यक्षको कार्यालय र रजिष्ट्रारको कार्यालयमा गरिएको तालावन्दी खुलेको छ। आंशिक प्रध्यापकहरूले आफ्नो माग पूरा गराउन त्रिवि सेवा आयोगमा लगाइएको तालाबन्दीले प्राध्यापक र सहप्राध्यापकको अन्तर्वार्ता कार्यक्रम रोकिएको छ। यसबाट जीवनभर विश्वविद्यालयलाई सेवा गरेर जीवनको उत्तरार्धमा पाइने बढुवाको अवसरबाट वञ्चित भई केही प्राध्यापक निवृत्त हुने अवस्था छ। जीवनभर विश्वविद्यालयमा सेवा गरेर अन्तिममा प्राप्त हुने अवसर गुमाएर जानुपर्दा उनीहरूलाई ठूलो पीडा हुने निश्चित छ। स्थायी वा करार शिक्षकहरूका लागि बढी भएको कक्षाभार र क्याम्पसलाई अनिवार्य आवश्यकता भएको आधारमा आन्तरिक कक्षाको भार व्यवस्थापन गर्नुपर्छ। त्यसका लागि सम्बन्धित क्याम्पस प्रशासनले विश्वविद्यालयको स्वीकृति लिई आवश्यकताका आधारमा आंशिक प्रध्यापकहरू भर्ना गर्न पाउने कानुनी व्यवस्था छ। सोहीबमोजिम आवश्यक प्रक्रिया पूरा गरी क्याम्पसहरूले शिक्षक भर्ना लिने गर्छन्। तर क्याम्पसको आवश्यकतामा नियुक्त प्राध्यापकलाई पेशागत सुरक्षाबारे सम्बन्धित निकायले योजना बनाउनु पर्छ। तर, नबनाई दैनिक ज्यालादारीका रूपमा दसक अघिदेखि प्राध्यापनमा लगाइएको छ। स्थायी वा करारमा रहेका प्राध्यापक र आंशिक प्राध्यापकले गर्ने कार्य समान भए पनि पारिश्रमिकमा फराकिलो विभेद छ। जुन एक प्रकारको बौद्धिक शोषण हो। त्रिविमा आंशिक प्रध्यापकहरूको समस्या पुरानो समस्या नै हो। आआफ्ना माग पूरा गराउन आंशिक प्राध्यापकहरूले धेरै पटक आन्दोलन गरे। विभिन्न समयमा यी माग पूरा गराउन विश्वविद्यालय र राज्यले विभिन्न निर्णय लिँदै आएको छ। त्रिविले तोकेको मापदण्ड पूरा गरेका आंशिक प्रध्यापकहरूलाई करार गराउँदै लाने गरेको विगतको नजीर पनि छ। गिरिजाप्रसाद कोइराला प्रधानमन्त्री भएको वखत विश्वविद्यालयमा करारमा कार्यरत १३८० आंशिक शिक्षकलाई शिक्षण सहायक पदमा करार गरिएको थियो। पछिल्लो पटक पनि आंशिक प्रिाध्यापकहरूले करार गर्नुपर्ने मूख्य माग राखि आन्दोलन गर्दै आइरहेको अवस्था छ। २०६५ असोज २१ मा प्रधानमन्त्री पुष्पकमल दाहालको निर्देशनमा शिक्षा मन्त्रालयले आंशिक समस्या समाधान गर्न सम्झौता गर्यो। कार्यान्वयन भने गरेन। २०६६ भदौ ३१ गते प्रधानमन्त्री माधवकुमार नेपालको निर्देशनमा त्रिवि र शिक्षा मन्त्रालयसँग संयुक्तरूपमा आंशिक प्राध्यापकहरूसँग सम्झौता भयो। तर त्यो सम्झौता पनि कार्यान्वयन भएन। २०७४ असोज २७ गते शिक्षा मन्त्रालय र आंशिक प्राध्यापकबिच आंशिक प्राध्यापकलाई क्रमशः करारमा ल्याउने सहमति भएको थियो। सोही सहमतिका आधारमा २०७४ मंसिर ८ गते प्रधानमन्त्री शेरबहादुर देउवा नेतृत्वको सरकारले १४२० दरबन्दी मन्त्रिपरिषद्बाट पास गराएको थियो। उनी पुनः प्रधानमन्त्रीमा छन्। सहमति हालसम्म कार्यान्वयन भएको छैन। विश्वविद्यालयले करार गरेको छैन। पटक पटक सहमति गर्ने तर कार्यान्वयन नगर्ने हुँदा आंशिक प्राध्यापक निरन्तर आन्दोलनमा छन्। प्राज्ञिक वर्गलाई पटक पटक झुक्याउनु आफैंंमा राम्रो कुरा होइन। यसबारे नेपाल सरकार र विश्वविद्यालय गम्भीर बनी निकास खोज्न आवश्यक छ। आन्दोलनकै कारण आंशिक शिक्षकहरूको पारिश्रमिक वृद्धि गर्ने काम भने भएको छ। त्रिवि सेवा आयोगको परीक्षामा उमेरको हद नलाग्ने व्यवस्था गरिएको छ। यी आन्दोलनका महत्वपूर्ण उपलब्धि हुन्। सहमति गर्ने तर कार्यान्वयन नगर्दा आंशिक प्राध्यापक आन्दोलनमा छन्, प्राज्ञिक वर्गलाई पटक पटक झुक्याउनु राम्रो कुरा होइन विश्वविद्यालयमा समयमा विज्ञापन नहुने कारणले यस्ता समस्या दोहोरिने भएकाले उपप्राध्यापकको विज्ञापन पनि भएको छ। उनीहरूको आन्दोलनले विज्ञापन नै अनिश्चित बनेको छ। विश्वविद्यालयमा आंशिकको समस्याजस्तै थुप्रै समस्या छन्। विश्वविद्यालयको अवस्था खस्कँदै जानुमा यिनै समस्या मुख्य छन्। वर्षौंदेखिका यस्ता समस्याबारे थुप्रै बहस भएका छन्। बाहिर भनिएजस्तो त्रिविका यस्ता थुप्रै समस्याका चाङ मात्र नभई केही सकारात्मक प्रयासहरू पनि भएका छन्। कोभिड र त्रिवि कोरोनाका कारण कर्मचारी तथा शिक्षकलाई संक्रमण भयो। एकपछि अर्को गर्दै शाखा, विभाग, महाशाखाहरू बन्द गर्नुपर्ने बाध्यता सिर्जना भयो। त्यस्तो अवस्थामा विश्वविद्यालयले पहिले जुमबाट र पछि माइक्रोसफ्ट टिमबाट कक्षा सञ्चालन गर्ने व्यवस्था गर्यो। त्रिविलाई प्रविधिमा कमजोर विश्वविद्यालय भनेर चिनिन्थ्यो। यसबिच करिब दुई लाख माइक्रोसफ्ट आईडी तयार भई करिब पाँच सय कर्मचारी र ६ हजारभन्दा बढी शिक्षकलाई प्रविधिसम्बन्धी तालिम पनि दिइयो। अनलाइन कक्षामा विश्वविद्यालयले राम्रो नतिजा प्राप्त गर्न सफल भयो। विश्वविद्यालयले प्रशासनमा इमेलबाट गरिने पत्राचारलाई अपनायो। अनलाइनबाटै सेवा सुरु भयो। अहिले त विश्वविद्यालयले केही विषयमा अनलाइन परीक्षासमेत सञ्चालन गरेको छ। सरकारको सहयोगमा सबै आंगिक क्याम्पस र सामुदायिक क्याम्पसलाई अप्टिकल फाइबरले जोड्ने भएको छ। विश्वविद्यालयले प्रविधि उपयोगलगायत विषयमा पछिल्लो पटक गरेका कामका आधारमा टाइम्स हायर एजुकेसनले गरेको स्तर निर्धारणमा विश्वविद्यालयको स्तर अगाडि आएको छ। गत महिना सार्वजनिक एसियन विश्वविद्यालयहरूको स्तर निर्धारणमा गत वर्षभन्दा त्रिभुवन विश्वविद्यालय १००औं स्थान माथि चढ्न सफल भएको छ। गतवर्ष ३५१४०० को समूहमा रहेको विश्वविद्यालय यो वर्ष २५१३०० स्थानमा पर्न सफल भएको छ। अनुसन्धानमा गुणस्तरीयता विश्वविद्यालय अनुसन्धानको केन्द्र हो। तर स्रोतको अभावमा विश्वविद्यालयले अनुसन्धानमा खासै चासो दिन सकेको थिएन। विभिन्न निकायले आफ्नै स्रोतको परिचालन गरी केही अनुसन्धान र लघु अनुसन्धान गर्दै आएका थिए। सरकारले तलब भत्तामा रकम पठाए पनि अनुसन्धानका लागि कुनै रकम पठाएको थिएन। गत वर्ष सरकारले ९ करोड रुपैयाँ अनुसन्धानका लागि पठायो भने विश्वविद्यालयले थप तीन करोड रुपैयाँ अनुसन्धानका लागि खर्च गर्यो। यस वर्ष सरकारले नीति तथा कार्यक्रममा त्रिविका अनुसन्धान केन्द्रहरूलाई अनुसन्धानका लागि बजेट छुटयाउने घोषणा गरेको छ। केन्द्रीय पुस्तकालयले अनुसन्धानकर्तालाई घरमै बसेर पढ्न सकिने व्यवस्था गर्यो। तर, नेपालका बौद्धिकहरूमा भावहरण ठूलो समस्या छ। अनुसन्धानमूलक लेख, थेसिसहरूमा बौद्धिक चोरी बढ्नाले विश्वविद्यालयको समेत बदनामी भइरहेको थियो। अहिले विश्वविद्यालयले बौद्धिक चोरी रोक्ने सफटवेयर खरिद गरी प्रयोग गर्न सुरु गरेको छ। यसबाट अब प्रकाशित हुने लेखरचना स्तरीय हुने अपेक्षा गर्न सकिन्छ। सुशासनमा त्रिवि त्रिभुवन विश्वविद्यालयमा भागवण्डाको रोग नराम्ररी बल्झिरहेको छ। राजधानीकै कुनै रिसोर्टमा बसेर अवैध राजनीतिक संयन्त्रले पदाधिकारी सिफारिस गरेका व्यक्तिले विश्वविद्यालयका पदाधिकारीमा नियुक्ति पाउने गरेको देखिन्छ। अवैध संयन्त्रका सदस्यहरूले भागवण्डाका आधारमा नजिकका मान्छेलाई नियुक्ति गरेको देखिएकै छ। क्याम्पस प्रमुखको पदमा करारमा कार्यरत व्यक्तिलाई नियुक्ति गरिएको देखिएकै हो। विद्यार्थी कल्याण प्रमुख र सहायक क्याम्पस प्रमुखमा त धेरै ठाउँमा करारमा नियुक्ति गरेकै हो। उपत्यकाकै क्याम्पसमा पनि कनिष्ट उपप्राध्यापकलाई क्याम्पस प्रमुखमा नियुक्ति गरेको देखिएको हो। प्राध्यापक पदमा कार्यरत शिक्षक हँुदाहँुदै विभागीय प्रमुखमा उपप्राध्यापक नियुक्ति भएको पनि गरिएकै थियो। स्थायी वा करारमा रहेका प्राध्यापक र आंशिक प्राध्यापकले गर्ने कार्य समान भए पनि पारिश्रमिकमा फराकिलो विभेद छ। जुन एक प्रकारको बौद्धिक शोषण हो। अहिले विभागीय प्रमुखमा वरिष्ठताको आधारलाई अवलम्बन गर्न थालिएको छ। डीनहरूमा सकेसम्म विद्यावारिधि गरेको प्राध्यापक त्यो नभएमा प्राध्यापक नियुक्ति गर्ने चलन चालाइएको छ। उपत्यकाका क्याम्पसका प्रमुखमा कम्तिमा सहप्राध्यापक नियुक्त भएको छ भने उपत्यका बाहिरका केही क्याम्पसमा मात्र उपप्राध्यापक नियुक्त गरिएको छ। करारमा कार्यरतलाई पदाधिकारीमा नियुक्त गर्ने कार्य रोकिएको छ। यो कत्तिको सान्दर्भित र प्रभावकारी हुन्छ भन्ने कुरा हेर्न बाँकी छ। प्राज्ञिक क्षमता र प्रशासनिक क्षमता फरक कुरा हुन्। सायद यो नियम बनाएर भन्दा पनि सहमतिमा लागू गरिएको छ। विश्वविद्यालय आर्थिक अनियमितता र बेरुजुका कारण बदनाम हुँदै गएको थियो। एउटा सार्वजनिक निकायको वार्षिक बजेटभन्दा बढी बेरुजु हुनु लाजलाग्दो अवस्था थियो। त्रिविको बेरुजु २८ अर्ब भन्ने समाचार छाइरहेका थिए। जनताको करबाट चल्ने विश्वविद्यालयका लागि लाजमर्दो अवस्था नै थियो। तर विश्वविद्यालयकै पहलबाट यस वर्ष मात्रै पाँच अर्ब बेरुजु फछ्यौट गरेको छ। यसले आर्थिक अनुशासनको बाटो संकेत गरेको छ। विश्वविद्यालयमा नियमित विज्ञापन हुन थालेको, सेवा अयोगले निष्पक्ष नतिजा प्रकाशन गरेको, पदस्थापन गर्दा योग्यताक्रमको आधारमा गर्ने गरेको, सेवा प्रवेश तालिम अनिवार्य गरेको, सूचना प्रविधिमा थप प्रगति गरेको, भौतिक संरचना बन्दै गएको, भ्रष्टाचार निवारणलगायत नयाँ विषय अध्ययन सुरु गरेको जस्ता सकारात्मक काम भएका छन्। अन्त्यमा त्रिभुवन विश्वविद्यालय देशको जेठो र ठूलो भएकाले अन्य विश्वविद्यालयका लागि रोल मोडल बन्नुपर्छ। हो, त्रिभुवन विश्वविद्यालयमा अरू थुप्रै समस्या छन्। ठूलो विश्वविद्यालय, ठूलो संरचना, प्राध्यापक र विद्यार्थीको ठूलो संख्या, राजनीतिको अति प्रभाव आदि कारणले विश्वविद्यालयमा धेरै समस्या छन्। सबै सरोकारवाला मिलेर विश्वविद्यालय सुधार्न लाग्ने हो भने चाँडै नै देशको उच्च शिक्षाको मुहार फेर्न सकिन्छ। दसकौंदेखि गाँजिएर बसेका समस्या एकैचोटी निमिट्यान्न हुन सक्दैनन्। सकारात्मक सोच र कर्मले यी समस्याको निकास खोज्न र फेरि एक पटक त्रिभुवन विश्वविद्यालयको प्राज्ञिक, प्रशासनिक, शैक्षिक अनुसन्धान र भौतिक विकासको उचाइ सम्भव छ। सके सपारौं, नसके नबिगारौं।"
श्री शिवको प्रसाद,"कोरोनाको त्रास नभइदिएको भए आराध्यदेव श्रीपशुपतिनाथ मन्दिर परिसरमा मात्रै होइन, देशभरिका शिवालयमा श्रावण महिनाभरि खासगरी सोमबार अचम्मकै भीड हुन्थ्यो। गतवर्ष पनि मन्दिरहरू सुनसान रहे भने यसपालिको अबस्था झन् जटिल देखिँदैछ। देवता खोज्न मन्दिरै जानु पर्ने चाहिँ होइन, र्इृश्वर स्वयं मानिसको मन मन्दिरमा बस्ने गर्छन्। शास्त्रले भनेकै छ अहँ सर्वेषु भूतेषु अर्थात् ईश्वरको शब्दमा म सबै प्राणीमा रहने छु। शिवको पूजा गर्नु, उनको नाम जप्नु, उनको गुण, रूप चित्रमा प्रवृत्त गराउनु चिन्तन हो, मनन हो। महेश्वरको कृपा दृष्टिले जीवले शिवत्व प्राप्ति गर्छ। शिव प्राप्ति जीवको उद्देश्य हो, आकांक्षा वा साध्य हो। सत्य वस्तु भनेको शिव हो, जोसँग साक्षात्कार गर्न सकेमा सर्वकल्याण हुन्छ। सर्व रुद्र कल्याणका लागि भक्ति साधना श्रवण, कीर्तन र मनन जरुरी छ। शिव शंकरको बारेमा श्रवण, कीर्तन र मनन गर्नाले महत्तम साधना सिद्धि हुन्छ। भगवान् शिवका आज्ञाले सनतकुमारलाई नन्दीश्वरले शक्ति दिनुभयो। मुक्तिको उत्तम साधन उहाँले नै बताउनु भयो। मुक्तिको उपाय भक्ति हो भक्तिको स्वरूप श्रवण हो। यी तीन साधनमा रत हुन नसक्नेका लागि अर्को उपाय छ, भगवान्को साकार विग्रहको साधना गर्ने संसार सागरबाट पार हुन सक्छ। गच्छेअनुसार, शक्ति अनुसार आफ्नो धनराशि शिव मूर्तिमा सुम्पिनु पर्ने हुन्छ। शिव लिंग एवं शिव मूर्तिको पूजा गर्नुपर्ने हुन्छ। भक्ति भावले मण्डप निर्माण गर्ने, तीर्थ स्थापना, मठ निर्माण, क्षेत्र स्थापना, उत्सवको आयोजना गर्नुपर्ने हुन्छ। बस्त्र, गन्ध फूल, दिप, नैवेद्य समर्पित गर्नुपर्ने हुन्छ। प्रदक्षिणा, नमस्कार, यथाशक्ति जप गर्नुपर्ने हुन्छ। आवाहनदेखि विसर्जनसम्म प्रतिदिन भक्तिभावले गर्नुपर्ने हुन्छ। यसरी अनुष्ठान पूजा गर्नाले श्रवण, कीर्तन, मनन गर्न नसक्नेलाई पनि सोको फल प्राप्ति हुन्छ। शिवको पूजा गर्नु, उनको नाम जप्नु, उनको गुण, रूप चित्रमा प्रवृत्त गराउनु चिन्तन हो, मनन हो। महेश्वरको कृपा दृष्टिले जीवले शिवत्व प्राप्ति गर्छ। सवै देवताको मूर्तिमा पूजा हुन्छ। परन्तु शिवजीको मूर्ति वा लिंगमा हुन्छ। यो शंका भने महादेवभन्दा अरूले निवारण गर्न सक्तैनन्। शिवजीलाई दुई रूपवाट चिन्तन गर्न सकिन्छ। सगुण साकार रूप र निर्गुण निराकार रूप ! निराकार भएकाले शिवजीको शिव लिंगमा पूजा हुन्छ। शिव लिंग शिवको निराकार स्वरूप हो। शिवको साकार स्वरूप उनको स्वरूप मूर्ति हो। शिवबराबरका आत्म देवता अर्का छैनन्। अघि सनतकुमार र भगवान् नन्दीश्वरका वीच यस्तै बार्ता भएको थियो। निस्पाप सनतकुमारलाई नन्दीश्वरले भन्नु भएको थियो। नन्दीकेश्वर भगवान्ले सनतकुमारको प्रश्नमा महादेवको निराकार स्वरूप शिव लिंगको प्रादुर्भावको प्रसंग सुनाउनु भएको हो। शिव लिंगको शिर भाग र फेद भाग पत्ता लगाउने बारे ब्रह्मा र विष्णुका बीच विवाद भएछ। यो विवादवाट देवताहरूमा चिन्ता भएछ, देवताहरूले कैलाशमा गएर शिवजीको स्तुति विन्ती गरेछन्। महादेव भोलेबाबा, ब्रह्मा र विष्णुको विवाद भएका ठाउँमा आइनुभएछ। भीषण शिव लिंग अग्नि स्तम्भका रूपमा प्रकट भएछ। त्यहाँ र यसको शिर भाग र फेद भागको पत्ता लगाउनू भन्ने आदेश भएछ शिववाट ! शिवजीको त्यो अग्नि स्तम्भको गहिराइ र उचाइ नाप गर्न अर्थात् यो पत्ता लगाउन ब्रह्मा र विष्णु हिँड्नु भएछ, एक जना माथितिर अर्का तलतिर। तर फेद र टुप्पो पता लागेनछ, दुवै निराश भए ! तत्पश्चात् थाकेका ब्रह्मा र विष्णुले मिलेर शिवलिंगको पूजा गर्नुभयो। दुवै हात जोडेर शिवजीको निराकार रूपलाई दायावायाँ भागमा राखी चूपचाप खडा भइरहनुभयो। प्राकृत वस्तु र पुरुष वस्तुमा फरक के छ भने दीर्घकालसम्म स्थीर भएर रहनेलाई पुरुष वस्तु भनिन्छ। अल्पकाल मात्र रहनेलाई प्राकृत वस्तु भनिन्छ। यसै क्रममा पुरुष वस्तु शिव लिंगमा ब्रह्मा, विष्णु दुवैले विभिन्न साधनद्वारा पूजा गर्नुभयो। हार, नुपुर, केयुर, कीरिट, मणिमय कुन्डल, जनै, उत्तरीया वस्तु, पुष्पमाला, रेशमीवस्तु, हार, मुद्रिका, पुष्प, ताम्वुल, कपुर, चन्दन, धुप, दीप, स्वेतछत्र, ध्वजा, चामर अन्यान्य दिव्य उपहार अर्पण गरी पूजन गर्नुभयो। बद्धजीवलाई पशु भनिन्छ। पशुको मालिकलाई पशुपति भनिन्छ। ब्रह्मा विष्णु दुवैले सर्वप्रथम शिव लिंगको पूजा गर्नु भएकाले शिवजी प्रसन्न भई भन्नुभयो। तपाईंहरूले आज मेरो पूजन गर्नुभयो। सर्वप्रथम ! तपाईहरूबाट प्रसन्न भएँ। अब हरेक सोमबार मेरो पूजा आराधना गर्नोस्, मनोकामना पूरा हुनेछ, सिद्धि प्राप्त हुनेछ। सृष्टिदेखि पालन गर्नेसम्मको काम अब तपाईंहरू ब्रह्मा र विष्णुले गर्न सक्नुहुन्छ। निराहार व्रत राख्नाले जितेन्द्रीय भएर शक्तिअनुसार पूजा गर्नाले, निश्चल भावले यजन, पूजन, स्तुति वन्दना गर्नाले सुख भोग र मुक्तिसमेत पाइन्छ। धर्मको वृद्धि गर्ने विशेष दिनहरू हुन्छन्, महाकालेश्वर मृत्युञ्जयी हुन चाहनेले त मेरो प्यारो बार शनिबार पारेर विशेष यजन, पूजन गर्ने गर्छन्। ज्योतिर्मय ढंगले म जहिले प्रकट भएंँ त्यो समय भनेको मंसिर शुक्लपक्ष, पूर्णिमा तिथि, आद्रा नक्षत्र हो। जसले यसको आद्रा नक्षत्रले युक्त दिनमा पार्वतीसहित मेरो दर्शन गर्छ वा मेरो मूर्तिमा, लिंगमा पूजा गर्छ, विशेष यजन पूजन गर्छ त्यो मेरा लागि मेरो पुत्र गणेश, कुमारभन्दा पनि प्यारो हुन्छ। श्रावण महिना मेरो विशेष प्यारो छ। दर्शनका साथमा पूजा पनि गर्नेलाई अक्षय्य फल प्राप्ति हुन्छ। साँच्चै शिव लिंग भोग, सुख र यस दिनेवाला छ। दर्शन, स्पर्शन, ध्यानले प्राणीको जन्म जन्मसम्मको पाप नास हुन्छ। मृत्यु सरल र बिनाकष्ट अनि अभयसमेत प्राप्ति हुने साधन हो यो ! शिव लिंग प्राकाट्य भएको क्षेत्रबाट अन्य तीर्थहरू प्रकट हुन्छन्। तीर्थमा मानिसको प्रवेश वा त्यहाँबाट विदाइ हुनाले व्यक्तिले मोक्ष प्राप्ति गर्न सक्छ।"
"हरियो चुरा, हरियो पोते","सामान्यत हरेक चाडपर्व र परम्पराका आआफ्नै मान्यता हुन्छन्। आआफ्नो क्षेत्र सम्प्रदाय भाषाभाषीबिच मौलिकता पनि। कुनै धर्मसँग जोडिएका हुन्छन् भने कुनै परम्परा। अरूको देखासिखीबाट प्रचलन कायम राख्दै संस्कृतिको रूपसमेत धारण गरेका उदाहरण पनि भेटिन्छन्। यस्ता संस्कृति, परम्परा तथा रीतिरिवाजले समाजमा कुनै घात गर्दैनन्। बरु परिवार, आफन्त तथा समाजमा आत्मीयता र विश्वास पैदा गर्छन्। यसबाट सकारात्मक भावना सिर्जना हुन्छ साथै आपसी कटुता द्वेषहरू मेटाउने काम हुन्छ। हिन्दू भक्तजनका लागि श्रावण महिना विशेष महत्वपूर्ण मानिन्छ। पौराणिक मान्यताअनुसार श्रावणलाई देवताहरूका पनि देवता महादेव शंकर अर्थात् शिवको महिनाका रूपमा लिइन्छ। यस महिनामा पर्ने हरेक सोमबार विशेषगरी महिला दिदीबहिनी रातो, हरियो र पहेलो वस्त्रधारण गरी भगवान् शिवको नाममा व्रत बस्ने गर्ने र शिव मन्दिरमा गई पूजा आराधना गर्ने गर्छन्। महिनाभर ब्रतालु महिला तथा पुरुषले माछामासु नखाई सात्विक भोजन गर्ने गर्छन्। श्रावणमा हरियो चुरा, पोते तथा पहिरन लगाउने फेसनकै रूपमा प्रचलन बढ्दै गएको देखिन्छ। हिन्दू पौराणिक मान्यताअनुसार यस महिनामा माता पार्वतीले पति महादेवलाई खुसी बनाई सौभाग्य प्राप्त गर्न हरिया चुरा, पोते र हातमा मेहेन्दी लगाएकी थिइन्। प्राकृतिक रूपमा श्रावणमा जताततै हरियाली हुने र त्यही हरियालीमा रमाएर महादेवबाट सौभाग्य साथै खुसी प्राप्त गरेकी थिइन्। सोहीअनुसार यो महिनामा विवाहित महिलाले हरियो चुरा, पोते र हातमा मेहन्दी लगाउँदा श्रीमान्को आयु बढ्ने जनविश्वास छ। श्रीमान् श्रीमतीबिच आत्मीयता बढ्ने र सम्बन्ध अझ प्रगाढ हुने विश्वास पनि गरिन्छ। यसैगरी अविवाहित महिलाले व्रत बस्दा मनले चिताएको सबै कुरा पुग्ने र आफूले चाहे अनुसारको पति प्राप्त हुने भनाइ छ। वास्तवमा हरियो पोते, चुरा र मेहन्दी लगाउनै पर्ने भन्नेबारे हाम्रा धार्मिक ग्रन्थहरूमा कहीँकतै लेखिएको पाइँदैन। सर्वशक्तिमान भगवान् शिवको शक्ति देखेर उनलाई प्रसन्न पार्न उनको पूजाआराधना गर्ने विशेष महिना हो यो। त्यसैले प्रकृतिसँग मिल्दोजुल्दो हरियो रङलाई महत्व दिएको अनुमान गर्न सकिन्छ। हरियो रङलाई अहिले फेसनकै रूपमा लिन थालिएको छ। यथार्थमा हरियो, रातो र पहेलो रंगको विशेष महत्व छ। हरियोलाई प्रेम र वातावरणको, रातोलाई सौभाग्यको तथा पहेलोलाई पवित्रताको प्रतीकका रूपमा लिइन्छ। त्यसैले साउनभर हरियो वस्त्र, हरियो चुरा, हरियो पोते र हरियो टिका लगाउने चलनलाई प्रकृतिको सम्मान हो भनेर बुझ्न सकिन्छ। यसैगरी शिवजीलाई पहेलो रंग मन पर्ने भएकाले महिनाभर पहेलो लुगा लगाएर बोल बम भन्दै शिव मन्दिरहरूमा पुगी जल चढाउने गरिन्छ। संस्कृतिविद् प्राडा वीणा पौड्यालका अनुसार शिवले जटामा गंगालाई धारण गरेका छन्। शिव अग्नि तत्वका प्रतीक हुन्, सृष्टि सन्तुलित राख्न शिवलाई सबै प्रहर जलको वर्षा गरिन्छ। साउनमा विभिन्न तीर्थस्थलबाट ल्याएको जल प्रसिद्ध शिवलिंगहरूमा चढाउने प्रथाले तामझामका साथ प्रश्रय पाइरहेको छ। श्रावणभर माछामासु नखाई सात्विक भोजन गर्दै सातामा एक पटक व्रत बस्नु स्वास्थ्यका लागि उपयुक्त देखिन्छ। सर्वशक्तिमान शिवको शक्ति देखेर उनलाई प्रसन्न पार्न पूजाआराधना गर्ने विशेष महिना हो यो। बोल बम बोल भन्दै नेपाल र भारतका विभिन्न स्थानबाट आएका भक्तजनले सुन्दरी जल, बागद्वार, बागमती लगायतका स्थानको जल पशुपति वा गोकर्णेश्वरमा रहेको शिवलिंगमा अर्पण गर्ने गर्छन्। रातो रङलाई महिलाले सौभाग्यको प्रतीक मान्ने गरेकाले श्रावणलगायत हरेक चाडपर्व तथा धार्मिक कार्यहरूमा रातो वस्त्र तथा चुरा, पोते, टिका धारण गर्ने गरेको भन्ने विश्वास गरिन्छ। हिन्दू धर्मको मान्यता र ज्योतिष शास्त्रअनुसार हरियो रङलाई बुध ग्रहको प्रतीक मानिन्छ। तसर्थ हरियो रङ धारण गर्दा व्यक्तिको बुध ग्रह बलियो हुने र बुध ग्रह बलियो भए सन्तान सुख प्राप्त गर्ने मान्यता छ। मान्छेको बुद्धि, विवेक र समृद्धि बढ्दै आफ्नो क्षेत्रमा सफलता प्राप्त गर्न सक्ने पनि जनविश्वास छ। नेपालमा चुरा पोते लगाउने चलन कहिलेदेखि आएको भन्ने कतै प्रामाणिक रूपमा लेखिएको देखिँदैन। मध्यकालमा हिन्दू संस्कृतिको विकाससँगै चुरा पोतेको प्रयोग महत्व संस्कृतिको रूपमा प्रचलनमा आएको भन्ने सम्बन्धित क्षेत्रका विद्वान्हरूको छ। यो प्रचलन इजिप्टबाट भारत बंगलादेश हुँदै नेपाल आएको मान्न सकिन्छ। पृथ्वीनारायण शाहले आफ्नी आराध्यदेवीलाई चुरा पोतेको सौभाग्य चढाउन भारतबाट चुरापोतेका व्यापारीलाई गोरखामा ल्याए। यसरी नेपाली महिलामा चुरा, पोते र टिका लगाउने प्रचलन सुरु भएको भन्ने भनाइसमेत छ। संस्कृति, परम्परा तथा रीतिरिवाजलाई आधुनिक युगसँग तुलना गर्नु हुँदैन। तात्कालिक अवस्थाको परिस्थिति तथा निश्चित विश्वासका साथ मनाउँदै आएको हो। वैज्ञानिक दृष्टिकोणले हेर्दा यस महिनामा निरन्तर वर्षा हुने घरआँगन हिलो, किचो, चिसो हुने कारणले रोगव्याधी बढ्न सक्छ। त्यसैले महिनाभर माछामासु नखाई सात्विक भोजन गर्दै सातामा एक पटक व्रत बस्नु स्वास्थ्यका लागि उपयुक्त देखिन्छ। यसै महिनादेखि हिन्दूका चाडपर्व सुरु हुन्छन्। शिव मन्दिरहरूमा अहिले भक्तजनको भीड हुने गर्दछ। सबै हरियो, रातो, पहेलो वस्त्रमा सजिएका हुन्छन्। पूजाआजा त सामान्य रूपमा गरिन्छ तर पूजा गर्नेभन्दा तस्बिर खिच्ने र सामाजिक सञ्जालमा राख्ने धेरै हुन्छन्। सबैले परम्परागत विश्वास र मान्यतालाई पूर्णरूपमा स्वीकार गरेका छैनन्। तापनि अत्यधिक मात्रामा भइरहेको सामाजिक सञ्जालको उपयोगले परम्परागत मान्यता र संस्कृतिहरू फेसनकै रूपमा भए पनि जोगिएका छन्। यसलाई सकारात्मक मान्नुपर्छ। लेखिका पाटन बहुमुखी क्याम्पसकी उपप्राध्यापक हुन्।"
"शुभेच्छा, एउटा यस्तो पार्टी खुलोस्","संसारको शास्वत नियम हो कि पुराना र बिग्रिएका सवारीमा सयर गर्दा गन्तव्यमा पुगिँदैन। बरु दुर्घटनामा परिन्छ। म्याद सकिएको औषधिले कुनै रोगको उपचार हुँदैन। अनि जरा कुहिएको रूखले फल दिँदैन। अहिले हाम्रो देशको राजनीति बिल्कुल यही अवस्थामा छ। नेतृत्वमाथि असीम वितृष्णा व्याप्त छ। देशले खोजेको र नागरिकले अपेक्षा गरेको विकास कहिल्यै सम्भव भएन। सबैले देश लुट्ने, स्रोतसाधनको दुरुपयोग गर्ने तथा विरोधीहरूको कत्लेआम गर्ने मात्र सोचे। अब यिनै दलहरूबाट देशको विकास सम्भव छैन। अझै पनि यी दलबाट त्यस्तो आशा राख्नु भनेको चाहिँ रत्नपार्कको भित्तामा गई उसकै भविष्य नभएको ज्योतिषीलाई १० रुपैयाँ दिएर आफ्नो भविष्य सोध्नु जस्तै हो। त्यहाँ भित्रका केही आशलाग्दा तथा युवा पुस्ता भन्नेहरू त झन् यति निरिह रहेछन्, विचरा न नेतृत्वलाई देश र जनताका लागि हितकारी हुने हिसाबले पाल्न सक्छन्, न त निमोठेर फाल्न सक्छन्। धेरैले भ्रमपूर्वक सम्झिएको पुराना दलको दोस्रो पुस्ता त झन् भ्रष्ट, निष्प्रभावी र कायर प्रमाणित हुँदैछ। प्रजातन्त्र, बहुदल, लोकतन्त्र हुँदै गणतन्त्रसम्मको यात्राबाट देश कोल्टे फर्कने आशामा आमनागरिकलाई भुल्याइयो। देश कोल्टे होइन, पूरै उत्तानो परेको छ। किनकि यहाँ चाहिने भन्दा निकै धेरै नेता तर आवश्यकता भन्दा निकै कम नेतृत्व कौशलता छ। ३० वर्षको प्रजातान्त्रिक परिवेशमा नेतृत्वमा बहुपक्षीय घोर असफलता पटक पटक प्रमाणित भएको भयो। जर्ज बर्नाड शाले एप्पल कार्ड नामक कृतिमा नेता हुन कि शानदार भाषणबाजी कि उच्च स्तरको अन्तर संगठन खुरापात गर्न सक्नुपर्छ भनेका छन्। सायद यसैको मात्र अनुशरणले हाम्रो नेतृत्व निष्प्रभावी भएको होला। अब कुनै पक्षको सामान्य संशोधन होइन, पूरै पद्घतिलाई सशक्त शल्यक्रिया नगर्दासम्म न त देशले प्रगतिको पथ समाउँछ न त नागरिक उन्मुख राजनीति हुनेछ। त्यसैले, राजनीतिमा अभ्यास, अनुहार तथा अवधारणा तीनवटै नयाँ तथा उन्नत प्रकारको हुनुपर्छ। त्यस्तो एउटा पार्टी खुल्नुपर्छ। यस्तो बनोस् पार्टी कम्तिमा पाँच हजार नयाँ, विश्वासिला, योग्य, इमान्दार, अनुभवी तथा काबिल मानिसको सूची तयार गरोस्। राष्ट्रपति, उपराष्ट्रपति, प्रधानमन्त्री तथा मन्त्रीहरू लगायत सात सय ५३ स्थानीय तहमा १५ सय छ जना प्रमुखउपप्रमुख, ५५० प्रदेशसभा सदस्य, २७५ प्रतिनिधिसभा सदस्य, ५९ राष्ट्रियसभा सदस्य, विभिन्न निकायमा सरकारी नियुक्ति दिइने दुई हजार मानिसको सूची निर्वाचनभन्दा दुई वर्षअगावै सार्वजनिक गरोस्। उक्त हरेक पदमा प्रक्षेपितहरूले सबै सरोकारवालासँग छलफल गरी जिम्मेवारी पाएपछि गर्नुपर्ने कार्य योजना बनाउन्, सार्वजनिक सञ्चारका माध्यमबाट प्रसारण गरुन्। हरेक मन्त्रालयबाट गरिने कामका छुट्टा छुट्टै फेहरिस्त सार्वजनिक होस्। प्रत्यक्ष निर्वाचित कार्यकारी प्रधानमन्त्री, विद्युतीय मतदान, ५० वर्ष मुनिका स्नात्तकोत्तर मात्र संसद्मा सदस्य, स्थानीय तहका मुख्य पदमा कम्तिमा स्नातक, दक्ष र विज्ञ मात्र मन्त्री, दुई पटकभन्दा बढी कार्यकारी हुन नपाउने, ५० प्रतिशत महिला सभासद तथा मन्त्रीको प्रत्याभूति आओस्। उपल्लो पदमा बाहेक एउटै पदमा दुई कार्यकाल भन्दा कसैलाई नदोहोयाओस्। निवृत कर्मचारीलाई जथाभावी नजरानाको सट्टा संवैधानिक तथा राजनीतिक नियुक्तिमा सार्वजनिक प्रतिस्पर्धा गराओस्। कार्य सम्पादन लक्ष्य देओस्, पूरा नभए जरिवाना तथा क्षतिपूर्ति भराओस्। भूतपूर्वहरूलाई एकै ठाउँ आवास सुविधा दिएर सुरक्षा समेतको प्रबन्ध गरिदेओस्, परिवारसँग बस्ने भए मासिक खर्च भरोस्। यसैगरी, विश्वविद्यालयहरूमा हेलमेट प्राध्यापकमाथि निर्ममता देखाओस्। सरकारी सेवामा रहेर सन्तानलाई निजी विद्यालय तथा आफ्नो परिवारको जाँचका लागि निजी अस्पताल धाउनेलाई सेवाबाट बर्खास्त गरोस्। सशक्त स्थानीय निकाय बनाएर प्रदेशको बोझलाई बिसाउने हिम्मत बोकोस्। कक्षा १२ सम्म निःशुल्क अनि त्यसभन्दा माथि गुणस्तरीय तथा सीपमूलक प्राविधिक शिक्षामा विशेष जोड राखोस्। सम्पूर्ण नागरिकलाई सम्पूर्ण रूपमा निःशुल्क स्वास्थ्य सेवा उपलब्ध होस्। इतिहास साक्षी छ, राजा जनक आफ्ना किसान नागरिकका खेतमा गएर हलो जोत्थे। पृथ्वीनारायण शाह आमनागरिकसँग एक दुई रुपैयाँ उठाएर देश एकीकरणका लागि हतियारको जोहो गर्थे। तर अहिलेका हाम्रा नेताहरू कुनै महासामन्त भन्दा कम विलासी जीवन जिउँदैनन्। अत्तर छर्किएर हिँड्छन्, राजर्सी हाउभाउ देखाउँछन्। नागरिकलाई भेट्न, सामन्य जनताजस्तै हुन उनीहरूलाई लाज लाग्छ। सायद उनीहरू अन्य लोकबाट झरेका अलौकिक महामानव हुन्। कहाँबाट आयो यी सबै ? अहिलेसम्मका सबै नेतालाई सामूहिक पालनपोषण गर्ने गरी उनीहरूका वैधानिक स्रोत नखुलेकोे सम्पत्ति राष्ट्रियकरण गरियोस्। नेता सामान्य जीवन जिउन्, नागरिकले सहजै भेटन पाउन्। नेता केवल अन्तर्वार्ता मात्र नदिउन्, उद्घाटनमा नहिँडुन्। नेतृत्व र नागरिकबीच सदैव असहज सम्बन्ध तथा टकराब निर्माण गर्न खोज्ने तथा देशभन्दा विदेशीको पक्षपोषण गर्ने केही ठूला मिडियामा ताला लगाओस्। राजनीतिलाई पूर्णतया स्वयंसेवा तथा समाजसेवा सम्झेर काम गरोस्। वर्तमान कर्मचारीतन्त्रको नोकरशाही संरचना भत्काओस्, करारनामामा राखोस्, हरेक वर्ष उसका सेवाग्राहीबाट कार्यमूल्यांकन मागियोस्। सेवाग्राहीको सन्तुष्टि अथवा असन्तुष्टिका आधारमा पुरस्कार वा सजाय तोकियोस्। प्रविधिमार्फत यस्ता जानकारी सिधै नियामक निकायमा दर्ता हुने व्यवस्था मिलाओस्। त्यो सम्बन्धित कर्मचारीले समेत हेर्न पाओस्। परिणाम नआउनेलाई बर्खास्त गरोस्। राज्यका सबै अंगहरू प्रहरी, कर्मचारी, विद्यालय, अन्य अफिसहरूले आमसरोकारवाला, सेवाग्राही तथा नागरिकबाट कार्यसम्पादनका सुझाव संकलन गरुन्। तत्कालै अनि अलिक लामो समय लाग्ने कामहरू छुट्याएर गरियोस्। स्थानीय निकायबाट त्यसको अनुगमन होस्। दुई वा तीन पटकसम्म पनि अवसर दिँदा कार्यसम्पादन गर्न नसके राजीनामा अनिवार्य बनोस्। राजनीतिक नियुक्ति तथा हस्तक्षेपको अन्त्य गर्दै हरेक संगठनात्मक नेतृत्वमा सम्भावित तीन जनाबाट सार्वजनिक रूपमा कार्यक्रम तथा योजना प्रस्तुतिका आधारमा छनोट गरियोस्। नियुक्त पदाधिकारीले वार्षिक रूपमा सार्वजनिक हिसाबले प्रगति विवरण प्रस्तुत गर्नु परोस्। सरकारी कार्यालय, विद्यालय, विश्वविद्यालयका राजनीतिक संगठन खारेज गरी उनीहरूलाई राजनीतिक गतिविधिमा संलग्न हुन पूर्ण प्रतिवन्ध लागोस्। बिकासको विस्तृत मोडल तथा नमुना निर्माण गरेर सोहीअनुसार काम अगाढि बढोस्। राजनीतिक नेतृत्वले गर्ने हरेक निर्णय विज्ञ तथा सरोकारवालाको छलफलमा होस्। सबै मन्त्रालयअन्तर्गत एउटा विज्ञ समूह गठन गरी उसैको सुझावका आधारमा कामहरू गर्ने प्रतिवद्घता गरोस्। चुनाव अघि नै त्यस्ता विज्ञको समेत नामावली सार्वजनिक गरिदियोस्। पहिलो एक वर्ष कानुनमा आवश्यक सुधार तथा परिमार्जन गर्ने, अर्को एक वर्ष आधारभूत काम गर्ने अनि बाँकी तीन वर्षमा गर्न सकिने परिवर्तनका कामको पहिल्यै सूची बनाएर नागरिकका सामु पस्कियोस्। एक घर एक रोजगार, सार्वजनिक सेवा सार्वजनिक परीक्षणको पद्घतिमा आधरित बनोस्। बारबाट न्यायाधीश नियुक्ति बन्द, फैसला नभई न्यायको आभास, संविधान तथा राजनीतिक विवादका विषयहरू हेर्न छुट्टै संवैधानिक अदालत रहोस्। आधारभूत शिक्षा, पूर्ण स्वास्थ्य, रोजगारी तथा आवास राज्यको दायित्वमा पर्ने प्रतिज्ञा गरोस्, कार्यक्रम देओस्। हरेक क्षेत्रमा त्यस्को उपभोक्ता नै उत्पादक अथवा सेवाग्राही नै त्यसको अनिवार्य संस्थापक बन्ने अभ्यास थालोस्। सेवाका हरेक क्षेत्र सामुदायिक र उत्पादनका हरेक क्षेत्र सहकारीका अवधारणामा सञ्चालित बनुन्। कर र खर्च विद्युतीय हिसाबले सार्वजनिक होस्। नागरिककले तिरेको हरेक कर सम्वन्धित ठाउँको आम्दानी स्रोतमा बाँधिएको नबाँधिएको आफैं हेर्न पाउन्। जेष्ठ नागरिक, बालबालिका, पिछडिएको वर्गलाई राज्यबाट विशेष सुरक्षा, युवालाई उद्यमशिलताको पथमा समाहित, आरक्षणलाई वर्गको आधारमा अभ्यास गर्ने आँट राखोस्। उपभोगबाट उपार्जनमुखी कृषिसँगै धार्मिक, सास्ंकृतिक तथा पर्यावरणीय पर्यटन मुख्य आर्थिक चरित्र र विकास, वातावरण तथा संस्कृतिको उन्नत समायोजन बनाउने सार्मथ्य देखाओस्। विकास निर्माणका सानातिना काममा ९० प्रतिशत उपभोक्ताको प्रतिनिधित्व रहेको समितिबाट गुणस्तर मापन र स्तर निर्धारणपछि मात्र फरफारक पाओस्। ठूला विकास निर्माणमा सरोकारवाला विज्ञले समेत कार्यसम्पादन ठिक रहेको प्रमाणित गर्नुपर्ने व्यवस्था रहोस्। अपेक्षित अवधिभन्दा पहिल्यै खराबी देखिएमा सजाय हुने अथवा जेल लैजाने अभ्यास बनाओस्। त्यस्ता निर्माणको अनुमानित लागत, तोकिएको गुणस्तर तथा निर्माण जिम्मा लिएकाहरूको जानकारी पहिल्यै सार्वजनिक गरेर उपभोक्ता तथा सरोकारवालालाई निरन्तर त्यसको निगारानी गर्न अपिल गरोस्। सबै नागरिकको आशा यस्तै यस्तै हुन्। तर पुराना नेताहरूमा प्रगतिशील सोच तथा नागरिकका लागि काम गर्ने उत्साह छैन। आफूलाई नयाँ र वैकल्पिक शक्ति भन्न रुचाउनेहरू चाहिँ नयाँ योजना, दृष्टिकोण दिनेभन्दा पनि केवल पुरानालाई सत्तोसराप गर्नतिर मात्र बढी उद्घृत छन्। अहिलेका प्रणाली तथा पुस्ता ठिक भएन भनेर त आमनागरिकलाई थाहा छ, तर त्यसको बदलामा उनीहरू के दिन चाहन्छन् भन्ने चाहिँ नयाँ भन्नेहरूले समेत प्रस्ट पार्न सकेका छैनन्। राजनीति सौन्दर्य प्रतियोगिता होइन जहाँ अनुहार तथा रूपरंगलाई बढी महत्व दिइयोस्। यहाँ त दृष्टिकोण, प्रतिवद्घता अनि त्यसप्रति समर्पण भावसँगै कार्ययोजना चाहियो। जुन कुरा अहिले कुनै पनि दल अथवा शक्तिबाट देखिएको छैन। अब नितान्त फरक चिन्तन तथा दृष्टिकोणको सहितको दलले सघन राजनीतिक हस्तक्षेप नगरेमा पुराना दलको कमजोरीभन्दा पनि आफूलाई नयाँ र सचेत भन्न रुचाउनेहरूको नालायकी निशब्दताको उपजको रूपमा त्यसलाई बुझ्नुपर्छ। शुभेच्छा, एउटा बिल्कुल नयाँ पार्टी खुलोस्, नागरिक र देशलाई साँच्चै अनुपम उदाहरण बनोस्।"
दुब्लाएको विकास खर्च,"नेपालमा एकातर्फ जनतामा विकास र समृद्धिको आकांक्षा घनिभूत रूपले मुखरित भइरहेको छ नेपालीमा अब विकास र समृद्धिको युग सुरु हुन्छ भन्ने आशा जागृत भएको छ। संविधान आफैंमा निर्देश (गाइड) गर्ने राजनीतिक दस्तावेज हो। यो स्वयंले केही पनि प्रदान (प्रोभाइड) गर्दैन। संंविधानले आश्वस्त पारेका विषयहरूका लागि मुलतः सरकारले जिम्मेवारी बहन गर्नुपर्छ। शासकीय प्रबन्ध गर्नुपर्छ र अंगहरूको परिचालन गर्नु पर्छ। विकास र समृद्धिको पर्खाइमा रहेका जनताका निमित्त सुरक्षा, न्याय र विकास प्रमुख सरोकारका विषय हुन्। जनताले शीघ्र सेवा तीव्र विकासको अनुभूति गरेमा उक्त सरोकार सम्बोधन भएको ठहर्छ। जनताको यो मनोभावलाई विकासको नक्सा कोर्दा असाध्यै हेक्का राख्नुपर्छ। जसरी तोरीबाट तेल निकाल्न कोलको आवश्यकता पर्छ, त्यसरी नै विकासको नक्सालाई निर्माणमा बदल्न आवधिक योजना र वार्षिक बजेट चाहिन्छ। जसरी शरीरमा रगतको अपरिहार्यता हुन्छ, त्यसरी नै विकास योजनाका लागि बजेटको अनिवार्यता हुन्छ। बजेटको अभावमा विकासका कामको परिकल्पना गर्नु कोरा कल्पना मात्र हुन्छ। अतः बजेट नै विकासको प्राण हो। बजेट नै विकासको ड्राइभिङ इन्जिन हो। बजेट भन्नासाथ सामान्य अर्थमा आय र व्ययको विवरण भन्ने बुझिन्छ। आय र व्ययबिच सन्तुलन मिलाएर बजेट तर्जुमा गर्नु पर्छ। बजेटमा भएको विनियोजनले विकासमा खर्च गर्ने बाटो खुल्छ। विकासको जुन सम्भागमा विनियोजित बजेट खर्च हुन्छ सो सम्भाग राम्रोबाट अझ राम्रो अवस्थामा पुगेको देखिनु पर्छ र मापन गर्न सकिने हुनुपर्छ। विकासलाई नतिजा श्रृंखलामा मापन गर्नुपर्ने कुरा विकास व्यवस्थापनका विज्ञहरू सुझाउँछन्। नतिजा श्रृंखलामा लागतक्रियाकलापप्रतिफलअसरप्रभाव (इनपुटएक्टिभिटिजआउटपुटआउटकमइम्प्याक्ट) तह पर्छन्। सुरुका तीन तहलाई लागेको समय र खर्च भएको बजेटको आधारमा मापन गर्ने र पछिल्ला दुई तहलाई विकासको दीर्घकालीन सोच, लक्ष्य र उद्देश्यमा जोडेर जनताको जीवनस्तरमा ल्याएको परिवर्तनलाई मध्यनजर गरेर विश्लेषण गर्नुपर्ने विज्ञहरूको सल्लाह रहने गर्दछ। नेपालमा एकातर्फ जनतामा विकास र समृद्धिको आकांक्षा घनिभूत रूपले मुखरित भइरहेको छ। अर्कोतर्फ जनताको उक्त आकांक्षालाई सम्बोधन गर्न सरकारको बजेट कार्यान्वयनको अवस्था फितलो प्रमाणित हँुदै आएको छ। वास्तवमा कुरा धेरै, नतिजा थोरै हाई साउन्डिङ, लो फन्डिङको स्थिति छ। यसको प्रमाण बजेट खर्चलाई विनियोजनसँग तुलना गरेर हेर्ने र हाँसिल भएको परिमाणात्मक उपलब्धिलाई केलाउने हो भने छर्लंग हुन्छ। आर्थिक वर्ष २०७६७७ को कुल विनियोजित बजेटको करिब ७७ प्रतिशत बजेट मात्र खर्च हुन सकेको तथ्यांकले देखाउँछ। त्यसभित्र पसेर विकास खर्च मात्रको अवस्था नियाल्दा स्थिति दयनीय देखिन्छ। त्यसपछिको आर्थिक वर्षको कुल बजेट खर्च पनि ८० प्रतिशत ननाघ्ने पक्का छ। यसरी विकास खर्च दुब्लाउँदै जाने स्थिति छ। हासिल भएको भौतिक उपलब्धि पनि एकाध आयोजनालाई छाडेर औसतमा उत्साहजनक छैन। खर्चको प्रतिशतका आधारमा विकास र समृद्धिको मात्रालाई निर्धारण गर्नेभन्दा पनि बजेट तर्जुमा तथा कार्यान्वयनमा देखिएको प्रवृत्तिका आधारमा विकास र समृद्धिको भविष्य आँकलन गर्ने यो लेखको मनसाय हो। यस सन्दर्भमा मुलुकमा तीन तहका सरकार क्रियाशील भएपछि जनताले सरासर रूपमा विकास र समृद्धिको रफ्तार तीन गुणाले वृद्धि हुन्छ भन्ने अर्थ लगाएका हुन्। स्थानीय स्तरमा सामाजिक आर्थिक जीवनलाई सहज बनाउन र स्थानीय उद्यमशीलता बढाउन आवश्यक पर्ने ससाना भौतिक पूर्वाधार निर्माण र मानवीय क्षमता विकासका कार्यहरू स्थानीय सरकारबाट हुने, मझौला र ठूला प्रकृतिका आयोजनाहरू प्रदेश सरकारले सञ्चालन गर्ने जसबाट आर्थिक वृद्धि, रोजगारी र नागरिकहरूको आयआर्जनका अवसरहरू प्रदेशमा विस्तार हुँदै जाने र राष्ट्रिय स्तरमा फराकिलो र दिगो आर्थिक विकासमा योगदान पुर्याउने रणनीतिक महत्वका बृहत् सडक, विद्युत्, सिँचाइ, सञ्चार, विमानस्थलजस्ता आयोजना र सामाजिक सुरक्षा कार्यक्रम संघीय सरकारले कार्यान्वयन गर्ने बुझाइ हो। आर्थिक वर्ष २०७५७६ देखि संघ, प्रदेश र स्थानीय सरकार गरी तीनै तहका सरकारबाट संघीय ढाँचाको पूर्ण आकारको बजेट आए उप्रान्त त्यसको तर्जुमा पक्ष र कार्यान्वयन पक्षलाई केलाउँदा तीनै तहका सरकार आयोजनाको गुणात्मक पक्षमा जोड दिनुको साटो संख्यात्मक पक्षमै केन्द्रित रहेको देखिन्छ। तीनै तहका सरकारले आर्थिक वर्षको अन्त्यतिर बजेट खर्च गर्ने बानीलाई बदल्न सकेको पाइँदैन। यसले गर्दा विकासले गुणात्मक रूपमा फड्को मार्न नसकेको अवस्था विद्यमान छ। स्वीकृत भएका विकास आयोजनाहरूको कार्यान्वयनमा समयपालन अर्थात् कहिले सुरु हुने र कहिले सम्पन्न हुने भन्ने तालिकालाई बेवास्ता गर्ने रोग पहिले देखिकै हो। यो रोग झन् क्रोनिक हुँदै प्रदेश र पालिकामा समेत फैलिने लक्षण देखिएको छ। सरकारले हरेक आर्थिक वर्षमा विनियोजन गर्ने वार्षिक बजेटमा सामाजिक सुरक्षालगायत चालु तर्फको दायित्व सालसालै वृद्धि भएबाट विकास बजेटको आकार खुम्चिँदै गएको छ। त्यसमा पनि विनियोजित विकास बजेट खर्च हुन नसक्ने तर समय व्यतित हुँदै जाने अन्तरविरोधका बीच हुने हाम्रो विकास कस्तो होला ? अत्यन्त संवेदनशील भएर सोच्न पर्ने समय आएको छ। बजेट कार्यान्वयनको चुरो कुरा भनेको बजेटलाई समय र मेहनतका साथ भएमा मात्र बजेट सही रूपमा खर्च हुनसक्छ। विकास खर्च दुब्लाएको सन्दर्भ उल्लेख गरिरहँदा के स्पष्ट हुन जरुरी छ भने विकास बजेटले चाहिने मात्रामा मेहनत पाउन सकेको छैन। मेहनत नगर्दा समय त सकिन्छ नै बजेट पनि खर्च हुन सक्दैन। यस्तो परिस्थितिमा आयोजना वा परियोजना अधुरो वा अलपत्र हुने क्रम बढ्छ। यही अवस्था अहिले विद्यमान छ। मेहनत कसले गर्ने भन्ने प्रश्न उठ्न सक्छ। सोझो उत्तर सरकारका कार्यकारी प्रमुखले नै विकासमा मेहनत गर्ने आदत बसाउनु पर्छ। त्यसबाट सिर्जना हुने माहोललाई तल्लो पदसम्म ओराल्नु पर्छ। राजनीतिक इच्छाशक्तिले नै काम, कारिन्दा र समयलाई जोड्न सक्छ। जनशक्तिलाई मेहनतका साथ लय र तालमा हिँडाउन सक्छ। सरकार सञ्चालनमा संलग्न राजनीतिक नेतृत्वको धेरै समय राजनीतिक भाषण र भेटघाटमै खर्च हुने गरेको देखिन्छ। यो प्रवृत्तिलाई विकासको आँखाबाट हेर्दा गफाडी चरित्रको रूपमा चित्रण गर्नुपर्ने हुन्छ। गफाडीलाई खेलाडीमा रूपान्तरण गर्न सकियो भने विकास लम्किन सक्छ। राजनीति र कर्मचारीबिच देखा पर्ने दोषदर्शितायुक्त व्यवहार पनि दूरदर्शितायुक्त संस्कारमा बदलिन सक्छ। परस्परमा सिनर्जी पैदा गर्दे रहरले काम गर्ने र समयमै नतिजा निकाल्ने स्थिति पैदा हुन्छ। हिजोको शासन प्रकृयामा विकास खर्च दर ८० प्रतिशत कहिल्यै नाघ्न नसकेको समस्यालाई नयाँ शासन प्रणालीमा दोहरिन नदिनेमा सरकार सजग रहनुपर्छ। सबैको सोच विकासमा केन्द्रित गरेर दुब्लाएको विकास खर्चलाई हृष्टपुष्ट बनाउनेमा हुनुपर्छ। विकास खर्च दुब्लाउनुमा प्रकृयागत जटिलताहरू पनि जिम्मेवार छन्। सार्वजनिक खरिद ऐन र नियामावलीको पालना गर्ने कार्य जटिल छ। अन्तरनिकायको सहयोगमा मात्र विकास आयोजना सजिलो गरी कार्यान्वयन हुन सक्नेमा एक निकायको जिम्मेवारीप्रति अर्को निकाय तत्काल सहयोग गर्न तत्पर नहुने संस्कार छ। यो समस्या कर्मचारी तहमा धेरै छ। विकासका विषयहरू अख्तियार वा अदालतमा पुगेर लामो समय यथास्थितिमै गुज्रनु पर्ने अवस्था पनि बराबर पैदा हुने गरेको देखिन्छ। समयमै निकास पाएको खण्डमा विकास खर्चले आकार बढाउन सक्ने अवस्था रहन्छ। भौतिक निर्माण वा वस्तु तथा सेवा आपूर्तिको काम प्रतिस्पर्धाका आधारमा छनोट भएका निजी क्षेत्रका कम्पनीमार्फत गराउनुपर्ने स्थापित प्रकृया छ। यसअनुसार तत्सम्बन्धी जिम्मेवारी पाएका कम्पनीहरूले समयमा कार्य नगर्दा पनि धेरै आयोजना थला परेका छन्। जसले गर्दा विकास खर्च नहुने र समय वर्वाद हुने गरेको छ। समयमै विकास खर्च गर्न दातृनिकायको भूमिका पनि उत्तिकै महत्वपूर्ण छ। वैदेशिक सहायता परिचालन भएका आयोजना वा परियोजना कार्यान्वयन गर्दा दातृनिकायको नो अब्जेक्सन लेटर लिनुपर्ने र खर्च भएको रकम शोधभर्ना गराउन पर्ने हुन्छ। यी प्रकृयामा दातृनिकायले गर्ने विलम्बले पनि विकास खर्च समयमा हुन नसक्ने अवस्था सिर्जना हुन्छ। यस्तो अवस्था व्यहोरेका आयोजना वा परियोजना धेरै हुन्छन्। तर यसरी विलम्ब भएको कुरा खासै उठ्ने गर्दैन। वास्तवमा आयोजनापरियोजना कार्यान्वयनलाई विकासका साझेदार पक्ष जसले पनि जहिले पनि सहयोगी भूमिकाका साथ सघाउनु पर्छ। जनताले रोजेको शासन प्रणालीबाट विकास र समृद्धिले गति लिन्छ। सम्मानित जीवनयापनको अवसर सिर्जना हुन्छ भन्ने विश्वासका साथ नेपाली जनताले विभिन्न कालखण्डमा राजनीतिक क्रान्ति, संघर्ष वा आन्दोलनमा सरिक भएका हुन्। जनताले अमूल्य मत दिएर छानेका प्रतिनिधिबाट बनेको संविधान सभाले बनाएको संविधानले राजनीतिलाई सही दिशा प्रदान गर्दछ। सोही राजनीतिक प्रणालीको माध्यमबाट जनताको आकांक्षा पूरा हुन्छ भन्ने विश्वासका साथ मुलुक उक्त प्रक्रियाबाट गुजे्रको हो। नेपाल संविधानबाट मुलुकमा संघीय लोकतान्त्रिक गणतन्त्र संस्थागत भएको छ। संघात्मक शासन प्रणालीमा मुलुक प्रवेश गरेको छ। फलस्वरूप मुलुकमा संघ, प्रदेश र स्थानीय गरी तीन तहका सरकार क्रियाशील भएका छन्। यति सहज र अनकूल राजनीतिक वातावरणमा पनि विकासका लागि विनियोजन खुम्चँदै जाने र खर्च दुब्लाउँदै जाने हो भने जनताका निमित्त विकास र समृद्धिको पर्खाइ लम्बिने निश्चित छ। यदि यसमा सुधार हुन सकेन भने यसको दोष वर्तमान पुस्ताले व्यहोर्न पर्नेछ। वर्तमान युगले राजनीतिक नेतृत्वको सोच, समय र मेहनत विकास र समृद्धिमै केन्द्रित हुन घच्घचाइरहेको छ। यसो हुन सकेमा विकासकर्मीहरूमा सिनर्जी पैदा हुनेछ। यस सन्दर्भमा के कुरा नबिर्सौं भने हिजोको केन्द्रिकृत शासन प्रणालीमा पहिचान भएका विकाससम्बन्धी धेरै समस्यालाई इतिहासमा थन्क्याउने उद्देश्यबाट हालको संघीय ढाँचामा मुलुक प्रवेश गरेको हो। यही सत्यलाई आत्मसात गर्दै हिजोको शासन प्रकृयामा विकास खर्च दर ८० प्रतिशत कहिल्यै नाघ्न नसकेको समस्यालाई नयाँ शासन प्रणालीमा दोहरिन नदिनेमा सरकार सजग रहन्छ भन्ने अपेक्षा आमरूपमा गरिएको छ। तसर्थ सबैको सोच, समय र मेहनत विकासमा केन्द्रित गरेर दुब्लाएको विकास खर्चलाई हृष्टपुष्ट बनाउने र नेपाली जनताको विकास र समृद्धिको पर्खाइलाई छोट्याउने अवसर यही हो।"
पेरिसमा भेट्ने बाचा,"टोकियो : विश्व खेलकुदको महाकुम्भ ३२औं गृष्मकालिन टोकियो ओलम्पिक आइतबार सम्पन्न भएको छ। जापानको राजधानी टोकियोमा विगत दुई सातादेखि जारी प्रतियोगिता एक विशेष समारोहकाबीच समापन गरिएको हो। टोकियो ओलम्पिकमा दुई सय पाँच राष्ट्रका ११ हजारभन्दा बढी खेलाडीले प्रतिस्पर्धा गरेका थिए। टोकियो ओलम्पिक धेरैका लागि ऐतिहासिक सावित भयो भने केही खेलाडीलाई भने नमिठो पीडा पनि दियो। कोरोना कहरकाबीच सुरु भएको टोकियो ओलम्पिकमा आयरल्यान्ड, बरमुडा, फिजी, पोर्टो रिको, कतार, कोसोभो, फिलिपिन्स, अलास्कालगायतका राष्ट्रले ऐतिहासिक स्वर्ण पदक भित्र्याउन सफल भए भने सिमोन्स बाइल्स, नाओमी ओसाका, अस्लेइघ बार्टी, जाड जोन्सलगायतका लागि टोकियो ओलम्पिक बिर्सन लायक बन्यो। यही ओलम्पिकमा जापानकी १३ वर्षीया मोमिजी निसियाले स्वर्ण पदक जित्दै इतिहास बनाउन सफल भइन्। विभिन्न साँस्कृतिक कार्यक्रम आयोजना गरेको समापन समारोहमा ओलम्पिकको झण्डा फ्रान्सलाई हस्तान्तरण गरिएको थियो। सन् २०२४ को ओलम्पिक फ्रान्सको पेरिसमा आयोजना हुँदैछ। समापन समारोहमा हवाई प्रदर्शनीमार्फत आकाशमा फ्रान्सको राष्ट्रिय झण्डा फहराइएको थियो। जापानले कोरोना महामारीको समयमा पनि स्वास्थ्य सुरक्षाको सबै मापदण्ड अपनाएर विश्व खेलकुद मेलालाई अविश्मरणीय बनाउन कुनै कसर बाँकी राखेन। एक वर्ष पहिले नै तय भएको टोकियो ओलम्पिक कोरोनाकै कारण एक वर्ष पर धकेलिएको थियो। अब अगष्ट २५ बाट टोकियोमै पारा ओलम्पिक आयोजना गरिने छ। कोरोना कहरकैबीचमा ओलम्पिक आयोजना गरेका कारण जापान सरकारले आफ्नै नागरिकहरूबाट चर्को आलोचना बेहोर्नु पर्यो। समापन अघि भएको विरोध प्रदर्शनमा ३० प्रदर्शनकारीलाई प्रहरीले पक्राउ गरेको थियो। कोरोना संक्रमणको त्रास र स्थानीयको विरोधका कारण ओलम्पिकका ३३ खेलहरू बन्द रंगशालामा सञ्चालन गरिएको थियो। खेलाडी र अफिसियललाई ओलम्पिक भिलेजबाट बाहिर जान बन्देज गरिएको थियो। तीन सय ३९ स्वर्ण पदकका लागि भएको प्रतिस्पर्धामा अमेरिकाले ३९ स्वर्ण जित्दै शीर्ष स्थान कब्जा गर्न सफल भयो। पहिलो दिनदेखि नै अग्रता बनाएको चीन भने अन्तिम दिन मात्रै पछाडि परेको हो। ३८ स्वर्ण जित्दै चीन दोस्रो स्थानमा रह्यो। अमेरिकाले ३९ स्वर्ण, ४१ रजत र ३३ कांस्यसहित कुल ११३ पदक जित्न सफल भयो। चीनले ३८ स्वर्ण, ३२ रजत र १८ कांस्य गरी कुल ८८ पदक जित्यो। तेस्रो स्थानमा रहेको आयोजक जापानले २७ स्वर्ण, १४ रजत र १७ कांस्यसहित कुल ५८ पदक घरमै राख्न सफल भयो। यस्तै बेलायत २२ स्वर्ण, २१ रजत र २२ कांस्यसहित ६५ पदक जितेर चौथो स्थानमा रहँदा रसियन ओलम्पिक कमिटी २० स्वर्ण, २८ रजत र २३ कांस्यसहित कुल ७१ पदक जितेर पाँचौं स्थानमा रह्यो। यस पटकको ओलम्पिकमा ६३ राष्ट्रले स्वर्ण पदक जिते भने पदक जित्ने राष्ट्रको संख्या भने ८६ रह्यो। अन्तर्राष्ट्रिय सञ्चार माध्यमका अनुसार टोकियो ओलम्पिकमा सहभागी दुई सय पाँच राष्ट्रमध्ये समापन समारोहको मार्चपासमा ६२ राष्ट्र अनुपस्थित भएका थिए। टोकियो ओलम्पिकमा नेपालबाट चार खेलका पाँच खेलाडीले प्रतिस्पर्धा गरेका थिए। यस पटक पनि नेपालको चुनौती सहभागितामै सीमित भएको थियो।"
