शीर्षक,विवरण
पीएनजीको चौथो विकेट पतन,काठमाडौं : पपुवा न्युगिनी(पीएनजी)लाई चौथो झट्का लागेको छ। पीएनजीका ब्याट्सम्यान लेगा सिएका आउट भएका हुन्। नेपाली बलर सोमपाल कामीले उनको विकेट लिएका हुन्। यसअघि सोमपाल कामीले पहिलो विकेटकारुपमा टोनी उराको विकेट लिएका हुन् भने दोस्रो विकेटकारुपमा असाड बलाको विकेट लिएका हुन्। पीएनजी ताजा अवस्थामा ३३४ ओभर खेल्दै १८८ रनमा रहेको छ। टस जितेर ब्याटिगं रोजेको नेपालले पीएनजीलाई जितका लागि २ सय ७९ रनको लक्ष्य दिएको थियो।
प्रधानमन्त्री देउवा र चिनियाँ विदेशमन्त्री वाङबीच भेटवार्ता,काठमाडौं: प्रधानमन्त्री शेरबहादुर देउवा र चिनियाँ विदेशमन्त्री वाङ यीबीच शिष्टाचार भेट भएको छ। बालुवाटारस्थित प्रधानमन्त्री निवासमा शनिबार साँझ देउवा र वाङबीच भेट भएको हो। उक्त भेटमा चीनले पोखरा अन्तर्राष्ट्रिय विमानस्थल नेपाललाई हस्तान्तरण गरेको थियो। विदेशमन्त्री वाङले परराष्ट्रमन्त्री नारायण खड्कालाई विमानस्थलको साँचो हस्तान्तरण गरेका थिए। त्यसअघि चीन र नेपालबीच विभिन्न बुँदाको सम्झदारी पत्रमा हस्ताक्षर भएको थियो। सिंहदरवारमा आयोजित समारोहमा चिनियाँ प्रतिनिधि र नेपाली प्रतिनिधिबीच द्विपक्षीय वार्तासहित सम्झौता पत्रमा हस्ताक्षर भएको परराष्ट्र मन्त्रालयले जनाएको छ।
"भेटवार्ताका लागि सिंहदरवार पुगे वाङ यी, द्विपक्षीय सम्झौता पत्रमा हस्ताक्षर हुने","काठमाडौं: परराष्ट्र मन्त्री नारायण खड्कासँग भेटवार्ताका लागि चिनियाँ विदेशमन्त्री वाङ यी सिंहदरवार पुगेका छन्। तीन दिने भ्रमणमा शुक्रबार नेपाल आइपुगेका चिनियाँ विदेश मन्त्री वाङसहितको प्रतिनिधि र नेपाल सरकारका प्रतिनिधिबीच भेटवार्ता हुने परराष्ट्र मन्त्रालयले जनाएको छ। भेटवार्तामा नेपाल र चीनबीच द्विपक्षीय सम्झौता पत्रमा हस्ताक्षर हुने छ। नेपाल र चीनबीच महत्वपूर्ण विषयमा सम्झौता हुने परराष्ट्र मन्त्रालयले जनाएको छ। स्रोतका अनुसार चीनले रातमाटेरसुवागढकेरुङ ट्रान्समिशन लाइन, चिनियाँ लगानीमा बन्ने केरुङकाठमाडौं रेलवे परियोजनाको सम्भावयता अध्ययन रहेको छ। त्यस्तै सन् २०१९ मा नेपालमा भ्रमण आएका बेला चिनियाँ राष्ट्रपति सी जिङपिङले ५ सय मिलियन अमेरिकी डलर अनुदान सहयोग गर्ने वाचा गरेका थिए। सो कार्यन्वयनका लागि सम्झौता हुनसक्ने स्रोतको भनाइ छ। निर्माणाधीनको अन्तिम चरणमा रहेको पोखरा विमान अन्तर्राष्ट्रिय विमानस्थलको भर्चुअल हस्तान्तरणसमेत हुनसक्ने बताइएको छ। त्यस्तै चितवनको भरतपुर क्यासन्स अस्पताललाई आर्थिक तथा प्राविधिक सहयोग गर्ने विषयमा र मकवानपुरमा मदन भण्डारी प्राविधिक विश्वविद्यालय निर्माण गर्ने विषयमा सम्झौता हुनसक्ने स्रोतको भनाइ छ। त्यस्तै हुम्लामा चिनियाँ लगानीमा ड्राइपोर्ट बनाउने, नेपालबाट घाँस निर्यात गर्ने विषयमा र प्राविधिक र आर्थिक सहयोगमा नेपाल र चीनबीच हस्ताक्षर हुनसक्ने बताइएको छ।"
परराष्ट्रमन्त्री खड्का र चिनियाँ विदेशमन्त्री वाङबीच भेटवार्ता,काठमाडौं: परराष्ट्रमन्त्री नारायण खड्का र चिनियाँ विदेशमन्त्री वाङ यीबीच सिंहदरवारमा भेटवार्ता भएको छ। तीन दिने भ्रमणका लागि नेपाल आएका वाङले चिनियाँ प्रतिनिधिसहित मन्त्री खड्कासँग भेटवार्ता गरेका हुन्। नेपाल र चिनियाँ प्रतिनिधिबीच नेपाल र चीनबीचका विभिन्न परियोजनाबारे छलफल भएको बताइएको छ। केहीबेरमा नेपाल र चीनबीच विभिन्न विषयमा सम्झौता पत्रमा हस्ताक्षर समेत हुने परराष्ट्र मन्त्रालयले जनाएको छ।
'निर्वाचन आचारसंहिता कर्मकाण्डीमात्रै भयो',"वीरगन्ज: निर्वाचन आयोगले लागू गर्ने निर्वाचन आचार संहिताको कार्यान्वयन पक्ष फितलो हुँदा कर्मकाण्डी मात्रै हुने गरेको सरोकारवालाहरुले बताएका छन्। शनिबार वीरगन्जमा आयोजित निर्वाचन आचारसंहिताको प्रभावकारी कार्यान्वयन र सरोकारवालाहरुको भूमिका विषयक अन्तक्रिया कार्यक्रममा सहभागीहरुले यस्तो बताएका हुन्। उनीहरुले निर्वाचन आयोगले सार्वजनिक गरेको निर्वाचन अचार संहिता व्यवहारिक पनि नभएको गुनासो गरेका छन्। यसका साथै सरोकारवालाहरुले अहिलेको निर्वाचन प्रणालीमा हाबी भएका विकृतिहरु नरोकिए कुनै पनि निर्वाचन सर्वसाधरणको पहुँचभन्दा बाहिर पुग्ने पनि बताए। आचार संहिता उल्लंघन गर्ने दल वा उम्मेदवारलाइ कारबाही गरेको दृष्टान्त नभएका कारणले पनि आचार संहिताको प्रभावकारी पालना हुन नसकेको उनीहरुले बताए। कार्यक्रममा सहभागी संविधानसभा सदस्य अजय द्विवेदीले हरेक चुनावमा निर्वाचन आचार संहिता कागजममा मात्रै सीमित हुने गरेको बताए। यदि निर्वाचन प्रणालीमा देखिएका विकृतिहरु रोकिएन भने अबको १० वर्षमा हुने चुनावमा ९० प्रतिशत उम्मेदवार गैरराजनीतिक, बाहुबली र माफियाहरु नै हुन्छन्,' उनले भने। नेपाली कांग्रेस पर्साका उपसभापति अशोक कुमार गुप्ताले आचार संहितामा तोकिएको खर्च निर्धारण सीमा एकदमै अव्यवहारिक रहेको बताए। 'महानगरपालिकाको मेयरका उम्मेदवारले अधिकतम साढे ७ लाख रुपैँयामात्र खर्च पाउने भनेर लेखिएको छ। यति रकमले त डमी उम्मेदवारको लागि सामान्य चिया खर्च पनि पुग्दैन,' उनले भेन। लोकतान्त्रिक समाजवादी पार्टीका वीरगन्ज अध्यक्ष ओम प्रकाश सर्राफले चुनाव खर्चिलो र भड्किलो हुँदै गएका कारण निष्ठाको राजनीति गर्ने नेताहरुले चुनाव जित्ने अवस्था नभएको गुनासो गरे। निर्वाचन आयोगले पनि आचार संहिता उल्लंघन गर्ने दल वा नेतालाई कारबाहीको दायरामा ल्याउन नसकेको भन्दै उनले आचार संहितको प्रभावकारी कार्यान्वयनका लागि कारबाहीको दायरालाई बढाउन सुझाव दिए। बाराका प्रमुख जिल्ला अधिकारी कृष्ण बहादुर कट्वालले राजनीतिक दल र उम्मेदवारले इमान्दारिताका साथ निर्वाचन आचार संहिता पालना गरेको खण्डमा धेरै हद सम्म समस्या नआउने बताए। पूर्व सञ्चारमन्त्री माधव पौडेलले पनि निर्वाचन सर्वसाधरण नागरिकको पहुँच बाहिर गइरहेको बताए। पछिल्लो समयका चुनाव निष्ठा र सिद्धान्त भन्दा पनि मनि र मसलले प्रभावित भएको देखियोर। यदि यसलाई रोक्न सकिएन भने अबको दिनमा कुनै पनि सर्वसाधरणले चुनाव लडेर जित्ने अवस्था देखिँदैन,' उनले भने। आचार संहिता पालनामा दल र उम्मेदवारहरु इमान्दार नेखिएका कारणले नै निर्वाचनमा अनेक विकृतिहरु हाबी हुँदै गएको उनले बताए।"
पीएनजीलाई तेस्रो झट्का,काठमाडौं : पपुवा न्युगिनी(पीएनजी)लाई तेस्रो झट्का लागेको छ। पीएनजीका ब्याट्सम्यान चार्लिज अमिनी आउट भएका हुन्। नेपाली बलर सन्दिप लामिछानेले उनको विकेट लिएका हुन्। यसअघि सोमपाल कामीले पहिलो विकेटकारुपमा टोनी उराको विकेट लिएका हुन् भने दोस्रो विकेटकारुपमा असाड बलाको विकेट लिएका हुन्। पीएनजी ताजा अवस्थामा १२१ ओभर खेल्दै ७८ रनमा रहेको छ। टस जितेर ब्याटिगं रोजेको नेपालले पीएनजीलाई जितका लागि २ सय ७९ रनको लक्ष्य दिएको थियो।
काम नसकिँदै पोखरा अन्तर्राष्ट्रिय विमानस्थल नेपाललाई हस्तान्तरण,"काठमाडौं: चीन सरकारको ऋण सहयोगमा निर्मित पोखरा अन्तर्राष्ट्रिय विमानस्थल नेपाल सरकारलाई हस्तान्तरण गरिएको छ। प्रधानमन्त्री निवास बालुवाटारमा आयोजित समारोहमा प्रधानमन्त्री शेरबहादुर देउवाको सहभागितामा तीन दिने भ्रमणमा रहेका चिनियाँ विदेशमन्त्री वाङ यीले विमानस्थलको साँचो हस्तान्तरण गरेका थिए। उनले परराष्ट्रमन्त्री नारायण खड्कालाई साँचो हस्तान्तरण गरे। काम नसकिँदै पोखरा अन्तर्राष्ट्रिय विमानस्थल हस्तान्तरण गरेको भन्दै चिनियाँ प्रतिनिधिहरु असन्तुष्ट रहेको बताइएको छ। यता पर्यटन मन्त्रालयका अधिकारीहरुले पनि असन्तुष्टि पोखेको स्रोतले जानकारी दियो। 'पूर्ण तयारी नहुँदै विमानस्थल हस्तान्तरण गर्न किन हतार गरियो, बुझ्न सकिएन,' मन्त्रालय स्रोतले अन्नपूर्णसँग भने। पोखरा अन्तर्राष्ट्रिय विमानस्थलका आयोजना प्रमुख विनेश मुनकर्मीले विमानस्थलको ९३ प्रतिशत काम सकिएको बताए। उनका अनुसार विमानस्थल निर्माणको बाँकी रहेको सात प्रतिशत काममा डेकोरेशन, फिनिसिङ लगायतका काम रहेको छ। पोखरा अन्तर्राष्ट्रिय विमानस्थलमा टर्मिनल भवन हुँदै सोझै जहाजभित्र जाने विमान पुल (प्यासेन्जर बोडिङ ब्रिज) एउटा जडान भइसकेको छ भने अर्को जडान गर्न बाँकी रहेको पोखरा अन्तर्राष्ट्रिय विमानस्थलले जनाएको छ। यसअघि गृहमन्त्री बालकृष्ण खाँणले पोखरा अन्तर्राष्ट्रिय विमानस्थलको लागतमा प्रश्न उठाएका थिए। उनले भैरहवा अन्तर्राष्ट्रिय विमानस्थलभन्दा सानो रहेको पोखराको विमानस्थलमा कसरी धेरै लागत लाग्यो भन्दै प्रश्न उठाएका थिए। नेपाल सरकार र एसियाली विकास बैंकको लगानीमा भैरहवा विमानस्थलको मूल्य तीन हजार मिटर धावन मार्गको मुआब्जाबाहेक लागत ७ अर्ब हुँदा पोखरा विमानस्थलको धावनमार्ग २५ सय मिटर बनाउन २१ अर्ब लागेको भन्दै उनले प्रश्न उठाएका थिए। गएको जुलाई १० मै निर्माणको काम सकेर हस्तान्तरण गर्ने तयारी भए पनि कोरोना सङ्क्रमणका कारण स्थगित भएको थियव। उक्त विमानस्थलमा आगामी वैशाखदेखि परीक्षण उडान गर्ने लक्ष्य राखिएको छ।"
चिनियाँ विदेशमन्त्री वाङ बालुवाटारमा,काठमाडौं: तीन दिने नेपालमा भ्रमणमा रहेका चिनियाँ विदेशमन्त्री वाङ यी प्रधानमन्त्री निवास बालुवाटार पुगेका छन्। सिंहदरवारमा आयोजित द्विपक्षीय सम्झौता पत्रमा हस्ताक्षर भएलगत्तै उनी बालुवाटार पुगेका हुन्। बालुवटारमा प्रधानमन्त्री शेरबहादुर देउवासँग शिष्टाचार भेटघाट हुने परराष्ट्र मन्त्रालयले जनाएको छ। त्यस्तै चिनियाँ लगानीमा बनेको पोखरा अन्तर्राष्ट्रिय विमानस्थलको हस्तान्तरण कार्यक्रम रहेको छ। भर्चुअल माध्यमबाट विमानस्थल हस्तान्तरण हुने कार्यक्रम रहेको बालुवाटार स्रोतले जानकारी दिएको छ।
"नेपालका हात्ती भारतमा तस्करी, एउटैको तीन करोडसम्म मूल्य","वीरगन्ज : नेपालका हात्ती भारतमा तस्करी हुने गरेको पाइएको छ। तस्करहरुले नेपालका घरपालुवा हात्ती तस्करी गरेर भारतका विभिन्न राज्यमा पुर्याएर बिक्री गर्दै आएको खुलेको हो। नेपालबाट तस्करी गरेर भारत लैजादै गरेका दुई वटा घरपालुवा हात्ती, भारतसँग सीमा जोडिएको पर्साको गाउँबाट शनिवार प्रहरीले बरामद गरेको छ। पर्साको पकाहा मैनपुर गाउँपालिका ५ पोखरीया टोलबाट प्रहरीले भारतमा तस्करी गर्न राखिएको अवस्थामा दुई वटा हात्तीसहित तीन जनालाई पक्राउ गरेको हो। हात्तीसँगै पक्राउ पर्नेहरुमा माउतेद्वय चितवनको भरतपुर महानगरपालिका १८ जितपुर घर भएका ६० वर्षीय बुद्धिराम महतो, त्यही ठाउँका ४० वर्षीय राजु कुमाल रहेका छन्। हात्ती तस्करीको कारोबार गर्ने पर्साको पकहामैनपुर गाउँपालिका वडा नम्बर ५ सबैठवाका ३५ वर्षीय सफरोज आलमलाइ पनि पक्राउ गरिएको पर्साका प्रहरी नायव उपरीक्षक ओमप्रकाश खनालले जानकारी दिए। डीएसपी खनालकाअनुसार, चितवनको सौराहा क्षेत्रबाट घरपालुवा हात्तीहरू, तस्करहरुले भारतको पन्जाब र यूपी प्रदेशमा लगेर बिक्री वितरण गर्दै आएको सूचना प्रहरीलाई एक वर्ष पहिले नै प्राप्त भएको थियो। उक्त सूचनाका आधारमा प्रहरीले पर्साको सीमावर्ती क्षेत्रमा निगरानी पनि गर्दै आइरहेको थियो। त्यही क्रममा इलाका प्रहरी कार्यालय पोखरियाबाट खटीएको प्रहरी टोली, शनिवार दिउसो पकहामैनपुर गाउँपालिका ५ पोखरीया टोलमा पुगेको थियो। त्यहाँ पुग्दा, तस्करहरुले दुई वटा हात्ती सीमापार लैजादै गरेको अवस्थामा पक्राउ गरिएको डीएसपी खनालले बताए। खनालकाअनुसार, तस्करहरुले नेपालबाट भारतमा लगेर एउटा हात्ती उमेरअनुसार एक देखि तीन करोड रुपैयाँसम्ममा बिक्री गर्दै आएका थिए। शनिवार नियन्त्रणमा लिइएको दुवै हात्तीसहित तस्कर र माउतेहरुलाई आवश्यक कारवाहीको लागि पर्सा राष्ट्रिय निकुञ्जको कार्यालयमा बुझाइएको छ।"
पाँच करोड लगानी गर्ने मेयरले १५ करोड कमाउने मानसिकता राख्छ : लीलामणि पोखरेल,"नेपालमा आसन्न स्थानीय तह निर्वाचनको तीब्र तयारी भइरहेको छ। राजनीतिक दलहरु पनि निर्वाचन केन्द्रीत अभियानको थालनी गरिसकेका छन्। आगामी वैशाख ३० गते देशभरि एकसाथ स्थानी तहको निर्वाचन हुँदैछ। पाँच वर्षे कार्यकालमा स्थानीय सरकारको उपलब्धि कस्तो रह्यो? केकस्ता उपलब्धिहरु स्थानीय सरकारले हासिल गर्यो? यसै सन्दर्भमा माओवादीको स्थायी कमिटी सदस्य लीलामणि पोखरेलसँग अन्नपूर्णाकर्मी धनवीर महतोले कुराकानी गरेका छन्। कुराकानीको सम्पादित अंश यस्तो छ: संघीयतापछि स्थानीय सरकारले आफ्नो पाँच वर्षे कार्यकाल पूरा गर्दैछ। यसबीच केके उपलब्धि भएको पाउनुभएको छ? नेकपा माओवादीकै कारण देशमा संघीयता स्थापना भयो। फलस्वरुप तीन तहका सरकार स्थापना भयो। स्थानीय सरकारको उपलब्धि भन्नुपर्दा जनताको प्रत्यक्ष सम्बन्ध राख्ने सरकारको रुपमा स्थापित भएको छ। तत्कालीन समयमा उठाएको एजेन्डामध्ये अधिकांश मुद्दाहरुको सम्बोधन गर्न सफल भएका छौं। फलस्वरुप गणतन्त्र, संघीयता, उन्मुख समाजवाद, न्यायप्रणालीका मुद्दाहरु स्थापित गर्न सफल भयो। संविधान निर्माण गर्ने क्रममा ५६ वटा मुद्दामा हामीले विमति जनाएका थियौं। जनताको प्रत्यक्ष निर्वाचित राष्ट्पति, पूर्ण समावेशितालगायतका मुद्दाहरुमा हाम्रा विमति अहिले पनि यथावतै छ। तीन तहका सरकारलाई अधिकार दिएर कार्यान्वयनमा ल्याएका हौं। पहिले स्थानीय विकास मन्त्रालयले मात्र चलाउने बजेट अहिलेको स्थानीय सरकारले आफ्नो अनुकूलको बजेट विनियोजन गर्न सफल भएका छन्। आफ्ना लागि उपयुक्त हुने किसिमको विकास योजनाका कार्यसम्पादन गर्न पाएका छन्। अहिले पनि केही संघीयताविरोधी तत्वहरु सक्रिय छन्। अहिले जिल्लास्तरीय कार्यालयहरु समन्वयनको रुपमै सीमित छन्। स्थानीय तहले आफ्ना अधिकारलाई सदुपयोग गर्दै सचेत भई कार्यसम्पादन गर्नुपर्ने आवश्यकता छ। संघीयताले विभेद्मा परेका जनताहरुलाई न्याय दिलाउन सफल भएका छन्। सदुपयोग र दुरुपयोगको कुरा गर्नुपर्दा केन्द्र सरकारले पठाएको रकमलाई जनताको हकअधिकारमा रही कार्यसम्पादन नगर्दा कतिपय स्थानीय तहहरु भ्रष्टाचारको अखाडा बन्दै गएको छ। सदुपयोग गर्दा पुरुस्कार पाएका छन् भने दुरुपयोग गर्दा विवादित बन्दै गएका छन्। केन्द्र सरकारका निर्देशनहरु स्थानीय सरकारले मान्छन्? स्थानीय तह एउटा स्वायतसहितको जनमुखी सरकार हो। यसको सञ्चालनको लागि आआफ्नै नीति नियम रहेका छन्। यसले आफैँले आफ्नो अनुकूल कानुनको परिधिमा रही नीति, नियम र नियामावली निर्माण गरिन सकिन्छ। प्रदेश र संघीय सरकारसँग नबाझिने किसिमको निति, नियम, कानुनहरु बनाउनुपर्ने हुन्छ। आफनो अनुकुल नीति, नियम, कानुन बनाएर काम गर्नुपर्ने स्वयात्तः अधिकार पाएका छन्। अन्तर्राष्ट्रिय मुद्राको सबालमा, राष्टघाति निर्णयहरु गर्न पाउँदैनन्। जसले गर्दा संघ सरकारले दिइने नीति नियमहरु पालना गर्नुपर्ने आवश्यक देखिन्छ। नीति नियमहरु वर्तमान समयमा पालना गर्दै आएको देखिन्छ। कतिपय स्थानीय तहका जनप्रतिनिधीहरुले केन्द्र सरकारका कारण काम गर्न नसकेको आरोप लगाउँदै आएका छन् नि? मेरो विचारमा त्यस्तो केही पनि छैन। मैले पहिले नै भनिसके स्थानीय सरकार एउटा स्वायत्तः सरकार हो। यसको सञ्चालनसम्बन्धी आफ्नै नीति नियमहरु छन्। तर, वर्तमान परिवेशमा जनप्रतिनिधिको मानसिकतामा भर पर्ने कुरा हो। उनीहरुको अझ पनि मानसिकता परिवर्तन हुन सकेको छैन। जसले गर्दा उनीहरु यस्ता आरोप संघ सरकारमाथि थुपारेर आफू बच्न खोजिरहेका छन्। हुन सक्छ संघीय सरकारका मन्त्रालयमा कार्यरत कर्मचारीहरुको कारण सोचेअनुसारको फाइलको कार्यान्वयन हुन सकेको छैन। कर्मचारीहरुले अटेर गर्दै आएका होलान्, यसमा दुईमत छैन। आसन्न स्थानीय तहको निर्वाचनमा तपाइँको पार्टी कसरी अगाडि बढ्छ? माओवादीको नीति प्रत्यक्ष जनतासँग सम्बन्ध गाँस्ने योजनामुखी, उत्पादनमुखी हुनुपर्छ। आफ्नो प्रकृतिकलाई आधार मानेर विकास गर्नसक्ने किसिमको बनाउनुपर्छ। मुलुकको शासकीय परिवर्तन भए पनि मानसिकरुपमा हामी अझ परिवर्तन हुन सकेका छैनौं। एउटा मेयर पदका उम्मेदवारले ५ करोड लगानी लगाएर निर्वाचित हुन्छ। फलस्वरुप ऊ पदमा गएपछि १५ करोड आम्दानी गर्ने मानसिकता बनाएका हुन्छन्। हामीलाई जनतालाई सेवा गरिने किसिमको नेतृत्वको आवश्यकता छ। यसप्रति रुपान्तरित हुनुपर्ने आवश्यक छ। एमसीसी सम्झौतामा माओवादी किन पछि हट्यो? हाम्रो पार्टीले एमसीसीलाई यथावस्थामा स्वीकार नगर्ने पक्षमा सुरुदेखि नै थियो। जसका लागि पार्टीले अनेकौंपटक विचार विमर्शको क्रममा विरोध जनाएको थियो। पछिल्लो समयमा आएर पार्टी लचिलो भएकै हो। यसको पछाडि केही प्राविधिक कुराहरु छन्। अहिले सो मुद्दालाई हामीले स्थगित गरेका छौं। वर्तमान परिवेशमा देश चुनावमय हुन गएको समयमा पार्टीले एमसीसीलाई सदनमा व्यख्यात्मकरुपमा प्रस्तुत गर्नका लागि स्वीकृत प्रदान गर्यौं। अहिले त्यसलाई हामीले सहजै स्वीकारका भने छैनौं। चुनावपछि यसको विषयमा हामीले पहलकदमी गर्ने छौं।"
नेपाल र चीनबीच द्विपक्षीय वार्ता सुरु,काठमाडौं: नेपाल र चीनबीच द्विपक्षीय वार्ता सुरु भएको छ। सिंहदरवारमा चिनियाँ विदेशमन्त्री वाङ यीसहितको प्रतिनिधि र परराष्ट्रमन्त्री नारायण खड्कासहितको नेपाली प्रतिनिधिबीच द्विपक्षीय वार्ता सुरु भएको हो। द्विपक्षीय वार्तापछि विभिन्न परियोजनाहरुको सम्झौता पत्रमा हस्ताक्षर हुने परराष्ट्र मन्त्रालयले जनाएको छ।
माओवादीले ल्याएको उपलब्धि खोस्न खोजिए 'कलरफुल रिभुलेशन' गर्ने प्रचण्डको चेतावनी,"बारपाक (गोरखा) : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले माओवादीका कारण आएको उपलब्धि खोस्ने प्रयास भएको बताएका छन्। गोरखाको बारपाक सुलिकोट गाउँपालिकाको प्रशासकीय भवनको उद्घाटन गर्दै उनले माओवादीकै कारण आएको उपलब्धि खोस्ने प्रयास गरिए 'कलरफुल रिभुलेशन' गर्ने चेतावानी दिए। उनले सबै जातजाति, धर्म, सँस्कृति, भाषाभाषीहरुलाई अधिकार दिने उपलब्धि खोसिने प्रयास गरिए माओवादी अर्को आन्दोलन लड्न तयार रहेको बताए। त्यो आन्दोलन हतियारसहितको नभइ कलरफुल रिभुलेसन हुने उनले बताए। 'सबै उत्पीडित समुदायलाई अधिकार दिलाउने माओवादी हो। यसलाई खोस्न खोजियो भने माओवादी अर्को लडाइँ लड्न तयार छ। हामीले अहिले हतियार उठाउने कुरा गरेका छैनौं। आजकल लडाइँको नयाँ तरिका छ, कलरफुल रिभुलेशन माने रंगीन क्रान्ति,' उनले भने। उनले जनयुद्धको थालनी र पहिलो तालिम गोरखाबाटै सुरु भएकाले जनआन्दोलनको श्रय गोरखालाई जाने बताए। यसअघि २०६४ को चुनावमा गोरखाले रेकर्ड बनाएको स्मरण गर्दै अध्यक्ष प्रचण्डले फेरि त्यो रेकर्ड दोहोर्याउन गोरखाबासीलाई आग्रह गरेका थिए।"
पीएनजीसँग नेपालको दोस्रो हार,काठमाडौं : पपुवा न्युगिनी(पीएनजी)सँग एक दिवसीय खेलमा नेपाल दोस्रो पटक पनि पराजित भएको छ। टस जितेर ब्याटिगं रोजेको नेपालले पीएनजीलाई जितका लागि २ सय ७९ रनको लक्ष्य दिएको थियो। सो लक्ष्य पन्छयाउने क्रममा पीएनजी ४८४ ओभर खेल्दै ७ विकेटको क्षतिमा लक्ष्य भेटाएको हो। पीएनजीका लागि लेगा सिएकाले सर्वाधिक ९० रनको पालि खेले। त्यस्तै सेसे बउले ३८ रनको पालि खेलका थिए। नेपालका लागि ब्याट्सम्यान दिपेन्द्रसिंह ऐरीले १४० बल खेल्दै १०५ रन जोडे पनि टोलीलाई हारबाट बचाउन सकेनन्। त्यस्तै देव खनालले ८६ बल खेल्दै ७२ रन जोडेका थिए। रोहित पौडेलले ३६ बल खेल्दै ३५ रन जोडेका थिए। यस्तै कप्तान सन्दिप लामिछानेले ९ बल खेल्दै २४ रन जोडे। पीएनजीले शुक्रबार पनि नेपाललाई ६ रनले पराजित गरेको थियो।
चीनसँग भएको सम्झौता पत्रमा के छ?,"काठमाडौं : नेपाल र चीनबीच ९ बुँदे सम्झौता पत्रमा हस्ताक्षर भएको छ। सिंहदरवारमा आयोजित समारोहमा चिनियाँ विदेशमन्त्री वाङ यीसहितको प्रतिनिधि र परराष्ट्रमन्त्री नारायण खड्कासहितको नेपाली प्रतिनिधिको सभागितामा द्विपक्षीय सम्झौता पत्रमा हस्ताक्षर भएको हो। परराष्ट्र मन्त्रालयका अनुसार नेपाल र चीनबीच आर्थिक तथा प्राविधिक सहयोगसम्बन्धी समझदारी, नेपालचीन अन्तरदेशीय रेलवे परियोजनाको सम्भाव्यता अध्ययन, नेपालचीन पावर ग्रिड इन्टर कनेक्सन सम्भाव्यता अध्ययन गर्ने समति भएको हो। त्यस्तै नेपालबाट घाँस निर्यात गर्ने समझदारी, चीनमा, तेस्रो चरणअन्तर्गत अरनीको राजमार्ग स्तरोन्नति, रेलवे क्षेत्रमा सहयोग, कोरोनाविरुद्धको खोप सम्झौता सम्बन्धमा सहमति भएको हो। त्यस्तै चितवनस्थित बिपी कोइराला क्यान्सर अस्पतालमा सेवा गर्न चिनियाँ चिकित्सक टोली पठाउनेसम्बन्धी समझदारीमा हस्ताक्षर भएको परराष्ट्र मन्त्रालयले जनाएको छ। त्यसअघि परराष्ट्रमन्त्री खड्का र वाङबीच 'वान टु वान' वार्ता भएको थियो। भेटवार्तामा दुई देशको हित सम्बन्धमा कुराकानी भएको बताइएको छ। सिंहदरवारमा आयोजित द्विपक्षीय वार्तापछि विदेशमन्त्री वाङ प्रधानमन्त्री निवास बालुवाटार पुगेका थिए। त्यहाँ उनले प्रधानमन्त्री शेरबहादुर देउवासँग शिष्टाचार भेट गरेका थिए। शिष्टाचार भेटवार्तापछि कास्कीको पोखरामा निर्माणधीन पोखरा अन्तर्राष्ट्रिय विमानस्थल नेपाललाई हस्तान्तरण गरिएको थियो। काम नसकिँदै पोखरा अन्तर्राष्ट्रिय विमानस्थल नेपाललाई हस्तान्तरण भर्चुअल समारोशबीच चिनियाँ ऋण लगानीमा बनेको विमानस्थलको साँचो विदेशमन्त्री वाङले परराष्ट्रमन्त्री खड्कालाई प्रदान गरेका थिए। ९३ प्रतिशत काममात्र सकेको विमानस्थल हस्तान्तरण गरेको भन्दै चिनियाँ प्रतिनिधिहरुले असन्तुष्टि जनाएका छन्। यता पर्यटन मन्त्रालयका अधिकारीहरुले पनि असन्तुष्टि पोखेको बताइएको छ। विदेशमन्त्री वाङ जम्बो टोलीसहित शुक्रबार अपरान्ह तीन दिने नेपालका भ्रमणका लागि काठमाडौं आएका थिए। उनी शनिबार बिहान शिवपुरीमा हाइकिङ गएका थिए। विदेशमन्त्री वाङले आइतबार राष्ट्रपति विद्या देवी भण्डारीसँग शिष्टाचार भेटवार्ता गर्ने कार्यक्रम रहेको परराष्ट्र मन्त्रालयले जनाएको छ। त्यसपछि नक्सालस्थित मेरियट होटेलमा नेकपा एमाले अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' भेटवार्ता गर्ने कार्यक्रम छ। उनी आइतबार स्वदेश फर्किनेछन्। अमेरिकी सहायता परियोजना एमसीसी अनुमोदन भएपछि चीनका राष्ट्रपति सी जिङपिङले दूत बनाएर विदेशमन्त्री वाङलाई नेपाल पठाएका हुन्। उनको नेपाल भ्रमणलाई 'महत्वपूर्ण' मानिएको कूटनीतिज्ञहरुले बताएका छन्।"
नेपालको चीन नीतिबारे परराष्ट्रमन्त्री खड्काले दिए यस्तो जवाफ,"काठमाडौं: परराष्ट्रमन्त्री नारायण खड्काले नेपाल सरकार एक चीन नीतिप्रति प्रतिबद्ध रहेको बताएका छन्। तीन दिने भ्रमणका लागि नेपाल आएका चिनियाँ विदेशमन्त्री वाङ यीसँग सिंहदरवारमा भएको द्विपक्षीय वार्तामा मन्त्री खड्काले चीनविरोधी गतिविधि हुन नदिने प्रतिद्धता जनाए। 'परराष्ट्रमन्त्री खड्काले एक चीन नीतिप्रति नेपाल प्रतिबद्ध रहेको र नेपाली भूमिमा चीनविरुद्ध कुनै पनि गतिविधि हुन नदिने प्रतिबद्धता दोहोर्याए। दुवै पक्षले एकअर्काको सार्वभौमसत्ता, क्षेत्रीय अखण्डता र राष्ट्रिय स्वाधीनताका लागि आफ्नो समर्थन पुन: पुष्टि गरेका छन्,' परराष्ट्र मन्त्रालयले विज्ञप्ति जारी गर्दै भनेको छ। द्विपक्षीय वार्तामा नेपालचीन सम्बन्ध र सहयोगका सबै महत्वपूर्ण पक्षमा छलफल भएको थियो। 'उनीहरुले आपसी विश्वास र विश्वासलाई मजबुत बनाउन र नेपालचीन सम्बन्धलाई थप सुमधुर बनाउन उच्चस्तरीय भ्रमणको आदानप्रदानको महत्वमा जोड दिए,' विज्ञप्तिमा भनिएको छ। मन्त्री खड्काले नेपालको विकास प्रयासमा निरन्तर सहयोग गरेकोमा चीन सरकारको प्रशंसा गरेका थिए। उनले अरनिको राजमार्ग दीर्घकालीन मर्मतसम्भार परियोजना र पोखरा अन्तर्राष्ट्रिय क्षेत्रीय विमानस्थलजस्ता विकास आयोजनाहरू सम्पन्न गरेकोमा चिनियाँ पक्षलाई धन्यवाद दिएका थिए। 'दुवै देशका परराष्ट्रमन्त्रीले उच्चस्तरीय भ्रमणका क्रममा दुई देशबीच भएका समझदारी र समझदारीलाई कार्यान्वयन गर्नका साथै जारी आयोजनाको कार्यान्वयनलाई तीव्रता दिन दुवै पक्षबाट मिलेर प्रयास गर्नुपर्नेमा जोड दिए,' विज्ञप्तिमा भनिएको छ। विदेशमन्त्री वाङले सन् २०१९ को अक्टोबरमा राष्ट्रपति सी जिङपिङको नेपाल भ्रमणका क्रममा चीनले नेपाललाई गरेको विकास सहायता उपलब्ध गराउने आश्वासन दिएका थिए। कोभिड१९ महामारीले निम्त्याएको चुनौतिलाई पार गर्न र कोभिड१९ को प्रतिकार्य र पुनःप्राप्तिमा ध्यान केन्द्रीत गर्न साझेदारीलाई निरन्तरता दिनुपर्नेमा दुवै मन्त्रीले जोड दिएको विज्ञप्तिमा उल्लेख छ। वाङले नेपाललाई आवश्यक पर्ने कोभिड१९ को खोप र अन्य स्वास्थ्य सामग्री चीनले उपलब्ध गराउने आश्वासन दिएका थिए। वार्ताका क्रममा दुवै पक्षले व्यापार, लगानी र पर्यटनका विषयमा पनि केन्द्रित रहे। उनीहरुले नेपाल र चीनबीचको दुईतर्फी सामान ओसारपसारका लागि तातोपानीझाङ्मु र रसुवागढीकेरुङ सीमा बन्दरगाहलाई पूर्णरुपमा सञ्चालन गर्नुपर्नेमा जोड दिएको विज्ञप्तिमा उल्लेख छ। त्यसका लागि दुवै मन्त्रीले सम्बन्धित निकायलाई मिलेर काम गर्न निर्देशन दिएका परराष्ट्र मन्त्रालयले जनाएको छ। दुई देशबीचको पर्यटन प्रवर्द्धन र जनताबीचको सम्पर्कलाई प्रवर्द्धन गर्ने उद्देश्यले कोभिड१९ को महामारीका कारण अवरुद्ध भएको यात्रुबाहक हवाई सेवा चाँडै नै सुचारु गर्न दुवै पक्ष सहमत भएको विज्ञप्तिमा उल्लेख छ। त्यस्तै सीमा सन्धिको मर्मअनुसार नेपालचीन सीमालाई निरन्तर शान्तिपूर्ण र शान्त राख्ने महत्त्वलाई जोड दिँदै आपसी परामर्शबाट नेपालचीन सीमाको संयुक्त निरीक्षण गर्न दुवै पक्ष तयार भएका थिए। मन्त्री खड्काले चीनमा रहेका नेपाली विद्यार्थीलाई अध्ययनका लागि चीन फर्कन सहजीकरण गर्न आग्रह गरेका थिए। त्यसमा चीन सरकारको पूर्ण सहयोग रहने र चाँडोभन्दा चाँडो प्रक्रिया सुरु गर्न वाङले जवाफ दिएको विज्ञप्तिमा उल्लेख छ। दुवै मन्त्रीबीच विभिन्न क्षेत्रीय तथा बहुपक्षीय मञ्चमा पारस्परिक हितका विषयमा सहकार्यलाई निरन्तरता दिने विषयमा पनि छलफल भएको थियो। नेपाल र चीनबीच भएको सम्झौता  आर्थिक र प्राविधिक सहयोग सम्झौता  चीननेपाल क्रसबोर्डर रेलवे परियोजनाको चीन सहायता सम्भाव्यता अध्ययनको लागि प्राविधिक सहायता योजना  नेपालचीन पावर ग्रिड इन्टरकनेक्सनको सम्भाव्यता अध्ययनसम्बन्धी सहयोग सम्झौता  नेपालबाट चीनमा हेलाजको निर्यातका लागि सुरक्षा र स्वास्थ्य अवस्थासम्बन्धी प्रोटोकल  ९८ प्रतिशत भन्सार सीमामा रहेका नेपाली मूलका सामानलाई चीनले उपलब्ध गराइने भन्सारमुक्त उपचारसम्बन्धी पत्र आदानप्रदान  अरनिको राजमार्ग मर्मतसम्भार परियोजनाको हस्तान्तरण प्रमाणपत्र  नेपाल र चीनबीच रेल क्षेत्रमा सहयोग अभिवृद्धि गर्ने सातौं बैठकको मिनेट  बीपीमा नेपालमा काम गर्न चिनियाँ मेडिकल टोली पठाउने प्रोटोकल कोइराला मेमोरियल क्यान्सर अस्पताल  नेपालमा ४० लाख भेरो सेल भ्याक्सिनमध्ये चीन सहायता कोभिड१९ भ्याक्सिन (पाँचौं र छैटौं ब्याच) को वितरण र स्वीकृति प्रमाणपत्र  आर्थिक तथा प्राविधिक सहयोगसम्बन्धी सम्झौताअनुसार चीनले नेपाललाई सन् २०२० का लागि ६० करोड (आरएमबी) अनुदान उपलब्ध गराउने सहमति गरेको छ।"
चुनावी गठबन्धनको विषयमा देउवा र कोइरालाबीच जुहारी,"काठमाडौं: नेपाली कांग्रेसका सभापति एवं प्रधानमन्त्री शेरबहादुर देउवा र नेता शेखर कोइरालाबीच जुहारी चलेको छ। काठमाडौंमा आयोजित कार्यक्रममा स्थानीय निर्वाचनमा गठबन्धन गर्ने विषयमा दुईबीच जुहारी चलेको हो। 'विगतमा हामी हारेको हो कि होइन। शेखरजी हार्नुभएको हो। धेरै साथी हारेका हुन नि। जिताउभन्दा किन ठूलो कुरा गरेको? सत्य त यही हो नि। सबै साथी जित्दैनन्। पार्टी सभापतिले जितिहाल्यो भन्ने परेको छ। सबैलाई जिताउने मेरो काम हो। सबै साथी जितुन्। शेखरजी जितुन भन्ने मेरो चाहना हो। यस्तो भन्दा मैले विगारेको छु? पार्टी नहारोस् भन्ने मेरो चिन्ता हो,' प्रधानमन्त्री देउवाले भने। उनले पार्टीभित्र वीपी, सुवर्णशम्शेरदेखि गिरिजाकृष्णप्रसाद भट्टराईसम्मका गुट रहेको त्यसबाट पार्टीले छुट नपाउने बताए। 'फुटेका छन् जितिहाल्छु भन्दा माओवादी, एमाले मिल्दियो भने के गर्ने? उहाँहरु मिलोस् भन्ने इच्छा हो भने ठीक छ। उहाँहरुले मिल्ने सम्भावना देखिरहेको छ,' उनले भने। उनले हिजो ओली सत्तामा हुँदा दिएको दुःखबारे स्मरण गरे। 'ओलीजी सत्तामा हुँदा कस्तो दुख दिएका थिए? सबै डराएर बसेका थिए। कर्मचारी, पुलिस, प्रेस थर्कमान थिए,' उनले भने, 'ओलीले विघटन गर्दा म त चुनावको पक्षमा थिए। तर अदालतले उल्ट्याइदियो। सबैको सहयोगले प्रधानमन्त्री बनिहाले। त्यहाँनेर मेरो गल्ती थियो भन्ने भन्नुस्। प्रधानमन्त्री बन्नु गल्ती हो भने भन्नुस्। प्रधानमन्त्री बनाउने गठबन्धन जिताउन भनेको हो मैले। त्यो गलत हो? मेरो चिन्ता पार्टी कमजोर नहोस्। बलियो बनाउने भन्ने हो। स्थानीय तहको चुनावमा सजिलो नभएको ठाउँमा तालमेल गर्ने हो,' उनले भने। उनले प्रचण्ड र नेपाल कति ठाउँमा जितेको छ भन्दै प्रश्न गरे। उनले एमाले कमजोर छ भन्ने कुरा झुटो भएको बताए। 'कति ठाउँमा प्रचण्ड कति ठाउँमा माधव नेपालले जितेको छ। कति ठाउँमा हामीले जितेका छौं। स्थानीय तहमै हामीभन्दा धेरै अरुले जितेका छन्। माधवजी र एमालेले जितेको छ। अझै ओलीजीको पार्टी कमजोर छ भन्ने झुटा कुरा हो। अझै ओलीजीको पार्टी धेरै बलियो छ। केही पनि होइन, ओली र माओवादी एमाले फुटिहाले हामी जित्छौं भनेर आश गरेर नबसे हुन्छ। प्रचण्ड हार्ने चुनाव लड्छ ? जहाँसुकै मिल्दिन्छन्। यो पनि बुझ्नुपर्यो नि। देशलाई एक बनाउने पार्टीको दायित्व हो। प्रजातान्त्रिक नेपालीको पार्टी हो। कम्युनिस्ट मतदाताको संख्या ठूलो छ। त्यसैले सबै मिलेर जाउ। पार्टीलाई पनि बलियो बनाउ। एमाले प्रचण्ड फुटिहाले भन्ने भ्रममा नबसौं,' उनले भने। सोही कार्यक्रममा नेता शेखर कोइरालाले नेपाली कांग्रेसको आफ्नै विचार र सिद्धान्त भएको र त्यो विचार र सिद्धान्लाई अगाडि बढाएर नेपाली कांग्रेसभित्र भएको गुट उपगुटलाई अन्त्य गरेर अगाडि बढ्न सके गठबन्धन बनाएर जानुपर्ने आवश्यकता नहुने बताए। तर, कांग्रेसभित्रको गुटउपगुटलाई मिलाएर लैजाने प्रयास प्रधानमन्त्रीजीबाट सभापतिले गरिरहनुभएको भए पनि अझै जिम्मेवार ढंगले अगाडि बढाएर लग्न उनले आग्रह गरे। 'एकातिर गठबन्धन गरेर जाने तर कांग्रेसका कार्यकर्तासँग मेलमिलाप नहुने जिल्ला, क्षेत्र र प्रदेशमा नहुने हो भने हामीले जतिसुकै गठबन्धन गरे पनि त्यो गठबन्धनको कुनै औचित्य हुँदैन। गठबन्धन कसरी गर्ने के गर्ने भन्ने कुरामा कांग्रेस केन्द्रीय समितिमा छलफल भइरहेको छ। कसरी जाने छलफल चलिरहेको छट। निचोड निकाल्छ। त्यसबाट हामी अघि बढ्छौं। त्यसमा ढुक्का हुनुस्,' उनले भने। उनले यसपटक स्थानीय तहमात्र नभएर प्रदेश र केन्द्रको निर्वाचन पनि जित्न जरुरी रहेको बताए। गत निर्वाचनमा एमाले र माओवादी एक ठाउँमा उभिएको र त्यो नमिलोस् भन्ने आफूहरुको चिन्ता भएको उनले बताए। 'तर गठबन्धन गर्दा कही नेपाली कांग्रेसको विचार, सिद्धान्त कमजोर हुन्छ कि भन्ने चिन्ता पनि त्यतिकै छ, हामीलाई लागेको छ। गठबन्धन गर्दा नेपाली कांग्रेस कही कमजोर त हुँदैन? कता कता मलाई आभास हुन्छ। भारतको कंग्रेस आई सम्झिन्छु। १० वर्ष पहिलेको कंग्रेस आई आज गठबन्धन गर्दागर्दा कमजोर भएको अवस्था छ,' उनले भने।"
१२ बुँदेलाई टेकेर अझै आन्दोलन गर्ने ठाउँ छ : प्रचण्ड,"बारपाक (गोरखा) : माओवादी केन्द्रका अध्यक्ष पुष्पकमल दाहाल 'प्रचण्ड'ले १२ बुँदे समझदारीलाई टेकेर फेरि जनयुद्ध गर्न सकिने बताएका छन्। गोरखाको बारपाक सुलिकोट गाउँपालिकाको प्रशासकीय भवनको उद्घाटन गर्दै उनले माओवादीलाई हराउनैपर्ने अभियानमा प्रतिक्रियावादीहरु लागेको बताए। 'अझै उनीहरु माओवादीलाई हराउनैपर्छ भनेर भित्रभित्रै धेरै चिज गरेका छन्। धेरै चिज गर्दैछन्। तर डराउनेपर्ने स्थिति छैन। हामी देशभरि अभियानमा छौं। १२ बुँदे भनेको टेक्ने ठाउँ हो, जहाँबाट फेरि आन्दोलन गर्न सकिन्छ,' उनले भने। उनले प्रतिक्रान्तिकारीका सपना फेरि एकपटक भत्किने दाबी गरे। जनयुद्धका सहिदहरुले, बेपत्ता योदाहरुले, घाइतेहरुले लडेर ल्याएको उपलब्धि जाली फटाहहरुले उल्ट्याउने प्रयास गरेको उनले बताए। 'उनीहरुले माओवादीलाई सखाप पार्न घेरा हाल्ने भनेका छन्। उनीहरुसँग देशीमात्र होइन, विदेशी प्रतिक्रियावादीहरु पनि मिल्दैछन्। सबै कुरा भन्न सम्भव छैन। तपाइँहरुले बुझ्नुहोला इशारमा,' उनले भने। १२ बुँदेलाई टेकेर अझै आन्दोलन गर्ने ठाउँ छ : प्रचण्ड उनले बच्चाको साँचो माया जन्माउने आमालाई मात्र हुने बताउँदै सौतेनी आमाहरुले बच्चा मार्ने प्रयास गरेको आरोप लगाए। 'बच्चाको साँचो माया बच्चा जन्माउने आमाबुबालाई हुन्छ। सौतेनी आमालाई हुँदैन। सौतेनी आमाहरुले हाम्रो बच्चा मार्ने प्रयत्न गर्दैछन्। त्यसकारण खबरदारी गर्ने जिम्मा तपाइँ हाम्रै छ,' उनले भने। उनले एमसीसीलाई देखाएर गठबन्धन भत्काउने अर्को गठबन्धन बनाउने एमालेकांग्रेसको प्रयासलाई विफल पारिदिएको बताए। 'माओवादीलाई देशभरिबाट बढार्ने षड्यन्त्र रचिएको थियो। सर्प पनि मर्ने लठ्ठी पनि नभाँचिनेगरी एमसीसीको समाधान अहिलेलाई हल गरिएको छ,' उनले भने।"
यस्ता छन् नेपाल र चीनबीच भएको सम्झौता,"काठमाडौं: नेपाल र चीनबीच विभिन्न विषयमा भएको सम्झौता पत्रमा हस्ताक्षर भएको छ। सिंहदरवारमा आयोजित समारोहमा चिनियाँ विदेशमन्त्री वाङ यीसहितको प्रतिनिधि र परराष्ट्रमन्त्री नारायण खड्कासहितको नेपाली प्रतिनिधिको सभागितामा द्विपक्षीय सम्झौता पत्रमा हस्ताक्षर भएको हो। परराष्ट्र स्रोतका अनुसार नेपाल र चीनबीच रेल सेवाको सम्भाव्यता अध्ययनका लागि प्राविधिक सहयोग , नेपालबाट घाँस निर्यात, प्रसारण लाइनको सम्भाव्यता, आर्थिक तथा प्राविधिक सहयोग, खोप हस्तान्तरण सम्झौता र चिनियाँ स्वाथ्यकर्मीको टोलीले नेपालमा काम गर्न पाउने लगायतका सम्झौतामा हस्ताक्षर भएको हो। परराष्ट्र मन्त्रालयले केहीबेर सम्झौताबारे आधिकारिक जानकारी दिने तयारी गरेको छ।"
निर्वाचनमा कुनै पनि वाम दलसँग सहकार्य हुँदैन : महेश बस्नेत,पर्वत : नेकपा एमालेका पोलिटब्यूरो सदस्य महेश बस्नेतले स्थानीय तहको चुनावमा कुनै पनि वाम दलसँग सहकार्य नहुने बताएका छन्। पर्वतका विभिन्न पालिकाहरुको पालिका स्तरीय भेलामा सहभागी हुन आएका बस्नेतले कार्यकर्ता भेटघाटमा नेकपा एमालेबाहेक अन्य दलहरु गैरकम्युनिष्ट भएकाले ती दलहरुसँग तालमेल नहुने बताए। उनले एमालेसँग टाँसिएर बहुमत ल्याउने सपना नदेख्न नेकपा (माओवादी केन्द्र) सहितका कम्युनिष्ट पार्टीलाई आग्रह गर्दै एमाले एक्लै निर्वाचनमा लड्नेगरी तयारी अवस्थामा रहेको बताए। निर्वाचनमा स्थानीय स्तरको आवश्यकताअनुसार तालमेल पनि हुनसक्ने बताउँदै उनले निर्वाचनमा सक्रिय भएर होमिन कार्यकर्ताहरुलाई आग्रह गरे।
पीएनजीलाई छैटौँ झट्का,काठमाडौं : पपुवा न्युगिनी(पीएनजी)लाई छैटौँ झट्का लागेको छ। पीएनजीका ब्याट्सम्यान हेरी हेरी आउट भएका हुन्। सोमपाल कामी ले उनको विकेट लिएका हुन्। पीएनजी ताजा अवस्थामा ४२४ ओभर खेल्दै २४२ रनमा रहेको छ। टस जितेर ब्याटिगं रोजेको नेपालले पीएनजीलाई जितका लागि २ सय ७९ रनको लक्ष्य दिएको थियो।
जसपाका प्रमुख सचेतक शाहलाई हेलिकोप्टरमा काठमाडौं ल्याइयो,"काठमाडौं : झडपमा घाइते भएका जनता समाजवादी पार्टीका प्रमुख सचेतक एवम् सर्लाही क्षेत्र नं १ का संघीय सांसद प्रमोद शाहलाई हेलिकोप्टरमा काठमाडौं ल्याइएको छ। सर्लाहीको ईश्वरपुर नगरपालिका६ बयलबास बजारमा बाटोको विषयमा स्थानीय युवासँग विवाद भएपछि झडप हुँदा सांसद साहको टाउको र पिठ्युमा गम्भीर चोट लागेको थियो। गम्भीर घाइते भएका साहको स्थानीय अस्पतालमा उपचारपछि थप उपचारका लागि काठमाडौं ल्याइएको हो। बाटो विस्तार गर्ने क्रममा बाटो छेउमा रहेको फुलजोर युवा क्लबको भवन भत्काइएको थियो । बाटोको सीमांकन भइ सकेपछि बाँकी रहेको जमिनमा क्लबको भवन बनाउनुपर्ने युवाहरुको माग रहेको छ । तर सांसद साहले भत्केको क्लबको भवनलाई त्यस ठाउँमा नबनाई अर्को ठाउँमा बनाउनुपर्ने भनेपछि युवाहरु आक्रोशित बनेका हुन्। सांसद साहले आफ्ना समर्थक लिएर बजारमा प्रदर्शन गर्न जाँदा युवाहरु आक्रमणमा उत्रेका थिए । इलाका प्रहरीलाई बुझाए पेस्तोल र गोली यसैबीच घटनामा साहको सुरक्षागार्ड असइ विनोदप्रसाद यादवले बोकेको पेस्तोल र गोली युवाहरुले ईलाका प्रहरी कार्यालयमा बुझाएका छन्। यादवको साथमा रहेको पेस्तोल र ७ राउन्ड गोलीसमेत युवाहरुले खोसेर लगेको लगेका थिए। उनीहरुले ईलाका प्रहरी कार्यालयमा बुझाएका हुन्। इश्वरपुरमा झडप : जसपाका प्रमुख सचेतक साह घाइते, युवाले खोसे पेस्तोल र गोली"
'उत्तर प्रदेशका १५ करोड मानिसले थप ३ महिना निशुल्क रासन पाउने',"उत्तर प्रदेश : उत्तर प्रदेशका १५ करोड गरिब जनताले आगामी तीन महिनासम्म नि:शुल्क रासन पाउने छन्। मुख्यमन्त्री योगी आदित्यनाथले आफ्नो नयाँ मन्त्रिपरिषद्को पहिलो निर्णयको जानकारी दिएका छन् । मुख्यमन्त्रीले भने, आजको मन्त्रिपरिषद्ले आगामी ३ महिनासम्म निःशुल्क रासन योजना लागू गर्ने निर्णय गरेको छ । यसबाट राज्यका १५ करोड जनतालाई फाइदा हुनेछ।' मुख्यमन्त्री योगी आदित्यनाथ यो योजना मार्च २०२२ मा समाप्त हुँदै छ। यसलाई थप तीन महिना लम्ब्याउने निर्णय मन्त्रिपरिषद्ले गरेको बताए। यस अन्तर्गत यूपीका १५ करोड जनतालाई खाद्यान्न उपलब्ध गराइने बताए। उनले भने, यस अन्तर्गत प्रत्येक परिवारले ५ किलो खाद्यान्न पाउँछन् । प्रदेश सरकारले प्रत्येक परिवारलाई १ केजी दाल, १ केजी प्रशोधित तेल र १ किलो आयोडिनयुक्त नुन उपलब्ध गराएको थियो । यसका साथै अन्त्योदय परिवारलाई १ किलो चिनी पनि उपलब्ध गराइएको छ । अब मन्त्रिपरिषद्ले यो योजनालाई आगामी तीन महिनासम्म लम्ब्याउने निर्णय गरेको छ ।' बीबीसी"
मन्त्र सम्पदामा शिल्पी समुदाय,"वेदमा विज्ञान र शिल्पकलाको अस्तित्व छ भन्ने कुरा पाश्चात्य विद्वान्हरूले पनि स्वीकारेका छन्। हिमवत्खण्डको पृष्ठभूमिमा वेदको प्रादुर्भाव भएको भनिन्छ। यसमा एक पूर्ण जीवनबारे धार्मिक विचार प्रस्तुत गरिएको छ अनि त्यसलाई आधुनिक विज्ञानले पनि सत्य प्रमाणित गरेको वर्णन छ। वैदिक धर्मशास्त्र र विभिन्न वैदिक साहित्यहरूमा शिल्पसभ्यता र शिल्पकारिता गर्ने शिल्पी समुदायको शिल्पशास्त्र र शिल्पविज्ञानको विभिन्न कोणबाट चर्चा र वर्णन छ। यी यावत् सन्दर्भलाई विश्लेषण गर्ने हो भने मानवसभ्यताको आदिकालदेखि नै शिल्पकारिताका सर्जक समुदायलाई शिल्पी भनिएको पाइन्छ। जसले यिनको भूमिका अहम् देखिएको छ। श्रीमद्भागवद्गीता (४।१३) मा भनिएको छ, गुण र कर्मव्यवसाय विभागका आधारमा मबाट चार वर्णको रचना गरिएको छ। शिल्पी समुदायको सन्दर्भ यहाँ जोड्न खोजिएको छ। भनिन्छ, मन्त्रद्वारा नै सम्पूर्ण चराचर जगत् परिचालित छ र मानिसको जीवन मन्त्र, तन्त्र र यन्त्रमा आधारित छ। सामान्य अर्थमा मानसिक शक्ति नै मन्त्र हो। यही मन्त्र सम्पदाका दुई पाटालाई आधार मानी नेपाल प्रज्ञा प्रतिष्ठानबाट प्रकाशित यो गण्डकीका शिल्पी समुदायको मन्त्र सम्पदा पुस्तकको शोधकार्यलाई डीबी नेपाली दमुले अनुसन्धान गरेको पाइन्छ। दुई पाटामा पहिलो मन्त्रतन्त्र सम्पदा र दोस्रो औषधीशास्त्रीय जडीबुटी उपचार विधि। दमुले यस अनुसन्धानमा मन्त्रतन्त्रभित्र समाहित सामुदायिक शिल्पकौशल, औजार, ज्ञान, सीपकला, प्रविधिमा आधारित मथ्य, कथ्य, लेख्य, भोग्य र रच्य मन्त्रतन्त्रलाई समेटेका छन्। यहाँ मथ्यधामीले विष्णु देवताको मन्दिरभित्रको थरी (धामी बस्ने ठाउँ) माथि जाँदा पुकार गर्ने मन्त्र हो। मन्त्र सम्पदा पुस्तकमा नेपालको गण्डकी प्रदेशका अनेकन् जैविक विविधता र मानव समुदायको सन्दर्भको खोजी छ। संघीयतापछि गण्डकी भनिएको यस प्रदेशमा बाहुन, ठकुरी, क्षेत्री, गुरुङ, मगर, कामी, दमाई र सार्कीको बसोबास छ। गुरुङ र मगरले बाहुन र जोगीबाट अनेकन् विद्या साधेका छन् तर गुरुङ र मगर गाउँमा बाहुन र जोगीभन्दा कामी, दमाई पहिले पुगेका छन्। गुरुङ र मगरको आफ्नै भाषा र जातीय संस्कार छ तर गुरुङ र मगरमा भाँडा कमाउने र लुगा सिउने आफ्नै वर्ग छैन। त्यसकारण गुरुङ र मगरले आफ्नो गाउँठाउँमा कमाउने कामी र सिउने दमाईलाई ल्याएर घरजग्गाको व्यवस्था गरी बसोबास गरे। अतः यी कामी, दमाईले बाहुन र क्षेत्रीले भन्दा पहिले गुरुङ र मगर गाउँमा नेपाली भाषा भित्र्याए। यसरी नेपाली भाषा र संस्कृतिको सम्प्रेषणमा शिल्पी समुदायको महत्त्वपूर्ण भूमिका छ।, प्रतिष्ठानका उपकुलपति डा जगमान गुरुङले पुस्तकको भूमिकामा लेखेका छन्। मानवसभ्यताको आदिकालदेखि नै शिल्पकारिताका सर्जक समुदायलाई शिल्पी भनिन्छ। विशेष प्रकारको कोड भाषा प्रयोग गरी शत्रुको सम्पूर्ण जानकारी दिने सञ्चारप्रविधि नगरा बजाएर अर्थात् खुट हानेर दमाईहरूले संकेत दिएपछि मात्रै गोर्खाली सेनाले अंग्रेज सेनामाथि आक्रमण गर्ने सन्दर्भ पुस्तकमा छ। यसबाट दमाई जाति आदिम सञ्चारकर्मी भएको अनुमान सहजै लगाउन सकिन्छ। खासगरी कर्णालीमा विगतमा वारिको गाउँबाट पारिको गाउँ पुग्न दिनभर लाग्थ्यो, त्यतिबेला पनि मान्छे बोलाउने सांकेतिक धुन भेरी र नगराको प्रयोगबाट गर्थे। बच्चा जन्मियो, झट्टै आऊ ! तिम्रो आफन्त बिरामी छन्, भेट्न आऊ ! देउताको पूजा छ, चाँडै आओ ! तिमीलाई भेट्न मान्छे आएको छ, तुरुन्तै आऊ ! यस्ता सूचनासमाचार दमाई जातिले खुट हानेर सजिलै पुर्याउने गरेको सन्दर्भ उल्लेख छ। पुस्तकमा दमाई मात्र होइन, कामी र अन्य सबैजसो शिल्पी समुदायले समाजमा निभाएका भूमिकाका विस्तृत चर्चा गरिएको छ। अर्को सन्दर्भ कामी जातिबाट लिएको छु। जयविरे कामी चर्चित झाँक्री हुन्। उनले मौलिक रूपमा अगति परी मरेका वायु मसान फुक्ने मन्त्रको प्रयोग गरेको पुस्तकमा उल्लेख छ। उक्त मन्त्र ओम् बाँधौं बाँधौं शब्दबाट सुरु गरी नमोः नमः ओम् फट् ! छु ! मा टुंग्याइएको छ। यो मन्त्र ३, ५ वा ७ पटक मन्त्रिए विभिन्न तरिकाले मरेका मरिमसानको भड्किएको वायु आत्मालाई नियन्त्रणमा लिन सकिने उल्लेख छ। यस्तै, भूतप्रेत र पिशाच फुक्ने मन्त्र, मुटु वा गानो (देउकाँड) दुख्दा फुक्ने मन्त्र आदिको चर्चा विस्तृतमा छ। सार्कीहरूले छालाको काम गर्थे। त्यसैले छालाजन्य रोगको औषधि गर्न सार्कीहरू सिपालु हुन्थे। त्यसैले सायद त्यतिबेलाका टक्सार र माल अड्डामा सार्कीको दरबन्दी हुन्थ्यो। महादेव शिवसँग शिल्पी समुदाय अभिन्न रूपमा जोडिएको सन्दर्भ पनि छ। मानसखण्ड र हिमवत्खण्डमा शिल्पी समुदाय किराँतीसँगै विचरण गर्ने रैथाने बासिन्दाको रूपमा रहेको अनुसन्धानकर्ता दमुले लेखेका छन्। लामो समयदेखि शिल्पी समुदाय बहिष्करणमा परे। उनीहरू किनाराकृत अवस्थामा छन्। मन्त्रतन्त्रका प्रभावशाली काम, शिल्पी समुदायको शिल्पसभ्यता, अछुतपना उत्पत्तिको ऐतिहासिक सन्दर्भ, कामी दमाई र सार्की जातिको सामाजिक चिनारी, झाँक्री मन्त्रतन्त्रमा देवीदेवता उत्पत्ति, धामीझाँक्री मन्त्रतन्त्र पद्धतिमा लुकेको जनविश्वास, मन्त्रतन्त्रमा प्रयोग भइरहने भैरवको उत्पत्ति र गण्डकी प्रदेशका शिल्पी समुदायको मन्त्र सम्पदाबारे गहन विश्लेषण छ। शासकहरूसँग प्राणको भिख मागेको अवस्थाबाट गुज्रिएकोदेखि शिक्षा र स्वास्थ्यमा समेत वञ्चित गरिएको शिल्पी समुदायको यथार्थ घटना सञ्चारमाध्यमबाट पछिल्ला वर्षमा पनि बाहिरिइरहेकै छन्। जसको आजसम्म लिखित इतिहास नहुनु दुःखद् पक्ष छँदैछ। समाजमा शिल्पी समुदाय आजसम्म मानव बन्ने संघर्षमा समय खर्चिरहेका छन्। उनीहरू अमानवीयकरणमा धकेलिएका छन्। शिल्पी समुदायको सत्यतथ्य, वास्तविक इतिहासको छेउटुप्पो नै छैन। न टेक्ने अखेटो, न समाउने हाँगो भने जस्तो अवस्था छ। समुदायगत लिखित इतिहासको चिनोदशी नभएको अवस्थामा उनीहरूको मन्त्र सम्पदाको शोधकार्य गर्नु कम चुनौतीपूर्ण थिएन।, दमुको भूमिकामा छ। जातीय एवं सांस्कृतिक विभेदका कारण शिल्पी समुदायको अस्तित्व नष्ट भएको र वैभवपूर्ण एवं गौरवशाली इतिहास विकृत पारिएको आदि विषयलाई अनुसन्धानले पुष्टि गर्न खोजिएको पाइन्छ। शिल्पी समुदायको असली इतिहासलाई बुझ्न बुढापाका, किंवदन्ती, ऐतिहासिक गाथा, मन्त्रतन्त्र र भौगोलिक तथ्य प्रमाणहरूलाई आधार लिन लिएको र अबका दिनमा पनि लिन सकिने शोधमा छ। जसमा मध्यपश्चिम र सुदूरपश्चिमका शिल्पी समुदाय अनादिकालीन रैथाने बासिन्दा रहेको ऐतिहासिक तथ्यप्रमाणहरूबाट पुष्टि हुने तर्क छ। तर यो शिल्पी समुदायले सुदूरपश्चिम र मध्यपश्चिमबाट गण्डकी प्रदेश र अन्यत्र स्थानान्तरण हुने क्रममा प्राचीन प्रकृतिपूजा, मन्त्रतन्त्र, झाँक्री, बोन परम्परा र संस्कृति बिर्सिदै गएको विषयमा पनि खोज केन्द्रित छ। उनीहरूको आदिम जन्मदेखि मृत्युसम्मका सामाजिक संस्कारहरू प्रकृतिपूजा र मन्त्रतन्त्र परम्परासँग नजिक रहेको शोधका क्रममा पुष्टि भएको देखिन्छ। यो समुदायको मौलिकपन लोकसंस्कृति वा लोकसम्पदासँग जोडिएको देखिन्छ। त्यसैले यसको संरक्षण नहुँदा समयको प्रवाहसँगै यी सम्पदाहरू लोप हुन सक्ने र सामाजिक अस्तित्वमाथि प्रश्नचिह्न आउने संकेत पनि शोधले गरेको छ। नेपाली उखान छ नसेरो मरी जाँ, नासो नमर। उखानले भनेजस्तै पुर्खाले अँगाल्दै आएको संस्कृतिको जगेर्ना गर्नु हामी सबैको दायित्व हो। अन्यथा जतिसुकै ठूलो पुँजी लगानी गर्दा पनि पूर्ववत् संस्कृति र सम्पदा फर्काउन वा पाउन सकिँदैन भन्ने मूलसन्देश यो कृतिले दिएको छ। सभ्य समाजको ऐना संस्कृति र सम्पदा भएकाले मानव जातिको अस्तित्वलाई यसले जोगाएको हुन्छ भनेर सबैले बुझ्न अब ढिला गर्नु हुँदैन। अमूर्त सांस्कृतिक सम्पदा मन्त्र, तन्त्र र यन्त्रको बारेमा अत्यन्तै कम अध्ययन भएको सन्दर्भमा प्रज्ञा प्रतिष्ठान, उपकुलपति डा गुरुङ र यो कृतिका अनुसन्धानकर्ता दमु तीनैजना धन्यवादका पात्र हुन्। कृतिमा १० परिच्छेद छन्। अनुसन्धानले नेपालमा मानव सभ्यताको विकास सन्दर्भ खोतलेको छ। यसमा नेपाली समाजको सामाजिकसंस्कृतिक इतिहास जसमा प्राचीनकाल, मध्यकाल र आधुनिक कालबारे ब्याख्या छ। मन्त्रतन्त्रका प्रभावशाली काम, शिल्पी समुदायको शिल्पसभ्यता, अछुतपना उत्पत्तिको ऐतिहासिक सन्दर्भ, कामी दमाई र सार्की जातिको सामाजिक चिनारी, झाँक्री मन्त्रतन्त्रमा देवीदेवता उत्पत्ति, धामीझाँक्री मन्त्रतन्त्र पद्धतिमा लुकेको जनविश्वास, मन्त्रतन्त्रमा प्रयोग भइरहने भैरवको उत्पत्ति र गण्डकी प्रदेशका शिल्पी समुदायको मन्त्र सम्पदाबारे गहन विश्लेषण छ।"
पीएनजीविरुद्ध दिपेन्द्रको शतक,काठमाडौं : पपुवा न्युगिनी(पीएनजी)सँग एकदिवसीय सिरिज खेलिरहको नेपालका लागि दिपेन्द्रसिंह ऐरीले शतक प्रहार गरेका छन्। उनले १३६ र बल खेल्दै १०० रन जोडेका हुन्। टस जितेर ब्याटिगंको रोजेको नेपाल ताजा अवस्थामा ४६३ ओभर खेल्दै २४२ रनमा रहको छ। नेपालले हिजो पीएनजीसँग ६ रनले हारेको थियो।
छोरीको शवलाई १० किलोमिटर काँधमा बोकेर हिँडे बाबु,"छत्तीसगढ : छत्तीसगढको सुरगुजा जिल्लाको एक भिडियो सामाजिक सञ्जालमा हाल भाइरल भएको छ । यस भिडियोमा एक पुरुष आफ्नी छोरीको शव काँधमा लिएर हिँडिरहेका देखिन्छन्। उनी शव वाहन नपाएकोले दश किलोमिटर हिँडेर छोरीको शव बोक्दै घर पुगेका समाचारहरुमा उल्लेख छ। घटनाको छानविन गर्न भारत छत्तीसगढका स्वास्थ्यमन्त्री टीएस सिंहदेवले आदेश दिएका छन्। सिंहदेवले यस घटनामा दोषीलाई कारबाही गरिने बताए । उनले ट्वीटरमा लेखेका छन्, स्वास्थ्य विभागमा उपस्थित कर्मचारीले उचित सञ्चारमार्फत परिवारलाई अवस्थाबारे जानकारी गराउनुपर्थ्यो र समवेदना प्रकट गर्नुपर्थ्यो। यस घटनामा दोषी पाइएमा कारबाही गरिनेछ ।' उनले उक्त तस्बिरमा देखिएका दृश्यहरू दुर्भाग्यपूर्ण भएको उल्लेख गरेका छन्। 'सम्भावित उपचारपछि बालिकाको मृत्यु हुनु अत्यन्तै दुःखद छ । शव वाहनलाई खबर गरेर अस्पताल बोलाइएको थियो । तर, यसैबीच शोक सन्तप्त परिवारले विचलित अवस्थामा शव लैजाने निर्णय गरे।' सुरगुजा जिल्लाको अमदला गाउँका निवासी ईश्वर दास आफ्नी बिरामी छोरीको उपचारको लागि लखनपुर सामुदायिक स्वास्थ्य केन्द्र गएका थिए।अस्पताल पुग्ने समयसम्म बालिकाको स्वास्थ्य बिग्रिएकोले बचाउन नसकिएको स्वास्थ्य अधिकारीले बताएका छन् । बालिकाको शुक्रबार साँझ करिब ७:३० बजे मृत्यु भएको थियो। बालिकाको परिवारलाई शव वाहन बोलाइएको बताएको स्वास्थ्य केन्द्रका ग्रामीण चिकित्सा सहायकले जानकारी दिए । साढे ९ बजे गाडी अस्पताल पुग्दा बालिकाका बुवा शव लिएर गइसकेका थिए । बीबीसी"
बेलायतले युक्रेनलाई दुई मिलियन पाउण्डको अत्यावश्यक खाद्यान्न उपलब्ध गराउने,"लन्डन : बेलायतले युक्रेनलाई दुई मिलियन पाउण्ड बराबरको अत्यावश्यक खाद्यान्न सहयोग गर्न लागेको बेलायतको विदेश मन्त्रालयले शनिबार एक विज्ञप्तिमार्फत जनाएको छ। बेलायतले रुसी सेनाले घेरिएको युक्रेनका द्वन्द्वग्रस्त क्षेत्रहरूका लागि अत्यावश्यक खाद्यान्न आपूर्तिका लागि दुई मिलियन उपलब्ध गराउने तयारी गरेको विदेशमन्त्री ट्रसले जनाएका छन्। मन्त्रालयका अनुसार हाल युक्रेनमा १२ मिलियनभन्दा बढी मानिसहरूलाई मानवीय सहायताको खाँचो देखिएको छ यो वास्तविक संख्या अझ बढी हुन सक्छ। 'पोल्याण्ड र स्लोभाकियाका गोदामहरू अर्को हप्ताको सुरुदेखि युक्रेन सरकारलाई यी सामानहरू आपूर्ति गर्न तयार छन्। त्यसपछि लगभग २५ ट्रक लोडहरू सडक र रेलमार्फत स्थानीय युक्रेनी समुदायहरूमा ढुवानी गरिनेछ,' विज्ञप्तिमा जनाइएको छ ।"
"एनआरएनए : त्यो गरिमा, यो बदनामी","काठमाडौं : स्थापनाकालमा गरिमामय संस्था थियो गैरआवासीय नेपाली संघ (एनआरएनए)। केही कार्यकाल यसको विश्वव्यापी प्रतिष्ठा कायम रह्यो। विस्तारै यसमा नेपाली राजनीतिको दूषित छाया प्रतिविम्बित हुँदै गयो। राजनीतिक प्रभाव, दबाब र हस्तक्षेपले यसको साख गिर्यो। अब त त्यो पनि बाँकी रहेन, एनआरएनए करिब समाप्तै भयो। संरक्षकको भूमिकामा रहेका पूर्वअध्यक्ष शेष घलेले महाधिवेशनका नाममा आफूले चाहेको नेतृत्व घोषणा गरे। राजनीतिक हिसाबकिताबमा अल्झिएका अध्यक्षका दुई प्रत्यासी बद्री केसी र कुल आचार्य मिलेर सहप्रणालीमा जान तयार भए। मूलधार भनिएको एनआरएनको महाधिवेशन शनिबार राजधानीमा राष्ट्रपति विद्यादेवी भण्डारीले उद्घाटन गर्ने कार्यक्रम छ। तर, विभिन्न देशबाट आएका प्रतिनिधि नरमाइलो मानेर त्यहाँ जाने कि नजाने दोधारमा छन्। यही सिलसिलामा अन्नपूर्ण पोस्ट्ले विभिन्न देशका एनआरएनए पदाधिकारीसँग अभिमत लिएको छ। प्रस्तुत छ, त्यसको सम्पादित रूप जे भयो त्यो राम्रो भएन रोहित अग्रवाल अध्यक्षराष्ट्रिय समन्वय समिति, चीन समयमै चुनाव हुनुपथ्र्यो। सबै प्रतिनिधिले उम्मेदवार छान्न पाउनुपथ्र्यो, त्यो हुन सकेन। जे जति कारणले बिग्रियो, समीक्षा हुँदै जाला। संस्था बचाउन सुधार गर्दै जानुपर्छ। अहिलेको कार्यकाल डामाडोल भएको छ। अर्को कार्यकाल राम्रो होला। परराष्ट्रबाट हस्तक्षेप भयो। जुन हुनुहुन्थेन। आगामी दिनमा हस्तक्षेप नहुने गरी लाग्नुपर्छ। सायद परराष्ट्रले चिठी नदिएको भए एनआरएनएमा यस्तो भाँडभैलो हुँदैनथियो। मन्त्रालयले पनि गल्ती महसुस गरेको छ। यो कार्यकाल दु्रतगतिमा नगए पनि सुधारका काम गर्दै अघि बढ्नुपर्छ। प्रतिनिधि विवादले उग्ररूप लियो बुद्धि सुवेदी  अध्यक्ष राष्ट्रिय समन्वय समिति, अमेरिका अहिलेको समस्या समाधान भयो। प्रतिनिधि चयनमा विवाद थियो। विधि विधानभन्दा बाहिरबाट छानिएकाले विवाद माथिल्लो तहमा पुगेको थियो। अब शनिबारदेखि एकताको महाधिवेशन हुने भनिएको छ। अब प्रतिनिधि विवाद कहिल्यै नआउने गरी बनाउने छौं। विधान परिमार्जन गरेर अघि बढ्छौं। अब आउँदा दिनमा चुनाव फेयर हुन्छ। इलेक्सन र डेलिगेट्समा समस्या आए पनि अब सबैले विश्वास गर्नेछन्। एनआरएनएमा शेषजीको पनि भूमिका छ। उहाँहरूलाई मुमेन्टमा ल्याउन प्रयास गर्दछौं। त्यसका लागि डायलग भइरहेको छ। एनआरएनएको परीक्षा हो राज रेग्मी  मध्यपूर्व युवा संयोजक, गैरआवासीय नेपाली संघ अन्तर्राष्ट्रिय समन्वय समिति आन्तरिक सहमतिभन्दा अरू विकल्प केही थिएन। एकता नै विकल्प हो। संस्थापकदेखि अहिलेसम्मका सबैको योगदान उच्च छ। संस्था फुटेर अभियान पूरा हुँदैन। संस्थाका उद्देश्य पूरा हुन सक्दैन। संस्था एकजुट होस् भन्ने सबैको चाहना हो। नेपालकै सन्दर्भमा पनि सरकार पनि त्यसरी क्रियाशील भएर लागेको हो। शुद्धीकरणका लागि सामूहिक नेतृत्व इसु मात्र नभई परीक्षा पनि हो। एकताको अधिवेशनले सबै विवाद निराकरण गरेको छ। संस्थापकहरूको पनि चासो रह्यो। यसले माया छ भन्ने महसुस गराएको छ। सबै मूलघरमा आउनुहुन्छ टीबी कार्की सल्लाहकार, गैरआवासीय नेपाली संघ अन्तर्राष्ट्रिय समन्वय समिति एनआरएनएमा अब निस्किसकेको छ। आकांक्षीहरू एक ठाउँमा आएका छन्। निकास यही नै हो। १८ वर्षमा पुग्दा एनआरएनए सशक्त र बलियो भएको छ। अहिले विशेष परिस्थिति भएकाले सामूहिक नेतृत्वमा जानु परेको हो। सबै मूल घरमा आउनुहुन्छ। अर्को टिममा केही सिनियर र जुनियर साथीहरू हुनुहुन्छ। बाटो बिराएर अन्यत्रै गए पनि छिट्टै घर फर्किनु हुनेछ। घर खुला छ। समुद्रमा धेरै खोलाहरू आउँछन्। उहाँहरू पनि आउनुहुन्छ। नयाँ नेतृत्व छलफलबाटै चुनिन्छ। यो प्रतिनिधिहरूको माग हो। एनआरएनएमा कुबेलाको राजनीति फुटको डिलमा एनआरएनए एनआरएनएमा बाँडीचुँडी, अब तीन अध्यक्ष एनआरएनएको महाधिवेशन स्थगित, घले समूहले घोषणा गर्यो यो नयाँ नेतृत्व एनआरएनए : जोडिन खुल्यो, स्वार्थले फुट्यो"
काठमाडौं उड्नु अघि दिल्लीमा नेपालबारे चिनियाँ विदेशमन्त्री वाङले के कुरा गरे ?,"काठमाडौं : चिनियाँ विदेशमन्त्री वाङ यीले पुन : भारतचीन प्लस अर्थात टु प्लस वानको अवधारणा अघि बढाएका छन्। भारतीय राष्ट्रिय सुरक्षा सल्लाहकार अजित डोभलसँग शुक्रबार भएको भेटमा उनले सो प्रस्ताव गरेको चिनियाँ सञ्चारमाध्यमले उल्लेख गरेका छन्। सो अवधारणाको मुख्य उद्देश्य दक्षिण एसियाली मुलुकहरुमा ठूला विकासका परियोजनासहित अन्य विषयमा चीनभारत मिलेर जाने हो। साथै, दक्षिण एसियामा बढ्दो अमेरिकी प्रभाव कम गर्नु चीनभारत सहकार्यको अर्को उद्देश्य हो। सो अवधारणा सबैभन्दा पहिला सन् २०१७ मा चिनियाँ राष्ट्रपति सी जिङपिङ र भारतीय प्रधानमन्त्री नरेन्द्र मोदीबीच भएको भेटमा यो विषयले प्रवेश पाएको थियो। टु प्लस वान मोडल' कसरी बुझ्ने ? त्यसैगरी सन् २०१९ मा नेपाल आउनुअघि चिनियाँ राष्ट्रपति सीले मोदीसँग यही विषयमा कुरा गरेका थिए। सो सहकार्य नेपालबाट सुरु गर्ने र अन्य मुलुकमा पनि विस्तार गर्ने चिनियाँ प्रस्ताव छ। यस विषयमा सन् २०१८ मा तत्कालीन प्रधानमन्त्री केपी शर्मा ओलीको बेइजिङ भ्रमणको समयमा राष्ट्रपति सीले ओलीलाई जानकारी गराएका थिए। नयाँ अवधारणा भएकाले यस विषयमा ओलीले खासै प्रतिक्रिया जनाएनन्, न त नेपालको राजनीतिक र कूटनीतिक तहमै यस विषयमा कुनै बहस र छलफलै भयो। यस विषयमा भारतले केही ठोस प्रतिक्रिया दिएको छैन। भारतचीन प्लस सहकार्य यस अगाडि अफगानिस्तानमा आशिंक रुपमा कार्यान्वयन भएको छ। सन् २०१७ मा भारत र चीनले अफगानिस्तानका सुरक्षाकर्मीलाई संयुक्त तालिम दिएका थिए। अहिले नेपालमा रहेका चिनियाँ विदेशमन्त्री वाङले टु प्लस वानको अवधारणाबारे कुरा उठाउने तयारी गरेका छन्। चिनियाँ विदेशमन्त्री वाङले शनिबार अपरान्ह प्रधानमन्त्री शेरबहादुर देउवासँग छलफल गर्दैछन्। विदेशमन्त्री वाङले आइतबार नेकपा एमालेका अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल 'प्रचण्ड'सँग छलफल गर्दैछन्। विदेशमन्त्री वाङले देउवा, ओली र प्रचण्डसँगको भेटका क्रममा नेपाल मामिलामा भारतचीन प्लस अर्थात टु प्लस वानको अवधारणामा छलफल गर्ने तयारी गरेको स्रोतले बताएको छ।"
नेपालले दियो पीएनजीलाई २ सय ७९ रनको लक्ष्य,काठमाडौं : पपुवा न्युगिनी(पीएनजी)सँग एकदिवसीय सिरिज खेलिरहको नेपालले पीएनजीलाई जितका लागि निर्धारित ५० ओभर खेल्दै ८ विकेट गुमाउँदै २ सय ७८ रनको जोडेको थियो। टस जितेर ब्याटिगंको रोजेको नेपालका लागि दिपेन्द्रसिंह ऐरीले १४० बल खेल्दै १०५ रन जोडेका थिए। त्यस्तै देव खनालले ८६ बल खेल्दै ७२ रन जोडेका थिए। रोहित पौडेलले ३६ बल खेल्दै ३५ रन जोडेका थिए। यस्तै कप्तान सन्दिप लामिछानेले ९ बल खेल्दै २४ रन जोडे। नेपाल हिजो पीएनजीसँग ६ रनले हारेको थियो।
सयथरि बाजा एउटै ताल,"नेपालमा बसोबास गर्ने विभिन्न जातजाति, उपजाति, गोत्र, थरले आफ्ना पुर्खाको खोज गरी वंश निरन्तरता स्थापित गर्न प्रयत्न गरेको पाइन्छ। वर्तमान नेपालको कुन ठाउँमा आफ्ना आदिम पुर्खाहरू बस्थे ? उनीहरूको उद्गम कसरी भयो ? विवाह, भाषा, धर्म, रिवाज, जातीय संस्कृति र सभ्यताको आदिको समेत व्याख्या गर्ने जमर्को गरेको पाइन्छ। तीन हजार वर्षलाई लिएर हेर्यो भने कुनै बेला नेपाल पहाडैैपहाड तन्किएर आसामदेखि कश्मीरसम्म पुगेको वर्णन पाइन्छ। कहिले भने टुक्राटुक्रामा विभाजित भएर पाँच दर्जनभन्दा बढी राजा रजौटाका राज्यहरूजातीय प्रमुखहरूका ठकुराईबाट शासित अनेकौं स्वायत्त प्रदेश (बाइसे राज्य, चौबिसे राज्य, सिम्रौनगढ, तीन ठाउँका सेन राज्यहरू, उपत्यकाका तीन राज्य र मुस्ताङ। डा स्वामी प्रपन्नाचार्यले गण्डकी क्षेत्रमा ३२ राज्य, कर्णाली प्रदेशमा ४२ राज्य र थप ६ राज्यको नाम दिएका छन् (अनेकौंका दृष्टिमा राष्ट्र निर्माता, प्रधान सम्पादक हरिप्रसाद सोडारी: २०७६)। कहिले फुलेर तिब्बतको यारीदेखि तराईको गंगा छेउसम्मको फाँटमा पुगेको उल्लेख छ। वर्तमान नेपालको सीमाभित्र विभिन्न भाषा बोल्ने सवा सयभन्दा बढी जातजाति, उपजाति, आआफ्ना भिन्न संस्कृति र अन्य धार्मिक सम्प्रदायका अनुयायीका साथ बसेको पाइन्छ। पुर्खाको खोज गर्ने, वंश निरन्तरता स्थापित गर्ने, समाज र संस्कृति केलाउने र नेपाली संस्कृति सभ्यताको निर्माणमा योगदान पुर्याउने कार्य अत्यन्त प्रशंसनीय छ। वर्तमान नेपालको राजनीतिक सिमानाभित्र कति पहिले मानव जातिले बसोबास गर्न थालेका हुन् भन्ने प्रामाणिक विवरण कतै पाइएको छैन। नेपालको हिमशृंखला नै अप महादेशको भन्दा पछिको हो भन्ने भूगर्भशास्त्रीहरूको निक्र्याेल छ। यस आधारमा वर्तमान नेपालको मध्यपहाडी क्षेत्रभन्दा उत्तरको पर्वतीय क्षेत्रमा घरजाम गर्ने मानव जातिको बसोबास गर्न भूगर्भिक, भौगोलिक र वातावरणका कारण सहज थिएन। मानवशास्त्रीहरूको खोजअनुसार चुरे पहाडी शृंखलामा अर्धमानवाकार ड्रायोपिथेकस फिक्की र शिवपिथेकस इन्डिकस का हड्डी तथा दाँतहरू पाइएकाले यस क्षेत्रमा मानव आवादीको इतिहास हजारौं वर्ष पहिलेदेखि हुँदै आएको आकलन पनि छ (अल्बर्ट अर्नेस्ट हुटन, अप फ्रम द एप: १९६५)। सन् १९८१ को डिसेम्बरमा नेपाल र अमेरिकाको संयुक्त वैज्ञानिक दलले पाएको बुटवल नरबानरको एउटा बंगाराले नेपाल पनि नरबानर र आदिमानवको विकास र खोजको क्षेत्रमा सामेल भएको छ (मोदनाथ प्रश्रित, जीवाणुदेखि मानवसम्म: २०७१)। वर्तमान काठमाडौं उपत्यकाको दक्षिणी भेगमा रहेको फर्पिङमा प्राप्त भएको विशालकाय जलचर जन्तुको जीवाशेष म्युजियममा सुरक्षित छ (बाबुराम आचार्य, प्राचीनकालको नेपाल: द्विसं २०६३)। यसबाट पनि प्राग्ऐतिहासिक कालको प्राणीहरूका विषयमा खोज गर्न मद्दत मिलेको छ। रुसी पुरातत्त्वविद्ले २०४३ सालमा काठमाडौं बूढानीलकण्ठ आसपासमा गरेको पुराताŒिवक अन्वेषणबाट ३० हजार वर्ष ईशापूर्व (पाषाणयुग) का ढुंगे उपकरण फेला पारेकाले उपत्यकामा मध्यपाषणयुगदेखि मानव बस्ती थियो भन्ने पाइन्छ (जनकलाल शर्मा, हाम्रो समाज एक अध्ययन: २०६९)। केही वर्षअगाडि पुरातत्त्वविद्हरूले मुस्ताङको चराङ गाउँको धीको अक्करका गुफाहरू, छोसेरको मण्डला गुफा, चोखोपानी खोलाको विद्युत्का लागि खनिएको सुरुङ र खिंगा, फुजलिङमा उत्खनन् गर्दा भेटाएका मानव अवशेष र अन्य सामग्री ईशापूर्व १५ सय वर्षअघिको प्रमाणित भएकाले त्यस क्षेत्रमा धेरै अघिदेखि मानव बस्ती भएको पाइन्छ (खेमराज नेपाल, समाज, संस्कार र शासन: २०७५)। यसबाट आदिमकालमा मानवको अस्तित्व भौगोलिक र वातावरण अनुकूल तल मैदानबाट माथि पर्वततिर सर्दै गएको आभास हुन्छ। सुदूर विगतको अर्धमानवदेखि हालको मानव जातिबीचको सम्बन्ध प्रामाणिक रूपमा स्थापना भइसकेको छैन। त्यो हजारौं वर्षको अन्तराल (मिसिङ लिंक) लाई वैज्ञानिकहरू हाल प्राप्त भएका जीवाष्म र अस्थिहरूको डीएनए परीक्षणबाट जोड्न प्रयत्नरत छन्। बानर स्वरूपलाई मानवको नजोडिएको पुर्खा मानिएको छ। तर बानर पनि एक जाति हो भन्ने प्रामाणिक व्याख्या अध्येताहरूले रामायणको पुनव्र्याख्या र विभिन्न जातिको आदिम पुर्खासँगको सम्बन्धलाई लिएर गरिरहेको पाइन्छ। यससम्बन्धी चर्चा तल यथास्थानमा गरिएको छ। तर नेपालमा नै भएको हिममानव (यती) लाई आफ्नो पुर्खा हो भन्ने कुनै जातजाति छैन (हिमालयको माथिल्लो भागमा बस्ने बाँदर जस्तै जीवलाई यती भन्छन्। हिमालयको तल्लो भागमा बस्ने र मानिससँग मिल्दोजुल्दो मानिसलाई म्हिति भनिन्छ। यती र आधुनिक मानवबीचको अवस्थाको हिममानव म्हिति हो डा जगमान गुरुङ, गुरुङ जातिको सामाजिक संस्कार (लेख), नेपालका जातीय सामाजिक संस्कार, २०७३। योगी नरहरिनाथले कैलाशमा देखेको हिममानव (यो यती, २०७२, श्रीबृहदाध्यात्मिक परिषद्, मृगस्थली) को वर्णनसँग मिल्दोजुल्दो देखिने गरी डा जगमान गुरुङले वंशावलीमा र प्ह्रों फाल्ने वेदमा छाती, कान र काखीमा, लामालामा रौंका बिटा उम्रेका भनी महाचंको वर्णन गरिएको छ। मनु प्ह्रग कुचीं (मनाङ प्ह्रको गुम्बा) मा यस्तै छाती, कान र काखीमा लामालामा रौं उम्रेको हेर्दैमा डरलाग्दो मानव मूर्ति छ। त्यसलाई त्यहीँका निवासीहरूले गुरुङको पुर्खा हुन् भन्छन् भनी उल्लेख गरेका छन् (गुरुङ जाति र संस्कृति, २०३४)। तीन हजार वर्षलाई लिएर हेर्यो भने कुनै बेला नेपाल पहाडैैपहाड तन्किएर आसामदेखि कश्मीरसम्म पुगेको वर्णन पाइन्छ। यही नेपालमा बसोबास गर्ने विभिन्न जातजाति, उपजाति, गोत्र, थरले आफ्ना पुर्खाको खोज गरी वंश निरन्तरता स्थापित गर्न प्रयत्न गरेको पाइन्छ। यती (हिममानव) लाई लिएर केही प्रसंगहरू नआएका होइनन्। ल्होमी जातिको पुबु चिन्जयुन लुक्म र ढिपको कथाअनुसार उहिले ल्होमी र ढिप (यती) बीच युद्ध भयो। ती अग्ला, कपाल एकदम लामो, शरीर भरी बाक्लो रौं भएका शरीरमा ल्होमीहरूले धनु, बाण, खुकुरी, बन्चरोले हान्दा पनि रौंभित्र हानि पुर्याउन सकेनन् र ढिप (यती) को जित भयो। त्यसपछि प्रत्येक वर्ष एकजना ल्होमी मानिस ढिपका लागि बलि दिनुपर्ने सम्झौता भयो। त्यसपछि यतीहरूलाई ल्होमु भ्यरोक खा भन्ने स्थानमा बोलाएर जाँडमा विष हालेर खान दिई उनीहरूबीच झगडा गराएर आपसमा मारामार गराए। एउटा गर्भिणी यती त्यहाँ भाग लिन नसकेकाले यतीको अस्तित्व भएको विश्वास गरिन्छ पहिचानको सेरोफेरोमा ल्होमी जाति साङ्बु नुप्पा ल्होमी आदिवासी जनजाति उत्थान राष्ट्रिय प्रतिष्ठान, ललितपुर, २०७२)। यतीको उत्पत्तिका सम्बन्धमा महाभारतकालीन गुरु द्रोणाचार्यका छोरा अश्वस्थामाको हिमाल बसाइसँग र सतरुद्रसंहितामा वर्णित यतीनाथ अवतारसँग पनि जोडेको पाइन्छ। यतीको बासस्थान कैलाश पर्वतदेखि सिक्किमसम्मको क्षेत्र अनुमान गरिएको छ (रामकुमार पाण्डे यती टेल्स, अल एबाउट द अबोमिनेबी स्नोम्यान: १९९४)। कतिसम्म भने योगी नरहरिनाथले वर्णन गरेको वनमनुष जो ओडार र गुफामा बस्छ, होचोकदको, लोमस (झ्यापझ्याप्ती शरीरमा रौं भएको) हुन्छ, पुच्छर हँुदैन। रौं खैरो, खुट्टाभन्दा हात लामा, घाँटी छोटो, लुगा लगाउँदैन। दुई हात उठाएर हिँड्छ, मासु खाँदैन। युग्मचारी (लोग्नेस्वास्नीसँगै रहने) हुन्छ, उसको कुरा बुझिँदैन (योगी नरहरिनाथ, इतिहास प्रकाश भाग १, २०१३) लाई कुनै समुदायले आफ्नो वंशवृक्षमा राखेको पाइँदैन। विश्वकै प्राचीन ग्रन्थ हाम्रा वेद, उपनिषद्हरूले र जनजातिका धार्मिक ग्रन्थ (मुन्धुम) ले व्याख्या गरेअनुसार समग्र मानव जाति भगवान्बाट उत्पन्न हुन्। मन्त्र, तन्त्र, वरदान, आशीर्वचन, श्राप, कृपा, गोप्य सहवास र बहुपतिबहुपत्नी दाम्पत्यबाट उत्पन्न भएका हाम्रा आदि पुर्खा हुन् भन्ने उल्लेख पाइन्छ। जसरी वैज्ञानिकहरूले अर्धमानवबाट मानव जाति भएका हुन् भन्ने कुरालाई सोभै स्थापित गर्न सकेका छैनन्। त्यसैगरी, भगवान्बाट सोझै उत्पन्न मानव जाति हो भन्ने कुराको वैज्ञानिक तवरले प्रमाणित भएको पाइँदैन। तर पनि वैज्ञानिक व्याख्या र धार्मिक सृष्टिका आधारमा तादम्यता ल्याउने तर्क पनि आउन थालेको छ। जस्तै, डार्बिनको विकासवादी सिद्धान्तअनुसार पानीमा बस्ने जेलिफिस (थलथले माछा) मत्स्यावतार, जल र थलमा बस्ने कुर्म (कछुवा) एम्फिबियनलाई कुर्म अवतार, सिमभास (मार्सिलेन्ड) मा बस्ने बराह अवतार, आधा नर आधा पशु नृसिंह अवतार, अर्ध मानव वामन अवतार, बन्चरो चलाउने भएपछि पर्शुराम अवतार र सामाजिक मर्यादासहितको मानिस राम अवतार मानेर सृष्टि विकासको क्रममा हेर्न सकिने सम्भावना भएको तर्क दिइएको पाइन्छ (मातृकाप्रसाद कोइराला, कोसीको कथा : २०४६)। डा स्वामी प्रपन्नाचार्यले गण्डकी क्षेत्रमा ३२ राज्य, कर्णाली प्रदेशमा ४२ राज्य र थप ६ राज्यको नाम दिएका छन्। कहिले फुलेर तिब्बतको यारीदेखि तराईको गंगा छेउसम्मको फाँटमा पुगेको पनि उनले उल्लेख गरेका छन्। यस्तै तर्क वितर्कबाट शास्त्रीय प्रमाणलाई वैज्ञानिक व्याख्यामा लैजाने खोजको आधार बन्न सक्छ। विश्वमा विद्वान्हरू निरन्तर खोजीमा लागेका छन्। जर्मनीको नियान्डरमा भेटिएको मानव अवशेषहरूको वैज्ञानिक परीक्षणवाट त्यो अवशेष पूर्णमानव सादृश्य थियो। त्यसको नाम नियान्डरथल राखियो। हजारौं वर्षपछि त्यो नश्लको अन्त्य भयो तर त्यसको जिनांश अहिलेको युरोपवासीमा सर्दै आएको तथ्य फेला पर्यो (युभल नोएह हरारी सापिन्स, अ ब्रिफ हिस्ट्री अफ हुमनकाइन्ड: २०१४)। जाति समिश्रणबाट कुनै नश्लको अन्त्य सामर्थी मात्र बाँच्छ भन्ने सिद्धान्तबाट विलिन भएको हुन सक्छ वा जाति संहार पनि भएको हुन सक्छ। नेपालमा हालसम्म प्राप्त वंशावलीहरू र पौराणिक विवरणलाई उदृत गर्दै इतिहासकार तथा अध्येताहरूले नेपालको इतिहास तपस्वी बुद्धहरूदेखि गोपालवंशी, वर्मावंशी, गुप्तवंशी, महिषवंशी, आभिरवंशी, किरातवंशी राजाहरूले राज गरेको भनेका छन्। तर, आदिकालका बासिन्दा एकल समुदाय वा बहुसमुदाय वा कुन कुन जातिका थिए ? त्यो वर्णन गर्न सकेको छैन। यी माथि भनिएका वंशहरूको ऐतिहासिक प्रमाण र अभिलेखहरू छिटपुट मात्र प्राप्त भएकाले अझै खोजी गर्नु पर्ने कुरा पनि इतिहासकारहरूले स्वीकार गरेका छन्। पुराण र स्मृति ग्रन्थहरूलाई आधार बनाएर यहाँ शिवपार्वती, विभिन्न देवीदेवता, ऋषिमुनिहरू र तपस्वीहरूले बसोबास गरेको वर्णन पाइन्छ। तर, त्यसबखतको नेपाल कत्रो थियो ? के कस्ता मानिस गाउँमा बस्थे ? जीवन पद्धति कस्तो थियो ? बोलचालको भाषा कस्तो थियो ? गुजारा कसरी चलाउँथे, अन्तरजातजाति वा अन्तर गणसमुदाय सम्बन्ध कस्तो थियो ? आदि र मुलुक निर्माणमा गाउँनगरवासीको संलग्नता कसरी हुन्थ्यो ? मुलुक निर्माणमा गाउँनगरवासीको संलग्नता कसरी हुन्थ्यो ? यावत् कुराहरूको टुक्राटुक्री बयान भए पनि समग्रमा केही छैन। लिच्छविकालदेखि मात्र नेपाली समाजको धेरथोर परिचय पाउन सकिन्छ तर समग्रमा होइन। इतिहास भनेको त जसले प्रचार गर्छ, उसैको आउने हो लिखितरूपमा। नेपालमा भने पीडितहरूको इतिहास जहिले पनि हामीले कोट्ट्याएर खोज्नुपर्ने हो। नेपालको हकमा राजामहाराजा, उच्च पदस्थ र कुलीनहरूको इतिहास लेखे। रैतीको कुरा छोपिएरै रहे (डा महेशराज पन्त शासकहरू जहिल्यै म र मेरो घेरामा रहे शीर्षकको अन्तर्वार्ता)। इतिहास लेखनमा तटस्थ विचारहरू प्रभावित भएको हुनुपर्छ। नियतवश लेखिएको कुरा सत्यपरक भए पनि विवादित हुन जान्छ। आजकल कथ्यमा आधारित मुन्धुमहरू पनि लेख्यमा परिणत गरेर सही व्याख्या गर्ने प्रयत्न भइरहेको पाइन्छ। इतिहासकारका धार्मिक र जातिगत अहम् होस् वा सत्ताको स्तुतिगानको कारण होस्। इतिहासकारहरू तत्कालीन वास्तविक सत्यतथ्य घटनाहरूप्रति इमान्दार रहेनन्। आपू इतरका जाति वा धर्मावलम्बीहरूलाई निकृष्टरूपमा आफूलाई श्रेष्ठरूपमा प्रस्तुत गर्ने मनोगत भावनाले ग्रस्त विगतका इतिहासकारहरू देखिन्छन् (एमएस थापामगर कसैसँग रागद्वेष नराखी भन्नुपर्छ (भूमिका), प्रदीप थापामगरको शाहवंशीय राजखलक र मगरहरू पहिलो भाग: २०००)। त्यसकारण यस पुस्तकमा प्राग्ऐतिहासिक कालदेखिको गाउँघरनगरका वासिन्दावंश निर्माणका कुराहरू, जातजातिबीचको अन्तरसम्बन्धलाई खोतल्दैविवेचना गर्दै शुद्ध रगतको नश्लवंश नेपाली जातजातिमा नभएको प्राप्त विवरण र तर्कहरूसहित यथार्थको धरातलमा उतार्न प्रयत्न गरिएको छ। विगतका खोजीका आधार नेपालको प्राग्ऐतिहासिक कालको प्रमाण पुराण, माहात्म्य, स्मृति ग्रन्थहरू, रामायण, महाभारत र यिनीहरूमा आधारित साहित्यिक रचनाहरू हुन्। ती विवरणलाई यथार्थको कसीमा ढालेर प्रामाणिक विश्लेषण गरेपछि इतिहास बन्छ। इतिहासको स्रोत वंशावली, शिलालेख, ताम्रपत्र, ताडपत्र, भोजपत्र, कनकपत्र, पुष्पिका वाक्य, स्वदेशी विदेशीका यात्रा विवरणहरू, अनुसन्धानात्मक पुस्तक तथा लेखहरू, हस्तलिखित अभिलेखहरू, ठ्यासफू, मुद्रा, सिक्का, धातु वा काठ वा ओडार वा घरका भित्तामा कोरेखोपेका चित्रहरू, जातीय मुन्धुमहरू (किरातहरूमा बेग्लाबेग्लै मुन्धुम र बेग्लाबेग्लै सृष्टिको उत्पत्ति धामी, झाँक्री, बिजुवा, माङ्पा र फेदङ्वाहरू बताउँछन्। जति बिजुवा उति नै मुन्धुम, उति नै सृष्टिको उत्पत्ति बेग्लिन्छ। फलाकेको शब्दको अर्थ उनीहरूलाई नै थाहा छैन। (डा स्वामी प्रपन्नाचार्य, प्राचीन किरात इतिहास, २०५७) मानव अवशेष र खण्डहरू हुन्। आजकल कथ्यमा आधारित मुन्धुमहरू पनि लेख्यमा परिणत गरेर सही व्याख्या गर्ने प्रयत्न भइरहेको पाइन्छ। पुरातात्त्विक अन्वेषणबाट प्राप्त माटो वा धातुका सामग्री, स्मारक, चिहान, मठमन्दिर, किल्ला आदि इतिहासका जग हुन्। यस्ता कतिपय ऐतिहासिक प्रमाणहरू महाभूकम्प, महामारी, महायुद्ध, सुनामी, आगलागी, बाढीपहिरोबाट विनाश भए भने कतिपय प्रमाणहरू समयमा हिफाजत गरी राख्न नजान्नाले पनि नष्ट भए। तथापि लोकोक्ति, जनश्रुति र विज्ञहरूको विश्लेषणबाट इतिहासलाई यथार्थपरक बनाउने प्रयत्न भएको पाइन्छ। आजकल धेरै थर, गोत्र, जातजातिले आआफ्नो पुख्र्यौली खोज गरी प्रकाशन गरेका वंशावली सामाजिक इतिहासका स्रोत बनेका छन्। विगतको इतिहासको खोजी गर्ने विज्ञहरू सीमित संख्यामा भए पनि अनवरत लागिरहेकाले आज नेपालको इतिहासको निर्माण यस अवस्थामा पुगेको हो (राजकुमार बानियाँको इतिहासका गुरुकिल्ली लेखमा नेपालको इतिहासलाई सही बाटोमा हिँडाउनेहरूको संक्षिप्त विवेचना गरिएको लेख: २०७७)। जर्मन दार्शनिक हिगेलले इतिहास पढ्नुभन्दा पनि बुझ्नु, बुझ्नुभन्दा पनि विश्लेषण गर्नु, विश्लेषण गर्नुभन्दा पनि त्यसबाट पाठ सिक्नु, पाठ सिक्नुभन्दा बढी नयाँ इतिहास रचना गर्नु सबैभन्दा महत्त्वपूर्ण हुन्छ। इतिहासका घटनाहरू स्थिर हुन्छन् तर त्यसको इन्टरप्रिटेसन भने गतिशील हुन्छ। इतिहास बदलिरहनु पर्दैन। इतिहासको पुनव्र्याख्या नै इतिहास बदल्नुसरह हो (डम्बर खतिवडाको लेख राष्ट्रियताको पुनव्र्याख्या: २०७१) भनेको यहाँ मननीय छ। इतिहास जहिले पनि सामान्य मानिस (पुरुषमहिला) हरूले गरेका कामबाट प्रभावित भइरहेको हुन्छ। उदाहरणका लागि मेडिटेरियन सागरदेखि भारतीय पश्चिमी सामुद्रिक तटसम्म सदियौंदेखि यहुदीहरूको व्यापार हुन्थ्यो। ईश्वरको नाम भएको कुनै पनि व्यक्तिगत वा व्यापारिक पत्र उनीहरूले नष्ट गर्दैनथे। व्यापारी मरेपछि त्यस्ता पत्रहरू पुरानो कायरोको फुस्तातमा संरक्षणका लागि पठाउँथे। हजारौं हजार त्यस्ता पत्रहरूबाट उसबेलाका विविध घटना र स्थितिको विवरण पाइन्छ (सञ्जीव सन्याल, द ओसन अफ चुर्न, आउ द इन्डियन ओसन सेप्ड ह्युमन हिस्ट्री: २०१६)। हाम्रा अग्रजहरूले त्यस्ता व्यक्तिगत पत्रहरू संकलन गर्ने थिति बसालेनन् मात्र होइन, जन्म कुण्डलीसमेत सम्बन्धित मान्छे मर्नेबित्तिकै उसैको चितामा जलाउने गरे।"
सोमपालले लिए पीएनजीको लगातार दोस्रो विकेट,काठमाडौं : पपुवा न्युगिनी(पीएनजी)विरुद्ध नेपाली बलर सोमपाल कामीले लगातार दुई विकेट लिएका छन्। नेपालसँग एकदिवसीय सिरिज खेलिरहको पीएनजीको पहिलो विकेटकारुपमा उनले टोनी उराको विकेट लिएका हुन् भने दोस्रो विकेटका रुपमा असाड बलाको विकेट लिएका हुन्। पीएनजी ताजा अवस्थामा १४ ओभर खेल्दै ९ रनमा रहेको छ। टस जितेर ब्याटिगं रोजेको नेपालले पीएनजीलाई जितका लागि २ सय ७९ रनको लक्ष्य दिएको थियो।
स्थानीय तह एउटा स्वायतसहितको जनमुखी सरकार,"नेपालमा संघीयता कार्यान्वयन भएर एक कार्यकाल बिताइसकेका छन्। अगामी बैशाख ३० गते दोस्रो कार्यकालका लागि ७५३ वटै स्थानीय तहमा एकैसाथ निर्वाचन हुँदैछ। संघियताअन्तर्गत अहिले तीन तहका सरकारलाई अधिकार दिएर कार्यान्वयनमा छ। यसै सन्दर्भमा नेकपा माओवादी केन्द्रका नेता लिलामणि पोखरेलसँग अन्नपूर्णाकर्मी धनवीर महतोले गरिएको कुराकानीको सम्पादित अंश : स्थानीय तहको पहिलो ५ वर्षे कार्यकाल पूरा हुँदैछ। केके उपलब्धि पाउनुभयो ? स्वाभाविक हो, हाम्रा पार्टी नेकपा माओवादीकै कारण देशमा संघियता स्थापना भएको हो। जसको फलस्वरुप तीन तहका सरकार स्थापना भयो। सबैभन्दा उपलब्धिको रुपमा रहेको स्थानीय सरकार जनताको प्रत्यक्ष सम्बन्ध राख्ने सरकारको रुपमा स्थापित भएको हो। तत्कालिन समयमा उठाएको एजेन्डामध्ये अधिकांश मुद्धाहरुको सम्बोधन गर्न सफल भएका छौं। फलस्वरुप गणतन्त्र, संघियता, उन्मुख समाजवाद, न्यायप्रणालीका मुद्दाहरु स्थापित गर्न सफल भयो। संविधान निर्माण गर्ने क्रममा ५६ वटा मुद्दामा हामीले विमति जनाएका थियौ। जनताको प्रत्यक्ष निर्वाचित राष्ट्रपति, पूर्ण समावेशिता लगायतका मुद्दाहरुमा हाम्रा विमति अहिले पनि यथावतै नै छ। संघियता अन्तर्गत अहिले तीन तहका सरकारलाई अधिकार दिएर कार्यान्वयनमा ल्याएका हौं। पहिले स्थानीय विकास मन्त्रालयले मात्र चलाउने बजेट अहिलेको स्थानीय सरकारले आफ्नो अनुकुलको बजेट विनियोजन गर्न सफल भएको छ। आफ्ना लागि उपयुक्त हुने किसिमको विकास योजनाका कार्यसम्पादन गर्दै आएका छन्। अहिले पनि केही संघियता विरोधी तत्वहरु सक्रिय नै छन्। अहिले जिल्लास्तरीय कार्यालयहरु समन्वयनको रुपमै सिमित छन्। स्थानीयतहले आफनो अधिकारलाई सदुपयोग गर्दै सचेत भई कार्यसम्पादन गर्नुपर्ने आवश्यक रहेको छ। संघियताले विभेदमा परेका जनताहरुलाई न्याय दिलाउनका लागि सफल भएका हुन्। कुरा रह्यो सदुपयोग र दुरुपयोगको। केन्द्र सरकारले पठाएको रकमलाई जनताको हक अधिकारमा रहि कार्यसम्पादन नगर्दा कतिपय स्थानीयतहहरु भ्रष्टाचारको अखडा बन्दै गएको छ। सदुपयोग गर्दा पुरस्कार पाएका छन् भने दूरुपयोग गर्दा विवादित बन्दै गएका छन्। केन्द्र सरकारका निर्देशनहरु स्थानीय सरकारले कति मान्दै आएका छन् ? स्थानीय तह एउटा स्वायतसहितको जनमुखी सरकार रहेको छ। यसको संचालनको लागि आआफ्नै नीति नियम रहेका छन्। यसले आफैले आफ्नो अनुकुल कानुनमा परिधिमा रहि नीति नियम र नियामावली निर्माण गर्न सकिन्छ। प्रदेश र संघिय सरकारसँग नबाँझिने किसिमको नीति, नियम, कानुनहरु बनाउनुपर्ने हुन्छ। आफ्नो अनुकुल नीति, नियम, कानुन बनाएर काम गर्नुपर्ने स्वयत्त अधिकार पाएका छन्। अन्तर्राष्टिय मुद्राको सवालमा, राष्ट्रघाती निर्णयहरु गर्न पाउँदैनन्। जसले गर्दा संघ सरकारले दिइने नीति नियमहरु पालना गर्नुपर्ने आवश्यक देखिन्छ। नीति नियमहरु वर्तमान समयमा पालना गर्दै आएको देखिन्छ। कतिपय स्थानीयतहका जनप्रतिनिधीहरु संघिय सरकारका कारण काम गर्न सकिएन भन्छन् त ? मेरो विचारमा त्यस्तो केही पनि छैन्। मैले पहिले नै भनिसके स्थानीय सरकार एउटा स्वायत्त सरकार छ। यसको सञ्चालन सम्बन्धि आफ्नै नीति नियमहरु रहेका छन्। तर वर्तमान परिवेशमा जनप्रतिनिधीको मानसिकतामा भर पर्ने कुरा हो। उनीहरुको अझ पनि मानसिकता परिवर्तन हुन सकेको छैन। जसले गर्दा उनीहरु यस्ता आरोप संघ सरकारमाथि थुपारेर आफू बच्न खोजिरहेका छन्। हुन सक्छ संघीय सरकारका मन्त्रालयमा कार्यरत कर्मचारीहरुको कारण सोचे अनुसारको फाइलको कार्यान्वयन हुन सकेको छैन। कर्मचारीहरुले अटेर गर्दै आएको होलान् यसमा भने दुईमत छैन। आगामी स्थानीय तहको निर्वाचनमा तपाईंको पार्टीको नीति कस्तो हुन्छ ? अबको नीति प्रत्यक्ष जनतासँग सम्बन्ध गाँस्ने योजनामुखी, उत्पादनमुखी हुनुपर्छ। आफ्नो प्राकृतिकलाई आधार मानेर विकास गर्न सक्ने किसिमको बनाउनुपर्छ। मुलुकको शासकीय परिवर्तन भएतापनि मानसिक रुपमा हामी अझ परिवर्तन हुन सकेको छैन। एउटा मेयर पदका उम्मेदवारले ५ करोड लगानी लगाएर निर्वाचित हुन्छ। फलस्वरुप उ पदमा गएपछि १५ करोड आम्दानी गर्ने मानसिकता बनाएका हुन्छ। हामीलाई जनतालाई सेवा गरिने किसिमको नेतृत्वको आवश्यकता रहेको छ। यसप्रति रुपान्तरित हुनुपर्ने आवश्यक छ। अन्त्यमा तपाईले नेतृत्व गर्ने पार्टी नेकपा माओवादी केन्द्रले एमसीसीको चर्को रुपमा देशव्यापी रुपमा विरोध गरेको थियो। पछि आएर एकाएक समर्थन गर्यो नि ? हाम्रा पार्टीले एमसीसीलाई यथावस्थामा स्वीकार नगर्ने पक्षमा सुरुदेखि नै थियो। जसका लागि पार्टीले अनेकौ पटक विचार विमर्शको क्रममा विरोध जनाएको थियो। पछिल्लो समयमा आएर पार्टी लचिलो भएकै हो। यसको पछाडि केही प्राविधिक कुराहरु रहेका छन्। अहिले सो मुद्दालाई हामीले स्थगित गरेका छौं। वर्तमान परिवेशमा देश चुनावमय हुन गएको समयमा पार्टीले एमसीसीलाई सदनमा व्याख्यात्मक रुपमा प्रस्तुत गर्नका लागि स्वीकृत प्रदान गर्यो। अहिले त्यसलाई हामीले सहजै स्वीकारेका भने छैनौं। चुनावपछि यसको विषयमा हामीले पहलकदमी गर्ने छौं।"
९ रनमै पीएनजीलाई पहिलो झट्का,काठमाडौं : पपुवा न्युगिनी(पीएनजी)लाई पहिलो झट्का लागेको छ। नेपालसँग एकदिवसीय सिरिज खेलिरहको पीएनजीको पहिलो विकेटका रुपमा टोनी उरा आउट भएका हुन्। नेपालका लागि सोमपल कामीले विकेट लिएका हुन्। पीएनजी ताजा अवस्थामा १२ ओभर खेल्दै ९ रनमा रहेको छ। टस जितेर ब्याटिगंको रोजेको नेपालले पीएनजीलाई जितका लागि २ सय ७९ रनको लक्ष्य दिएको थियो।
नेपालको चौथो विकेट पतन,काठमाडौं : पपुवा न्युगिनी(पीएनजी)सँग एकदिवसीय सिरिज खेलिरहको नेपालको चौथो विकेट पतन भएको छ। नेपालका लागि रोहित पौडेल ३५ रनमा आउट भएका हुन्। यसअघि देव खनाल ८६ बल खेल्दै ७२ रनमा आउट भएका हुन्। टस जितेर ब्याटिगंको रोजेको नेपाल ताजा अवस्थामा ३९३ ओभर खेल्दै १९३ रनमा रहको छ। नेपालले हिजो पीएनजीसँग ६ रनले हारेको थियो।
नेपालको २ सय रन पूरा,काठमाडौं : पपुवा न्युगिनी(पीएनजी)सँग एकदिवसीय सिरिज खेलिरहको नेपालको २ सय रन पूरा भएको छ। टस जितेर ब्याटिगंको रोजेको नेपाल ताजा अवस्थामा तीन विकेट गुमाउँदै ४०२ ओभर खेल्दै २०३ रनमा रहको छ। नेपालका लागि देव खनाल ८६ बल खेल्दै ७२ रनमा आउट भएका हुन्।
न्याउलीको कथामा समाज,"समस्या नै समस्याले जेलिएकी न्याउलीको कथा। गरिबीको कथा। जीवनको गुजारा कसरी गर्ने र परिवार पाल्नेबाहेक अन्य कुनै सपना नभएकी एउटी अबला नारीको कथा। गाउँदेखि सहरसम्म, सहरदेखि पराई मुलुकसम्म पटकपटक उसले भोगेको पीडाको कथा। पटकपटक तन र मन लुटिएको कथा। चेतनाथ आचार्यको उपन्यास रुइबाभित्रको विषयवस्तु हो यो। यसले मूलतः धादिङको अत्यन्त दुर्गम गाउँ पाबाङकी तामाङ समुदायकी निर्दोष चेली न्याउलीको कथावस्तु बोकेको छ। लोग्ने र बाबुको मृत्यु अनि परिवार र सन्तानसँग भएको मनै रुवाउने बिछोडको कथा। अज्ञानता र परिबन्धले जेल परेको कथा। मुलुकबाट टाढा चीनमा व्यतित जेल जीवनको कथा। समग्रमा जीवन संघर्षको कथा। वास्तवमा गरिबी, अभाव र दुःखमा पिल्सिएका सोझा र सरल मानिसहरू कसरी माफियाको चंगुलमा पर्छन् ? उनीहरू कसरी पटकपटक लुटिन्छन् र घरबार गुम्छ भन्ने जस्ता घटनाले कुदिएको कथा। समाजमा बहुसंख्यक नेपाली नागरिकले भोगिरहेको सबैभन्दा ठूलो समस्या भन्नु नै गरिबी, अभाव र बेरोजगारी हो। यिनै कारणले पनि ज्युनका लागि ठूलो दुःख र संघर्ष गर्नुपर्ने अवस्था उनीहरूको छ। थोरै पैसाको लोभमा धर्म परिवर्तन गरेका उदाहरण पनि पर्याप्त छन् समाजमा। स्वार्थी समाजमा उपन्यासभित्र अनगिन्ती सेतेजस्ता पात्र पनि छन्। अझ भनौं, सानोतिनो आर्थिक लोभका कारणबाट ठूलाठूला दुर्दशाहरू निम्तिएका उदाहरण पनि प्रशस्त भेटिन्छन्।अर्कोतर्फ विदेश गएपछि पैसैपैसा फल्छ भन्ने सोच पनि नमिठो गरी जकडिएको छ हाम्रो समाजमा। वास्तवमा अभावमुक्त जीवन जिउने लालसा, परिवार पाल्ने चटारो अनि सन्तानलाई उचित शिक्षा दिने अभिलाषा धेरैको हुन्छ। यिनै एकमुष्ट समस्याका कारण श्रम गर्ने हातहरू बिदेसिएका छन्। सोही उद्देश्यपूर्तिका लागि मानिस ऋणमा मात्र डुबेका छैनन्, अपराध र सामाजिक बिखण्डनमा समेत नमिठो गरी फसेका छन्। यो उपन्यासकी मुख्य पात्र न्याउलीको कथामा जस्तै समस्यामा जेलिएको छ। थोरै पैसाको लोभमा धर्म परिवर्तन गरेका उदाहरण पनि पर्याप्त छन् समाजमा। समाज अत्यन्त स्वार्थी छ र त्यही स्वार्थी समाजमा यो उपन्यासभित्र चित्रित अनगिन्ती सेतेजस्ता पात्रहरू पनि छन्। देखासिखी अनि हैसियतभन्दा माथि गएर आफूलाई प्रस्तुत गर्ने परिपाटी अर्को एउटा सामाजिक विकृति हो। त्यस्तै कयौं राक्षसी स्वभावका पनि यहीँ छन्। स्थानीय निकायहरूसमेत सोझा र निमुखाहरूका लागि सहयोगी बन्दैनन्। सानोतिनो कामका लागि समेत घुस दिनुपर्ने अवस्था छ। उनीहरू समाजका टाठाबाठाबाटै लुटिन्छन्। सपनाहरू पनि तिनै सेते (दलाली) जस्ता पात्रले देखाउँछन्, न्याउलीको पोइ दोर्जेलाई जस्तै। दोर्जे त्यही अभागी पात्र हो, जो विदेश त गयो तर न उसले परिवारबाट गरिबी मुक्त गर्ने सपनामै सफलता पायो, न त मृत्युपछि बाकसमै भए पनि मुलुक फर्किएर आफ्नै माटोमा समाहित हुन पायो। वास्तवमा दोर्जे एउटा प्रतिनिधि पात्र मात्र हो, समाजमा त्यस्ता कैयौं दोर्जेहरू होलान् जसको विदेशमा गुमनाम मृत्यु भएको छ। जसको कुनै लेखाजोखा छैन। यो त भयो उपन्यासभित्र प्रस्तुत सामाजिक पक्षको पाटो। अर्को कोणबाट भन्दा रुइबा बिल्कुल आत्मपरक छ। कथा संस्मरणात्मक शैलीमा वाचन गरिएको छ। कथाको उठान पनि निकै आकर्षक छ। लेखन सरल छ। जोसुकै पाठकले सजिलै बुझ्न सक्छ। मूल पात्र र परिवेश तामाङ समुदाय वरिपरि घुमे पनि यो एक नेपाली समाज, संस्कृति र परम्पराको प्रतिनिधि कथा हो। विशेषगरी यो उपन्यासमा पर्वतीय संस्कृति, संस्कार, स्थानीय लवज र परिवेशका कुरा धेरै छन्। रुढिवादी परम्पराको चर्चा छ। हिमाली भेगमा प्रचलित सिन्डे र सोक्पाका कथाहरू पनि छन्। पढ्दा रसिलो लाग्छ। कथा मिठा शब्दहरूले बुनिएको छ। प्रतीक र अलंकारहरू छन्। मिठा बिम्ब र प्रतिबिम्बहरूको संयोजनले कथालाई रसिलो बनाएको छ। वाक्यहरू खादिँला छन्। कलात्मक प्रस्तुतिले पाठकको मन जित्छ। अझ भनौं, जीवन र जगत्सँग गासिएका बिम्बहरूले पाठकको ध्यान पनि कथासँगै बगाउँछ। फूल र प्रकृतिसँग मात्र नभएर, माटो, पानी, वनस्पति हरेकसँग जीवनको व्याख्या गरिएको छ। प्रकृतिलाई जीवनका मर्महरूसँग गाँसिएका छन्। कतै युवतीको मनोविज्ञान छ त कतै यौन मनोविज्ञानका कुरा छन्। कतै वैज्ञानिकका कुरा छन् त कतै समाज र संस्कृतिका। सिलसिलाहरू आकर्षक तरिकाले जोडिएका छन्। प्रत्येक अध्याय ओझपूर्ण छन्। जीवन, समाज र परिवेशको फरकफरक रूपमा व्याख्या गरिएको छ। जसले केही नै केही सन्देश दिएकै छ। जे भए पनि कथाले कमी, कमजोरीलाई राम्रैसँग छोपेको छ। सानो सपना देख्ने पात्रको अपुरो कथा हो यो। जसले पलपल मार्मिक बनाउँछ। हृदयलाई पगाल्छ र बारम्बार आँसु झारिदिन्छ। उपन्यासले दुई फरक मुलुकबीच भाषा र भूगोल नमिले पनि न्याउलीको सहृदयी भावनाले सम्बन्धको सेतुलाई झन् फरक बनाएको चित्रण गरेको छ। चिनियाँ नागरिकले देखाएको भूमिका पनि यहाँ मनन्योग्य छ। जेलको व्यवहार, वातावरण र पात्रहरू निकै प्रशंसनीय छन्। मानवीय संवेदनाका लागि पनि नेपाली चेली न्याउली उदाहरणीय बनेकी छ। उपन्यासमा ऊ आदर्श, परिव र विवेकशील नारी झैं प्रतीत हुन्छे। यसो हुनुमा उसको दुःखदायी भोगाइ, अनुभव, निस्वार्थपन, सहयोगी भावना, असल व्यवहार र सोच नै प्रमुख कारण हुन्। यसले कठिन समयमा पनि मानिसलाई नहार्न प्रेरित गर्छ। नेपालीहरू इमान्दार, अनुशासित र सहयोगी छन् भन्ने चिनियाँहरूको बुझाइलाई न्याउलीले पनि प्रमाणित गरेकी छ। उपन्यासले चिनियाँ संस्कृतिलाई पनि जोडिदिएको छ। चिनियाँ चाड र पर्वलाई पनि नेपाली परम्परासँग भावनात्मक रूपमा गाँसिदिएको छ। वास्तवमा चिनियाँ संस्कृति, परम्परा र व्यवहारलाई लेखकले मिठो र रसिलो तरिकाले केलाएका छन्। न्याउलीसँगै पाठकले पनि चिनियाँ पर्व मनाउँछन्, संस्कृति र परम्परा बुझ्ने मौका पाउँछन्। उपन्यासमा खड्किने कमजोरी पनि छन्। ठाउँठाउँमा अतिरञ्जित मान्यताहरू आउँछन्। ज्यादा काल्पनिकताका कुरा पनि छन्। कतैकतै उपन्यासको कथावस्तुमा फिल्मी शैली पनि हाबी भएझैं लाग्छ। रुढिवादी मान्यताहरू कतै सत्य नै हुन् कि जस्तो लाग्छ। समाजलाई अलि बढी नै नकारात्मक रूपमा चित्रण गरिएको हो कि ? जस्तो पनि भान हुन्छ। पात्रहरू नराम्रा ज्यादा छन्। केही पात्रबाहेक सहरी जनजीवनका सबैजसो पात्र खराब नै देखिन्छन्। आक्कलझुक्कल पाएको खुसीबाहेक उपन्यासकी मुख्य पात्र न्याउलीले स्वर्णिम दिन कहिल्यै महसुस गरेको भेटिन्न। शब्दहरूको संयोजन कतैकतै खड्किएको छ। भाषा संरचना पनि कतै कतै चिप्लिएको छ। कुनैकुनै ठाउँमा कथाको प्रसंगले पनि फड्को मारेको छ। कतिपय शब्द बुझ्न सकिँदैनन्। जे भए पनि कथाले कमी, कमजोरीलाई राम्रैसँग छोपेको छ। सानो सपना देख्ने पात्रको अपुरो कथा हो यो। जसले पलपल मार्मिक बनाउँछ। हृदयलाई पगाल्छ र बारम्बार आँसु झारिदिन्छ।"
लाली चढ्यो गुराँसे वनमा,"जब कोइलीले वसन्त डाक्छ, तब पहाडका गुराँसे वनमा लाली चढ्न थाल्छ। भीर पाखाहरू जताततै गुराँसले राताम्य हुन्छन्। गुराँसको सौन्दर्य परख गर्नेहरू पहाड उक्लन थाल्छन्। प्रकृतिपे्रमीहरू मोहित हुन्छन् अनि वन चहार्छन्। ५ सय ८५ वर्गकिलोमिटरमा फैलिएको गुराँसको राजधानी तेह्रथुमको तीनजुरेमिल्केजलजले (टीएमजे) क्षेत्रको गुराँसे वनले बसन्तयामसँगै रङ बदल्न सुरु गरेको छ। यतिखेर टीएमजेसहित पहाडका तल्लो क्षेत्रमा पाइने गुराँसे वनले लाली भर्न सुरु गरेका हुन्। जेठ मसान्तसम्म पहाडका वनमा यसरी नै लाली चढ्छन्। रंगीन वनलाई नियाल्न पर्यटकहरूको आगमन सुरु भएको छ। टीएमजेले लाली भर्न सुरु गरेको छ, तेह्रथुमका स्थानीय कृष्ण गौतम भन्छन्, टीएमजेको तल्लो क्षेत्रमा गुराँस फुल्न थालेका छन्। टीएमजेसहित पहाडका जंगलहरू रंगीन बनेका छन्। टीएमजेसहित पाँचथरको सन्दकपुर, लामपोखरी, सुकेपोखरी, ताप्लेजुङको कञ्चनजंघा संरक्षण क्षेत्र, इलामको माईपोखरी क्षेत्रका वनमा ढकमक्क गुराँस फूलेका छन्। गुराँसले प्रकृतिप्रेमीलाई पहाड उक्लन प्रेरित गरिरहेको छ। गुराँस हेर्दा राम्रो देखिने फूल मात्र नभएर नेपालको राष्ट्रियतासँग जोडिएको एउटा वनस्पति हो। तत्कालीन राजा महेन्द्रले २०१९ सालमा लालीगुराँसलाई राष्ट्रिय फूलको रूपमा घोषणा गरेका थिए। राष्ट्रको पहिचान र गौरवसँग जोडिएको गुराँसले पहाडको सौन्दर्यलाई समेत बढाएको छ। साहित्यमा समेत बिम्बको रूपमा प्रयोग गरिने गुराँस निकै आकर्षक देखिन्छ। गुराँसको फूललाई धार्मिक कार्यसँगै पाहुनाको स्वागतका लागि प्रयोग गर्ने चलन छ। अघिल्लो वर्ष कम मात्रामा फूलेको गुराँस यो वर्ष वसन्त ऋतु सुरु भएसँगै ढकमक्क फुल्न थालेका छन्। गुराँस फुलेसँग वनहरू रंगीन बनेका छन्, फालेलुङका सुनील बान्तवा भन्छन्, गुराँसले पहाडको सौन्दर्य मात्र होइन, राष्ट्रको गौरव उच्च बनाएको छ। नेपालका ४३ जिल्लाका मध्य र उच्चपहाडी क्षेत्रमा गुराँस पाइन्छ। नेपालको कुल वनको १० प्रतिशत क्षेत्रफलमा गुराँसे वनले ढाकेको छ। यस्तो वनले करिब ६ लाख ९२ हजार हेक्टर क्षेत्रफल ओगटेको तथ्यांक छ। कञ्चनजंघा संरक्षण क्षेत्र र आसपासका गुराँसहरू नामक पुस्तकमा उल्लेख भएअनुसार नेपालमा ३३ प्रजातिका गुराँस पाइन्छ। गुराँस प्रजातिको बढी घनत्व कञ्चनजंघा संरक्षण क्षेत्रको पश्चिममा रहेको मकालु बरुण राष्ट्रिय निकुञ्ज, दक्षिणमा टीएमजेलगायत इलामको माईपोखरी र पूर्वमा भारतको सिमाना रहेको सिंहलीला पर्वतसम्म छ। नेपालमा पाइने ३३ प्रजातिका गुराँसमध्ये प्रदेश नम्बर १ का पहाडी जिल्लामा ३१ प्रजातिका गुराँस पाइने तथ्य केही वर्षअघि पाँच विज्ञको अध्ययनले पुष्टि गरेको थियो। अनुसन्धानकर्ता सागरकुमार रिमाल, डा केशवराज राजभण्डारी, कमल मादेन, विष्णुप्रसाद श्रेष्ठलगायतको अनुसन्धानबाट उक्त तथ्य पत्ता लागेको हो। नेपालमा लालीगुँरास : ४३ जिल्लामा ३४ प्रजाति प्रदेश १ को पाँचथर, तेह्रथुम, संखुवासभा, ताप्लेजुङ र इलाम जिल्लालाई गुराँसका लागि प्रख्यात मानिन्छ। यो क्षेत्रमा पाइने गुराँसको रुख १० सेन्टिमिटरका बुट्ट्यानदेखि १५ देखि १८ मिटर अग्लो रुखसम्म हुन्छ। पर्यटन विकासमा गुराँस फूलको महत्त्व अधिक छ। गुराँस हेर्न पर्यटक लोभिने भएकाले यसकोे संरक्षण र विस्तार गर्न सके मनग्गे आर्थिक लाभ लिन सकिन्छ। तर, पछिल्ला वर्षहरूमा गुराँस नियमित फुल्न छाडेको छ। जलवायु परिवर्तनसँगै गुराँसे वनमा असर देखिएको सन्दकपुरका स्थानीय छिरिङ शेर्पा बताउँछन्। बहुउपयोगी गुराँस जाडो मौसमलाई बिदाइ गरेर गर्मी मौसम सुरु हुने क्रमसँगै नेपालका पहाडी तथा हिमाली क्षेत्रका वनमा ढकमक्क लालीगुराँस फूल फूलेर सौन्दर्य छर्छन्। वनमा अन्य रुखका पात झरेर पालुवा पलाउँदै गर्दा त्यो निरस समयमा राता, सेता, गुलाबी, पहेँलो, बैजनी, सुन्तलालगायत विभिन्न रङमा गुराँस फूलेर जोकोहीलाई मोहित हुने वातावरण बन्छ। यतिबेला पोखराका पर्यटकीय स्थल सराङकोट, काहुँडाँडामा ढकमक्क लालीगुराँस फूल फूलेर सौन्दर्य छरेका छन्। कास्कीको पर्यटकीय क्षेत्र धम्पुस, नौडाँडा, मर्दी हिमाल क्षेत्रको पदयात्रामार्ग, ताङतिङको क्रपुडाँडालगायत क्षेत्रमा गुराँसका विभिन्न प्रजातिका फूल फूलेर पर्यटकलाई आकर्षण गरेका छन्। जब कोइलीले वसन्त डाक्छ, तब पहाडका गुराँसे वनमा लाली चढ्न थाल्छ। भीरपाखा जताततै गुराँसले राताम्य हुन्छन्। गुराँसको सौन्दर्य परख गर्नेहरू पहाड उक्लन थाल्छन्। प्रकृतिपे्रमीहरू मोहित हुन्छन् अनि वन चहार्छन्। आन्तरिक पर्यटक मात्र होइन, यति बेला पोखरा घुम्न आएका भारतीय पर्यटक पनि गुराँसको सुन्दरता हेर्न फेवाताल किनारको सेदीडाँडाबाट केबलकार चढेर सराङकोट पुग्छन्। माछापुच्छे, अन्नपूर्ण हिमालसँगै लालीगुराँसको सुन्दरतामा आफ्नो तस्बिर कैद गर्न पर्यटक लोभिन्छन्। कास्कीको पर्यटकीय ताङतिङ गाउँको क्रपु डाँडा पुगेर लालीगुराँसको सुन्दरतामा रमाउने पर्यटकको पनि उति नै चहलपहल हुने गरेको स्थानीय पर्यटन व्यवसायी प्रकाश गुरुङ बताउँछन्। विश्वमा हावापानीअनुसार गुराँसका फूलहरू पुसमाघदेखि, भदौअसोजसम्म फुलेका भेटिने विज्ञ बताउँछन्। पछिल्लो समयमा जलवायु परिवर्तनका कारण गुराँसको फूल फुल्ने समयमा परिवर्तन आएको विज्ञहरूको भनाइ छ। एक अध्ययनअनुसार गुराँससहित १० प्रजातिको फूल फुल्ने समय अवधि औसतमा ८ दिन अघि सरेको पाइएको छ। नेपालको राष्ट्रिय फूल लालीगुराँसले यतिबेला वनपाखा उज्यालो बनाएको छ। तत्कालीन राजा महेन्द्रले विज्ञको अध्ययन र सुझावमा २०१९ साल पुस १ गते लालीगुराँसलाई राष्ट्रिय फूल घोषणा गरेका हुन्। राष्ट्रिय फूलसमेत भएकाले नेपालीले लालीगुराँस फूललाई थप महत्त्व दिने गर्छन्। पोखराको सराङकोटमा भारतको देहरादुनबाट घुम्न आएकी सरिका क्षेत्री लालीगुराँस फूलसँग रमाउँदै सेल्फी खिच्दै थिइन्। उनकी साथी प्रीति गुरुङ पनि साथीसँगै गुराँससँग फोटो खिचेर रमाइन्। पोखरा पहिलो पटक घुम्न आएको र लालीगुराँसको सुन्दर फूलको वातावरणले मनै रमाइलो भएको गुरुङ सुनाउँछिन्। पोखरा सेरोफेरोमा मात्र होइन, अन्नपूर्ण संरक्षण क्षेत्रको मर्दी हिमाल, घान्द्रुक, घोरेपानी क्षेत्रको पदयात्रामा जाने पर्यटक पनि त्यस क्षेत्रका वनमा फूलेका विभिन्न थरीका सुन्दर गुराँसको सुन्दरतामा रमाउने गर्छन्। पदयात्रामा हिमालसँगै लालीगुराँसको सुन्दरताले यात्रा थप रोमाञ्चक हुने जर्मनका पर्यटक माइकल बताउँछन्। गुराँस झाडी एवं सानोदेखि मझौला आकारको रुखसम्म बढ्ने प्रजाति रहेको विज्ञ बताउँछन्। यसको रुख करिब ३० मिटरसम्म अग्लो हुने बताइन्छ। प्रजातिअनुसार गुराँसका पातको आकार तथा प्रकारमा भिन्नता पाइन्छ। गुराँस समुन्द्र सतहबाट १ हजार मिटरदेखि ६ हजार मिटरको उचाइसम्म फैलिएर रहेका पाइने विज्ञ बताउँछन्। एसिया, उत्तर अमेरिका, युरोप र अस्टेलिया महादेशमा फैलिएको गुराँसको करिब ९० प्रतिशत प्राकृतिक बासस्थान दक्षिण पूर्वी एसियाका नेपाल, चीन, भारत, भुटान, म्यानमार, थाइल्यान्ड, भियतनामलगायतका देश रहेको विज्ञ बताउँछन्। हालसम्म संसारभर १ हजार १ सय ५७ प्रजाति र उपप्रजातिका गुराँसहरूको अभिलेख गरिएको पाइएको छ। सन् २०१६ सम्म नेपालमा ३१ प्रजातिका गुराँसहरूको अभिलेख रहेको वनस्पति विभागले जनाएको छ। अध्ययनका क्रममा नयाँनयाँ प्रजातिका गुराँसहरू पनि पत्ता लगाउने गरेका छन्। गुराँसले लोभ्याउँदै पर्यटक पूर्वी पहाडी जिल्ला तेह्रथुमको पर्यटकीय क्षेत्र चोत्लुङ पार्कमा गुराँस फुलेर राताम्यै भएको छ। पार्कको वरिपरि फुलेको गुराँसले पर्यटकलाई स्वागत गरिरहेको छ। पार्कको छेउमा फुलेको गुराँससँगै यतिबेला सेल्फी लिने र टिकटक बनाउनेको भीड छ। जिल्लामा नगरपालिकाको नाम नै लालीगुराँस राखिएको छ। यस नगरपालिकाको चोत्लुङ पार्कमा ढकमक्क गुराँस फुलेपछि पर्यटकको भीड बढ्न थालेको छ। यस क्षेत्रमा फुलेको गुराँसमा रमाउन स्थानीय तथा आन्तरिक पर्यटकहरूको यतिबेला घुइँचो छ। तीनजुरे मिल्के जलजले (टिएमजे) को प्रवेशद्धारको रूपमा रहेको यो पार्क पर्यटकले भरिभराउ बन्न थालेको छ। नेपालको राष्ट्रिय फूल भएकाले पनि नेपालीको माया, प्रेम र सद्भाव छ। सबैले लालीगुराँस फूललाई सम्मान गर्छन्। सबै नेपालीको यस फूलप्रति भावनात्मक सम्बन्ध छ । गुराँसको राजधानी टिएमजेको तल्लो क्षेत्रमा गुराँस फुल्न सुरु भएसँगै पर्यटक आउन थालेका हुन्। गुराँस फुल्ने सिजन सुरु भएसँगै यस क्षेत्रले आफ्नो स्वरूप नै रंगीन बन्दै गएको छ। यहाँका होटल व्यावसायी समेत पर्यटकहरूको स्वागत सत्कारका लागि आतुर बन्न थालेका छन्। प्राकृतिक सुन्दरतासँगै विभिन्न प्रजातीका गुराँस फुल्ने सिजन सुरु भएकाले रमाइलो भएको झापाबाट गुराँस हेर्न आएका डिल्लीरमण पौडेल बताउँछन्। भन्छन्, फुलेको गुराँससँग प्रत्यक्ष भेट पहिलोपटक भयो। वैशाखसम्म फुल्ने गुराँस पर्यटकको चाप खासगरी सार्वजानिक बिदा तथा शनिबारका दिन हुन्छ। गुराँस फुलेसँगै पारिवारिक घुमघाममा आएका काठमाडौंका जीवन श्रेष्ठले पर्यटकको भीडले फोटो लिनसमेत पालो कुर्नु परेको सुनाए। लाइनमा उभिएको आधा घण्टापछि मात्रै फोटो खिच्न पाएँ, उनी भन्छन्। वसन्तपुरको चोत्लुङ पार्क, आरआर गार्डेन, घुर्बिसे, पाथीभरा, चौकी, मंगलबारे, गुफापोखरी हुँदै तीनजुरे मिल्के जलजले क्षेत्रमा गुराँस फुल्ने गर्छ। यतिबेला भने यसक्षेत्रको तल्लो भेगबाट विस्तारै माथिल्लो भेगतर्फ गुराँस फुल्न थालेको छ। फोटोमा हेरेभन्दा प्रत्यक्ष रूपमा गुराँस फुलेको देख्दा फरक अनुभूति भएको सुनिता राईको अनुभव छ। भन्छिन्, टेलिभिजनमा देखेको भन्दा धेरै मजा आयो। विश्वमा पाइने ३२ मध्ये २८ प्रजातिका गुराँस यस क्षेत्रमा पाइन्छन्। गुराँस १ हजार पाँच सय मिटरदेखि ५ हजार पाँच सय मिटरसम्मको उचाइमा पाइन्छ। पूर्वी तराईका जिल्ला साथै काठमाडौं र छिमेकी देश भारतबाट समेत पर्यटक गँुरास हेर्न बर्सेनि आउँछन्। गुराँस वन संरक्षणमा चुनौती बहुउपयोगी गुराँसको वन संरक्षणमा चुनौती पनि बढ्दो छ। हिमाली वन क्षेत्रको उच्च पारिस्थितिक महत्त्वको रूपमा गुराँसलाई लिइन्छ। यति महत्त्वपूर्ण गुराँस फडानी रोक्न चुनौती बढ्दो छ। अन्नपूर्ण संरक्षण क्षेत्रमा बस्ती नभएका क्षेत्रमा पनि बाटो विस्तार भएका छन्। गुराँसको वन क्षेत्रबाटै सडक विस्तार भए पनि नयाँ गुराँस रोप्नतर्फ ध्यान नगएको संरक्षणकर्मी राजु आचार्य बताउँछन्। कास्कीको मादी गाउँपालिका ताङतिङभन्दा ११ किलोमिटर माथि बस्ती नभएको क्रपु डाँडामा कच्ची सडक लगिएको छ। यसैगरी अन्नपूर्ण संरक्षण क्षेत्रको घोडेपानी क्षेत्रमा पनि लालीगुराँसको वन क्षेत्र हुँदै सडक विस्तार भएको छ। गुराँस हेर्दा राम्रो देखिने फूल मात्र नभएर नेपालको राष्ट्रियतासँग जोडिएको एउटा वनस्पति हो। २०१९ सालमा लालीगुराँसलाई राजा महेन्द्रले राष्ट्रिय फूलको रूपमा घोषणा गरेका थिए। राष्ट्रको पहिचान र गौरवसँग जोडिएको यसले पहाडको सौन्दर्यलाई पनि बढाएको छ। यस्तै जलविद्युत् आयोजनाले वन फँडानी गर्दै सडक लगे पनि त्यसको क्षतिपूर्तिको रूपमा नयाँ बिरुवा हुर्काउने काम नगरेको मादी गाउँपालिकाका अध्यक्ष वेदबहादुर गुरुङ बताउँछन्। पछिल्लो समयमा गाउँपालिकालाई बाइपास गरेर सोझै केन्द्रबाट आयोजनाका लागि स्विकृति ल्याउने काम अघि बढाउने गर्दा संरक्षणमा चुनौती थपिएको जनप्रतिनिधिको गुनासो छ। उच्च हिमाली क्षेत्रमा अत्यधिक चिसो हुने भएकाले खाना पकाउन दाउराको रूपमा गुराँसको बोट प्रयोग हुन्छ। गुराँस दाउराको रूपमा खाना पकाउने इन्धनको रूपमा प्रयोगमा पनि आउँदै आएको छ। नेपालमा गुराँस संरक्षणको प्रयास २०५३ सालदेखि तीनजुरेमिल्केजलजले क्षेत्रको स्थलगत अध्ययन गरी सुरुवात भएको पाइन्छ। सेल्फी खिच्दै प्रकृतिसँग रमाउँदै ढकमक्क फुल्ने लालीगुराँसको सौन्दर्यमा जो कोही मोहित हुन्छन्। नेपालको राष्ट्रिय फूल भएकाले पनि नेपालीको माया, प्रेम र सद्भाव छ। सबैले लालीगुराँस फूललाई सम्मान गर्छन्। सबै नेपालीको यस फूलप्रति भावनात्मक सम्बन्ध छ । अर्घाखाँचीको सदरमुकाम सन्धिखर्क आउने गोरुसिंगे सन्धिखर्क सडक तथा सालझन्डी, सन्धिखर्क ढोरपाटन सडकमा हिँड्दा बाटैभरि गुराँस देख्न सकिन्छ। स्थानीय बालबालिका बाटैमा गुराँस राखेर बसेको पनि देख्न सकिन्छ। सालझन्डी सन्धिखर्क ढोरपाटन सडकको हंसपुरको रतनमारे अगाडि लागेपछि लालीगुराँसको आनन्द लिँदै यात्रा गर्न सकिन्छ। अर्घाखाँचीको मालारानी गाउँपालिकाको हंसपुर, गुल्मीको मदाने गाउँपालिकाको पुर्कोट दह, मालिका गाउँपालिकाको अर्खबांग, सिर्सेनी, बागलुङको बडीगाड, निशी खोलालगायतको वन क्षेत्रमा गुराँस फुलेर राताम्य भएको छ। मुलुकको एक मात्र हिमाली सिकार आरक्षण ढोरपाटनसम्म सालझन्डी सन्धिखर्क ढोरपाटन सडक हुँदै जाँदा लालीगुराँसको आनन्द लिँदै आन्तरिक पर्यटक जाने गरेका छन्। लुम्बिनी घुम्न आउने पर्यटकहरू प्राकृतिक सौन्दर्य चुम्दै ऐतिहासिक तथा धार्मिकस्थल घुम्दै ढोरपाटन सिकार आरक्षणसम्म पुग्ने गरेका छन्। सन्धिखर्क, अर्घा, बागी, हंसपुर, प्युठानको सौतामारे, गुल्मीको पुरकोट दह, सिर्सेनी, मदानेको लेख, बागलुङको बुर्तिबांग, बोबांग हँुदै ढोरपाटन पुग्ने सालझन्डी सन्धिखर्क ढोरपाटन सडक खण्डको दायाँबायाँका जंगलभरि गुराँस फुलेर राताम्यै भएको छ। गुराँस हेर्नमा जति सुन्दर देखिन्छ, उत्तिकै प्रभावकारी र गुणयुक्त छ। गुराँसको फूल विभिन्न औषधि बनाउन प्रयोग हुन्छ। यसको जुससमेत बनाएर बेच्ने गर्छन्। यो धेरै स्वास्थ्यवद्र्धक छ। आयुर्वेदले यसलाई औषधिको रूपमा लिने गरेको छ। बेमौसममै फुल्यो गुराँस मानिसको मनै बहलाउने गरी रामेछापका अधिकांश हिमाली तथा लेकाली भेगमा फागुनको सुरुआतदेखि नै गुराँस फुल्न थालिसकेको छ। विगतका वर्षमा झैं चैत्र अन्तिमदेखि वैशाख सुरुवातमा फुल्ने गुराँस यो वर्ष भने जलवायु परिवर्तनका असरले दुई महिना अघिदेखि नै फुल्न थालिसकेको थियो। गुराँसको बिरुवा घरमा रोपे आर्थिक उन्नति हुने पौराणिक विश्वास छ। यही कारणले आफूले घरमा गुराँस रोपेकोे बालुवाटारका खगेन्द्र गुरागाईं बताउँछन्। भन्छन्, पुर्खाले पनि गुराँस घरमा लगाएकै कारण घरमा लगाउन मन लाग्यो। लेकका जंगलबाट ल्याएर लगाएको थिएँ। उचित मौसम र वातावरण नमिलेका कारण राजधानीमा फस्टाउन सकेन। धार्मिक मान्यताअनुसार गुराँसको फूल घरको मूल ढोकामा सजाउँदा घरमा नकारात्मक ऊर्जा आउँदैन भन्ने परम्परागत मान्यता रहेको छ । आन्तरिक तथा बाह्य पर्यटक हातभरि लालीगुराँसका थुंगा बोकेर छुट्टै आनन्दको अनुभूति गर्छन्। पर्यटन प्रवद्र्धनका लागि लेकमा फुल्ने लालीगुराँसले ठूलो भूमिका खेलेको हुन्छ। जलवायु परिवर्तनसँगै सिजनभन्दा अगाडि नै गुराँस फुल्दा वार्षिक पाँच लाख पर्यटन भित्र्याउने आफ्नो लक्ष्यमा केही असर गर्ने को कि भन्नेमा खाँडादेवी गाउँपलिकाका अध्यक्ष प्रेमबहादुर तामाङ चिन्तित छन्। खाँडादेवी गाउँपालिकाले गुराँस संरक्षण क्षेत्र बनाउने तयारी गरिरहेको पनि तामाङले बताए। खाँडादेवी ५ का स्थानीय कृषक राजकुमार घिसिङका अनुसार फुल्ने मौसम नहुँदै रामेछापका अधिकांश डाँडामा गुराँस फुलेको देख्दा आश्चर्य लागेको छ। मानिस र जनावरहरूलाई पनि खोकी लाग्दा होस् या सर्किंदा गुराँसको फूल खुवाउँदा निको हुने गरेको खाँडादेवी५ का इन्द्रसिंङ घिसिङले बताए। रामेछाप जिल्लाको आठवटै पालिकाको उच्च भेगमा लालीगुराँस पाइन्छ। जिल्लाको शैलुङ क्षेत्रमा भने सेतो गुराँस पाइन्छ। गुराँसको औषधीय गुण गुराँस बहुउपयोगी फूल हो। गुराँसको फूलको जुस ग्यास्ट्रिक तथा रक्तचापमा समेत उपयोगी हुने विश्वास छ। मांसपेशीहरू दुखेमा तथा छाला मरेको अवस्थामा स्थानीय रूपमा गुराँसलाई औषधिका रूपमा प्रयोग गरेको पाइन्छ। गुराँसको फूलको अचार बनाएर र काँचै पनि खाने चलन छ। यसरी गुराँसको फूलमा औषधीय गुण हुने भएकोले व्यावसायिक रूपमै जुस बनाएर बिक्री गर्ने गरिन्छ। यसैगरी गुराँसको बोक्रा र फूल अगरबत्ती तथा धूप बनाउन प्रयोग पनि गरिएको पाइन्छ। प्राचीन समयदेखि नै आयुर्वेदमा गुराँस फूलको प्रयोग हुँदै आएको बताइन्छ। यो रातो, गुलाबी, सेतो आदि रङको हुन्छ। समुन्द्री सतहदेखि १५ सयदेखि ३६ सय मिटरको उचाइमा गुराँस पाइने गरेको छ। रातो गुराँस पोषक तत्त्वले भरिपूर्ण मानिन्छ। यसको औषधीय गुण पनि उत्तिनै छ। कलेजो, मिर्गौलाजस्ता समस्या भएका रोगीहरूलाई गुराँसको जुस निकै फलदायी हुन्छ। रोग प्रतिरोधात्मक क्षमता बढाउने पनि गर्छ। हृदय रोगजस्ता केही दीर्घ रोगीहरूका लागि पनि यो गुराँसको फूल उपयोगी मानिन्छ। गुराँसको जुस बनाएर सेवन गर्दा हड्डीको दुखाइसमेत ठीक हुने विश्वास छ। उच्च रक्तचाप तथा घाँटीमा कुनै खानेकुरा अड्किएको बेला गुराँस खानुपर्छ, भन्ने मान्यता छ। अर्घाखाँचीलगायतका जिल्लामा खाना खाँदा कुनै कुरा घाँटीमा अड्कियो भने गुराँस, गुराँस भन्ने चलन छ। यानिकी गुराँसको नाम मात्र लिए पनि घाँटीमा अड्किएको खानेकुरा निल्न सकिन्छ भन्ने मान्यता छ। गुराँस एउटा सिजनमा मात्र पाइने भएकाले अन्य बेला प्रयोग गर्न यसको फूल घाममा सुकाएर राख्न सकिन्छ। धार्मिक मान्यताअनुसार गुराँसको फूल घरको मूल ढोकामा सजाउँदा घरमा नकारात्मक ऊर्जा आउँदैन भन्ने परम्परागत मान्यता रहेको छ । भीमकुमार बाँस्कोटा फिदिम, टीआर लिम्बु तेह्रथुम, कृष्णमणि बरालपोखरा, प्रेमनारायण आचार्य अर्घाखाँची, सन्तोष ढुंगेलरामेछाप"
हुप्सेकोट गाउँपालिकाका सबै क्षेत्र पहिरोको जोखिममा,"नवलपुर : पूर्वी नवलपरासीको हुप्सेकोट गाउँपालिकाले पहिरोको विपद् सम्बोधनका लागि प्रदेश सरकारलगायत विभिन्न सम्बद्ध निकायलाई पटकपटक ताकेदा गरे पनि कुनै निकायबाट सम्बोधन भने हुन सकेको छैन। यस गाउँपालिकाका सबै अर्थात् छ वटै वडा पहिरोको जोखिममा रहेका छन्। गाउँपालिकाले विगत चार वर्षमा गण्डकी प्रदेश सरकारलाई आफूहरुको समस्या समाधानका लागि बारम्बार ताकेदा गर्दासमेत कुनै सुनवाइ हुन सकेको छैन। हुप्सेकोट गाउँपालिकाले पहिरो जोखिम क्षेत्रको पहिचान गरी सुरक्षित स्थानमा बस्ती स्थान्तरणको लागि बारम्बार ताकेता गरेपनि प्राकृतिक विपद जोखिम क्षेत्रको अध्ययन अनुसन्धान र वस्ती स्थानान्तरणको लागि गण्डकी प्रदेश सरकार उदासीन देखिएको छ। पहाडी वस्तीहरुमा अवस्थित यस गाउँपालिकाका सबै वडाका जमिन चिराचिरा पर्ने र ध्वजा फाट्ने गरेको हुँदा प्राकृतिक विपदको जोखिम उच्च रहेको भुगर्भविद् प्रेम खड्काले बताए। गाउँपालिकाको पहाडी क्षेत्र पहिरोको जोखिममा र समथर भुभागमा नदि कटानको समस्या छ। मनसुनको समयमा बाढी तथा पहिरोको कारणले हुने जनधनको क्षति र प्रभावहरुका आधारमा गरिएको जोखिम विश्लेषण हेर्दा जिल्ला विपद् व्यवस्थापन समितिको मनसुन पूर्व तयारी तथा प्रतिकार्य योजना २०७८ अनुसार हुप्सेकोट गाउँपालिकाको सबै वडा जोखिममा छन्। अति उच्च जोखिम अवस्थामा वडा नम्बर १, ४, ६ र उच्च जोखिम अवस्थामा वडा नम्बर २, ३, र ५ रहेका छन्। जोखिम क्षेत्रको अध्ययन र नक्साङ्कन गर्नको लागि गाउँपालिकाको क्षमताले मात्रै नभ्याउने भन्दै गाउँपालिका अध्यक्ष लक्ष्मीदेवी पाण्डेले बाढी, पहिरो जोखिम क्षेत्रका वासिन्दाको दिगो व्यवस्थापनसँगै वस्ती स्थानान्तरणको लागि संघ र प्रदेश सरकारले सहयोग गर्नुपर्ने बताइन्। गाउँपालिकाले पटकपटक प्रदेश र संघ सरकारलाई गुहारे पनि आवश्यक सुनुवाइ नभएको अध्यक्ष पाण्डेको भनाइ छ । गाउँपालिका विपद् व्यवस्थापन समितिको २०७७ भाद्र २८ मा बसेको बैठकले वडा नम्बर ५ को राम्चे पहिरोको कारण ४० घर, हर्देमा १५ घर, रुद्रपुरको ४०, पाङ्गेस्थित त्रिभुवन आधारभुत विद्यालय, वडा नम्बर ६ को पिपलडाँडा पहिरोका कारण १ सय ६० घरधुरी उच्च जोखिममा रहेको र जुनसुकै समयमा पहिरो गइ धनजनको क्षति हुने अवस्था रहेकोले वस्तीहरु सुरक्षित स्थानमा स्थानान्तरणको लागि व्यवस्था मिलाउन जिल्ला विपद् व्यवस्थापन समितिमार्फत गृह मन्त्रालय, संघीय मामिला तथा सामान्य प्रशासन मन्त्रालय, आन्तरिक मामिला तथा कानुन मन्त्रालय गण्डकी प्रदेश र राष्ट्रिय विपद् जोखिम न्यूनीकरण तथा व्यवस्थापन प्राधिकरणलाई अनुरोध गरेको थियो। २०७८ साउन १ गते वडा नम्बर ५ वाखखोरका पहिरो प्रभावितहरुको उद्धार गरेपछि, पहाडी वस्तीहरुको जोखिम वास्तविकता पत्ता लगाउन र आश्यक राहत उद्धार गर्न, भौगर्भिक अध्ययन सहितको प्राविधिक प्रतिवेदनको आधारमा अस्थायी वा स्थायी बसोबासका लागि प्रबन्ध मिलाउन गाउँपालिकाले साउन १४ गते मुख्यमन्त्री कार्यालय गण्डकी प्रदेशलाई पत्राचार गरेको छ। त्यस्तै गण्डकी प्रदेश सरकारलाई साउन ३१ गते वाकखोरका पहिरो प्रभावितहरुको उचित व्यवस्थापनका लागि भवन निर्माण गर्न आवश्यक बजेट सहयोगको लागि अनुरोध पत्र पठाएको छ। यसरी पटकपटक गाउँपालिकाको जोखिम र पहिरोले विस्थापितको अवस्थाको विषयमा जानकारी गराउँदा पनि आवश्यक सहयोग प्राप्त नभएको अध्यक्ष पाण्डेले बताए। गाउँपालिकाको आफ्नै प्राविधिक र अन्य संघसस्थाको सहयोगमा जोखिम क्षेत्रको पहिचान र अध्ययन गर्दा पहाडका सबै बस्ती स्थान्तरण गर्नुपर्ने अवस्थामा रहेको अध्यक्ष पाण्डेले बताइन्। पहिरो, डुबान र कटानले पारेको क्षतिको विवरण बुझाउँदै जोखिम क्षेत्रको अध्ययनका लागि संघ सरकारसँग जिल्ला विपद् व्यवस्थापन समितिमार्फत गरिएको आग्रहअनुसार अहिले राष्ट्रिय विपत जोखिम न्यूनीकरण तथा व्यवस्थापन प्राधिकरणले जोखिम क्षेत्रको अवलोकन गरेको छ। वडा नम्बर ४ को चारघरे र वडा नम्बर ५ को वाकखोर क्षेत्रमा गरिएको अवलोकन र अध्ययनले सो क्षेत्रमा बस्ती बस्न नमिल्ने प्रारम्भिक जानकारी उपलब्ध गराएको अध्यक्ष पाण्डेले बताइन्। २०७८ असार २३ गते आएको वर्षाले वडा नम्बर ५ को वाकखोरका १८ घरपरिवार विस्थापित भएका छन् भने भाद्र ११ गतेको वर्षाका कारण चारघरेका एकै परिवारका ३ जनाको पहिरोमा परी ज्यान गएको थियो। यता गण्डकी प्रदेश सरकारले जोखिम बस्ती स्थानान्तरणको लागि सरकारी जमिन नभएकोले निजी जमिन खरिद गर्ने कार्य प्रदेश सरकारको नभएको भन्दै गाउँपालिकाबाट आएका विवरणहरु केन्द्र सरकारलाई जानकारी गराएको जनाएको छ। प्रदेशभित्रको विपद्को विषयमा अध्ययन अनुसन्धान गर्न विज्ञ टोलीको गठन गरिएको उर्जा, जलस्रोत तथा खानेपानी मन्त्री हरिशरण आचार्यले बताए। अहिले विज्ञ टोली मनाङ गएको भन्दै मन्त्री आचार्यले त्यसपछि हुप्सेकोट गाउँपालिकाको विपद् जोखिम क्षेत्रको अध्ययन अनुसन्धान गरी प्राप्त प्रतिवेदन अनुसार कार्य अगाडि बढाउने बताए। बजेट व्यवस्थानमा थप स्रोत नहुँदा अहिलेसम्म प्रदेशबाट विपद्लाई सम्बोधन हुने योजनाहरु मात्रै अगाडि बढेको मन्त्री आचार्यको भनाइ छ। २५ वर्षीया धनिसरा पुलामी हुप्सेकोट गाउँपालिका वडा नम्बर एक जुकेपानीमा बस्दै आएको पाँच महिना भयो। सात वर्षीया छोरी र सासूको काजकिरिया गर्न जुकेपानी आएकी उनी त्यसपछि गाउँ फर्किएकी छैनन्। 'आफन्तले बस्ने बास दिएका छन्। यहीं बसेका छौं। कहिलेसम्म आफन्तकोमा आश्रय लिएर बस्नुपर्ने हो थाहा छैन', उनले भनिन्। २०७८ भाद्र ११ गते आएको ठूलो वर्षाका कारण घरमाथिबाट खसेको पहिरोले सासू धनमाया पुलामीसँगै सुतेकी सात वर्षीया छोरीलाई पहिरोले बगाएको हो। सात वर्षीया छोरीसहित परिवारमा तीनजनाको पहिरोमा परी मृत्यु भएको छ। ससुरा हर्कबहादुर पुलामी भने घाइते भएका थिए। परिवार गुमाउनुको पीडासंगै घरवास खेतजमिन छोडेर अन्यत्र बस्नुको पीडाले झनै पिरोलेको धनिसराका श्रीमान मनबहादुर पुलामीले बताए। 'एक रातमा परिवारका ३ जना सदस्यलाई गुमायौं जीवनमा योभन्दा दुख अरु केही रहेनछ। पहिले गाउँमा यस्तो पहिरो गएको थाहा थिएन अहिले उठीबास नै लगायो।' धनिसरा पुलामीको परिवार मात्रै होइन वडा नम्बर ५ को वाकखोरका १८ घरपरिवार पहिरोबाट विस्थापित भएको ८ महिना भयो। ७१ वर्षीया माया बाह्रघरेलाई बुढेसकालमा बगर क्षेत्रमा त्रिपालभित्र बस्नुको पीडा खपिनसक्नु भएको छ। हुप्सेकोट ५ वाकखोरमा नै जन्मेर हुर्केकी माया पहिलो पटक गाउँपालिकाको सदरमुकाम झरेको बताइन्। असार २३ गते आएको अविरल वर्षापछि घरमाथिबाट पहिरो खस्ने र तलबाट राते खोलाले कटान गर्न थालेपछि गाउँमा बस्न नसकिएको उनले बताइन्। गएको साउन महिनामा पहिरोको उच्च जोखिम भएपछि गाउँपालिकाले प्रहरीको सहयोगमा आपकालीन उद्धार गरी वाकखोरका १८ घरपरिवारलाई जनता माध्यमिक विद्यालय वेलुवामा ल्याएर राखेको थियो। विद्यालयमा भौतिक उपस्थितिमा पठनपाठन सुरु हुन लागेपछि भने पीडितहरुलाई वेलुवा १ को कोभिड अस्पताल क्षेत्र र बसपार्क निर्माण स्थलमा त्रिपालमा सारिएको छ। पहिरोबाट विस्थापितमध्ये ३ परिवार नजिकैको विद्यालयमा छन् भने दुई परिवार वडा कार्यालय परिसरमा छन्। १८ घरपरिवारका १ सय २८ जना लामो समयदेखि घाम पानी र शीतलहरसँग जुधिरहेका छन्। पहिरो प्रभावितको लागि गाउँपालिकाले के गर्दैछ गाउँपालिका अध्यक्ष लक्ष्मीदेवी पाण्डेको अध्यक्षतामा गाउँपालिका स्तरीय विपत व्यवस्थापन कोष गठन भएको छ। वडा स्तरमा वडा अध्यक्षको संयोजकत्वमा वडा स्तरीय विपद व्यवस्थापन समिति रहेको छ। प्राकृतिक विपत्तिबाट मृत्यु भएको परिवारलाई एक लाख दिने समितिले निर्णय गरेको छ। विपद् व्यवस्थापन कोष कार्यविधि २०७५ र गाउँ विपद् जोखिम न्यूनीकरण तथा व्यवस्थापन ऐन २०७५ बनेको छ। पहिरो प्रभावितहरुलाई जुकेपानीको शिवालय सामुदायिक वनसँग जोडिएको सार्वजनिक जग्गामा गाउँपालिकाले टिनको अस्थायी टहरा निर्माण गरेर व्यवस्थापन गर्ने काम सुरु गरेको छ। टहरा निर्माणको लागि किर्डाक नेपालले जस्ता पात सहयोग गरेको छ भने गाउँपालिकाले वाकखोरका १८ घरपरिवार र चारघरेका एक परिवारको लागि निमार्ण सुरु गरिएको टहरा अहिले अन्तिम चरणमा रहेको जनाइएको छ। गाउँपालिकाको ५ वर्षको अवधिको तथ्याङ्क हेर्दा बाढी र पहिरोबाट ५ जनाको मृत्यु भएको छ। वर्षाका कारण आर्थिक वर्ष २०७८०७९ मा भौतिक क्षतिमा वडा नम्बर २ मा दुई वटा घर पूर्ण क्षति, ७ घर आशिंक क्षति भएको छ। वडा नम्बर ५ मा किच्किनी घाट झोलुगे पुल, राते खोला झोलुगे पुल र धौल खोला झोलुगे पुलमा क्षति भएको छ। वडा नम्बर ४ मा भने अत्यधिक वर्षाका कारण ७ घरमा पूर्ण क्षति भएको गाउँपालिकाको विपद् व्यवस्थापन कोषमा उल्लेख छ। ६ वटा वडा रहेको हुप्सेकोट गाउँपालिकाको बसेनी, राम्चे, पिपलडाडा, नाम्जाकोट, पेलेका, दमार, पाङग्रे लगाएतका क्षेत्रका मानिसहरु कतिबेला पहिरोले बगाउने हो भन्ने डरत्राशमा बसिरहेका छन्। राम्चे क्षेत्रको काउले बस्तीका स्थानीय पहिरोका कारण विस्थापित भएर अहिलेको हुप्सेकोट गाउँपालिका वडा नम्बर १ जुकेपानी क्षेत्रमा २०३८ सालमा आएर आफैँ बस्ती बसाएको जेष्ठ नागरिकहरुले बताएका छन्। आर्थिक वर्षको बजेटलाई नियाल्ने हो भने आर्थिक वर्ष २०७५०७६ मा विपद्का लागि विनियोजित १० लाख ५० हजार बजेटमा ४ लाख २७ हजार मात्र खर्च भएको छ। त्यस्तै आर्थिक वर्ष ०७६ ०७७ मा विपतमा विनियोजित ७३ लाख ८६ हजार बजेटमा ९ लाख प्राकृतिक तथा मनसुन जन्य विपतमा खर्च भएको छ। आर्थिक वर्ष ०७७०७८ मा १ करोड २५ लाख ९४ हजार बजेटमा २० लाख प्राकृतिक विपद्मा छुट्याएको पाइन्छ। त्यस्तै चालु आर्थिक वर्ष २०७८०७९ मा विपदका लागि विनियोजित ७२ लाख ५९ हजार बजेटमा २० लाख प्राकृतिक तथा मनसुन जन्य विपतको लागि छुट्टाएको छ। जसमध्ये अहिलेसम्म १३ लाख ३३ हजार खर्च भैसकेको गाउँपालिकाले जनाएको छ। पहाडी वस्तीहरु पूरै जोखिममा हुँदा पनि बजेट विनियोजन र अध्ययन अनुसन्धानको विषय गाउँपालिकाको प्राथमिकतामा परेको देखिंदैन। २०७८ साउन ३ गते विपद् व्यवस्थापन समितिको संयोजक लक्ष्मीदेवी पाण्डेको अध्यक्षतामा बसेको बैठकले जोखियुक्त क्षेत्रमा भूगर्भ विद्हरुको स्थलगत अनुसन्धान, अनुगमन तथा प्राविधिक मुल्याङक गर्नका लागि तत्काल उपलब्ध हुने भूगर्भ विद्लाई जोखिमयुक्त ठाउँमा खटाइ अनुसन्धान अनुगमन तथा प्राविधिक मुल्याङ्कन गर्न गाउँ कार्यपालिकामा सिफारिस गर्ने निर्णय गरेको छ। तर अध्ययन गरेर प्रतिवेदन भने तयार गरेको छैन। यता गाउँपालिकाले पनि विपद् पूर्वतयारी र प्रतिकार्य योजना, मनसुन पूर्व तयारी र प्रतिकार्य योजना र आपतकालीन कार्य सञ्चालन केन्द्र स्थापना भने अहिलेसम्म बनाएको छैन। नेपालको संविधानको धारा २९६ को उपधारा (१) बमोजिम विपद् जोखिम न्यूनीकरण तथा व्यवस्थापन सम्बन्धी ऐनमा राष्ट्रिय नीति तथा योजना एंव कार्यकारी समिति र प्रदेश विपद् व्यवस्थापन समितिबाट स्वीकृत एकीकृत तथा क्षेत्रगत नीति योजना र कार्यक्रम अनुरुप हुने गरी स्थानीय विपद् व्यवस्थापन योजना तर्जुमा गरी कार्यान्यवयन गर्नुपर्ने उल्लेख छ। स्थानीय सरकार सञ्चालन ऐनमा पनि स्थानीय स्तरमा विपद् पूर्व तयारी तथा प्रतिकार्य योजना बनाउनुपर्ने छ। भुगर्भविद् प्रेम खड्काका अनुसार विपद् पूर्व तयारी तथा प्रतिकार्य योजना निमार्णमा गाउँपालिका भित्र वर्षौदेखि गएको ठुलो पहिरोहरुको अनुगमन गरी प्रत्येक वर्ष पहिरो गएको अवस्था र पहिरो नगएको जमिन कता बगिरहेको छ भन्ने विषय हेर्नका लागि पहिरोको नक्सानक गर्नुपर्दछ। 'जमिनको भारवहन क्षमता, पहिरोको भौगोलिक नक्साङ्कन गरिएपछि मात्रै सो क्षेत्रमा वस्ती बस्न उपयुक्त छ वा छैन, त्यसलाई सुरक्षित गरेर बस्न मिल्ने अवस्था हुन्छ कि हुन्न भन्ने बल्ल पत्ता लाग्नेछ। अहिले वाकखोर क्षेत्रमा वस्ती पूर्ण रुपमा बस्न मिल्दैन त्यहाँ जमिनको सबैभागमा ध्वजा फाटेको छ', भुगर्भविद खड्काले भने। हिउँद र सुख्खायाममा हुने विपद्ले मनसुनजन्य विपद्को जोखिमलाई बढाइरहेको हुन्छ। मंसिरदेखि जेठ महिनासम्म डढेलो लाग्ने मौसम मानिन्छ। डढेलोका कारण नाङ्गो जमिनमा भुक्षय जाने हुन्छ भने भुक्षयले पहिरो जाने उच्च सभावना हुने भुगर्भविदहरुको भनाइ छ। वन तथा भूसंरक्षण विभाग र इसिमोडले २०१९ मा गरेको एक अध्ययन अनुसार डढेलोको हिसावले नेपालका १३ जिल्ला अति संवेलनशील र ११ जिल्ला संवेदनशील छन्। नवलपुर जिल्ला डढेलोको संवेदनशील जिल्लामा पर्दछ जसले गर्दा जिल्लामा पहिरोको जोखिम हुनुको कारणमध्ये डढेलो लाग्नु पनि एक भएको पाइन्छ। भुगर्भविद प्रेम खडकाका अनुसार पहिरोको जोखिम क्षेत्र, भुक्षयीकरण भएको ठाउँमा अम्रिसो, बाँस, ग्याविनहरु लगाएर पहिरोजाने समस्यालाई केही कम गर्न सकिन्छ। खड्काले भने, 'पहिलो चरणमा पहिरोको भौगोलिक नक्साङ्कन गनुपर्छ र समाधान खोज्नुपर्छ अहिलेको वर्ष पहाडमा धेरै पहिरोको गयो। समथर जमिनमा नदि कटानले गिरुवारी र कोलिया क्षेत्रमा बाढीको जोखिम उत्तिकै बढेको छ यसले भोलिको दिनमा गाउँपालिकामा मात्र नभइ नवलपरासी जिल्लामा नै प्राकृतिक तथा मनसुन जन्य विपतले धेरै असर गर्ने देखिन्छ।' अरुणखोला, केरुङगे खोला र गिरुवारी खोलाको महान क्षेत्र हुप्सेकोट गाउँपालिकाको राम्चे, पिपलडाँडा भएको हुँदा सो क्षेत्रमा पहिरो जाँदा जिल्लाको कावासोती र मध्यविन्दु नगरपालिका क्षेत्रमा डुवान र कटानको जोखिम बढी देखिन्छ।"
१ सय ५ रन जोड्दै दिपेन्द्र आउट,काठमाडौं : पपुवा न्युगिनी(पीएनजी)सँग एकदिवसीय सिरिज खेलिरहको नेपालको पाँचौ झट्का लागेको। नेपालका लागि दिपेन्द्रसिंह ऐरी १ सय ५ रनमा आउट भएका हुन्। टस जितेर ब्याटिगंको रोजेको नेपाल ताजा अवस्थामा ४५० ओभर खेल्दै २४७ रनमा रहको छ। नेपालले हिजो पीएनजीसँग ६ रनले हारेको थियो।
नेपालका लागि ७२ रन जोड्दै आउट भए देव,काठमाडौं : पपुवा न्युगिनी(पीएनजी)सँग एकदिवसीय सिरिज खेलिरहको नेपालले तेस्रो विकेट गुमाएको छ। नेपालका लागि देव खनाल ८६ बल खेल्दै ७२ रनमा आउट भएका हुन्। टस जितेर ब्याटिगंको रोजेको नेपाल ताजा अवस्थामा ३०२ ओभर खेल्दै १३४ रनमा रहको छ। नेपालले हिजो पीएनजीसँग ६ रनले हारेको थियो।
युक्रेनमा आक्रमण असफल भएको आरोप लागेपछि रुसी रक्षामन्त्रीलाई हृदयघात,"किभ : युक्रेनका गृहमन्त्रीका सल्लाहकारले रुसी रक्षामन्त्री सर्गेई शोइगुलाई हृदयघात भएको दाबी गरेका छन्। शोइगु मार्च ११ यता सार्वजनिक रूपमा देखिएका थिएनन्। २४ मार्चमा रुसी राष्ट्रपति भ्लादिमिर पुटिनले एउटा भिडियो सार्वजनिक गरेका थिए। उक्त भिडियोमा रक्षामन्त्री देखिएका थिए। युक्रेनका आन्तरिक मन्त्रीका सल्लाहकारले फेसबुकमा लेखेका छन्, 'युक्रेनमा रुसको आक्रमण असफल भएको पुटिनले आरोप लगाएपछि रुसी रक्षामन्त्रीलाई हृदयघात भएको छ।, रक्षामन्त्रीको अहिले अस्पतालमा उपचार भइरहेको उनले लेखेका छन्। उक्त आरोपको पुष्टि भने रूसी पक्षबाट गरिएको छैन। यसअघि युक्रेनी राष्ट्रपति भोलोडिमिर जेलेन्स्कीले आफ्नो भिडियो सम्बोधनमा भनेका थिए, 'उनीहरू भन्छन् कि रुसका रक्षामन्त्री कतै बेपत्ता छन्।' युक्रेनी सेनाको प्रशंसा गर्दै जेलेन्स्कीले भने कि रुसी आक्रमणकारीहरूलाई युक्रेनी सैनिकले कडा प्रहार गरेका थिए जसको कारण उनीहरूलाई ठूलो क्षति पुगेको छ। बीबीसी"
चीनसँग के सम्झौता हुनसक्छ ?,"काठमाडौं : चिनियाँ विदेश मन्त्री वाङ यी जम्बो टोलीसहित तीनदिने भ्रमणका लागि नेपाल आएका छन्। दक्षिण एसियाली मुलुकको भ्रमणमा निस्किएका वाङ भारतको राजधानी नयाँ दिल्लीबाट डियर एयरलायन्सको विमानबाट शुक्रबार अपराह्न काठमाडौं अवतरण गरेका हुन्। विदेश मन्त्री वाङलाई परराष्ट्र सचिव भरतराज पौड्याल, शिष्टाचार महापाल दुर्गाबहादुर सुवेदी, परराष्ट्र मन्त्रालयका चीन महाशाखा प्रमुख लोकबहादुर थापालगायतले स्वागत गरे। भेटघाट नभएकाले शुक्रबार उनी होटलमै बसेका छन्। एमसीसी अनुमोदनपछि नेपालको चीनप्रति दृष्टिकोण बुझ्न राष्ट्रपति सी जिङपिङले दूतको रूपमा वाङ यीलाई नेपाल पठाएको स्रोत बताउँछ। चीनको बहुआयामिक बीआरआई परियोजनालाई अगाडि बढाउने हेतुले वाङ नेपाल आएको भनाइ छ। गृहमन्त्रीको निर्देशन  चिनियाँ विदेशमन्त्री वाङको सुरक्षा व्यवस्था चुस्त पार्नू चिनियाँ विदेशमन्त्री वाङ यी आज नेपाल आउँदै दुई सहायक मन्त्रीसहित चिनियाँ विदेशमन्त्री वाङ काठमाडौंमा चिनियाँ विदेशमन्त्री वाङ यी काठमाडौंमा (तस्बिरसहित) चिनियाँ विदेशमन्त्री वाङ यीलाई यसरी गरियो स्वागत काठमाडौंमा यस्तो छ वाङ यीको दौडधुप चिनियाँ विदेशमन्त्री वाङको जम्बो टोलीमा को को छन्? (सूचीसहित) चीनले बीआरआईअन्तर्गतका परियोजनालाई गति दिन खोज्दै गर्दा प्रधानमन्त्री शेरबहादुर देउवा नेतृत्वको सरकारले भने त्यसलाई स्वीकार गर्ने वा नगर्ने विषयमा निर्णय लिन सकेको छैन। चिनियाँ प्रतिनिधिसँग बीआरआई परियोजनाबारे महत्त्वपूर्ण छलफल हुनेछ। तर, सरकार त्यसलाई स्वीकार गर्ने पक्षमा छैन, बालुवाटार स्रोतले भन्यो। सम्झौताका सम्भावित बुँदाहरू परराष्ट्र मन्त्रालय स्रोतका अनुसार चीनले रातमाटेरसुवागढकेरुङ ट्रान्समिसन लाइन, चिनियाँ लगानीमा बन्ने केरुङकाठमाडौं रेल्वे परियोजनाको सम्भाव्यता अध्ययन छ। सन् २०१९ मा नेपालमा भ्रमण आएका बेला चिनियाँ राष्ट्रपति सी जिङपिङले पाँच सय मिलियन अमेरिकी डलर अनुदान सहयोग गर्ने वाचा गरेका थिए। सो कार्यान्वयनका लागि सम्झौता हुन सक्ने स्रोतको भनाइ छ। निर्माणाधीनको अन्तिम चरणमा रहेको पोखरा अन्तर्राष्ट्रिय विमानस्थलको भर्चुअल हस्तान्तरणसमेत हुन सक्ने बताइएको छ। त्यस्तै, चितवनको भरतपुर क्यान्सर अस्पताललाई आर्थिक तथा प्राविधिक सहयोग गर्ने विषयमा र मकवानपुरमा मदन भण्डारी प्राविधिक विश्वविद्यालय निर्माण गर्नेलगायतका विषयमा सम्झौता हुन सक्ने स्रोतको भनाइ छ।"
गुलरियालाई सुर्तीजन्य पदार्थरहित पालिका घोषणा गरिने,"गुलरिया : गुलरिया नगरपालिकालाई सुर्तीजन्य पदार्थरहित पालिका घोषणा गर्ने तयारी गरिएको छ। नेपाल सरकार स्वास्थ्य तथा जनसंख्या मन्त्रालय राष्ट्रिय स्वास्थ्य शिक्षा सूचना तथा संचारकेन्द्रको पहलमा नगरपालिकालाई सुर्तीजन्य पदार्थरहित पालिका घोषणा गरिने भएको हो। गुलरिया नगरपालिका कार्यालयमा कार्यरत कर्मचारी लगायत जनप्रतिनिधिहरुले सुर्तीजन्य पदार्थ नियन्त्रण तथा नियमनका लागि प्रतिबद्धा गरेका छन्। सरोकारवाला तथा साझेदार निकायसँग समन्वयगर्दै गुलरिया नगरपालिका भित्र सुर्तीजन्य पदार्थ नियन्त्रण तथा नियमनको लागि ब्यापक अभियान सञ्चालन गरिने सूचना केन्द्रका वरिष्ठ स्वास्थ्य शिक्षा प्रशिक्षक डाक्टर भक्तबहादुर केसीले बताए। जस अन्तरगत गुलरिया नगरपालिका भित्र सम्पूर्ण सार्वजनिक संस्थाहरुमा सुर्तीजन्य पदार्थ निषेध गर्ने तयारी भैरहेको छ। 'निषेधित क्षेत्र घोषणा गर्न पालिकाले पहल गर्दै छ। पालिका भित्र सुर्तीजन्य पदार्थको नियन्त्रण तथा नियमनको लागि अध्ययन तथा अनुसन्धान गरी सुर्तीजन्य पदार्थको लत छुटाउन केन्द्रको समन्वयमा स्वास्थ्यकर्मीलाई तालिम पनि दिएका छौं', उनले भने, 'समुदाय पालिका भित्रका आमा समूह, शिक्षक, पत्रकार, युवाक्लव, टोल विकास संस्थाहरुसँग सुर्तीजन्य पदार्थ नियन्त्रण तथा नियमनको लागि अन्तरक्रिया लगायत व्यापक छलफल चलाउँछौं। नगरका स्वास्थ्यकर्मी, कर्मचारी, जनप्रतिनिधि लगायत पत्रकारहरुलाई सचेतना दिइसकेका छौं।' गुलरिया नगरक्षेत्रमा सुर्तीजन्य पदार्थ नियन्त्रण तथा नियमन गर्न संघीय कानूनहरु तथा स्वास्थ्य सेवा ऐन २०७५ अनुसारको रणनिति तयार गर्दै राष्ट्रिय स्वास्थ्य शिक्षा, सुचना तथा सञ्चार केन्द्रमार्फत प्राविधिक सहयोग प्रदान गरिने भएको छ। पहिलो चरणमा गुलरिया नगरपालिकाका जनप्रतिनिधि तथा कर्मचारी सुर्तीजन्य पदार्थको सेवन छाड्ने प्रतिबद्धतामा हस्ताक्षर गरिसकेका छन्। प्रतिवद्धता गर्न बाँकी रहेकालाई पनि प्रतिवद्ध गराउने र सुर्तीजन्य पदार्थ नियन्त्रणका लागि इजाजत पत्र लिएर मात्र सुर्तीजन्य पदार्थ बेचविखन गर्न पाउने ब्यवस्था मिलाईने डा केसीको भनाइ छ। धुम्रपान तथा सुर्तीजन्य पदार्थको सेवनबाट मुख, फोक्सो, पेट, फियो, आन्द्रा, मुत्रनली, पाठेघर आदीमा क्यान्सर हुने स्वास्थ्य शिक्षा तथा सुचना सञ्चार केन्द्रका स्वास्थ्य शिक्षा अधिकृत डाक्टर शालिकराम धितालले बताए। 'सुर्तीजन्य पदार्थको सेवनले मुखमा समेत क्यान्सर बनाउँछ। धुम्रपान गर्ने व्यक्तिको नजिकै बस्ता सेवन नगर्नेलाई पनि असर पुग्छ', उनले भने, 'धुम्रपानका कारण विश्वमा वर्षेनी ६ लाख मानिसले ज्यान गुमाउने गर्छन्। त्यसैले यसको नियन्त्रण, नियमन र निषेध गर्नु नै उत्तम उपाय हो।' गुलरियालाई धुम्रपानरहित नगरपालिका घोषणा गर्ने तयारी भैरहेकोले सबैलाई सहयोग गर्न उनले आग्रह गरे।"
युक्रेन रूस युद्ध : गरिब मुलुकमा खाद्यवस्तुको थप मूल्य वृद्धि हुने,"लण्डन : विश्व व्यापार सङ्गठनकी महानिर्देशक एनगोसी ओकोन्जो इबेयलाले यूक्रेन सङ्कटका कारण खाद्य पदार्थको मूल्य वृद्धि भएको दावी गरेकी छन्। उनका अनुसार खाद्य पदार्थको मूल्य वृद्धि भएपछि खाद्य सङ्कट पनि बढ्ने खतरा देखिएको छ। खाद्य पदार्थमा भएको मूल्य वृद्धि र खाद्य सङ्कटको असर सबैभन्दा बढी गरिब देशमा पर्न सक्ने पनि उनले बताइन्। 'यस बारेमा हामी धेरै चिन्तित हुनुपर्दछ भन्ने मलाई लाग्छ, यसको असर विषेश गरेर गरिब मुलुकहरूमा बढी पर्दछ,' उनले भनिन्। खाद्य पदार्थको मूल्य वृद्धि र खाद्य सङ्कटका कारण ठूलो मानवीय क्षति समेत हुन सक्नेमा पनि उनले चिन्ता व्यक्त गरेकी छन्। विश्वका धेरै देशमा खाद्य सङ्कटसँगै उर्जा सङ्कट पनि मुख्य समस्याका रुपमा देखिँदै गएको र यो अझ बढ्न सक्ने उनको भनाइ छ। उर्जा सङ्कटका रुपमा उनले पेट्रोलियम पदार्थको मूल्य वृद्धि र अभावलाई समेत संकेत गरेको जनाइएको छ। गार्जियनसँगको अन्तरवार्ताका क्रममा महानिर्देशक ओकोन्जोले दुवै सङ्कटबाट सबैभन्दा बढी पीडित हुने नै गरिब मानिस भएकाले त्यसतर्फ विश्वको ध्यान जानु पर्नेमा जोड दिए।"
पुलमा ठेकेदारको लापर्वाही,"भोजपुर : संघीय संरचनापछि गाउँमा करोडौं लागतका विकासे पुलका योजना ल्याइए। तर, ठेकेदार र अन्य सरोकारवालाका कारण भोजपुरका पुलहरू अलपत्र छन्। उचित नियमन, अनुगमन नहुँदा ती योजना अझ बेबारिसे बनेका हुन्। धेरै पुल बनिनसक्दै भत्किएका र बन्न बाँकी छन्। यस कारण नागरिक कष्टकर दैनिकीबाट मुक्त हुन सकेका छैनन्। ठेकेदारको कमजोरीले मंसिर ११ गते हतुवागढी२ रानीबास र रामप्रसाद राई५ मानेभञ्याङ जोड्ने कावाखोलास्थित ५ करोड लागतको पुल निर्माण क्रममै भत्कियो। प्रदेश सरकारको पहलमा स्विस सरकारको अनुदान सहयोगमा उक्त पुल बनाइँदै थियो। निर्माण सामग्री नै गुणस्तरहीन भएको प्राविधिक अनुगमनले देखाएको छ। ठेकेदार कम्पनीको चरम लापरबाहीले पुल भत्किएको हतुवागढीका इन्द्र थापाले बताए। पुल सञ्चालन भए सदरमुकामबाट दक्षिण हुँदै तराईसँग सिधा पहुँच हुने थियो। स्टमेट अनुसार निर्माण नहुँदा पुल भत्किएको हुनसक्ने पूर्वाधार विकास कार्यालय भोजपुरका प्राविधिक रुपेश देवले बताए। यसैगरी ठेकेदारले बीचैमा अलपत्र पारेको भोजपुरसंखुवासभा जोड्ने लम्सुवाघाट पुलको हविगत पनि ११ वर्षदेखि उस्तै छ। पुल नहुँदा साल्पासिलिछो गाउँपालिका र षडानन्द नगरपालिकाका ७० हजार नागरिक चरम सास्ती खेप्न बाध्य छन्। पुलको ४ वटा पायर (पिलर) १६ मिटर गहिराईसम्म गाड्नुपर्ने प्रावधान भए पनि ठेकेदारले बीचैमा काम छाडेर हिँडेपछि अलपत्र बनेको थियो। २०७२ असोजमा सञ्चालनमा आउनुपर्ने थियो। १ सय ६७ मिटर लामो पुलमा ६ वटा पिल्लर उठाएपछि पुनः काम रोक्यो। अब पुल बनाउन कसैले चासो नदेखाएको ७ नम्बर वडाका अध्यक्ष बुद्धसिं तामाङले बताए। भने, पटकपटक ताकेता गरे पनि काम सुरु गर्ने सुरसार छैन। हालै प्रदेश १ का मुख्यमन्त्री राजेन्द्र राईले पुल निर्माण अघि बढाउने प्रतिबद्धता जनाएका छन्। सूचना तथा सञ्चार प्रविधिमन्त्री ज्ञानेन्द्र कार्कीले पनि पुलको काम अघि बढाउन पहल गर्ने बताएका छन्।"
मधेसमा प्रभाव छेड्दै एमाले,"काठमाडौं : वीरगन्ज महानगरपालिकाका मेयर विजय सरावगीसहित ४ जना वडाध्यक्ष फागुन २८ गते एमालेमा प्रवेश गरे। २०७४ सालको स्थानीय तह निर्वाचनमा सरावगीले जसपाबाट मेयर जितेका थिए। मोरङको रंगेली नगरपालिकाका मेयर दिलीपकुमार बगडिया (अग्रवाल) र उपमेयर केशवकुमारी खराल पनि फागुन २५ मा एमाले प्रवेश गरे। माओवादी केन्द्र त्यागेर दुवै जना एमाले प्रवेश गरेका हुन्। पर्साको जगरनाथपुर गाउँपालिकाका अध्यक्ष तथा जिल्लाका चर्चित मुस्लिम नेता जालिम मियाँ एमालेमा प्रवेश गरेका छन्। मियाँ माओवादी केन्द्रबाट गाउँपालिका अध्यक्षमा निर्वाचित भएका थिए। बाँकेका नेता पशुपतिदयाल मिश्र पनि हालै मात्र एमाले प्रवेश गरे। राजपाका पूर्वसहमहामन्त्री मिश्र २०७४ सालको संघीय सांसदको निर्वाचनमा सूर्य चिह्न लिएर स्वतन्त्र उम्मेदवार बनेका थिए। उनीसँगै रामकुमार दीक्षित, गिरिजा पाठकलगायत नेता पनि एमालेमा प्रवेश गरे। रूपन्देहीको रोहिणी गाउँपालिका अध्यक्ष सनोजकुमार यादव, ओमसतिया गाउँपालिकाका अध्यक्ष हीरा केवट र उपाध्यक्ष सुन्दरीमती कुमारी हरिजन पनि एमालेमा प्रवेश गरे। यादव जसपा, केवट र हरिजन माओवादी केन्द्र त्यागेर एमालेमा प्रवेश गरेका हुन। बाराको कोतवाल गाउँपालिकाका अध्यक्ष मुस्तुफा अन्सारीसहित ५ जना जनप्रतिनिधि पनि हालैमात्र एमालेमा भित्रिए। जनता समाजवादी पार्टीका केन्द्रीय सदस्य तथा कपिलवस्तुका प्रभावशाली नेता मंगलप्रसाद गुप्ता पनि दलबलसहित हालैमात्रै एमालेमा प्रवेश गरे। बहालवाला कपिलवस्तुका सांसद बृजेशलाल गुप्ता पनि एमाले प्रवेशको तयारीमा छन्। कपिलवस्तुकै डा रुद्रप्रसाद साहलगायतका स्थानीय नेताहरू पनि एमालेमा आउने तयारी जुटेको नेताहरू बताउँछन्। माओवादी केन्द्रका प्रवक्ता कृष्णबहादुर महराका स्वकीय सचिव एवं दाङका नेता प्रमोद शर्मा पनि एमाले प्रवेश गरेका छन्। शर्माकी श्रीमती सीता चौधरी गत स्थानीय तह निर्वाचनमा घोराही उपमहानगरपालिका उपमेयरकी उम्मेदवार थिइन्। मोरङको रंगेलीका मेयर दिलीपकुमार बगडियालाई पार्टी प्रवेश गराउँदै एमाले अध्यक्ष ओली । अर्को महिना (वैशाख) देखि मुलुकमा चुनावी वर्ष सुरु हुँदैछ। वैशाख ३० लाई स्थानीय तह निर्वाचनको मिति तोकिएको छ। कात्तिकमंसिरमा प्रदेश र संघको चुनाव हुने सम्भावना छ। त्यहीँ भएर एमाले अध्यक्ष केपी ओली मधेसमा पार्टीको प्रभाव जमाउन सक्रिय छन्। त्यहाँका जनप्रतिनिधिलाई पार्टीमा प्रवेश गराउँदै स्थानीय तहमा तराईमधेसमा पार्टीको स्थिति मजबुत बनाउनतिर ओली क्रियाशील छन्। आफूले दिएको भोट एमालेलाई नै बुझाउने हो भने प्रत्यक्षरूपमा नै उसलाई भोट दिँदा भइहाल्ने रहेछ भन्ने भावना पनि पछिल्लो समयमा मधेसमा देखिएको उनको विश्लेषण छ। हिमाल र पहाडमा एमालेको संगठन मजबुत नै मानिन्छ। विगतमा मधेस र संघीयता विरोधीको ट्याग एमालेमाथि छ। त्यही भएर एमाले अध्यक्ष ओलीको ध्यान तराई मधेसमा केन्द्रित रहेको एमालेकै नेताहरू बताउँछन्। सत्ता सहयात्री दलहरू गठबन्धन बनाएर चुनावमा जाने तयारी गरिरहेका बेला एमाले अध्यक्ष ओली भने तराईमधेसका जनप्रतिनिधिलाई पार्टीलाई धमाधम भित्र्याउँदैछन्। चुनाव जित्ने रणनीतिमा ओली छन्। ओली आफैं मधेसमा नेताहरू पार्टीमा भित्र्याउन खटिएका छन्। कार्यक्रममा आफैं जान्छन, र नेताहरू प्रवेश गराइरहेका छन्। वीरगन्ज, रंगेली, नेपालगन्ज, कपिलवस्तु, बारालगायत स्थानमा भएको पार्टी प्रवेशमा अध्यक्ष ओली नै गए। एमाले मधेसमा आक्रामक रूप अगाडि आएको छ। नेकपा भंग हुँदा माओवादी केन्द्रका तत्कालीन प्रभावशाली नेता प्रभु साह एमालेमै बसेका कारण पनि धेरै मधेसका जनप्रतिनिधि र नेताहरू पनि एमालेमा नै बसेका थिए। अघिल्लो पटक मधेसी जनताले मधेसी दललाई भोट दिए। एमालेलाई नै विरोध गरेर यहाँका नेताहरुले राम्रो भोट पनि पाए। तर, पछि उपेन्द्र यादव, महन्त ठाकुर, राजेन्द्र महतोले एमालेलाई नै बुझाए। पालैपालो एमालेकै नेतृत्वको सरकारमा गए। अब एमाले मधेसमा बढ्दै गएको देखिन्छ। राजेश अहिराज  राजनीतिक विश्लेषक २०७२ सालमा संविधान जारी भएपछि एमाले त्यसमा पनि अध्यक्ष ओलीप्रति तराई मधेसमा नराम्रोसँग भ्रम छरिएको थियो। ओली बोलीकै कारण मधेसमा उनी विरोध भावना धेरै थियो। उनी मधेसी विरोधी हुन्, संघीयता विराधी हुन् भन्दै भ्रम फैलाउने काम भएको थिए। नाकाबन्दीमा देश नै अध्यक्ष ओलीको पक्षमा थियो। तर, मधेसमा पनि उनीविरुद्ध आक्रोश थियो, तराई मधेसमा आन्दोलन भइरहेको थियो। त्यो आन्दोलन ओलीकै विरुद्ध केन्द्रित थियो। मधेसका जनप्रतिनिधिलाई पार्टीमा प्रवेश गराउँदै स्थानीय तहमा पार्टीको स्थिति मजबुत बनाउनु एमालेका अध्यक्ष केपी शर्मा ओलीको लक्ष्य हो। विगतमा मधेस र संघीयता विरोधीको ट्याग एमालेमाथि लागेको थियो। त्यही भएर अध्यक्ष ओलीको ध्यान तराई मधेसमा केन्द्रित छ। ओली मधेसमा एमाले विरोधी भावना हटाउन चाहन्छन्। यसअघिको भ्रम धेरै चिरेको उनको तर्क छ। यहीबीच तराई मधेसमा ओली विरोधी भावना चिर्न प्रयास पनि भएको होइन तर त्यो यति सहज थिएन। त्यो भ्रम चिर्न भने एमालेका सप्तरीमा आमसभामा आक्रमणसम्म भएको अवस्था थियो। २०७४ सालको निर्वाचनसम्मको अवस्थामा केही सुधार भए पनि तराई मधेस एमालेको लागि त्यति सहज थिएन। कतिपय स्थानमा प्रवेश निषेध नै गरिएको थियो। अध्यक्ष ओलीलाई मधेस छिर्न समस्या पारिएको थियो। २०७४ सालको आम निर्वाचनपछि ओली नै मुलुकको प्रधानमन्त्री भए। उनकै नेतृत्वमा ओलीलाई मधेस विरोधी, संघीयता विरोधी भनेर भोट ल्याएका दलहरू नै पालैपालो सहभागी भए। सुरुवातमा नै उपेन्द्र यादव नै सरकारमा गए। त्यसपछि महन्त ठाकुर पनि ओली नेतृत्वको सरकारमा नै गए। जसले गर्दा ओली र एमालेप्रतिको मधेस परिवर्तन आउन थाल्यो। तर, अझै पनि मधेसमा एमालेको अवस्था अन्य प्रदेशका जस्तो हुन सकेको छैन। मधेस प्रदेश अध्यक्ष रामअवतार यादव यो पटक निर्वाचन मधेसमा एमाले प्रथम पार्टी हुने दाबी गर्छन्। वीरगन्ज महानगरपालिकामा आयोजित कार्यक्रममा सहभागी हुँदै अध्यक्ष ओली सहितका नेता । मधेसमा एमाले अवस्था सुधार हुने मात्रै होइन। हेर्दै जानु होला अब निर्वाचनमा मधेसमा एमाले प्रथम पार्टी हुन्छ, उनले भने, रौतहट, महोत्तरी, सिराहा, पर्साबाट पनि धेरै जनप्रतिनिधि, अन्य पार्टी ठूलै नेता एमाले आउँदैछन्। महोत्तरीका दुई पालिका प्रमुख, एक पालिकाका उपप्रमुखसहित वडाध्यक्षका साथै सिराहा, पर्सालगायतका जिल्लाबाट एमालेमा छिट्टै प्रवेश गर्ने उनले बताए। मधेसका राजनीतिक विश्लेषक राजेश अहिराज ओलीलाई विरोध गरेर भोट बटुल्नेहरू नै पालैपालो ओलीकै सरकारमा गएपछि पुरानो भ्रम चिरिँदै गएको बताउँछन्। अघिल्लो पटक मधेसी जनताले मधेसी दललाई भोट दिए, एमालेलाई नै विरोध उनीहरूले राम्रो भोट पनि पाए तर पछि उपेन्द्र यादव, महन्त ठाकुर, राजेन्द्र महतोले एमालेलाई नै बुझाए, पालैपालो एमालेकै नेतृत्वको सरकारमा गए, उनले भने, यसमा मधेसी जनताको चित्त दुखाइ छ। एमाले अध्यक्ष केपी शर्मा ओली आफैं कार्यक्रममा जान्छन् र नेताहरू पार्टी प्रवेश गराउँछन्। वीरगन्ज, रंगेली, नेपालगन्ज, कपिलवस्तु र बारालगायत स्थानमा भएको पार्टी प्रवेशमा आफैं उपस्थित भएका छन्। आफूले दिएको भोट एमालेलाई नै बुझाउने हो भने प्रत्यक्षरूपमा नै उसलाई भोट दिँदा भइहाल्ने रहेछ भन्ने भावना पनि पछिल्लो समयमा मधेसमा देखिएको उनको विश्लेषण छ। कांग्रेसको हकमा भने हिजो त्यही दल छोडेर आएका मधेसवादी दल बनाएका कारण पनि पुनः फर्केर जानेतर्फ आकर्षण नभएकोले एमालेलाई फाइदा भएको उनको भनाइ छ। हिजो मधेस विरोधीको पार्टीसँगै पालैपालो सत्तामा गएका कारण एमालेको हिजो जस्तो विरोध गर्ने नैतिक धरातल पनि मधेसवादी दलसँग नरहेको उनको ठम्याइँ छ। उता केपी शर्मा ओली प्रधानमन्त्री भएको बेलामा विखण्डनकारी शक्तिलाई पनि मूलधारमा ल्याउने काम भएको छ। विखण्डनकारी गतिविधिमा सक्रिय सीके राउतलाई ओलीले नै मूलधारमा ल्याएका हुन्। मधेसी जनता विखण्डनकारी गतिविधिप्रति खुसी थिएनन्। त्यो गतिविधि गरिरहेका सीके राउतलाई ओलीले नै मेन स्ट्रिममा ल्याए। जसले गर्दा एमाले विरोधी भावनामा परिवर्तन ल्याउने काम गर्यो, उनले भने। एमालेकै सरकारका पालामा मूलधारमा आएको सीके राउत नरम हुने उनको विश्लेषण छ। उनका अनुसार अर्कोतिर सत्ता रहेको पार्टीभन्दा बाहिर बसेका पार्टीप्रति जनता प्रभावित हुने हुँदा पनि एमाले विगतभन्दा फाइदा नै हुन्छ। केन्द्रीय कमिटीको बैठकमा अध्यक्ष ओलीले प्रस्तुत गरेको राजनीतिक प्रतिवेदनमा विगतका निर्वाचन र सोभन्दा अगाडिदेखि एमालेका विरुद्ध भ्रम प्रचार गरिएको, घृणा फैलाइएको र तराई मधेसमा एमालेप्रति आकर्षणले राजनीतिक शक्ति सन्तुलनलाई नै बदल्ने स्पष्ट पारिएको छ। ओलीको मधेस कार्ड को परिणाम भने निर्वाचनमा देखिनेछ। तर, कुनै प्रवेश निषेधको अवस्थामा रहेका ओली पनि मधेसमा आकर्षणको केन्द्र बन्न थालेका छन्। २०७४ सालको स्थानीय निर्वाचनमा राजमार्गको उत्तर र त्यसको आसपासको क्षेत्र मात्रै एमालेको प्रभाव थियो। राजमार्गभन्दा दक्षिणको क्षेत्रमा प्रभाव विस्तार गर्ने एमाले योजना बनाएर अघि बढेको छ। मोरङको रंगेलीमा आयोजित कार्यक्रममा सहभागी नेता कार्यकर्ता । अघिल्लो निर्वाचनमा धेरै तराई मधेसका मुस्लिम समुदायका नेतालाई एमालेमा प्रवेश गराए पनि मधेसी समुदाय समेट्न हम्मे नै परेको थियो। यसपटक भने अन्य पार्टीबाट निर्वाचित जनप्रतिनिधिदेखि केन्द्रीय तहका मधेसी समुदायका नेता पनि एमालेमा आइरहेका छन्। मधेसमा आउने स्थानीय तहको निर्वाचन केही मात्र सुधार हुने विश्लेषकहरू समेत बताउँछन्। राजेश अहिराज अझै पनि एमाले मधेसमा पहिलो शक्ति हुने अवस्था भने रहेको टिप्पणी गर्छन्। स्थानीय तहको एमालेको थोरै मत प्रतिशत र जनप्रतिनिधि बढ्ने उनको विश्लेषण छ। मत प्रतिशत र जनप्रतिनिधि बढ्छन् तर तराई मधेस अझै एमाले पहिलो शक्ति हुने अवस्था भने छैन, यही अवस्था कांग्रेस नै मधेसमा पहिलो शक्ति हुन्छ उनले भने। तराई मधेस कांग्रेसको आधार भूमि नै हो। तर अहिले जसपाको प्रभाव छ। जसपा र कांग्रेस मिलेमा मधेसमा कांग्रेसलाई नै क्षति हुने उनको टिप्पणी छ। २०७४ को निर्वाचनमा मधेसमा कांग्रेसको पकड थियो। एमालेप्रतिको नकारात्मक भावना, मधेसवादी फरकफरक लडेका कारणले कांग्रेसलाई फाइदा पुगेको थियो। अहिले पनि उपेन्द्र, महन्थ, सीके राउत फरकफरक रूपमा लड्दा मधेसको मत विभाजन उनको भनाइ छ। मधेसमा एमालेको अवस्था सुधार हुने मात्रै होइन अब निर्वाचनमा प्रथम पार्टी हुन्छ। रौतहट, महोत्तरी, सिराहा, पर्साबाट पनि धेरै जनप्रतिनिधि र अन्य पार्टीका ठूलै नेता आउँदैछन्। महोत्तरीका दुई पालिका प्रमुख, एक पालिकाका उपप्रमुखसहित वडाध्यक्षका साथै सिराहा, पर्सालगायतका जिल्लाबाट छिट्टै प्रवेश गर्नेछन्। रामअवतार यादव  अध्यक्ष, मधेस प्रदेश मधेस विश्लेषक एवं पत्रकार चन्द्रकिशोर झा लोकतन्त्र र चुनावी राजनीतिमा नेता कार्यकर्ता यताउता हुँदा प्रभाव पर्ने बताउँछन्। मेयर, उपमेयर, पार्टीका नेता जाँदा माहोल त आउँछ नै, उनले भने। उनले एमाले संगठन विस्तारमा यसले राम्रै भूमिका खेल्ने टिप्पणी गरे। संगठन विस्तारमा जो मान्छे गए त्यसले प्रभाव पार्छ नै। योभन्दा पहिला मधेसमा एमालेको संरचना त थियो तर आत्मविश्वास, हौसला थिएन, उनले भने। विश्लेषक झाले पछिल्लो समयमा एमालेमा गएका नेताले दीर्घकालीन राजनीति मात्रै राम्रो नगर्ने स्पष्ट पारे। खाल्डो त पुर्छ नै तर यी आयाराम गयारामले दीर्घकालीन राजनीतिमा त्यति ठूलो प्रभाव पार्दैन, एमालेजस्तो संघर्षशील पाटीका प्रतिबद्ध र पुराना कार्यकर्तामा निराशा नै हुन्छ, उनीहरूको मनोबल गिर्छ, उनले प्रश्न गर्दै भने, मेयरहरू त गए, तर उनीहरू मेयर हुँदा के गरे, उनीहरूको कुनै त्यस्तो मोडल छ न विकासको लागि, समृद्ध नेपाल सुखी नेपाली बनाउन यिनीहरूको भूमिका के होला ? उनले पछिल्लो समयमा मधेस कुनै पनि पार्टीप्रति निषेधको राजनीति नभएको बताए। हिजो निषेध गर्नेहरू सत्ता शक्ति लडीबुडी गरे, फेरि मधेस भनेको मधेसी दलको पेवा पनि होइन, यो त वञ्चितीकरण परेको जनताको पक्षमा एमालेजस्तो जिम्मेवार पार्टीको भूमिका हुनु नै पर्छ, उनले भने। वीरगन्ज महानगरपालिकाका प्रमुख विजयकुमार सरावगीलाई पार्टी प्रवेश गराउँदै एमाले अध्यक्ष केपी शर्मा ओली। तस्बिर : क्रान्ति शाह वीरगन्जका मेयर सरावगीले मधेसवादी भनिएका दलले मधेसलाई भजाउने मात्रै काम गरेको बताए। उनले आफूलाई मेयर हुँदा जसपा (तत्कालीन आफ्नै पार्टी)का नेता तथा कार्यकर्ताले दुःख दिएको गुनासो पनि गरे। जसपा त जाति विशेषको पार्टी भयो, मधेस आन्दोलनलाई भजाउने काम मात्रै गर्यो, त्यही पार्टीबाट हामी जनप्रतिनिधि निर्वाचित भयौं तर हामी सहजका काम गर्न उनीहरूले नै दिएनन, दुःखमात्रै दिए, उनले भने। उनले आफू कुनै लाभको लागि नभएर जसपाबाट दुःख पाएँ तथा एमालेको नीति र काम मन परेर गएको दाबी गरे। राजनीतिक विश्लेषक डा सुरेन्द्र लाभ अघिल्लो निर्वाचनजस्तो एमालेप्रति आक्रोश भने तराई मधेस नभएको बताए। मधेस केन्द्रित दल नै उसकै नेतृत्वका सरकार गएपछि अवस्थामा परिवर्तन आएको उनको विश्लेषण छ। अघिल्लो निर्वाचनभन्दा अहिले अवस्थामा परिवर्तन आएको छ, आक्रोश त अलिअलि छ, तर हिजोजस्तो निषेधकै अवस्था छैन, उनले भने, मधेस केन्द्रित दल नै एमालेकै नेतृत्वको सरकारमा गए, त्यसले पनि अवस्थामा परिवर्तन आएको हो। धेरै नेता एमालेमा जानुको सिद्धान्त र निष्ठाको लागि नभएर पद र सत्ताकै लागि भएको उनको भनाइ छ। कुनै सिद्धान्तको राजनीतिक छैन, पुराना पार्टीमा टिकट पाइँदैन भनेर टिकट र अवसरका लागि नै मधेसमा आयाराम र गयारामको अवस्था छ, उनले भने। उनले आन्दोलनको अवस्थाजस्तो सिद्धान्त र निष्ठाको लागि पार्टी परिवर्तन भने नभएको स्पष्ट पारे। एमालेका प्रचार विभागका उपप्रमुख विष्णु रिजाल ठूलो संख्यामा अन्य पार्टीबाट नेता, कार्यकर्ता एमालेमा आइरहेको र आउने क्रममा पनि रहेको बताउँछन्।"
कलंकीमा ४ सवारीसाधन ठोक्किँदा स्कुटरमा सवार लिम्बुको मृत्यु,"काठमाडौं : काठमाडौं महानगरपालिका १४ कलंकी सितापम्पमा ४ सवारीसाधन ठोक्किँदा एक जनाको मृत्यु भएको छ। शुक्रबार साँझ ७ बजे कलंकीबाट बल्खुतर्फ जाँदै गरेका सवारी साधन एकआपसमा ठोक्किँदा स्कुटरमा सवार सन्तोष लिम्बुको मृत्यु भएको हो । महानगरीय प्रहरी परिसर काठमाडौंका प्रवक्ता दिनेश मैनालीका अनुसार बा १ प ९८८ नम्बरको हायसले अगाडि बाटो काट्ने पैदल यात्रीलाई जोगाउन एक्कासि ब्रेक लगाएर रोकिएको थियो । उनले भने, 'सोही समयमा उहीँ दिशाबाट तीव्र गतिमा आएको बा ४९ प ८२७२ नम्बरको स्कुटर हायसमा ठोक्कियो। स्कुटरलाई पछाडिबाट आउँदै गरेको सामान बोक्ने डिआई गाडिले पनि ठक्कर दियो। दोहोरो ठक्करमा परेको स्कुटरमा सवार लिम्बू बायाँतर्फ लडे। स्कुटर चालक दिनेस थापा मगर स्कुटरसँगै लडेका थिए । भुईंमा लडेका लिम्बुलाई बायाँ साइडबाट तीव्र गतिमा आएको ना ५ ख ७५०८ नम्बरको ट्रकले किचेको हो।' दुर्घटनामा धरान घर भै हाल ललितपुर टिकाथलि बस्ने २९ वर्षिय लिम्बुको शरिरको तल्लो भाग किचिएको अवस्थामा प्रहरीले उद्दार गरी बयोधा अस्पतालमा लगेपनि उपचारको क्रममा मृत्यु भएको हो । अर्का घाइते स्कुटर चालक दिनेस थापा मगरको बयोधा अस्पतालमा उपचार भरहेको छ। महानगरीय प्रहरी वृत कालिमाटीका डीएसपि अनिल घिमिरेका अनुसार दुर्घटनामा संग्लन सबै सवारी साधन नियन्त्रणमा लिइएको छ।"
नेपालमा लालीगुँरास : ४३ जिल्लामा ३४ प्रजाति,"रोयल बोटानिक गार्डेन्स क्यु लन्डनका अनुसार संसारभर गुराँसको १ हजार ७३ प्रजाति छन्। तीमध्ये एक प्रजाति लालीगुराँसको वैज्ञानिक नाम रोडोडेन्ड्रन अर्बोरियम हो। गुराँस जातिअन्तर्गत लालीगुँरास सबैभन्दा अग्लो रुख हुने प्रजाति हो। यो प्रजाति पाकिस्तान, भारत, नेपाल, श्रीलंका, तिब्बत, भुटान, म्यान्मार, भियतनामसहित म्यान्मार र भियतनामसँग जोडिएको चीनको दक्षिणपूर्वी क्षेत्र युनानमा प्रचुरतम मात्रामा पाइन्छ। विभिन्न अभिलेखबाट नेपालमा अहिलेसम्म गुराँसको ३४ प्रजाति छन् भन्न सक्ने अवस्था छ। तीमध्ये सबैभन्दा प्रचुर मात्रामा पाइने लालीगुँरास हो। यो समुद्री सतहबाट १२ सयदेखि ३५ सय मिटर भौगोलिक उचाइसम्म पाइन्छ। नेपाल सरकार वन तथा भूसंरक्षण मन्त्रालयले २०७५ सालमा जारी गरेको गुराँस संरक्षण कार्ययोजना (२०७५२०८०) अनुसार गुराँस ४३ जिल्लामा पाइन्छ। लालीगुँरासको पुष्प पत्रको भित्री आवरणमा अक्सर काला थोप्लाथोप्ली हुन्छ। यस्ता थोप्लाथोप्ली कुनैमा बढी र कुनैमा कम हुन्छ। यही थोप्लाथोप्लीबाट यो प्रजाति सजिलै पहिचान गर्न सकिन्छ। लालीगुँरास ताप्लेजुङ, पाँचथर, इलाम, धनकुटा, तेह्रथुम, संखुवासभा हुँदै सोलुखुम्बु, दामनसिमभन्ञ्याङ, घोडेपानी, लमजुङ, म्याग्दी, बागलुङ, रुकुम, मुस्ताङ, मुुगु, हुम्ला, डोल्पा, जुम्ला, बझाङ, बाजुरा, दार्चुला, डोटी, डडेलधुरा, बैतडी आदि जिल्लामा बढी मात्रामा पाइन्छ। यो प्रजातिको फूल रातो मात्र नभई सेतो, खरानी, हल्का पहेँलो आदि रङमा फुल्छ। भौगोलिक सतह कम उचाइ र पारिलो घाम भएको ठाउँमा पुस महिनाबाटै फुल्न सुरु हुन्छ। ३४३५ सय मिटर उचाइमा भने असारसम्म फुल्छ। त्यो उचाइमा यसको बोट पोथ्रा जत्रो हुन्छ। उपप्रजाति तथा प्रकार नेपालमा लालीगुँरासको दुई उपप्रजाति (रोडोडेन्ड्रन अर्बोरियम् उपप्रजाति अर्बोरियम, रोडोडेन्ड्रन अर्बोरियम् उपप्रजाति सिन्नामोमियम्) र दुई प्रकार (रोडोडेन्ड्रन अर्बोरियम् भेराइटी अल्बम तथा रोडोडेन्ड्रन अर्बोरियम् भेराइटी रोसियम्) छन्। उस्ताउस्तै देखिने र चिन्न गाह्रै हुन्छ, तिनीहरू। रोडोडेन्ड्रन अर्बोरियम् उपप्रजाति अर्बोरियम् नेपालभर पाइन्छ। जब कि रोडोडेन्ड्रन अर्बोरियम् उपप्रजाति सिन्नामोमियम् मध्य र पूर्वी नेपालमा मात्र पाइन्छ। यसको पातको मुनि हल्का रातो र पहेँलो रङको रसायन बाक्लो जमेको हुन्छ। यो प्रजाति संखुवासभाको मिल्के क्षेत्रमा बढी मात्रामा भेटिन्छ। लालीगुँरासको पुष्प पत्रको भित्री आवरणमा अक्सर काला थोप्लाथोप्ली हुन्छ। यस्ता थोप्लाथोप्ली कुनैमा बढी र कुनैमा कम हुन्छ। यही थोप्लाथोप्लीबाट यो प्रजाति सजिलै पहिचान गर्न सकिन्छ। फूलमा सलाईका काटी आकारका १० वटा स्टामेन अर्थात् भाले प्रजनन अंग हुन्छ। कार्पेल अर्थात् पोथी प्रजनन अंग वरिपरि स्टामेनबाट घेरिएर रहन्छ। लम्बाइ भने स्टामेनभन्दा कार्पेलको थोरै लामो हुन्छ। लालीगुँरासको फूलबाट कतैकतै पेयपदार्थ जस्तो स्क्वास र रक्सी बनाउने गरेको पाइन्छ। धरानस्थित केन्द्रीय प्रविधि क्याम्पसका विज्ञहरू अनुसार लालीगुँरासमा पेयपदार्थ बनाउन हुने पर्याप्त उपयोगी रसायन छैन। नेपालको गुराँस अभिलेख नेपालको गुराँसबारे सन् २००२, २००५ र २०१९ मा द रोडोडेन्ड्रन्स अफ नेपाल, रोडोडेन्ड्रन्स अफ नेपाल र कञ्चनजंघा संरक्षण क्षेत्र र आसपासका गुराँसहरू शीर्षक पुस्तक प्रकाशन भए। तीमध्ये वैज्ञानिक अभिलेखका निमित वनस्पति विभागबाट प्रकाशित रोडोडेन्ड्रन अफ नेपाल उत्तम पुस्तक हो। यो पुस्तक केशवराज राजभण्डारी र मार्क एफ वाटसनले लेखेका हुन्। पुस्तकमा गुराँस प्रजाति पाइने स्थानसहित तिनका वैज्ञानिक विवरण समावेश छ। तर, आम पाठकका निम्ति देवनागरीमा लेखिएको कञ्चनजंघा संरक्षण क्षेत्र र आसपासका गुराँसहरू पुस्तक उपयोगी छ। यो पुस्तकमा उत्तर अमेरिकाको अलाष्का क्षेत्रमा करिब ६ करोड वर्षपहिले उद्विकास भएको गुराँस जाति के कसरी नेपालसम्म विस्तार भयो भन्ने संक्षिप्त जानकारी छ। नेपालमा ३४ गुराँस प्रजाति पाइन्छन् भन्ने माथि उल्लेख गरिए पनि रोडोडेन्ड्रन मेकोन्गेन्सको स्पष्ट जानकारी छैन। यो प्रजाति नेपालमा छ भन्ने जानकारी फ्लोरा अफ चाइना, भोलम १४ पृष्ठ ३२० मा उल्लेख छ। तर, कहाँबाट कस्ले संकलन गरेको भन्ने जानकारी पाइन्न। उसो त यो चीन तथा भारतको अरुणाञ्चलसहित सिक्किमको लाचुङ र युम्थाङ उपत्यकामा पनि पाइन्छ। लाचुङ नेपालको सिमाबाट हवाई दूरी करिब ६० किलोमिटर टाढा छ। त्यहाँ पाइने, यता नपाइएला भन्न सकिन्न। यस्तै, नेपालमा छ भनिएको तर पर्याप्त नमुना संकलन हुन नसकेको प्रजाति रोडोडेन्ड्रन ट्राइकोक्लाडम् हो। यसको एकप्रति नमुना मात्र राष्ट्रिय हर्वेरियम तथा वनस्पति प्रयोगशाला गोदावरी ललितपुरमा संग्रहीत छ। नेपालमा गुराँस अध्येयताबाट उल्लिखित दुई प्रजातिबारे थप खोजबिन गर्न आवश्यक छ।"
टस जितेर नेपाल ब्याटिङमा,काठमाडौं : पपुवा न्युगिनी(पीएनजी)सँग एकदिवसीय क्रिकेट सिरिज खेलिरहको नेपालले टस जितरे ब्याटिङ् रोजेको छ। बिहान ९:३० बजे देखि त्रिवि क्रिकेट मैदानमा हुने खेलमा नेपालले ब्याटिङ् रोजेको हो। हिजो पीएनजीसँग भएको खेलमा नेपाल ६ रनले पराजित भएको थियो। नेपाल पीएनजीलाई हराउँदै सिरिज बराबरी गर्न चाहन्छ। पीएनजी भने नेपाललाई हराएर सिरिज जित्न चाहन्छ।
आईपिएल आजदेखि : साविकको विजेता चेन्नई र कोलकत्ता भिड्दै,काठमाडौं : सर्वाधिक चर्चित क्रिकेट प्रतियोगिता इन्डियन प्रिमियर लिग(आईपिएल) आजदेखि सुरु हुँदैछ। आज नेपालीसमायनुसार साँझ ७:४५ बजेदेखि मुम्बइको वान्खडे स्टेडियममा साविकको विजेता चेन्नई सुपर किंग्स र कोलकत्ता नाइट राइडर्सबीच खेल हुनेछ। चेन्नई सधै कोलकत्ता माथि हावि हुने गरेको छ। यस सिजनको खेल सुरु हुनु केही दिन अगाडि मात्रै चेन्नईको कप्तानबाट महेन्द्रसिंह धोनीले राजिनामा दिएर नयाँ कप्तानकारुपमा रविन्द्र जडेजा रहेका छन्। खेलमा यस वर्षदेखि १० टिमको सहभागिता रहेको छ।
"इश्वरपुरमा झडप : जसपाका प्रमुख सचेतक साह घाइते, युवाले खोसे पेस्तोल र गोली",मलङ्वा : सर्लाहीको इश्वरपुर नगरपालिका६ बयलबास बजारमा बाटोको विषयमा विवाद हुँदा दुई पक्षबीच झडप भएको छ। झडपमा परेर जनता समाजवादी पार्टीका प्रमुख सचेतक एवम् सर्लाही क्षेत्र नं १ का संघीय सांसद प्रमोद साह घाइते भएका छ्न्। सांसद साहको टाउको र पिठ्युमा गम्भीर चोट लागेको छ । गम्भीर घाइते भएका साहको स्थानीय अस्पतालमा उपचार भइरहेको छ । बाटो विस्तार गर्ने क्रममा बाटो छेउमा रहेको फुलजोर युवा क्लबको भवन भत्काइएको थियो । बाटोको सीमांकन भइ सकेपछि बाँकी रहेको जमिनमा क्लबको भवन बनाउनुपर्ने युवाहरुको माग रहेको छ । तर सांसद साहले भत्केको क्लबको भवनलाई त्यस ठाउँमा नबनाई अर्को ठाउँमा बनाउनुपर्ने भनेपछि युवाहरु आक्रोशित बनेका हुन्। सांसद साहले आफ्ना समर्थक लिएर बजारमा प्रदर्शन गर्न जाँदा युवाहरु आक्रमणमा उत्रेका थिए । घटनामा साहको सुरक्षागार्ड असइ विनोदप्रसाद यादवलाई समेत कुटपिट भएको छ । यादवको साथमा रहेको पेस्तोल र ७ राउन्ड गोलीसमेत युवाहरुले खोसेर लगेको यादवले बताएका छ्न् । युवाहरुले एउटा भारतीय स्करपियो र करिब १ दर्जन मोटरसाइकल समेत तोडफोड गरेका छन् ।
ग्वंगः हुनुको अर्थ,"तेजेश्वरबाबु ग्वंगःको नामसँगै नेपाली साहित्यको सिर्जनामा निबन्ध, सांस्कृतिक निबन्ध, संस्कृति र कविता स्वतः आछ। विशिष्ट स्रष्टाको रूपमा मात्र होइन, स्थापित र सम्मानित स्रष्टा हुन् ग्वंगः। तीनै भाषामा उनका पुस्तकहरू प्रकाशित छन्। छोटाछोटा वाक्यमा निबन्ध लेख्नु उनको विशेषता नै हो। निबन्धमा तेजेश्वरपन छ। वाक्यमा छोटा भए पनि अर्थमा लामा छन् उनी। गम्भीर, प्रतीकात्मक, विम्बात्मक र काव्यात्मक हुन्छन्। तार्किकता, बौद्धिकता र दार्शनिकता उनका प्रत्येक निबन्धमा हुन्छन्। त्यसैले नेपाली निबन्धमा उनको नाम अग्रपंक्तिमै आउँछ। सांस्कृतिक निबन्धमा त नाम झन् अगाडि आउँछ। ग्वंगः प्रत्येक चाडपर्व, रीतिरिवाज र परम्परालाई समयसापेक्ष र विज्ञानसम्मत व्याख्या गर्न सक्नुहुन्छ। हाम्रा संस्कार र संस्कृतिलाई आध्यात्मिक, सामाजिक र दार्शनिक रूपमा बताउन सक्ने विद्वान् हुन् उनी। आधुनिकताले विकृत बनाउँदै लगेका नेपाली संस्कृतिलाई व्यापक अर्थमा संस्कारित बनाउने कार्यमा पत्रपत्रिका, रेडियो र टेलिभिजनमार्फत सक्रिय छन्। जन्म वर्षको हिसाबले १९९२ साल। उमेरले ८७ को भए पनि उनले बूढो भएँ, थाकेँ भनेको आजसम्म सुनिएको छैन। कात्तिक कृष्ण द्वादशीको दिन भक्तपुरको खौमामा जन्मिए। उमेरले जे भने पनि उनी व्यवहार र सक्रियता त्यस्तो लाग्दैनन्। लेखन, उत्साह र ऊर्जा सबैमा कतै देखिँदैन, बाधक हुँदैन उनको उमेर। ज्ञान र अनुभवले भरिपूर्ण भएपछि यस्तै हुन्छ सायद। अक्षरको भारी बढेपछि बिसाउन परेजस्तै। भनेको पनि छु बेलाबेलामा, यो उमेरमा यत्तिको सक्रिय हुने तपार्इं एक्लै हुनुहुन्छ। उनले समकालीन मात्र होइन, युवाकालीनहरूलाई पनि जितेका छन्। भक्तपुर, सूर्यविनायक मार्गमा उनी बस्ने घरको नाम निष्ठा छेँ राखेका छन् उनले। निष्ठा छेँ अर्थात् निष्ठा भएको घर। घरको नाम राख्ने जोकोहीले पनि प्रायः आदर्शकै नाम राख्छन् तर सबै आदर्शपरक हुँदैनन्। तर निष्ठा छेँ ले भने निष्ठा कायम गरिरहन सकेजस्तो लाग्छ। जसको पहिलो तला र दोस्रो तलामा दुईवटा ठूलाठूला कोठा छन्, उनका अध्ययन र लेखन कर्मका लागि। दुवै कोठाका र्याकहरूमा अटाइनअटाइ राखिएका पुस्तक र पत्रिकाहरू छन्। भित्तामा अग्रज लेखक कविका तस्बिरहरू छन्। विभिन्न साहित्यिक संघसंस्थाबाट उनले पाएका सम्मानपत्र र पुरस्कारका प्रमाणपत्रहरू झुन्ड्याइएका छन्। दराजका विभिन्न तखतामा उपहार र मायाका चिनोहरू सजिएका छन्। यी दुवै कोठाभित्र पस्दा कुनै पुस्तकालयभित्र प्रवेश गरेजस्तो लाग्छ। कुनै संग्रहालय पुगेजस्तो पनि अनुभव हुन्छ। त्यसैले हुन सक्छ, यही घरमा नेपाली साहित्यका अत्यन्तै अग्रजदेखि अनुजसम्मले उपस्थिति जनाएका छन्। कसैप्रति आस्था भएपछि मात्रै घरमा जाने गर्छन् जो कोही पनि। स्वागत सम्मान पाइने दैलो नै रोज्छन् पाएसम्म सबैले। यस मामलामा पनि तेजेश्वरबाबु ग्वंगः सम्मान गर्न र माया गर्न जान्ने साहित्यसाधक हुन्। आतिथ्यका धनी हुन् उनी। स्रष्टालाई सम्मान गर्ने संस्था नै बनाउनु भएको छ, झन्डै तीन दशकअघि। साहित्यिक सम्मान संगमबाट उनले साहित्यकारहरूलाई निरन्तर सम्मान गर्दै आएका छन् उनले। शताब्दी पुरुष सत्यमोहन जोशी, राष्ट्रकवि माधव घिमिरे, कविवर केदारमान व्यथित, युगकवि सिद्धिचरण श्रेष्ठ, लैनसिंह वाङ्देल, गोविन्द गोठाले, विजय मल्ल, भीमदर्शन रोका, कृष्णचन्द्रसिंह प्रधान, माधवलाल कर्माचार्य, डा अभि सुवेदी, डा तुलसी भट्टराई, माया ठकुरी, पद्मावती सिंह, डा गोविन्दराज भट्टराई, भागीरथी श्रेष्ठदेखि नयाँ पुस्तासम्म पुगेका छन्, ग्वंगः निवास निष्ठा छेँ। पूर्वराजा वीरेन्द्रसमेत पाहुना लाग्न आएकोे घर हो, उनको। ३४ वर्षको सरकारी सेवाबाट सेवानिवृत्त हुन् उनी। देशका अधिकांश जिल्ला र धेरै देशको भ्रमण गरेका छन् ग्वंगःले। निष्ठा छेँ अर्थात् निष्ठा भएको घर। घरको नाम राख्ने जोकोहीले पनि प्रायः आदर्शकै नाम राख्छन् तर सबै आदर्शपरक हुँदैनन्। तर निष्ठा छेँ ले भने निष्ठा कायम गरिरहन सकेजस्तो लाग्छ। अमेरिकाको मिचिगन विश्वविद्यालयबाट सांस्कृतिक नेतत्त्वशास्त्रमा स्नातकोत्तर गरेका छन्, ग्वंगःले। वाककला र कार्यकलाले जुन ठाउँ जिम्मा पाउँदा पनि उनी प्रिय कर्मचारी, प्रिय हाकिम भएरै बसे। नेपाली साहित्यमा उनको प्रवेश कविताबाट नै भएको थियो। २०१० सालमा परोपकार पत्रिकामा पहिलोपटक कविता प्रकाशित भएको थियो प्रेम शीर्षकको। झन्डै सात दशकदेखि निरन्तर साहित्यिक सिर्जनामा उनी छन्। पहिलो कविता संग्रह २०७१ मा प्रकाशित भएको थियो। चराको गुँडझैं जन्मस्थल मेरो भक्तपुर कविता छापिएको ६१ वर्षपछि। ७० वर्षसम्म निरन्तर सिर्जनारत उनले प्रकाशनलाई त्यति महत्त्व दिएको देखिँदैन। उनका हालसम्म संस्कृतिका आयाम २०५२, अवकाशपछिको आकाश २०६७ र औकातभरिको सौगात २०७३ निबन्धकृति प्रकाशित छन्। अखबारी प्रकाशनमा भने उनको सक्रियता निकै प्रशंसनीय छ। उनका समकालीनहरू सभा समारोहमा मात्र उपस्थिति जनाइरहेका छन्। उनी भने हप्तामा दुईतीन वटासम्म लेख, निबन्धहरू प्रकाशित गरिरहेका छन्। अखबारमा हुने गरेका प्रकाशन, टेलिभिजनमा आउने अन्तर्वार्ताहरू हेर्दा, रेडियोहरूमा बज्ने अन्तर्वार्ता सुन्दा उनी नेपाली र नेवारी संस्कृतिका गुगलजस्तै लाग्छ। उनले जुद्धोदय पब्लिक हाइस्कुल, क्षेत्रपाटीमा पढे, २००५ सालतिर। त्यतिबेलादेखि नै उनमा साहित्यिक चेतना बढिसकेको थियो। उनका निकतटम सहपाठीमा साहित्यकार मोहनहिमांशु थापा, मदन रेग्मी, कृष्णभक्त श्रेष्ठ, लक्ष्मण राजवंशी र नेता मोहनविक्रम सिंह आदि हुुन्। ग्वंगःको पहिलो निबन्ध संग्रह संस्कृतिका आयामको शीर्षकीकरण पनि मित्र मोहनहिमांशु थापाले गरिदिएका थिए। तेजेश्वर र तेजेश्वरहरू यही समाजमा भक्तपुरे भएर मात्रै होइन, भक्तपुरकै न्यातापोलजस्तो बनेका छन्। तेजेश्वरजस्तै न्यातापोल र न्यातापोलजस्तै तेजेश्वरबाबु। जुनसुकै क्षेत्रमा पनि भरिएकाभन्दा छचल्किएकाहरूले बढी महत्त्व पाइरहेको समय छ अहिले। तर, तेजेश्वर र तेजेश्वरहरू भने यही समाजमा भक्तपुरे भएर मात्रै होइन, भक्तपुरकै न्यातपोलजस्तो बनेका छन्। तेजेश्वरजस्तै न्यातपोल र न्यातपोलजस्तै तेजेश्वरबाबु। न्यातपोल देखिने गरेर पाँच तलाको बनेको छ र नदेखिने गरेर पनि पाँचैतलाको बनेको छ। पाँचतलाका लागि पाँचैतले जग ! त्यस्तै हुन्, तेजेश्वरबाबु पनि। देखिने उचाइ छ फिट पनि छैन उनको र नदेखिने पनि त्यत्तिकै होला उनीभित्र। वरपीपलका नदेखिने जराजस्तै। उनका अनुभव उनीभित्रको उनीजस्तै। माटोमुनिबाट महत्त्वपूर्ण इतिहास उत्खनन गरेजस्तै छन्, तेजेश्वर। उत्खनन गर्न सक्नेले मात्र देख्न सक्छन्, तेजेश्वरभित्रको तेजेश्वरलाई। नथाकेर बुढ्यौलीसम्म गरिरहेछन् उनले साहित्यका लागि, संस्कृति अनि समाजका लागि। उनले जे गरिरहेछन्, त्यसले भविष्यलाई पनि अवश्य बचाउनेछ। उनीहरू जस्ताले नलेखे भोलिका सन्ततिले के पढोस् इतिहास भनेर ? के बुझोस् संस्कृति ? तेजेश्वरले सकेसम्म गरिरहनुपर्छ। गर्न खोज्नेहरू त अरू पनि होलान् तर गर्ने नै भने चाहिँ औंला भाँच्न पुग्ने पनि छैनन् जस्तो लाग्छ। यो कर्तव्य उनीजस्ताको हो र जिम्मेवारी पनि। आखिर थरले पनि ग्वंगः नै। ग्वंगः अर्थात् कुखुराको भाले। अर्थात्, अँध्यारो हटाएर उज्यालोको संकेत गर्ने। सुतेकाहरूलाई उठाउने ग्वंगः। जागरणको बिगुल बजाउने अनि आफ्नोपनको आभास दिलाउने ग्वंगः। अरू के भनूँ, आफू सधैं उठिरहने अनि सबैलाई उठाइरहने पनि।"
"गठबन्धनको विरोध होइन, परिस्थितिको ख्याल गरौं : सिंह",काठमाडौं : नेपाली कांग्रेसका नेता प्रकाश मान सिंहले गठबन्धनको विरोध नगर्न आग्रह गरेका छन्। शनिबार बानेश्वरको एक कार्यक्रममा बोल्दै उनले गठबन्धन कुन परिस्थिति निर्माण भएको भन्ने नबिर्सन आग्रह गर्दै परिस्थिति ख्याल गरेर अगाडि बढ्नुपर्ने धारणा राखेका हुन्। उनले स्थानीय निर्वाचन मा गठबन्धन के गर्ने भन्ने विषयमा केन्द्रीय समिति बैठक चलिरहेकाले कार्यकर्ता कांग्रेसका शुभचिन्तक र मुलुकको आवश्यकतालाई ध्यानमा दिएर कांग्रेस उपयुक्त निर्णय लिने बताए। सिंहले पछिल्लो समयम राजनीतिलाई कमाइ खाने भाडो बनाउनेहरुका कारण जनतामा राजनीतिप्रति निरासा छाएको दाबी गरे। उनले कांग्रेसले लिएको नीति र अडान कै कारण आजसम्मका हरेक राजनीतिक आन्दोलन सफल भएको धारणा राखे। उनले कांग्रेसको नेतृत्वमा भएका उपलब्धिबारे बताउँदै जनमत निर्माण गर्न समेत कार्यकर्ता लाई निर्देशन दिए।
रुसयुक्रेन युद्ध : अमेरिकाले कुनै पनि परिस्थितिमा रासायनिक हतियार प्रयोग नगर्ने,"वासिङटन डिसी : संयुक्त राज्य अमेरिकाले कुनै पनि परिस्थितिमा रासायनिक हतियार प्रयोग नगर्ने बताएको छ। रुसले युक्रेनमा रासायनिक हतियार प्रयोग गरे पनि संयुक्त राज्य अमेरिकाले कुनै पनि परिस्थितिमा रासायनिक हतियार प्रयोग गर्ने कुनै आशय नभएको ह्वाइट हाउसका राष्ट्रिय सुरक्षा सल्लाहकार जेक सुलिभानले बताए। 'रूसले रासायनिक हतियार प्रयोग गरेमा ठूलो मूल्य चुकाउनुपर्नेछ। यद्यपि संयुक्त राज्य अमेरिकाले कुनै पनि परिस्थिति र अवधिमा रासायनिक हतियार प्रयोग गर्ने कुनै आशय छैन,' उनले एयर फोर्स वन जहाजमा संवाददातासँग भने।"
हेटौंडा उपमहानगर : परिवर्तन अनुभूति भएन,"हेटौंडा : जनप्रतिनिधि निर्वाचित भएको पाँच वर्ष पुग्न लाग्दा हेटौंडा उपमहानगरमा साढे ६ अर्ब रुपैयाँ बजेट परिचालन भएको छ। सबैभन्दा धेरै (करिब १ अर्ब) सडक निर्माण तथा मर्मतमा खर्च भएको छ। उक्त बजेट खर्चेर उपमहानगरले १९ वडामा १ सय २६ किमि सडक खनेको छ। कंक्रिट सडकमा १ अर्ब २० करोड ९५ लाख रुपैयाँ खर्च भएको छ। १ सय २८ वटा योजना सञ्चालन गरेर उपभोक्ता समितिमार्फत सडक खनिएको सूचना अधिकारी भानुभक्त थपलियाले बताए। सडक कालोपत्रे भने २६ किमिमात्रै भएको छ। त्यसका लागि ३ करोड १६ लाख खर्च भएको उपमहानगरले जनाएको छ। ४ वर्षमा ९ करोड १५ लाख खर्चेर ८५ किमि सडक मर्मत गर्यौं। कल्भर्ट तथा पुलपुलेसा बनाउन १७ करोड ६८ लाख खर्च भएको छ, उनले भने। उपमहानगरमा गाभिएका नयाँ वडामा ३५ किमि सडकको ट्र्याक खोलेको छ। ३६ किमि सडक ग्राभेलिङ गरेको छ। जसमा १ करोड २२ लाख रुपैयाँ खर्च गरेको छ। सडकबाहेक अन्य क्षेत्रमा भने उपमहानगरवासीले अपेक्षाअनुसारको विकास र परिवर्तनको अनुभूति सकेका छैनन्। मेयर हरिबहादुर महतले पञ्चवर्षीय योजना बनाएर काम गर्ने बताएका थिए। फराकिलो र सफा सडक, स्वास्थ्य क्षेत्रमा सुधार, हेटौंडा बसपार्कलाई व्यवस्थित बनाउने, हेटौंडामा मोनो रेल र केवलकारको सम्भाव्यता अध्ययन, भूमिहीन र सुकुम्बासी समस्या समाधान, कर्रा खोला कोरिडोर विकास, व्यवस्थित सहरलगायतका महत्त्वाकांक्षी प्रतिबद्धता गरेका थिए। हेटौंडाको सडक विस्तारमा उपमहानगरले कुनै काम नगरेको मेयर महतका निकटतम प्रतिद्वन्द्वी आनन्दराम पराजुलीले बताए। उपमहानगरले घोषणापत्रअनुसार कुनै काम गर्न सकेन, उनले भने। यो अवधिमा हेटौंडाका सडकमा फूल रोप्ने र प्रतीक्षालय निर्माणको काम भएका छन्। विकास र पूर्वाधारलाई प्राथमिकता दिएर काम गरेको उपमेयर मीना लामाले बताइन्। उपमहानगरले कृषि थोक बजार, व्यवस्थित बसपार्क र वासुदेव बहुउद्देश्यीय भवनको निर्माण थाल्नुलाई महत्त्वपूर्ण उपलब्धि मानेको छ। हामीले प्रतिबद्धता व्यक्त गरेका धेरै काम पूरा भएका छन्, मेयर महतले भने। यहाँको वार्षिक बजेट डेढ अर्ब रुपैयाँभन्दा बढी छ। हालको नेतृत्वले गरेका काममको समीक्षा सुरु भएको छ। साथै नयाँ नेतृत्वका लागि पनि नेताहरूले तयारी थालेका छन्। प्रदेश राजधानीसमेत रहेको हेटौंडाका स्थानीयले अझै पनि भौतिक पूर्वाधार र आधारभूत सेवासुविधाकै लागि संघर्ष गरिरहनु परेको छ, नागरिक अगुवा ऋषिराम पोखरेलले भने, पहिलाको भन्दा धेरै काम भएको छ, तर अब आधुनिक सहरको रूपमा विकास गर्न योजनाबद्ध ढंगले काम गर्न सक्नुपर्छ।"
पुटिनद्वारा 'फेक न्यूज' सम्बन्धी नयाँ कानून अनुमोदन : रूसी सेनाको गलत समाचार फैलाए १५ वर्ष जेल,"मस्को : रुसी राष्ट्रपति भ्लादिमिर पुटिनले फेक न्यूजसम्बन्धी कानुनलाई औपचारिक रूपमा अनुमोदन गरेका छन्। यो कानुनअनुसार विदेशमा अधिकारीको कामबारे फेक न्यूजफैलाउने दोषीलाई १५ वर्षको जेल सजाय हुन सक्नेछ। युक्रेनमा रुसको आक्रमणको सुरुवातमा, रुसमा एक कानून पेश गरिएको थियो जसमा रूसी सशस्त्र सेनाको बारेमा गलत जानकारी फैलाउने व्यक्तिलाई जेल सजायको व्यवस्था गरिएको थियो। नयाँ ऐन पनि त्यस्तै छ। बीबीसी"
