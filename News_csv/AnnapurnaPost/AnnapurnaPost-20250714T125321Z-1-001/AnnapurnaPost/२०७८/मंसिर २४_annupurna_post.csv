शीर्षक,विवरण
"आउँदो सरकार कांग्रेसको हुन्छ, मलाई जिताउनुस् : प्रधानमन्त्री देउवा","काठमाडौं: प्रधानमन्त्री एवं कांग्रेस सभापति शेरबहादुर देउवाले आफूलाई जिताउन आह्वान गरेका छन्। उनले चुनावपछि फेरि कांग्रेसको सरकार बन्ने दाबी गर्दै आफूलाई जिताउन आह्वान गरेका हुन्। 'जुन दिन मेरो सरकार बन्यो, त्योभन्दा अगाडिका दिन कस्तो थियो डर त्रास। म प्रधानमन्त्री भएको भोलिपल्ट सबैले मुक्ति पाएको महसुस गरे। सबै मान्छेले ओलीको शासनबाट मुक्ति पाए,' उनले भने। उनले अगाडि थपे, 'अब त्यो मुक्ति बचाउने हो कि नबचाउने हो? त्यो महाधिवेशनले तय गर्छ। डरत्रासबाट मुक्त समाज निर्माण गर्नुछ। तानाशाही सरकार नआओस् भन्नका लागि महाधिवेशनले निर्णय गर्नुपर्छ। आउँदो सरकार कांग्रेसको हुन्छ गाउँदेखि माथिसम्म त्यो मेरो जिम्मा भयो।' उनले मनमुटाव नराख्न सबैमा आग्रह गरे। 'कहीँ सहमतिबाट आउनुभएको छ, कहीँ प्रतिस्पर्धाबाट आउनुभयो। अब त्यो मनमुटाव नराख्नुस्,' उनले भने। उनले कांग्रेसको सरकार रहिरह्यो भने स्थानीय सरकार, राष्ट्रिय सरकार कांग्रेसको हुने देउवाले दाबी गरे। 'त्यसकारण मलाई जिताइदिनुहोस्। डरत्रासबाट मुक्त शासन ल्याएरै छाडिन्छ। नेपाललाई कांग्रेसको सरकार बनाइन्छ,' उनले भने।"
"जापानमा ओमिक्रोनको संक्रमण बढ्यो, संक्रमितको संख्या १२ पुग्यो","टोक्यो : जापानमा कोरोना भाइरसको नयाँ भेरियन्ट ओमिक्रोनको संक्रमण बढेको छ । अमेरिका,मोजाम्बिक,नामिविया र कंगोबाट आएकाहरुमा नयाँ भेरियन्ट ओमिक्रोनको संक्रमण देखिएको हो । पछिल्लो पटक जापानमा ८ जनामा कोरोनाको नयाँ भेरियन्ट ओमिक्रोनको संक्रमण देखिएको छ । जापानको स्वास्थ्य मन्त्रालयले शुक्रबार जापानमा ओमिक्रोनबाट संक्रमित हुनको संख्या १२ पुगेको जनाएको छ । फरक फरक उडानमा उनीहरुसँग आउने पाँच उडानका ४ सय ७० यात्रु समेत उच्च जोखिममा परेको जापानका संचारमाध्यमहरुले जनाएका छन् । संक्रमित मध्ये केहीलाई उच्च ज्वरो देखिएको छ । कंगोबाट आएका एक जनामा ज्वरो आएको भनिएको छ । संक्रमित मध्ये केहीले कोरोना विरुद्दको खोप लगाएका छन् भने केहीले लगाएका छैनन्।"
तस्बिर आफैँ बोल्छ,काठमाडौं: एमाले विभाजनपछि केपी शर्मा ओली र माधव कुमार नेपाल पहिलोपटक एउटै मञ्चमा देखिए। कांग्रेसको १४औं महाधिवेशनको उद्घाटन सत्रमा उनीहरु एउटै मञ्चमा देखिएका हुन्। एउटै मञ्चमा आतिथ्य गरेपनि यी दुई नेताबीच बोलचाल भएन। एकले अर्कालाई हेर्नसमेत चाहेनन्। क्यामेरामा कैद भएका तस्बिरहरुले पनि यही कुरा बोल्छ। हेर्नुस् दीपेन श्रेष्ठले खिचेका तस्बिरहरु।
"राजविराज कारागार तनावग्रस्त, कैदीबन्दीको नाराबाजी र प्रदर्शन","राजविराज : कैदीबन्दीहरुले शुक्रबार नाराबाजी र प्रदर्शन गरेपछि सप्तरीको राजविराजस्थित कारागार दिनभर तनावग्रस्त बनेको छ। कैदीबन्दीहरुले कारागारको पिकेटमा आएर जेलर, चौकिदार र मुल नाइकेहरुविरुद्ध नाराबाजी गर्दै फलामको ग्रिल ठोकेर प्रदर्शन गरेपछि अवस्था तनबावग्रस्त बनेको हो। कैदीबन्दीहरुले परिवारका सदस्यहरुलाई भेटघाट गर्न रोकटोक गरेको, औषधोपचारमा बेवास्ता गरेको, जाडोको कपडा, सिरकलगायत राज्यबाट प्राप्त सुविधा नदिएको भन्दै नाराबाजीसहित प्रदर्शन गरेका हुन्। कारागार तनावग्रस्त बनेपछि कारागारभित्र इन्स्पेक्टर रामनारायण सिंहसहित सुरक्षाकर्मीको उपस्थिति बढाइएको छ। कारागारको आन्तरिक प्रशासन र कैदीबन्दी व्यवस्थापनको खटनपटनको जिम्मा दिइएका चौकीदार श्याम यादव साउन १ गतेदेखि नयाँ नियुक्त भएका हुन्। रासनमा घोटाला गरेको, बाहिरबाट ल्याइने दैनिक उपभोग्य सामाग्री महङ्गोमा बेच्ने गरेको, सरकारले दिने सुविधामा मनोमानी गरेकोले कारागार तनावग्रस्त बनेको बन्दी हरी मण्डलले फोन गरी अन्नपूर्ण पोस्टलाई जानकारी दिएका छन्। कैदीबन्दीहरुले चौकीदार र जेलरविरुद्ध सप्तरीका सिडिओ जनार्दन गौतमसमक्ष गुनासो गर्दै समस्या समाधान गर्न माग गरेका छन्। व्यक्तिगत रिसइबीका कारण केही कैदीबन्दीहरुले जेललाई तनावग्रस्त बनाएको जेलर सुमन कोइराला र चौकिदार श्याम यादवले आरोप लगाए। राज्यले दिने रासन, कपडासहितका सबै सुविधा समयमै उपलब्ध गराइएको, बिरामीलाई उपचारका लागि राजविराजस्थित गजेन्द्रनारायण सिंह अस्पताल पठाउने गरिएको र कैदीबन्दीहरुको आफन्तलाई दिउँसो ११ देखि २ बजेसम्म भेटघाट गर्न दिइएको जेलर कोइरालाले बताए। प्रकृयागत ढिलाइले सिरक बन्न ढिलाइ भएको स्विकार्दै जेलर कोइरालाले शुक्रबार रातिसम्म २ सय २५ ओटा सिरक आइपुग्ने प्रतिबद्धता जनाए। जेल तनावग्रस्त भएपछि सिडिओ गौतम जेल पुगेर कैदीबन्दीहरुसँग भेटघाट गर्दै समस्या समाधानको आश्वासन दिएका छन्। इन्सेकको टोलीसमेत कारागार पुगेर जेलर र चौकिदारसँग भेटघाट गरी वस्तुस्थितिका बारेमा जानकारी लिएका छन्। कारागार तनावग्रस्त भएकाले कैदीबन्दीहरुसँग भेट्न भने कारागार प्रशासनले नदिएको इन्सेक सहजकर्ता दिपक यादवले बताए। कारागार तनावग्रस्त भएपछि मुल नाइके र नाइकेहरु परिवर्तन गरी बी ब्लकमा सारिएको चौकीदार यादवले जानकारी दिए। कारागारमा हाल १ आश्रित बालक, १२ जना महिला र ३ सय ५० पुरुष गरी ३ सय ६३ जना कैदीबन्दी रहेका छन्। घश्रेणीको १ सय २५ जनाको क्षमता भएको कारागारमा कैद तोकिएका १ सय ५५ कैदी, कैद नतोकिएका २ सय ७ र १ आश्रित बालक थुनामा छन्। कारागारभित्र नाराबाजी र प्रदर्शन भएपछि संवेदनशीलतालाई मध्यनजर गरी सुरक्षा तैनाथीलाई बढाएको सप्तरी प्रहरीले जनाएको छ।"
ट्रक पल्टीदाँ मृत्यु हुनेको संख्या ५४ पुग्यो,मेक्सिको : ट्रक पल्टीदाँ मृत्यु हुनेको संख्या ५४ पुगेको छ । अन्य १ सय ५ जना घाइते भएका छन् । दक्षिण मेक्सिकोमा बिहीबार भएको दुर्घटनामा ५४ जनाको मृत्यु भएको हो । मेक्सिकोका विदेशी मन्त्री मार्सलो एब्रार्डले मृत्यु हुनेमा केही विदेशी नागरिक समेत भएको बताए । दुर्घटना ग्वाटेमालाको बोर्डर नजिक भएको हो ।
सुहागरात मनाए लगत्तै बेहुलाले गरे आत्माहत्या,नयाँ दिल्ली : भारतको पश्चिम बंगालको हावडामा एक बेहुलाले सुहागरात मनाए लगत्तै आत्माहत्या गरेका छन्। बेहुली मात्र होइन उनका सबै परिवार अहिले तनावमा छन् । घटना लगत्तै पुगेको प्रहरीले शव कब्जामा लिएर छानविन अघि बढाएको छ । घटनाको कारण खुल्न नसकेको भारतीय प्रहरीले बताएको छ । प्रहरीले पोष्टमार्टम रिपोर्ट आएपछि मात्र आत्माहत्या गर्नुको कारण खुल्न सक्ने बताएको छ । प्रहरीले परिवारका सदस्यहरुसँग समेत सोधपुछ गरेको छ । डिसेम्बर ७ मा शालिमार बस्दै आएका आदर्श सावले बैकपुरकी एक युवतीसँग धूमधाम विवाह गरेका थिए । उनीहरुको विहेमा एक सय पचास जना जन्ती थिए । डिसेम्बर ८ मा बेहुला ससुराल गए । सुसुरालमा बहुभतेरको तयारी भइरहेको थियो । तर बेहुलाले सुसुरालमा झुण्डिएरआत्माहत्या गरे । प्रहरीले थप अनुसन्धान अघि बढाएको छ ।
यस्तो देखियो कांग्रेसको १४औं महाधिवेशन (फोटो फिचर),"काठमाडौं: अनेकतामा एकताको भूमी हो नेपाल। कांग्रेसको १४औं महाधिवेशन यसै भावले उत्सवमय बनेको छ। थरिथरीका भाषा, मधुर भाका र बाजाको धुनले चिसिदो काठमाडौंलाई तताएको छ। कांग्रेसका साँस्कृतिक संगठनले मैथिली, नेवारी, थारु, गुरुङलगायत १२ थरीका विभिन्न गीत र बाजासहित झाँकी प्रदर्शन गरेका थिए। देशको कलाकारहरुले समृद्धि, विकास र शान्तिको सन्देश गीत तथा नृत्यबाट प्रस्तुत गरेका थिए। तस्बिरहरु : सुनिता डंगोल, अशोक दुलाल, राजकरण महतो, रासस"
"टेस्लाका मालिक एलन मस्कले पेसा छोड्दै, नाइजेरियामा १६ भक्तजनको हत्या","क्यालिफोर्नियाः अर्बपति एवम् टेस्ला र स्पेस एक्स कम्पनीका मालिक एलन मस्कले पेसा छोड्ने बताएका छन्। मस्कले शुक्रबार ट्वीटरमार्फत प्रेरणादायी व्यक्ति बन्न आफूले बिजनेस पेसा छोड्ने योजना बनाएको जानकारी दिएका हुन्। अझै पूर्णरुपमा प्रेरणादायी र प्रभावकारी व्यक्ति बन्न मैले मेरो बिजनेस पेसा छोड्ने योजना बनाएको छु, टेस्लालगायत अन्य विभिन्न ब्रान्डका मालिक मस्कले ट्वीटरमार्फत् भनेका छन्। मस्कले विगत एक महिनामा करिब १२ अर्ब अमेरिकी डलर बराबरको सेयर बेचेको समाचार बाहिरिएको भोलिपल्टै सो जानकारी दिएका हुन्। ह्वाट डु यु थिंकबारे बोल्ने र युवा पुस्तालगायत अन्यलाई प्रेरणात्मक सन्देश दिने आगामी योजना रहेको मस्कले बताएका छन्। म्यानमार सेना प्रमुखमाथि अपराधको आरोप बुर्माः म्यानमार सेना प्रमुख मिन आउनङ लेइङमाथि अपराधको आरोप लागेको छ। सेना प्रमुख लेइङमाथि शुक्रबार मानवताविरुद्ध अपराध गरेको आरोप लागेको हो। म्यानमार सेनाले म्यानमारका जनता र प्रदर्शनकारीमाथि व्यवस्थित एवम् सुनियोजित ढंगले अराजकपूर्ण व्यवहार गरेको र हिंसा भड्काएको आरोप सेना प्रमुखमाथि लागेको छ। गैरकानुनी शैन्य कुका नेताको कमाण्डमा म्यानमार जनता र प्रदर्शनकारीमाथि सेना र सुरक्षा बलले गरेको सामूहिक अत्याचारको मुख्य जिम्मेवार सेना प्रमुख लेइङ नै हुन्, म्यापद्वारा जारी विज्ञप्तिमा भनिएको छ। म्यानमार अकाउन्टिविलिटि प्रोजेक्ट (म्याप)ले शुक्रबार अन्तर्राष्ट्रिय अदालतसमक्ष उनीविरुद्ध मानवताविरुद्ध अपराध गरेको भन्दै आरोप पत्र पेस गरेको छ। सेना प्रमुख लेइङमाथि अपराधको मुद्दामा तत्काल छानविन एवं अनुसन्धान गर्न म्यापले आग्रहसमेत गरेको छ। चिनियाँ कम्युनिष्ट पार्टीका सदस्यसँग तीनवटा सन्तान अनिवार्य बेइजिङः चिनियाँ कम्युनिष्ट पार्टीका सदस्यसँग तीनवटा सन्तान अनिवार्यरुपमा हुनुपर्ने सुझाव दिएको छ। देशको भलाईका निम्ति तीनवटा सन्ताव हुनुपर्ने भन्दै चीनको सरकारी मिडियामा प्रकाशित सम्पादकियले सो सुझाव दिएको हो। गत महिना चाइना रिपोर्टस नेटवर्कमा पहिलो प्रकाशित भएको सो सम्पादकियले पछिल्लो समय निकै चर्चा कमाएको छ। लाखौले प्रतिक्रिया जनाएको र लाखौ पटक सेयर भएको सो सम्पादकिय हालः हटाइएको छ। चिनियाँ कम्युनिष्ट पार्टीका सदस्यले अनिवार्य रुपमा तीनवटा सन्तान जन्माउनै पर्छ । १२ सन्तान मात्र जन्माउछु र बिहे गर्दिन भन्न पाइदैन, सो सम्पादकीयमा उल्लेख छ। चीनले जनसंख्या वृद्धिका कारण जन्मदर घटाउन नीति बनाएको थियो। चीनले उइघुरविरुद्ध नरसंहार गरेको खुलासा सिन्जियाङः चीन सरकारले अल्पसंख्यक उइघुरविरुद्ध नरसंहार गरेको खुलेको छ। बेलायतको एक अनाधिकारिक ट्राइब्युनलले चीनले प्रतिबद्धता जनाएरै उइघुरहरुको नरसंहार गरेको खुलासा गरेको हो। चीनले उइघुरको नरसंहार गर्न उइघुरहरुको जन्मदर नियन्त्रण गर्ने नशबन्दी र अन्य उपाय अपनाएको सो रिपोर्टले उल्लेख गरेको छ। ट्रिब्युनल सुनुवाइको अधक्ष्यतामा रहेका बेलायती ब्यारिस्टर सर जोफ्रे नाइसकाअनुसार उइघुर समुदायलाई दीर्घकालीनरुपमै नाश गर्न चीनले व्यवस्थित ढंगले नीति बनाएको छ भने सोही नीतिमा केन्द्रित छ। उइघुरसहित अन्य जातिय अल्पसंख्यकको समेत वंश र सो समुह नाश गर्न चीन अझै प्रतिबद्ध रहेको छ। चीनको सिन्जियाङ प्रान्तमा चिनियाँ मुस्लिम अल्पसंख्यक समुदाय बसोबास गर्दै आएका छन्। सो समुदायविरुद्ध चीनले विभिन्न नीति तथा कार्यक्रम लागु गरेको बताइन्छ। यसअघि चीनले सो समुदायका अधिकांश मानिसलाई कैदी बनाएको र साना बालबालिकाहरुलाई जबरजस्ती चिनियाँ सिद्धान्त, भाषा र धर्म सिकाउने गरेको खुलासा भएको थियो। उइघुर समुदायमाथि चीनले गरेको ज्यादतीविरुद्ध मानवअधिकारकर्मीहरुले आपत्ती जनाउदै आएका छन्। जापानले बेलायतमा विद्युतीय द्रूत गतिको रेलमार्ग बनाउने टोक्योः जापानले बेलायतमा द्रुत गतिको रेल निर्माण गर्ने भएको छ। जापानको हिताची कम्पनीले विड हात पारेसँगै आगामी पुस्ताको लागि जापानले बेलायतमा विद्युतबाट चल्ने द्रुत गतिको रेल निर्माण गर्ने भएको हो। योसँगै युरोपेली मुलुकमा आगामी पुस्ताको लागि द्रुत गतिको रेल निर्माण गर्ने हिताची पहिलो जापानी कम्पनी बनेको छ। सो कम्पनीले हाइ स्पिड टु (एचएसटु) रेलवे परियोजनाअन्र्तगत बेलायतमा रेलमार्ग निर्माण र मर्मतको ठेक्का पाएको हो। सो परियोजनाको डिजाइन भने फ्रान्सेली साँझेदार कम्पनी एल्स्टोम र हिताची दुवैले गर्ने बताइएको छ। सो परियोजनाको निर्माण लागत १९१ बिलियन पाउण्ड अनुमान गरिएको छ। सो रेल सेवा पूर्णरुपमा विद्युतीय ऊर्जामार्फत चल्नेछ भने प्रतिघण्टा ३६० किलोमिटरको गतिमा चल्नेछ। निर्माण सम्पन्नपछि सो रेल सेवा सबैभन्दा द्रुत गतिमा चल्ने युरोपकै पहिलो रेल सेवा हुनेछ। अष्ट्रेलियामा एकातिर बाढी अर्कोतिर डढेलो मार्गरेटः अष्ट्रेलियाले एकैसाथ दुईवटा प्राकृतिक विपद्को सामना गरिरहेको छ। पूर्वी अष्ट्रेलिामा बाढी र पश्चिम अष्ट्रेलियामा डढेलो लागेसँगै अष्ट्रेलियाले एकैपटक दुईवटा प्राकृतिक विपद्को सामना गर्नुपरेको हो। अष्ट्रेलियाको सबैभन्दा ठुलो पर्यटकीय स्थलको रुपमा चिनिने पश्चिम अष्ट्रेलियाको मार्गरेट नदि क्षेत्रमा बिहिबार साँझदेखि लागेको डढेलो हालसम्म नियन्त्रणमा आउन सकेको छैन। यता पूर्वी अष्ट्रेलियाको कोस्ट क्षेत्रमा भारी वर्षापछि आएको बाढीका कारण त्यहाँको अवस्था गम्भीर बनेको छ। लियुविन नेचुरालिस्ट नेसनल पार्कबाट बिहिबार बुसफायर किसिमको डढेलो सुरु भएको थियो। सुख्खा र खडेरीका कारण लागेको सो डढेलो शुक्रबार बिहानसम्म मार्गरेट नदि छेउँसम्म पुगेको बताइएको छ। डढेलोले गम्भीर रुप लिएको र डढेलोबाट सो क्षेत्रमा हालसम्म करिब ६ हजार हेक्टर क्षेत्रफल जलेर नष्ट भएको अन्तर्राष्ट्रिय मिडियामा खबर छ। दक्षिण मार्गरेट रिभर क्षेत्रमा पर्ने यालिनगुप क्षेत्रमा समेत डढेलो लागेको र सो डढेलो अनियन्त्रित बनेको बताइएको छ । डढेलो नियन्त्रणका लागि १५० भन्दा बढि डढेलो नियन्त्रकहरु ख्टिएका छन्। डढेलोमा परि एक मानिस हराइरहेको र स्थानियहरु सो क्षेत्रबाट अन्यत्रै सरेको बताइएको छ। डढेलोले भौतिक रुपमा ठुलो क्षती पुगेको अनुमान गरिएको छ। यता प्यासिफिक कोस्ट क्षेत्रमा न्युन चापिय प्रभावका कारण भारी वर्षा हुदा सो क्षेत्रमा बाढी गएको छ। सो क्षेत्रमा १२२ वर्षयताकै उच्च वर्षा रेकर्ड गरिएको अन्तर्राष्ट्रिय मिडियामा खबर छ। तालिवानको सत्ता कब्जापछि अफगानिस्तानमा अलकायदाको संख्या बढ्यो काबुलः अफगानिस्तानभित्र कट्टरवादी अलकायदा समुहका सदस्यको संख्या बढेको छ। गत अगष्टमा तालिवानले अफगानिस्तानको सत्ता कब्जामा लिएपछि देशभित्र अलकायदाको संख्या बढेको हो। अमेरिकी केन्द्रिय कमाण्डका कमाण्डर मेरिन जनरल फ्रांक म्याकेन्जीले समाचार एजेन्सी एसोसियट प्रेस एपिसँगको अन्र्तवार्तामा सो खुलासा गरेका हुन्। अफगानिस्तानबाट अमेरिकी सेनाको फिर्ती र तालिवानको सत्ता कब्जासँगै अफगानिस्तानमा अलकायदाका सदस्यहरुको संख्या ह्वात्तै बृद्धि भएको कमाण्डरले बताएका छन्। सन् २००१ सेप्टेम्बर ११ को घटनापछि आतंकवादी समुह अलकायदाविरुद्धको लडाईमा अमेरिकी सेना २० वर्ष लामो समयसम्म अफगानिस्तानमा खटिएको थियो। सो समयमा करिब १ देखि २ प्रतिशत अलकायदाका सदस्य अफगानिस्तानभित्र भएपनि हाल सौ संख्यामा कैयौ गुणाले वृद्धि भएको कमाण्डरले बताएका छन् । यद्यपि, उनले अलकायदाको वास्तविक संख्या भने बताएका छैनन्। नाइजेरियामा १६ भक्तजनको हत्या नाइजरः नाइजेरियाको नाइजर राज्यमा कम्तीमा १६ भक्तजनहरुको हत्या भएको छ। त्यहाँको ब्यारे गाउँस्थित एक मस्जिदमा नमाज पढिरहेका मुस्लिम भक्तजनहरुको हत्या भएको हो। अज्ञात बन्दुकधारी समुहले गरेको उनीहरुको हत्या गरेको बताइएको छ। सो घटना बुधबार भएको शुक्रबार प्रकाशित बीबीसीमा उल्लेख छ। नाइजर सरकारका अधिकारी अहमेद इब्राहिम माटानेका अनुसार सो घटना नाइजरको दुर्गम भेगमा भएको हो। ठूलो संख्यामा खाएका बन्दुकधारीहरुले गोली हानि उनीहरुको हत्या गरेका थिए। यसअघि यस हप्ताको सुरुवातमा सोकोतो राज्यमा बन्दुकधारीहरुले थापेको एम्बुसमा परि कम्तीमा २३ यात्रुको मृत्यु भएको थियो। पाकिस्तानी तालिवानद्वारा युद्धविराम समाप्तीको घोषणा इस्लामावादः पाकिस्तानी तालिवान शसस्त्र समुहले पाकिस्तान सरकारसँग युद्धविराम समाप्तीको घोषणा गरेको छ। तेहरिक ई तालिवान पाकिस्तान (टिटिपि) नामले समेत चिनिने पाकिस्तानी तालिवान समुहले सरकारसँग एक महिना लामो युद्धविराम समाप्तीको घोषणा गरेको हो। बिहीबार राति युद्धविराम समाप्तीको घोषणा गर्दै सो समुहले पाकिस्तान सरकारले शान्ति वार्ताको प्रारम्भिक चरणमा गरेका वाचाहरु पुरा नगरेको आरोपसमेत लगाएको छ। अहिलेको अवस्थामा युद्धविरामलाई निरन्तरता दिन सम्भव छैन, सो समूहद्वारा जारी विज्ञप्तिमा भनिएको छ। पाकिस्तान सरकारले नोभम्बर ९ मा सो समुहसँग युद्धविराम भएको घोषणा गरेको थियो। सन् २००७ देखि पाकिस्तान सरकारविरुद्ध लडिरहेको सो समुहले नागरिक र सुरक्षा बललाई लक्षित गर्दै देशभर दर्जनौं आक्रमण गरिसकेको छ। संयोजनः अस्मिता खड्का"
एकै दिन २० हजार परीक्षार्थी पर्यटक पोखरामा,"पोखरा : पर्यटकीय हिसाबमा अहिले विदेशी वा स्वदेशी कुनै पनि पाहुना आउने मौसम होइन। तर यति बेला पोखराका पर्यटकीय र अरु होटलहरु पाहुनाले खचाखच भरिएका छन्। लोकसेवा आयोग गण्डकी प्रदेशले खुलाएको जागिरका लागि जाँच दिएका देशभरबाट आएका परीक्षार्थीका कारण यहाँका होटल भरिएका हुन्। पर्यटकीय केन्द्र लेकसाइडका मध्यमस्तरकादेखि बजार क्षेत्र पृथ्वीचोक, न्युरोड, महेन्द्रपुल, बसपार्क लगायत ठाउँका होटलमा परीक्षार्थी बसेका छन्। प्रदेश लोकसेवा आयोग गण्डकी प्रदेशले ९ सय जनाभन्दा बढी स्वास्थ्यकर्मी माग गर्दै दरखास्त आह्वान गरेको थियो। आयोगले खुला र समावेशीतर्फ मेडिकल अधिकृतलगायत विभिन्न पदमा खुलाएको दरखास्तमा आवेदन गरेका झन्डै २० हजार परीक्षार्थीले शनिबार लिखित परीक्षामा भाग लिँदैछन्। देशका ७७ वटै जिल्लाबाट दरखास्त परेको आयोगका प्रवक्ता उपसचिव कृष्णप्रसाद आचार्यले जानकारी दिए। सुदूरपूर्वको प्रदेश नम्बर १ देखि, प्रदेश २, बागमती, लुम्बिनी, कर्णाली र सुदूरपश्चिमसम्मका व्यक्तिले गण्डकी प्रदेशको लोकसेवाको खुलाएको जागिरका लागि दरखास्त दिएका थिए। लोकसेवाले स्थानीय तह ८७२ जना र ३१ जना प्रदेशका लागि कर्मचारी माग गरेको थियो। मागअनुसार कात्तिक २६ देखि मंसिर ८ गतेसम्म एक चरणको परीक्षा भइसकेको जानकारी आचार्यले दिए। आयोग प्रवक्ता आचार्यका अनुसार शनिबार झन्डै २० हजार परीक्षार्थीले जाँच दिंदैछन्। ९३ वटा परीक्षाकेन्द्रमा जाँच हुन लागेको जानकारी उनले दिए। एउटा केन्द्रमा २ सयदेखि साढे २ सय परीक्षार्थी हुनेछन्, उनले भने। उनले भनेको संख्याका परीक्षार्थी एउटा केन्द्रमा हुँदा ९३ केन्द्रमा जाँच दिनेको संख्या १९ हजारभन्दा धेरै हुन्छ। आयोगले खुलाएको दरखास्तमा कुल ८५ हजारको दरखास्त परेको थियो। कात्तिक २६ देखि ८ गतेसम्म र शनिबारका ९३ केन्द्र गरी ३ सय ५० भन्दा बढी परीक्षा केन्द्रबाट आयोगले परीक्षा लिइसकेको र लिन लागेको हो। आचार्यका अनुसार एकजना आवेदकबाट आयोगले दरखास्त शुल्क दलित वा महिलाबाट १ सय ५० र खुलामा ३०० लिने गरेको छ। त्यसरी लिँदा गण्डकी प्रदेश सरकारलाई आयोगको परीक्षा शुल्कबाट ४ करोड १ लाख २२ हजार रुपैयाँ राजस्व आम्दानी भएको आचार्यले जानकारी दिए। आयोगले अनलाइनबाट फारम भर्ने, कनेक्ट आइपिएसबाट शुल्क तिर्ने र प्रवेश पत्र आफैंले प्रिन्ट गर्न मिल्ने व्यवस्था मिलाएको थियो। नेपालको संविधानले गरेको रोजगारीको हक अनुसार देशभरका नागरिकले जुनसुकै प्रदेशको आयोगमा खुलाइएको जागिरमा पनि आवेदन दिनसक्ने व्यवस्था वमोजिम यसपालि ७७ जिल्लाबाटै दरखास्त परेको हो। त्यही परीक्षा दिन देशभरबाट युवाहरु पोखरा आउँदा यहाँका होटलले पाहुना पाएका हुन्। प्रदेश सरकारको उपस्थिति भएपछि खुलेको आयोगले खुलाएको रोजगारीको अवसरले राजधानी पोखरालाई देशभरका युवालाई आकर्षित गरेको छ। पश्चिमाञ्चल क्षेत्रीय होटल संघ (हान) पोखराका अध्यक्ष लक्षमण सुवेदीले लेकसाइडका साना होटलहरुमा परीक्षार्थी र शैक्षिक भ्रमण आएका विद्यार्थी पाहुना बनेको जानकारी दिए। उनका अनुसार शुक्रबार भएकाले अरु होटलले पनि केही पाहुना पाएका छन्। लोकसेवा आयोगले गरेको १ हजारजनाभन्दा कमको दरखास्त आह्वानमा एकै दिन झन्डै २० हजार परीक्षार्थी सामेल हुन आउँदा पोखराका होटलले पाहुना पाए पनि यसले अर्कोतिर देशभरको बेरोजगारीको तथ्य पनि सार्वजनिक गरेको छ। शनिबारको परीक्षाका लागि आयोगले प्रदेशका विभिन्न कर्मचारीहरुलाई परिचालन गरेको छ। एउटा परीक्षा केन्द्रमा १५ देखि २० जना कर्मचारी खटिनेछन्।"
"कांग्रेस महाधिवेशन : अन्तिम नामावली प्रकाशन, ४ हजार ७४३ मतदाता (सूचीसहित)",काठमाडौं : नेपाली कांग्रेसको १४औं महाधिवेशनको अन्तिम नामावली प्रकाशन प्रकाशन भएको छ। कांग्रेसको निर्वाचन समितिले मतदाताको अन्तिम नामावली प्रकाशन गरिएको जनाएको छ। मतदाताको संख्या ४ हजार ७ सय ४३ रहेको छ। आज बेलुकीबाट सुरु हुने महाधिवेशनको मतदान सोमबार हुनेछ। शनिबार बेलुकी ५ बजेसम्म उम्मेदवारको मनोनयन गर्ने निर्वाचन कार्यक्रम छ।
सरकार गतिहीन अवस्थामा छ : रामचन्द्र पौडेल,"काठमाडौंः नेपाली कांग्रेसका वरीष्ठ नेता रामचन्द्र पौडेलले सरकार गतिहीन अवस्थामा रहेको बताएका छन्। कांग्रेस महाधिवेशन उद्घाटन कार्यक्रममा बोल्दै उनले भने, सक्षम पार्टी बनाउन आवश्यक छ। हरेक कुराको तयारीका साथ जानुपर्छ। सरकार गतिहीन अवस्थामा छ। संसद चलिरहेको छैन। संसद चल्न नसकेको अवस्था छ। पार्टी गतिहिन अवस्थामा छ। आत्ममूल्याकंन र आत्मसमिक्षा गर्न जरुरी छ। उनले नेपाल राष्ट्र र नेपाली कांग्रेसलाई रुपान्तरण गर्ने ध्ययका साथ सबै जना यहाँसम्म आइपुगेको बताए। 'देशको परिस्थितिका बारे गम्भीर छलफल गर्नुपर्ने थियो। हामीले काम गर्दा जुन किसिमको हेलचेक्रयाइ गर्यौं। जसले गर्दा हडबडले अधिवेशन गर्न परिरहेको छ। विधि पूरा गर्नलाई मात्रै अधिवेशन गरिरहेका छौं, उनले भने।"
माओवादी केन्द्रको अधिवेशन जनकपुरधाममा हुँदै,"जनकपुरधाम : नेकपा माओवादी केन्द्र प्रदेश २ को अधिवेशन जनकपुरधाममा हुन लागेको छ। शुक्रबार माओवादी केन्द्र प्रदेश २ ले पत्रकार सम्मेलनको आयोजना गर्दै अधिवेशन अन्तर्गत भोलि प्रचण्डले गर्ने जानकारी गराए। माओवादी केन्द्रका अध्यक्ष प्रचण्डले प्रदेश २ सहित ७ वटै प्रदेशको अधिवेशनलाई एक्कैपटक समुदघाटन गर्ने कार्यक्रम रहेको प्रदेश २ का सचिव जोगकुमार बरबरिया यादव जीवनले जानकारी दिए। उद्दघाटन सत्रको लागि तयारी तीव्र पारिएको प्रदेश २ का संयोजक प्रह्लाद बुढाथोकीले बताए। उनले उद्दघाटन सत्रमा केन्द्रीय अध्यक्ष पुष्पकमल दाहाल प्रचण्ड भर्चुअल माध्यमबाट सम्बोधन गर्ने समेत बताए। प्रदेश २ मा २ सय ७१ सदस्यी कमिटीका लागि अधिवेशन हुँदैछ। संयोजक प्रहलादले उदघाटन सत्र शनिबार भएपछि बन्द सत्र पुस ३ गतेदेखि हुने बताए। अधिवेशनमा प्रदेश २ का ८ वटै जिल्लाबाट झण्डै १ हजार अधिवेशन प्रतिनिधि सहभागी हुनेछन्। १ सय ३६ पालिकबाट ६ सय, आयोजक र मनोनित गरी १ हजार प्रतिनिधि अधिवेशनमा भाग लिने उनले बताए। माओवादी केन्द्रको प्रदेश २ को अधिकांश पालिकामा अधिवेशन सम्पन्न भएको र बाँकी रहेका पालिकाहरुमा पनि बन्दसत्र अगावै सम्पन्न हुने माओवादी केन्द्रले जनाएको छ। उदघाट्न सत्रमा स्थायी समिति सदस्यहरु गिरीराजमणि पोखरेल, मातृका प्रसाद यादव र गणेश साह लगायतले सम्बोधन गर्ने कार्यक्रम रहेको छ।"
हाम्रा माग सम्बोधन नहुने हो भने ज्वालामुखीजस्तै विष्फोट हुन्छौं : महन्थ ठाकुर,"काठमाडौं: लोकतान्त्रिक समाजवादी पार्टीका अध्यक्ष महन्थ ठाकुरले न्यायालय विवादको निरुपण अदालत आफैँले छिनोफानो गर्नुपर्ने बताएका छन्। कांग्रेस महाधिवेशन उद्घाटन कार्यक्रममा बोल्दै उनले भने, सर्वोच्च अदालतको पनि त्यही अवस्था छ। जनताले पाउनुपर्ने न्याय पाउनमा असर परिरहेको छ। अदालत आफ्नै विवादमा फसेको छ। दुनियाँको छिनोफानो गर्ने सर्वोच्च अदालत आफैँले छिनोफानो गर्नुपर्छ। अरुले हस्तक्षप गर्न मिल्दैन। उनले पार्टी सिस्टममा पार्टीले सरकार बनाउने भन्दै अहिले हाम्रो देशमा संसद राम्ररी काम गर्न नसकेको बताए। देउताहरु समुद्र मन्थन गरेर रत्न प्राप्त गरेका थिए। तपाइँहरु जनमन्थन प्राप्त गरी यहाँ आउनुभएको छ, उनले भने। उनले आफूहरुको असन्तुष्टि वर्तमान संविधानमा रहेको बताए। 'संविधानमा हाम्रा केही असन्तुष्टिहरु छन्। निर्वाचित हाम्रा सांसदहरु जेलमा छन्। क्रान्तिको लागि भएको आन्दोलनको छिनोफानो राजनीतिकरुपले हुनपर्छ भन्ने हाम्रो माग हो। हाम्रा माग सम्बोधन नहुने हो भने ज्वालामुखीजस्तै विष्फोट हुन्छौं, उनले भने।"
कांग्रेस महाधिवेशनमा प्रमुख राजनीति दलका नेताहरुबीच 'छेडछाड',"काठमाडौं: नेपाली कांग्रेसको १४औं महाधिवेशनको उद्घाटन सत्रमा आकर्षण केन्द्रका बनेका थिए, प्रमुख राजनीतिक दलका नेताहरु। नेकपा एमालेका अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल प्रचण्ड सम्भवतः करिब एक वर्षछि एउटै मञ्चमा आसिन थिएन। अर्का नेता एकीकृत समाजवादी पार्टीका नेता माधव कुमार नेपाल र ओलीबीच करिब पाँच महिनापछि एउटै मञ्चमा साक्षत्कार भएको थियो। कार्यक्रममा अध्यक्ष ओली निर्धारित समयभन्दा केही ढिला आएका थिए। उनी नमस्कार गर्दै मञ्चमा पुग्दा प्रचण्डले प्रधानमन्त्री एवं कांग्रेस सभापति शेरबहादुर देउवातिर मुख फर्काएका थिए भने माधव नेपाल 'नजर' निहुर्याएर बसेका थिए। प्रधानमन्त्री देउवाले नमस्कार फर्काउँदै गर्दा प्रचण्ड र नेपाल भने चुपचाप बसेका थिए। सम्बोधनका क्रममा पनि कोही नेताले कसैको नाम लिएर सम्बोधन गर्न रुचाएनन्। सबैले पूर्वप्रधानमन्त्री भनेर सम्बोधन गरे। वरियता क्रममा पहिले सम्बोधन गर्न पुगेका माधव नेपालले मञ्चमा आसिन पूर्व प्रधानमन्त्रीहरु भनेर सम्बोधन गरे। प्रचण्डले पनि सोही वाक्य दोहोर्याएका थिए, ओलीले पनि कसैको नाम लिन चाहेनन्। कसले के भने? भारतीय नेता हर्षवर्द्धनले सुरुमै आफूले पहिलोपटक मञ्चमा यति धेरै पूर्व प्रधानमन्त्रीहरु एउटै मञ्चमा देखेको बताएका थिए। त्यसको जवाफ फर्काउँदै प्रचण्डले भने सबै पूर्व प्रधानमन्त्रीहरुलाई हामी एकअर्काले साथ दिएरै प्रधानमन्त्री बन्नु भएको हो। उनले एक्लै कोही पनि प्रधानमन्त्री नबनेको स्पष्ट पारेका थिए। त्यस्तै राप्रपाका नवनिर्वाचित अध्यक्ष राजेन्द्र लिङ्देनले गाउँघरतिर नेताहरुलाई चोर भन्ने गरेको बताए। त्यसको जवाफ दिँदै प्रचण्डले भने यो बिलकुल गलत हो। केपी ओलीले भने भर्खर भर्खरको बाच्छो हिँड्न जान्दैन, अलि बढी कुद्छ भन्दै कटाक्ष गरे। नागरिकबाट कोही नेता उत्पन्न हुन सक्दैन, हरेक नेता चोर हुन्छ । यस्ता कुरा बोकेर हिँड्ने ? भर्खर भर्खर अध्यक्षमा छानिएको रापताप होला केही साथीहरुलाई। त्यस रापतापमा भर्खर भर्खरको बाच्छो हिँड्न जाँदैन, अलिबढी कुद्छ क्या, उनको कटाक्ष थियो। प्रचण्डले सम्बोधनको क्रममा नेपालको इतिहास एक्लै हिँडेर कोही पनि गन्तव्यमा नपुगेको बताएका थिए। उनले अहंकार राखेर एक्लै नहिँड्न ओलीलाई चुनौति दिएका थिए। त्यसको जवाफ दिँदै ओलीले आफूहरु एक्लै नहिँडेको बरु सहकार्य गर्न खोजेको बताएका थिए। हामी सँगै छैनौं र? एमाले एक्लै हिँड्न रहर गर्दैन र अरुको भरमा राजनीति पनि गर्दैन, उनले भने।"
भारतीय राष्ट्रिय कांग्रेस र नेपाली कांग्रेसबीच ऐतिहासिक सम्बन्ध : मुकुल वासनीक,"काठमाडौं : भारतीय राष्ट्रिय कांग्रेसका नेता मुकुल वासनीकले भारत र नेपालबीचको सम्बन्ध शशक्त हुनुपर्ने बताएका छन् । कांग्रेसको महाधिवेशन उद्घाटन स्थलमा बोल्दै नेता वासनीकले यस्तो बताएका हुन् । उनले भने, भारत नेपालमा स्थायीत्व रहोस् भन्ने चाहन्छ । हाम्रो पुरानो मित्रताको सम्बन्ध छ।' उनले नेपाली कांग्रेसको महाधिवेशनमा आउन पाउँदा खुसी लागेको बताए। उनले भने, म निकै खुसी छु। भारतीय राष्ट्रिय कांग्रेस र नेपाली कांग्रेसबीच ऐतिहासिक सम्बन्ध छ। यो सम्बन्ध निरन्तर रहनुपर्छ।' उनी प्रधानमन्त्री तथा नेपाली कांग्रेस सभापति शेरबहादुर देउवाको निम्तोमा भारतीय राष्ट्रिय कांग्रेसको प्रतिनिधित्व गर्दै नेपाल आएका हुन्।"
एक्लै हिँड्ने अहंकार गर्दा ओरालोतिर गइन्छ : प्रचण्ड,"काठमाडौं: माओवादी केन्द्रका अध्यक्ष पुष्पकमल दाहाल प्रचण्डले सबै राजनीतिक दल एकसाथ मिल्नुको विकल्प नरहेको बताएका छन्। उनले विगतका सबै आन्दोलनहरु प्रमुख राजनीतिक दलहरुको एकताबाटै सम्भव भएको बताए। उनले भारतीय जनता पार्टीका नेता हर्षवर्द्धनलाई जवाफसमेत फर्काए। हर्षवर्द्धनले एउटै मञ्चमा यति धेरै पूर्वप्रधानमन्त्रीहरु पहिलोपटक देखेको बताएका थिए। त्यसको जवाफ दिँदै प्रचण्डले भने यति धेरै पूर्व प्रधानमन्त्रीहरु बनाउन सबैले सबैलाई साथ दिएका छन्। कोही एक्लै प्रधानमन्त्री भएका छैनन्। प्रचण्डले राप्रपा अध्यक्ष राजेन्द्र लिङ्देनलाई समेत जावाफ फर्काएका थिए। लिङ्देनले राजनीति दलका नेताहरुलाई गाउँघरमा कुन चोरको कार्यक्रम भनेर भन्ने गरेको बताएका थिए। उक्त कुरा गलत भएको प्रचण्डले बताएका थिए। प्रचण्डले नेपालको इतिहास हेर्दा एक्लैले केही पनि सम्भव नभएको बताए। उनले एक्लै हिँड्ने अहंकार गर्दा ओरालो लागेको थुप्रै उदाहरणहरु भएको बताए। 'एक्लै हिँड्ने अंहकार गर्दा ओरालो लागेको नेपालको इतिहासले देखाएको छ। तसर्थ सबै राजनीतिक दल मिलेर जानुको विकल्प छैन। किनकि २०४६ को आन्दोलन, ०६२६३ को आन्दोलन प्रमुख राजनीतिक दलको एकताकै कारण सफल भएको थियो,' उनले भने।"
रेडियो अन्नपूर्ण नेपाल र अनेसासबीच सहकार्य हुने,"काठमाडौं : रेडियो अन्नपूर्ण नेपाल र अन्तर्राष्ट्रिय नेपाली साहित्य समाज (अनेसास) बीच सहकार्य हुने भएको छ। विश्वभर छरिएर रहेका नेपाली साहित्यकारलाई जोड्दै भाषा साहित्यको प्रवर्द्धनमा कृयाशील अनेसासका गतिविधि र साहित्यकारको प्रतिभालाई रेडियो अन्नपूर्ण नेपालले कार्यक्रम मार्फत प्रवर्द्धन गर्ने, उद्देश्य मिल्ने रेडियो अन्नपूर्ण नेपालका कार्यक्रमहरूलाई विश्वव्यापी प्रवर्द्धनमा अनेसासले सहयोग गर्ने गरी शुक्रबार दुबै पक्षबीच सम्झौता पत्रमा हस्ताक्षर गरिएको छ। सम्झौता पत्रमा अनेसास केन्द्र अध्यक्ष प्रकाश पौडेल माइलाले जापानबाटै भर्चुअल माध्यबाट हस्ताक्षर गरे। अन्नपूर्ण मिडिया नेपालका चिफ मार्केटिङ अफिसर प्रनिल अर्यालले हस्ताक्षर गरेका छन्। सम्झौता पत्र हस्तान्तरणपछि बोल्दै अनेसासकी केन्द्र सदस्य साहित्यकार डा रेणुका सोलुले सञ्चार क्षेत्रको अग्रणी अन्नपूर्ण मिडिया नेटवर्कसँग सहकार्य गर्न पाएकोमा खुसी व्यक्त गर्दै साहित्य र सञ्चार एक अर्काका परिपूरक भएको बताइन् । उनले ५२ देशमा अनेसासले आफ्ना शाखा विस्तार गरिसकेको पनि जानकारी गराइन् । नेपाल च्याप्टर अध्यक्ष सन्ध्या पहाडी, केन्द्र उपाध्यक्ष बाबा बस्नेतले नेपाली भाषा साहित्यलाई अन्तर्राष्ट्रीयकरण गरिनु अबको आवश्यकता रहेको कुरामा जोड दिइन् । रेडियो अन्नपूर्ण नेपालका स्टेसन म्यानेजर शिरोमणि दवाडीले भाषा,साहित्य र संस्कृति प्रति नयाँ पुस्तामा पनि रुचि बढाउन सकिएमा बिश्व साहित्य जगतमा पनि यसले पहिचान बनाउन सक्ने बताए।"
दुर्घटना न्यूनीकरण र कोरोना नियन्त्रण लक्षित ट्राफिक सप्ताह मनाइँदै,"विराटनगर : प्रदेश सरकारले दुर्घटना न्यूनीकरण र कोरोना महामारी नियन्त्रणलाई लक्षित गरेर प्रदेश १ मा ट्राफिक सप्ताह मनाउने तयारी थालेको छ। आन्तरिक मामिला तथा कानुन मन्त्रालय र ट्राफिक प्रहरीको संयुक्त आयोजनामा आगामी पुस ४ गतेदेखि प्रदेशका १४ वटै जिल्लामा एक सातासम्म जनचेतनामूलक ट्राफिक सप्ताह मनाउन लागिएको हो। सप्ताह पुस १० गतेसम्म सञ्चालन हुने छ। सप्ताहको तयारीका बारेमा छलफल गर्न मन्त्रालयका सचिव कालीप्रसाद पराजुलीको अध्यक्षतामा शुक्रबार प्रदेश राजधानी विराटनगरस्थित मन्त्रालयमा सरोकारवालाबीच बैठकको आयोजना गरिएको छ। मन्त्रालयका उपसचिवहरु ओमकारप्रसाद न्यौपाने, गणेश नायक र मन्त्रालयका शाखा अधिकृतहरु उपस्थित रहेको बैठकमा मोरङ प्रहरी प्रमुख एसपी जनार्दन जीसी, प्रदेश १ ट्राफिक प्रहरी कार्यालय इटहरीका प्रवक्ता डीएसपी सुमनकुमार तिमल्सिना, वडा प्रहरी कार्यालय विराटनगरका प्रमुख डीएसपी दीपेन्द्र पञ्जीयार थारु, मोरङ ट्राफिक प्रहरी प्रमुख इन्सपेक्टर चन्द्रबहादुर खड्का, सइ शिवकुमार शर्मा, उपभोक्तावादी संस्था पब्लिक फोरमका अध्यक्ष उत्तम ढुंगेल, यातायात व्यवसायीका नेता राजन कँडेल, सरोज श्रेष्ठ, राजु धमला तथा मजदुरहरु सहभागी थिए। मन्त्रालयका सचिव पराजुलीले प्रदेश १ मा मनाइने ट्राफिक सप्ताह बढ्दो सवारी दुर्घटना न्यूनीकरण र कोरोना महामारी नियन्त्रणमा केन्द्रित हुने जानकारी दिए। प्रदेशमा पछिल्लो समय दैनिक बढेको सवारी दुर्घटनाका कारण मानवीय क्षति भइरहेको छ। दुर्घटना न्यूनीकरणलाई अहिलेको मुख्य प्राथमिकतामा राख्नुपर्ने अवस्था आयो, उनले भने, कोरोनाको नयाँ भेरियन्टलाई लक्षित गर्दै जनमानसमा सचेतना र स्वास्थ्य मापदण्डको पालनालाई विशेष ध्यान दिनुपर्ने भएको छ। भेरियन्टबाट बच्नका लागि पूर्वतयारी पनि थाल्नुपर्ने देखियो। कोरोनाको नयाँ भेरियन्टका कारण प्रदेशको अवस्था भयावह हुनबाट जोगाउनका लागि पूर्वतयारी थालिएको र ट्राफिक सप्ताहमार्फत सबैमा जनचेतना फैलाउने उदेश्य राखिएको जानकारी पराजुलीले दिएका छन्। उनका अनुसार कोरोना संक्रमण महामारीका रूपमा फैलिएमा सबैभन्दा बढी यातायात क्षेत्र प्रभावित बन्ने हुँदा ट्राफिक सप्ताहलाई कोरोना नियन्त्रण केन्द्रित पनि गर्न लागिएको हो। भयावह बन्दै गइरहेको दुर्घटना न्यूनीकरणको उपाय खोज्दै मनाइने ट्राफिक सप्ताहअन्तर्गत यातायात क्षेत्रमा यात्रुको सुरक्षा, भौतिक दूरी, स्वास्थ्य मापदण्डको पालना, मास्क तथा सेनिटाइजरको प्रयोग र चालक एवं मजदुरको सुरक्षालाई विशेष जोड दिइने पराजुलीले बताए। प्रदेश ट्राफिक प्रहरीका प्रवक्ता डीएसपी तिमल्सिनाले प्रदेशका १ सय ९२ वटै ट्राफिक युनिटले साताव्यापी कार्यक्रमको आयोजना गरेर सप्ताह मनाउने तयारी गरिरहेको जानकारी दिए। उनका अनुसार ट्राफिक सप्ताहअन्तर्गत सार्वजनिक स्थलहरुमा आयोजना हुने जनचेतनामूलक कार्यक्रमहरुमा कम्तीमा १० लाख जनालाई समेट्ने तयारी छ। जिल्ला ट्राफिक मोरङले सप्ताहलाई लक्षित गरेर विशेष कार्ययोजना बनाएको छ। सप्ताहको पहिलो दिन प्रदेशका आन्तरिक मामिला तथा कानुन मन्त्री केदार कार्कीको उपस्थितिमा झाँकीसहितको सचेतनामूलक याली विराटनगरमा निकालिने छ। मोरङ ट्राफिक प्रमुख खड्काका अनुसार सप्ताहको दोस्रो दिन अर्थात पुस ५ गते सामाजिक विकास मन्त्री जयराम यादवको उपस्थितिमा पैदल यात्रीलाई सडक, पेटी तथा जेब्राक्रसबाट हिँड्न सिकाउने, सवारी साधनको गति कम गर्न प्रेरित गर्ने तथा जेब्राक्रसमा पैदल यात्रीलाई प्राथमिकता दिने, पार्किङ एवं सडक, पेटी व्यवस्थित गर्दै ट्राफिक सचेतना सम्बन्धी पर्चा र पम्प्लेट वितरण गरिने छ। स्थानीय तहका प्रमुखहरुको उपस्थितिमा पुस ६ गते ट्याक्टर तथा साइकलमा रिफ्लेक्टर स्टिकर लगाउने, सडक प्रयोगकर्तालाई सडकमै प्रशिक्षित गर्ने र मास्क तथा सेनिटाइजर वितरण गरिने उनको भनाइ छ। सोही दिन मोरङका १४ वटा विद्यालयको छनोट गरेर स्कुल सम्पर्क कार्यक्रममार्फत विद्यार्थी लक्षित ट्राफिक प्रशिक्षणको आयोजना गरिने जानकारी खड्काले दिए। पुस ७ गते प्रमुख जिल्ला अधिकारी र स्थानीय तहका प्रमुखसमेतको उपस्थितिमा विद्यार्थीसहितको जनचेतनामूलक कार्यक्रम गर्दै प्रेसर हर्न नियन्त्रण, सवारी साधनका नम्बर प्लेटको चेकजाँच, लेन अनुशासनको पालना गराउने एवं चालकलाई पर्चा बाँड्ने र ट्राफिक तथा नगर प्रहरीले ब्यानरसहित सडक पेटीको अतिक्रमण हटाउने कार्यक्रम छ। ८ गते सामुदायिक प्रहरी सेवा केन्द्र र स्थानीय तहसँगको सहकार्यमा सरसफाई कार्यक्रम गरिने जानकारी खड्काले दिए। उनका अनुसार दुर्घटनाका घाइतेलाई लक्षित गरेर रेडक्रस, लायन्स तथा यातायात व्यवसायीको सक्रियतामा विराटनगरमा पुस ९ गते निःशुल्क स्वास्थ्य शिविरको आयोजना गरिने छ। पुस १० गते यात्रुलाई सचेतना जगाउँदै सवारी साधनका आरक्षण सिटको अनुगमन गर्ने, जानकारीमूलक स्टिकर टाँस्ने, मास्क र सेनिटाइजर वितरण गर्ने, लायन्सद्धारा ट्राफिक चोकमा आइल्यान्ड स्थापना गरेर हस्तान्तरण गर्ने कार्यक्रम रहेको छ। मन्त्रालयका सचिव पराजुलीका अनुसार प्रदेशका १४ वटै जिल्लाका प्रमुख जिल्ला अधिकारीलाई ट्राफिक सप्ताह मनाउने निर्णयसहितको सर्कुलर गरिने छ। व्यापक जनसहभागितामा भव्य तरिकाले पर्वका रूपमा ट्राफिक सप्ताह मनाउने तयारी छ, उनले भने, मानव जीवनको सुरक्षासँग सम्बन्धित भएकाले सप्ताहलाई सफल बनाउन सबैको सहयोग आपरिहार्य छ। साताव्यापी कार्यक्रममा दुर्घटना धेरै हुने स्थानको पहिचान गरेर न्यूनीकरणका लागि उचित कदम चालिने जानकारी पराजुलीले दिएका छन्।"
"सरकार, सरकारजस्तो छैन, संसद् संसद्जस्तो छैन : राप्रपा अध्यक्ष लिङदेन","काठमाडौं : राप्रपाका अध्यक्ष राजेन्द्र लिङदेनले आम नागरिकबीच राजनीतिमा वितृष्णा जागेको बताएका छन् । कांग्रेस महाधिवेशन उद्घाटन सत्रमा बोल्दै नेता लिङदेनले यस्तो बताएका हुन् । उनले भने, सरकार, सरकारजस्तो छैन, संसद् संसद्जस्तो छैन, अदालत अदालतजस्तो छैन । यसलाई ठिक लगाउने राजनीतिक ठिक छैन । आज नेताप्रति जनताको विश्वास मरेको छ। उनले कांग्रेस नेपालको जेठो राजनीतिक दल भन्दै महाधिवेशनको पूर्णसफलता व्यक्त गरे। उनले भने,' २०४७ पछि देशमा बनेका कुनैपनि सरकारले कुनैपनि कार्यकाल पूरा गर्न सकेनन् । नफुटेको कुनै दल भएनन् । कान्छो दल विवेकशिल फुट्यो । उनले राष्ट्र प्रमुखको रुपमा राजसंस्था, जनताले सोझै निर्वाचित गर्ने प्रधानमन्त्री, पूर्ण समानुपातिक संसद्, सांसद्ले मन्त्री हुन नपाउने नयाँ व्यवस्था लागू गरेर जान सल्लाह दिए।"
नागरिकता समस्या समाधान गर्नुपर्छ : उपेन्द्र यादव,"काठमाडौं : जनता समाजवादी पार्टी (जसपा) अध्यक्ष उपेन्द्र यादवले नागरिकता समस्या समाधान गर्नुपर्ने बताएका छन् । कांग्रेस महाधिवेशन उद्घाटन कार्यक्रममा बोल्दै नेता यादवले संविधान परिमार्जन गर्नुपर्ने बताए। उनले भने, मधेशलगायतका आन्दोलनलाई सम्बोधन गर्दै संविधानलाई परिमार्जन गर्नुपर्छ । नागरिकता समस्या समाधान गर्नुपर्छ । विगतमा भएका प्रतिवद्धता पूरा गर्न ढिलो गर्नुहुँदैन। 'संघीय लोकतान्त्रिक गणतन्त्रात्मक व्यवस्थालाई सुदृढ गर्न महाधिवेशन सफल होस्। नेपाली जनतामा व्याप्त रहेको अशिक्षा, बेरोजगारीलाई अन्त्य गर्न भूमिका खेलोस्,उनले भने। सबै खाले शोषण,विभेद, असमानतालाई अन्त्य गर्दै लोकतन्त्रलाई समावेशी बनाउन महाधिवेशनले भूमिका खेलोस् भन्दै शुभकामना दिए ।"
"नेपालमा थप २५९ जनामा कोरोना संक्रमण, तीन जनाको मृत्यु",काठमाडौं: नेपालमा थप २५९ जनामा कोरोना संक्रमण देखिएको छ। देशभरि १० हजार ४८७ जनाको नमूना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जानकारी दिएको छ। मन्त्रालयका अनुसार पीसीआर परीक्षणबाट २३२ र एन्टिजेन परीक्षणबाट २७ जनामा संक्रमण देखिएको हो। त्यस्तै पछिल्लो २४ घन्टामा ३३७ जना संक्रमित कोरोनामुक्त भएका छन् भने थप ३ जना संक्रमितको मृत्यु भएको छ। नेपालमा सक्रिय संक्रमित संख्या ६ हजार मुनि आएको छ। मन्त्रालयका अनुसार ५९९७ जना सक्रिय संक्रमित रहेका छन्।
देशलाई निकास दिन कांग्रेसको महाधिवेशनले अहम भूमिका खेलोस् : दुर्गा पौडेल,"काठमाडौं : राष्ट्रिय जनमोर्चा उपाध्यक्ष दुर्गा पौडेलले देशलाई निकास दिन कांग्रेसको महाधिवेशनले अहम भूमिका खेल्नुपर्ने बताएकी छिन् । कांग्रेस महाधिवेशन उद्घाटन कार्यक्रममा बोल्दै नेता पौडेलले यस्तो बताएकी हुन्। उनले भनिन्, राष्ट्रियताका मुद्धा चर्को रुपमा उठेका छन् । इतिहासकालदेखि कांग्रेसले प्रजातान्त्रिक आन्दोलनमा ठूलो भूमिका खेलेको छ। लोकतन्त्र, धर्म निरपेक्षता, समावेशीताका मुद्धाहरु सहकार्यमार्फत् अघि बढेका छन् । उनले मुलुकमा प्रतिगमनका अवरोधहरु आइरहेको भन्दै चिन्ता व्यक्त गरिन्। उनले भनिन्, प्रतिगमनका अवरोधहरु आइरहेका छन् । देशलाई निकास दिन महाधिवेशनले अहम भूमिका खेलोस् ।"
१७ तोपको सलामी दिँदै सीडीएस विपीन रावतको अन्तिम संस्कार गरियो,"नयाँ दिल्ली: हेलिकोप्टर दुर्घटनामा मृत्यु भएका चिफ अफ डिफेन्स स्टाफ (सीडीएस) विपीन रावतको अन्तिम संस्कार गरिएको छ। उनीसहित उनकी श्रीमती मधुलिका रावतको पनि अन्तिम संस्कार गरिएको छ। दिल्ली क्यान्टकव बरार स्क्वायरमा अन्तिम संस्कार गरिएको थियो। उनका छोरीहरुले अन्तिम संस्कार गरेका थिए। अन्तिम संस्कारमा रक्षामन्त्री राजनाथ सिंह पनि सहभागी थिए। १७ तोपको सलामी दिँदै अन्तिम श्रदाञ्जली गरिएको थियो। भारतीय सेनाको हेलिकोप्टर दुर्घटनामा रावत, उनकी पत्नी र अन्य ११ जना सैनिक अधिकारीको मृत्यु भएको थियो। त्यसअघि भारतीय प्रधानमन्त्री नरेन्द्र मोदीले सीडीएस विपीन रावतको पार्थिव शरीरमा पुष्प अर्पण गरेका थिए।"
परिवर्तनको सफल कार्यान्वयनको नेतृत्व कांग्रेसले गर्नुपर्छ : निधी,"काठमाडौं: नेपाली कांग्रेसका उपसभापति विमलेन्द्र निधीले परिवर्तनको सफल कार्यान्वयनको नेतृत्व कांग्रेसले गर्नुपर्ने बताएका छन्। कांग्रेस महाधिवेशन उद्घाटन कार्यक्रममा बोल्दै उनले भने, महाधिवेशन लगत्तै तीन तह (संघ, प्रदेश, स्थानीय)को निर्वाचन आउँदैछ। नेपाली कांग्रेसको एकमना सरकार बनाउनुपर्छ। हामीले ल्याएको परिवर्तनको सफल कार्यान्वयनको लागि जित्नैपर्छ। उनले युवा पुस्तालाई देशको राजनीतिक र आर्थिक प्रक्रियामा सहभागी गराउन आवश्यक रहेको बताए। सकभर सर्वसम्मत नेतृत्व चयन गरौं। सकिँदैन मैत्रीपूर्ण प्रतिस्पर्धा गरौं, उनले भने।"
सरकारबाट हट्नुपर्छ भनेर केहीलाई चिन्ता छ : केपी शर्मा ओली,"काठमाडौंः नेकपा एमालेका अध्यक्ष केपी शर्मा ओलीले सरकारबाट हट्नुपर्छ भनेर केहीलाई चिन्ता लाग्न थालेको बताएका छन्। कांग्रेस महाधिवेशन उद्घाटन कार्यक्रममा बोल्दै उनले भने, प्रतिपक्ष भनेको संसदको अंग हो। हामी सँगै लडिरहेका छौं। सरकारबाट हट्नुपर्ने होला भनेर कतिपयलाई चिन्ता होला। कांग्रेस अरुका नीतिका पछाडि होइन, अरुलाई आफ्नो नीतिको पछाडि हिँडाओस्। उनले देशको राजनीति, अर्थतन्त्रलाई रक्षा र सम्बर्द्धन गर्ने कांग्रेस, एमालेको काँधमा रहेको बताए। संघीय लोकतान्त्रिक गणतन्त्र ल्याउन राजनीतिक दलहरुको भूमिका थियो। देश विकास गर्ने महत्वपूर्ण अभिभारा राजनीतिक दलले लिएका छन्। देशलाई अगाडि बढाउन र सहकार्य गर्न एमाले तयार रहेको बताए। उनले भने, मलाई मञ्चहरुको कमी छैन। मेरै पार्टीको कार्यक्रममा प्रशस्त बोल्न पाउँछु। कोही जन्मिँदै शासक भएर जन्मिँदैन। नागरिकबाट कोही नेता उत्पन्न हुन सक्दैन। नेताहरु चोर हुन्छन् भन्ने कुरा आयो। त्यो झुट हो।"
"राजाले पनि पार्टी खोले हुन्छ, व्यापार गरेर बसे हुन्छ : माधवकुमार नेपाल","काठमाडौं: नेकपा एकीकृत समाजवादीका अध्यक्ष माधवकुमार नेपालले राजालाई पार्टी खोल्न आग्रह गरेका छन्। कांग्रेसको १४औं महाधिवेशनको उद्घाटन सत्रमा बोल्दै उनले भने, राम्रो कुरा के हुन्छ भने राजाले पनि एउटा पार्टी खोले हुन्छ, व्यापार गरेर बसे हुन्छ। लोकतन्त्रलाई सुदृढ गर्ने काम हामी गर्न सक्छौं। उनले नेपाली राजनीतिमा राम्रो संकेत नदेखिएको बताए। 'नेपालको राजनीतिमा कालो बादल मडारिएको छ। प्रतिगामी तत्वहरुलाई भन्न चाहन्छु, सावधान। फेरि शिर उठाउने दुस्साहस नगर्नुस। अब नदीको प्रवाह अघि बढिसकेको छ,' उनले भने। उनले नेपालमा राजतन्त्रको कुनै भविष्य नरहेको बताए।"
हाम्रो सरकार कति गतिलो छ भन्ने प्रश्न उठिरहेको छ : सीपी मैनाली,"काठमाडौंः नेकपा मालेका अध्यक्ष सीपी मैनालीले व्यवस्था परिवर्तन भए पनि अवस्था परिवर्तन नभएको बताएका छन्। कांग्रेसको महाधिवेशन उद्घाटन स्थलमा बोल्दै उनले भने, व्यवस्था परिवर्तन गरियो, अवस्था परिवर्तन भएन। परिवर्तन ल्याउयौं तर, अवाञ्छित बाह्य हस्तक्षेप र प्रभाव देखा पर्दै आयो। उनले पञ्चशीलका आधारमा सार्वभौम सत्ता जोगाउनुपर्ने बताए। 'यहाँ केही त्रुटि छन् कि। बाह्य देशबाट सहयोग लिनुपर्छ। स्वतन्त्रताको मूल्यमा होइन, उनले भने। पटकपटक संसदीय व्यवस्था ल्याइए पनि यो व्यवस्थाको हालः के छ? सयौं अध्यादेशहरु छन्। संसदले कानुन बनाउँदैन, मैनालीले भने, सरकार भनेको देशको अभिभावक हो। देशको पिता हो। उसले देश र जनताको हित गर्नुपर्छ। तर, जानी जानी कार्यकारी प्रमुखहरु सार्वभौमसत्ता देख्दैनन् भने हाम्रो सरकार कति गतिलो भयो भन्ने प्रश्न उठिरहेको छ।"
धर्म निरपेक्ष ठीक होइन : शशांक कोइराला,"काठमाडौं: नेपाली कांग्रेसका महामन्त्री डा शशांक कोइरालाले धर्म निरपेक्षता शब्द ठीक नभएको बताएका छन्। कांग्रेस महाधिवेशन उद्घाटन कार्यक्रममा उनले भने, धर्म निरपेक्षता शब्द ठीक होइन। धर्म निरपेक्ष हुँदैन, न सापेक्ष हुन्छ। धर्म त स्वतन्त्र हुन्छ। उनले अब युवाहरु नेतृत्वमा आउनुपर्ने बताए। 'संविधानमा केही त्रुटिहरु होलान्। संविधान लकिरको फकिर हुँदैन। परिवर्तनीय हुन्छ, उनले भने। हाइड्रो, कृषि र पर्यटन हाम्रो शक्ति भएको भन्दै सरकारको ध्यान त्यसतर्फ जानुपर्ने उनको भनाइ थियो।"
भक्तपुरको सांगीतिक समूह पुरस्कृत,"काठमाडौं : भक्तपुरको एक सांगीतिक समुह पुरस्कृत भएको छ। रेडियो अन्नपूर्ण नेपालले तिहारका अवसरमा आयोजना गरेको प्रतिस्पर्धात्मक सांगीतिक देउसी भैलो कार्यक्रम अन्तरगत सामाजिक संजालमा सबैभन्दा बढी लोकप्रि भएको भक्तपुर स्थित देउसी समूह पुरस्कृत भएको हो। सो समुहलाई नगद पुरस्कार प्रमाणपत्रले पुरस्कृत गरिएको छ। जम्मा ५ समूहबीच अन्तिम प्रतिस्पर्धा भएकोमा भक्तपुरका कलाकारहरू हिरा कपाली, रुपेश नेपाली, दिपेश नेपाली र सफल कपालीको समूह प्रथम भएको थियो।"
कांग्रेस महाधिवेशन : उद्घाटन समारोह (लाइभ),"काठमाडौं : नेपाली कांग्रेसको १४ औं महाधिवेशनको उद्घाटन समारोह सुरु भएको छ। उद्घाटन सत्रमा प्रधानमन्त्री एवम् कांग्रेस सभापति शेरबहादुर देउवासहित विभिन्न दलका शीर्ष नेता पुगेका छन्। कांग्रेसका प्रवक्ता विश्वप्रकाश शर्माले कार्यक्रमको सञ्चालन गरेका छन्। देशभरबाट कांग्रेसका नेता कार्यकर्ता, महाधिवेशन प्रतिनिधि, पाहुनाहरु काठमाडौंको भृकुटीमण्डप भरिएको छ। महाधिवेशनस्थल पार्टीका झण्डा र चुनाव चिह्न रुख अङ्कित झण्डाले सिँगारिएको छ भने त्यस वरपर विभिन्न स्थानमा स्वागत द्वार राखिएको छ। त्यसैगरी महाधिवेशनका उम्मेदवारका ब्यानरले भृकुटीमण्डप भरिभराउ छ। यस महाधिवेशनमा चार हजार ७०० महाधिवेशन प्रतिनिधि रहनेछन्।"
नेपालभारत सम्बन्ध अलौकिकः डा हर्ष वर्द्धन,"काठमाडौं : भारतीय जनता पार्टीका नेता डा हर्ष वर्द्धनले नेपालभारत सम्बन्ध अलौकिक रहेको बताएका छन्। कांग्रेस १४ औं महाधिवेशन उद्घाटन सत्रको अवसरमा शुभकामना व्यक्त गर्दै नेता वर्द्धनले यस्तो बताएका हुन् । उनले भने, कोरोना रोकथाममा पनि भारतले सहायता प्रदान गर्यो । नेपाल र भारत सम्बन्ध प्रगाढ छ,' उनले भने। उनले एकै मञ्चमा नेपालका पूर्व प्रधानमन्त्री उपस्थित रहेको भन्दै खुसी व्यक्त गरे। उनले भने,' यति धेरै पूर्वप्रधानमन्त्रीहरु उपस्थित हुनुभयो । निकै खुशी लाग्यो । उनी कांग्रेस सभापति शेरबहादुर देउवाको निम्तोमा महाधिवेशनमा सहभागी हुन नेपाल आएका हुन्।"
"पौडेल पक्षले उम्मेदवारको टुंगो लगाउन सकेन, बैठक फेरि बस्ने",काठमाडौं : नेपाली कांग्रेस संस्थापनइतरको बैठक निष्कर्षबिहीन टुंगिएको छ । बैठक बेलुकी पुनः बस्ने छ । बरिष्ठ नेता रामचन्द्र पौडेलको निवासमा भएको छलफलमा साझा उम्मेदवार तय गर्न नसकेपछि बैठक पुनः बस्ने कांग्रेसका एक नेताले बताए । कांग्रेसको संस्थापनइतर समूहको बैठक सभापतिको साझा उम्मेदवार निर्क्योल गर्न पौडेल निवास बोहोराटारमा बसेको थियो। आकांक्षी बढि देखिएकाले दुवै समूहलाई उम्मेदवारको टुंगो लगाउन सकस भएको हो। देउवा समूहले पनि आजसम्म पदाधिकारीको टुंगो लगाउन सकेको छैन।
यस्तो देखियो कांग्रेसको महाधिवेशन (फोटोफिचर),"काठमाडौं : नेपाली कांग्रेसको १४ औं महाधिवेशनको उद्घाटन समारोह सुरु भएको छ। उद्घाटन सत्रमा प्रधानमन्त्री एवम् कांग्रेस सभापति शेरबहादुर देउवासहित विभिन्न दलका शीर्ष नेताहरु पुगेका छन्। कांग्रेस महाधिवेशन : खचाखच भरिँदै भृकुटीमण्डप कांग्रेस महाधिवेशन : को को पुगे उद्घाटन स्थलमा ? कांग्रेसमय बन्यो भृकुटीमण्डप,सुरक्षा व्यवस्था कडा कांग्रेस सभापति देउवा पुगे महाधिवेशन उद्घाटन स्थलमा भृकुटीमण्डपमा हुन थालेको महाधिवेशनमा विभिन्न स्थानबाट सांस्कृतिक झाँकी आउने क्रम सुरु भएको छ । उद्घाटनस्थल झकिझकाउ भएको छ। औपचारिक कार्यक्रम सुरु हुनुअघि विभिन्न समुदायका सांस्कृतिक झाँकीहरू आमसभास्थलमा आइरहेका छन्। अहिले नेपाल सांस्कृतिक संघले प्रस्तुति देखाइरहेको छ। उद्घाटनस्थलमा सुरक्षा व्यवस्था कडा पारिएको छ। देशभरबाट कांग्रेसका नेता कार्यकर्ता, महाधिवेशन प्रतिनिधि, पाहुनाहरु काठमाडौंको भृकुटीमण्डप भरिएको छ। तस्बिर : सुनीता डंगोल र राजकरण महतो"
विपीन रावतलाई ८ सय सैनिकले सलामी दिँदै,"नयाँ दिल्लीः भारतको चिफ अफ डिफेन्स स्टाफ (सीडीएस) विपीन रावतको अन्तिम विदाइमा ८ सय सैन्य जवानले सलामी दिने भएका छन् । बुधबार तमिलनाडुको कुन्नुर जंगलस्थित हेलिकोप्टर दुर्घटनामा परि मृत्यु भएका रावतको अन्तिम विदाइमा ८ सय जवानले १७ तोपको सलामी दिने भएका हुन् । गत बुधबार तमिलनाडुमा भएको हेलिकोप्टर दुर्घटना सीडीएस रावत र उनकी धर्मपत्नीसहित १३ वरिष्ठ सैन्य अधिकारीहरुको निधन भएको थियो । दुर्घटनामा परि मृत्यु भएकाहरु सबैको भारतीय समयअनुसार शुक्रबार दिउँसो २ बजे दिल्लीको क्यान्ट बरान्ड चोकमा अन्त्येष्टि गरिने कार्यक्रम छ । यसअघि विपीन रावतको पार्थीव शरीर शुक्रबार विभिन्न स्थानमा पुर्याइएको थियो । भारतीय प्रधानमन्त्री नरेन्द्र मोदी, केन्द्रीय गृहमन्त्री अमित शाह, कांग्रेस नेता राहुल गान्धीलगायत शीर्ष नेताले रावतलाई श्रद्धान्जली दिएका छन् । सीडीएस रावत र उनकी पत्नी मधुलिका रावतकी छोरीहरु कृतिका र तारिनीले पनि आफ्ना माता पितालाई श्रद्धान्जली दिएको भारतीय मिडियाले जनाएका छन् । हाल उनको पार्थीव शरीरलाई सैन्य अधिकारीहरुले श्रद्धान्जली दिइरहेको बताइएको छ । भारतीय सेनाको हेलिकोप्टर दुर्घटना : विपिन र मधुलिकाको शुक्रबार अन्तिम संस्कार भारतीय सेनालाई अपूरणीय क्षति, हामीले सच्चा मित्र गुमायौं : नेपाली सेना रावतको अन्त्येष्टिमा सहभागी हुन बलाधिकृत रथी कार्की भारत जाँदै"
"गुजरातमा थप दुई जनामा ओमिक्रोन, संक्रमित संख्या २५ पुग्यो","नयाँ दिल्लीः भारतको गुजरातमा थप दुई जनामा कोरोना भाइरसको नयाँ भेरियन्ट ओमिक्रोन देखिएको छ। तर ती दुई संक्रमित व्यक्ति कहीँकतै गएका छैनन्। उनीहरु ओमिक्रोन संक्रमितहरुको सम्पर्कमा रहेको र उनीहरुबाटै सरेको हुनसक्ने बताइएको छ। योसँगै भारतमा ओमिक्रोनबाट संक्रमित हुनेको संख्या २५ पुगेको भारतीय सञ्चारमाध्यहरुमा खबर छ। गुजरातको जामनगरमा ओमिक्रोनको दुई नयाँ केस भेटिएको हो। केही समयअघि सोही स्थानमा अर्का एक व्यक्तिमा ओमिक्रोन संक्रमण देखिएको थियो। गुजरातमा मात्र ओमिक्रोन भाइरसबाट संक्रमित हुनेको संख्या तीन पुगेको छ। यसअघि महाराष्ट्रमा १०, राजस्थानमा ९, गुजरातमा ३, दिल्लीमा १ र कर्नाटकमा एक जनामा ओमिक्रोनको संक्रमण देखिएको थियो। राजस्थानमा ओमिक्रोनबाट संक्रमित १० जनाको रिपोर्ट नेगेटिभ आइसकेको छ।"
"कांग्रेसमय बन्यो भृकुटीमण्डप,सुरक्षा व्यवस्था कडा","काठमाडौं : नेपाली कांग्रेसको महाधिवेशन सुरु हुँदैछ । भृकुटीमण्डपमा हुन थालेको महाधिवेशनमा विभिन्न स्थानबाट सांस्कृतिक झाँकी आउने क्रम सुरु भएको छ । उद्घाटनस्थल झकिझकाउ भएको छ। औपचारिक कार्यक्रम सुरु हुनुअघि विभिन्न समुदायका सांस्कृतिक झाँकीहरू आमसभास्थलमा आइरहेका छन्। अहिले नेपाल सांस्कृतिक संघले प्रस्तुति देखाइरहेको छ। उद्घाटनस्थलमा १ सय ५० जना भन्दा बढि मानिस अट्ने मुख्य मञ्च तयार पारिएको छ। उद्घाटनस्थलमा सुरक्षा व्यवस्था कडा पारिएको छ। कांग्रेस विधानअनुसार एक सभापति, दुई उपसभापति, दुई महामन्त्री, आठ सहमहामन्त्रीका लागि निर्वाचन हुनेछ। यस्तै, ३५ खुला केन्द्रीय सदस्य, ९ महिला केन्द्रीय सदस्य, प्रत्येक प्रदेशबाट एक महिलासहित २१ केन्द्रीय सदस्य र विभिन्न समावेशी समूहअन्तर्गत ५६ जना केन्द्रीय सदस्यका लागि निर्वाचन हुनेछ । विधानमा व्यवस्था भएअनुसार सभापतिले ३३ जना केन्द्रीय सदस्य मनोनित गर्नेछ भने कोषाध्यक्ष निर्वाचित केन्द्रीय सदस्यबाट चयन हुनेछन्। १६७ सदस्यीय केन्द्रीय कार्यसमितिमा १३४ जनाका लागि निर्वाचन हुने लागेको हो। कांग्रेस महाधिवेशन : ५ हजार प्रहरी र तालिम प्राप्त कुकुर परिचालन कांग्रेस महाधिवेशन : कसरी हुँदैछ ट्राफिक व्यवस्थापन ? कांग्रेस महाधिवेशन : खचाखच भरिँदै भृकुटीमण्डप"
झण्डैं ८ किलो गाँजासहित वृद्ध पक्राउ,स्याङ्जा : झण्डैं ८ किलो सुकेको गाँजासहित जेष्ठ नागरिक डिलबहादुर गुरुङ् बिहीबार साँझ पक्राउ परेका छन्। गाँजा कारोबारमा संलग्न रहेको भन्दै विशेष सूचनाका आधारमा खोजीकार्य गर्दा ७ किलो ८ सय सुकेको गाँजासहित उनकै निवासबाट पक्राउ गरिएको प्रहरी उपरीक्षक राजीवबहादुर बस्नेतले बताए। पुतलीबजार नगरपालिका २ निवासी ६७ वर्षीय गुरुङ आफ्नै घरभित्र ३ वटा जेब्रा झोला र दुईवटा बोरामा लुकाइछिपाइ राखेको अवस्थामा पक्राउ परेको बताइएको छ। गाँजा र गुरुङबारे थप अनुसन्धान जारी रहेको र आवश्यक कानुनी कारवाही सुरु भइसकेको प्रहरी नायब उपरीक्षक राजेन्द्रप्रसाद अधिकारीले जानकारी दिए।
द्वन्द्वपीडितलाई न्याय दिन सरकार तयार : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले सरकार सङ्क्रमणकालीन न्यायलाई निष्कर्षमा पुर्याउन प्रतिबद्ध रहेको बताएका छन्। राष्ट्रिय मानवअधिकार आयोगले ७३औँ अन्तर्राष्ट्रिय मानवअधिकार दिवसका अवसरमा शुक्रबार आयोजना गरेको कार्यक्रममा उनले द्वन्द्वपीडितलाई न्याय दिन सरकार तयार रहेको बताए । 'सङ्क्रमणकालीन न्याय टुङ्ग्याउन जरुरी छ, हामी न्याय दिन तयार छौँ, 'प्रधानमन्त्री देउवाले भने, 'पीडितका परिवारलाई न्याय दिनेछौं, त्यसका लागि के गर्न सकिन्छ त्यो गर्नेछौँ ।' उनले मानवअधिकारसम्बन्धी राष्ट्रिय तथा अन्तर्राष्ट्रिय दायित्व पूरा गर्ने कार्यमा सरकार लागिपरेको र मानव बेचबिखनलगायतका गम्भीर प्रकृतिका अपराधका दोषीलाई कारबाही गर्ने काम भइरहेको बताए । प्रधानमन्त्री देउवाले आयोगले स्थापनाकालदेखि नै मानवअधिकारको संरक्षण र संवद्र्धन गर्ने कार्य गर्दै आएको र नेपाल सरकारले आयोगलाई आवश्यक पर्ने बजेटलगायत सहयोग गर्ने गरेको बताए। आयोगका अध्यक्ष तपबहादुर मगरले मानवअधिकारको सम्मान, संरक्षण, संवद्र्धन र परिपूर्ति राज्यको कुनै एक निकायको एकल प्रयासले मात्र सम्भव नहुने भएकाले त्यसका लागि सरकार, संवैधानिक आयोग, नागरिक समाज सबैको सहकार्यबाट मात्र सम्भव हुने बताए। उनले दिगो विकासको लक्ष्य सन् २०१५०३० ले सबै प्रकारका गरिबीको उन्मूलन गरी मानव, पृथ्वी र समृद्धिका लागि एक समान, न्यायपूर्ण र सुरक्षित विश्व निर्माण गर्ने परिकल्पना गर्न सकिने बताए। कार्यक्रममा गैरसरकारी संस्था महासङ्घका अध्यक्ष जिताराम लामा र राष्ट्रिय मानवअधिकार महाभेलाका संयोजक रोशना खड्काले मानवअधिकारको रक्षाका लागि सरकार र सरोकारवाला निकाय सबैको उत्तिकै भूमिका र योगदान जरुरी भएको धारणा राखे। असमानता हटाऔँ, मानवअधिकारको सम्मान गरौँ भन्ने अन्तर्राष्ट्रिय नाराका साथ विश्वभरि आज मानवअधिकार दिवस मनाइँदैछ। मानवअधिकार दिवस प्रत्येक वर्ष डिसेम्बर १० मा मनाउने गरिन्छ । मानवअधिकारको विश्वव्यापी घोषणापत्र जारी भएको दिन सन् १९४८ डिसेम्बर १० लाई आधार मानेर यो दिवस हरेक वर्ष यसैदिन मनाउने गरिएको हो । रासस"
कांग्रेस महाधिवेशन : खचाखच भरिँदै भृकुटीमण्डप,"काठमाडौं : कांग्रेसको १४ औं महाधिवेशनको उद्घाटन सत्र केही समयमा हुँदैछ। देशभरबाट महाधिवेशन प्रतिनिधिहरू काठमाडौंको भृकुटीमण्डपमा आइसकेका छन्। कांग्रेस नेता तथा अन्यदलका नेताहरु महाधिवेशनस्थलमा आउनेक्रम जारी छ। भृकुटीमण्डपसहित उपत्यकाका सडक किनारा चारतारे झन्डाले सजाइएको छ। महाधिवेशनस्थल पार्टीका झण्डा र चुनाव चिह्न रुख अङ्कित झण्डाले सिँगारिएको छ भने त्यस वरपर विभिन्न स्थानमा स्वागत द्वार राखिएको छ। त्यसैगरी महाधिवेशनका उम्मेदवारका ब्यानरले भृकुटीमण्डप भरिभराउ छ। यस महाधिवेशनमा चार हजार ७०० महाधिवेशन प्रतिनिधि रहनेछन्। त्यसैगरी पार्टीको केन्द्रीय निर्वाचन समितिका अनुसार महाधिवेशनको उम्मेदवार मनोनयन दर्ता मङ्सिर २५ गते बिहान १० देखि साँझ ५ बजेसम्म, उम्मेदवारी मनोनयन दर्ताउपर दाबी विरोध र जाँचबुझ मङ्सिर २५ गते साँझ ५ देखि ७ बजेसम्म र दाबी विरोधउपर निर्णय मङ्सिर २५ गते साँझ ७ देखि ९ बजेसम्म हुने समितिले जनाएको छ। उम्मेदवारको पहिलो नामावली प्रकाशन मङ्सिर २५ गते राति ९ देखि १२ बजेसम्म, मनोनयन पत्र फिर्ता लिइसक्नुपर्ने समय मङ्सिर २६ गते बिहान ११ बजेसम्म, उम्मेदवारको अन्तिम नामावली प्रकाशन मङ्सिर २६ गते दिउँसो १२:१५ बजे र मतदान मङ्सिर २७ गते बिहान ८ बजेदेखि हुने समितिका संयोजक गोपालकृष्ण घिमिरेले जानकारी दिए। कांग्रेस विधानमा सभापति, २ उपसभापति, २ महामन्त्री, ८ सहमहामन्त्री र १ जना कोषाध्यक्ष मनोनित गरी १४ जना पदाधिकारी रहने व्यवस्था गरिएको छ । केन्द्रीय सदस्यहरू खुलातर्फ ३५ जना, विभिन्न समावेशी समूह र पिछडिएको क्षेत्रतर्फ ६५ जना र ७ प्रदेशबाट ११ महिलासहित २१ जना आउने छन्। कांग्रेसको विधानमा उपसभापति, महामन्त्री र केन्द्रीय सदस्यमा खुलातर्फको छुट्टै कोटा भए पनि सहमहामन्त्रीमा खुलातर्फ कोटा छुट्याइएको छैन।"
कांग्रेस महाधिवेशन : को को पुगे उद्घाटन स्थलमा ?,"कांग्रेस : नेपाली कांग्रेसको १४ औं महाधिवेशनको केहिबेरमा उदघाटन हुँदैछ । उद्घाटनसत्रमा सहभागी हुन कांग्रेस नेता तथा कार्यकर्ताहरु भृकुटीमण्डप पुग्ने क्रम जारी छ । अहिलेसम्म कांग्रेसका केन्द्रीय नेताहरु शशांक कोइराला, गोपालमान श्रेष्ठ, पूर्णबहादुर खड्का उद्घाटनस्थलमा पुगिसकेका छन्। महाधिवेशनको उद्घाटन सत्र सुरु हुँदासम्म पनि शेरबहादुर देउवा पक्ष र रामचन्द्र पौडेल पक्षले सर्वसम्मत उम्मेदवारको टुंगो लगाउन सकेका छैनन् । दुबै पक्षका नेताहरुले आआफ्नो अडान कायम राखेकाले सर्वसम्मत नेतृत्व चयन हुने सम्भावना न्युन छ । कांग्रेस विधानअनुसार एक सभापति, दुई उपसभापति, दुई महामन्त्री, आठ सहमहामन्त्रीका लागि निर्वाचन हुनेछ। यस्तै, ३५ खुला केन्द्रीय सदस्य, ९ महिला केन्द्रीय सदस्य, प्रत्येक प्रदेशबाट एक महिलासहित २१ केन्द्रीय सदस्य र विभिन्न समावेशी समूहअन्तर्गत ५६ जना केन्द्रीय सदस्यका लागि निर्वाचनबाटै चुनिने छन्। १६७ सदस्यीय केन्द्रीय कार्यसमितिमा १३४ जनाका लागि निर्वाचन हुने भएपनि अहिलेसम्म कुनै पनि समूहले उम्मेदवारहरुको घोषणा भएको छैन।"
विमलेन्द्र निधिको प्रस्ताव : रामचन्द्रलाई सर्वसम्मत बनाऔं,"काठमाडौं : नेपाली कांग्रेस १४औं महाधिवेशन सभापतिका आकांक्षी विमलेन्द्र निधिले रामचन्द्र पौडेल सभापतिमा सर्वसम्मत भए आफू बाधक नबन्ने बताएका छन्। शुक्रबार राजधानीमा कार्यकर्ता भेलालाई सम्बोधन गर्दै नेता निधिले पौडेललाई सर्वसम्मत सभापतिमा समर्थन गरे आफू पछि हट्ने बताएका हुन्। उनले प्रधानमन्त्री तथा कांग्रेस सभापति शेरबहादुर देउवाले पौडेललाई समर्थन गरेको खण्डमा आफू पछि हट्ने बताए। उनले भने,' रामचन्द्र पौडेल सर्वसम्मत नभए मेरो उम्मेदवारी कायमै रहन्छ। यसअघि शेखर कोइरालाले पनि पौडेललको नाममा सहमति भए आफू पछि हट्ने घोषणा गरेका थिए। कांग्रेस महाधिवेशनको उद्घानसत्र आज दिउँसो १ बजेबाट हुँदैछ। आजसम्म संस्थापन पक्ष र संस्थापनइतर पक्षले प्यानल घोषणा गर्न सकेका छैनन्। आकांक्षी बढि देखिएकाले दुवै पक्षलाई सर्वसम्मत पदाधिकारी घोषणा गर्न सकस भएको हो।"
"ओली, प्रचण्ड र नेपाल ११ महिनापछि एउटै मञ्चमा","काठमाडौं: एमाले अध्यक्ष केपी शर्मा ओली नेपाली कांग्रेसको १४औं महाधिवेशनको उद्घाटन सत्रमा सहभागी भएका छन्। उनी भृकुटीमण्डपस्थित मञ्चमा सहभागी भएका हुन्। योसँगै एमाले अध्यक्ष ओली, नेकपा माओवादी केन्द्रका अध्यक्ष पुष्पकमल दाहाल 'प्रचण्ड, नेकपा एकीकृत समाजवादीका अध्यक्ष माधवकुमार नेपाल एकसाथ देखिएका छन्। सम्भवतः ११ महिनापछि यी ती नेता एउटै मञ्चमा देखिएका हुन्। गत २०७७ पुस ५ गते पहिलो पटक प्रतिनिधिसभा विघटन गरेसँगै ओली, प्रचण्ड र नेपाल एउटै मञ्चमा देखिएका थिएनन्। यसअघि चितवनमा भएको नेकपा एमालेको १०औं महाधिवेशनमा नेपाल र प्रचण्ड सहभागी भएनन्। प्रचण्डलाई निम्तो दिए पनि उनी आफू नगएर उपाध्यक्ष लिलामणि पोख्रेललाई पठाएका थिए। नेपाललाई भने ओलीले निम्तो नै दिएनन्। यसअघि कांग्रेस सभापति देउवा मंसिर दोस्रो साता चितवनमा भएको एमालेको महाधिवेशनमा सहभागी भए। पार्टी विभाजनपछि एकअर्कालाई आरोपप्रत्यारोप लगाउँदै आएका यी तीन शीर्ष नेताहरु यसअघि एउटै मञ्चमा देखिएका थिएनन्।"
महामन्त्री पदमा उम्मेदवारी दिने सञ्चारमन्त्री कार्कीको घोषणा,काठमाडौं : नेपाली कांग्रेसका नेता ज्ञानेन्द्रबहादुर कार्कीले पार्टीलाई लोकप्रिय शक्ति बनाउन आफूले पार्टीको महामन्त्री पदमा उम्मेदवारी दिने बताएका छन् । सञ्चार तथा सूचना प्रविधिमन्त्री समेत रहेका कार्कीले आफूले महामन्त्रीको जिम्मेवारीमा आएको खण्डमा पार्टीलाई नयाँ उचाइमा पुर्याउने उद्घोष गरे। नेता कार्कीको सभापति शेरबहादुर देउवाको समूहबाट महामन्त्री पदमा उम्मेदवारी पर्ने सम्भावना प्रबल छ । उनले पार्टीलाई अझ सशक्त र नेपालको सबैभन्दा लोकप्रिय शक्ति तथा सबैले महसुस गर्ने पार्टी बनाउने अभियानमा जुटेको बताए । प्रधानमन्त्री एवम् पार्टी सभापति शेरबहादुर देउवाका विश्वास पात्रका रुपमा चिनिएका नेता कार्कीले अनवरत रुपमा पार्टीको हरेक आरोह र अवरोहमा कतिपय अवस्थामा नेतृत्व बाहिर र कतिपय अवस्थामा अफूले नेतृत्वदायी भूमिकामा रहेको उल्लेख गरे । महामन्त्रीमा उम्मेदवारी दिने गगन थापाको घोषणा महामन्त्रीमा उठे जिताउने आश्वासन पाएको छु : खाँण मिनेन्द्र रिजालले गरे महामन्त्री पदमा उम्मेदवारी दिने घोषणा कांग्रेस नेता राजाराम कार्की गरे महामन्त्रीमा उम्मेदवारी घोषणा उनले पार्टीलाई सशक्तरुपमा अघि बढाउन र आगामी तीनै तहका निर्वाचनमा कांग्रेसलाई पहिलो पार्टी बनाउने रणनीतिक अभियान थालेको अवगत गराउँदै पार्टीका नीति र विचारलाई जनतामाझ लैजान प्रतिबद्धता व्यक्त गरे। अर्थमन्त्रालयको समेत जिम्मेवारी सम्हालिसकेका उनले अहिलेको मूल चुनौती आर्थिक उन्नति हासिल गर्नुरहेको भन्दै देशमा गरिबी र बेरोजगारी उम्मूलन गरेर त्यसै अभियानअन्तर्गत १० वर्षभित्र मुलुकलाई एशियाको सम्पन्न मुलुकको दाजोमा पुर्याउने योजनाका साथ पार्टी नेतृत्व अघि बढ्ने उल्लेख गरे । उनले पार्टीमा लामो समय आफूले गरेको योगदान र अनुभवका कारण देशभरका नेता कार्यकर्ताले स्वभाविक रुपमा आफूलाई महामन्त्रीमा उम्मेदवारी दिन आग्रह गरेको अवगत गराए।
कांग्रेस सभापति देउवा पुगे महाधिवेशन उद्घाटन स्थलमा,"काठमाडौं : नेपाली कांग्रेस सभापति शेरबहादुर देउवा महाधिवेशन उद्घाटन स्थल पुगेका छन् । भृकुटीमण्डपमा सुरु भएको महाधिवेशनस्थलमा देउवासहित केन्द्रीय नेताहरु पुगिसकेका छन् । यस्तै कांग्रेसका वरिष्ठ नेता रामचन्द्र पौडेल पनि महाधिवेशन उद्घाटन स्थलमा पुगिसकेका छन्। यस्तै, नेकपा एकीकृत समाजवादीका अध्यक्ष माधवकुमार नेपाल पनि उद्घाटनस्थल पुगेका छन् । जनता समाजवादीका अध्यक्ष उपेन्द्र यादव र लोकतान्त्रिक समाजवादी पार्टीका अध्यक्ष महन्थ ठाकुर पनि उद्घाटनस्थलमा पुगिसेका छन्। राप्रपाका अध्यक्ष राजेन्द्र लिङदेन पनि उद्घाटनस्थल पुगेका छन्। अहिले उद्घाटनस्थलमा नृत्य प्रस्तुत भइरहेको छ।"
हल्का लक्षण तर खतरनाक ओमिक्रोन,"नयाँ दिल्ली : सामान्य लक्षण देखिए पनि कारोनाको नयाँ भेरियन्ट ओमिक्रोन खतरनाक हुनसक्ने एक बरिष्ट चिकित्सकले चेतावनी दिएका छन् । भारतको फोर्टिस अस्पतालका अध्यक्ष डा अशोक सेठले नयाँ भेरियन्ट ओमिक्रोनमा डेल्टाभन्दा बढी भाइरसको भेरिएसन भएको दावी गरेका छन् । ओमिक्रोनमा धेरै पटक भाइरस उत्परिवर्तन भएको छ, जुन यसअघिको डेल्टा भाइरसमा थिएन,' डा सेठले आजतकसँग भने ।' ओमिक्रोन भाइरस धेरै उत्परिवर्तन भएका कारण यसले आफ्नो रुप बदलिरहने उनले बताए । ओमिक्रोन भाइरस डेल्टाभन्दा तीन गुणा बढी संक्रमक रहेको छ । पहिला लगाएको कोरानाविरुद्दको खोपका कारण हाम्रो शरीरमा सिर्जना भएको प्रतिरोधात्मक क्षमताले ओमिक्रोनलाई भाइरस भनेर पहिचान गर्न नसक्ने समेत सेठले दावी गरेका छन्।"
कांग्रेस नेता राजाराम कार्की गरे महामन्त्रीमा उम्मेदवारी घोषणा,"काठमाडौं : नेपाली कांग्रेस नेता तथा पूर्वसांसद डाराजाराम कार्कीले कांग्रेसको १४ औं महाधिवेशनमा महामन्त्री पदमा उम्मेदवारी दिने घोषणा गरेका छन् । शुक्रबार रिपोर्टर्स क्लब नेपालमा पत्रकार सम्मेलन गरेर नेता कार्कीले महामन्त्री पदमा उम्मेदवारी दिने घोषणा गरेका हुन् । कार्कीले सत्यवादी कांग्रेसीलाई न्याय दिलाउनका लागि महामन्त्रीमा उम्मेदवारी दिन लागेको जानकारी दिए। नेता कार्कीले पार्टीले चुनावको टिकट, ठगहरु, तस्करहरुले दिएको समेत आरोप लगाउँदै भने,वास्तविक कांग्रेसीहरु, पार्टीमा लामो समय संघर्ष गरेका असली कार्यकर्ता र नेताहरुलाई नै पाखा लगाउने काम कांग्रेसले गर्दै आएको छ। कार्यक्रममा बोल्दै कार्कीले पछिल्लो समयमा राष्ट्रियता अत्यन्तै कमजोर भएको भन्दै आफ्नो महामन्त्रीमा उम्मेदवारी राष्ट्रियताको लागि भएको जिकिर गरे । उनले नेपाली कांग्रेस लोकतान्त्रिक पार्टी भएकाले लामो लडाइँ लडेको भएपनि कांग्रेसमा लोकतन्त्रभन्दा पनि गुटतन्त्र हावी हुँदै गएको आवास हुन थालेको गुनासो पोखे । २०२९ सालमा भैरवी हाइस्कुलको सभापति, २०३० सालमा नेविसंघ धादिङ्को जिल्ला सभापति, २०३१ मा सिक्किम काण्डमा महत्वपुर्ण भूमिका निर्वाह गरेका कार्कीले ०३६ साल, ४२ साल, ०४६ सालको आन्दोलनमा हुँदै गएर ५६ सालको जनआन्दोलनको आफूले सकेको सम्पूर्ण महत्वपुर्ण भूमिका निर्वाह गरेको बताए । ४८ वर्ष पार्टीमा लामो संघर्ष गरेका कार्कीले आफू जन्मेको स्थानमा आजसम्म चुनावमा लड्न पार्टीले टिकट नदिएको भन्दै दुखेसो पोखे ।"
नेपाली कांग्रेसको १४ औं महाधिवेशन उद्घाटन समारोह (लाइभ),"काठमाडौं : नेपाली कांग्रेसको १४ औं महाधिवेशन समारोह सुरु भएको छ। देशभरबाट कांग्रेसका नेता कार्यकर्ता, महाधिवेशन प्रतिनिधि, पाहुनाहरु काठमाडौंको भृकुटीमण्डपमा आइसकेका छन्। अहिले गीतसंगीत चलिरहेको छ। विभिन्न स्थानबाट बाजागाजासहित जनसहभागिता हुनेक्रम चलिरहेको छ। महाधिवेशनस्थल पार्टीका झण्डा र चुनाव चिह्न रुख अङ्कित झण्डाले सिँगारिएको छ भने त्यस वरपर विभिन्न स्थानमा स्वागत द्वार राखिएको छ। त्यसैगरी महाधिवेशनका उम्मेदवारका ब्यानरले भृकुटीमण्डप भरिभराउ छ। यस महाधिवेशनमा चार हजार ७०० महाधिवेशन प्रतिनिधि रहनेछन्।"
'प्रचण्डनेपाल'सँग किन बसेनन् ओली?,"काठमाडौं: एमाले अध्यक्ष केपी शर्मा ओली नेपाली कांग्रेसको १४औं महाधिवेशनको उद्घाटन सत्रमा सहभागी भएका छन्। उनी भृकुटीमण्डपस्थित मञ्चमा सहभागी भएका हुन्। मञ्चमा सहभागी हुँदा उनी नेकपा माओवादी केन्द्रका अध्यक्ष पुष्पकमल दाहाल 'प्रचण्ड र नेकपा एकीकृत समाजवादीका अध्यक्ष माधवकुमार नेपाल बसेको ठाउँमा बसेनन्। बरु उनी प्रधानमन्त्री एवं कांग्रेस सभापति शेरबहादुर देउवा बाँया साइडमा बसेका छन्। यी नेताहरुबीच संसद विघटन भएसँगै न भेटघाट भएको थियो, न अहिलेसम्म बोलचाल नै भएको छ। सबैले कांग्रेस महाधिवेशनको मञ्चमा यी तीन नेताहरु एकसाथ आसन ग्रहण गर्ने अपेक्षा गरेका थिए। तर ओली प्रचण्ड र नेपालको 'अपोजिट डिरेक्सन'मा बसेका छन्। त्यस ठाउँमा पहिले रामचन्द्रका वरिष्ठ नेता रामचन्द्र पौडेल आसन ग्रहरण गरेका थिए। ओली पुगेपछि पौडेल उक्त कुर्सीबाट उठेका थिए। लगत्तै सोही कुर्सीमा ओलीलाई आसन ग्रहण गरेका थिए।"
उपल्लो डोल्पामा अत्यधिक चिसो : घरभित्रै थुनिएर बस्न बाध्य,"जाजरकोट : चारैतिर सेताम्य हिमाल, बीचमा सम्म परेका हिउँमय फाँटहरु देख्दा आहा लागे पनि त्यो क्षणभरिमै पीडाका रुपमा रुपान्तरण हुने गर्दछ। घुम्नका लागि रमाइलो र मनोरम दृश्यका लागि सबैको रोजाइमा पर्ने भए पनि बर्सेनि उपल्लो डोल्पामा बसिरहेका सर्वसाधारणको पीडा थपिँदै गएको छ। असमान आर्थिक बाँडफाँड प्रणालीका कारण उपल्लो डोल्पामा राज्य उपस्थिति अनुभूति गर्न नसकेको स्थानीयवासीको गुनासो छ। मध्यपहाड र तराई क्षेत्रमा तीन प्रकारको मौसम पाइए पनि उपल्लो डोल्पामा सधैँ एकै नासको हुने गर्दछ। झन्डै चार महिना हिउँले ढाकेको अवस्थामा रहने उपल्लो डोल्पा बाँकी दिनमा समेत चिसो मौसमकै रुपमा आफ्नो परिचय बनाउँदै आएको छ। 'पशुचौपायालाई उवाको जम्मा गरिराखेको पराल खुवाउने र सर्वसाधारण घरभित्र थुनिएर बस्नुपर्ने बाध्यता छ', डोल्पोबुद्ध गाउँपालिका१ धो मा बस्दै आएका पेमा गुरुङले भने, 'छिमेकी गाउँहरुमा जान सक्ने अवस्था छैन, हिउँले बाटो बन्द गरेको छ। भारी हिमपातले बाटोको निसाना नै पुरिदिएकाले अन्य ठाउँमा जाने सम्भावना देखिँदैन। यहाँका सर्वसाधारण बिरामी भएमा डोकोमा बोकेर अस्पताल लैजानुपर्ने अवस्था छ।' चिसोका कारण उपल्लो डोल्पाका सातवटा प्रहरी चौकीसमेत सदरमुकाम दुनै सारिएको छ। चिसोसँग मुकाबिला गर्नका लागि आवश्यक सामग्री व्यवस्थापन नहुँदा प्रहरी चौकी दुनै सारिएको हो। उपल्लो डोल्पा अहिले सुरक्षाविहीन अवस्थामा रहेको पेमाले बताए। 'हुने खानेहरु सदरमुकाम दुनैसहित देशका विभिन्न ठाउँमा झरिसकेका छन्, गरिबहरु मात्र हिउँको खालमा बस्न बाध्य भएका छन्।' गर्भवती, सुत्केरी र बालबालिकालाई चिसोले भारी समस्या बनाउने गरेको छ। सञ्चार सम्पर्कसमेत मुस्किलले हुने उपल्लो डोल्पामा बिरामी भएको समयमा उपचार पाउन मुस्किल छ। हिमपातकै कारण उपल्लो डोल्पामा चार महिना नियमित लगाउने खोप सेवासमेत बन्द हुने गरेको स्वास्थ्य सेवा कार्यालयका निमित्त प्रमख सिंहराज शाहीले बताए। उनले भने, 'हिउँले बाटो बन्द छ, हेलिकोप्टरमा खोप लिन सक्ने हाम्रो क्षमता छैन। कम्तीमा चार महिना त पूरै खोप बन्द हुने गर्दछ।' चिसो मौसममा पुग्ने गरी खाना जम्मा गरेर यहाँका स्थानीयवासी राख्ने गर्दछ। उपल्लो डोल्पामा सञ्चालनमा रहेका सरकारी कार्यालय र स्थानीय तहका कर्मचारीसमेत दुनै झरेर चिसो मौसम कटाएर उपल्लो डोल्पा जाने गरेका छन्। उपल्लो डोल्पाका तीन पालिकालाई छुट्टै क्षेत्र बनाएर राज्यले सेवासुविधा दिनुपर्ने त्यहाँका नागरिकले केही दिनअघि डोल्पा पुगेका माओवादी केन्द्रका अध्यक्ष प्रचण्डसँग माग गरेका थिए। त्यो बेलामा अध्यक्ष प्रचण्डले यसमा आफूले गर्ने आश्वासन दिएका थिए। उपल्लो डोल्पा सधैँ चिसो र हिउँले सेताम्य हुन्छ। मध्य डोल्पामा मध्य खालको मौसम हुनेगर्दछ भने तल्लो डोल्पाको मौसम जाजरकोटसँग मिल्दोजुल्दो रहेको छ। यहाँको शेफोक्सुण्डो राष्ट्रिय निकुञ्जमा समेत चिसो मौसममा वन्यजन्तुको सुरक्षा गर्न मुस्किल हुँदै आएको छ। उपल्लो डोल्पामा रहेका सुरक्षा पोष्टहरुसमेत चिसोले प्रभावित हुने गरेका छन्। सुरक्षाका कारण देखाउँदै सुलिगाडमा झारिएको कार्यालय अहिलेसम्म उपल्लो डोल्पामा सार्न नसकिएको निकुञ्जले जनाएको छ। चिसो मौसमका कारण स्वास्थ्य संस्थासम्म बिरामी जान नसक्दा स्थानीय आम्चीद्वारा उपचार कार्य हुने गरेको स्थानीयवासी बताएका छन्। स्थानीय जडीबुटी मिलाएर बुद्धिष्ट मन्त्रको आधारणमा गरिने यो उपचार विधिमा स्थानीय तहले समेत सहयोग गर्दै आएका छन्। सडक सञ्जालसँग नजोडिएको उपल्लो डोल्पा भारी मात्रामा जडीबुटी पाइने क्षेत्रका रुपमा स्थापित छ। हिउँ चितुवालगायत संरक्षित जनावरहरु उपल्लो डोल्पामै पाइन्छ। उपल्लो डोल्पामा हिमपातका कारण विद्यालयसमेत बन्द गरिएको छ। हिउँ पग्लिएपछि मात्र विद्यालय खुल्नेछन्। अहिले विकास निर्माणका समेत सबै ठप्प भएका छन्। चैतबाट मात्र विकास निर्माणका काम सुरु हुने छन्। उपल्लो डोल्पामा हिउँ पग्लिएपछि मात्र विकास निर्माणको काम हुने गर्दछ। आर्थिक वर्षसमेत बदल्नुपर्ने उपल्लो डोल्पाका जनप्रतिनिधिले बताएका छन्।"
चिन्ता गलत सन्देश र भाष्यको,"नेपाली राजनीतिलाई आजको बिन्दुबाट हेर्दा यो एक किसिमको अग्रगामी छलाङ नै हो भन्दा फरक पर्दैन। नेपालका ठूला राजनीतिक दलहरू यतिबेला राष्ट्रिय महाधिवेशन नामका जम्बोरीहरू आयोजना गर्न व्यस्त छन्। दलको मान्यता पाउन हरेक चार वर्षमा दलको महाधिवेशन गर्नैपर्ने बाध्यकारी प्रावधान छ। मुलुकका सबै ठूला र पुराना दलले त्यो समयसीमाको हदम्याद लगभग सक्किएकाले उनीहरू यो जम्बोरीमा जुट्नु परेको हो। यसरी हेर्दा यो लोकतान्त्रिक अभ्यासको स्वस्फूर्त चाहनाभन्दा पनि आफ्नो दल र नेतृत्वलाई पुनः वैधानिकता दिनुपर्ने बाध्यताको उपज बढी हो। यद्यपि, उनीहरू यो नांगो यथार्थलाई पन्छाएर आफूले बढीभन्दा बढी लोकतान्त्रिक अभ्यास गरिरहेको स्वाङ बाँडिरहेका छन्। मुलुकका दुई पुराना दल नेकपा एमाले र राप्रपाले आआफ्ना राष्ट्रिय महाधिवेशन टुंग्याएका छन्। अरू दुई दल नेपाली कांग्रेस र नेकपा माओवादी अझै तल्लै निकायका अधिवेशनमा रसाकस्सी गरिरहेका छन्। महाधिवेशन सकेका दुई दलले दुई फरक खाले निचोड निकालेका छन्। एमालेले एकताको नाममा संस्थापन पक्षलाई नै अरू बढी बलियो बनाउने प्रयोजनका लागि महाधिवेशन गरेको छ। सुरुदेखि नै सर्वसम्मतिका नाममा उसले गरेको अभ्यासको मैजारुमा केही बाधा आए पनि त्यसले नेतृत्वको चाहनामा खासै असर गरेन। उनीहरूको चाहनाअनुसारकै सूची अनुमोदन भयो। त्यसपछि यो महाधिवेशनलाई लिएर सञ्चारमाध्यममा खासै समाचार सम्प्रेषण पोस्ट इभेन्ट मिडिया कभरेज जे जसरी भएको छ, त्यसले एमालेको छविलाई उजागर गर्ने संकेत देखाएन। अर्को गजब कुरा त यसको कभरेज आयु पनि अपेक्षाभन्दा कम रह्यो। त्यसलगत्तै दक्षिणपन्थी दल राप्रपाको महाधिवेशन सम्पन्न भएको छ। सुरुमा यो महाधिवेशन पनि एमालेजस्तै संस्थापन नेतृत्वलाई अनुमोदन गर्ने औपचारिकता मात्र होला भन्ने धेरैको अनुमान थियो। तर, त्यसो भएन। महाधिवेशन प्रक्रिया र नेतृत्व चयनको विधि धेरै पारदर्शी र लोकतान्त्रिक देखियो। उम्मेदवार हुन चाहने प्यानल बनाएरै चुनावमा सहभागी भए। महाधिवेशन प्रतिनिधिले पनि संस्थापन चाहना अनुसारको नियोजित सूचीमा होइन, स्वतन्त्र ढंगले विवेकको मतदान गर्ने अवसर पाए। परिणामतः संस्थापन चाहनाको अनुमोदन भएन, बरु दुवै प्यानलका उम्मेदवारलाई जिताएर मिश्रित कार्यसमिति बन्यो। अझ छक्क पार्ने काम त त्यतिबेला भयो, जतिबेला उनीहरूले संस्थापन पक्षका अध्यक्ष उम्मेदवार कमल थापालाई नै अप्रत्याशित रूपमा हराइदिए। नेपाली राजनीतिलाई आजको बिन्दुबाट हेर्दा यो एक किसिमको अग्रगामी छलाङ नै हो भन्दा फरक पर्दैन। यो छलाङले नेपाली राजनीतिमा नमरुञ्जेल नेतृत्वमा रहन चाहने प्रवृत्तिविरूद्ध गतिलो झापड मात्र दिएन। बरु नेपाली राजनीतिलाई रसातलमा पुर्याउने वर्तमान स्वेच्छाचारी नेतृत्व बदल्ने समय आएको सन्देश पनि दियो। भलै यो परिणामलाई कमल थापाले समयको पदचापको रूपमा भन्दा पनि निर्मल निवासको जितको रूपमा अथ्र्यायो। र, विषयान्तर गर्ने वा पुस्तान्तरणको म्यान्डेटलाई कम आँक्ने बहसतिर धकेल्ने प्रयत्न गरिरहेका छन्। बहस कसरी अगाडि बढ्ला, अहिले नै भन्न सकिने अवस्था छैन। दुःखको कुरा, आज मुलुकमा राजनीति लाभको पदका लागि चढिने एउटा भर्याङ भएको छ। र, त्यो पद आफ्नो योग्यता र क्षमताका आधारमा देश र जनताको सेवाका लागि भने होइन। अहिलेको अवस्थामा यति चाहिँ भन्न सकिन्छ कि यदि त्यो प्रयत्न भएकै रहेछ भने पनि त्यसले नेपाली राजनीतिलाई अर्को कोणबाट पढ्नुपर्ने गतिलो पाठ दिएको छ। समयक्रममा त्यो पाठ छिचोलेर अगाडि बढ्नुको विकल्प देखिँदैन। महाधिवेशनको क्रममा रहेका दुई दलमध्ये नेकपा माओवादी केन्द्रमा फेरि एक पटक प्रचण्ड नेतृत्व अनुमोदन मात्र हुने हो। प्रचण्डलाई चुनौती दिने नेताहरू एकपछि अर्को गरेर बाहिरिएको अवस्थामा अहिले त्यो पार्टीको नेतृत्वका लागि प्रचण्डको विकल्प देखिँदैन। त्यसैले पनि माओवादीको राष्ट्रिय महाधिवेशनप्रति खासै आकर्षणपछि छैन। यसले ठूलो समाचार बनाउने महत्त्व पनि राख्दैन। रह्यो कांग्रेसको कुरा, कांग्रेसमा यसै पनि नीति छैन। महाधिवेशनका नाममा खाली सभापतिका चुनाव हुने हो र केही नेताको पदाधिकारीमा व्यवस्थापन हुने हो। कांग्रेसमा मूलतः देउवाको संस्थापन र उनको विपक्षमा रहेको संस्थापन इतर गुट छ र दुवैतिर अनेक उपगुट छन्। उपगुटहरूको व्यवस्थापन भयो र संस्थापन र संस्थापनइतर गुटबीच मात्र सीधा चुनाव भयो। सम्भावित तीव्र प्रतिस्पर्धाका कारण केही उत्सुकता बाँकी रहन्छ। अन्यथा जुन गुटले उपगुटको व्यवस्थापन गर्न सक्छ, जित उसकै हुने देखिन्छ। पछिल्लो अवस्था हेर्दा यसपटक पनि सत्तामा रहेका देउवालाई नै गुट व्यवस्थापनमा सहज देखिन्छ। यस मामलामा देउवालाई महारथ पनि हासिल छ। संस्थापन इतरमा प्रकाशमानको चित्त बुझाएर शशांक उठाएमा बीपी समूहका कारण उनीहरूको पल्ला भारी हुन्छ। उनीहरूको पक्षमा परिणाम निकाल्न यो पहिलो विकल्प हुन सक्छ। सबैको उचित व्यवस्थापन गरेर प्रकाशमानलाई उठाए गणेशमान समूहले काम गर्दा प्रकाशमान पनि विजयी हुन सक्छन्। अन्तिम विकल्प सबैलाई मिलाएर रामचन्द्र उम्मेदवार हुने हो। बीपी र गणेशमान समूह नहुँदा यसै पनि उनी कमजोर उम्मेदवार हुन्। यसअघि एक पटक हारिसकेकाले मनोवैज्ञानिक रूपमा पनि उनी कमजोर छन्। कांग्रेसमा तेस्रो धारका रूपमा देखिएको सिटौला धार यस पटक पहिलेभन्दा थप कमजोर देखिएको छ। यसले केही सय मत यताउता पार्नेबाहेक परिणाममै आनका तान फरक पार्ने देखिँदैन। तर, कांग्रेसको महाधिवेशनको परिणामले मुलुकको आगामी राष्ट्रिय राजनीतिको गति र दिशा निर्धारण गर्ने भएकाले यसको ठूलो महत्त्व छ। देउवाले जितेमा उनी गठबन्धनको पक्षमा उभिने सम्भावना बढेर जान्छ। आगामी सबै चुनाव त्यही कोणबाट अगाडि बढ्दा देशको राजनीति पनि त्यही मेसोमा अगाडि बढ्छ। तर, देउवा इतर विजयी हुँदा कांग्रेस एक्लै अगाडि बढ्दा गठबन्धनको आयुमाथि प्रश्न उठ्ने मात्र होइन। बरु आगामी तीनै तहका चुनाव पनि त्यही कोणबाट अगाडि बढ्ने देखिन्छ। यसो गर्दा एमालेलाई फाइदा हुन्छ, कांग्रेस त वामपन्थी दलमा आएको विभाजनका कारण यसै पनि फाइदामा छ। यस्तो परिस्थितिमा मुलुक पोस्ट इलेक्सन गठबन्धनमा धकेलिन्छ। त्यसका सम्भावित परिणामका बारेमा अहिले नै चर्चा गर्नु अलि हतार हुन्छ। नेपालका सबै ठूला राजनीतिक दलले महाधिवेशनलाई आगामी तीन तहका चुनावको पूर्वतयारीका रूपमा लिएका छन्। उनीहरू महाधिवेशनका नाममा शक्ति प्रदर्शन गर्न पनि चाहन्छन्। आआफ्नो गुटको पक्षमा पार्टीको चाबीताल्चा पनि लिन चाहन्छन्। यसो गर्न सकियो भने मात्र लाभको पदमा पुग्न सकिन्छ। राज्य स्रोतको दोहन गर्न पाइन्छ भन्ने सबै दलका मुखियालाई थाहा छ। नेपाली राजनीतिमा मूल्य, मान्यता र सिद्धान्तको पारो यतिबेला इतिहासमै सबैभन्दा तल्लो विन्दुमा ओर्लिएको छ। यो विन्दुमा राजनीति नीतिहरूको मियोका रूपमा होइन, एउटा यस्तो व्यवसायका रूपमा उभ्याइएको छ। जुन मात्र लाभको पदका लागि गरिन्छ र त्यहाँ पुगेपछि कमाउन होइन, लुट्न छुट हुन्छ। अपवादलाई छोडेर अहिले सबैको प्रतिस्पर्धा यही दिशामा जारी छ। पार्टीको नेतृत्व लिन मरिहत्ते गर्ने, दल बदल गर्ने, पार्टी जन्माउने, टुक्र्याउने लगायतका सबै खेल त्यही प्रयोजनका लागि भइरहेका छन्। दुःखको कुरा, आज मुलुकमा राजनीति लाभको पदका लागि चढिने एउटा भर्याङ भएको छ। र, त्यो पद आफ्नो योग्यता र क्षमताका आधारमा देश र जनताको सेवाका लागि भने होइन, पैसा कमाउने अवसरका रूपमा उपयोग हुनुपर्छ भन्ने भाष्य तयार गरिँदैछ। यो भनेको एक किसिमको मूल्य, मान्यता र आदर्शमाथिको महामारी हो, यो महामारीबाट बच्न असम्भव नभए पनि सजिलो चाहिँ छैन। अगाडि हेर्दै जाऔं, बाँचे देखिन्छ भन्छन्।"
गोदाममै थन्कियो चामल,"सुर्खेत : कर्णालीका हिमाली जिल्लामा खाद्यान्न अभाव हुन थालेको छ। दुर्गमका लागि भनिएका चामल सुर्खेत, नेपालगन्ज र धनगढीका गोदाममै थन्किएका छन्। सरकारले अनुदानमा ढुवानी गर्दै आएको चामल ती क्षेत्रमा नपुग्दा स्थानीयलाई खाद्यान्न अभाव हुन थालेको छ। खाद्य तथा व्यापार कम्पनीले हुम्लाका लागि छुट्याएको करिब २० हजार क्वीन्टल चामल ढुवानी नहुँदा गोदाममै थन्किएको छ। यो वर्ष हुम्लामा मात्रै २० क्वीन्टलभन्दा बढी चामल ढुवानी गर्नुपर्ने छ। तर, चालू आर्थिक वर्षको चार महिना पुगिसक्दा पनि त्यहाँ खाद्यान्न ढुवानी हुन सकेको छैन। खाद्यान्न ढुवानीमा लापरबाही हुँदा हुम्ला पुर्याउनुपर्ने १९ हजार ९ सय ५० क्वीन्टल चालम सुर्खेत, नेपालगन्ज र धनगढीमै थन्किएको हो। यो वर्ष नेपालगन्जबाट हुम्लामा हवाईमार्गबाट ४ हजार, स्थलमार्गबाट ७ सय र बिक्री केन्द्र खार्पुनाथमा ५ सय क्वीन्टल चामल ढुवानी गर्नुपर्ने छ। तर, नेपालगन्जबाट हुम्ला पुग्नुपर्ने चामल नै ढुवानी भएको छैन। यस्तै, सुर्खेतबाट हुम्ला शाखामा हवाईमार्गबाट ६ हजार क्वीन्टल र स्थलमार्गबाट ७ सय, सर्केगाड डिपोमा १ हजार, बालुवा डिपोमा १ हजार, देउली बिक्री केन्द्रमा ५ सय र छप्रेला बिक्री केन्द्रमा १ हजार क्वीन्टल चामल ढुवानी गर्नुपर्ने छ। तर, सुर्खेतबाट हालसम्म जम्मा ५ सय ५० क्वीन्टल खाद्यान्न मात्रै ढुवानी भएको छ। बाजुराको कोल्टीबाट श्रीनगर डिपोमा ७ सय, धनगढीबाट श्रीनगर डिपोमा ७ सय, बाजुराको मार्तडीबाट श्रीनगर डिपोमा ५ सय गरी कुल २० हजार ५ सय क्वीन्टल खाद्यान्न ढुवानी गर्नुपर्ने छ। तर, चालू आवको चार महिनामा सुर्खेतबाट ५ सय ५० क्वीन्टल चामल मात्रै ढुवानी भएको छ। जसमध्ये हुम्ला शाखामा १ सय ५० क्वीन्टल र श्रीनगर डिपोमा चार सय क्वीन्टल चामल मात्र पुगेको छ। बाँकी चामल भने खाद्य व्यवस्था तथा व्यापार कम्पनी लिमिटेडका विभिन्न गोदाममा थन्किएको छ। हुम्लामा मात्रै होइन, कर्णालीका अन्य जिल्लामा पनि चामल ढुवानी हुन सकेको छैन। साबिक कर्णालीका पाँच जिल्लामा बर्सेनि ४० देखि ५० हजार क्वीन्टल चामल आवश्यक पर्छ। ती जिल्लामा खाद्यान्न संकट हुन नदिन सुर्खेतसहित, नेपालगन्ज, दाङ र धनगढीलगायतका स्थानबाट चामल पुर्याइन्छ। तर, कहिल्यै पनि समयमा खाद्यान्न ढुवानी हुँदैन। ढुवानीको जिम्मा लिएका ठेकेदार कम्पनीले नै समयमै खाद्यान्न ढुवानी गर्दैनन्। समयमै चामल ढुवानी नहुँदा खाद्यान्नका गोदामहरू रित्तिन थालेका छन्। खाद्य व्यवस्था तथा व्यापार कम्पनी लिमिटेड प्रादेशिक कार्यालय सुर्खेतका अनुसार सुर्खेतबाहेक कर्णालीका कुनै पनि जिल्लामा पर्याप्त खाद्यान्न छैन। डोल्पामा चारसय क्वीन्टल, मुगुमा ३ सय १३ क्वीन्टल, मुगुकै श्रीकोटमा चार सय ८५ क्वीन्टल, सोरुकोटमा एक सय क्वीन्टल र डोल्पाको साल्दाङमा एक सय ७० क्वीन्टल मात्र चामल स्टक छ। त्यस्तै, जुम्लामा ९ सय ८७ क्वीन्टल, जाजरकोटमा १ हजार ७ सय १२ क्वीन्टल, दैलेखमा ६ सय ६५ क्वीन्टल र कालीकोटमा ७ सय २३ क्वीन्टल चामल मौज्दात छ। खाद्यान्नको चरम संकट पर्ने जिल्लाका गोदामहरू रित्तिदै जाँदा सुर्खेतका गोदाममा हाल ११ हजार क्वीन्टल चामल रहेको कार्यालयका सूचना अधिकारी वासुदेव रिजालले बताए। हवाई सेवा प्रभावकारी नहुँदा चामल ढुवानी हुन नसकेको हो, सूचना अधिकारी रिजालले भने, ढुवानीका लागि ताकेता गरिरहेका छौं। तर, ठेकेदारले सम्झौता तोडिदिँदा ढुवानीमा समस्या भएको हो।"
प्रजातान्त्रिक व्यवस्थामा मात्र मानव अधिकारको प्रत्याभूति : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले नेपालले मानव अधिकारको सम्मान, संरक्षण र प्रवर्द्धनको कार्यमा अन्तर्राष्ट्रिय मञ्चहरूमा प्रतिबद्धता जनाउँदै आएको उल्लेख गरेका छन्। विश्व मानव अधिकार दिवस (१० डिसेम्बर) को उपलक्ष्यमा शुभकामना व्यक्त गर्दै उनले नेपालले संयुक्त राष्ट्र सङ्घको सदस्य भए पश्चात अन्तर्राष्ट्रिय मञ्चहरूमा प्रतिबद्धता जनाउँदै आएको उल्लेख गरेका हुन्। प्रधानमन्त्री देउवाले प्रतिबद्धता अनुकूल हुने गरी नेपालको संविधानले विश्वव्यापी रूपमा स्वीकार गरिएका मानव अधिकार अन्तर्गतका प्रायः सबै अधिकारहरूलाई मौलिक हकको रूपमा स्वीकार गरी संवैधानिक प्रत्याभूति गरेको बताएका छन्। उपचार बिनाको हकको अर्थ नरहने हुँदा मानव अधिकारको हनन उपर सक्षम र स्वतन्त्र न्यायपालिकाबाट प्रभावकारी उपचार पाउने कुरालाई संवैधानिक रूपमा नै सुनिश्चित गरिएको उनको भनाइ छ। मानवीय मूल्य, मान्यता, मानव सभ्यता तथा मानव अधिकार संरक्षणप्रतिको प्रतिबद्धता लोकतान्त्रिक व्यवस्था, दिगो शान्ति र विकासको आधारस्तम्भ रहेको तथ्यलाई स्वीकार गर्दै संयुक्त राष्ट्र सङ्घको महासभाले १० डिसेम्बर, १९४८ का दिन मानव अधिकारको विश्वव्यापी घोषणापत्र जारी गरेको थियो। मानव अधिकारको विश्वव्यापी घोषणापत्र जारी गरिएको यसै दिनको सम्झना स्वरूप प्रत्येक वर्ष आजको दिनलाई विश्व समुदायले महत्वपूर्ण दिवसको रूपमा मनाउँदै आएको छ। प्रधानमन्त्री देउवाले सीमान्तकृत, विपन्न, लैङ्गिक अल्पसङ्ख्यक, अपाङ्गता भएका एवं पछि परेका क्षेत्र, वर्ग र समुदायको मानव अधिकार सुनिश्चिततालाई प्राथमिकता दिइएको उल्लेख गर्दै समाजमा विद्यमान भेदभाव, छुवाछुत र लैङ्गिक हिंसालगायत सबै प्रकारका कुप्रथालाई कानून बमोजिम दण्डनीय बनाइ सामाजिक तथा सांस्कृतिक रूपान्तरणका लागि प्रभावकारी कार्यक्रम सञ्चालन भइरहेको जनाएका छन्। वर्तमान सरकारले यसै आर्थिक वर्षदेखि क्यान्सर, मिर्गौला र स्पाइनल इन्जुरीका बिरामीलाई भत्ता दिने, विपन्न तथा अपाङ्ग बालबालिकालाई छात्रवृत्ति, डिस्टेन्ट लर्निङ्, पढ्दै कमाउँदै कार्यक्रम, महिला पहिला कार्यक्रम, अति विपन्न गरिब परिवारलाई प्रतिपरिवारका दरले राहत दिनेलगायत कार्यक्रम कार्यान्वयनमा ल्याएको छ। कोभिड१९ महामारीले सिर्जना गरेको चुनौतीपूर्ण परिस्थितिमा पनि सरकारले आफ्ना नागरिकको मानव अधिकारको संरक्षणमा दत्त चित्त भएर विभिन्न प्रयास गरिरहेको उनले उल्लेख गरेका छन्। यसै वर्षको अन्त्यसम्ममा सबै नेपाली नागरिकलाई निःशुल्क खोप लगाई सक्ने गरी कार्य भइरहेको उनले स्पष्ट पारेका छन्। प्रधानमन्त्री देउवाले प्रजातान्त्रिक व्यवस्था स्वयं मानव अधिकारको उपज भएको उल्लेख गर्दै प्रजातान्त्रिक व्यवस्थामा मात्र मानव अधिकारको प्रत्याभूति र त्यसको निर्वाध उपभोग सम्भव रहेको बताएको छ। गठबन्धन राष्ट्रियसभाको चुनावसम्म मात्र हो : देउवा ६ वटा प्रदेशमा कांग्रेसको नयाँ नेतृत्व, देउवा पक्षको वर्चस्व विजय गच्छदारले देउवालाई भने मलाई उचित स्थान दिनुपर्छ कांग्रेस महाधिवेशनको उद्घाटन १ बजे हुने, यस्तो छ कार्यसूची कांग्रेसमा गुटै गुटको जञ्जाल द्वन्द्वको समाधान गर्न नेपालको मोडल उदाहरणीय : प्रधानमन्त्री देउवा कांग्रेस महाधिवेशन : ५ हजार प्रहरी र तालिम प्राप्त कुकुर परिचालन"
कांग्रेस महाधिवेशन : ५ हजार प्रहरी र तालिम प्राप्त कुकुर परिचालन,"काठमाडौं : कांग्रेसको १४औं महाधिवेशनलाई लक्षित गर्दै उपत्यकाको सुरक्षा व्यवस्था कडा पारिएको छ। महाधिवेशनस्थलसहित विभिन्न ठाउँमा थप ५ हजार प्रहरी परिचालन गरिएको छ। भृकुटीमण्डपमा शुक्रबार हुने उद्घाटनसत्रमा विदेश तथा देशभरबाट आएका पाहुना, प्रतिनिधि र नेता कार्यकर्ता सहभागी हुने कांग्रेसले जनाएको छ। एआईजी हरिबहादुर पालको कमाण्डमा प्रहरी चौबिसै घण्टा सुरक्षामा खटिनेछन्। महाधिवेशनमा आउने पाहुनाको सुरक्षालाई ध्यानमा राख्दै नेपाल प्रहरीसहित सशस्त्र प्रहरी, सीआईबी, ट्राफिक प्रहरी र सादा पोशाकका प्रहरी परिचालन गरिएको छ। बिहीबार रातिसम्म सबै उपत्यका आइसक्ने एआईजी पालले बताए। पाहुना तथा प्रतिनिधि बसेका होटल, विशिष्ट पाहुनाको मुभमेन्ट हुने स्थानसम्ममा विशेष सुरक्षा योजना लागू गरिएको छ। तालिमप्राप्त कुकुरसमेत परिचालन गरिएका छन्। काठमाडौंका विभिन्न चेकपोष्ट, सुनधारा, बागबजार, ठमेल र दरबारमार्गमा अतिरिक्त प्रहरी परिचालित छन्। कार्यक्रममा हेडक्वाटरबाट थप १ हजार प्रहरीसमेत खटिने एआईजी पालले बताए। विभिन्न शाखाका प्रमुखहरू, प्रमुख जिल्ला अधिकारी, जिल्ला इन्चार्जलगायत सबै सुरक्षा निकायका प्रमुखको पनि निगरानी रहनेछ। उनले सवै सुरक्षा तयारी भएको जानकारी दिदै सुरक्षाका लागी स्थानीय प्रहरीले गस्ति गर्ने, शंकास्पद स्थानमा निगरानी गर्ने, भित्री सुरक्षाको लागी प्रहरी परिचालन गरिएको बताए। कार्यक्रम स्थलको मेन गेटमा इन्टल गर्ने, डग स्निग्नीङ, सिसिटिभीबाट समेत निगरानी हुनेछ। भृकृटी मण्डप अगाडी रहेको पुलिस क्लबमा कार्यक्रम स्थलको भिडियो ठूलो स्क्रिनीन मनिटरीङ हुनेछ। ड्रोन क्यामराबाट फोटो र भिडियो लिने व्यवस्था गरिएको छ। पदाधिकारी संख्या बढाउने माओवादीको निर्णय महामन्त्रीमा उम्मेदवारी घोषणा गर्दै गगनले भने यो राजनीतिक कार्यदिशाको प्रस्ताव गर्ने ठाउँ हो महाधिवेशनमा मेरो भूमिका २५ गतेमात्र थाहा हुन्छ : कृष्णप्रसाद सिटौला कांग्रेस महाधिवेशनको उद्घाटन १ बजे हुने, यस्तो छ कार्यसूची गगन थापाको प्रतिबद्धता: समुन्नत नेपाली, सम्मानित नेपाली पुरानै प्रचार शैली कांग्रेसमा गुटै गुटको जञ्जाल"
मिनेन्द्र रिजालले गरे महामन्त्री पदमा उम्मेदवारी दिने घोषणा,"काठमाडौं : नेपाली कांग्रेसका नेता एवम् रक्षा मन्त्री मिनेन्द्र रिजालले महामन्त्री पदमा उम्मेदवारी घोषणा गरेका छन्। शुक्रबार नक्सालमा पत्रकार सम्भेलन गर्दै रिजाल पार्टीको १४ औं महाधिवेशनमा महामन्त्री पदमा उम्मेदवारी दिने घोषणा गरेका हुन्। कांग्रेसमा नयाँ नेतृत्व आउनपर्छ, तर चुनावसम्म यहि सरकार रहन्छ उनले भने, महाधिवेशनबाट पार्टी नेतृत्व परिवर्तन हुन्छ। नेतृत्व परिवर्तनमा मेरो भूमिका महत्वपूर्ण रहनेछ। उनले कांग्रेसको मतगणना सकिएको दिन देउवा निवर्तमान सभापति बन्ने दाबी गरे। पार्टीमा नयाँ नेतृत्व आउन जरुरी रहेको भन्दै उनले महाधिवेशनबाट रुखको पुरानो पात झरेर नयाँ पात पलाउने धारणा राखे। उनी संस्थापनइतर समूहका नेता हुन्। महामन्त्रीमा उम्मेदवारी दिने गगन थापाको घोषणा कांग्रेस महामन्त्रीमा विश्वप्रकाशको उम्मेदवारी घोषणा महामन्त्रीमा उठे जिताउने आश्वासन पाएको छु : खाँण महामन्त्रीमा उम्मेदवारी घोषणा गर्दै गगनले भने यो राजनीतिक कार्यदिशाको प्रस्ताव गर्ने ठाउँ हो कांग्रेसमा गुटै गुटको जञ्जाल कांग्रेस बन्ला त समावेशी ?"
कांग्रेसमा यसरी साझा नेतृत्व,"अबको नेतृत्वमा राम्रा र सफल नेताहरूभन्दा पनि बलियो प्यानलका उम्मेदवार आउने सम्भावना बढी छ। नेपाली कांग्रेसमा पनि विभिन्न गुट, उपगुटहरू छन्। प्रजातन्त्र तथा लोकतन्त्रमा वैचारिक स्वतन्त्रता हुनै पर्छ। वैचारिक स्वतन्त्रता भएपछि सबै नेताहरूका आआफ्नै विचार र शैली हुनु स्वाभाविक हो। फरक मत र भिन्न विचारलाई पनि सम्मान गर्दै संगठन विस्तार गर्नु नै साँचो अर्थमा प्रजातन्त्र हो। पार्टीभित्रको फरक मत र विचारलाई सम्मान नगरिँदा वामपन्थी एकता कायम रहन सकेन। नेपाली कांग्रेसमा पनि फरक धारले स्थान नपाएपछि नेपाली कांग्रेस प्रजातान्त्रिक नजन्मेको होइन। तर, फरक मतहरूलाई समानुपातिक तरिकाले अवसर र स्थानमा राख्न सफल रहेकाले होला, अनेकतामा पनि एकताको सन्देश कांग्रेसले दिन सफल रहेको छ। नेपाली कांग्रेसको १४औं महाधिवेशनका लागि गरिएको वडा अधिवेशन, गाउँनगर अधिवेशन, प्रदेश निर्वाचन क्षेत्र अधिवेशन, संघीय निर्वाचन क्षेत्र, जिल्ला अधिवेशन तथा प्रदेश अधिवेशनहरूमा मात्र होइन, सक्रिय कार्यकर्ताको नामावलीमा समेत गुट र उपगुटको प्रभाव परेको थियो। अझै पनि कतै गाउँनगर अधिवेशन भएको छैन त कतै जिल्ला अधिवेशन रोकिएको छ। यो रोकिनुको कारण गुट नै हो भन्ने कुरा सबैले बुझेका छन्। केन्द्रीय अधिवेशनमा आफ्नो वर्चस्व कायम गर्न आफ्ना पक्षका कार्यकर्तालाई सक्रिय कार्यकर्ताको नामावलीमा समावेश गरे। वडा अधिवेशनमा आफ्ना पक्षधरलाई क्षेत्रीय प्रतिनिधि बनाउन चुनावी दाउपेचसमेत गरे। नगर र जिल्लामा आफ्नो पकड बनाउने अनि प्रदेश तथा महाधिवेशन प्रतिनिधिमा संस्थापन पक्ष र इतर पक्ष भनिएका पौडेलकोइराला पक्षबीच ठूलो चुनावी प्रतिस्पर्धा भएको देखियो। स्थानीय निर्वाचनमा वाम एकता थिएन। लोकतान्त्रिक फोरमसँग कांग्रेसको एकता पनि भएको थिएन। आफ्ना पकडमा स्थानीय सरकार बनाउन विभिन्न पालिकाहरू, जिल्लाहरूमा राजनीतिक दलहरूले एकता अनि साझा उम्मेदवारहरू उतारेका थिए। तर संघीय तथा प्रदेशको आमनिर्वाचनमा वाम एकता भएर नेपाल कम्युनिस्ट पार्टी भएको थियो। विजय गच्छदारको लोकतान्त्रिक फोरम पनि नेपाली कांग्रेसमा जोडिएको थियो। आमनिर्वाचनपछि कांग्रेसभित्र कोही पार्टी सभापति शेरबहादुर देउवा नजिक भए त कोही अर्का नेता रामचन्द्र पौडेल नजिक भए। कोइराला परिवारका डा शेखर, डा शशांक, सुजाताका पनि आफ्नो पकड थियो नै। धेरैतिर नदेखिए पनि सुनसरी मोरङमा फोरम लोकतान्त्रिकबाट जोडिएर नेपाली कांग्रेसका उपसभापति विजय गच्छदारको पनि पकड थियो। उता प्रभावशाली कृष्ण सिटौलाको पनि एउटा अलग धार देखिएको थियो। तर यी सबै धारहरू मौन र गौण थिए। १४औं महाधिवेशनमा मौन रहेका यी सबै गुटहरू सक्रिय भए। देउवासँग नजिक रहेका निधि, प्रकाशमान सिंहले पनि आफ्नै दाबेदारी देखाए। वडा अधिवेशनमा धेरै युवाहरू क्षेत्रीय प्रतिनिधि अर्थात् गाउँनगर कार्यसमिति, जिल्ला कार्यसमिति, प्रदेश तथा महाअधिवेशन प्रतिनिधि चयन गर्ने अधिकार युवाको काँधमा आएको थियो। अब नेपाली कांग्रेसमा साँच्चिकै युवा, पेसाकर्मी, श्रमजीवी, बुद्धिजीवीहरूको बाहुल्य रहने र नेतृत्व सुधार हुने आशा धेरैले गरेको पाइयो। अधिवेशनले युवाहरूलाई राजनीतिमा आउने अवसर दिएको धेरैको बुझाइ थियो। सहमति, सहकार्य र एकताको पक्षमा भन्दा पनि आआफ्नै पकड बनाउने दाउमा यसरी लागे कि अग्रज नेताहरू, निर्वाचित जनप्रतिनिधिहरू समेतलाई समेत महाधिवेशनका प्रतिनिधि बन्न दिएनन्। जहाँ जसको पक्ष बलियो, त्यहाँ एकलौटी आफ्ना प्रतिनिधिहरू मात्रलाई निर्वाचित गरे। पूर्वमन्त्रीहरू तथा पूर्वजिल्ला पार्टी सभापतिहरू समेतले पनि कतिपय क्षेत्रमा हार व्यहोर्नु पर्यो। नेपाली कांग्रेस पुरानो राजनीतिक दल भएकाले राजनीतिक, स्वतन्त्रता, प्रजातन्त्रका लागि जीवन बिताएका धेरै जीवित योद्धाहरू अझ पनि यस दलसँग छ। राजनीतिक द्वन्द्वका कारण घरसम्पत्ति गुमाएका, परिवार नै पीडित भएका र जीवन नै संघर्षमा बिताएका व्यक्तित्वहरू छन्। अहिले तिनै योद्धाहरूको परिवार पनि ठूला भएका छन्। अनि आफ्नो बाजे, बुवा तथा परिवारको पार्टीमा गरेको योगदानलाई मूल्यांकन गर्दै स्थान खोज्न थालिएको छ। त्यस्तै पार्टीको सिद्धान्त र समाजवादलाई पछ्याउँदै समाजसेवा गर्ने उद्देश्यले पार्टी प्रवेश गरेकाहरू छन्। तिनले पनि आफ्नै मूल्यांकन गरिनुपर्ने र अवसर दिनुपर्ने भन्दै स्थान खोज्नेहरूको जमात पनि ठूलो भएको छ। यस अधिवेशनले यी सबैलाई सर्वसहमत गराउँदै समेट्ने प्रयास नभएको पक्कै होइन। तर थोरै वडा, केही नगर तथा केही क्षेत्रहरूमा मात्र सफलता पाएको र अधिकांश स्थानमा चुनाव गरेर कार्यसमिति बनेको देखियो। चुनावले औपचारिक रूपमा नै गुटको उद्घोष गरेको पनि पाइयो। अब केन्द्रको अधिवेशन सुरु हँुदैछ। केन्द्रमा गुट नहुने कुरै भएन। जोडघटाउ गरेर प्यानल बनाउने अनि मात्र उम्मेदवारी दिने लगभग पक्का छ। आआफ्ना प्यानलमा बहालवाला मन्त्रीहरू, पूर्वमन्त्रीहरू, राजनीतिक योद्धाहरू, युवाहरू तथा नयाँ अनुहारहरूको उम्मेदवारी हुने छन्। प्रदेश १ का उम्मेदवारलाई कर्णाली प्रदेशका प्रतिनिधिहरूले पनि छनोट गर्न मतदान गर्नुपर्ने हुन्छ। केन्द्रका नेताहरूलाई देशभरिका महाधिवेशन प्रतिनिधिहरूले चिने पनि प्रदेश तथा जिल्लाका सफल नेताहरूलाई समेत सबैले चिनेका, बुझेका पक्कै हँुदैनन्। यस अवस्थामा प्यानलका उम्मेदवार रोज्नु स्वाभाविक हो। त्यसैले अबको नेतृत्वमा राम्रा र सफल नेताहरूभन्दा पनि बलियो प्यानलका उम्मेदवार आउने सम्भावना बढी छ। चुनावले औपचारिक रूपमै गुटको उद्घोष गरेको पाइयो। केन्द्रमा गुट नहुने कुरै भएन। जोडघटाउ गरेर प्यानल बनाउने अनि मात्र उम्मेदवारी दिने लगभग पक्का छ। नेतृत्वमा जो आए पनि पार्टी सबैको हो। अधिवेशनले नेतृत्वको अवसर नदिए पनि आफ्नो योगदान पार्टीमा रहिरहनु पर्ने सोचाइ सबैको नहुन सक्छ। वडादेखि प्रदेश अधिवेशनसम्ममा अवसर नपाएका र अझ चुनावले हार व्यहोर्नु परेका नेताहरूको मनोबल खस्केको पाइएको छ। आफूलाई हार गराएको धार वा पक्षलाई जसरी पनि असफल बनाउने अडानमा धेरै कार्यकर्ता लागि परेका छन्। प्रदेश १ नेपाली कांग्रेस संसदीय दलका नेता राजीव कोइरालाले दुई कार्यकाल सुनसरी जिल्ला सभापति सफलतापूर्वक हाँकेका थिए। प्रदेश १ अधिवेशन उद्घाटनमा नै वडा तहदेखि नै पार्टी स्पष्ट दुई चिरा भइसकेको जिकिर गरे। कोइरालाले पार्टीलाई एक ढिक्का बनाउन आग्रह गरे। आगोमा घिउ नहाल्दै पार्टी विभाजन नगर्नुस् भन्दै उनले सहमति, सहकार्य, एकतालाई व्यवहारमा उतार्न चुनौती भएकोमा आक्रोश पोखेका थिए। १४औं अधिवेशनमा पार्टी नेतृत्वमा ठूलो परिवर्तन आउने आशा धेरैमा छ। किनभने कांग्रेसले आफूलाई समयसँगै परिवर्तन गर्दै लगेको देखिएको छ। धेरैभन्दा धेरै कार्यकर्तालाई पदीय दायित्व दिने उद्देश्यले कार्यसमितिहरूको आकार ठूलो बनाएको छ। पदाधिकारीको तहमा महिला, मधेसी, अपांगता भएका व्यक्ति, अल्पसंख्यक, थारु, मुस्लिम, खसआर्य, जनजाति आदि थपेका छन्। यसले गर्दा पदाधिकारीको संख्या बढेको छ। महिलाको सहभागितामा वृद्धि हुँदै गएको छ। झट्ट हेर्दा आधुनिकीकरण भएको भान भएको छ। यसैगरी कांग्रेसले दलित र दलितमा पनि महिलालाई पनि आरक्षण गरेको छ। केन्द्रीय कार्यसमितिमा सहमहामन्त्री ८ जना रहनेमा तीमध्ये क्लस्टर विभाजन गरेर एक जना महिला, एक जना थारु, एक जना मधेसी, एक जना दलित, एक जना जनजाति, एक जना खसआर्य, एक जना पिछडिएको वर्ग, एक जना मुस्लिम भनेर विभाजन गरिएको छ। यससँगै केन्द्रीय समितिमा अपांगता भएका वा अल्पसंख्यक एकजना अनिवार्य रहने व्यवस्था छ। यस्तो व्यवस्था अन्य राजनीतिक दलमा छैन। यसले केन्द्रमा सबैको प्रतिनिधित्व निश्चित गरेको छ। यस्तो दूरगामी सोच र सबै अटाउने ठूलो आकारको कार्यसमितिमा पनि युवाको स्थान निश्चित छैन। चर्चामा रहेका दुवै पक्षलाई अटाउने देखिन्न। दुवै पक्षका शीर्ष र अग्रपंक्तिमा दोस्रो पुस्ताका नेताको नाम न्युन छ। युवा भनेर चिनिएका विश्वप्रकाश शर्मा, गगन थापाजस्ता नेताको भूमिका अझै अन्यौलमा छ। नयाँ पुस्ता र युवा, श्रमजीवि, पेशाकर्मी तथा राष्ट्र निर्माणमा भूमिका दिन सक्ने वर्गलाई कसरी नेतृत्वमा पुर्याउन सकिन्छ ? यसबारे स्पष्ट र दिर्घकालीन कदमहरू देखिएका छैनन्। महाधिवेशन प्रतिनिधि भएर आएका युवा वर्गले गुटको राजनीतिमा कैद हुनुहुँदैन। अबको पुस्ताले आफ्नो नेतृत्वको बाटो खोल्दै पार्टी, राष्ट्र, राष्ट्रियता, समाजवाद र लोकतन्त्रलाई नै मूलमन्त्र बनाउनु पर्छ। यस अधिवेशनमा ४ हजार ३ सय १९ प्रतिनिधिले अबको ५ वर्ष कांग्रेस मात्र होइन, देश हाँक्न सक्ने कर्मठ, योग्य, दक्ष र जिम्मेवार नेतृत्वलाई चयन गर्नु पर्छ। अधिवेशनले नेतृत्व चयनमा बढ्दै गएको दूरीलाई घटाउन केन्द्रको नेतृत्वमा नीति, दुरदृष्टि, फरक प्यानलप्रति उदारता, सहभागिता हुन आवश्यक छ। संगठनभित्रको प्रतिस्पर्धालाई स्वाभाविक रूपमा लिने अनि स्पष्ट नीति र विधिले संगठन हाँक्न सक्नुपर्छ। त्यसका लागि कुशल, गतिशील र क्षमतावान्लाई नेतृत्वलाई ल्याउन प्रयास गरिनु पर्छ। त्यसैले कुनै एक प्यानलभन्दा पनि साझा नेतृत्व हुन जरुरी छ।"
कांग्रेस बन्ला त समावेशी ?,"काठमाडौं : कांग्रेसको केन्द्रीय पदाधिकारीको संख्या १४ छ। महिलाका लागि एक मात्र पद (सहमहामन्त्री) मा आरक्षणको व्यवस्था छ। ३३ प्रतिशत महिलाको प्रतिनिधित्व सुनिश्चित गर्न कांग्रेसकै महिला नेतृहरू सक्रिय भएर लागेका छन्। पार्टीको केन्द्रीय समिति समावेशी बनाउनुपर्छ भन्ने लडाइँमा विधान बनाउँदादेखि नै आफूहरू सक्रिय बन्दै आएको नेतृ महालक्ष्मी डीना उपाध्याय बताउँछिन्। संख्या थपेर भए पनि पदाधिकारीमा महिलाको संख्या बढाउनुपर्ने उनको माग छ। संस्थापन शेरबहादुर देउवा पक्षबाट सहमहामन्त्रीको आकांक्षी रहेकी उपाध्यायले पार्टीलाई समावेशी बनाउन महिलाको संख्या बढनुपर्ने बताइन्। बरु उपसभापति दिए म लड्न तयार छु। केन्द्रीय सदस्यमा फेरि लड्दिनँ, उनले भनिन्। सहमहामन्त्रीमा महिलातर्फका अन्य आकांक्षीमा डीला संग्रौला र पुष्पा भुषाल पनि छन्। कांग्रेसमा उपसभापति र महामन्त्री पदमा महिला आकांक्षी देखिएका छैनन्। यद्यपि, पार्टी सभापतिमा भने करिब एक महिनाअघि नेतृ सुजाता कोइरालाले उम्मेदवारी घोषणा गरेकी थिइन्। उनले उम्मेदवारी फिर्ता लिए नलिएको विषयमा औपचारिक जानकारी आएको छैन। सभापतिको उम्मेदबार टुंग्याउने विषयमा भइरहेका भेटघाट र छलफलमा नेतृ कोइरालाको उपस्थिति देखिएको छैन। संस्थापनइतर समूहबाट सहमहामन्त्रीमा सरिता प्रसाईं र रत्न शेरचन आकांक्षी छन्। हाम्रो समूहमा सिनियर नेताहरू धेरै हुनुहुन्छ, प्रसाईंले भनिन्, कोषाध्यक्षको उम्मेदवारमा पनि महिला ल्याउने प्रयास गर्दैछौं। यसपटकको महाधिवेशन प्रतिनिधिमा धेरै महिला जितेर आएका छन्। अर्को महाधिवेशनमा पदाधिकारीमा पनि धेरै महिला आउन सक्ने उनको भनाइ छ। कांग्रेस पदाधिकारीमा महिला, दलित, जनजाति, मधेसी, थारू, मुस्लिम, पिछडिएको क्षेत्रको प्रतिनिधित्व हुनुपर्ने केन्द्रीय सदस्य महेन्द्र यादवले बताए। देउवा पक्षबाटै सहमहामन्त्रीका आकांक्षी यादवले विधानले गरेको व्यवस्थाअनुसार सहमहामन्त्री र केन्द्रीय सदस्यमा क्लस्टर तोकिएकाले समावेशी हुने देखिए पनि पदाधिकारीमा पनि समावेशी बनाइनुपर्ने माग उठेको बताए। ३३ प्रतिशत महिलाको प्रतिनिधित्व सुनिश्चित गर्न कांग्रेसकै महिला नेतृहरू सक्रिय भएर लागेका छन्। सहमहामन्त्रीका अन्य आकांक्षीमा दलितबाट मीन विश्वकर्मा र मानबहादुर विश्वकर्मा, जनजातितर्फ बहादुरसिंह लामा, सीता गुरुङ, भीष्मराज आङ्गदम्बे र चीनकाजी श्रेष्ठ छन्। त्यसैगरी पिछडा वर्गबाट जीवनबहादुर शाही, थारूबाट रामजनम चौधरी, पार्वता डीसी चौधरी, गोपाल दहित, योगेन्द्र चौधरी र मुस्लिमबाट फर्मुला मन्सुर पनि आकांक्षी रहेको कांग्रेसका एक नेताले जानकारी दिए। पार्टीभित्र आपसी समझदारी र नेताहरूको निर्णयलाई आफूले स्वीकार्ने सहमहामन्त्रीका आकांक्षी योगेन्द्र चौधरीले बताए। यद्यपि, उपसभापति पद दुइटा भएकाले एउटा महिलाका लागि छुट्याउनुपर्ने चौधरीले बताए। उपसभापतिमा थारू समुदायका विजयकुमार गच्छदार आकांक्षी छन्। देउवा पक्षबाट महामन्त्रीमा बालकृष्ण खाँण, प्रकाशशरण महत र एनपी साउदले दाबी गरेका छन्। महामन्त्रीमा दाबी गर्दै आएका कांग्रेस प्रवक्ता विश्वप्रकाश शर्मालाई भने पार्टी सभापति देउवाले सहमहामन्त्रीको उम्मेदवार बनाउने प्रस्ताव गरेका छन्। यता संस्थापनइतर समूहबाट भने गगन थापा, मिनेन्द्र रिजाललगायतका नेताले महामन्त्रीमा दाबी गरेका छन्। मंसिर २४२७ गतेसम्म काठमाडौंमा हुने महाधिवेशनले १४ जनाको पदाधिकारीसहित १६७ जनाको केन्द्रीय समिति बनाउनेछ। महाधिवेशनबाट एक सभापति, २ उपसभापति, २ महामन्त्री र ८ सहमहामन्त्री चयन हुनेछन्। कांग्रेसको संशोधित विधानअनुसार सहमहामन्त्रीहरू विभिन्न क्लस्टरबाट उम्मेदवार बन्नेछन्। जसमा महिलाबाट १, आदिवासी जनजातिबाट १, दलितबाट १, मधेशीबाट १, खसआर्यबाट १, थारूबाट १, मुस्लिमबाट १ र पिछडिएको क्षेत्रबाट १ छन्। तर, ती सबै उम्मेदवारलाई केन्द्रीय महाधिवेशन प्रतिनिधिले निर्वाचित गराउने व्यवस्था छ। कोषाध्यक्षको भने प्रत्यक्ष निर्वाचन हुँदैन। महाधिवेशनबाट निर्वाचित भएका केन्द्रीय सदस्यमध्येबाट सभापतिले सिफारिस गरेका व्यक्तिलाई केन्द्रीय समितिको बैठकले अनुमोदन गरेर कोषाध्यक्ष बनाउने व्यवस्था रहेकोे छ। १४औं महाधिवेशनबाट कम्तीमा १० वर्ष निरन्तर कांग्रेसको क्रियाशील सदस्य भएका केन्द्रीय महाधिवेशन प्रतिनिधिमध्येबाट प्रत्यक्ष (खुला) ३५ जना केन्द्रीय सदस्य निर्वाचित हुनेछन्। सभापतिको सिफारिसमा नवनिर्वाचित केन्द्रीय समितिले थप ३३ जना केन्द्रीय समिति मनोनयन गने व्यवस्था विधानमा छ। केन्द्रीय समितिमा महिलाबाट प्रत्यक्ष निर्वाचित ९, प्रत्येक प्रदेशबाट १ महिलासहित ३ जना रहने गरी २१ जना, दलितबाट ४ महिलासहित ९ जना, आदिवासी जनजातिबाट ७ महिलासहित १५ जना, खसआर्यबाट ६ महिलासहित १३ जना, मधेसीबाट ४ महिलासहित ९ जना, थारूबाट २ महिलासहित ४ जना, मुस्लिमबाट १ महिलासहित ३ जना र पिछडिएको क्षेत्रबाट १ गरी ५४ जना केन्द्रीय सदस्य चुनिने छन्। यसैगरी अपांगता भएकाबाट १ र अल्पसंख्यक समूहबाट १ केन्द्रीय सदस्य निर्वाचित हुनेछन्।"
"के ओली, प्रचण्ड र नेपाल एउटै मञ्चमा देखिएलान् ?","काठमाडौं : नेपाली कांग्रेसको १४ औं महाधिवेशन आजबाट सुरु हुँदैछ। महाधिवेशन काठमाडौंको भृकुटीमण्डपमा सुरु हुन लागेको हो। शुक्रबार दिउँसो १ बजे प्रधानमन्त्री एवं कांग्रेस सभापति शेरबहादुर देउवाले महाधिवेशनको उद्घाटन गर्नेछन्। महाधिवेशनमा कांग्रेसले संसदमा प्रतिनिधित्व गरिरहेका सम्पूर्ण राजनीतिक दलका प्रमुखलाई निम्ता दिइसकेको छ। विदेशी राजनीतिक दलका प्रतिनिधिहरु पनि कार्यक्रममा सहभागी हुन काठमाडौं आइपुगिसकेका छन्। महाधिवेशनमा नेकपा माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टी जसपाका अध्यक्ष उपेन्द्र यादवलगायतका नेताहरु सहभागी हुनेछन्। तर, नेकपा एमाले अध्यक्ष केपी शर्मा ओली भने अस्वस्थ छन् । स्वास्थ्यमा समस्या देखिएपछि ओली बिहीबारका कार्यक्रममा पनि सहभागी भएनन्। आज हुने कांग्रेस महाधिवेशनमा भने उनी जानेनजाने टुंगो छैन। यदि उनी गए भने ओली, प्रचण्ड र नेपाल लामो समयपछि एउटै मञ्चमा देखिनेछन्। यसअघि चितवनमा भएको नेकपा एमालेको १० औं महाधिवेशनमा नेपाल र प्रचण्ड सहभागी भएनन्। प्रचण्डलाई निम्तो दिए पनि उनी आफू नगएर उपाध्यक्ष लिलामणि पोख्रेललाई पठाएका थिए । नेपाललाई भने ओलीले निम्तो नै दिएनन्। पार्टी विभाजनपछि एकअर्कालाई आरोप प्रत्यारोप लगाउँदै आएका यी तीन शीर्ष नेताहरु एउटै मञ्चमा देखिएका छैनन् । यदि संयोगवस कांग्रेस महाधिवेशनले तीनै नेतालाई एउटै मञ्चमा भेट्ने अवसर जुरायो भने उनीहरुको भाउभाउ कस्तो रहला ? त्यो भने हेर्न बाँकी छ। उद्घाटनका लागि मुख्य मञ्च भृकुटीमण्डपको प्राङ्गणमा १५० जनाभन्दा बढी क्षमताको मञ्च तयार गरिएको छ। सञ्चारमाध्यमका लागि रिर्पोटिङ गर्न मञ्च नजिकै छुट्टै स्टेज बनाइएको छ। उक्त स्टेजमा ६० भिडियो क्यामेरासहित सञ्चारकर्मी रहने क्षमता छ। सबैतिर मञ्चको आवाज सुनिने गरी ठूला साउण्ड सिष्टम राखिएको छ। महाधिवेशनस्थल पार्टीका झण्डा र चुनाव चिह्न रुख अङ्कित झण्डाले सिँगारिएको छ भने त्यस वरपर विभिन्न स्थानमा स्वागत द्वार राखिएको छ। त्यसैगरी महाधिवेशनका उम्मेदवारका ब्यानरले भृकुटीमण्डप भरिभराउ छ। यस महाधिवेशनमा चार हजार ७०० महाधिवेशन प्रतिनिधि रहनेछन्। अधिकांश महाधिवेशन प्रतिनिधि काठमाडौं आइसकेको र उनीहरुका लागि आवश्यक महाधिवेशनसम्बन्धी विवरणसहितको झोला वितरण गर्ने काम बिहीबारदेखि पार्टी केन्द्रीय कार्यालय सानेपाबाट सुरु गरिसकिएको पार्टी कार्यालयले जनाएको छ। महाधिवेशन प्रतिनिधिहरुका लागि खाना र नास्ताको व्यवस्था भृकुटीमण्डपको बगैँचामा हुने र बासका लागि सुन्धाराका विभिन्न होटलमा व्यवस्था गरिएको छ। त्यसैगरी बन्दसत्र हुने भृकुटीमण्डपको हलमा पनि ठूलो मञ्च तयार हुनुका साथै हलभित्र पनि सात वटा डिस्प्ले राखिएको छ। महाधिवेशनमा नेपाल प्रहरीले सुरक्षाको आवश्यक प्रबन्ध गरेको र ट्राफिक प्रहरीले सवारीको उचित व्यवस्थापनको प्रबन्ध मिलाएको जनाएको छ। त्यसैगरी पार्टीको केन्द्रीय निर्वाचन समितिका अनुसार महाधिवेशन प्रतिनिधिको नामावली प्रकाशन मङ्सिर २४ गते बिहान १० बजे हुनेछ। उम्मेदवार मनोनयन दर्ता मङ्सिर २५ गते बिहान १० देखि साँझ ५ बजेसम्म, उम्मेदवारी मनोनयन दर्ताउपर दाबी विरोध र जाँचबुझ मङ्सिर २५ गते साँझ ५ देखि ७ बजेसम्म र दाबी विरोधउपर निर्णय मङ्सिर २५ गते साँझ ७ देखि ९ बजेसम्म हुने समितिले जनाएको छ। उम्मेदवारको पहिलो नामावली प्रकाशन मङ्सिर २५ गते राति ९ देखि १२ बजेसम्म, मनोनयन पत्र फिर्ता लिइसक्नुपर्ने समय मङ्सिर २६ गते बिहान ११ बजेसम्म, उम्मेदवारको अन्तिम नामावली प्रकाशन मङ्सिर २६ गते दिउँसो १२:१५ बजे र मतदान मङ्सिर २७ गते बिहान ८ बजेदेखि हुने समितिका संयोजक गोपालकृष्ण घिमिरेले जानकारी दिए। सभापति पदको मतगणना मतदान समाप्त भएपछि हुनेछ। सभापति पदको दोस्रो चरणको निर्वाचन गर्नुपर्ने भएमा राष्ट्रियसभा गृह, भृकुटीमण्डपमा लगत्तै गरिनेछ र सो निर्वाचनसम्बन्धी थप कार्यक्रम मतदान स्थलमा नै प्रकाशन गरिने समितिले जनाएको छ।"
द्वन्द्वको समाधान गर्न नेपालको मोडल उदाहरणीय : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले जटिल खालका राजनीतिक मतभेदहरुलाई पनि शान्तिपूर्ण वार्ताका माध्यमबाट नै समाधान गर्न सकिने उदाहरण नेपालले प्रस्तुत गरेको बताएका छन्। अमेरिकी राष्ट्रपति जो बाइडेनले आयोजना गरेको लोकतन्त्र शिखर सम्मेलनमा सम्बोधन गर्दै प्रधानमन्त्री देउवाले बिहीबार सो कुरा बताएका हुन्। सम्मेलनलाई भिडियोमार्फत् सम्बोधन गर्दै प्रधानमन्त्री देउवाले द्वन्द्वको समाधानका लागि नेपालले लिएको शान्ति प्रक्रियाको मोडल सबैका लागि उदाहरणीय भएको बताएको परराष्ट्र मन्त्रालयद्वारा जारी विज्ञप्तिमा जनाइएको छ। कांग्रेस सभापति समेत रहेका देउवाले लोकतन्त्र र लोकतान्त्रिक रुपान्तरणको यात्रामा नेपालको अनुभव सुनाउँदै शान्ति प्रक्रियामार्फत् भएका उपलब्धिहरूको चर्चा गरे। नेपालमा शान्ति प्रक्रियाको अभिन्न अङ्गका रूपमा निर्वाचित संविधानसभाले लोकतान्त्रिक र समावेशी संविधानको निर्माण गरेको उनले बताए। सम्बोधनमा प्रधानमन्त्री देउवाले लोकतन्त्रको माध्यमबाटै जनताको आकाङ्क्षा पूरा गर्नुपर्नेमा जोड दिँदै नेपालले लोकतन्त्रलाई दिगो बनाउन आर्थिक विकासका विषयलाई प्राथमिकता दिएको बताए। प्रधानमन्त्री देउवाले महिला सशक्तिकरण, भ्रष्टाचार नियन्त्रण, सुशासन, समावेशी प्रतिनिधित्व र शान्ति प्रक्रिया पूरा गर्नेलगायतका विषयमा नेपालको प्रतिबद्धता पनि व्यक्त गरे। प्रधानमन्त्री देउवाले नागरिकको मताधिकार, शक्ति पृथकीकरण, नियन्त्रण र सन्तुलन, स्वतन्त्र न्यायपालिका, नागरिक स्वतन्त्रताको संरक्षणजस्ता विषयवस्तुहरु नेपालको बहुदलीय प्रजातन्त्रका प्रमुख विशेषता भएको पनि स्पष्ट पारे।"
विमलेन्द्र निधिको प्रस्ताव : रामचन्द्रलाई सर्वसम्मत बनाऔं,"काठमाडौं : नेपाली कांग्रेस १४औं महाधिवेशन सभापतिका आकांक्षी विमलेन्द्र निधिले रामचन्द्र पौडेल सभापतिमा सर्वसम्मत भए आफू बाधक नबन्ने बताएका छन्। शुक्रबार राजधानीमा कार्यकर्ता भेलालाई सम्बोधन गर्दै नेता निधिले पौडेललाई सर्वसम्मत सभापतिमा समर्थन गरे आफू पछि हट्ने बताएका हुन्। उनले प्रधानमन्त्री तथा कांग्रेस सभापति शेरबहादुर देउवाले पौडेललाई समर्थन गरेको खण्डमा आफू पछि हट्ने बताए। उनले भने,' रामचन्द्र पौडेल सर्वसम्मत नभए मेरो उम्मेदवारी कायमै रहन्छ। यसअघि शेखर कोइरालाले पनि पौडेललको नाममा सहमति भए आफू पछि हट्ने घोषणा गरेका थिए। कांग्रेस महाधिवेशनको उद्घानसत्र आज दिउँसो १ बजेबाट हुँदैछ। आजसम्म संस्थापन पक्ष र संस्थापनइतर पक्षले प्यानल घोषणा गर्न सकेका छैनन्। आकांक्षी बढि देखिएकाले दुवै पक्षलाई सर्वसम्मत पदाधिकारी घोषणा गर्न सकस भएको हो।"
यसरी हुन्छ घृणा,"एक दिन मध्याह्नको समयमा स्याल जंगलमा देखियो। हावा बेस्मारी चलिरहेको थियो। ऊ एक्लै थियो। उसको हाउभाउले स्याल एक्लो भएको वा कुनै समस्यामा परेको अनुमान गर्न सकिन्थ्यो। दायाँ, बायाँ, तल र माथि हेरिरहेको थियो स्याल। उनले माथि हेर्ने क्रममा अग्लो हाँगामा झुन्डिएको अंगुरको गुच्छा देख्यो। तिर्खाले छट्पटाएको स्याललाई के खोज्छस् भनेझैं भयो। स्यालले रुखको हाँगो अग्लो नै भए पनि अंगुरको गुच्छा खाने निर्णय गर्यो। उसले सोच्यो, कम्तिमा यसले केही मात्रामा भए पनि मेरो तिर्खा मेटाउने छ। स्याल केही पाइला पछाडि सर्यो। उसले भएभरको सबै बल र बुद्धि लगाएर अंगुर भएको हाँगा भेट्ने गरी हाम फाल्यो। दुर्भाग्य, ऊ असफल भयो। भ्यात्त भुइँमा पछारिँदा उसलाई झनै समस्या भयो। जमिनमा पछारिँदाको पीडा भुल्न ऊ एकछिन चुपचाप भएर बस्यो। स्यालले हिम्मत हारेन। ऊ फेरि केही पाइला पछाडि फर्कियो। पुनः अघिको भन्दा बढी बल प्रयोग गरेर अग्लो हाँगोमा भएको अंगुर टिप्न हाम फाल्यो। उसले मुस्किलले अंगुरलाई छुन मात्र सक्यो। यसपटक जमिनमा झर्दा होशियारी अपनायो। उसलाई अबको पटक पक्कै अंगुर खान पाउने छु भन्ने आत्मविश्वास बढ्यो। स्याल अघिजस्तै केही पाइला पछाडि सरेर पुनः अंगुरका लागि हाम फाल्यो। तर पनि सकेन। तेस्रो पटक पनि असफल भएपछि उसले अंगुरका लागि प्रयास नै गरेन। अन्तमा हार मान्दै स्यालले नाक कोट्याउँदै भन्यो, जे भए पनि ती अंगुर अमिला छन्। स्याल फटाफट अघि बढ्यो। नैतिक शिक्षा : मानिसले कुनै पनि कुरा पाउँदा र नपाउँदा धारणा फरक बनाउँछ। पाए त्यही राम्रो र गज्जब हुन्छ नपाए त्यही चिज नराम्रो, नमिठो र काम नलाग्ने हुन्छ। खासमा आफूसँग नभएको वा नपाएको कुरालाई घृणा गर्न मानिसलाई सजिलो हुन्छ।"
कोरोना भाइरसको ओमिक्रोन भेरियन्ट संक्रमित १० जनाको रिपोर्ट नेगेटिभ,नयाँ दिल्ली : कोरोना भाइरसको नयाँ भेरियन्ट ओमिक्रोनबाट संक्रमित नौ जनाको रिपोर्ट नेगेटिभ आएको छ। राजस्थानमा ओमिक्रोनबाट संक्रमित नौ जनाको रिपोर्ट नेगेटिभ आएको भारतीय संचारमाध्यमहरुमा समाचार छन्। पूणेका अर्का एक ओमिक्रोनबाट संक्रमितको १० दिनमा नेगेटिभ रिपोर्ट आएको छ। डेल्टा भेरियन्ट भन्दै ओमिक्रोनको संक्रमण खतरा रहेको भन्दै वैज्ञानिकहरुले चिन्ता व्यक्त गरिरहेका छन्। तर अहिले सम्म ओेमिक्रोनबाट संक्रमित हुने कसैको पनि मृत्यु भएको छैन। भारतमा नयाँ भेरियन्ट फैलिए पछि ओमिक्रोनबाट संक्रमित हुनेको संख्या २३ पुगेको थियो।
ट्रक पल्टीदाँ कम्तीमा ४९ को मृत्यु,मेक्सिको : ट्रक पल्टीदाँ कम्तीमा ४९ जनाको मृत्यु भएको छ । अन्य ५८ जना घाइते भएका छन् । दक्षिण मेक्सिकोमा बिहीबार भएको दुर्घटनामा ४९ जनाको मृत्यु भएको हो । मेक्सिकोका विदेशी मन्त्री मार्सलो एब्रार्डले मृत्यु हुनेमा केही विदेशी नागरिक समेत भएका बताएको छन् । दुर्घटना ग्वाटेमालाको बोर्डर नजिक भएको सीएननमा खबर छ।
किसानलाई १० हजार अनुदान दिइने,"जनकपुरधाम : देशकै अन्न भण्डारको रूपमा रहेको प्रदेश २ का कृषि पेसामा आबद्ध उच्च जोखिममा रहेका सीमान्तकृत तथा साना किसान र कृषि मजदुरलाई सरकारले १०१० हजार रुपैयाँ दिने भएको छ। प्रदेश सरकारको भूमि व्यवस्था, कृषि तथा सहकारी मन्त्रालयले मुख्यमन्त्री किसान उत्थान आयोजनामार्फत सीमान्तकृत तथा न्यून आर्थिक अवस्था भएका किसान र कृषि मजदुर वर्गलाई निःशुल्क बैंक खातामार्फत एक मुष्ठ १०१० हजार रुपैयाँ दिन लागेको हो। निम्न आएका भएका किसानलाई मुख्य कृषि बाली लगाउने समयमा रकमको अभावमा कृषि कार्यका लागि आवश्यक न्यूनतम बीउबिजनसहितका सामग्री खरिदका लागि सहयोग रकम दिन लागिएको भूमि व्यवस्था, कृषि तथा सहकारी मन्त्री विजयकुमार यादवले बताए। कृषि कर्मलाई टेवा दिँदै उनीहरूको जीवनस्तर सुदृढ गर्न, मलखाद तथा अन्य उत्पादन सामग्री प्राप्तिका लागि पर्ने समस्याको समाधानमा टेवा दिन आवश्यक रकम अनुदान स्वरूप उपलब्ध गराइनेछ। जसले १० कट्ठा वा सोभन्दा कम जग्गाको स्वामित्व भई आफ्नो तथा परिवारको नाममा थोरै जग्गा नभई अरूको जग्गा भाडा, बटैयामा लिई आफैंले जोतभोग गरी सोहीबाट भएको उत्पादन वा आम्दानीबाटै जीविकोपार्जन गर्ने कृषक, कृषि मजदुर, बटैयादार किसानलाई रकम उपलब्ध गराउँछौं मन्त्री यादवले भने। प्रदेशका आठवटै जिल्लाका उत्तर, मध्यम र दक्षिण तर्फका ३३ गाउँपालिका वा नगरपालिका छनोट गरी २४ वटा स्थानीय तहमा कार्यक्रम सुरु गरिने भूमि व्यवस्था, कृषि तथा सहकारी मन्त्रालयलका प्रवक्ता ललन सिंहले बताए। उनले भने, प्रत्येक वर्ष सहभागी गाउँपालिका तथा नगरपालिकाको संख्यामा वृद्धि गरिने छ। कार्यक्रममा आबद्ध किसानबाट उत्पादित उपजको बजार सहजीकरणका लागि न्यूनतम समर्थन मूल्यमा उपज खरिद तथा सार्वजनिक प्रणालीसँग आबद्ध गर्ने जस्ता कल्याणकारी व्यवस्थाका लागि सरकारले आवश्यक पहल गर्नेछ। बजारमा किसानको उत्पादन बिक्री नभएमा उक्त मूल्यमा सामग्री खरिद गर्ने व्यवस्थासमेत सरकारले मिलाउँछ प्रवक्ता सिंहले भने। प्रदेश सरकारको बजेट उपलब्धताको आधार र क्षेत्र विस्तारै विस्तार गर्ने मन्त्रालयले जनाएको छ। कृषि अनुदानका लागि बालीको छनोट नभए पनि मुख्यतयाः तरकारी तथा तेलहन र दलहन बाली मात्र लगाउनेलाई दिने सरकारको योजना छ। ५४ लाख जनताको कृषि कर्मलाई टेवा पुर्याउने उद्देश्यका साथ प्रदेश २ सरकारले ५ करोड रुपैयाँ विनियोजन गरेको छ। यो कार्यक्रम परीक्षणकालको रूपमा अगाडि बढाउँछौं, कार्यक्रमको गुण, दोषको आधारमा थप बजेट संघीय सरकार तथा प्रदेश सरकारबाटै व्यवस्थापन गरेर कार्यक्रमलाई प्रभावकारी रूपमा अघि सार्छौं। भूमि व्यवस्था, कृषि तथा सहकारी मन्त्री विजयकुमार यादवले भने।"
युरोपले ४० हजार अफगानी शरणार्थी लिने,"जर्मनी : युरोपका १५ राष्ट्रले ४० हजार अफगानी नागरिकलाई शरण दिने भएका छन्। त्यसमध्ये जर्मनीले सबैभन्दा बढी अफगानीलाई स्वीकारेको छ। युरोपेली मुलुकहरु ४० हजार अफगानी नागरिकलाई पुर्नवास गर्न सहमत भएको अलजजीरामा खबर छ। सबैभन्दा बढी जर्मनीले २५ हजार, नेदरल्याण्डले ३ हजार १ सय ५९, स्पेन र फ्रान्सले २५२५ सय अफगानी शराणार्थी लिने भएका हुन्। बाँकी रहेको संख्या युरोपका अन्य मुलुकहरुले लिने एफपीले जनाएको छ। अवैध ढंगले युरोप छिर्न थालेपछि शरणार्थीका लागि संयुक्त राष्ट्रसंघिय उच्चायुक्तको कार्यालयले वैध ढंगले केही अफगानी नागरिकलाई स्वीकार्न युरोपेली मुलुकहरुलाई आग्रह गरेको थियो। देश फर्कने आशामा अफगानी जोखिममा रहेका २० हजार अफगानीलाई क्यानडाले आश्रय दिने तालिबानले अफगानीलाई मुलुक छाड्न नदिने अफगानिस्तानमा दादुरा तीब्ररुपमा फैलिदै अफगानिस्तानलाई पाकिस्तानको २८ मिलियन डलर सहयोग निराश अफगानी शरणार्थीले लगाए आफ्नै शरीरमा आगो"
ओमिक्रोनको नयाँ रुप भेटियो,"अष्ट्रेलिया: कोरोना भाइरसको नयाँ भेरियन्ट ओमिक्रोनको नयाँ रुप भेटिएको छ । दक्षिण अफ्रिका, क्यानडा र अष्ट्रेलियामा ओमिक्रोनको नयाँ रुप भेटिएको हो । पीसीआर परिक्षण गर्दा ओमिक्रोनमा एस जीन म्युटेसन देखिन्थ्यो । तर नयाँ रुपमा पीसीआर परिक्षण गर्दा एस जीनको म्युटेसन नदेखिएको साइन्स अलर्टमा समाचार छ । एस जीन परिक्षणबाट ओमिक्रोन भाइरस पत्ता लाग्दै आएको थियो । ओमिक्रोनमा एस जीन देखिन छाडे पछि ओमिक्रोन हो होइन भन्ने पत्ता लगाउन कठिन भएको वैज्ञानिकहरुले बताएका छन् । यसले ओमिक्रोनका धेरै रुपहरु भएको पुष्टी गर्ने वैज्ञानिकहरुको दावी छ । अब पीसीआर परिक्षणबाट ओमिक्रोन भाइरस पत्ता लगाउन कठिन हुने भएको छ ।"
चोरी शिकारीको आरोपमा हतियारसहित चार जना समातिए,"गुलरिया : सुर्खेतमा चोरी शिकारीको आरोपमा हतियारसहित चार जना समातिएका छन्। बर्दिया राष्ट्रिय निकुञ्ज कर्मचारी तथा निकुञ्ज सुरक्षार्थ खटिएको नेपाली सेनाको संयुक्त टोलीले सुर्खेत जिल्लाको मध्यवर्ती चिउरीबाँस क्षेत्रबाट उनीहरूलाई नियन्त्रणमा लिएको हो। अवैध हतियारसहित वन्यजन्तुको चोरी शिकार गर्न निकुञ्ज क्षेत्र प्रवेश गरेको आरोपमा उनीहरु समातिएका हुन्। निकुञ्जको संयुक्त सुरक्षा गस्तीले सुर्खेत भेरीगंगा नगरपालिका वडा नम्बर ५ निवासी २७ वर्षीय लक्ष्मण गिरी, ६२ वर्षीय भद्रबहादुर वली, ५६ वर्षीय ठगबहादुर थापा र २२ वर्षीय ललित घर्तीलाई नियन्त्रणमा लिएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। उनीहरुको साथबाट तीन नाल भरुवा बन्दुक, ४१ थान गोली, १ सय ग्राम छर्रा, ३ सय ग्राम बारुद, १५ वटा केप, ४ वटा हँसिया, ३७ थान साईकलको छर्रा, एउटा रेंती र ५ वटा सलाई बरामद भएको छ। बरामद सामाग्रीसहित नियन्त्रित सबैलाई थप अनुसन्धानका लागि निकुञ्ज हिरासतमा राखिएको अधिकृत श्रेष्ठले जानकारी दिए।"
कांग्रेस महाधिवेशन : कसरी हुँदैछ ट्राफिक व्यवस्थापन ?,"काठमाडौं : नेपाली कांग्रेसको शुक्रबादेखि सुरु हुने १४ औँ राष्ट्रिय महाधिवेशनका लागि नेपाल प्रहरीले उच्च सुरक्षा व्यवस्था मिलाएको छ । सवारी चापलाई मध्यनजर गरी ट्राफिक व्यवस्थापनमा महानगरीय ट्राफिक प्रहरी महाशाखाले आवश्यक व्यवस्था मिलाएको हो । महाशाखाका प्रमुख प्रहरी वरिष्ठ उपरीक्षक जनक भट्टराईले रुट व्यवस्थापनका लागि ट्रााफिक मात्रै ३५० बढी परिचालन गरिएको जानकारी दिए । नियमित ड्युटीमा रहने प्रहरी यथावत रहनेछन् । उनले उपस्थिति र सवारीको चाप हेरेर आवश्यकतानुसार सवारी रुटको डाइभर्सन हुने पनि जानकारी गराए । यसपालि नेपाली कांग्रेसले महाधिवेशनमा प्रतिनिधि र स्वतःस्फूर्त आउने व्यक्तिहरु मात्रै उपस्थित हुने जनाइसकेको छ । यद्यपि थोरै मानिसको भीड हुनेबित्तिकै उपत्यकाको सवारी आवागमनमा चाप पर्ने हुँदा सोहीअनुसारको व्यवस्थापन गरिएको छ । कार्यक्रमस्थलमा सवारी जाम नहोस् भनेर प्रहरीले पद्मोदय मोड, कमलादी मोड, सभागृहमोड, सिंहदरबार चोक र माइतीघरबाट ट्राफिक डाइभर्सन गरेको छ । त्यस कार्यका लागि १८ ट्राफिक प्रहरी खटाइएको छ । टुँडिखेल वरपर अत्यधिक सवारी साधनको चाप भएमा भने त्रिपुरेश्वर चोक, बालाजु चोक, नारायणगोपाल, कलङ्की, बल्खु, जावलाखेल, तीनकुने र गौशाला चोकबाट नै डाइभर्सन गर्ने गरी सुरक्षा योजना बनाइएको छ । त्यस कार्यका लागि २४ ट्राफिक प्रहरी खटाइएको छ । महाशाखाका अनुसार झण्डावाला, पार्टी अध्यक्षहरू र विदेशी पर्यवेक्षकका सवारी साधनका लागि भृकुटीमण्डपको सभाहल पछाडि पार्किङको व्यवस्था मिलाइएको छ । अन्य भिआइपीका सवारी साधन राष्ट्रिय सभागृहमा राखिने छन् । महाधिवेशन प्रतिनिधिका सवारी साधन खुलामञ्चमा र वैकल्पिक पार्किङका रूपमा विश्वभाषा क्याम्पसलगायत आसपासका खुला क्षेत्र तोकिएको छ । कांग्रेस महाधिवेशन : ५ हजार प्रहरी र तालिम प्राप्त कुकुर परिचालन यसरी सवारी रुट र त्यस क्षेत्र तथा आसपासका लागि महाशाखाले एक प्रहरी उपरीक्षक, दुई प्रहरी नायब उपरीक्षक, तीन प्रहरी निरीक्षक, २५ जुनियर प्रहरी अधिकृत, ६५ प्रहरी हवल्दार र जवानसहित ९५ ट्राफिक प्रहरी खटाएको छ । अन्य सम्भावित क्षेत्र र आवश्यकता हेरी ट्राफिक परिचालन गरिने छ । सुरक्षा सतर्कता बढाइयो नेपाल प्रहरीका प्रवक्ता प्रहरी वरिष्ठ उपरीक्षक वसन्तबहादुर कुँवरले महाधिवेशनका लागि थप मद्दतसहिको आवश्यक सुरक्षा व्यवस्था मिलाइएको जानकारी दिए । उनका अनुसार उपत्यकाका तीनै जिल्लामा प्रहरीले आवश्यकतानुसार सुरक्षा सतर्कता बढाएको छ । थप टोलीसमेत खटाइएको छ । मुख्यगरी महानगरीय प्रहरी कार्यालयको नेतृत्वमा आज उपत्यकामा सुरक्षा प्रबन्ध गरिएको छ । कार्यालयका प्रवक्ता प्रहरी उपरीक्षक सुशीलसिंह राठौरले महाधिवेशनलाई मात्रै केन्द्रित गरेर पाँच हजार बढी प्रहरी खटाइएको जानकारी दिए। कार्यक्रमस्थलाई तीन घेरामा सुरक्षा व्यवस्था मिलाइएको र चक्रपथ तथा उपत्यका प्रवेश नाकाका लागि छुट्टै घेरामा प्रहरी परिचालन गरिएको छ । कार्यक्रमस्थलको प्रवेश विन्दुमा प्रविधिको प्रयोग गरेर परीक्षण तथा आवश्यक सुरक्षा व्यवस्थापन गरिएको उनले जानकारी दिनुभयो । ठाउँठाउँमा सिसीक्यामेरा जडान गरिएको र त्यसको नियन्त्रण तथा अनुगमन महानगरीय प्रहरी कार्यालय र नगर प्रहरीले गर्ने गरी व्यवस्था मिलाइएको छ । प्रवक्ता राठौरका अनुसार ड्रोन क्यामेराको समेत प्रयोग गरेर निगरानी हुनेछ । प्रतिनिधि बस्ने सुन्धारा, ठमेललगायत ठाउँमा समेत चौबीसै घण्टा सुरक्षाकर्मी रहने गरी व्यवस्थापन गरिएको छ । भिभीआइपी र भिआइपीको रुटमा छुट्टै सुरक्षा प्रबन्ध गरिएको छ । महाधिवेशन सुरक्षाका लागि सादा पोशाकमा पनि प्रहरी परिचालित हुनेछन् पैदल, मोबाइल गस्ती नियमित रहनेछन् । आवश्यक थप मद्दत टोलीसमेत व्यवस्थापन गरिएको छ । नेपाली कांग्रेसको १४औँ महाधिवेशनको उद्घाटन आज दिउँसो १ बजे भृकुटीमण्डपमा हुँदैछ ।"
सौराहादेखि सिंहदरबारसम्म,"नेकपा एमाले पार्टीको आकार र आयतन सुदृढ एवं व्यापक बनेको छ। सौराहाबाट एमालेले आफ्नो आन्तरिक जीवनमा गुटबन्दी र अराजकतालाई पराजित गरेको छ। मंसिर १० गते मध्याह्न लाखौं जनता र कार्यकर्ता उपस्थित रहेको नारायणतीरको झकिझकाउ मञ्चमा अध्यक्ष केपी शर्मा ओलीसँगै प्रधानमन्त्री शेरबहादुर देउवा उक्लिए। परमादेशबाट प्रधानमन्त्री भएका पाका राजनीतिज्ञ देउवाले एमाले महाधिवेशन सफलताको शुभकामना दिए। यससँगै विगत केही समयदेखि जारी ओलीदेउवा तिक्ततामा आइसब्रेक भएको छ। त्योभन्दा एक कदम अगाडि संसारभरका मजदुरले मात्रै गाउने अन्तर्राष्ट्रिय गीतको धुनमा ओलीसँगै देउवा मञ्चमा उभिए। तर आफ्नै गृह क्षेत्रमा आयोजित ऐतिहासिक समारोहमा सामेल भएर विगतको तिक्तता हटाउने उल्लेख्य अवसर पाएर पनि माओवादी अध्यक्ष पुष्पकमल दाहाल प्रचण्डले त्यो मौका गुमाए। उद्घाटन समारोहमा देउवासँगै दर्जनौं स्वदेशी र विदेशी अतिथिले एमालेलाई शुभकामना दिएर सहकार्यको ढोका खुलै रहेको संकेत गरे। एसिया र संसारभरका २८ वामपन्थी, गैरवामपन्थी, सत्तारूढ र प्रतिपक्षी राजनीतिक पार्टीले शुभकामना सन्देश दिए। उनीहरूले एमालेको विशाल अन्तर्राष्ट्रिय सम्बन्धको पुष्ट्याइँ गरे। उद्घाटन समारोहमै नारायणी नदीको वारिपारि लामबद्ध लाखौं जनताले समृद्ध नेपाल र सुखी नेपालीको एजेन्डा र ओलीको नेतृत्वलाई सम्पूर्ण रूपमा अनुमोदन गरे। एकताको सन्देश एमाले महाधिवेशनको एउटा महत्त्वपूर्ण परिदृश्य एकताको सन्देश नै हो। यही पृष्ठभूमिमा नेकपा एकता, पार्टी जीवनमा उतारचढावका तीन वर्ष, नेतृत्वमाथि मध्यपन्थीहरूले गरेको हमला र त्यसको सामना गर्न यो अवधिमा हजारौं कार्यकर्ता र लाखौं जनताको परिचालनको उत्कर्ष हो, दसौं महाधिवेशन। २० को दशकको अन्त्यतिर विभाजित नेकपाको एकातिर केन्द्रीय न्युक्लस, चौथो महाधिवेशन, मसाल, माओवादी र अर्कोतिर पुष्पलाल समूह कोर्डिनेसन केन्द्र, माले माक्र्सवादी हुँदै एमालेसम्म आइपुग्दा नेपाली कम्युनिस्ट आन्दोलन स्पष्ट दुईवटा धारमा विभक्त थियो। त्यसको मूल प्रवृत्ति शान्तिपूर्ण र सशस्त्र दुवै रह्यो। ती दुवै धारको संगम विगतको नेकपा थियो। त्यही नेकपाको निरन्तरताको रूपमा आजको एमाले आइपुगेको छ। उक्त विषय नीति र नेतृत्वमा अभिव्यक्त भएको छ। ओली अध्यक्ष र रामबहादुर थापा उपाध्यक्ष निर्वाचित हुनु पूर्ववती दुई भंगालाहरूको संगम हो, चितवन महाधिवेशन। तीन महिनासम्म कम्युनिस्ट आन्दोलनको मूल प्रवाहमा हजारौं कार्यकर्ता सामेल गर्ने गरी एकीकरण अभियान सञ्चालन गर्ने उद्घोष अध्यक्ष ओलीले अधिवेशनमा गरिसकेका छन्। सुस्पष्ट कार्यदिशा एमालेले गोदावरीमा भएको विधान अधिवेशनमा जनताको बहुदलीय जनवादको मार्गदर्शनमा समाजवादी दिशामा अगाडि बढ्ने अठोट गरिसकेको थियो। त्यस्तो समाजवादी राजनीतिक क्रान्तिको स्वरूप मूलभूत रूपमा शान्तिपूर्ण र प्रतिस्पर्धाको बाटोबाटै हुनेछ। त्यसो त नेपालमा प्राप्त लोकतन्त्र, समतामूलक चरित्रको राज्यव्यवस्थासहित प्राप्त लोकतान्त्रिक उपलब्धि संयुक्त जनक्रान्तिको परिणाम थियो। त्यस्तो संघर्षमा कम्युनिस्ट जनमतको बहुमत हिस्सा थियो। आगामी दिनमा कम्युनिस्ट पार्टीको नेतृत्वमा राष्ट्रिय पुँजीको विकास, राष्ट्रिय स्वाभिमानको उठान र दलाल पुँजीवादको पञ्जाबाट राज्यव्यवस्थालाई कुन हदसम्म मुक्त गर्न सकिन्छ। त्यसले नै हाम्रो समाजवादी क्रान्तिको भविष्य तय हुनेछ। विधान महाधिवेशनको जगमा सौराहा महाधिवेशनले आगामी पाँच वर्षका लागि नयाँ नेतृत्व चयन गर्यो। नेतृत्वले हलमा प्रस्तुत गरेको प्रस्तावलाई महाधिवेशन प्रतिनिधिहरूले अनुमोदन गरे। प्रतिनिधिहरूले जनवादको प्रयोग गरे र नेतृत्वले त्यसको अभिव्यक्ति सहमतिमा गर्यो। पार्टीमा अभूतपूर्व एकता कायम भयो। आगामी समाजवादी राजनीतिक यात्राका लागि प्रतिस्पर्धात्मक लोकतन्त्रको जगमा समाजवाद निर्माणको आधार तयार पारिनेछ। त्यसका लागि सौराहा टु सिंहदरबारको नीति, नेतृत्व र कार्यक्रमसहितको नयाँ एमाले निर्माण भयो। सांगठनिक अराजकताको अन्त्य नेकपाकालीन समयमा झांगिएको सांगठनिक अराजकताको बीज माओवादी केन्द्रले रोपेको थियो। त्यसको विरासत एमालेमा समेत हस्तान्तरण भयो। २०७७ फागुन २३ को सर्वोच्चको पैसलापछि एमालेको सांगठनिक संरचना २०७५ सालमा फर्कियो। सँगै नेकपाको निरन्तरतासहित पूर्वमाओवादी पक्ष एमालेमा सामेल भयो। आन्तरिक एकताका लागि थप दसबुँदे सहमति गरियो। एउटा समयसम्म सांगठनिक स्वरूपमा समस्या देखा पर्यो। महाधिवेशनले एमालेको केन्द्रदेखि टोलसम्म कमिटीहरूको संख्या निर्धारण भएको छ। पार्टी सदस्यता आठ लाख नाघेको छ। आगामी एकाध महिनामा जिल्ला र प्रदेश अधिवेशन सम्पन्न हुँदैछन्। पार्टीको आकार र आयतन सुदृढ एवं व्यापक बनेको छ। पार्टीका सबै तहका अधिवेशन मूलभूत रूपमा सहमतिमै सम्पन्न हुँदैछन्। योग्यता अनुभव, लोकप्रियता, आवश्यकता र निष्ठाका आधारमा नेतृत्व चयन भइरहेको छ। सौराहाबाट एमालेले आफ्नो आन्तरिक जीवनमा गुटबन्दी र अराजकतालाई पराजित गरेको छ। समृद्धि, विकास र समाजवाद नेकपा गठनदेखि विघटनसम्मको राष्ट्रिय राजनीतिक उतारचढावको सबैभन्दा धेरै सामना गर्ने व्यक्ति अध्यक्ष ओली नै हुन्। वाममोर्चा गठनदेखि पार्टी एकता र आफ्नै नेतृत्वमा बहुमतको शक्तिशाली सरकार निर्माण गरेसँगै उनको व्यक्तित्व उचो भएको थियो। ओली नेतृत्वको सरकारले समृद्धि र विकासको एउटा नयाँ परिभाषा र भाष्य निर्माण गरेको छ। प्रधानमन्त्रीकालमा नेपाली जनताका मूच्र्छित सपनाहरू जगाएका उनले राजनीतिक स्थिरताका लागि नेकपाभित्रको जटिल राजनीतिक अन्तरसंघर्षमा धेरै पटक एक्लै पर्नु पर्यो। आजको नेकपा एमालेले नेकपाकालमा आफ्ना अध्यक्षले व्यहोरेको चर्को घेराबन्दी बिर्सेको छैन। अध्यक्षले लाखौं जनताका बीचमा नारायणी किनारामा उद्घोष गरेका छन् कि अबको एमाले कम्युनिस्ट आन्दोलनको मात्रै होइन, राष्ट्रिय राजनीतिको नै मूल पार्टी हो। चितवन अधिवेशनको एउटा महत्वपूर्ण सन्देश यो हो कि एमाले त्यही मूच्र्छित सपनाहरूको पुनर्जागरण गर्न आगामी निर्वाचनमा बहुमतका साथ सरकार निर्माण गर्ने गरी आन्तरिक र बाह्य मोर्चामा तयारी गर्दैछ। नेकपाकालीन अन्तरसंघर्षको तुष उपल्लो नेतृत्वमा रहिराखे पनि माओवादी र समाजवादी र अन्य वाम घटकका कार्यकर्तालाई एमालेले सामेल गर्न एकीकरण अभियानका कार्यक्रम सञ्चालन गर्ने भएको छ। ओलीको नेतृत्वमा एमालेले आजको युगअनुकूल राष्ट्रवादको नयाँ परिभाषा तय गरेको छ। उनले सार्वभौम समानतामाथि पटकपटक जोड दिएका छन्। बन्दसत्रको पहिलो दिन दुई घण्टा प्रतिनिधिबीच धाराप्रवाह मन्तव्य उनले दिए। उनले नेपालको सांस्कृतिक विरासत सार्वभौम समानताका मान्यता, शक्तिसँग नझुक्ने नयाँ राष्ट्रिय पहिचान, समुन्नत राष्ट्रका लागि विकासको स्पष्ट मार्गचित्रसहित समाजवाद र विश्व कम्युनिस्ट आन्दोलनको भविष्यमाथि निकै ओजपूर्ण विचार प्रस्तुत गरेका थिए। छिमेकी र मित्रराष्ट्रहरूसँग हामीले निर्माण गर्ने सम्बन्ध अहिलेसम्म अपनाएका सार्वभौम समानता, पञ्चशील, सहअस्तित्व र समझदारीमा अगाडि बढाउन एमाले जहिले पनि तयार छ। अन्तर्राष्ट्रिय आयाम पछिल्लो समय विश्व व्यवस्थामा देखा परिरहेका नयाँ संकट र पुँजीवादीबीचको अन्तरसंघर्षलाई एमालेले सूक्ष्म रूपमा हेरिरहेको छ। शीतयुद्ध हुँदै सोभियत संघको विघटनपछि अमेरिकी नेतृत्वको एकल धु्रवीय विश्व व्यवस्थामा देखिने गरी परिवर्तन भएको छ। कोभिडले उत्पन्न अर्थराजनीतिक संकटको समाधान गर्न पुँजीवाद असफलजस्तै भएको छ। छिमेकी चीनको नेतृत्वमा उदाउँदा अर्थतन्त्रहरूको नयाँ स्तरमा सहकार्य भइरहेको छ। राष्ट्रपति सीको नेतृत्वमा चीनले बेल्ट एन्ड रोड इनिसियटिभमार्फत एसिया, युरोप र अफ्रिका जोड्ने गरी महत्त्वाकांक्षी रणनीतिक लक्ष्य अगाडि बढाइरहेको छ। एसियाली क्षेत्रमा स्पष्ट रूपमा पुँजीवादी र समाजवादी शक्तिहरूका बीचमा रणनीतिक, रक्षा, सैन्य, आर्थिक, कूटनीतिक र राजनीतिक मोर्चामा प्रतिस्पर्धा र संघर्ष भइरहेको छ। विश्वस्तरमा देखा परेको बहुध्रुवीय विश्वव्यवस्थाको शक्तिसंघर्षको पटकथा एसियाली जमिनमा लेखिँदैछ। नेपाल एउटै समयमा बीआरआई र एमसीसीमा सामेल भएको छ। शक्ति राष्ट्रहरूका रणनीतिक आयोजनाहरूमा सामेल भएको मुलुकको राजनीतिक नेतृत्त्व जति कमजोर भयो, त्यति नै हाम्रो राष्ट्रिय स्वाभिमान र अखण्डतामाथि प्रश्नहरू उठ्ने गर्छन्। महाशक्तिहरूबीचको प्रतिस्पर्धामा हाम्रोजस्तो भूरणनीतिक महत्त्व भएको देश हो नेपाल। यसले कसरी चलाखीपूर्ण नेतृत्त्व गर्ने भन्ने विषय एमाले नेतृत्त्वभन्दा बाहिर कल्पना पनि गर्न सकिँदैन। हाम्रा मित्र र प्रतिस्पर्धी शक्तिहरूले एमालेको महाधिवेशनलाई सूक्ष्म रूपमा आँकलन गरिरहेका छन्। सम्भवतः निकट भविष्यमै उनीहरूले नयाँ स्तरमा सहकार्य गर्न एमालेसँग प्रस्ताव गर्न सक्छन्। एमाले महाधिवेशनले बढ्दो क्षेत्रीय र अन्तर्राष्ट्रिय शक्ति संघर्षको सिंहावलोकन गरेको छ। सोही मुताविक एमाले र मुलुकले आगामी यात्रा तय गर्नेछ। राजनीतिक प्रभाव एमाले र एमालेविरोधी गरी दुई ध्रुवमा विभक्त राजनीतिक शक्ति संघर्षमा महाधिवेशनपछि एमालेको मोर्चा संगठित भएको छ। विरोधीहरूले आकलन गरेभन्दा एमालेको शक्ति सुदृढ छ भन्ने आधार तय भएको छ। राष्ट्रिय, अन्तर्राष्ट्रिय सञ्चारमाध्यममा महाधिवेशन सम्बन्धमा गरिएका टिप्पणीहरूले एमालेलाई राष्ट्रिय राजनीतिको निर्विकल्प मूलप्रवाह र पुँजीवाद तथा साम्राज्यवाद विरोधी शक्तिशाली पार्टीका रूपमा अथ्र्याएका छन्। यसको प्रभाव मुलुकभित्रको वामपन्थी जनमतमा मात्रै पर्ने छैन। एसियाली समाजवादी आन्दोलनमा समेत सकारात्मक प्रभाव पर्नेछ। सत्ता गठबन्धनभित्र तीव्रतर रूपमा देखा परेको स्वार्थहरूको गहिरिँदो संकट एमालेले राम्रोसँग नियालेको छ। आगामी निर्वाचनसम्म सत्ता गठबन्धनमा विखण्डन स्वाभाविक छ। सत्ता गठबन्धनलाई उचित राजनीतिक जवाफ दिन एमाले एक्लै काफी छ। सम्भवतः नेपाली कांग्रेसको आसन्न महाधिवेशनमा पार्टी नेतृत्व माओवादीको एजेन्डामा लपेटिएको विषयमा प्रतिनिधिहरूको कठोर प्रश्नको जवाफ कांग्रेस सभापतिले दिनु पर्नेछ। निर्वाचनसम्म कांग्रेससँगको गठबन्धन बचाएर राजनीतिक अस्तित्व जोगाउन भगीरथ प्रयत्न गरेका प्रचण्ड, माधव नेपालको आकांक्षालाई कांग्रेस अधिवेशनले तुषारापात गर्ने निश्चितजस्तै छ। एमालेको पहिलो प्राथमिकता आगामी निर्वाचन नै हो। त्यसका लागि समृद्ध नेपाल र सुखी नेपालीको अभियानमा मित्रहरूको घेरा फराकिलो पारे अध्यक्ष ओलीले। उनले घोषणा गरेजस्तै एमाले सिंहदरबारको मूल ढोकाबाट सत्तामा पुनरागमन गर्नेछ। चितवन महाधिवेशनले सोही राजनीतिक मार्गचित्र तय गरेको छ। (रेग्मी नेकपा एमालेका केन्द्रीय सदस्य हुन्।)"
न्यायपूर्ण र समतामूलक समाज निर्माण गर्न अग्रसर बनौं : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले न्यायपूर्ण र समतामूलक समाज निर्माण गर्न सबै अग्रसर हुनुपर्ने बताएकी छन्। ७३औँ अन्तर्राष्ट्रिय मानवअधिकार दिवसको अवसरमा एक सन्देश जारी गर्दै उनले सामाजिक, आर्थिक तथा सांस्कृतिक अधिकार सुनिश्चित गर्दै न्यायपूर्ण र समतामूलक समाज निर्माण गर्नेतर्फ सम्बद्ध निकाय अग्रसर हुनुपर्ने तर्क गरेकी छन्। मानवअधिकारको संरक्षण, संवर्द्धनका विषयमा राज्य र राज्यका निकायहरू मात्र जिम्मेवार भएर पुग्दैन । यसका लागि सबै क्षेत्र, सबै पक्ष जिम्मेवार र जवाफदेही हुन आवश्यक छ । राष्ट्रपति भण्डारीले जारी गरेको सन्देशमा भनिएको छ,मानवअधिकारको अर्को महत्त्वपूर्ण विषयका रूपमा रहेको सामाजिक, आर्थिक तथा सांस्कृतिक अधिकार सुनिश्चित गर्दै न्यायपूर्ण र समतामूलक समाज निर्माण गर्नेतर्फ सम्बद्ध निकाय अग्रसर हुनु पर्दछ भन्ने मलाई लाग्दछ । भण्डारीले मानव सभ्यता र समाज विकासको क्रम अगाडि बढ्दै जाँदा मानवअधिकारका विभिन्न आयामहरू थपिंदै गएका उल्लेख गरेकी छन् । लोकतान्त्रिक शासन व्यवस्थाको आधारस्तम्भको रूपमा रहेका मानवअधिकारको विश्वव्यापी अवधारणाहरूलाई गहिरोसँग आत्मसात् गर्दै तिनको प्रभावकारी कार्यान्वयनमा विशेष जोड दिएकी छन् । संयुक्त राष्ट्रसंघ महासभाद्वारा सन् १९४८ डिसेम्बर १० का दिन मानवअधिकारको विश्वव्यापी घोषणापत्र जारी भएको दिनलाई अन्तर्राष्ट्रिय मानवअधिकार दिवसको रूपमा प्रत्येक वर्ष मनाउने गरिन्छ । यस वर्ष नेपालमा पनि विविध कार्यक्रमका साथ अन्तर्राष्ट्रिय मानव अधिकार दिवस मनाइँदैछ । उनले संविधानमा मौलिक अधिकारका प्रावधानले मानवअधिकारको दायरालाई फराकिलो बनाएको बताएकी छन् । हाम्रो संविधानद्वारा प्रत्याभूत गरिएका मौलिक अधिकारका प्रावधानले मानवअधिकारको दायरालाई फराकिलो बनाएको छ । हाम्रो मुलुक मानवअधिकारसम्बन्धी विभिन्न अन्तर्राष्ट्रिय सन्धि सम्झौताको पक्ष राष्ट्र भएको हैसियतले मानवअधिकारको संरक्षण, संवर्द्धन र परिपूर्तिसम्बन्धी दायित्वसमेत राज्यको नै हुन्छ । राज्यले ती दायित्वहरू पूरा गरेनगरेको बारेमा निगरानी गरी उत्तरदायी बनाउने जिम्मेवारी संवैधानिक आयोगका रूपमा राष्ट्रिय मानवअधिकार आयोगलाई दिइएको छ । जनचेतनाको विस्तारद्वारा संविधान र कानुनमा भएका व्यवस्थालाई कार्यान्वयन गरी समाजबाट सबै प्रकारका विभेद र असमानताको अन्त्य गर्न संघीय सरकार, प्रदेश सरकार, स्थानीय तह र सामाजिक संघ संस्थाहरू क्रियाशील रहनुपर्ने उनको भनाई छ।"
निकारागुआले चीनको पक्षमा ताइवानसँगको सम्बन्ध तोड्यो,"मानागुआः मध्य अमेरिकी मुलुक निकारागुआले चीनको पक्षमा ताइवानसँगको सम्बन्ध तोडेको छ। चीनलाई मात्र मान्यता दिने बताउँदै निकारागुआले शुक्रबार ताइवानसँगको कुटनैतिक सम्बन्ध तोडेको हो। अमेरिकी विदेश विभागले शुक्रबार लोकतान्त्रिक मुलुकहरुले ताइवासँगको संलग्नता विस्तार गर्न आह्वान गरिरहँदा निकारागुआले भने ताइवानसँगको सम्बन्ध तोड्ने निर्णय गरेको हो। योसँगै ताइवानसँगको कुटनैतिक सम्बन्ध तोड्ने निकारागुआ पछिल्लो मुलुक बनेको छ। आफूले सिर्फ चीनलाई मात्र मान्यता दिने बताउँदै निकारागुआको विदेश मन्त्रालयले भनेको छ, निकारागुआले आज ताइवानसँगको कुटनैतिक सम्बन्ध तोडेको छ र कुनैपनि आधिकारिक सम्पर्क र सम्बन्धहरु पनि बन्द गरेको छ। आफूसँग कुटनैतिक सम्बन्ध अघि बढाउन चाहने मुलुकले ताइवानसँगको सम्बन्ध तोड्नै पर्ने चीनको मागपछि निकारागुआले सो निर्णय गरेको बताइएको छ। सो निर्णयपछि चीनले ताइवानसँगको सम्बन्ध तोड्नु सहि निर्णय भएको बताउँदै निकारागुआको तारिफ गरेको छ। वर्षौदेखिको मैत्रीपुर्ण सम्बन्ध रहेको मुलुक निकारागुआले कुटनैतिक सम्बन्ध तोड्दा आफूमाथि गहिरो चोट परेको ताइवानले बताएको छ। सन् २०१६ मा ताइवानकी राष्ट्रपति साई इङ वेनले पदभार ग्रहण गरेयता अन्तर्राष्ट्रिय सहयोगी मुलुकहरुको संख्या २१ बाट घटेर १४ मा झरेको छ। यता अमेरिकाले भने निकारागुआले गरेको निर्णयको घोर आलोचना गरेको छ।"
कस्तो छ आजको मौसम ?,"काठमाडौं : हाल देशमा उल्लेखनीय मौसमी प्रणाली नभएको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले शुक्रबार जारी गरेको मौसम बुलेटिनअनुसार देशको पहाडी भूभागमा आंशिक बदली रहेको छ। देशभर चिसो बढ्ने क्रममा रहेकोले चिसोबाट बच्न आवश्यक सुरक्षा एवं सतर्कता अपनाउन महाशाखाको अनुरोध छ। शुक्रबार दिउँसो प्रदेश नं १, बाग्मती प्रदेश र गण्डकी प्रदेशको पहाडी भूभागमा आंशिक बदली र बाँकी भूभागमा मौसम सामान्यतया सफा रहनेछ। राती प्रदेश नं १, बाग्मती प्रदेश र गण्डकी प्रदेशको पहाडी भूभागमा आंशिक बदली र बाँकी भूभागमा मौसम सामान्यतया सफा रहनेछ। शनिबार प्रदेश नं १ को पहाडी भूभागमा आंशिक बदली र बाँकी भूभागमा मौसम सामान्यतया सफा रहनेछ। आइतबार देशको पहाडी भूभागमा आंशिकदेखि सामान्य बदली रही बाँकी भूभागमा मौसम आंशिक बदली रहनेछ। राती देशको सुदुरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशमा आंशिक देखि सामान्यतया बदली रही बांकी भूभागमा आंशिक बदली रहने महाशाखाले जनाएको छ।"
विवाह पञ्चमी महोत्सव सम्पन्न,"जनकपुरधाम : विवाह पञ्चमी महोत्सवअन्तर्गत रामकलेवा गरी जन्तीको बिदाइ गर्दै सम्पन्न भएको छ । वैवाहिक समारोहमा सहभागी हुन भारतको अयोध्या तथा विभिन्न स्थानबाट आएका जन्तीलाई जानकी मन्दिरको प्रांगणमा सौजन भोज खुवाएर ससम्मान बिदाइ गरिएको हो । मन्दिर परिसरमा बनाइएको वैवाहिक मण्डपमा रामसीता, लक्ष्मण उर्मिला अवतारमा सजाइएका बालबालिकालाई रामकलेवा अर्थात विभिन्न ब्यञ्जनहरू अर्पण गरिएको थियो । उनीसँगै साधुसन्त र विभिन्न व्यक्तिहरूलाई भोज खुवाइएको थियो । रामकलेवामा सहभागी हुन मन्दिर पुगेका श्रद्धालुहरूलाई पनि प्रसाद वितरण गरिएको थियो । रामसीताको विवाहमा आएका साधुसन्तलाई भोज खुवाएपछि धोती, पानसुपारी र दक्षिणा दिएर जानकी मन्दिरका महन्थ रामतपेश्वर दास वैष्णवले ससम्मान बिदाइ गरेका थिए । रामकलेवामा विभिन्न साँस्कृतिक लोकगीत गाउँदै जन्तीहरूलाई खाना खुवाइएको थियो । एक सातादेखि जनकपुरमा आयोजित विवाह महोत्सवमा यस वर्ष लाखौं देश तथा विदेशका श्रद्धालुहरू सहभागी भएका थिए । यस वर्ष तीन लाखभन्दा बढी श्रद्धालुहरूले समारोहमा सहभागिता जनाएको मन्दिरले जानकारी दिएको छ । महोत्सवलाई आकर्षक बनाउन विभिन्न संघसंस्थाद्वारा साँस्कृतिक तथा कलात्मक कार्यक्रम आयोजना गरिएको थियो । महोत्सव अवधिभर जानकी मन्दिरलाई दुलहीझैं सिँगारिएको थियो । रामकलेवा गरी विवाह महोत्सव सम्पन्न भएपछि जनकपुर आएका श्रद्धालुहरू घर फर्किन थालेका छन् ।"
कांग्रेसमा गुटै गुटको जञ्जाल,"काठमाडौं : कांग्रेसको १४औं महाधिवेशन शुक्रबार उद्घाटन हुँदै छ। तर, अघिल्लो दिनसम्म पनि पदाधिकारीका उम्मेदवारको टुंगो लाग्न सकेको छैन। जसको मुख्य कारण हो, पार्टीभित्र मौलाउँदो गुटगत राजनीति। कांग्रेसमा मुख्य गरी दुई गुट छन् सभापति शेरबहादुर देउवा र वरिष्ठ नेता रामचन्द्र पौडेलका। देउवा र पौडेललाई चुनौती दिइरहेका छन् अर्का नेता कृष्णप्रसाद सिटौला। देउवा र पौडेल पक्षमा पनि उपगुटहरू हाबी छन्। पौडेलतिर प्रकाशमान सिंहदेखि कोइराला परिवारको बेग्लाबेग्लै हाँगो छ। कतिपय यस्ता कार्यकर्ता छन् जो कोइराला परिवारको प्रतिनिधि पात्र मात्रै अगाडि उभ्याइदिए पनि जिताउन मरिमेट्छन्। देउवा पक्षबाट अलग्गिएर विमलेन्द्र निधिले आफ्नै गुट बनाएका छन्। विश्लेषक कृष्ण खनाल कांग्रेसको राजनीति १४औं महाधिवेशनमा देउवा र पौडेलमा गएर नरोकिने बताउँछन्। जति गुट बढ्छन् त्यति नै तिक्तता पार्टीमा देखिन्छ। पार्टी फुट्ने खतरा बढ्न सक्छ, विश्लेषक खनाल भन्छन्, १४औं महाधिवेशनमा आइपुग्दा दोस्रो पुस्ताका नेतालाई कार्यकर्ताले रुचाएको देखिन्छ। यद्यपि, युवाले आफू पदाधिकारीमा लड्ने आँट नगरे पनि वैकल्पिक नेतृत्व खोजेको देखिन्छ। कांग्रेसको राजनीति १४औं महाधिवेशनमा देउवा र पौडेलमा गएर रोकिँदैन। जति गुट बढ्छन् त्यति नै तिक्तता पार्टीमा देखिन्छ। पार्टी फुट्ने खतरा बढ्न सक्छ। कृष्ण खनाल, विश्लेषक बहुदलीय व्यवस्था पुन:स्थापनापछि प्रतिबन्धकालको गुटबन्दी फेरि देखियो। नेताहरू गणेशमान सिंह, कृष्णप्रसाद भट्टराई र गिरिजाप्रसाद कोइरालाबीच मतभेद थियो। पुरञ्जन आचार्य, नेता, कांग्रेस गुटले पदप्रतिको मोह बढेको प्रष्ट हुन्छ। जो शक्तिमा हुन्छ त्यो गुट झन बलियो लाग्छ। यो संस्कार भने राजनीतिमा खराब छ। देवेन्द्रराज कँडेल, केन्द्रीय सदस्य, कांग्रेस भारतको कलकत्तास्थित महावीर शमशेरको टाइगर प्यालेसमा २००६ चैत २७ गते पार्टी स्थापना हुँदा नै गुटहरूबीचको मिलन भनी व्याख्या गरिएको थियो। त्यति बेला बीपी कोइराला र डिल्लीरमण रेग्मी दुई गुट मिलेर नेपाली कांग्रेस पार्टी स्थापना भएको कांग्रेसकै पुराना नेता बताउँछन्। नेपाली राष्ट्रिय कांग्रेसको स्थापनापछि नै कोइराला र रेग्मीले गुट चलाएका थिए। गुटकै कारण दुईपटक ठूला विभाजन खेप्नुपर्यो। दुवै पटक कांग्रेसले नै सरकारको नेतृत्व गरेको थियो। पहिलो पटक २००९ सालमा पार्टी विभाजन हुँदा मातृकाप्रसाद कोइराला प्रधानमन्त्री थिए भने बीपी कोइराला पार्टी सभापति। दोस्रो पटक २०५९ सालमा विभाजन हुँदा शेरबहादुर देउवा प्रधानमन्त्री थिए भने गिरिजाप्रसाद कोइराला सभापति। कोइराला २०५७ सालमा पोखरामा भएको १०औं महाधिवेशनमा देउवालाई पराजित गरी सभापति भएका थिए। जति बेला माओवादी द्वन्द्व चरम अवस्थामा थियो। पार्टीले देउवालाई २०५९ सालमा संकटकाल नथप्न निर्देशन दियो। देउवाले निर्देशन अवज्ञा गर्दै संकटकाल लम्ब्याए। केन्द्रीय कार्यसमितिमा कोइराला बहुमतमा थिए। उनले पार्टी बैठक राखेर देउवालाई कारबाही गरे। देउवाले ४ असार २०५९ मा बानेश्वरमा आफूनिकट कार्यकर्ताको भेला गरेर नेपाली कांग्रेस (प्रजातान्त्रिक) गठनको घोषणा गरे। त्यति बेला देउवालाई गोपालमान श्रेष्ठ, प्रकाशमान सिंह, विजयकुमार गच्छदार, विमलेन्द्र निधि, बालकृष्ण खाँण, पूर्णबहादुर खड्कालगायत नेताले साथ दिए। त्यसको पाँच वर्षपछि दुवै कांग्रेसबीच एकता भयो र कोइराला नै सभापति कायम रहे। कांग्रेस नेता पुरञ्जन आचार्यका अनुसार २००७ सालको क्रान्तिलगत्तै पार्टीमा मातृकाप्रसाद कोइराला र बीपी गुट देखियो। सहोदर दाजुभाइ मातृका र बीपीबीचको गुटबन्दीले अन्तत: पार्टी विभाजन नै भयो। तर, त्यसपछि कायम गरेको एकताका कारण कांग्रेस २०१५ सालको आमचुनावमा विजय हुन सफल भएको थियो। तर, ०१७ साल पुस १ मा पार्टी सत्ताच्युत र प्रतिबन्धित भयो। तर, प्रतिबन्धकालमा पनि बीपी र सुवर्णशमशेर राणा गुट देखापरे। बीपी र सुवर्णबीच प्रजातान्त्रिक संघर्षको सञ्चालन, राष्ट्रिय मेलमिलापको नीति, राजासँग सम्बन्धका विषयमा मतान्तर देखिँदै आएको थियो, आचार्य भन्छन्, बहुदलीय व्यवस्था पुन:स्थापनापछि प्रतिबन्धकालको गुटबन्दी फेरि देखियो। नेताहरू गणेशमान सिंह, कृष्णप्रसाद भट्टराई र गिरिजाप्रसाद कोइरालाबीच मतभेद थियो। कांग्रेस केन्द्रीय सदस्य देवेन्द्रराज कँडेलका अनुसार नेताहरूबीच बोलचालै छैन भनिन्थ्यो। कार्यकर्तामा भ्रम हुन्थ्यो। उहाँहरू आपसमा भने सँगै बस्ने फोटो खिच्ने पनि गर्नुहुन्थ्यो, नेता कँडेल भन्छन्, गुटले पदप्रतिको मोह बढेको प्रष्ट हुन्छ। जो शक्तिमा हुन्छ त्यो गुट झन बलियो लाग्छ। यो संस्कार भने राजनीतिमा खराब छ। गुटकै कारण सिंह र भट्टराई पार्टी परित्याग गर्ने अवस्था आयो। यस्तै गिरिजा र देउवाबीच पनि गुटगत लडाइँकै कारण पार्टी विभाजन हुन पुग्यो। बीपीको निधनपछि देखिएका तीन गुट भट्टराई रहुन्जेल यथावत रह्यो। तर, सुशील कोइरालाको निधनपछि कांग्रेसमा तीन गुट प्रस्ट रूपमा सतहमा आएका छन्। ती हुन् देउवा, पौडेल र सिटौला गुट। ००० १३ महाधिवेशनबाट छानिएका नेतृत्व पहिलो महाधिवेशन : २००३ माघ १२१३ (भारतको कलकत्ता) भवानीपुरस्थित खालसा हाइस्कुलमा बोलाइएको सम्मेलनलाई २००६ चैत २७ गते नेपाल राष्ट्रिय कांग्रेस र नेपाल प्रजातान्त्रिक कांग्रेसको एकीकरणबाट स्थापना भएको नेपाली कांग्रेसले पहिलो महाधिवेशन मान्दै आएको छ। तत्कालीन अवस्थामा जेलमा रहेका टंकप्रसाद आचार्य सभापति र विश्वेश्वरप्रसाद कोइराला कार्यवाहक सभापति निर्वाचित भएका थिए। जति बेला पार्टीको नाम नेपाली राष्ट्रिय कांग्रेस थियो। त्यति बेलादेखि नै कोइराला र रेग्मी गुट थिए। दोस्रो महाधिवेशन : २००४ माघ २०२२ (भारतको वनारस) दोस्रो महाधिवेशनबाट बीपी कोइराला सभापति निर्वाचित भए। तर, उनी हिरासतमा भएकाले रिहाइ नभएसम्मका लागि डिल्लीरमण रेग्मीलाई कार्यवाहक सभापति बनाइएको थियो। बीपी कोइराला त्यही वर्ष भदौमा जेलमुक्त भए। उनी पुन: कार्यवाहक सभापति पदमा फर्कन चाहन्थे। तर, एक वर्षका लागि चुनिएका रेग्मीले पद त्याग गर्न अस्वीकार गरे। बीपीले २८ असोज २००४ मा आफू नै कार्यवाहक सभापति भएको घोषणा गरे। रेग्मी त्योभन्दा एक कदम अगाडि बढे। उनले जेलमा रहेका टंकप्रसाद आचार्यलाई सभापतिबाट बर्खास्त गरे र आफैं सभापति भएको घोषणा गरे। त्यसपछि मात्र पार्टीको एउटै नाम नेपाली कांग्रेस राखिएको हो। तेस्रो महाधिवेशन : २००५ फागुन १८ (भारतको बिहार) दरभंगामा सम्पन्न महाधिवेशनबाट मातृकाप्रसाद कोइराला कार्यवाहक अध्यक्ष बने। त्यति बेला पनि बीपी कोइराला हिरासतमै थिए। बालचन्द्र शर्मा पार्टीको प्रधानमन्त्री भए। चौथो महाधिवेशन : २००६ चैत १७ (भारतको कलकत्ता) नेपाली राष्ट्रिय कांग्रेस र २००४ साउन १ मा स्थापना भएको नेपाल प्रजातन्त्र कांग्रेसबीच २००६ चैत २७ गते कलकत्तामा एकीकरण भएसँगै नेपाली कांग्रेसको स्थापना भयो। एकीकरणसँगै कलकत्ताको टाइगर हलमा पार्टीको चौथो महाधिवेशन सम्पन्न भयो। महाधिवेशनले मातृकाप्रसाद कोइरालालाई सभापति छानेको थियो। उक्त महाधिवेशनबाट नेपाली कांग्रेसले पहिलो युगान्तकारी घोषणापत्र जारी गर्यो। पाँचौं महाधिवेशन : २००९ जेठ १०१३ (जनकपुर) यो महाधिवेशनबाट विश्वेश्वरप्रसाद कोइराला सभापति चयन भए। सरकार सञ्चालनका क्रममा पार्टी निर्देशन नमानेको भन्दै काठमाडौंको विशालनगरमा सम्पन्न महासमिति बैठकले प्रधानमन्त्री मातृकाप्रसाद कोइराला, नारदमणि थुलुङ र महावीर शमशेरलगायत नेतालाई कारबाही गरेपछि पार्टी फुटेको थियो। छैटौं महाधिवेशन : २०१२ माघ (वीरगन्ज) छैटौं महाधिवेशनबाट सुवर्णशमशेर राणा सभापति निर्वाचित भए। यो महाधिवेशनले औपचारिक रूपमा समाजवादलाई अंगालेको थियो। विशेष महाधिवेशन : २०१४ साल (विराटनगर) आन्तरिक विवादका कारण २०१४ सालमा विराटनगरमा विशेष महाधिवेशन भयो। यो विशेष महाधिवेशनले बीपी कोइरालालाई सभापति, सूर्यप्रसाद उपाध्याय र गणेशमान सिंहलाई महामन्त्री तथा सुवर्णशमशेरलाई कोषाध्यक्षमा मनोनयन गरेको थियो। सातौं महाधिवेशन : २०१६ वैशाख २५३१ (काठमाडौं) काठमाडौंमा सम्पन्न महाधिवेशनले बीपी कोइरालालाई पुन: सभापति बनायो। तर २०१७ पुस १ गते नेपाल तरुण दलको सम्मेलन स्थलबाट प्रधानमन्त्री कोइराला, मन्त्रीहरू गणेशमान सिंह, सूर्यप्रसाद उपाध्याय र सभामुख कृष्णप्रसाद भट्टराई गिरफ्तार भए। तत्कालीन राजा महेन्द्रले आफ्नो महत्वकांक्षामा राजनीतिक पार्टीहरू बाधक भएको भन्दै ०१७ पुस २२ गते सबै पार्टीमाथि प्रतिबन्धको घोषणा गरे। आठौं महाधिवेशन : २०४८ माघ ३ (झापाको कलवलगुडी) यो महाधिवेशनबाट कार्यवाहक अध्यक्ष कृष्णप्रसाद भट्टराई सभापति निर्वाचित भए। गिरिजाप्रसाद कोइराला महामन्त्रीमा निर्वाचित भए। त्यस बेला दुई पक्षलाई मिलाउने पक्षमा गणेशमान सिंह थिए। उक्त महाधिवेशनमा स्टेज काण्ड भएको थियो। गणेशमान स्टेजबाट लडेका थिए। तत्कालीन समयमा खुबै चर्चाको विषय पनि भएको थियो। नवौं महाधिवेशन : २०५३ (काठमाडौं) यो महाधिवेशनमार्फत गिरिजाप्रसाद कोइरालाले कांग्रेस सभापतिको नेतृत्व पाए। १० औं महाधिवेशन : २०५७ (पोखरा) १० औं महाधिवेशनमा गिरिजाप्रसाद कोइराला नै सभापति निर्वाचित भए। ११ औं महाधिवेशन २०६२ (ललितपुर) ११ औं महाधिवेशनमा पनि गिरिजाप्रसाद कोइराला नै सभापति बने। १२ औं महाधिवेशन : २०६७ असोज १५ (काठमाडौंको भृकुटीमण्डप) यो महाधिवेशनमा शेरबहादुर देउवालाई पराजित गरी सुशील कोइराला सभापति बने। १३ औं महाधिवेशन : २०७२ फागुन २०२३ (काठमाडौंको भृकुटीमण्डप) १३ औं महाधिवेशनमा वरिष्ठ नेता रामचन्द्र पौडेललाई पराजित गर्दै शेरबहादुर देउवा सभापति निर्वाचित भए। त्यसपछि पाँचौं पटक मिति सारेर १४ औं महाधिवेशन हुन लागेको हो। ००० महाधिवेशनको उद्घाटन आज कांग्रेसको १४औं महाधिवेशनको आज उद्घाटन सत्र छ। देशभरबाट महाधिवेशन प्रतिनिधिहरू काठमाडौं आइसकेका छन्। यद्यपि, नेतृत्वले भने उम्मेदवारको टुंगो लगाउन सकेको छैन। कांग्रेसको महाधिवेशनकै पूर्वसन्ध्यामा बिहीबार केन्द्रीय कमिटीको बैठक बसेको थियो। विधान संशोधन गरी पदाधिकारी बढाउने प्रस्तावसमेत तयार भएको हुँदा यो बैठकलाई चासोका साथ हेरिएको थियो। यद्यपि, बैठकमा केही नेता अनुपस्थित रहेकाले मूल मुद्दाले प्रवेश पाएन। संस्थापन पक्षका एक नेताका अनुसार संस्थापन पक्षले विधान संशोधन गरेर पदाधिकारी थप गर्ने तयारीमा थियो। बैठकमा वरिष्ठ नेता रामचन्द्र पौडेलसहित अन्य नेताहरू सहभागी नभएपछि उक्त प्रस्ताव पेस हुन सकेन। तेस्रो पुस्ताका नेताहरूलाई मिलाउन सहमहामन्त्री र उपसभापतिको संख्या थप्न एजेन्डा अघि लगेको भए पनि उक्त विषयमा छलफल हुन पाएन। संस्थापन समूह र संस्थापनबाहेकका केही नेताहरूले आगामी महाधिवेशनबाट केही सहमहामन्त्री थप्ने गरी विधान संशोधन गर्नुपर्ने आवाज उठाउँदै आएका थिए। कांग्रेस विधानमा सभापति, २ उपसभापति, २ महामन्त्री, ८ सहमहामन्त्री र १ जना कोषाध्यक्ष मनोनित गरी १४ जना पदाधिकारी रहने व्यवस्था गरिएको छ । केन्द्रीय सदस्यहरू खुलातर्फ ३५ जना, विभिन्न समावेशी समूह र पिछडिएको क्षेत्रतर्फ ६५ जना र ७ प्रदेशबाट ११ महिलासहित २१ जना आउने छन्। कांग्रेसको विधानमा उपसभापति, महामन्त्री र केन्द्रीय सदस्यमा खुलातर्फको छुट्टै कोटा भए पनि सहमहामन्त्रीमा खुलातर्फ कोटा छुट्याइएको छैन। संस्थापन र संस्थापनबाहेक समूहको सहमति नजुटेकाले पदाधिकारीको एजेन्डा अघि बढ्न नसकेको प्रवक्ता विश्वप्रकाश शर्माले जानकारी दिए। बिहीबारको बैठकमा कांग्रेसका शीर्ष नेताहरू रामचन्द्र पौडेल, प्रकाशमान सिंह र अर्जुननरसिंह केसीलगायतका नेताहरूको उपस्थिति थिएन। ००० टिम घोषणा गर्न उभिएका सिटौला रोकिए कांग्रेसका पूर्वमहामन्त्री कृष्णप्रसाद सिटौलाले बिहीबार उनको सम्पर्क कार्यालय गौशालामा टिम घोषणा गर्न आफू जहाँ उभिन्छु काँंग्रेस त्यहीं उभिने बताएका छन्। बिहीबार गौशालामा टिम घोषणा गर्न आफूनिकटका नेता तथा कार्यकर्ताहरूसँगको भेटघाटमा उनले भने, म जहाँ छु त्यहीं कांग्रेस हुन्छ। उनले भने, हामी पार्टीको १३औं महाधिवेशनमा सानो समूहमा थियौं। तर, अहिले देशभरी झांगिएको छ। उनले आफूसँग लागेका सहकर्मीहरूलाई स्थापित गरेर मात्र आफूले विश्राम लिनेसमेत बताएका छन्। टिम बनाएर महाधिवेशनमा लड्ने बताउँदै आएका सिटौलाले आफ्नो समूह भने शनिबार मात्र निर्माण गर्ने भएका छन्। उनले आफ्नो समूहको सबै जिम्मेवारी युवा नेता प्रदीप पौडेललाई दिएको बताए। यद्यपि, पौडेलले महामन्त्रीमा चुनाव लड्ने घोषणा गरिसकेका छन्।"
मोरङमा दुर्घटना : साइकल यात्री र स्कुटर चालकको मृत्यु,विराटनगर : मोरङका छुट्टाछुट्टै स्थानमा भएको सवारी दुर्घटनामा परेर बिहीबार राति दुई जनाको मृत्यु भएको छ । विराटनगर महानगरपालिका र बूढीगंगा गाउँपालिकामा दुर्घटना हुँदा साइकल यात्री र स्कुटर चालकको मृत्यु भएको हो । विराटनगरमा ट्याक्टरले साइकललाई ठक्कर दिँदा र बूढीगंगामा स्कुटर आफैँ अनियन्त्रित हुँदा दुर्घटना भएको मोरङ ट्राफिक प्रमुख प्रहरी निरीक्षक चन्द्रबहादुर खड्काले बताए । उनका अनुसार विराटनगर११ रामपुरमा पूर्वबाट पश्चिमतर्फ जाँदै गरेको साइकललाई को २ त ७१३९ नम्बरको ट्याक्टरले ठक्कर दिँदा साइकल यात्री विराटनगर११ का ३४ वर्षीय मुन्ना सहनीको मृत्यु भएको हो । ओभरटेक गर्ने क्रममा ट्याक्टरले साइकललाई ठक्कर दिँदा गम्भीर घाइते भएका सहनीको उपचारका क्रममा कोसी अस्पतालमा मृत्यु भएको जानकारी खड्काले दिए । प्रहरीका अनुसार ट्याक्टर र चालक विराटनगर११ का मुकेश कामतलाई नियन्त्रणमा लिएर घटनाको अनुसन्धान सुरु गरिएको छ । कामतले सवारी चालक अनुमति पत्र (लाइसेन्स) प्राप्त नगरिकन ट्याक्टर चलाउने गरेको पाइएको प्रहरीले जनाएको छ । त्यस्तै कोसी लोकमार्गअन्तर्गत बूढीगंगा२ मा आफैँ अनियन्त्रित भएको स्कुटर राति ८ बजेतिर सडकको बीच भागमा राखिएको डिभाइडरमा ठोक्किएर दुर्घटना भएको छ । उत्तरबाट दक्षिणतर्फ आउँदै गरेको प्रदेश १०४००१ प ६४६० नम्बरको स्कुटर दुर्घटना हुँदा चालक मोरङको उर्लाबारी नगरपालिका४ का २६ वर्षीय सुरज खनालको मृत्यु भएको जानकारी प्रनि खड्काले दिए । उनका अनुसार दुर्घटनामा परेर गम्भीर घाइते भएका खनालको उपचारका क्रममा बूढीगंगा गाउँपालिकास्थित विराट शिक्षण अस्पतालमा मृत्यु भएको हो । दुर्घटनामा मृत्यु भएका खनालको साथमा पनि लाइसेन्स फेला नपरेको खड्काले बताए । उनका अनुसार तीव्र गतिका कारण स्कुटर दुर्घटनामा परेको पाइएको छ । प्रहरीले दुवै दुर्घटनाका बारेमा सुक्ष्म रूपमा अनुसन्धान सुरु गरिएको जानकारी दिएको छ ।
नेपाल प्रहरीको शिर झुकाउने भ्रष्टाचार काण्ड,"काठमाडौं : सुडान घोटला काण्ड नेपालको चर्चित र ठूला भ्रष्टाचारमध्ये एक हो। नेपाल प्रहरीको शान्ति मिसन यसकै कारण बन्द छ। मनोबलका साथै देशको प्रतिष्ठा र इज्जत बढाउने भएकाले प्रहरीमा शान्ति मिसन लक्ष बन्थ्यो। तर, यहाँ पनि ठूलो भ्रष्टाचार भयो। मिसनको बद्नाम भयो। सुडानको डार्फरमा तैनाथ नेपाली सुरक्षाकर्मीका लागि खरिद गरिएको ४४ करोडको एपीसी (मिसनका लागि आवश्यक बन्दोबस्तीका समान)मा साढे २८ करोड बराबरको भ्रष्टाचार नै बद्नाम र बन्दको कारण हो। प्रहरीको भाषामा शान्ति मिसनलार्ई फ्रम्ड पुलिस युनिट (एफपीयू) भनिन्छ। संयुक्त राष्ट्र संघको सुरक्षा परिषद्कै निर्णयअनुसार एफपीयू बन्द भयो। तर, प्रहरी अधिकारी यसलाई स्वीकार गर्न आनाकानी गर्छन्, यथार्थ भए पनि। नेपाल प्रहरी प्रवक्ता एवं प्रहरी वरिष्ठ उपरीक्षक बसन्तबहादुर कुँबर यसको समयअवधि नै सकिएकाले बन्द भएको बताउँछन्। तर, पूर्वअतिक्ति प्रहरी महानिरीक्षक (एआईजी) रमेश खरेल भ्रष्टाचारकै कारण एफपीयू मिसन बन्द भएको दाबी गर्छन्। एक महिनाअघि मात्रै सुडानबाट ८२ जना फर्किएपछि नेपालको टोली मिसनमा छैन। सुडानमा रहेका १८० जनाको टोली दुई पटक गरेर फर्किएको छ। हाइटी मिसन दुई वर्ष अघिदेखि नै बन्द छ। एक वर्षअघि यहाँका सबै प्रहरी फिर्ता आएका छन्। प्रहरी प्रवक्ता कुँवरले हाइटी र सुडान दुवै देशमा शान्ति मिसन बन्द भएकाले सुरक्षाकर्मी फर्किसकेको बताए। प्रहरी फर्किए तर, ती देशमा शान्ति स्थापना भइसकेको छैन। सन २००८ बाट यो मिसन सुरुवात भएको हो। तर, नेपाल प्रहरीका उच्च पदाधिकारीले गरेको भ्रष्टाचारका कारण नै मिसन लामो समय रहन नसकेको सुरक्षा विज्ञ बताउँछन्। पूर्वएआईजी रमेश खरेल भन्छन्, तत्कालीन कमान्डर र राजनीतिक व्यवसायीले गरेको भ्रष्टाचारको परिणामले नै एफपीयू मिसन बन्द भएको हो, जसले मिसन जाने पाउने अवसरबाट प्रहरी बञ्चित छन्। मिसनमा कम्तीमा पनि प्रत्येक वर्ष कम्तीमा तीन सय बढी प्रहरीले जाने अवसर पाउँथे। ६६ महिनामा आलोपालो हुन्थ्यो। यस्तो थियो सुडान घोटाला काण्ड यो नेपाल प्रहरीको सबैभन्दा ठूलो भ्रष्टाचार काण्ड हो। सुडानको डार्फरमा तैनाथ नेपाली सुरक्षाकर्मीका लागि खरिद गरिएको सामानमा साढे २८ करोड बराबरको भ्रष्टाचार भएको थियो। तीन प्रहरी प्रमुखसहित ३४ जना प्रहरी उच्च पदस्थ अधिकृत यसमा मुछिए। उनीहरूविरुद्ध अख्तियार दुरुपयोग अनुसन्धान आयोगले मुद्दा चलायो। जसमध्ये तत्कालीन तीन प्रहरी महानिरीक्षक ओमविक्रम राणा, रमेशचन्द ठकुरी र हेमबहादुर गुरुङ दोषी ठहरिए। अख्तियारले समान खरिदमा भ्रष्टाचार गरेको भन्दै २०६८ जेठ २४ मा २८ करोड ८१ लाख मागदाबीसहित विशेष अदालतमा मुद्दा चलाएको थियो। जसमा तीन पूर्वमहानिरीक्षक, ३४ प्रहरी अधिकृत र समान सप्लाई गर्न ठेक्का लिने एस्योर्ड रिस्क कम्पनीसहित ३७ जनाविरुद्ध मुद्दा पर्यो। बन्दोबस्तीका समान खरिद गर्दा योजना तर्जुमा, लागत अनुमान, दरभाउ पत्र लिने, खरिद ठेक्कापट्टा दिने, भुक्तानी दिने लगायतका प्रक्रिया पारदर्शी भएन। यसमा नेपाल प्रहरीका उच्च अधिकारी र ठेकेदार मिलेरको आरोप छ। उनीहरूले नेपाल सरकार, प्रहरी प्रधान कार्यालय, प्रहरी कल्याण कोष समेतको २८ करोड ८१ लाख ६१ हजार हानी नोक्सानी पुर्याई भ्रष्टाचार गरेको आरोप अख्तियारको थियो। सुडान घोटालामा विशेषले २८ करोड ४० लाख रुपैयाँ भ्रष्टाचार भएको ठहर गरेको थियो। तीन जना पूर्वमहानिरीक्षकसहित ३४ प्रहरीका उच्च अधिकारीलाई भ्रष्टाचार गरेको ठहर विशेषले गरेको थियो। नेपाल प्रहरीका ३१ अधिकारीले भने अभियोगबाट सफाइ पाउने ठहर विशेष अदालतले गरेको थियो। उनीहरूले चेन अफ कमाण्डको अनुसार निर्देशन पालना मात्रै गरेको फैसलामा उल्लेख छ। अख्तियारले सुडानमा खटिनका लागि प्रहरीले खरिद गरेको बन्दोबस्ती सामान गुणस्तरहीन भन्दै २८ करोड ८१ लाख बिगो दाबीसहित २०६८ जेठ २४ गते मुद्दा दायर गरेको थियो। विशेषले २८ करोड ४० लाख रुपैयाँ भ्रष्टाचार भएको ठहर गरेको थियो। विशेषका तत्कालीन अध्यक्ष गौरीबहादुर कार्की, ओमप्रकास मिश्र, केदारप्रसाद चालिसेको इजलासले यसको फैसला गरेको थियो। फैसलामा पूर्वमहानिरीक्षक ओमविक्रम राणालाई १७ करोड ६ लाख, हेमबहादुर गुरुङलाई ६ करोड ४८ लाख र रमेशचन्द ठकुरीलाई ४ करोड ८५ लाख रुपैयाँ जरिवाना हुने ठहर गरेको थियो। दुई वर्षको कैद सजाय पनि इजलासले सुनाएको थियो। ठेकेदार बेलायती कम्पनी एस्योर्ड रिस्कका निर्देशक माइकल राइडर र नेपाल प्रतिनिधि शम्भु भारती पनि यो मुद्दामा दोषी ठहर भए। विशेषले राइडरलाई झन्डै साढे २८ करोड ४० लाख र भारतीलाई १४ करोड २० लाख करोड जरिवाना हुने ठहर गरेको थियो। यो घोटालामा संलग्न तीनै जना प्रहरी प्रमुखले १ फागुन २०६८ को विशेष अदालतको फैसला चित्त नबुझेपछि सर्वोच्च अदालतमा पुनरावेदन गरेका थिए। सर्वोच्चले दोषी करार गरी सजाय भने घटायो। २०७४ वैशाख १७ मा सर्वोच्च न्यायिक निकाय सर्वोच्च अदालतले तीनै जना प्रमुखलाई दोषी ठहर गरेको थियो। पूर्वप्रहरी प्रमुख राणालाई २ वर्ष कैद र ५० हजार जरिवाना भएको फैसला भयो। अर्का पूर्वप्रहरी प्रमुखद्वय ठकुरी र गुरुङलाई जनही एक वर्ष कैद र ४० हजार जरिवाना तोकियो। सर्वोच्चले पूर्वअतिरिक्त प्रहरी महानिरीक्षक श्याम सिंह थापा र दीपक सिंह थाङ्देनलाई एक वर्ष कैद र ४० हजार जरिवाना तथा प्रहरी नायब महानिरीक्षक दीपककुमार श्रेष्ठ र वरिष्ठ प्रहरी उपरिक्षक रविप्रताप राणालाई ६ महिना कैद र ३० हजार जरिवानाको सजाय सुनायो। उनीहरूले जेल सजाय पनि भुक्तान गरिसकेका छन्। राजनीतिकलाई नेतृत्व उन्मुक्ति सुडान मिसनका लागि बन्दोबस्तीको समान खरिद गर्न निर्णय गराउने राजनीतिक नेतृत्व समेत दोषी रहेको बताइएको छ। यो काण्डमा मुछिएका राजनीतिक नेतृत्वलाई उन्मुक्ति दिन नहुने तर्क यस क्षेत्रलाई नियालेकाहरू गर्छन्। पूर्वगृहमन्त्री खगराज अधिकारी राजनीतिक नेतृत्वबाटै यो घटना भएको दाबी गर्छन्। यो घटनामा गाडि, घोडा, कमिसनमा सबैमा राजनीतिक नेतृत्व संलग्न छन्, उनीहरूले रोक्न खोजेको भए यो घटना नै हुन सक्ने थिएन, उनले भने। पूर्वप्रहरी अतिरिक्त प्रहरी महानिरीक्षक रमेश खरेल तत्कालीन राजनीतिक व्यवसायीको मिलोमतोमा सुडान घोटाला काण्ड भएको बताउँछन्। उनले राजनीतिक नेतृत्वलाई उन्मुक्ति दिएकामा चिन्ता व्यक्त गरे। कमिसन खाने राजनीतिक व्यवसायी कारबाही भएन, यो दुखद् कुरा हो, उनीहरूकै संरक्षण घटना भएको हो, उनले थपे। अर्थका शाखा अधिकृतको अकुत सम्पत्ति अर्थ मन्त्रालयका तत्कालीन शाखा अधिकृत (हाल अवकास प्राप्त)उद्वबप्रसाद थपलियाविरुद्ध अकुत सम्पत्ति आर्जनको मुद्दा दायर भएको छ। अख्तियार दुरुपयोग अनुसन्धान आयोगले विशेष अदालतमा १ करोड ६४ लाख ८९ हजार बिगो कायम गर्दै उनीविरुद्ध मुद्दा दायर गरेको छ। अख्तियारका प्रवक्ता नारायणप्रसाद रिसालका अनुसार उनले ३५ वर्षको सरकारी सेवामा रहँदा अकुत सम्पत्ति आर्जन गरेको भेटिन्छ। २०४० फागुन ६ गते सेवामा प्रवेश गरेका थपलिया २०७५ चैत ३० मा सेवा निवृत्त भएका थिए। यो अवधिमा उनको बैध आय १ करोड २ लाख ८२ हजार मात्रै थियो। तर, उनले २ करोड ६७ लाख ७१ हजार खर्च तथा लगानी गरेको अख्तियारको अनुसन्धानमा देखिन्छ। थपलियाको आयभन्दा १ करोड ६४ लाख ८९ हजार सम्पत्ति गैरकानुनी रूपमा आर्जन गरेको पुष्टि भएको अख्तिायरको आरोप पत्रमा छ। उनीविरुद्ध भ्रष्टाचार निवारण ऐन तथा अख्तियार दुरुपयोग अनुसन्धान आयोग ऐनबमोजिम सजायको व्यवस्था गर्न मागदाबी गरिएको छ। थपलियाले स्रोत नखुल्ने सम्पत्ति श्रीमती मुना पन्त थपलियाको नाममा राखेको अख्तियारको दाबी छ। मुनाविरुद्धलाई अख्तिायरले प्रतिवादी बनाएको छ। पदको दुरुपयोग प्रमुख समस्या ट्रान्सपेरेन्सी इन्टरनेसनल नेपालले राजनीतिक भ्रष्टाचार र पदको दुरुपयोग प्रमुख समस्याको रहेको जनाएको छ। टीआई नेपालले हाल सर्वोच्च अदालतमा प्रधानन्यायाधीश सम्बन्धित विवादले न्याय सम्पादनमा लामो समयसम्म गम्भीर अवरोध भएको चिन्ता व्यक्त गरेको छ। टीआई नेपालकी अध्यक्ष पदमिनी प्रधानाङ्ग न्यायालयको अबरोधले यस्ता धेरै मुद्दा पेन्डुलममा परेको बताउँछिन्। ००० भ्रष्टाचारले विश्वास गुमायो सुडान घोटला काण्ड राजनीतिक नेतृत्वकै कारण भएको हो। गाडीघोडा, सम्पत्ति, कमिसन सबै राजनीतिक नेतृत्वबाटै भएको देखिन्छ। प्रहरी नेतृत्वले हस्ताक्षर मात्रै गरेका हुन्। यसमा राजनीतिक नेतृत्व नै दोषी छ। यो काम नै तत्कालीन राजनीतिक नेतृत्वले नै गरेको हो। कारबाही राजनीतिक नेतृत्वलाई पनि हुनुपर्छ। राजनीतिक नेतृत्व स्वच्छ, कुशल भएमा यस्ता काण्ड गर्ने हिम्मत प्रहरी नेतृत्वमा आउँदैन। खगराज अधिकारी, पूर्वगृहमन्त्री  प्रहरीमा व्यापक भ्रष्टाचार छ। यसकै कारण मिसनमा जानबाट बञ्चित छन्। हाइटी र सुडानमा रहेको एफपीयू बन्द छ। तत्कालीन कमान्डर र राजनीतिक व्यवसायीको मिलोमतोमा नै सुडान घोटाला काण्ड भयो। प्रहरीको बन्दोबस्तीका समान खरिदमा ठूलो भ्रष्टाचार गरे। कागजमा नयाँ सामान देखाए। कमिसनमा काम नलाग्ने समान खरिद गरे। शान्ति मिसनमा खटिएको प्रहरीको ज्यान माथि खेलवाड गरे। देशको इज्जत पानीमा मिलाए। यो दुखद कुरा हो।  रमेश खरेल, पूर्वडीआईजी  सुडान काण्डले प्रहरीको साख गिरायो। ३३ जना प्रहरी प्रमुख जेल गए। प्रहरी कल्याण कोषको पैसा यसरी दुरुपयोग भयो। कल्याण कोषमा त सिपाहीसम्मको पैसा जम्मा हुन्छ। उनीहरूले जम्मा गरेको पैसा हाकिमले दुरुपयोग गर्छन् भन्ने उनीहरूलाई भयो। प्रहरी भनेको आदेश, निर्देशन र विश्वासमा चल्ने संगठन हो। तर, यो मुद्दा हाकिमको आदेश, निर्देशन मान्दा तल्लो तहका प्रहरी अधिकृत पनि मुछिए। जसमा उनीहरूको कुनै संलग्नता छैन र हँुदैन पनि। अब प्रहरीभित्र हाकिमको आदेश मान्ने कि नमान्ने भन्ने अवस्था सिर्जना गर्यो । यसले प्रहरीको चेन अफ कमाण्डमा नै असर पर्यो।  हेमन्त मल्ल ठकुरी, पूर्वप्रहरी नायव महानिरीक्षक  सुडान घोटालाको विषयको अध्याय सक्कि सक्यो, सर्वोच्च अदालतले फैसला पनि गरिसक्यो। अब यो विषयमा बोलिरहनुको औचित्य त्यति नहोला। तर, प्रहरी संगठनभित्रको कामकारबाही पारदर्शी हुनुपर्छ। यो नागरिकले आन्तरिक शान्ति सुरक्षा, अमनचैन गर्ने ठाउँ हो। आन्तरिक र बाह्य क्रियाकलाप पारदर्शी र व्यवसायी हुनुपर्छ।  गोविन्दप्रसाद कुसुम, पूर्वगृहसचिव ००० सुडान घोटालामा अख्तियारले मुद्दा हालेको प्रहरी अधिकृतसहितका व्यक्ति १ ओमविक्रमण राणा २ हेमबहादुर गुरुङ ३ रमेशचन्द्र ठाकुरी ५ मदनबहादुर खड्का ६ अर्जुनजंग शाही ७ दीपक सिंह थाङ्देन, ८ श्यामसिंह थापा ९ दीपेन्द्रबहादुर बिष्ट १० रमेशविक्रम शाह ११ प्र टपेन्द्रध्वज हमाल १२ प्रदीपककुमार श्रेष्ठ १३ प्रनिरज पुन १४ प्रसुरेन्द्रबहादुर पाल, १५ प्ररवीप्रताप राणा १६ प्र श्यामबहादुर खड्का १७ प्र शिव लामिछाने १८ प्र नरेन्द्रकुमार खालिङ १९ प्रडाअजितकुमार गुरुङ २० प्र रमेशकुमार पाण्डेय २१ प्रमनोज न्यौपाने २२ प्रनिरजबहादुर शाही, २३ प्र गुप्तबहादुर श्रेष्ठ २४ प्र विजयलाल कायस्थ २५ डारामकृष्ण राजभण्डारी २६ प्रकृष्णप्रसाद गुरागार्इं २७ प्रसञ्जयसिंह बस्नेत २८ प्रपिताम्बर अधिकारी २९ प्रहरिहर श्रेष्ठ ३० प्र विद्याराज श्रेष्ठ ३१ प्रप्रकाश अधिकारी ३२ प्रअर्जुनप्रसाद तिमल्सेना ३३ प्रदिनेश केसी ३४ प्रलालगोविन्द श्रेष्ठ ३४ प्र गिरीधारी शर्मा अन्य १ एस्योर्ड रिस्क कम्पनी २ एस्योर्ड रिस्क लि लण्डनका प्रो माइकल राइडर ३ शम्भु भारती"
सीडीएस रावतको आज अन्तिम संस्कार,"नयाँ दिल्ली : हेलिकोप्टर दुर्घटनामा मृत्यु भएका चिफ अफ डिफेन्स स्टाफ (सीडीएस) विपीन रावतको आज अन्तिम संस्कार हुँदैछ । भारतीय सेनाको हेलिकोप्टर दुर्घटनामा राउत, उनकी पत्नी र अन्य ११ जना सैनिक अधिकारीको मृत्यु भएको थियो । रावतको अपरान्ह अन्तिम संस्कार हुने भारतीय संचारमाध्यमहरुले जनाएका छन् । भारतीय प्रधानमन्त्री नरेन्द्र मोदीले बिहीबार साँझ सीडीएस विपीन रावतको पार्थिव शरीरमा पुष्प अर्पण गरेका थिए । प्रधानमन्त्री मोदीले बिहीबार हेलिकोप्टर दुर्घटनामा मृत्यु भएका रावत सहित उनकी पत्नी र अन्य ११ जना सैनिक अधिकारीको पार्थिव शरीरमा पुष्प अर्पण गरेका हुन् । तमिलनाडूमा भएको दुर्घटनामा परी रावत सहित १३ जनाको मृत्यु भएको थियो । रावत सहित अन्य सैनिक अधिकारीको शव बिहीबार नयाँ दिल्ली ल्याइएको थियो । रावत लगायत अन्य सैनिक अधिकारीको पार्थिव शरीरमा प्रधानमन्त्री मोदीले पुष्प अर्पण गर्दा रक्षामन्त्री राजनाथ सिंह, राष्ट्रिय सुरक्षा सल्लाहाकार अजित डोभाल, तीनै सेनाका प्रमुख लगायत अन्य सेनाका वरिष्ट अधिकारीहरुको उपस्थिती रहेको थियो ।"
नेपालमा विदेशीको रहस्यमय अनुसन्धान,"जर्मन संस्था अल्फ्रेड वेगेनर इन्स्टिच्युट, हेल्म्होल्ज सेन्टर फर पोलार एन्ड मरिन रिसर्च(एडब्लूआई) नेतृत्वले काठमाडौंमा गरेको हवाई अनुसन्धान चार वर्षसम्मगोप्यछ। उक्त स्ट्राटोक्लिम अनुसन्धानमा वैज्ञानिक उपकरणहरूले सज्जित रसियन विमान प्रयोग गरिएको थियो। विदेशी विमान नेपाली आकाशमा भित्रिएर २० हजार किलोमिटरभन्दा माथिको उचाइसम्म पुगी तस्बिर लियो। तर, अध्ययनअनुसन्धानबाट प्राप्त तथ्य, तथ्यांक, सूचना र तस्बिर जर्मनी नै लिएर गयो। नेपाललाई केही उपलब्धि भएन। एडब्लूआईले न सम्झौताअनुसार नेपालमा काम गर्यो, न त नेपाली पक्षलाई अनुसन्धानको तथ्य नै उपलब्ध गरायो। नास्टलगायत नेपाली निकायले पनि त्यसको प्राप्तिका लागि ताकेता गरेनन्। अन्नपूर्ण पोस्ट्को अनुसन्धानका क्रममा महालेखापरीक्षक कार्यालयले त्यही वर्ष लेखापरीक्षणमा उक्त त्रुटि भेट्टाएको र सरकारको ध्यानाकर्षण गराएको फेला परेको छ। सूचनाको हक प्रयोग गरी प्राप्त कागजातमा नेपाल विज्ञान तथा प्रविधि प्रज्ञा प्रतिष्ठान (नास्ट) र एडब्लूआईबीच जलवायु परिवर्तनको अध्ययन गर्नेबारे संयुक्त कार्यका लागि १७ जनवरी २०१७ मा समझदारीपत्रमा हस्ताक्षर भएको पाइयो। समझदारीपत्रमा भएका सर्तहरूको कार्यान्वयन नगरी नेपालको आकाशमा रसियन लडाकु विमान उडान गरी करिब दुई सातासम्म वायुमण्डलीय अवलोकनसम्बन्धी तथ्यांक, सूचना र तस्बिर संकलन गरिएको घटना भने लुकाइरहेको भेटियो। उक्त परियोजनाका लागि युरोपियन युनियनबाट १२ मिलियन युरो वित्तीय सहयोग आएको थियो। त्यो पनि नेपाली निकाय वा संस्थामार्फत खर्च नभई मनोमानी गरियो। जुन नेपालको कानुनविपरीत मानिन्छ। अनुसन्धानसँगै नेपाली वैज्ञानिकको सक्षमता अभिवृद्धि गर्ने र प्राप्त तथ्यतस्बिरमा नेपालको समेत स्वामित्व रहने सर्तसमेत अनुसन्धानकर्ताले उल्लंघन गरेका थिए। अनुसन्धानमा युरोपेली ११ मुलुक, अमेरिका, भारत, बंगलादेश र नेपाल गरी ३७ अनुसन्धानकर्ता संस्था सामेल हुनु चानचुने कुरा होइन। तर, नेपाललाई साक्षी किनारामा मात्र राखियो। त्यो जहाजले के त्यस्तो सामग्री भेटेर लग्यो, जुन हामीलाई दिन उचित ठानिएन। गम्भीर विषय यो हो। उक्त संस्थाले सम्झौताअनुसार कार्य नगर्नु अर्को बेइमानी हो। जलवायु परिवर्तनको विश्वव्यापी चुनौतीसँग जुध्न पनि यस्ता अध्ययनका निष्कर्ष फलदायी हुन सक्छन्। त्यो नेपालका लागिसमेत फलदायी मानिन सक्छन्। तर, त्यो हाम्रा लागि कागलाई बेल पाके जत्तिकै भयो। प्रक्रिया पुर्याएर सम्झौता भई अनुसन्धान कार्य सञ्चालन गर्नु स्वाभाविकै हो। तर, सर्तहरू पालना नगर्नु विडम्बनापूर्ण छ। महालेखाले नेपाल सरकारका जिम्मेवार मन्त्रालय तथा निकायहरू कन्सेर्टियममा संलग्न देखिए पनि नेपालको विद्यमान कानुनी व्यवस्थाबमोजिमको द्विपक्षीय वा बहुपक्षीय सहयोग परिचालनसम्बन्धी सम्झौता बेगर नै वैदेशिक अनुसन्धानदातालाई नेपाली पक्ष मूल (मूक) दर्शक रहने गरी महत्वपूर्ण कार्य सञ्चालन गर्न दिएको पाइएको उल्लेख गरेको छ। यस्तो गतिविधिले द्विपक्षीय मात्रै होइन, अन्तर्राष्ट्रिय सम्बन्धमै संशय पैदा गर्न सक्छ। सम्झौता उल्लंघन भनेको सिधै हेपाहा प्रवृत्ति पनि हो। सम्झौता पालना गराउन नसक्नु हाम्रा सरकारी निकायहरूको कमजोरी हो। हामीले सम्झौताअनुसार जे पाउनुपर्ने हो त्यो लिन किन कञ्जुस्याइँ भयो ? सम्बन्धित सरकारी निकायहरूले यस विषयमा जवाफ दिनै पर्छ। यस्ता कति घटना उजागर भए, कति रहस्यको गर्भमै छन्। जसमार्फत अन्तर्राष्ट्रिय शक्तिकेन्द्रहरूले विभिन्न बहानामा हाम्रो देशलाई प्रयोग गरे। प्रयोग गर्न खोजेखोजिरहेका छन्। त्यसप्रति हाम्रा सरकारी निकायहरू गम्भीर बन्नै पर्छ। सरकार चनाखो रहनै पर्छ। होसियारी अपनाउनै पर्छ। सामरिक तथा रणनीतिक हिसाबले हामी निकै जोखिमपूर्ण थलोमा रहेको बिर्सिन मिल्दैन। यस्ता अनेक कारण छन्, जसले गर्दा धेरै शक्तिकेन्द्र नेपालको भूमि र आकाशलाई आफ्नो स्वार्थअनुरूप प्रयोग गर्न आतुर छन्। त्यसबाट जोगिएर अघि बढ्नु नै श्रेयष्कर छ। सन् २०१७ मा उडान भरेको त्यो रहस्यमय एक जहाज"
पुरानै प्रचार शैली,"काठमाडौं : कांग्रेस देशको जेठो पार्टी हो। विभिन्न कालखण्डमा परिवर्तनको नेतृत्व गरेको कांग्रेसले आफूलाई फेर्न सकेको छैन। १४औं महाधिवेशन स्थल भृकुटीमण्डप पुग्दा यस्तै भान हुन्छ। अमूल्य मत दिएर मलाई जिताउनुस् लेखिएको ब्यानर यत्रतत्र झुन्ड्याइएको छ। जसले महाधिवेसनस्थल कुरुप बनाएको छ। उम्मेदवारमा प्रचार सामग्री झुन्ड्याउने होडबाजी चलेको छ। कोही रहरले त कोही बाध्यताले प्रचारमा उत्रिएका छन्। सभागृहदेखि पद्मोदय क्याम्पससम्मका सडक किनार चुनावी प्रचार सामग्रीले भरिभराउ छ। कांग्रेसले मञ्च व्यवस्थान र स्वागतद्वार निर्माणमै ४० लाख खर्चेको छ। सडक छेकेर स्क्रिन बोर्ड राखेका छन्। जसले यातायात सञ्चालनमा कठिनाइ भइरहेको छ। महाधिवेशन स्थलमा भेटिएका सुनसरीका भोजराज घिमिरे भन्छन्, कांग्रेस मात्रै होइन् नेपालका सबै राजनीतिक दल पुरानाशैलीमा छन्। जस्तो प्रचारशैली अपनाएर कांग्रेसले महाधिवेशन गर्दै छ त्यो २०२५ वर्ष अघिकै हो, उनले भने, विश्व कहाँ पुगिसक्यो। विदेशीहरू आजभन्दा ५०६० वर्षअघि नै डिजिटलको बाटोमा गइसके। उनीहरू आफ्ना भनाइ सामाजिक सञ्जालमा राख्छन्। कांग्रेस अधिवेशन मंसिर २४२७ सम्म छ। देशभरिबाट आएका प्रतिनिधिले भृकुटीमण्डप भरिभारउ हुन थालेको छ। पुतलीसडक, रत्नपार्क क्षेत्रमा ट्राफिक व्यवस्थापन भद्रगोल बनेको छ। नयाँ व्यवस्था ल्याए पनि दल आफैं भने परिवर्तन हुन सकेका छैनन्। राजीनिक परिवर्तन गरे तर उनीहरू ढुंगे युगको व्यवहार गरिरहेका छन्, घिमिरेले भने। जब पार्टीहरू महाधिवेशन वा आमसभा गर्छन् त्यसको मारमा व्यवसायीमा पर्छ। उनीहरूसँग लिएको चन्दा नेताहरू फोहोर उत्पादन गर्न खर्च गरिरहेको सर्वसाधारण बताउँछन्। स्याङ्जाका युवराज पौडेल महाधिवेशन स्थलमा प्रचार सामग्री हेरिरहेको भेटिए। यस्तो प्रचारशैलीको विकल्प खोज्नुपर्ने उनको भनाइ छ। भने, पुराना परिपाटीलाई बदल्न कुनै पनि राजनीतिक दलले एजेन्डा नै बनाएनन्, उनले भने, अनलाइन प्रविधि, म्यासेज, सामाजिक सञ्जालबाट प्रचार गर्ने विकल्प छ। अरूले जे गर्यो मैले पनि गर्नुपर्छ भन्ने होडबाजीमा नेताहरू शक्ति प्रदर्शन गरिरहेका छन्। जसको कुनै अर्थ छैन।"
अवैध उत्खननले शालिग्राम लोप हुने खतरा,"बागलुङ : गण्डकी प्रदेश सरकारले तयार गरेको कार्यविधिमा सूर्यास्तदेखि सूर्योदय नहुँदासम्म नदीजन्य पदार्थ उत्खनन तथा संकलन गर्न नपाइने उल्लेख छ। तर, शालिग्रामका लागि प्रख्यात कालीगण्डकी नदी यो अवधीमा नै सबैभन्दा बढी दोहन हुन्छ। क्रसर व्यवसायीले बर्खाको बेला नदीजन्य पदार्थ बगाएर लैजाने भन्दै दोहन गर्छन्। स्थानीय प्रहरी प्रशासन मौन छ। सबै सुत्ने र नदी आसपासका राजमार्गहरू सुनसान भएपश्चात् राति ११ बजेपछि बिहान ३ बजेको बीचमा मेसिन प्रयोग गरेरै दोहन भइरहेको स्थानीय राम शर्मा बताउँछन्। हो, विकास पूर्वाधार निर्माण गर्न नदीजन्य पदार्थहरूको उत्खनन अपरिहार्य छ, उनले भने, तर विद्यमान ऐन, कानुन र सम्झौताविपरीत दोहान भयो ? उत्खननको सम्झौता सकिए पनि नयाँ टेन्डर भएको छैन। तर, कालीगण्डकीमा पर्वतको नयाँ पुलदेखि बागलुङ र म्याग्दीसम्म नै नदीजन्य पदार्थ उत्खनन भइरहेको छ। प्रदेश सरकारले उत्खननमा रोक लगाए पनि पर्वतको जलजला गाउँपालिकाले वर्षातको समयबाट नै नयाँ कार्यविधि बनाएर नदीजन्य पदार्थ उत्खनन र निकासीका लागि ठेक्का लगाउने निर्णय गरेको थियो। चौतर्फी बिरोधपछि अन्तिम समयमा असार ५ गते स्थगन भयो। बगरमा मध्यरातमा निकालिएका बालुवाको थुप्रो र दर्जनौं स्काभेटर अहिले पनि देखिन्छन्। शालिग्रामका लोप हुने खतरा कालीगण्डकी नदी मुस्ताङबाट बगेर आई देवघाटमा त्रिशूलीमा मिसिएर नारायणी बन्दै बग्छ। अवैध दोहनले शालिग्रामसमेत लोप हुने खतरा बढेकोमा धौलागिरीवासी चिन्तित छन्। अबैध दोहनमा जनप्रतिनिधिसमेत संलग्न देखिएका छन्। जलजला गाउँपालिकाका अध्यक्ष यामबहादुर मल्ल, कुश्मा नगरपालिकाका अध्यक्ष युवराज जोशीको आफ्नै क्रसर व्यवसाय छ। केही वडा अध्यक्ष, सदस्य स्काभेटर किनेर क्रसर व्यवसायसँग जोडिएका छन्। जनप्रतिनिधि आफैं ठेक्का लगाउँछन्। आफैं उत्खनन गर्छन् र आफैं बेच्छन्, कालीगण्डकी बचाउ अभियानका मुख्य अभियान्ता आरके अदिप्त गिरी भन्छन्, अब कसले अनुगमन गर्ने ? कसले कारबाही गर्ने ? कालीगण्डकी नदी दोहनको विषयमा सर्वोच्च अदालतले नदीसम्बन्धी काम नगर्न र नगराउन अन्तरिम आदेश जारी गरेको थियो। अधिवक्ता प्रकाशमणि शर्माले दायर गरेको रिट निवेदनमाथि सुनुवाइ गर्दै प्रधानन्यायाधीश चोलेन्द्रशमशेर जबराको एकल इजलासले कालीगण्डकी उत्खनन रोक्न आदेश दिएको थियो। तर, यसको कार्यान्वयन भएको छैन। क्रसर व्यवसायी भने दैनिक नदीले बगाएर खेर जाने करोडौंको बालुवाको उपयोग गरेकोे जिकिर गर्छन्। पर्वतमा चारवटा मात्र क्रसर उद्योग दर्ता छन् भने बागलुङमा दुई, म्याग्दीमा एउटा मात्रै दर्ता छ। दर्ता क्रसर उद्योग निकै कम भए पनि कालीगण्डकी किनारमा सयौं एक्स्काभेटर प्रयोग गरेर उत्खनन भइरहेको क्रसर व्यवसायी यामबहादुर मल्ल बताउँछन्। हामीसँग राज्यले नदीजन्य पदार्थ उत्खनन बिक्री गर्न दिएको लाइसेन्स छ। जति कारोबार गर्छौं, त्यसबापत सरकारलाई कर तिरेका छौं, उनी भन्छन्। जलजला गाउँपालिका अध्यक्षसमेत रहेका मल्लले जनप्रतिनिधि बन्नु अगाडिकै व्यवसाय भएकाले निरन्तरता दिएको र कोही किन्न आए दिनेसमेत बताउँछन्। स्थानीय सरकार सञ्चालन ऐन, २०७४ ले ढुङ्गा, गिट्टी, बालुवा उत्खनन तथा उपयोगको दर्ता, अनुमति, नवीकरण, खारेजी र व्यवस्थापनको जिम्मा गाउँपालिका र नगरपालिकालाई नै दिएको छ। प्रहरी प्रशासन र जनप्रतिनिधिसमेत मुकदर्शक बन्नु दुखद र शंकास्पद रहेको नागरिक बताउँछन्। हामीले निगरानी त बढाइरहेका छौं। केहीलाई पक्राउ गरेर जरिवानासमेत गर्यौँ, जिल्ला प्रहरी कार्यालय पर्वतका डीएसपी शिवराज अधिकारीले भने, रोक्न खोजेका छौं। तर ठूलो शक्ति र सञ्जाल भएकाले केही चुनौतीपूर्ण छ। कालीगण्डकी जल संस्कृतिमा पीएचडी गरेका जलसंस्कृतिविद् कुलराज चालिसे हिमालभन्दा जेठो नदीमाथि बलात्कार भइरहेको जिकिर गर्छन्। धेरैले दोहन भनिरहेका छन्। यो दोहन होइन। अव्यवस्थित उत्खनन् हो, चालिसे थप्छन्, यसो गर्न कानुनले दिएको छैन। कानुनले नदिएको कुरा जर्बजस्ती गर्नु बलात्कार हो। कालीगण्डकी माथि बलात्कार भइरहेको छ। यो भ्रष्टाचार हो। शालिग्रामका कारणले विश्वका लागि भौगर्भिक अध्ययनको केन्द्र बनेको नदीमाथि जथाभावी मेसिन चलाइनु दुर्भाग्य भएको उनी बताउँछन्।"
सौराहादेखि सिंहदरबारसम्म,"नेकपा एमाले पार्टीको आकार र आयतन सुदृढ एवं व्यापक बनेको छ। सौराहाबाट एमालेले आफ्नो आन्तरिक जीवनमा गुटबन्दी र अराजकतालाई पराजित गरेको छ। मंसिर १० गते मध्याह्न लाखौं जनता र कार्यकर्ता उपस्थित रहेको नारायणतीरको झकिझकाउ मञ्चमा अध्यक्ष केपी शर्मा ओलीसँगै प्रधानमन्त्री शेरबहादुर देउवा उक्लिए। परमादेशबाट प्रधानमन्त्री भएका पाका राजनीतिज्ञ देउवाले एमाले महाधिवेशन सफलताको शुभकामना दिए। यससँगै विगत केही समयदेखि जारी ओलीदेउवा तिक्ततामा आइसब्रेक भएको छ। त्योभन्दा एक कदम अगाडि संसारभरका मजदुरले मात्रै गाउने अन्तर्राष्ट्रिय गीतको धुनमा ओलीसँगै देउवा मञ्चमा उभिए। तर आफ्नै गृह क्षेत्रमा आयोजित ऐतिहासिक समारोहमा सामेल भएर विगतको तिक्तता हटाउने उल्लेख्य अवसर पाएर पनि माओवादी अध्यक्ष पुष्पकमल दाहाल प्रचण्डले त्यो मौका गुमाए। उद्घाटन समारोहमा देउवासँगै दर्जनौं स्वदेशी र विदेशी अतिथिले एमालेलाई शुभकामना दिएर सहकार्यको ढोका खुलै रहेको संकेत गरे। एसिया र संसारभरका २८ वामपन्थी, गैरवामपन्थी, सत्तारूढ र प्रतिपक्षी राजनीतिक पार्टीले शुभकामना सन्देश दिए। उनीहरूले एमालेको विशाल अन्तर्राष्ट्रिय सम्बन्धको पुष्ट्याइँ गरे। उद्घाटन समारोहमै नारायणी नदीको वारिपारि लामबद्ध लाखौं जनताले समृद्ध नेपाल र सुखी नेपालीको एजेन्डा र ओलीको नेतृत्वलाई सम्पूर्ण रूपमा अनुमोदन गरे। एकताको सन्देश एमाले महाधिवेशनको एउटा महत्त्वपूर्ण परिदृश्य एकताको सन्देश नै हो। यही पृष्ठभूमिमा नेकपा एकता, पार्टी जीवनमा उतारचढावका तीन वर्ष, नेतृत्वमाथि मध्यपन्थीहरूले गरेको हमला र त्यसको सामना गर्न यो अवधिमा हजारौं कार्यकर्ता र लाखौं जनताको परिचालनको उत्कर्ष हो, दसौं महाधिवेशन। २० को दशकको अन्त्यतिर विभाजित नेकपाको एकातिर केन्द्रीय न्युक्लस, चौथो महाधिवेशन, मसाल, माओवादी र अर्कोतिर पुष्पलाल समूह कोर्डिनेसन केन्द्र, माले माक्र्सवादी हुँदै एमालेसम्म आइपुग्दा नेपाली कम्युनिस्ट आन्दोलन स्पष्ट दुईवटा धारमा विभक्त थियो। त्यसको मूल प्रवृत्ति शान्तिपूर्ण र सशस्त्र दुवै रह्यो। ती दुवै धारको संगम विगतको नेकपा थियो। त्यही नेकपाको निरन्तरताको रूपमा आजको एमाले आइपुगेको छ। उक्त विषय नीति र नेतृत्वमा अभिव्यक्त भएको छ। ओली अध्यक्ष र रामबहादुर थापा उपाध्यक्ष निर्वाचित हुनु पूर्ववती दुई भंगालाहरूको संगम हो, चितवन महाधिवेशन। तीन महिनासम्म कम्युनिस्ट आन्दोलनको मूल प्रवाहमा हजारौं कार्यकर्ता सामेल गर्ने गरी एकीकरण अभियान सञ्चालन गर्ने उद्घोष अध्यक्ष ओलीले अधिवेशनमा गरिसकेका छन्। सुस्पष्ट कार्यदिशा एमालेले गोदावरीमा भएको विधान अधिवेशनमा जनताको बहुदलीय जनवादको मार्गदर्शनमा समाजवादी दिशामा अगाडि बढ्ने अठोट गरिसकेको थियो। त्यस्तो समाजवादी राजनीतिक क्रान्तिको स्वरूप मूलभूत रूपमा शान्तिपूर्ण र प्रतिस्पर्धाको बाटोबाटै हुनेछ। त्यसो त नेपालमा प्राप्त लोकतन्त्र, समतामूलक चरित्रको राज्यव्यवस्थासहित प्राप्त लोकतान्त्रिक उपलब्धि संयुक्त जनक्रान्तिको परिणाम थियो। त्यस्तो संघर्षमा कम्युनिस्ट जनमतको बहुमत हिस्सा थियो। आगामी दिनमा कम्युनिस्ट पार्टीको नेतृत्वमा राष्ट्रिय पुँजीको विकास, राष्ट्रिय स्वाभिमानको उठान र दलाल पुँजीवादको पञ्जाबाट राज्यव्यवस्थालाई कुन हदसम्म मुक्त गर्न सकिन्छ। त्यसले नै हाम्रो समाजवादी क्रान्तिको भविष्य तय हुनेछ। विधान महाधिवेशनको जगमा सौराहा महाधिवेशनले आगामी पाँच वर्षका लागि नयाँ नेतृत्व चयन गर्यो। नेतृत्वले हलमा प्रस्तुत गरेको प्रस्तावलाई महाधिवेशन प्रतिनिधिहरूले अनुमोदन गरे। प्रतिनिधिहरूले जनवादको प्रयोग गरे र नेतृत्वले त्यसको अभिव्यक्ति सहमतिमा गर्यो। पार्टीमा अभूतपूर्व एकता कायम भयो। आगामी समाजवादी राजनीतिक यात्राका लागि प्रतिस्पर्धात्मक लोकतन्त्रको जगमा समाजवाद निर्माणको आधार तयार पारिनेछ। त्यसका लागि सौराहा टु सिंहदरबारको नीति, नेतृत्व र कार्यक्रमसहितको नयाँ एमाले निर्माण भयो। सांगठनिक अराजकताको अन्त्य नेकपाकालीन समयमा झांगिएको सांगठनिक अराजकताको बीज माओवादी केन्द्रले रोपेको थियो। त्यसको विरासत एमालेमा समेत हस्तान्तरण भयो। २०७७ फागुन २३ को सर्वोच्चको पैसलापछि एमालेको सांगठनिक संरचना २०७५ सालमा फर्कियो। सँगै नेकपाको निरन्तरतासहित पूर्वमाओवादी पक्ष एमालेमा सामेल भयो। आन्तरिक एकताका लागि थप दसबुँदे सहमति गरियो। एउटा समयसम्म सांगठनिक स्वरूपमा समस्या देखा पर्यो। महाधिवेशनले एमालेको केन्द्रदेखि टोलसम्म कमिटीहरूको संख्या निर्धारण भएको छ। पार्टी सदस्यता आठ लाख नाघेको छ। आगामी एकाध महिनामा जिल्ला र प्रदेश अधिवेशन सम्पन्न हुँदैछन्। पार्टीको आकार र आयतन सुदृढ एवं व्यापक बनेको छ। पार्टीका सबै तहका अधिवेशन मूलभूत रूपमा सहमतिमै सम्पन्न हुँदैछन्। योग्यता अनुभव, लोकप्रियता, आवश्यकता र निष्ठाका आधारमा नेतृत्व चयन भइरहेको छ। सौराहाबाट एमालेले आफ्नो आन्तरिक जीवनमा गुटबन्दी र अराजकतालाई पराजित गरेको छ। समृद्धि, विकास र समाजवाद नेकपा गठनदेखि विघटनसम्मको राष्ट्रिय राजनीतिक उतारचढावको सबैभन्दा धेरै सामना गर्ने व्यक्ति अध्यक्ष ओली नै हुन्। वाममोर्चा गठनदेखि पार्टी एकता र आफ्नै नेतृत्वमा बहुमतको शक्तिशाली सरकार निर्माण गरेसँगै उनको व्यक्तित्व उचो भएको थियो। ओली नेतृत्वको सरकारले समृद्धि र विकासको एउटा नयाँ परिभाषा र भाष्य निर्माण गरेको छ। प्रधानमन्त्रीकालमा नेपाली जनताका मूच्र्छित सपनाहरू जगाएका उनले राजनीतिक स्थिरताका लागि नेकपाभित्रको जटिल राजनीतिक अन्तरसंघर्षमा धेरै पटक एक्लै पर्नु पर्यो। आजको नेकपा एमालेले नेकपाकालमा आफ्ना अध्यक्षले व्यहोरेको चर्को घेराबन्दी बिर्सेको छैन। अध्यक्षले लाखौं जनताका बीचमा नारायणी किनारामा उद्घोष गरेका छन् कि अबको एमाले कम्युनिस्ट आन्दोलनको मात्रै होइन, राष्ट्रिय राजनीतिको नै मूल पार्टी हो। चितवन अधिवेशनको एउटा महत्वपूर्ण सन्देश यो हो कि एमाले त्यही मूच्र्छित सपनाहरूको पुनर्जागरण गर्न आगामी निर्वाचनमा बहुमतका साथ सरकार निर्माण गर्ने गरी आन्तरिक र बाह्य मोर्चामा तयारी गर्दैछ। नेकपाकालीन अन्तरसंघर्षको तुष उपल्लो नेतृत्वमा रहिराखे पनि माओवादी र समाजवादी र अन्य वाम घटकका कार्यकर्तालाई एमालेले सामेल गर्न एकीकरण अभियानका कार्यक्रम सञ्चालन गर्ने भएको छ। ओलीको नेतृत्वमा एमालेले आजको युगअनुकूल राष्ट्रवादको नयाँ परिभाषा तय गरेको छ। उनले सार्वभौम समानतामाथि पटकपटक जोड दिएका छन्। बन्दसत्रको पहिलो दिन दुई घण्टा प्रतिनिधिबीच धाराप्रवाह मन्तव्य उनले दिए। उनले नेपालको सांस्कृतिक विरासत सार्वभौम समानताका मान्यता, शक्तिसँग नझुक्ने नयाँ राष्ट्रिय पहिचान, समुन्नत राष्ट्रका लागि विकासको स्पष्ट मार्गचित्रसहित समाजवाद र विश्व कम्युनिस्ट आन्दोलनको भविष्यमाथि निकै ओजपूर्ण विचार प्रस्तुत गरेका थिए। छिमेकी र मित्रराष्ट्रहरूसँग हामीले निर्माण गर्ने सम्बन्ध अहिलेसम्म अपनाएका सार्वभौम समानता, पञ्चशील, सहअस्तित्व र समझदारीमा अगाडि बढाउन एमाले जहिले पनि तयार छ। अन्तर्राष्ट्रिय आयाम पछिल्लो समय विश्व व्यवस्थामा देखा परिरहेका नयाँ संकट र पुँजीवादीबीचको अन्तरसंघर्षलाई एमालेले सूक्ष्म रूपमा हेरिरहेको छ। शीतयुद्ध हुँदै सोभियत संघको विघटनपछि अमेरिकी नेतृत्वको एकल धु्रवीय विश्व व्यवस्थामा देखिने गरी परिवर्तन भएको छ। कोभिडले उत्पन्न अर्थराजनीतिक संकटको समाधान गर्न पुँजीवाद असफलजस्तै भएको छ। छिमेकी चीनको नेतृत्वमा उदाउँदा अर्थतन्त्रहरूको नयाँ स्तरमा सहकार्य भइरहेको छ। राष्ट्रपति सीको नेतृत्वमा चीनले बेल्ट एन्ड रोड इनिसियटिभमार्फत एसिया, युरोप र अफ्रिका जोड्ने गरी महत्त्वाकांक्षी रणनीतिक लक्ष्य अगाडि बढाइरहेको छ। एसियाली क्षेत्रमा स्पष्ट रूपमा पुँजीवादी र समाजवादी शक्तिहरूका बीचमा रणनीतिक, रक्षा, सैन्य, आर्थिक, कूटनीतिक र राजनीतिक मोर्चामा प्रतिस्पर्धा र संघर्ष भइरहेको छ। विश्वस्तरमा देखा परेको बहुध्रुवीय विश्वव्यवस्थाको शक्तिसंघर्षको पटकथा एसियाली जमिनमा लेखिँदैछ। नेपाल एउटै समयमा बीआरआई र एमसीसीमा सामेल भएको छ। शक्ति राष्ट्रहरूका रणनीतिक आयोजनाहरूमा सामेल भएको मुलुकको राजनीतिक नेतृत्त्व जति कमजोर भयो, त्यति नै हाम्रो राष्ट्रिय स्वाभिमान र अखण्डतामाथि प्रश्नहरू उठ्ने गर्छन्। महाशक्तिहरूबीचको प्रतिस्पर्धामा हाम्रोजस्तो भूरणनीतिक महत्त्व भएको देश हो नेपाल। यसले कसरी चलाखीपूर्ण नेतृत्त्व गर्ने भन्ने विषय एमाले नेतृत्त्वभन्दा बाहिर कल्पना पनि गर्न सकिँदैन। हाम्रा मित्र र प्रतिस्पर्धी शक्तिहरूले एमालेको महाधिवेशनलाई सूक्ष्म रूपमा आँकलन गरिरहेका छन्। सम्भवतः निकट भविष्यमै उनीहरूले नयाँ स्तरमा सहकार्य गर्न एमालेसँग प्रस्ताव गर्न सक्छन्। एमाले महाधिवेशनले बढ्दो क्षेत्रीय र अन्तर्राष्ट्रिय शक्ति संघर्षको सिंहावलोकन गरेको छ। सोही मुताविक एमाले र मुलुकले आगामी यात्रा तय गर्नेछ। राजनीतिक प्रभाव एमाले र एमालेविरोधी गरी दुई ध्रुवमा विभक्त राजनीतिक शक्ति संघर्षमा महाधिवेशनपछि एमालेको मोर्चा संगठित भएको छ। विरोधीहरूले आकलन गरेभन्दा एमालेको शक्ति सुदृढ छ भन्ने आधार तय भएको छ। राष्ट्रिय, अन्तर्राष्ट्रिय सञ्चारमाध्यममा महाधिवेशन सम्बन्धमा गरिएका टिप्पणीहरूले एमालेलाई राष्ट्रिय राजनीतिको निर्विकल्प मूलप्रवाह र पुँजीवाद तथा साम्राज्यवाद विरोधी शक्तिशाली पार्टीका रूपमा अथ्र्याएका छन्। यसको प्रभाव मुलुकभित्रको वामपन्थी जनमतमा मात्रै पर्ने छैन। एसियाली समाजवादी आन्दोलनमा समेत सकारात्मक प्रभाव पर्नेछ। सत्ता गठबन्धनभित्र तीव्रतर रूपमा देखा परेको स्वार्थहरूको गहिरिँदो संकट एमालेले राम्रोसँग नियालेको छ। आगामी निर्वाचनसम्म सत्ता गठबन्धनमा विखण्डन स्वाभाविक छ। सत्ता गठबन्धनलाई उचित राजनीतिक जवाफ दिन एमाले एक्लै काफी छ। सम्भवतः नेपाली कांग्रेसको आसन्न महाधिवेशनमा पार्टी नेतृत्व माओवादीको एजेन्डामा लपेटिएको विषयमा प्रतिनिधिहरूको कठोर प्रश्नको जवाफ कांग्रेस सभापतिले दिनु पर्नेछ। निर्वाचनसम्म कांग्रेससँगको गठबन्धन बचाएर राजनीतिक अस्तित्व जोगाउन भगीरथ प्रयत्न गरेका प्रचण्ड, माधव नेपालको आकांक्षालाई कांग्रेस अधिवेशनले तुषारापात गर्ने निश्चितजस्तै छ। एमालेको पहिलो प्राथमिकता आगामी निर्वाचन नै हो। त्यसका लागि समृद्ध नेपाल र सुखी नेपालीको अभियानमा मित्रहरूको घेरा फराकिलो पारे अध्यक्ष ओलीले। उनले घोषणा गरेजस्तै एमाले सिंहदरबारको मूल ढोकाबाट सत्तामा पुनरागमन गर्नेछ। चितवन महाधिवेशनले सोही राजनीतिक मार्गचित्र तय गरेको छ। (रेग्मी नेकपा एमालेका केन्द्रीय सदस्य हुन्।)"
कांग्रेसमा यसरी साझा नेतृत्व,"अबको नेतृत्वमा राम्रा र सफल नेताहरूभन्दा पनि बलियो प्यानलका उम्मेदवार आउने सम्भावना बढी छ। नेपाली कांग्रेसमा पनि विभिन्न गुट, उपगुटहरू छन्। प्रजातन्त्र तथा लोकतन्त्रमा वैचारिक स्वतन्त्रता हुनै पर्छ। वैचारिक स्वतन्त्रता भएपछि सबै नेताहरूका आआफ्नै विचार र शैली हुनु स्वाभाविक हो। फरक मत र भिन्न विचारलाई पनि सम्मान गर्दै संगठन विस्तार गर्नु नै साँचो अर्थमा प्रजातन्त्र हो। पार्टीभित्रको फरक मत र विचारलाई सम्मान नगरिँदा वामपन्थी एकता कायम रहन सकेन। नेपाली कांग्रेसमा पनि फरक धारले स्थान नपाएपछि नेपाली कांग्रेस प्रजातान्त्रिक नजन्मेको होइन। तर, फरक मतहरूलाई समानुपातिक तरिकाले अवसर र स्थानमा राख्न सफल रहेकाले होला, अनेकतामा पनि एकताको सन्देश कांग्रेसले दिन सफल रहेको छ। नेपाली कांग्रेसको १४औं महाधिवेशनका लागि गरिएको वडा अधिवेशन, गाउँनगर अधिवेशन, प्रदेश निर्वाचन क्षेत्र अधिवेशन, संघीय निर्वाचन क्षेत्र, जिल्ला अधिवेशन तथा प्रदेश अधिवेशनहरूमा मात्र होइन, सक्रिय कार्यकर्ताको नामावलीमा समेत गुट र उपगुटको प्रभाव परेको थियो। अझै पनि कतै गाउँनगर अधिवेशन भएको छैन त कतै जिल्ला अधिवेशन रोकिएको छ। यो रोकिनुको कारण गुट नै हो भन्ने कुरा सबैले बुझेका छन्। केन्द्रीय अधिवेशनमा आफ्नो वर्चस्व कायम गर्न आफ्ना पक्षका कार्यकर्तालाई सक्रिय कार्यकर्ताको नामावलीमा समावेश गरे। वडा अधिवेशनमा आफ्ना पक्षधरलाई क्षेत्रीय प्रतिनिधि बनाउन चुनावी दाउपेचसमेत गरे। नगर र जिल्लामा आफ्नो पकड बनाउने अनि प्रदेश तथा महाधिवेशन प्रतिनिधिमा संस्थापन पक्ष र इतर पक्ष भनिएका पौडेलकोइराला पक्षबीच ठूलो चुनावी प्रतिस्पर्धा भएको देखियो। स्थानीय निर्वाचनमा वाम एकता थिएन। लोकतान्त्रिक फोरमसँग कांग्रेसको एकता पनि भएको थिएन। आफ्ना पकडमा स्थानीय सरकार बनाउन विभिन्न पालिकाहरू, जिल्लाहरूमा राजनीतिक दलहरूले एकता अनि साझा उम्मेदवारहरू उतारेका थिए। तर संघीय तथा प्रदेशको आमनिर्वाचनमा वाम एकता भएर नेपाल कम्युनिस्ट पार्टी भएको थियो। विजय गच्छदारको लोकतान्त्रिक फोरम पनि नेपाली कांग्रेसमा जोडिएको थियो। आमनिर्वाचनपछि कांग्रेसभित्र कोही पार्टी सभापति शेरबहादुर देउवा नजिक भए त कोही अर्का नेता रामचन्द्र पौडेल नजिक भए। कोइराला परिवारका डा शेखर, डा शशांक, सुजाताका पनि आफ्नो पकड थियो नै। धेरैतिर नदेखिए पनि सुनसरी मोरङमा फोरम लोकतान्त्रिकबाट जोडिएर नेपाली कांग्रेसका उपसभापति विजय गच्छदारको पनि पकड थियो। उता प्रभावशाली कृष्ण सिटौलाको पनि एउटा अलग धार देखिएको थियो। तर यी सबै धारहरू मौन र गौण थिए। १४औं महाधिवेशनमा मौन रहेका यी सबै गुटहरू सक्रिय भए। देउवासँग नजिक रहेका निधि, प्रकाशमान सिंहले पनि आफ्नै दाबेदारी देखाए। वडा अधिवेशनमा धेरै युवाहरू क्षेत्रीय प्रतिनिधि अर्थात् गाउँनगर कार्यसमिति, जिल्ला कार्यसमिति, प्रदेश तथा महाअधिवेशन प्रतिनिधि चयन गर्ने अधिकार युवाको काँधमा आएको थियो। अब नेपाली कांग्रेसमा साँच्चिकै युवा, पेसाकर्मी, श्रमजीवी, बुद्धिजीवीहरूको बाहुल्य रहने र नेतृत्व सुधार हुने आशा धेरैले गरेको पाइयो। अधिवेशनले युवाहरूलाई राजनीतिमा आउने अवसर दिएको धेरैको बुझाइ थियो। सहमति, सहकार्य र एकताको पक्षमा भन्दा पनि आआफ्नै पकड बनाउने दाउमा यसरी लागे कि अग्रज नेताहरू, निर्वाचित जनप्रतिनिधिहरू समेतलाई समेत महाधिवेशनका प्रतिनिधि बन्न दिएनन्। जहाँ जसको पक्ष बलियो, त्यहाँ एकलौटी आफ्ना प्रतिनिधिहरू मात्रलाई निर्वाचित गरे। पूर्वमन्त्रीहरू तथा पूर्वजिल्ला पार्टी सभापतिहरू समेतले पनि कतिपय क्षेत्रमा हार व्यहोर्नु पर्यो। नेपाली कांग्रेस पुरानो राजनीतिक दल भएकाले राजनीतिक, स्वतन्त्रता, प्रजातन्त्रका लागि जीवन बिताएका धेरै जीवित योद्धाहरू अझ पनि यस दलसँग छ। राजनीतिक द्वन्द्वका कारण घरसम्पत्ति गुमाएका, परिवार नै पीडित भएका र जीवन नै संघर्षमा बिताएका व्यक्तित्वहरू छन्। अहिले तिनै योद्धाहरूको परिवार पनि ठूला भएका छन्। अनि आफ्नो बाजे, बुवा तथा परिवारको पार्टीमा गरेको योगदानलाई मूल्यांकन गर्दै स्थान खोज्न थालिएको छ। त्यस्तै पार्टीको सिद्धान्त र समाजवादलाई पछ्याउँदै समाजसेवा गर्ने उद्देश्यले पार्टी प्रवेश गरेकाहरू छन्। तिनले पनि आफ्नै मूल्यांकन गरिनुपर्ने र अवसर दिनुपर्ने भन्दै स्थान खोज्नेहरूको जमात पनि ठूलो भएको छ। यस अधिवेशनले यी सबैलाई सर्वसहमत गराउँदै समेट्ने प्रयास नभएको पक्कै होइन। तर थोरै वडा, केही नगर तथा केही क्षेत्रहरूमा मात्र सफलता पाएको र अधिकांश स्थानमा चुनाव गरेर कार्यसमिति बनेको देखियो। चुनावले औपचारिक रूपमा नै गुटको उद्घोष गरेको पनि पाइयो। अब केन्द्रको अधिवेशन सुरु हँुदैछ। केन्द्रमा गुट नहुने कुरै भएन। जोडघटाउ गरेर प्यानल बनाउने अनि मात्र उम्मेदवारी दिने लगभग पक्का छ। आआफ्ना प्यानलमा बहालवाला मन्त्रीहरू, पूर्वमन्त्रीहरू, राजनीतिक योद्धाहरू, युवाहरू तथा नयाँ अनुहारहरूको उम्मेदवारी हुने छन्। प्रदेश १ का उम्मेदवारलाई कर्णाली प्रदेशका प्रतिनिधिहरूले पनि छनोट गर्न मतदान गर्नुपर्ने हुन्छ। केन्द्रका नेताहरूलाई देशभरिका महाधिवेशन प्रतिनिधिहरूले चिने पनि प्रदेश तथा जिल्लाका सफल नेताहरूलाई समेत सबैले चिनेका, बुझेका पक्कै हँुदैनन्। यस अवस्थामा प्यानलका उम्मेदवार रोज्नु स्वाभाविक हो। त्यसैले अबको नेतृत्वमा राम्रा र सफल नेताहरूभन्दा पनि बलियो प्यानलका उम्मेदवार आउने सम्भावना बढी छ। चुनावले औपचारिक रूपमै गुटको उद्घोष गरेको पाइयो। केन्द्रमा गुट नहुने कुरै भएन। जोडघटाउ गरेर प्यानल बनाउने अनि मात्र उम्मेदवारी दिने लगभग पक्का छ। नेतृत्वमा जो आए पनि पार्टी सबैको हो। अधिवेशनले नेतृत्वको अवसर नदिए पनि आफ्नो योगदान पार्टीमा रहिरहनु पर्ने सोचाइ सबैको नहुन सक्छ। वडादेखि प्रदेश अधिवेशनसम्ममा अवसर नपाएका र अझ चुनावले हार व्यहोर्नु परेका नेताहरूको मनोबल खस्केको पाइएको छ। आफूलाई हार गराएको धार वा पक्षलाई जसरी पनि असफल बनाउने अडानमा धेरै कार्यकर्ता लागि परेका छन्। प्रदेश १ नेपाली कांग्रेस संसदीय दलका नेता राजीव कोइरालाले दुई कार्यकाल सुनसरी जिल्ला सभापति सफलतापूर्वक हाँकेका थिए। प्रदेश १ अधिवेशन उद्घाटनमा नै वडा तहदेखि नै पार्टी स्पष्ट दुई चिरा भइसकेको जिकिर गरे। कोइरालाले पार्टीलाई एक ढिक्का बनाउन आग्रह गरे। आगोमा घिउ नहाल्दै पार्टी विभाजन नगर्नुस् भन्दै उनले सहमति, सहकार्य, एकतालाई व्यवहारमा उतार्न चुनौती भएकोमा आक्रोश पोखेका थिए। १४औं अधिवेशनमा पार्टी नेतृत्वमा ठूलो परिवर्तन आउने आशा धेरैमा छ। किनभने कांग्रेसले आफूलाई समयसँगै परिवर्तन गर्दै लगेको देखिएको छ। धेरैभन्दा धेरै कार्यकर्तालाई पदीय दायित्व दिने उद्देश्यले कार्यसमितिहरूको आकार ठूलो बनाएको छ। पदाधिकारीको तहमा महिला, मधेसी, अपांगता भएका व्यक्ति, अल्पसंख्यक, थारु, मुस्लिम, खसआर्य, जनजाति आदि थपेका छन्। यसले गर्दा पदाधिकारीको संख्या बढेको छ। महिलाको सहभागितामा वृद्धि हुँदै गएको छ। झट्ट हेर्दा आधुनिकीकरण भएको भान भएको छ। यसैगरी कांग्रेसले दलित र दलितमा पनि महिलालाई पनि आरक्षण गरेको छ। केन्द्रीय कार्यसमितिमा सहमहामन्त्री ८ जना रहनेमा तीमध्ये क्लस्टर विभाजन गरेर एक जना महिला, एक जना थारु, एक जना मधेसी, एक जना दलित, एक जना जनजाति, एक जना खसआर्य, एक जना पिछडिएको वर्ग, एक जना मुस्लिम भनेर विभाजन गरिएको छ। यससँगै केन्द्रीय समितिमा अपांगता भएका वा अल्पसंख्यक एकजना अनिवार्य रहने व्यवस्था छ। यस्तो व्यवस्था अन्य राजनीतिक दलमा छैन। यसले केन्द्रमा सबैको प्रतिनिधित्व निश्चित गरेको छ। यस्तो दूरगामी सोच र सबै अटाउने ठूलो आकारको कार्यसमितिमा पनि युवाको स्थान निश्चित छैन। चर्चामा रहेका दुवै पक्षलाई अटाउने देखिन्न। दुवै पक्षका शीर्ष र अग्रपंक्तिमा दोस्रो पुस्ताका नेताको नाम न्युन छ। युवा भनेर चिनिएका विश्वप्रकाश शर्मा, गगन थापाजस्ता नेताको भूमिका अझै अन्यौलमा छ। नयाँ पुस्ता र युवा, श्रमजीवि, पेशाकर्मी तथा राष्ट्र निर्माणमा भूमिका दिन सक्ने वर्गलाई कसरी नेतृत्वमा पुर्याउन सकिन्छ ? यसबारे स्पष्ट र दिर्घकालीन कदमहरू देखिएका छैनन्। महाधिवेशन प्रतिनिधि भएर आएका युवा वर्गले गुटको राजनीतिमा कैद हुनुहुँदैन। अबको पुस्ताले आफ्नो नेतृत्वको बाटो खोल्दै पार्टी, राष्ट्र, राष्ट्रियता, समाजवाद र लोकतन्त्रलाई नै मूलमन्त्र बनाउनु पर्छ। यस अधिवेशनमा ४ हजार ३ सय १९ प्रतिनिधिले अबको ५ वर्ष कांग्रेस मात्र होइन, देश हाँक्न सक्ने कर्मठ, योग्य, दक्ष र जिम्मेवार नेतृत्वलाई चयन गर्नु पर्छ। अधिवेशनले नेतृत्व चयनमा बढ्दै गएको दूरीलाई घटाउन केन्द्रको नेतृत्वमा नीति, दुरदृष्टि, फरक प्यानलप्रति उदारता, सहभागिता हुन आवश्यक छ। संगठनभित्रको प्रतिस्पर्धालाई स्वाभाविक रूपमा लिने अनि स्पष्ट नीति र विधिले संगठन हाँक्न सक्नुपर्छ। त्यसका लागि कुशल, गतिशील र क्षमतावान्लाई नेतृत्वलाई ल्याउन प्रयास गरिनु पर्छ। त्यसैले कुनै एक प्यानलभन्दा पनि साझा नेतृत्व हुन जरुरी छ।"
चिन्ता गलत सन्देश र भाष्यको,"नेपाली राजनीतिलाई आजको बिन्दुबाट हेर्दा यो एक किसिमको अग्रगामी छलाङ नै हो भन्दा फरक पर्दैन। नेपालका ठूला राजनीतिक दलहरू यतिबेला राष्ट्रिय महाधिवेशन नामका जम्बोरीहरू आयोजना गर्न व्यस्त छन्। दलको मान्यता पाउन हरेक चार वर्षमा दलको महाधिवेशन गर्नैपर्ने बाध्यकारी प्रावधान छ। मुलुकका सबै ठूला र पुराना दलले त्यो समयसीमाको हदम्याद लगभग सक्किएकाले उनीहरू यो जम्बोरीमा जुट्नु परेको हो। यसरी हेर्दा यो लोकतान्त्रिक अभ्यासको स्वस्फूर्त चाहनाभन्दा पनि आफ्नो दल र नेतृत्वलाई पुनः वैधानिकता दिनुपर्ने बाध्यताको उपज बढी हो। यद्यपि, उनीहरू यो नांगो यथार्थलाई पन्छाएर आफूले बढीभन्दा बढी लोकतान्त्रिक अभ्यास गरिरहेको स्वाङ बाँडिरहेका छन्। मुलुकका दुई पुराना दल नेकपा एमाले र राप्रपाले आआफ्ना राष्ट्रिय महाधिवेशन टुंग्याएका छन्। अरू दुई दल नेपाली कांग्रेस र नेकपा माओवादी अझै तल्लै निकायका अधिवेशनमा रसाकस्सी गरिरहेका छन्। महाधिवेशन सकेका दुई दलले दुई फरक खाले निचोड निकालेका छन्। एमालेले एकताको नाममा संस्थापन पक्षलाई नै अरू बढी बलियो बनाउने प्रयोजनका लागि महाधिवेशन गरेको छ। सुरुदेखि नै सर्वसम्मतिका नाममा उसले गरेको अभ्यासको मैजारुमा केही बाधा आए पनि त्यसले नेतृत्वको चाहनामा खासै असर गरेन। उनीहरूको चाहनाअनुसारकै सूची अनुमोदन भयो। त्यसपछि यो महाधिवेशनलाई लिएर सञ्चारमाध्यममा खासै समाचार सम्प्रेषण पोस्ट इभेन्ट मिडिया कभरेज जे जसरी भएको छ, त्यसले एमालेको छविलाई उजागर गर्ने संकेत देखाएन। अर्को गजब कुरा त यसको कभरेज आयु पनि अपेक्षाभन्दा कम रह्यो। त्यसलगत्तै दक्षिणपन्थी दल राप्रपाको महाधिवेशन सम्पन्न भएको छ। सुरुमा यो महाधिवेशन पनि एमालेजस्तै संस्थापन नेतृत्वलाई अनुमोदन गर्ने औपचारिकता मात्र होला भन्ने धेरैको अनुमान थियो। तर, त्यसो भएन। महाधिवेशन प्रक्रिया र नेतृत्व चयनको विधि धेरै पारदर्शी र लोकतान्त्रिक देखियो। उम्मेदवार हुन चाहने प्यानल बनाएरै चुनावमा सहभागी भए। महाधिवेशन प्रतिनिधिले पनि संस्थापन चाहना अनुसारको नियोजित सूचीमा होइन, स्वतन्त्र ढंगले विवेकको मतदान गर्ने अवसर पाए। परिणामतः संस्थापन चाहनाको अनुमोदन भएन, बरु दुवै प्यानलका उम्मेदवारलाई जिताएर मिश्रित कार्यसमिति बन्यो। अझ छक्क पार्ने काम त त्यतिबेला भयो, जतिबेला उनीहरूले संस्थापन पक्षका अध्यक्ष उम्मेदवार कमल थापालाई नै अप्रत्याशित रूपमा हराइदिए। नेपाली राजनीतिलाई आजको बिन्दुबाट हेर्दा यो एक किसिमको अग्रगामी छलाङ नै हो भन्दा फरक पर्दैन। यो छलाङले नेपाली राजनीतिमा नमरुञ्जेल नेतृत्वमा रहन चाहने प्रवृत्तिविरूद्ध गतिलो झापड मात्र दिएन। बरु नेपाली राजनीतिलाई रसातलमा पुर्याउने वर्तमान स्वेच्छाचारी नेतृत्व बदल्ने समय आएको सन्देश पनि दियो। भलै यो परिणामलाई कमल थापाले समयको पदचापको रूपमा भन्दा पनि निर्मल निवासको जितको रूपमा अथ्र्यायो। र, विषयान्तर गर्ने वा पुस्तान्तरणको म्यान्डेटलाई कम आँक्ने बहसतिर धकेल्ने प्रयत्न गरिरहेका छन्। बहस कसरी अगाडि बढ्ला, अहिले नै भन्न सकिने अवस्था छैन। दुःखको कुरा, आज मुलुकमा राजनीति लाभको पदका लागि चढिने एउटा भर्याङ भएको छ। र, त्यो पद आफ्नो योग्यता र क्षमताका आधारमा देश र जनताको सेवाका लागि भने होइन। अहिलेको अवस्थामा यति चाहिँ भन्न सकिन्छ कि यदि त्यो प्रयत्न भएकै रहेछ भने पनि त्यसले नेपाली राजनीतिलाई अर्को कोणबाट पढ्नुपर्ने गतिलो पाठ दिएको छ। समयक्रममा त्यो पाठ छिचोलेर अगाडि बढ्नुको विकल्प देखिँदैन। महाधिवेशनको क्रममा रहेका दुई दलमध्ये नेकपा माओवादी केन्द्रमा फेरि एक पटक प्रचण्ड नेतृत्व अनुमोदन मात्र हुने हो। प्रचण्डलाई चुनौती दिने नेताहरू एकपछि अर्को गरेर बाहिरिएको अवस्थामा अहिले त्यो पार्टीको नेतृत्वका लागि प्रचण्डको विकल्प देखिँदैन। त्यसैले पनि माओवादीको राष्ट्रिय महाधिवेशनप्रति खासै आकर्षणपछि छैन। यसले ठूलो समाचार बनाउने महत्त्व पनि राख्दैन। रह्यो कांग्रेसको कुरा, कांग्रेसमा यसै पनि नीति छैन। महाधिवेशनका नाममा खाली सभापतिका चुनाव हुने हो र केही नेताको पदाधिकारीमा व्यवस्थापन हुने हो। कांग्रेसमा मूलतः देउवाको संस्थापन र उनको विपक्षमा रहेको संस्थापन इतर गुट छ र दुवैतिर अनेक उपगुट छन्। उपगुटहरूको व्यवस्थापन भयो र संस्थापन र संस्थापनइतर गुटबीच मात्र सीधा चुनाव भयो। सम्भावित तीव्र प्रतिस्पर्धाका कारण केही उत्सुकता बाँकी रहन्छ। अन्यथा जुन गुटले उपगुटको व्यवस्थापन गर्न सक्छ, जित उसकै हुने देखिन्छ। पछिल्लो अवस्था हेर्दा यसपटक पनि सत्तामा रहेका देउवालाई नै गुट व्यवस्थापनमा सहज देखिन्छ। यस मामलामा देउवालाई महारथ पनि हासिल छ। संस्थापन इतरमा प्रकाशमानको चित्त बुझाएर शशांक उठाएमा बीपी समूहका कारण उनीहरूको पल्ला भारी हुन्छ। उनीहरूको पक्षमा परिणाम निकाल्न यो पहिलो विकल्प हुन सक्छ। सबैको उचित व्यवस्थापन गरेर प्रकाशमानलाई उठाए गणेशमान समूहले काम गर्दा प्रकाशमान पनि विजयी हुन सक्छन्। अन्तिम विकल्प सबैलाई मिलाएर रामचन्द्र उम्मेदवार हुने हो। बीपी र गणेशमान समूह नहुँदा यसै पनि उनी कमजोर उम्मेदवार हुन्। यसअघि एक पटक हारिसकेकाले मनोवैज्ञानिक रूपमा पनि उनी कमजोर छन्। कांग्रेसमा तेस्रो धारका रूपमा देखिएको सिटौला धार यस पटक पहिलेभन्दा थप कमजोर देखिएको छ। यसले केही सय मत यताउता पार्नेबाहेक परिणाममै आनका तान फरक पार्ने देखिँदैन। तर, कांग्रेसको महाधिवेशनको परिणामले मुलुकको आगामी राष्ट्रिय राजनीतिको गति र दिशा निर्धारण गर्ने भएकाले यसको ठूलो महत्त्व छ। देउवाले जितेमा उनी गठबन्धनको पक्षमा उभिने सम्भावना बढेर जान्छ। आगामी सबै चुनाव त्यही कोणबाट अगाडि बढ्दा देशको राजनीति पनि त्यही मेसोमा अगाडि बढ्छ। तर, देउवा इतर विजयी हुँदा कांग्रेस एक्लै अगाडि बढ्दा गठबन्धनको आयुमाथि प्रश्न उठ्ने मात्र होइन। बरु आगामी तीनै तहका चुनाव पनि त्यही कोणबाट अगाडि बढ्ने देखिन्छ। यसो गर्दा एमालेलाई फाइदा हुन्छ, कांग्रेस त वामपन्थी दलमा आएको विभाजनका कारण यसै पनि फाइदामा छ। यस्तो परिस्थितिमा मुलुक पोस्ट इलेक्सन गठबन्धनमा धकेलिन्छ। त्यसका सम्भावित परिणामका बारेमा अहिले नै चर्चा गर्नु अलि हतार हुन्छ। नेपालका सबै ठूला राजनीतिक दलले महाधिवेशनलाई आगामी तीन तहका चुनावको पूर्वतयारीका रूपमा लिएका छन्। उनीहरू महाधिवेशनका नाममा शक्ति प्रदर्शन गर्न पनि चाहन्छन्। आआफ्नो गुटको पक्षमा पार्टीको चाबीताल्चा पनि लिन चाहन्छन्। यसो गर्न सकियो भने मात्र लाभको पदमा पुग्न सकिन्छ। राज्य स्रोतको दोहन गर्न पाइन्छ भन्ने सबै दलका मुखियालाई थाहा छ। नेपाली राजनीतिमा मूल्य, मान्यता र सिद्धान्तको पारो यतिबेला इतिहासमै सबैभन्दा तल्लो विन्दुमा ओर्लिएको छ। यो विन्दुमा राजनीति नीतिहरूको मियोका रूपमा होइन, एउटा यस्तो व्यवसायका रूपमा उभ्याइएको छ। जुन मात्र लाभको पदका लागि गरिन्छ र त्यहाँ पुगेपछि कमाउन होइन, लुट्न छुट हुन्छ। अपवादलाई छोडेर अहिले सबैको प्रतिस्पर्धा यही दिशामा जारी छ। पार्टीको नेतृत्व लिन मरिहत्ते गर्ने, दल बदल गर्ने, पार्टी जन्माउने, टुक्र्याउने लगायतका सबै खेल त्यही प्रयोजनका लागि भइरहेका छन्। दुःखको कुरा, आज मुलुकमा राजनीति लाभको पदका लागि चढिने एउटा भर्याङ भएको छ। र, त्यो पद आफ्नो योग्यता र क्षमताका आधारमा देश र जनताको सेवाका लागि भने होइन, पैसा कमाउने अवसरका रूपमा उपयोग हुनुपर्छ भन्ने भाष्य तयार गरिँदैछ। यो भनेको एक किसिमको मूल्य, मान्यता र आदर्शमाथिको महामारी हो, यो महामारीबाट बच्न असम्भव नभए पनि सजिलो चाहिँ छैन। अगाडि हेर्दै जाऔं, बाँचे देखिन्छ भन्छन्।"
