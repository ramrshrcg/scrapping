शीर्षक,विवरण
"अध्यक्ष मण्डलको बैठक सुरु, पदाधिकारीको अन्तिम टुंगो लगाइँदै","चितवन: नेकपा एमालेको सौराहमा जारी दशौं महाधिवेशनमा अध्यक्ष मण्डलको बैठक सुरु भएको छ। अध्यक्ष केपी शर्मा ओली बन्दसत्र स्थलमा पुगेपछि बैठक सुरु भएको कार्यालय सचिव शेरबहादुर तामाङले जानकारी दिएका छन्। अध्यक्ष मण्डलमा ओली, उपाध्यक्ष अष्टलक्ष्मी शाक्य, महासचिव ईश्वर पोखरेल, रामबहादुर थाप, टोपबहादुर रायमाझी, सुवास नेम्वाङ लालबाबु पण्डित र छबिलाल विश्वकर्मा छन्। यही बैठकले नयाँ नेतृत्वको नाम टुंगो लगाउने भएको छ। ओलीले पार्क सफारीमा दिनभर बसेर सर्वसम्मतिबाट नेतृत्व चयन गर्ने गरी सूचीलाई अन्तिम रुप दिएको बताइएको छ।"
ओलीलाई सर्वसम्वत बनाउने प्रस्ताव भिम रावलले ठाडै अस्विकार गरे,चितवन: एमाले नेता भीम रावलले अध्यक्ष पदमा उम्मेदवारी दिने बताएका छन् । रावलले निर्वाचन प्रक्रियामा भाग लिने र त्यसको परिणाम स्वीकार गर्ने बताएका छन् । केहीबेर अघि बसेको अध्यक्ष मण्डलको बैठकमा रावलले यस्तो बताएका हुन् । उनले अध्यक्ष पदमा उठने अडानबाट आफु पछि नहटेको समेत बताए । अध्यक्ष मण्डललमा अध्यक्ष पदमा ओलीलाई सर्वसम्मत गराउने प्रस्तावको रावलले ठाडै अस्विकार गरेका थिए ।
अनुशासन आयोगमा वडाल र लेखा आयोगमा कँडेल,चितवन: नेकपा एमालेका अध्यक्ष केपी शर्मा ओलीले अनुशासन आयोगको अध्यक्षमा केशव वडाल र लेखा आयोगको अध्यक्षमा पुष्पराज कँडेललाई प्रस्ताव गरेका छन् । मध्यरात भएको बन्दसत्रमा अध्यक्ष ओलीले वडाल र कँडेललाई अनुशासन र लेखा आयोगको अध्यक्ष तोकेका हुन् ।
केपी ओली भर्सेज भीम रावल,"काठमाडौ: सहमति जुटन नसकेपछि एमाले नेताद्धय केपी शर्मा ओली र भीम रावल अध्यक्ष पदमा लडने भएका छन् । चितवनमा जारी एमालेको दशौं महाधिवेशनमा आइतबार दिनभर रावललाई मिलाउन नेताहरुले निकै मेहेनत गरेका थिए । ओली स्वयं र बेला बेला उनका दूतहरुले पनि रावललाई यो र त्यो पद दिने भन्दै सहमतिमा आउन दवाव दिइरहे । तर रावल आफ्नो अडानबाट टसकोमस भएनन् । उनको एउटै रटान थियो, म ओली विरुद्ध अध्यक्ष पदमा उठने नै हो । त्यही रटानलाई कायम राख्दै रावल अध्यक्ष पदमा ओली विरुद्ध भिडने भएका छन् । बन्दसत्रबाट ओलीले अध्यक्ष बाहेकका पदाधिकारी र केन्द्रीय सदस्यहरुको सूची बाहिर ल्याए । ओलीले आफ्नै नाम समेत घोषणा गर्ने तयारी गरेको फरक फरक स्रोतहरुले दावी गरेका छन् । तर कुनै पनि हालतमा रावल सहमतिमा नआए पछि ओली अप्ठयारोमा परेका थिए । ओलीले पनि अब रावलसँग चुनाव लडने मनस्थिति बनाएका छन् । कतिपयको नामबारे आपत्ती जनाउँदै रावलले विधि र पद्धती छलेर ओलीले पदाधिकारी र केन्द्रीय सदस्य प्रस्ताव गरेको आरोप लगाए । केपी ओलीलाई अध्यक्ष पदमा सर्वसम्वत गराउन अझै पनि अन्तिम प्रयास भइरहेको छ । तर सहमति हुने सम्भावना साँघुरिँदै गएको छ । सहमति गराएर रावललाई दिने पद पनि कुनै खाली छैन । एमाले केन्द्रीय निर्वाचन आयोगले सोमबार बिहान ९ बजेदेखि निर्वाचन प्रक्रिया सुरु हुने भनेको छ ।"
"युरोपमा नयाँ भेरियन्टको त्रास, जर्मनीमा ओमिक्रोनबाट संक्रमितको संख्या तीन पुग्यो",बेलायत : जर्मनीमा कोरोनाको नयाँ भेरियन्ट ओमिक्रोनको तेस्रो केस फेला परेको छ । यसअघि जर्मनीमा दुइ जनामा ओमिक्रोनको संक्रमण फेला परेको थियो । पछिल्लो पटक जर्मनीको हेस्सेमा ओमिक्रोनका संक्रमित भेटिएका हुन् । यसअघि दुइ जनामा जर्मनीको म्युनिखमा ओमिक्रोन भेटिएको अन्तर्राष्ट्रिय संचारमाध्यममा खबर छ । जर्मनीको सामाजिक मामिला तथा एकीकरण मन्त्रालयले जनाए अनुशार नोभेम्बर २१ मा दक्षिण अफ्रिकाबाट जर्मन आएका व्यक्तिमा ओमिक्रोन भाइरस भेटिएको हो । ओमिक्रोनबाट संक्रमित तीनै जनालाई त्यहाँका चिकित्सकहरुले उच्च निगरानीमा राखेका छन् ।
"एमालेको निर्वाचन कार्यतालिका सार्वजनिक, सोमबार मतदान",चितवन: नेकपा एमालेले दशौं महाधिवेशनको निर्वाचन कार्यतालिका सार्वजनिक गरेको छ । एमालेको केन्द्रीय निर्वाचन आयोगले कार्यतालिका सार्वजनिक गरेको हो । अध्यक्ष मण्डलले सहमति भएका पदमा नाम घोषणा गर्नेछ । सहमति नभएका पदका लागि भोलि विहान ९ बजेदेखि मतदान हुनेछ ।
कोरोना त्रास : थप एक जनामा नयाँ भेरियन्ट देखियो,बेलायत : बेलायतमा कोरोनामा भाइरसको नयाँ भेरियन्ट ओमिक्रोनबाट संक्रमित अर्का एक व्यक्ति भेटिएका छन् । यस अघि बेलायतमा अन्य दुइ जनामा ओमिक्रोन संक्रमण भेटिएको थियो । बेलायती प्रधानमन्त्री बोरिस जोन्सनले थप एक व्यक्तिमा ओमिक्रोन संक्रमण भेटिएको पुष्टी गरेका छन् । पछिल्लो तथ्याङ्कसँगै बेलायतमा कारोनाको नयाँ भेरियन्ट ओमिक्रोनबाट संक्रमित हुनेको संख्या तीन पुगेको छ । बेलायतले कोरोनाको नयाँ भेरियन्टबाट बच्न सार्वजनिक स्थलमा मास्क अनिवार्य गरेको छ ।
"मध्यरातमा एमालेको बन्दसत्र, केन्द्रीय सदस्यको नाम पेस","चितवन: मध्यरातमा एमालेको बन्दसत्र सुरु भएको छ । केहीबेर अघि सुरु भएको बन्दसत्रमा केपी शर्मा ओलीले केन्द्रीय सदस्यहरुको नाम पढेर सुनाएका छन् । यद्यपी, मनोमानी ढंगले केन्द्रीय सदस्य बनाएको भन्दै केही नेताहरुले विरोध जनाएका छन् । केहीबेर अघि बसेको अध्यक्ष मण्डलको बैठकमा समेत ओलीले कन्द्रीय सदस्यहरुको बारेमा व्रिफिङ गरेका थिए । अध्यक्ष मण्डलकै कतिपय सदस्यहरुले ओलीले प्रस्ताव गरेको नामावली प्रति असहमति जनाएका थिए । यद्यपी , ओलीले सोही नाम बन्दसत्रमा पेस गरेको स्रोतले बताएको छ । केही बेरमा पदाधिकारीको समेत नाम सार्वजनिक गर्ने बताइएको छ ।"
प्रस्तावित पदाधिकारी र केन्द्रीय सदस्यहरुको सूचीप्रति भीम रावलको आपत्ती,चितवन: एमाले नेता भीम रावलले बन्दसत्रमा पेस गरेका पदाधिकारी सहित केन्द्रीय सदस्यहरुको सूचीप्रति असहमति जनाएका छन् । अध्यक्ष मण्डलमा छलफल नै नगरि एमाले नेता केपी ओलीले एकलौटी ढंगले पदाधिकारी सहित केन्द्रीय सदस्यहरुको नाम सुनाएको भन्दै आपत्ती जनाएका हुन् । आफु अध्यक्ष पदमा ओली विरुद्द लडने बताउँदै रावलले अन्य पदमा समेत चुनाव हुने बताएका छन् ।
एमाले वरिष्ठ उपाध्यक्ष इश्वर पोखरेल र महासचिव शंकर पोखरेल,"चितवन: नेकपा एमाले महाधिवेशनको अध्यक्ष मण्डलले पदाधिकारी प्रस्ताव गरेको छ । अध्यक्ष मण्डलका सदस्य केपी शर्मा ओलीले वरिष्ठ उपाध्यक्ष सहित अन्य पदाधिकारीको नाम प्रस्ताव गरेका छन् । ओलीले एमाले वरिष्ठ उपाध्यक्षमा इश्वर पोखरेललाई प्रस्ताव गरेका छन् । ओलीले उपाध्यक्षहरुमा युवराज ज्ञवाली, सुवासचन्द्र नेम्वाङ,अष्टलक्ष्मी शाक्य,सुरेन्द्र पाण्डे,राम बहादुर थापा, विष्णु पौडेलको नाम प्रस्ताव गरे । ओलीले महासचिवमा शंकर पोखरेललाई ल्याएका छन् । उपमहासचिवमा प्रदिप ज्ञवाली, पृथ्वीसुब्बा गुरुङ र विष्णु रिमाल तोकिएका छन् । ओलीले सचिवमा टोप बहादुर रायमाझी, रघुवीर महासेठ, छबीलाल विश्वकर्मा, लेखराज भट्ट,योगेश भट्टराई,गोकर्ण विष्ट र पद्मा अर्याललाई प्रस्ताव गरेका छन। अध्यक्षका उम्मेद्वार भीम रावल ओली विरुद्ध अध्यक्ष पदमा लडने भएका कारण सो पदको टुंगो लागेको छैन ।"
वरिष्ठ उपाध्यक्ष पद खारेज गर्न ओलीलाई सुझाव,"चितवन: वरिष्ठ उपाध्यक्षमा कुरा नमिलेपछि एमाले अध्यक्ष केपी शर्मा ओलीलाई उक्त पद नै खारेज गर्न सुझाव आएको छ। सुवाचन्द्र नेम्वाङले वरिष्ठ उपाध्यक्षको अडान नछोडेपछि महासचिव इश्वर पोखरेलले उक्त पद नै खारेज गर्न ओलीलाई सुझाव दिएका हुन्। ओलीले इश्वर पोखरेललाई उपाध्यक्ष दिने कुरा भएको स्रोतले बताएको छ। त्यसबाहेक उपाध्यक्ष, महासचिव र सचिवका आकांक्षीहरु पनि धेरै भएकाले ओलीलाई सकस भएको छ। हुन त कमिटीको टुंगो लगाउन ओलीले आफू निकट चार नेतालाई जिम्मेवारी दिएका थिए। विष्णु पौडेल, शंकर पोखरेल, पृथ्बीसुब्बा गुरुङ र प्रदीप ज्ञवालीले कमिटीको खाका तयार पारेका छन्। उक्त खाका अध्यक्ष ओलीलाई बुझाइएको छ। ओलीले रुजु गरेर आजै साँझ बस्ने बन्दसत्रमा सुनाउने बताइएको छ। यता अध्यक्षका दाबेदार रहेका भीम रावले उक्त नामावली आफूले नमान्ने बताएका छन्। उनले निर्वाचनको माध्यमबाटै कमिटीको टुंगो लगाउनुपर्ने बताएको उनी निकट नेताहरुले बताएका छन्। त्यसो नगरिए बन्दसत्र बहिष्कार गर्ने चेतावनीसमेत दिइएको बताइएको छ।"
देउवाप्रचण्डलाई पौडेलको प्रश्न प्रधानन्यायाधीश विवादमा तपाईँहरूको संगत र संयन्त्र के हो?,"काठमाडौंः कांग्रेसका वरिष्ठ नेता रामचन्द्र पौडेलले सत्ताका लागि नभएर व्यवस्थाका लागि चिन्ता गर्नुपर्ने बताएका छन्। कांग्रेसको अबको बाटो, रुपान्तरणको १० सुत्र शीर्षकमा आइतबार दस्तावेज सार्वजनिक गर्दै नेता पौडेलले अदालतमा सेटिङ छिर्नु लोकतन्त्रको उपहास भएको बताए। संवैधानिक परिषदको निष्पक्षतामा प्रश्न उठ्नुले व्यवस्था माथि नै प्रश्न उठेको उनले बताए। उनले न्यायालयमा भएको वर्तमान अवस्थाप्रति लक्षित गर्दै उच्चस्तिरीय संयन्त्रको बैठकमा समेत आफूले बोल्दै आएको बताए। मैले प्रचण्डजी र देउवाजीलाई संयन्त्रको बैठकमा पटकपटक भनेको छु, तपाईँहरूको संगत र संयन्त्र के हो? छिटो निकासतिर लाग्नुहोस्, भनेको छु, उनले भने।"
त्रिभुवन विश्वविद्यालय उपकुलपति कार्यालयमा धर्ना,काठमाडौंः देशभरका आंशिक प्राध्यापकहरु आन्दोलनमा उत्रिएका छन्। सरकारले आंशिक प्राध्यापकको माग सम्बोधन नगरेको भन्दै उनीहरु आन्दोलनमा उत्रिएका हुन्। आंशिक प्राध्यापक केन्द्रीय संघर्ष समितिका प्रवक्ता एलबी विष्टका अनुसार आइतबार त्रिभुवन विश्वविद्यालय उपकुलपति कार्यालयमा कोणसभाका साथै धर्ना दिइएको थियो। आफूहरुलाई करारमा नियुक्ति गर्नुपर्ने र राज्यले उचित सुविधा दिनुपर्ने माग छ। आंशिक प्राध्यापक संघका अनुसार देशका २ हजार २ सय आंशिक प्राध्यापक रहेका छन्।
कांग्रेस दैलेखको सभापतिमा मणिराम रेग्मी निर्वाचित,दैलेख : नेपाली कांग्रेस जिल्ला कार्य समिति दैलेखको सभापतिमा मणिराम रेग्मी निर्वाचित भएका छन्। रेग्मी कांग्रेसका वरिष्ठ नेता रामचन्द्र पौडेलका पक्षधर हुन्। नेपाली कांग्रेसको १४ औं महाधिवेशन अन्तरगत भएको जिल्ला अधिवेशनमा जिल्ला कार्य समिति चयनका लागि संस्थापन समुह (कांग्रेस सभापति शेरबहादुर देउवा पक्ष) र संस्थापनइतर (कांग्रेस वरिष्ठ नेता रामचन्द्र पौडेल पक्ष) चुनावी प्रतिस्पर्धामा उत्रिएका थिए। सभापतिमा संस्थापन समुहबाट कांग्रेस दैलेखका युवा नेता घनश्याम भण्डारी र संस्थापन इतरका मणिराम रेग्मी चुनावी मैदानमा थिए। जिल्ला कार्य समिति चयनका लागि शनिबार मतदान भएको थियो। शनिबार साँझदेखि नै सुरु भएको मत गणनाको अन्तिम परिणाम आइतबार साँझ सार्वजनिक भएको हो। सार्वजनिक मत परिणाम अनुसार कुल सदर मत एक हजार पाँच सय ४५ मध्ये सभापतिमा निर्वाचित मणिराम रेग्मीले ७ सय ९१ मत प्राप्त गरे। उनका निकटतम प्रतिस्पर्धी संस्थापन समुहका घनश्याम भण्डारीले ७ सय ५४ मत प्राप्त गरेका छन्। रेग्मीले भण्डारीलाई ३७ मतान्तरले पराजित गर्दै सभापतिमा विजयी भएका हुन्। कांग्रेस जिल्ला कार्य समिति दैलेखको उपसभापतिमा पौडेल पक्षधरका नवराज शाही र रीताकुमारी शाही निर्वाचित भएका छन्। उनीहरुले क्रमशः ७ सय ४१ र ७ सय ५८ मत प्राप्त गरे। सचिवमा पनि पौडेल पक्षधरकै खेमराज ओली र नारायणप्रसाद रेग्मी निर्वाचित भएका छन्। जिल्लाको गुराँस गाउँपालिकाका अध्यक्ष समेत रहेका ओली र चामुण्डाविन्द्रासैनी नगरपालिका५ का वडाध्यक्षसमेत रहेका रेग्मीले समान ७ सय ७६ मत प्राप्त गरेका छन्। त्यसैगरी सहसचिवमा पनि पौडेल पक्षधरका कनकबहादुर सेन ठकुरी र महेन्द्रबहादुर शाही (चट्टान) निर्वाचित भएका छन्। सहसचिवमा निर्वाचित ठकुरीले ७ सय ५३ मत प्राप्त गरे भने शाहीले ७ सय १० मत प्राप्त गरे। प्रदेश महाधिवेशन प्रतिनिधि र केन्द्रीय महाधिवेशन प्रतिनिधिमा पनि पौडेल पक्षधरकै उम्मेदवार विजयी भएका छन्। प्रदेश महाधिवेशन प्रतिनिधिमा ७ सय ७३ मतसहित बिमलविक्रम शाही निर्वाचित भए। उनका निकटतम् प्रतिस्पर्धी रामप्रसाद रिजालले ६ सय ८६ मत प्राप्त गरे। यस्तै केन्द्रीय महाधिवेशन प्रतिनिधिमा ७ सय ७६ मतसहित नरबहादुर खड्का निर्वाचित भएका छन्। उनका निकटतम प्रतिस्पर्धी रणबहादुर कार्कीले ६ सय ७६ मत प्राप्त गरेका छन्। निर्वाचन समितिका अनुसार जिल्ला कार्य समिति सदस्यहरुको मत गणना जारी छ।
तालिवानद्वारा चिकित्सकको हत्या,हेरात : तालिवान लडाकुले एक युवा चिकित्सकको हत्या गरेको खुलासा भएको छ। अफगानिस्तानको हेरात प्रान्तस्थित चेकपोष्टमा नरोकिएको आरोपमा तालिवानले ३३ वर्षीय चिकित्सकको हत्या गरेको खुलेको हो। स्थानीय मिडिया खामा प्रेसका अनुसार तालिवान लडाकुले हेरात शहरस्थित प्रहरी चेकपोष्टमा नरोकिएको भन्दै ३३ वर्षीय चिकित्सक अमरुद्धिन नुरीको हत्या गरेको छ। सो क्षेत्रमा तालिवानले आफ्नो मनोमानी गर्दै आएको पीडित पक्षको दाबी छ। नुरीले सानो मेडिकल क्लिनिक सञ्चालन गरिरहेको बताइएको छ। अगष्ट १५ मा तालिवानले अफगानिस्तानको राजधानी काबुल कब्जा गरेको थियो। काबुल कब्जापछि तालिवानले त्यहाँको सरकारको नेतृत्व गर्दै आएको छ।
अफ्रिकी नागरिकलाई नेपाल प्रवेशमा रोक,"काठमाडौं: सरकारले अर्को व्यवस्था नभएसम्म अफ्रिकी नागरिकलाई नेपाल प्रवेशमा रोक लगाएको छ। कोरोना भाइरसको नयाँ भेरियन्ट ओमिक्रोन देखा परेपछि सरकारले अफ्रिकी नागरिकलाई प्रवेशमा रोक लगाएको हो। गृह मन्त्रालयले अध्यागमन विभाग, त्रिभुवन विमानस्थल कार्यालय र सीमा क्षेत्रका प्रशासन कार्यालयलाई अफ्रिकी देशका नागरिकहरुलाई प्रवेश गर्न नदिने व्यवस्था मिलाउने निर्देशन दिएको छ। मन्त्रालयले कूटनीतिक, अफिसियल र आपतकालीन कामबाहेक सबै अफ्रिकी देशका नागरिकलाई अर्को व्यवस्था नभएसम्मका लागि नेपाल प्रवेशमा रोक लगाउन निर्देशन दिएको हो।"
नेदरल्याण्डमा १३ जनामा देखियो कोरोनाको नयाँ भेरियन्ट 'ओमिक्रोन',"नेदरल्याण्ड : दक्षिण अफ्रिकाबाट नेदरल्याण्ड आएका १३ जनामा कोरोना भाइरसको नयाँ भेरियन्ट ओमिक्रोन देखिएको छ। दक्षिण अफ्रिकाबाट नेदरल्याण्डको एम्स्टर्डम आएका ६ सय जना यात्रुको शनिबार कोरोना परिक्षण गरिएको थियो। जसमध्ये ६१ जनामा कोरोना पोजेटिभ देखिएको थियो। पोजेटिभमध्येका १३ जनामा नयाँ भेरियन्ट पाइएको अधिकारीहरुलाई उद्धृत गर्दै बीबीसले जनाएको छ। नेदरल्याण्डका स्वास्थ्यमन्त्री हुगो दी जोङ्गले अफ्रिकामा रहेका आफ्ना नागरिकहरुलाई आफ्नो देश फर्किन आग्रह गरेको छ। उनले आफ्नो देश फर्किएर कोरोना टेस्ट गर्न अपील गरेका छन्। दक्षिण अफ्रिकी मुलुकमा कोरोनाको नयाँ भेरियन्ट ओमिक्रोन देखिए पछि विश्वभर पुनः कोरोनाको त्रास फैलिएको छ । कोरोना पोजेटिभ देखिएका सबैलाई होटल आइसोलेसनमा राखिएको छ । उनीहरुमा ओमिक्रोन भाइरसको संक्रमण देखिएको होहोइन भन्ने बारे अनुसन्धान भइरहेको बीबीसीमा खबर छ । दक्षिण अफ्रिकी मुलुकबाट आएका सबै यात्रुको एम्स्टर्डममा कोरोना परिक्षण गरिएको थियो । विश्व स्वास्थ्य संगठन (डब्लुएचओ)ले दक्षिण अफ्रिकामा देखिएको कोरोना भाइरसको उत्परिवर्तित रुपलाई ओमिक्रोन नामाकरण गरेको छ । धेरै पटक उत्परिवर्तन भइसकेकाले दक्षिण अफ्रिकामा देखिएको कोरोनाको नयाँ भेरियन्ट खतरनाक रहेको वैज्ञानिकहरुले दावी गरेका छन्। डब्लूएचओले ओमिक्रोन भाइरसलाई भेरियन्ट अफ कन्सर्न घोषणा गरेको छ। संक्रमण दर उच्च भएपछि त्यसलाई भेरियन्ट अफ कन्सर्न घोषणा गरिन्छ। डब्लूएचओले ओमिक्रोन नामक नयाँ भेरियन्टको संक्रमण दर उच्च रहेको जनाएको छ। दक्षिण अफ्रिकामा पहिलो पटक देखिएको ओमिक्रोन भाइरस हङकङ, बेल्जियम, बोत्स्वाना र इजरायलमा समेत भेटिएको छ ।"
बेलुकीको खानापछि मात्र बन्दसत्र सुरु हुने,चितवन: नेकपा एमालेको दसौं महाधिवेशनको दोस्रो दिनको बन्दसत्र अझै सुरु हुन सकेको छैन। पदाधिकारीको भागबण्डा टुंग्याउने अन्तिम कसरत जारी रहेकाले बन्दसत्र सुरु हुन नसकेको हो। अध्यक्ष केपी शर्मा ओलीले पदाधिकारीको अन्तिम टुंगो लगाउँदै छन्। एमालेका नेता गोकुल बाँस्कोटाका अनुसार बेलुकी ७ बजेपछि बन्दसत्र सुरु हुने छ। उनले सहमतिकै आधारमा पदाधिकारी चयन गर्ने बताउँदै केही बेरमै बन्दसत्र सकिने पनि बताए। महाधिवेशन प्रतिनिधिहरुलाई पनि बेलुकीको खानापछि बन्दसत्र सुरु गरिने जानकारी दिइएको छ। महाधिवेशन प्रतिनिधिहरुलाई माइकिङमार्फत् सूचित गरिएको बताइएको छ।
परराष्ट्रको पत्र कार्यान्वयन नगर्न अन्तरिम आदेश,"काठमाडौं: उच्च अदालत पाटनले परराष्ट्र मन्त्रालयको पत्र कार्यान्वयन नगर्न अन्तरिम आदेश दिएको छ। परराष्ट्र मन्त्रालयले अन्यायपूर्वक कार्यसमिति खारेज गर्दै संरक्षक समितिलाई निर्वाचन गर्न जिम्मेवारी दिएको विरुद्ध उच्च अदालत पाटनमा उजुरी दिएको थियो। गैरआवासीय नेपाली संघ (एनआरएनए)का अध्यक्ष कुमार पन्तले उच्च अदालत पाटनबाट एनआरएनएको निर्वाचनसम्बधी परराष्ट्र मन्त्रालयका पत्रहरु कार्यान्वयन नगर्न अन्तरिम आदेश जारी गरेको बताए। परराष्ट्र मन्त्रालयले अमुक व्यक्तिलाई फाइदा पुग्नेगरी गैरआवासीय नेपाली संघका विरुद्ध हस्तक्षेप गरेको संस्थापन पक्षले आरोप लगाउँदै आएको थियो। संघले डिसेम्बर १५ मा निर्वाचन मिति गरेको छ। डिसेम्बर १९ र २० मा विश्वज्ञान सम्मेलन गर्ने घोषणा गरेको छ। निर्वाचनका लागि त्रिपक्षीय भिडन्त हुने देखिएको छ। उपाध्यक्ष बद्री केसी, उपाध्यक्ष रविना थापा र सल्लाहकार कुल आचार्य समूहले छुट्टाछुट्टै प्यालनल बनाएर निर्वाचनमा होमिएका छन्। संघका प्रवक्ता डिबी क्षेत्रीले अन्तरिम आदेश जारी भएसँगै संघ तथा निर्वाचन समितिले तोकिएको काम कारबाही अघि बढाउन सहज भएको बताए।"
कोभिडले महिलामाथिको विभेद् झन बढायो,"काठमाडौं: विश्वव्यापी महामारीको रूपमा फैलिएको कोभिडले महिलाको जीवनमा ठूलो प्रभाव पारेको र यसले लैंगिक असमानतालाई झनै बढाएको एक अध्ययनको निष्कर्ष छ। महिला हकअधिकारको क्षेत्रमा सक्रिय संस्था संकल्पले वमनकाइन्ड वर्ल्डवाइडसँगको सहकार्यमा गरेको एक अध्ययनमा कोभिडले महिलामाथिको विभेद् अझै बढाएको देखाएको छ। विभिन्न समुदायका महिलालाई कोभिड१९ ले पारेको प्रभाव शीर्षकको उक्त अध्ययनका अनुसार कोभिडका कारण महिलाले पर्याप्त मात्रामा स्वास्थ्य सेवा पनि नपाएका र यसले उनीहरूको मानसिक स्वास्थ्यमा पनि ठूलो प्रभाव परेको पाइएको छ। दैनिक ज्यालादारीमा काम गर्ने महिला अझै बढी प्रभावित भएका र उनीहरू आफूसँग कुनै सञ्चित रकम नहुँदा मास्क किनेर लगाउनसमेत नसक्ने अवस्थामा पुगेका अध्ययनले देखाएको छ। कोभिडको समयमा विद्यालय छाड्ने बालिकाको संख्या पनि निकै बढेको र घर परिवारमा गाँस खाने ब्यक्तिको संख्या घटाउन छोरीको छिटो विवाह गरिदिने प्रचलन बढेको अध्ययनकर्ता अचला दाहालले बताइन्। कतिपय ठाउँमा भने कोभिडले असरमात्र नभइ अवसर पनि जुराइदिएको अध्ययनमा पाइएको छ। महिलामध्ये केहीले आफूले कमाएको रकमको ३० प्रतिशत बचत गर्ने बानी बसालेको, महिलाको नेतृत्व गर्ने क्षमतामा वृद्धि भएकोलगायत सकारात्मक परिवर्तन पनि भएको अध्ययनले देखाएको छ। नेपालमा समावेशीताको मुद्दा संख्यामा मात्र सिमित भएकाले गुणात्मक समावेशीतामा बढी जोड दिनुपर्ने समावेशी आयोगका अध्यक्ष रामकृष्ण तिमल्सिनाले बताए। कोभिडले महिलाको मानसिक स्वास्थ्यको साथै समग्र स्वास्थ्यमा प्रभाव पारेकोले महिलाको स्वास्थ्य बिग्रनु भनेको परिवार नै विरामी परेको भन्दै यसले राष्ट्रलाई ठूलो प्रभाव पार्ने उनको भनाइ छ। कोभिड प्रभावित महिलालाई सहुलियतपूर्ण ऋण दिने, उद्यमशीलताको लागि सहयोग गर्ने जस्ता कार्यक्रममा नेपाल राष्ट्र बैंक र अन्य वित्तिय संस्थाले महत्वपूर्ण भूमिका निर्वाह गर्नुपर्ने अध्यक्ष तिमल्सिनाले बताए। सातवटै प्रदेशका महिलामाझ गरिएको उक्त अध्ययनको निष्कर्ष र सुझावलाई विभिन्न आयोगमा बुझाएर यसैका आधारमा महिलामैत्री नीतिहरू निर्माणमा पहल गर्न राष्ट्रिय मानव अधिकार आयोगकी सदस्य लिलि थापाले सुझाव दिइन्। कार्यक्रममा संकल्पकी निर्वतमान अध्यक्ष एवं महिला अधिकारकर्मी दुर्गा सोबले कोभिडले महिला भित्रका विविध समुदायलाई प्रभाव पारेकाले ती समुदाय स्तरमा अध्ययन हुनु आवश्यक रहेको बताइन्। महिला गैरसरकारी संस्था महासंघकी उपाध्यक्ष तुलसालता अमात्यले कोभिडले यौन श्रमिक पनि प्रभावित भएका र उनीहरूको जीवनयापनमा कठिनाइ भएको बताइन्। कार्यक्रमकी अध्यक्ष संगीता लामाले अध्ययन प्रतिवेदन निकै राम्रो रहेको बताउँदै महिला आन्दोलन कहाँ छ र हामी कहाँ छौं भन्ने विषयमा पुन एक पटक विश्लेषण गरिनुपर्नेमा जोड दिइन्।"
झापा कांग्रेस सभापतिमा देउकुमार थेवे निर्वाचित,"झापाः नेपाली कांग्रेस झापाको सभापतिमा देउकुमार थेवे निर्वाचित भएका छन्। उनले आफ्ना प्रतिद्वन्द्वी रामबहादुर कट्टेललाई २ सय ५० मतान्तरले जितेका हुन्। झापाको ५ निर्वाचन क्षेत्रबाट कूल ३ हजार ३ सय ८९ मतदाता थिए। जसमध्ये ३ हजार ३ सय ११ मत खसेको थियो। निर्वाचित थेवेले १७ सय ६५ र उपविजेता कट्टेलले १५ सय १५ मत पाएका थिए। थेवेलाई पूर्वमहामन्त्री कृष्णप्रसाद सिटौला तथा कट्टेललाई पार्टी प्रवक्ता विश्वप्रकाश शर्माले समर्थन गरेका थिए। पदाधीकारीमा पनि थेवे प्यानल विजयी भएको छ। उपसभापतिमा केशवराज पाण्डे र शेरबहादुर भट्टराई, सचिवमा नवीन बिमली र कृष्ण हुमागाईं तथा सहसचिवमा कालेन्द्र राजवंशी र कमल भण्डारी, ७ पदाधिकारी र ६४ जना सदस्यका लागि मतदान भएको थियो।"
क्वारेन्टीन होटेलमा आगो लगाउने महिला पक्राउ,क्विन्सल्याण्डः क्वारेन्टीन होटेलमा आगो लगाएको आरोपमा अष्ट्रेलियाकी एक महिला पक्राउ परेकी छन्। क्विन्सल्याण्डस्थित कोभिड१९ क्वारेन्टीनको लागि बनेको ११ तले होटेलमा आगो लगाउने महिला पक्राउ परेकी हुन्। ३१ वर्षीया ती महिलालले आइतबार बिहान ११ तले प्यासिफिक होटेलको आफ्ना दुई सन्तानसहित आफू बस्दै आएको कोठामा आगो लगाएकी थिइन्। आगलागिपछि सो होटेलबाट १६० भन्दा बढी मानिसको उद्धार गरिएको थियो। पक्राउ परेकी आरोपित महिलासँग सोधपुछ र अनुसन्धान अघि बढाइएको त्यहाँको प्रहरीले जनाएको छ। हालः अष्ट्रेलियामा ओमिक्रोन भेरियन्टका दुई जनामा संक्रमण फेला परेको बताइएको छ। नयाँ संक्रमण फेला परेसँगै सरकारले नयाँ मापदण्ड लागू गर्ने बताइएको छ।
गरिबी र अभावमा समाजवाद आउँदैन : अर्थमन्त्री शर्मा,"रुकुम: अर्थमन्त्री जनार्दन शर्माले गरिबी र अभावमा समाजवाद नआउने बताएका छन्। नेकपा माओवादी केन्द्र मुसिकोट नगर कमिटीद्वारा आयोजित घोषणा सभालाई आइतबार सम्बोधन गर्दै उनले गरिबी र अभावको अन्त्य गरेर मात्र संविधानले परिकल्पना गरेको समाजवादमा जान सकिने बताए। गरिबहरूको जीवनस्तर माथि नउकासेसम्म समाजवादमा जान सम्भव छै। समग्र विकास र सम्पन्नताको जगमा मात्र समाजवाद खडा हुनसक्छ, उनले भने। उनले मुलुकको समग्र विकास र गुणस्तरीय विकास सरकारको लक्ष्य रहेको भन्दै गठबन्धन सरकार त्यसतर्फ केन्द्रित रहेको बताए। अबको पाँचदेखि सात वर्षभित्र रुकुममा गरिबीको अन्त्य गरी समाजवादको आधार तयार पारिने भन्दै उनले उक्त लक्ष्य प्राप्त गर्ने गरी सक्रिय हुन पार्टी कार्यकर्ता र आम जनसमुदायलाई आग्रह गरे। कृषि सहकार्य समूह, उत्पादन समूह, श्रम सहकारीमार्फत् उत्पादन र रोजगारीको अभियान सञ्चालन गरिने उनको भनाइ थियो। कम्तिमा १२ कक्षा उत्तीर्ण विद्यार्थी स्वरोजगार हुने खालको शिक्षा नीति सरकारले ल्याएको छ। आगामी शैशिक सत्रदेखि देशका विभिन्न स्थानमा डिजिटल लर्निङ्ग सेन्टरहरू स्थापना गरी आधुनिक प्रविधिको माध्यमबाट अडियो भिडियोसहित पठनपाठन गराउने तयारी रहेको छ, उनले भने।"
केही व्यक्तिले विधि र पद्धति मिचे : भीम रावल,"काठमाडौं: नेकपा एमालेका नेता भीम रावलले अध्यक्ष केपी शर्मा ओलीले आफूखुसी कमिटीको नामावली तयार पारेको भन्दै असन्तुष्टि जनाएका छन्। उनले अधिवेशनको कुनै कामै नगरी विधि, पद्धति मिचेर पार्टी हितविपरीत काम गरको आरोपसमेत लगाएका छन्। उनले ट्वीट गर्दै भनेका छन्, 'एमालेको महाधिवेशन मंसिर १० देखि १२ गते सम्पन्न गर्ने र ११ गते उम्मेदवारीसम्बन्धी प्रकिया पूरा गरी १२ गते मतदान गर्ने पार्टी निर्णय विपरीत ११ र १२ गते दिनभरि अधिवेशनको कुनै काम नगरी केही व्यक्तिले अन्यत्र बसेर विधि,पद्धति र निर्णय विपरीत गर्नु आपत्तिजनक र पार्टी हितको विरूद्धमा छ।' ओली निकट चार नेताले पदाधिकारीसहितको नामावली तयार पारेका छन्। उक्त नामावली अध्यक्ष ओलीले रुजु गरेपछि बन्दसत्रमा सुनाइने बताइएको छ। ओलीले रावललाई वरिष्ठ उपाध्यक्षमा बस्न आग्रहसमेत गरेको बताइएको छ। तर रावल जसरी पनि अध्यक्ष पदमा उम्मेदवारी दिने अडान राखेका छन्। त्यही भएर उनले यथाशिघ्र मनोनयन दर्ता गरेर चुनावी पक्रिया सुरु गर्न माग गरेका छन्। बन्दकोठाभित्र तयार पारेको सूची अमान्य रहेको उनले बताए। उनले त्यही सूचीलाई अन्तिम रुप दिए बन्दसत्र बहिष्कार गर्ने चेतावनीसमेत दिएका छन्।"
"कोरोना प्रतिबन्ध हटाउन स्विजरल्याण्डमा चुनाव हुँदै, भारतले संसारकै अग्लो रेलवे पुल बनाउँदै","बेर्नः कोभिड१९ प्रतिबन्धबारे युरोपेली मुलुक स्विजरल्याण्डका नागरिकले भोट खसाल्ने भएका छन्। पछिल्लो समय फेला परेको नयाँ भेरियन्ट बढ्ने क्रममा देशबाट कोभिड१९ प्रतिबन्ध हटाउने या नहटाउने भन्नेबारे त्यहाँका नागरिकहरुले आइतबार भोट खसाल्ने भएका हुन्। कोभिड १९ का नयाँ संक्रमण फेला पर्दा यसअघि बनेका मापदण्ड परिमार्जन गर्नुपर्ने त्यहाँका नागरिकको माग छ। त्यहाँका नागरिकले खसालेको भोटको आधारमा स्विजरल्याण्ड सरकारले कोभिड१९ प्रतिबन्धबारे परिमार्जित नयाँ मापदण्ड बनाउने सीएनएनले जनाएको छ। यसअघि स्विस संसदले गत मार्चमा कोभिड नियम जारी गरेको थियो। कोभिड१९ को नयाँ भेरियन्टको प्रकृतिअनुसार स्विस जनताको भोटको आधारमा कोभिड१९ प्रतिबन्धबारे सरकारले निर्णय गर्नेछ। स्विस सरकारका अनुसार पछिल्लो १४ दिनमा करिब ७५ हजार ९ सय नयाँ संक्रमित फेला परेका छन्। चीनले पूर्वी लद्धाखमा नयाँ राजमार्ग निर्माण गर्दै लद्धाखः चीनले भारतको पूर्वी लद्धाख क्षेत्रमा नयाँ राजमार्ग निर्माण गरिरहेको स्रोतले बताएको छ। चीनभारतबीच बढ्दो सैन्य तनावका बीच चीनले सो क्षेत्रमा क्षेप्यास्त्र र रकेट तैनाथ गर्नुका साथै नयाँ राजमार्ग र सडक निर्माण गरिरहेको स्रोतले बताएको हो। चिनियाँ सेनाले पूर्वी लद्धाख क्षेत्रको विपरित क्षेत्र अक्साई चिन क्षेत्रमा नयाँ राजमार्ग निर्माण गरिरहेको इन्डिया टुडेमा खबर छ। उच्चस्तरिय स्रोतले ड्रोन निगरानीमार्फत् सो जानकारी लिएको बताइएको छ। इन्डिया टुडेलाई बताएअनुसार सेनाले नयाँ राजमार्ग मात्र नभई त्यस क्षेत्रको सडक विस्तारका साथै क्षेप्यास्त्र र रकेट राख्ने ठाउँ बनाइरहेको छ। चीनभारत सीमानजिक स्वाशासित तिब्बत क्षेत्रमा भने चिनियाँ सेनाले क्षेप्यास्त्र र रकेटहरु राखिसकेकोसमेत स्रोतले बताएको छ। पछिल्लो समय चीन र भारतका सैनिक पक्षबीच भएको १३औं पटकको बैठकमा भारतले चिनियाँ सेनाले सीमा क्षेत्रमा विस्तार गरेको सैन्य पूर्वाधार सम्बन्धमा चिन्ता व्यक्त गरेको थियो। भारतले संसारकै अग्लो रेलवे पुल निर्माण गर्दै मणिपुरः भारतीय रेल कम्पनीले संसारकै अग्लो रेलवे पुल निर्माण गर्ने भएको छ। इन्डियन रेलवेजले जिरिबमइम्फाल रेलवे परियोजनाअन्तर्गगत मणिपुरमा संसारकै अग्लो रेलवे पुल निर्माण गर्ने भएको हो। करिब १४१ मिटर अग्लो बन्ने सो पुल करिब १११ किलोमिर लामो जिरिबमइम्फाल रेलवे लाइन जोड्ने छ। १४१ मिटर उचाइँको सो पुलले यसअघि युरोपमा बनेको करिब १३९ मिटर अग्लो पुलको रेकर्ड तोड्ने बताइएको छ। सो परियोजनालाई भारत सरकारले सबैभन्दा महत्वाकांक्षी परियोजनाको रुपमा लिएको हिन्दुस्तान टाइम्समा खबर छ। हालै निर्माण सुरु भएको सो रेलवे पुल निर्माण कार्य सन् २०२३ डिसेम्बरमा सम्पन्न हुनेछ। सो पुल बनेमा करिब १२ घण्टा लामो यात्रा २ घण्टामा टुंगिने बताइएको छ। जापानद्वारा ६७५ बिलियन डलर सैन्य बजेट थप टोक्योः जापानले सैन्य बजेटअन्तर्गत करिब ६७५ बिलियन अमेरिकी डलर थप्ने भएको छ। हवाई र समुद्री प्रतिरक्षाको लागि जापानले सो रकम थप्न लागेको हो। उत्तर कोरिया र चीनले धम्कीस्वरुप निरन्तर क्षेप्यास्त्र प्रहार गरेपछि जापानले सो निर्णय गरेको बताइएको छ। गएको शुक्रबार जापानका प्रधानमन्त्री फुमियो किशिदाको सरकारले सो सैन्य बजेट अनुमोदन गरेको थियो। जापानको रक्षा मन्त्रालयकाअनुसार सो बजेट चाडै स्वीकृत हुने र विभिन्न सैन्य परियोजना कार्यान्वयन अघि बढ्ने छ। हालः जापानको वायु रक्षा बलसँग एफ १५ लडाकु विमानमात्र रहेको बताइएको छ। रुस, चीन र इरानका कूटनीतिज्ञबीच परमाणु वार्ता दुबईः रुस, चीन र इरानका कूटनीतिज्ञबीच परमाणु वार्ता सम्पन्न भएको छ। अलि बगहेरी कानी नेतृत्वको इरानको वार्ता टोली, रुस र चीनबीचको परमाणु सम्बन्धमा वार्ता आइतबार सम्पन्न भएको हो। तीन पक्षबीच भियनामा शनिबारदेखि सुरु भएको वार्ता आइतबारसम्म चलेको बताइएको छ। रुसी र चिनियाँ कूटनीतिज्ञ सम्मिलित सो वार्तामा युरोपेली संघका कोर्डिनेटर एन्रिक मोरासमेत सहभागी भएको बताइएको छ। सो वार्ता सन् २०१५ मा इरान र शक्ति राष्ट्रबीच भएको सम्झौता ब्युँताउने सम्बन्धमा भएको इरानको अर्थ सरकारी समाचार संस्था आइएसएनएमा उल्लेख छ। नयाँ भेरियन्ट पत्ता लगाउँदा आफू दण्डित भएको दक्षिण अफ्रिकाको भनाइ केप टाउनः दक्षिण अफ्रिकाले कोरोना भाइरस कोभिड१९ को नयाँ भेरियन्ट पत्ता लगाउँदा आफू दण्डित भएको गुनासो गरेको छ। कोभिड१९ को नयाँ भेरियन्ट ओमिक्रोन पत्ता लगाउँदा प्रशंसा गर्नुको सट्टा आफू दण्डित भएको गुनासो दक्षिण अफ्रिकाले गरेको हो। नयाँ भेरियन्ट पत्ता लागेसँगै संसारका विभिन्न मुलुकले दक्षिण अफ्रिका र अन्य अफ्रिकी मुलुकको यात्रामाथि प्रतिबन्धको घोषणा गरेपछि त्यहाँको विदेश मन्त्रालयले सो प्रतिक्रिया दिएको अन्तर्राष्ट्रिय मिडियामा खबर छ। दक्षिण अफ्रिकाका वैज्ञानिकको टोलीले बुधबार नयाँ भेरियन्ट पत्ता लागेको घोषणा गरेका थिए। शुक्रबार विश्व स्वास्थ्य संगठन डब्ल्युएचओले नयाँ भेरियन्टको ओमिक्रोन राख्दै भेरियन्ट अफ कन्सर्नको रुपमा बर्गीकरण गरेको थियो। सो भेरियन्ट सबैभन्दा बढी खतरनाक रहेको भन्दै विभिन्न मुलुकहरुले यात्रामा प्रतिबन्ध लगाएका छन्। इथोपियाली बलद्वारा ६ सुडानी सैनिकको मृत्यु खार्तुमः इथोपियाली सैन्य बलको आक्रमणमा परी कम्तीमा ६ सुडानी सैनिकको ज्यान गएको छ। विवादित सीमा क्षेत्रनजिकै शनिबार राति सुडानी सेनाको पोष्टमा भएको आक्रमणमा परी ६ सुडानी सेनाको ज्यान गएको हो। सुडान सेनाले विज्ञप्ती जारी गर्दै अल फशाक क्षेत्रको सुरक्षामा खटिएका सेनामाथि इथोपियाली सैन्य बलले हमला गरेको बताएको छ। आफूहरुले इथोपेली क्षेत्रको आक्रमण फिर्ता लिएको र त्यहाँको जनताको सुरक्षामा खटिएको बताए पनि इथोपेली सेनाले आक्रमण गरेको सेनाले बताएको छ। यद्यपि इथोपेली अधिकारीहरुले भने हालसम्म कुनै पनि प्रतिक्रिया नदिएको अन्तर्राष्ट्रिय मिडियामा खबर छ। सुत्केरी बेथा लागेकी न्युजिल्याण्डकी सांसद साइकल चलाउँदै अस्पताल वेलिङटनः सुत्केरी बेथा लागेपछि न्युजिल्याण्डकी एक सांसद साइकल चलाउदै अस्पताल पुगेकी छन्। सांसद जुली एन जेन्टर सुत्केरी बेथा लागेपछि स्वयम् आइतबार बिहानै साइकल चलाउँदै अस्पताल पुगेकी हुन्। अस्पाल पुगेको एक घण्टापछि उनले बच्चा जन्माएकी छन्। बेथा लाग्दा साइकल चढेर अस्पताल जाने योजना नभए पनि आफूले त्यस्तै गर्नुपरेको फेसबुक पोष्टमार्फत् बताएकी छन्। आमा र बच्चा दुवैको अवस्था स्वस्थ्य रहेको उनले जानकारी दिएकी छन्। ग्रिन पार्टी यातायात मामलाकी प्रवक्तासमेत रहेकी उनले करिब तीन वर्षअघि सुत्केरी बेथा लाग्दा साइकल चलाउँदै अस्पताल पुगेकी थिइन्। ४१ वर्षीय जुली साइक्लिङको पक्षमा खुलेर वकालत गर्दै आएकी छन्। सेनाविरुद्ध लड्न म्यानमारका लोकतन्त्र समर्थकले जुटाए ६३ मिलियन डलर नेपिडाः म्यानमारका लोकतन्त्र समर्थक गठबन्धनहरुले करिब ६३ मिलियन अमेरिकी डलर रकम जम्मा गरेका छन्। उनीहरुले सैन्य शासनविरुद्ध लड्न सो रकम जम्मा गरेका हुन्। सो रकम करिब ३ दिनमा जम्मा भएको बताइएको छ। सैन्य शासन हटाउन देशविदेशबाट आर्थिक सहयोग प्राप्त भइरहेको त्यहाँका लोकतन्त्र समर्थक गठबन्धनहरुले बताएका छन्। सो सहयोग उपलब्ध गराउनेमा अधिकांश विदेशमा रहेका म्यानमार नागरिकहरु रहेको बताइएको छ। साथै लोकतन्त्र समर्थक गठबन्धनहरुले आगामी महिनाभित्र करिब १ अर्ब अमेरिकी डलर जुटाउने लक्ष्य राखेको बताइएको छ। फेब्रुअरी १ मा म्यानमार सेनाले सत्ता कब्जामा लिएपछि त्यहाँ सैन्य शासनविरोधीहरुले विरोध तथा प्रदर्शन जारी राखेका छन्। म्यानमार सेनाले देशभित्र अत्याचार गरिरहेको बताइन्छ। संयोजन : अस्मिता खड्का"
"दुर्गममा रहेका खाद्यान्न डिपो रित्तिंदै, गोदाममै थन्कियो पठाउनुपर्ने चामल","सुर्खेत : कर्णालीका हिमाली जिल्लामा खाद्यान्न अभाव हुन थालेको छ। तर दुर्गमका लागि भनिएको चामल भने सुर्खेत, नेपालगंज र धनगढीमा रहेका गोदाममै थन्किएका छन्। सरकारले अनुदानमा ढुवानी गर्दै आएको चामल दुर्गममा नपुग्दा स्थानीयलाई खाद्यान्न अभाव हुन थालेको छ। हुम्लाका जनप्रतिनिधि खाद्यान्न माग्दै काठमाडौंसम्म पुगेका छन् तर खाद्य तथा व्यापार कम्पनीले हुम्लाका लागि छुट्याएको करिब २० हजार क्विन्टल चामल भने ढुवानी नहुँदा गोदाममै थन्किएको छ। यो वर्षमा हुम्लामा मात्रै २० भन्दा धेरै क्विन्टल चामल ढुवानी गर्नुपर्ने छ। खाद्यान्न संकट हुन नदिन सुर्खेत, धनगढी र नेपालगञ्जबाट २० हजार क्विन्टलभन्दा बढी चालम त्यहाँ ढुवानी गर्नुपर्ने हो। तर चालु आर्थिक वर्षको चार महिना पुगिसक्दा पनि त्यहाँ खाद्यान्न ढुवानी हुन सकेको छैन। खाद्यान्न ढुवानीमा लापरबाही हुँदा हुम्ला पुर्याउनुपर्ने १९ हजार ९ सय ५० क्विन्टल चालम सुर्खेत, नेपालगञ्ज र धनगढीमै थन्किएको हो। यो वर्ष नेपालगञ्जबाट हुम्लामा हवाइमार्गबाट चार हजार, स्थलमार्गबाट सात सय र बिक्री केन्द्र खार्पुनाथमा पाँचसय क्विन्टल चामल ढुवानी गर्नुपर्ने छ। तर नेपालगञ्जबाट हुम्ला पुग्नुपर्ने चामल नै ढुवानी भएको छैन। यस्तै सुर्खेतबाट हुम्ला शाखामा हवाइमार्गबाट ६ हजार क्विन्टल र स्थलमार्गबाट सात सय, सर्केगाड डिपोमा एक हजार, बालुवा डिपोमा एक हजार, देउली बिक्री केन्द्रमा पाँचसय र छप्रेला बिक्री केन्द्रमा एकहजार क्विन्टल चामल ढुवानी गर्नुपर्ने छ। तर सुर्खेतबाट हालसम्म जम्मा पाँचसय ५० क्विन्टल खाद्यान्न मात्रै ढुवानी भएको छ। बाजुराको कोल्टीबाट श्रीनगर डिपोमा सातसय, धनगढीबाट श्रीनगर डिपोमा सातसय, बाजुराको मार्तडीबाट श्रीनगर डिपोमा पाँचसय गरेर कुल २० हजार पाँचसय क्विन्टल खाद्यान्न ढुवानी गर्नुपर्ने छ। तर चालु आर्थिक वर्षको चार महिनामा सुर्खेतबाट पाँचसय ५० क्विन्टल चामल मात्रै ढुवानी भएको छ। जसमध्ये हुम्ला शाखामा एकसय ५० क्विन्टल र श्रीनगर डिपोमा चारसय क्विन्टल चामल मात्र पुगेको छ। बाँकी चामल भने खाद्य व्यवस्था तथा व्यापार कम्पनी लिमिटेडका विभिन्न गोदाममा थन्किएको छ। हुम्लामा मात्रै होइन, कर्णालीका अन्य जिल्लामा पनि चामल ढुवानी हुन सकेको छैन। साविक कर्णालीका पाँच जिल्लामा बर्सेनी ४० देखि ५० हजार क्विन्टल चामल आवश्यक पर्दछ। ती जिल्लामा खाद्यान्न संकट हुन नदिन सुर्खेतसहित, नेपालगञ्ज, दाङ र धनगढी लगायतका स्थानबाट चामल पुर्याइन्छ। तर कहिल्यै पनि समयमा खाद्यान्न ढुवानी हुँदैन। ढुवानीको जिम्मा लिएका ठेकेदार कम्पनीले नै समयमै खाद्यान्न ढुवानी गर्दैनन्। समयमै चामल ढुवानी नहुँदा खाद्यान्नका गोदामहरु रित्तिन थालेका छन्। खाद्य व्यवस्था तथा व्यापार कम्पनी लिमिटेड प्रादेशिक कार्यालय सुर्खेतका अनुसार सुर्खेतबाहेक कर्णालीका कुनै पनि जिल्लामा पर्याप्त खाद्यान्न छैन। डोल्पामा चारसय क्विन्टल, मुगुमा तीनसय १३ क्विन्टल, मुगुकै श्रीकोटमा चारसय ८५ क्विन्टल, सोरुकोटमा एकसय क्विन्टल र डोल्पाको साल्दाङमा एकसय ७० क्विन्टल मात्र चामल स्टक छ। त्यस्तै जुम्लामा नौसय ८७ क्विन्टल, जाजरकोटमा एकहजार सातसय १२ क्विन्टल, दैलेखमा ६ सय ६५ क्विन्टल र कालीकोटमा सातसय २३ क्विन्टल चामल मौज्दात छ। खाद्यान्नको चरम संकट पर्ने जिल्लाका गोदामहरु रित्तिदै जाँदा सुर्खेतमा रहेको गोदाममा हाल ११ हजार क्विन्टल चामल रहेको कार्यालयका सूचना अधिकारी बासुदेव रिजालले जानकारी दिए। मौसम खरावीका कारण हवाइ सेवा प्रभावकारी छैन, यसले चामल ढुवानी हुन नसकेको हो, सूचना अधिकारी रिजालले भने, ढुवानीका लागि ताकेता गरिरहेका छौं, तर मौसम खरावी र ठेकेदारले सम्झौता तोडिदिँदा ढुवानीमा समस्या भएको छ। हुम्लामा ढुवानीको जिम्मा पाएका चारवटा ढुवानी कम्पनीले सम्झौता तोडेका छन्। यसले पनि चामल ढुवानी हुन नसकेको कम्पनीले जनाएको छ। ढुवानीमा लापरबाही हुँदा दुर्गममा खाद्यान्न अभाव हुने गरेको छ भने गोदाममा रहेको चामल कुहिएर खेर जाने गरेको छ।"
पाँच करोड लागतमा निर्माणधीन पुल भाँचियो,भोजपुर: भोजपुरको रामप्रसाद राई गाउँपालिका र हतुवागढी गाउँपालिकालाई जोड्ने कावा खोलाको निर्माणधीन पुल भाँचिएको छ। पुल भाँचिएसँगै यसको निर्माणकार्य अन्योलमा परेको स्थानीय जनप्रतिनिधिहरुले बताएका छन्। पुल रु पाँच करोडभन्दा बढीको लागतमा निर्माण भइरहेको थियो।
"पदाधिकारीसहितको सूची तयार, बन्दसत्र स्थलमा पुगे ओली","चितवन: नेकपा एमालेको दसौं राष्ट्रिय महाधिवेशनअन्तर्गत दोस्रो दिनको बन्द सत्र १२ घन्टापछि सुरु भएको छ। आज बिहान १० बजेका लागि बोलाइएको बन्दसत्र पटक पटक स्थगित भएको थियो। अध्यक्ष केपी शर्मा ओली दिनभरिको परामर्शपछि साढे ९ बजे बन्दसत्रका लागि प्रस्थान गरेका थिए। उनी बन्दसत्र स्थल पुग्नेवितिकै 'केपी बा आइ लभ यु' भन्दै कार्यकर्ताहरुले नारबाजी गरेका थिए। पदाधिकारीमा धेरै नेताहरु आकांक्षी भएपछि ओली दिनभरि परामर्शमा बसेका थिए। उनले यसबीच ईश्वर पोखरेल, सुवास नेम्वाङलगायतका नेतासँग परामर्श गरेका थिए। सर्वसहमतिको जिम्मा पाएका ओलीले बन्सत्रमा पदाधिकारी र केन्द्रीय सदस्यको नामावली पढ्ने बताइएको छ।"
अफ्रिकी मुलुकका नागरिकले 'अनअराइभल भिसा' नपाउने,"काठमाडौं: सरकारले अफ्रिकी मुलुकका नागरिकहरुलाई आगमन प्रवेशज्ञा (अनअराइभल भिसा) दिन रोक लगाएको छ। गृह मन्त्रालयका प्रवक्ता फणिन्द्रमणि पोखरेलले अध्यागम विभागलाई अफ्रिकी मुलुकका यात्रीहरुलाई अनअराइभल भीसा नदिन निर्देशन दिएको बताए। 'अफ्रिकी मुलुकका यात्रीहरुलाई अनअराइभल भिसा नदिन अध्यागमन विभागलाई निर्देशन दिएका छौं,' उनले अन्नपूर्णसँग भने। मन्त्रालयले कूटनीतिक, अफिसियल र आपतकालीन कामबाहेक सबै अफ्रिकी देशका नागरिकलाई अर्को व्यवस्था नभएसम्मका लागि अनअराइभल भीसा नदिन निर्देशन दिएको हो। कोरोना भाइरसको नयाँ भेरियन्ट ओमिक्रोन देखा परेसँगै नेपालले सजगता अपनाएको छ। हिजोमात्र विश्व स्वास्थ्य संगठनले नेपाल कोरोनाको उच्च जोखिममा रहेको भन्दै ओमिक्रोन फैलिन नदिन उच्च सतर्कता अपनाउन आग्रह गरेको थियो।"
अधिवेशनमा विवाद हुँदा मन्त्रीका अंगरक्षकले चलाए गोली,सर्लाही: सर्लाहीमा नेपाली कांग्रेसको वडा अधिवेशनका क्रममा विवाद हुँदा गोली चलेको छ। सर्लाहीको बलरामा कांग्रेसको वडा अधिवेशनमा विवाद हुँदा गोली चलेपछि अधिवेशन रोकिएको छ। बलरा नगरपालिका९ स्थित अचलगढमा वडा अधिवेशनका लागि डाकिएको छलफलको क्रममा प्रदेश २ का महिला बालबालिका युवा तथा खेलकुद मन्त्री वीरेन्द्र सिंह पुगेका थिए। उनले वडामा असन्तुष्टि जनाएपछि दुई पक्षबीच विवाद भएको थियो। विवादले उग्ररुप लिएपछि मन्त्री सिंहका अंगरक्षकले हवाई फायर गरेका थिए। प्रहरीले अहिले स्थिति नियन्त्रणमा लिइसकेको सर्लाहीका प्रहरी प्रमुख एसपी कृष्ण प्रसाईंले बताए।
"८० अंकले घट्यो नेप्से, सबै समूहमा गिरावट","काठमाडौं : सेयर कारोबारको पहिलो दिन नेप्से परिसूचक ८०२९ अंकले घटेर २६ सय ५१४९ विन्दुमा झरेको छ। यसदिन २३४ कम्पनीको १ करोड १९ लाख ३ हजार २०२ कित्ता सेयर ५ अर्ब ८३ करोड ५१ लाख ३५ हजार ५५ रुपैयाँमा खरिदबिक्री भयो। ठूला कम्पनीको सेयर मापन इण्डेक्स पनि दोहोरो अंकले घटेको छ। यसदिन इण्डेक्स १४१९ अंकले घटेर ५०१४५ विन्दुमा पुगेको छ। यस्तै कारोबारमा आएका १३ वटै समूहको परिसूचक घटेको छ। यसदिन व्यापार समूहको सर्वाधिक ५३७ प्रतिशतले घटेको हो। त्यसपछि दोस्रोमा डेभलपमेन्ट बैंकको परिसूचक ५११ प्रतिशतले घटेको छ। यसदिन जलविद्युत समूहको ४२१ प्रतिशतले घट्दा जीवन विमाको ३६६, लगानीको ३३९, अन्यको ३१६, निर्जीव विमाको ३१८ प्रतिशतले परिसूचक घटेको छ। बाँकी अन्य सबै समूहको परिसूचक पनि ओरालो लागेको छ। यसदिन कुनै पनि कम्पनीको सेयर मूल्यमा सकारात्मक सर्किट लेभलमा कारोबार हुन सकेन। आइसीएफसी फाइनान्सको ९७८ प्रतिशत र स्यामलिङ पावर कम्पनीको ८२१ प्रतिशतले मू्ल्य बढेको छ। यसदिन कारोबार रकमका आधारमा महालक्ष्मी विकास बैंक अग्रस्थानमा रह्यो। सो कम्पनीको २९ करोड ८१लाख ९१ हजार बराबर मूल्यमा सेयर खरिद बिक्री भयो। २३ करोड ४८ लाख ६ हजार मूल्य बराबरमा सेयर खरिदबिक्री गरी नेपाल रिइन्स्योरेन्स कम्पनी दोस्रो स्थानमा रह्यो।"
"पदाधिकारीसहितको नामावली तयार, ओलीले रुजु गर्दै","काठमाडौं: नेकपा एमालेको दसौं महाधिवेशनअन्तर्गत आइतबार पदाधिकारीसहित केन्द्रीय कार्यसमितिको खाका तयार भएको छ। पृथ्बीसुब्बा गुरुङले आफूहरुले खाका तयार पारेको बताएका छन्। उनले उक्त खाका अध्यक्ष ओलीलाई बुझाइने र रुजु गरेपछि बन्दसत्रमा सुनाइने जानकारी दिए। स्रोतका अनुसार केन्द्रीय कार्यसमितिको नामावली तयार गर्न अध्यक्ष ओलीले विष्णु पौडेल, शंकर पोखरेल, प्रदीप ज्ञवाली र पुथ्बीसुब्बा गुरुङलाई जिम्मा दिइएको थियो। त्यही अनुसार ती नेताहरुले नामावली तयार पारेको बताइएको छ।"
त्रिभुवन विश्वविद्यालय उपकुलपति कार्यालयमा धर्ना,काठमाडौंः देशभरका आंशिक प्राध्यापकहरु आन्दोलनमा उत्रिएका छन्। सरकारले आंशिक प्राध्यापकको माग सम्बोधन नगरेको भन्दै उनीहरु आन्दोलनमा उत्रिएका हुन्। आंशिक प्राध्यापक केन्द्रीय संघर्ष समितिका प्रवक्ता एलबी विष्टका अनुसार आइतबार त्रिभुवन विश्वविद्यालय उपकुलपति कार्यालयमा कोणसभाका साथै धर्ना दिइएको थियो। आफूहरुलाई करारमा नियुक्ति गर्नुपर्ने र राज्यले उचित सुविधा दिनुपर्ने माग छ। आंशिक प्राध्यापक संघका अनुसार देशका २ हजार २ सय आंशिक प्राध्यापक रहेका छन्।
"पदाधिकारी छान्न ओलीलाई सकस, होला त चुनाव?","काठमाडौंः नेकपा एमालेको चितवनमा जारी दसौं महाधिवेशनमा पदाधिकारी छान्न हम्मेहम्मे भएको छ। पार्टी अध्यक्ष केपी शर्मा ओलीलाई बन्दसत्रले नेतृत्व चयन गर्ने अधिकार दिए पनि आकांक्षीहरु धेरै भएपछि भागबण्डा मिलाउन सकस भएको हो। अध्यक्ष ओलीलाई सबैभन्दा टाउको दुखाइको विषय भीम रावलको उम्मेदवारीले परेको छ। ओलीले रावललाई उपाध्यक्षमा बस्न आग्रह गरेपनि उनले आफ्नो उम्मेदवारी अध्यक्षमै रहने बताएका छन्। बन्दसत्र हलले ओलीलाई पदाधिकारी र केन्द्रीय सदस्य छान्ने अधिकार दिएपछि रावलले त्यसको खुलेर विरोध गरेका थिए। उनले विधानमै नभएको निर्णय गरिएको भन्दै आपत्ति जनाएका थिए। त्यसको जवाफ दिँदै ओलीले चित्त नबुझ्नेले मनोनयन दर्ता गर्नसक्ने बताएका थिए। रावल आफू अहिले पनि उपाध्यक्ष रहेको र अध्यक्षका लागि योग्य भएकाले अध्यक्ष पदमा आफ्नो उम्मेदवारी फिर्ता नगर्ने अडानमा छन्। पार्टीको नवौं महाधिवेशनबाट उपाध्यक्ष भएका रावल पार्टी विभाजनअघि माधवकुमार नेपाल निकट मानिन्थे। त्यस्तै महासचिव पद मिलाउन पनि ओलीलाई त्यतिकै सकस परेको छ। महासचिवमा पनि दुई जना आकांक्षी भएपछि ओलीलाई थप सकस आइपरहेको हो। महासचिवका लागि विष्णु पौडेल र शंकर पोखरेलले अडान खसेका छन्। दुवै ओलीका विश्वास पात्र हुन्। यसअघिको महाभिवेशनमा पोखरेल उपमहासचिवमा पराजित भएका थिए भने पौडेल उपमहासचिवमा निर्वाचित भएका थिए। त्यसो त प्रदीप ज्ञवाली, पृथ्बीसुब्बा गुरुङ र सुरेन्द्र पाण्डेले पनि महासचिवका लागि कसरत गरिरहेका छन्। त्यस्तै वरिष्ठ उपाध्यक्षमा ईश्वर पोखरेल लगभग निश्चित भएको बताइए पनि सुवास नेम्वाङ पनि सोही पदका आकांक्षी छन्। उनले अडनबाट आफू पछि नहट्ने बताइरहेका छन्।"
एक जनामा ओमिक्रोन देखिएपछि इजरायलमा विदेशीलाई प्रतिबन्ध लगाइयो,इजरायल: कोरोना भाइरसको नयाँ भेरियन्ट ओमिक्रोन देखा परेपछि इजरायलले विदेशीहरुको आवगमनमा रोक लगाएको छ। त्यहाँका अधिकारीहरुका अनुसार विदेशीहरुलाई १४ दिनसम्म आवगमनमा रोक लगाएको हो। एक जनामा कोरोनाको ओमिक्रोन भेरियन्ट देखिएपछि सरकारले आज रातिदेखि नै लागू हुनेगरी सो निर्णय गरेको बताइएको छ। विश्व स्वास्थ्य संगठनले ओमिक्रो भेरियन्ट खतरनाक रहेको र दक्षिण अफ्रिकामा यो भाइरस देखिएको भन्दै अन्य देशलाई सचेत गराएको थियो। अहिले विश्वका धेरै देशले हवाइ उडान प्रतिबन्ध लगाएका छन्।
"ओमिक्रोनको जोखिममा नेपाल, उच्च सतर्कता अपनाउन विश्व स्वास्थ्य संगठनको सुझाव",काठमाडौं: विश्व स्वास्थ्य संगठनले नेपाललाई उच्च सतर्कता अपनाउन आग्रह गरेको छ। दक्षिण अफ्रिकासँगै विभिन्न देशमा कोरोना भाइरसको नयाँ भेरियन्ट 'ओमिक्रोन' देखिन थालेपछि विश्व स्वास्थ्य संगठनले नेपाललाई सचेत गराएको हो। दक्षिण पूर्वी एसियाका देशमा यसको खतरा झन् रहेको भन्दै विश्व स्वास्थ्य संगठनक विज्ञप्ति जारी गरेरै सचेत रहन ध्यानाकर्षण जनाएको छ। दिल्लीस्थित क्षेत्रीय कार्यालयद्वारा जारी विज्ञप्तिमा यी क्षेत्रमा तीव्ररुपमा कोरोना भाइरसको नयाँ भेरियन्ट फैलिनसक्ने उल्लेख गरेको छ। त्यही भएर सतर्कता अपनाउन र जनस्वास्थ्यका मापदण्ड कार्यान्वयनलाई निरन्तरता दिन कार्यालयले आग्रह गरेको छ। डब्लूएचओकी क्षेत्रीय निर्देशक डा पुनम क्षेत्रपाल सिंहका अनुसार विश्वका केही देशमा नयाँ भेरियन्ट फेला परेको छ। उनले संक्रमण जोखिम अझै नटरेको भन्दै नियन्त्रणका लागि सतप्रतिशत प्रयास जारी राख्नुपर्ने बताइन्। नयाँ भेरियन्टलाई भित्रिन नदिन अन्तर्राष्ट्रिय यात्रा गर्नेहरु माथि थप निगरानीका साथै नियन्त्रणका उचित उपायहरु अपनाउन डब्लुएचओले सुझाव दिएको छ।
उद्योगले उठिबास लगाएको भन्दै खानी बन्द गर्न माग,"मकवानपुर : मकवानपुरको राक्सिराङ गाउँपालिका ४ का दुई दर्जन परिवार सिमेन्ट उद्योगको खानी सञ्चालन भएपछि विस्थापित भएका छन् । थप दुई दर्जन बढि विपन्न चेपाङ र तामाङ परिवार पुस्तौनी थातथलो छाड्नुपर्ने अवस्थामा पुगेका छन् । उनीहरुले हेटौंडास्थित रिद्धिसिद्धि सिमेन्ट उद्योगले स्थानीयग गरेको सहमति पालना नगरी खानी सञ्चालन गर्दा आफूहरु विस्थापित हुनुपर्ने अवस्थामा पुगेको गुनासो गरेका छन् । खानी क्षेत्रमा भइरहेका गतिविधिहरुले मानवीय क्षति समेत हुनसक्ने भएकाले खानीसम्बन्धी काम कारबाही माग गरिएको राक्सिराङ गाउँपालिका ४ नं वडाध्यक्ष सन्जय कोइरालाले बताए । वडाध्यक्ष कोइरालाले मकवानपुरका प्रमुख जिल्ला अधिकारी भरतमणि पाण्डेसमक्ष पाँच बुँदे ध्यानाकर्षण पत्र पठाउँदै स्थानीयसँग भएको सम्झौता विपरित खानी सञ्चालन नगर्न ध्यानाकर्षण गराएका हुन् । निश्चित व्यक्तिहरुले शक्ति प्रदर्शन गराएर कानुन विपरित,सम्झौता वपरित, निर्णय विपरित खानी सञ्चालन गर्ने मनसाय रिद्धिसिद्धि सिमेन्ट उद्योग र ठेकेदार कम्पनीहरुको देखिएको छ, 'उनले भने, हाललाई मानवीयभौतिक र वातावरणी क्षति रोक्नुपर्ने आवश्यकता महशुस गरी समस्याको समाधानको पहल नभएसम्म शान्ति सुरक्षाको हिसाबले समेत खानी सञ्चालन गर्न उपयुक्त नदेखिएकाले तत्कालका लागि खानी सम्बन्धी कामकारबाही बन्द गराई सहज वातावरण निर्माणका लागि भूमिका खेलिदिनु हुन अनुरोध छ । स्थानीयहरुले जर्बजस्ती उद्योगले उत्खनन् गरिरहेको भन्दै सम्पत्ति सुरक्षाको मागसहित उच्च अदालत पाटन, हेटौंडा इजलासमा मुद्धा दायर गरेका थिए । अदालतले उद्योगले अनुमति लिएको खानी क्षेत्रभन्दा बाहिर स्थानीय घर, जमिन, खानेपानीको मुहान, विद्यालय, बन क्षति नपुग्ने काम गर्न उद्योगको नाममा निषेधाज्ञा आदेश जारी गरेको थियो । तर अदालतको आदेशको पनि कुनै पालना भएको छैन, बलको भरमा काम भइरहेको हामीले न्याय माग्न अब कहाँ जाने भन्ने भएको छ,' स्थानीय जनसरोकार समितिका अध्यक्ष गोपाल तामाङले भने, उद्योग र ठेकेदारले बलमिच्याइँ गर्दा गाउँ नै विस्थापित हुनुपर्ने अवस्था आएको छ । उद्योगमार्फत बानियाँ निर्माण सेवा र मोतीदान कन्ट्रक्सन प्रालिले खानी उत्खनन् गर्दै आएको छ । मकवानपुरका प्रमुख जिल्ला अधिकारी भरतमणि पाण्डेले स्थानीयसँग उद्योगले गरेको सहमति कार्यान्वन गराउन गाउँपालिकासँगको समन्वयमा आवश्यक सहजिकरण गरिने बताए । उद्योगले बन्यो सुकुम्बासी दल बहादुर चेपाङको न बस्ने घर छ, न आफ्नो नाममा जमिन नै छ । घरमाथि डाँडामा खानी सञ्चालन हुने भनेपछि सुखका दिन आउने सोचेर उनी दंग थिए । राक्सिराङ गाउँपालिका ४ गिङुङका ५३ वर्षीय चेपाङले उद्योगलाई जग्गा बिक्री गर्दा पैसा पनि आउने र कमाई खान पनि पाउने भनेर स्थानीय बिचौलियाले फकाए । उनले खुशीसाथ उधारोमा जग्गा बिक्री गरे । सुरुमा पाएको दुई लाख रुपैयाँ चेपाङले घरखर्च गरेर सकाए । बाँकी छ लाख रुपैयाँ पाउने आश्वासन पाएका उनले हालसम्म पैसा पाएका छैनन् । उनीमार्फत जग्गा गरिद गरी उद्योगलाई बेच्ने ब्यक्ति बेपत्ता छन् । उद्योगले उनको जग्गामा ढुङ्गा उत्खनन् सुरु गरिसकेको छ । बिचौलीयाले ललाईफकाई उधारो जग्गा पास गराएर सुकुम्बासी बनेका अर्को पात्र हुन्, रमेश चेपाङ । दुई वर्षअघि बिचौलीयामार्फत उद्योगलाई आफू बस्दै आएको छ रोपनी जग्गा बिक्री गरेका उनले हालसम्म पैसा पाएका छैनन् । जग्गा अब अर्काको नाममा गइसक्यो पैसा पाएको छैन, जग्गा खाली गर्न भनेर केटाहरु आइरहन्छन् । अब कहाँ जाने होला,' उनले दुखेसो गरे । उनीहरुजस्तै दर्जन परिवारले न्युन मुल्यमा जग्गा बिक्री गरे । किस्ता किस्तामा पाएको रकम घर खर्चमा सकिएपछि उनीहरुसँग अन्यत्र जमिन किनेर बस्ने पैसा छैन । उद्योगले खानी चलाउन सबैको घरबारी खाली गरिसक्यो, उनीहरुलाई अन्यत्र जग्गा नै खरिद गरिदिए हुन्थ्यो, जनसरोकार समितिका अध्यक्ष तामाङले भने, तर उद्योगले बिचौलिया खटाउँछ, उनीहरुले हाम्रो कुरा सुनुवाइै नै गर्दैन । उक्त खानी सञ्चालन भएपछि खानीको तल्लो क्षेत्रमा बसोबास गर्दै आएका ६४ परिवार बिस्थापित हुने अवस्थामा पुगेको उनले बताए । उद्योगले दुई वर्षदेखि खानी सञ्चालन गरिरहेको छ । पुस्तोदेखि भोगचलन गर्दै आएको जमिनको उचित मुआब्जा र उच्च जोखिमा रहेकाहरुको पुर्नबास गराउनुपर्ने राक्सिराङ गाउँपालिकाका अध्यक्ष राजकुमार मल्लले बताए । उधारो जमिन बिक्री गरेर सुकुम्बासी बनाइएकाहरुको पनि उद्योगले पुर्नबास गराउनुपर्छ, 'उनले भने, उद्योगलाई स्थानीयहरुसँग भएको समहति पालना गराउन दबाब दिइरहेका छौं। उनका अनुसार खानी सञ्चान हुँदा खानी आसपासका २५ हेक्टर जमिन प्रभावित हुनेछ । गिङ्गु डाँडादेखि गोराङ्दी खोला किनारसम्म भिरालो जमिनमा रहेको बस्ती खानी सञ्चालनपछि उच्च जोखिमा रहने भन्दै खानी विभागको अध्ययन टोलीले उक्त बस्ती अन्यत्र सारेर मात्र खानी सञ्चालन गर्न सकिने प्रतिवेदन बिभागमा बुझाएको छ। उद्योग व्यवस्थापन पक्षले भने उद्योगको बारेमा सञ्चालक समिति बाहेक अरुलाई बोल्ने अधिकार नभएको भन्दै पन्छिदै आएको छ ।"
युगान्डाको एकमात्र अन्तराष्ट्रिय विमानस्थल चीनको कब्जामा,बेइजिङ : चीनले युगान्डाको एकमात्र अन्र्तराष्ट्रिय विमानस्थल आफ्नो कब्जामा लिने भएको छ । युगान्डाले ऋण तिर्न नसक्दा चीनले युगान्डाको एन्टेबे अन्र्तराष्ट्रिय विमानस्थल आफ्नो कब्जामा लिने भएको हो । युगान्डाका राष्ट्रपति योवेरी मुसेभेनी नेतृत्वको तत्कालिन सरकारले सन् २०१५ मा सो विमानस्थल विस्तारका लागि चीनको एक्स्पोर्ट इम्पोर्ट बैंकबाट २०७ मिलियन डल ऋण लिएको थियो । सात वर्षभित्र सो ऋण चुक्ता गर्ने सम्झौता भएको थियो । सम्झौताबमोजिम युगान्डाले तोकिएको समयावधिभित्र ऋण तिर्न नसक्ने भएपछि चीनले सो अन्र्तराष्ट्रिय विमानस्थल आफ्नो कब्जामा लिने भएको स्थानिय मिडियालाई उद्धृत गर्दै अन्र्तराष्ट्रिय मिडियाले खबर छापेका छन् । चीनसँग सो सम्झौतामा पुनवार्ता गर्न गत मार्चमा राष्ट्रपति मुसेभेनीले पत्र पठाएकोसमेत उल्लेख गरिएको छ । तर सो प्रस्ताव असफल भएको समेत बताइएको छ ।
कांग्रेस दाङ सभापतिमा शंकर डाँगी निर्वाचित,"दाङ : पहिलो चरणमा मतदानबाट चुनिन नसकेपछि दुई उम्मेदवारको सहमतिबाट नेपाली कांग्रेस दाङ जिल्लाको सभापतिमा शंकर डाँगी निर्वाचित भएका छन्। शनिबार भएको निर्वाचनमा शंकर डाँगीले ७७६, र भूपबहादुर डाँगीले ५४५ मत लिएरका थिए । त्यस्तै सभापतिका उम्मेदवार जानकीलाल बस्नेतले ४७१ र कमल किशोर घिमिरेले ३१५ मत लिएका थिए । प्रथम हुने उम्मेदवारको ५१५ मत नआएपछि सभापतिका लागि आइतबार पुन: निर्वाचन हुने भनिएपनि सहमतिपछि शंकर जिल्ला सभापति भएका हुन् । भूपबहादुर र शंकरबीच भएको समहतिपछि शंकर सभापति भएका हुन् । भूपन्द्रबहादुरले शंकरलाई सभापतिमा समर्थन गरेपछि शंकरलाई सभापति घोषणा गरिएको निर्वाचन समितिले जनाएको छ ।"
"नेपाल युएईसँग पराजित, ग्लोबल छनोटमा पुग्ने सपना तुहियो",काठमाडौं: आइसीसी महिला टी२० विश्वकपको ग्लोबल छनोटमा नेपाल युएईसँग पराजित भएको छ। पराजितसँगै नेपाल विश्वकप छनोट हुनबाट वञ्चित भएको छ। नेपाल एसिया छनोटअन्तर्गत आइट्टबार युएईसँग ४८ रनले पराजित भएको थियो। प्रतियोगितामा नेपालले पाँच मध्ये केवल तीन खेलमा जित हात पार्न सक्यो। नेपाल यसअघि हङकङसँग पराजित भएको थियो। युएईले दिएको १२८ रनको लक्ष्य पछ्याउने क्रममा नेपालले निर्धारित २० ओभरको २ बल बाँकी हुँदा ७९ रनमा अलआउट भएको थियो। युएई भने लगातार ५ खेल जित्दै ग्लोबल छनोटमा स्थान सुरक्षित गरेको छ।
घाइते ६ जनालाई हेलिकोप्टरबाट नेपालगञ्ज पठाइयो,"जाजरकोट : जाजरकोटमा भएको बस दुर्घटनाका गम्भीर घाइते ६ जनालाई हेलिकोप्टरबाट थप उपचारका लागि नेपालगञ्ज पठाइएको छ । जिल्ला अस्पताल जाजरकोटमा उपचार हुन नसकेपछि उनीहरुलाई थप उपचारका लागि नेपालगञ्ज लगिएको हो । दुर्घटनामा बेहोस भएका उनीहरुलाई भेन्टिलेरमा राखेर उपचार गर्नुपर्ने अवस्था छ । तीजनाको अहिलेसम्म होस खुल्न सकेको छैन। कुशे ९ जाजरकोटका देवीसरा नेपाली, उनका श्रीमान वीरबहादुर नेपाली र छोरा प्रचण्ड नेपालीलाई हेलिकोप्टरबाट नेपालगञ्ज लगिएको हो। श्रीमान श्रीमती दुवैको अवस्था चिन्ताजनक छ । त्यस्तै, नलगाड ४ कि आस्था वलीको अवस्था पनि गम्भीर छ । उनलाई पनि नेपालगञ्ज लगिएको छ। आठविसकोट ५ का शरद शाही र आठवीसकोट ४ रुकुम पश्चिमकी धर्मी मल्ललाई पनि हेलिकोप्टरबाट नेपालगञ्ज पठाइएको हो । उनीहरु सबैको अवस्था गम्भीर छ । त्यस्तै विपना परियार, वर्षा परियार, अभिसेक परियार, दत्ते नेपाली, शेरबहादुर खत्री, मोहन खत्री, संगिता बुढा र काली बोहरालाई गाडीबाट नेपालगञ्ज पठाइएको छ । पाँचजना सामान्य उपचार पछि घर फर्किएका छन् । नौजनाको जिल्ला अस्पतालमा उपचार भइरहेको छ । एकजनाको चौरजहारी अस्पतालमा उपचार भइरहेको प्रहरीले जनाएको छ । नेपालगन्जदेखि राडिबजार आउँदै गरेको ना छ ख २७५७ नम्बरको रात्री बस जाजरकोटमा ( कुदु बराहचौर नजिक ) राति दुई बजे दुर्घटना हुँदा ५ जनाको मृत्यु भएको छ। कुशे ९ जाजरकोटकी १८ वर्षीया अनिला नेपाली र आठबिसकोट ५ रुकुम पश्चिमकी २४ वर्षीया सन्ध्या मल्ल शाहीको मृत्यु भएको छ । त्यस्तै नलगाड ३ करुवा जाजरकोटका २६ वर्षीय शेरबहादुर परियार, आठ्बिसकोट ४ निवासी ४ वर्षीया दिब्या शाही र सप्तरी राजविराज नगरपालिका १ घर भइ दिपेन्द्र आधारभूत विद्यालय सक्ला जाजरकोटमा कार्यरत ४० वर्षीय गगाराम यादवको मृत्यु भएको प्रहरी नायब उपरीक्षक मधुकुमार थापाले बताए । जाजरकोटमा बस दुर्घटना हुँदा ५ को मृत्यु, २८ घाइते जाजरकोट बस दुर्घटनामा मृत्यु हुने पाँचै जनाको सनाखत (अपडेट)"
मुस्ताङमा नेकपा एसको पार्टी कार्यालय स्थापना,"जोमसोम : मुस्ताङमा नेपाल कम्युनिस्ट पार्टी एकीकृत समाजवादीले पार्टी कार्यालय स्थापना गरेको छ । सो पार्टीका कास्की जिल्ला अध्यक्ष धनराज आचार्यले एक समारोहकाबीच शनिबार मुस्ताङ सदरमुकाम जोमसोममा पार्टी कार्यालय उद्घाटन गरेका हुन् । मुस्ताङमा पार्टी कार्यालय स्थापनासँगै मनाङबाहेक देशका ७६ वटै जिल्लामा नेकपा एसको पार्टी संगठन विस्तार भएको हो । नेकपा एकीकृत समाजवादी मुस्ताङको जिल्लास्तरीय अगुवा कार्यकर्ता भेला मुस्ताङको जोमसोममा संम्पन्न भएको छ। सो अगुवा कार्यकर्ता भेलाले कमरेड भीमबहादुर रसाईलीको अध्यक्षतामा ५५ सदस्यीय जिल्ला कार्यसमिति समेत गठन गरेको छ । मुस्ताङमा संगठन विस्तारका लागि पुगेका नेकपा एकीकृत समाजवादी कास्कीका अध्यक्ष धनराज आचार्यले २००६ सालमा समतामूलक समाज निर्माण तथा कम्युनिस्ट आन्दोलनलाई संगठित गर्ने उद्देश्यले कमरेड पुष्पलालले नेपालमा कम्युनिस्ट पार्टी निर्माण गरेको बताए । तर ,नेकपा एमालेका अध्यक्ष ओलीले कम्युनिस्ट आन्दोलनको मर्म र भावनाविपरित एकलौटी पार्टी गतिविधि सञ्चालन गरेको र कम्युनिस्ट विरासत जोगाउन आफूहरुले एमालेमा विद्रोह गरी नयाँ पार्टी गठन भएको उनले उल्लेख गरे । एकीकृत सामजवादी कास्कीका नेता आचार्यले एमाले अध्यक्ष एवं पूर्व प्रधानमन्त्री ओलीले राज्यका सबै निकाय ध्वस्त पारेको आरोप लगाए । मुस्ताङमा नेकपा एस कार्यालय स्थापनाका क्रममा नेकपा (एसका ) जिल्ला अध्यक्ष भीमबहादुर रसाईलीले मुस्ताङका उत्पीडित समुदाय, आदीबासी जनजाती समुदायको हकहितका लागि नेकपा एकीकृत समाजवादी पार्टीको ढोका सधैं खुल्ला रहने बताए । नेकपा एसको जिल्लास्तरीय अगुवा कार्यकर्ता भेलालाई नेकपा माओवादीका जिल्ला नेता सत्यनारायण शेरचन र पेशागत महासंघ गण्डकी प्रदेश सदस्य भेषराज बास्तोलालगायतले शुभकामना दिएका थिए ।"
"उपत्यकाबाट हराएका २३ मोटरसाइकल फेला, सम्बन्धित धनीलाई बुझाइयो","काठमाडौं : ट्राफिक प्रहरीले काठमाडौं उपत्यकाबाट हराएका २३ मोटरसाइकल फेला पारी सम्बन्धित धनीलाई बुझाएको छ। महानगरीय ट्राफिक प्रहरी महाशाखाबाट सादा पोशाकमा खटिएको प्रहरी टोलीले उपत्यकाका विभिन्न स्थानबाट विभिन्न समयमा हराएका १५ मोटरसाइकल र आठ स्कुटर फेला पारेर आइतबार सम्बन्धित धनीलाई बुझाएको हो। महाशाखाले उपत्यकाको चक्रपथ, नयाँ बानेश्वर, वसुन्धरा, पुरानो बानेश्वर, नारायणटार, नागार्जुन, सातदोबाटो, कोटेश्वर, काँडाघारी, भैँसेपाटी, कपन, सानेपा, माकलवारी, टोखालगायतका स्थानबाट हराएका मोटरसाइकल एवं स्कुटर आज सम्बन्धित धनीलाई जिम्मा लगाएको हो। कार्यक्रममा महाशाखाका प्रमुख एवं प्रहरी वरिष्ठ उपरीक्षक (एसएसपी) जनक भट्टराईले सादा पोशाकमा खटिएको प्रहरी टोलीले विशेष सूचना सङ्कलन तथा सुराकीमार्फत मोटरसाइकल बरामद गर्दै आएको जानकारी दिए। उनले एकान्त ठाउँमा पार्किङ नगर्नसमेत सवारी धनीलाई आग्रह गरे। महाशाखाले चालू आर्थिक वर्षमा उपत्यकाका विभिन्न स्थानबाट हराएका १७६ मोटरसाइकल फेला पारेर सम्बन्धित धनीलाई जिम्मा लगाइसकेको छ भने चोरीमा संलग्न २१ जनालाई पक्राउ गरी कारबाहीका लागि उपत्यकाका विभिन्न वृत्तमा पठाइसकेको छ।"
बर्खास्तीको माग गर्दै बारको टोलीले नेपाललाई भेट्यो,काठमाडौं : प्रधानन्यायाधीश चोलेन्द्र शमशेर जबरा बर्खास्तीको माग गर्दै आन्दोलनमा उत्रिएको नेपाल बार एसोसिएसनका पदाधिकारीले नेकपा एकीकृत समाजवादीका अध्यक्ष माधवकुमार नेपाललाई भेटेका छन् । बारका अध्यक्ष चण्डेश्वर श्रेष्ठको नेतृत्वको टोलीले आइतबार पार्टी अध्यक्ष नेपाललाई भेट गरेको हो । प्रधानन्यायाधीश जबराले न्यायिक विचलन ल्याएको र न्यायालयको नेतृत्व गर्न नसकेको भन्दै बारले प्रधानन्यायाधीशले राजीनामा दिनुपर्ने कारण उल्लेख गर्दै एकीकृत समाजवादीका अध्यक्ष नेपाललाई ज्ञापनपत्र बुझाएको हो। यसअघि बारको टोलीले प्रधानन्यायाधीशकै विषयलाई लिएर प्रधानमन्त्री शेरबहादुर देउवासँग पनि भेटघाट गरेको थियो। भेटका क्रममा प्रधानमन्त्री देउवाले सत्ता गठबन्धनसँग छलफल गर्ने बताएका थिए। त्यसअघि बारको टोलीले प्रधानन्यायाधीश जबरालाई महाअभियोगको माग गर्दै संसद्मा रहेका राजनीतिक दलहरुलाई ज्ञापनपत्र बुझाएको थियो। प्रधानन्यायाधीशकै कारण न्यायिक क्षेत्रमा भ्रष्टाचार बढेको भन्दै कानुन व्यवसायीहरु करिब ४ हप्तादेखि आन्दोलित छन्।
"थप १५८ जनामा कोरोना संक्रमण, दुई संक्रमितको मृत्यु",काठमाडौं: नेपालमा थप १५८ जनामा कोरोना संक्रमण देखिएको छ। नेपालभरि ८९१८ जनाको नमूना परीक्षण गर्दा यी संक्रमित देखिएको स्वास्थ्य मन्त्रालयले जनाएको छ। मन्त्रालयका अनुसार ६६०४ जनाको पीसीआर परीक्षण गर्दा १५४ र २३१४ एन्टिजेन परीक्षण गर्दा ४ जनामा संक्रमण देखिएको थियो। त्यस्तै पछिल्लो २४ घन्टामा ३४२ जना संक्रमित कोरोनामुक्त भएका छन् भने एकैदिन थप दुई जना संक्रमितको मृत्यु भएको छ। नेपालमा सक्रिय संक्रमितको संख्या हिजोको तुलानामा घटेको छ। हालः सक्रिय संक्रमितको संख्या ६९६६ रहेको छ।
प्रदेश १ मा गठबन्धनलाई भागवण्डा पुर्याउन मन्त्रालय फुटाइँदै,"विराटनगर : ५ दलीय गठबन्धनलाई भागवण्डा पुर्याएर सरकार विस्तार गर्नका लागि प्रदेश १ मा मन्त्रालय फुटाउनलाई गृहकार्य तीव्र पारिएको छ। गठबन्धनबाट नेकपा (एकीकृत समाजवादी)का नेता राजेन्द्र राई कात्तिक १६ गते प्रदेश १ का मुख्यमन्त्री बनेका थिए। उनले संसदबाट मंसिर १ गते विश्वासको मत पनि पाएका छन्। विश्वासको मत लिएपछि सरकारलाई पूर्णता दिने उनको योजना थियो। मन्त्रालय फुटाएर भए पनि गठबन्धनको भागवण्डा मिलाउने प्रतिवद्धतासहित मुख्यमन्त्री बनेका राईले विश्वासको मत पाइसकेपछि मन्त्रालय विभाजनका लागि प्रक्रिया अघि बढाएका हुन्। मन्त्रालय विभाजनकै लागि ३ सदस्यीय कार्यदल गठन गरिएको छ। मन्त्रालय फुटाउने विषयमा अध्ययन गर्न प्रदेशका आर्थिक मामिला तथा योजना मन्त्री इन्द्रबहादुर आङ्बोको नेतृत्वमा कार्यदल बनाइएको हो। कार्यदलमा आन्तरिक मामिला तथा कानुन मन्त्रालयका सचिव र मुख्यमन्त्री कार्यालयका कानुन सचिव सदस्य छन्। कार्यदलले अरु प्रदेशका मन्त्रालयको अवस्था हेरेर र अध्ययन गरेर त्यहाँ भइरहेको अभ्यासलाई पनि आधार बनाउँदै प्रदेश १ मा मन्त्रालय विभाजनका लागि सिफारिस गर्ने बताइएको छ। प्रदेश १ मा मन्त्रालय फुटाएर ९ देखि ११ सम्म पुयाउने तयारी छ। अहिले ७ वटा मन्त्रालय छन्। सामाजिक विकास मन्त्रालय र उद्योग, वन, पर्यटन तथा वातावरण मन्त्रालय फुटाउने सहमति यसअघि नै भइसकेको छ। प्रदेशमा तीनवटा मन्त्रालय फुटाउने तयारी छ। स्रोतका अनुसार अहिले भौतिक पूर्वाधार विकास मन्त्रालय र भूमि व्यवस्था कृषि तथा सहकारी मन्त्रालयमध्ये कुन फुटाउने भन्ने विवाद गठबन्धनभित्र छ। कार्यदलले विवाद निरुपणको भूमिका पनि खेल्ने बताइएको छ। कार्यदलका संयोजकसमेत रहेका मन्त्री आङ्बोले अन्य प्रदेशको अवस्था र अभ्यासको अध्ययन गर्दै मन्त्रालय विभाजन गर्ने तयारी भइरहेको जानकारी दिए। मन्त्रालय विभाजन सम्बन्धी विविध विषयमा अध्ययन गरेर प्रतिवेदन तयार पारिने र त्यसकै आधारमा मन्त्रालयको क्षेत्राधिकार पनि तोकिने उनको भनाइ छ। आर्थिक अवस्था, कामको प्रकृति, आवश्यकता र अन्य प्रदेशको अभ्यास हेरेर प्रतिवेदन तयार पारिने जानकारी आङ्बोले दिए। सत्तारुढ गठबन्धनभित्र मन्त्रीका आकांक्षी धेरै भएपछि सबैलाई भागवण्डा पुर्याउनका लागि मन्त्रालय विभाजन गर्नुपर्ने अवस्था आएको हो। आफ्नै दल एकीकृत समाजवादीसहित नेपाली कांग्रेस, नेकपा (माओवादी केन्द्र), जनता समाजवादी पार्टी (जसपा) र संघीय लोकतान्त्रिक राष्ट्रिय मञ्चको समर्थनमा राई मुख्यमन्त्री बनेका हुन्। गठबन्धन आवद्ध दल जसपा र संघीय लोकतान्त्रिक राष्ट्रिय मञ्चले मन्त्रालयको भाग भेटिसकेका छन्। अब कांग्रेस, माओवादी र एकीकृत समाजवादीबाट मन्त्री बन्नेहरुका लागि मन्त्रालय फुटाउने तयारी गरिएको हो। प्रदेशमा कांग्रेसले ५, माओवादीले ३ र एकीकृत समाजवादीले २ मन्त्रालयको दाबी गरेका छन्। मन्त्रीका आकांक्षी धेरै भएपछि मन्त्रालय बढीमा ११ वटासम्म पुर्याउने र राज्यमन्त्रीको संख्या थप गर्ने तयारीमा सत्ता पक्ष छ। मुख्यमन्त्रीमा नियुक्त भएपछि राईले कांग्रेसका हिमाल कार्की, केदार कार्की, माओवादी केन्द्रका इन्द्रबहादुर आङ्बो र जसपाका जयराम यादवलाई मन्त्री तथा संघीय लोकतान्त्रिक राष्ट्रिय मञ्चबाट विष्णु तुम्बाहाम्फेलाई राज्यमन्त्री बनाइसकेका छन्। हिमाल भौतिक पूर्वाधार विकास, केदार आन्तरिक मामिला तथा कानुन र जयराम सामाजिक विकास मन्त्री छन्।"
सुमार्गीको हेलो नेपाललाई दिएको लाइसेन्स खारेज,"काठमाडौं : सरकारले व्यवसायी अजेयराज सुमार्गीको नेपाल स्याटेलाइट प्रालि (हेलो नेपाल) लाई दिएको अनुमतिपत्र खारेज गरेको छ । शुक्रबार बसेको नेपाल दूरसञ्चार प्राधिकरण सञ्चालक समितिको बैठकले अनुमतिपत्र खारेज गर्ने निर्णय गरेको हो । हेलो नेपालले बक्यौता रकम भुक्तानी नगरेको भन्दै सरकारले अनुमतिपत्र खारेज गरेको हो । असार मसान्तसम्म तोकिएको बक्यौता रकम भुक्तानी नगरेपछि गत कात्तिक ५ गते बसेको बोर्ड बैठकले हेलो नेपालसँग भुक्तानीको विषयमा जानकारी माग गर्ने निर्णय गरेको थियो । कम्पनीले प्राधिकरणलाई फ्रिक्वेन्सी शुल्क, रोयल्टी, ग्रामीण दूरसञ्चार कोषमा जम्मा गर्नुपर्ने रकम, लाइसेन्स नवीकरण शुल्कबापत बक्यौता रकम भुक्तानी गर्न बाँकी छ । नेपाल दूरसञ्चार ऐनमा प्राधिकरणले लाइसेन्स रद्द गरेपछि ३५ दिनभित्र मन्त्रिपरिषदमा पुनरावलोकनका लागि निवेदन दिन सकिने प्रावधान छ ।"
"सीसीएमसीको बैठक सिंहदरवारमा, महत्वपूर्ण निर्णय गरिने","काठमाडौंः दक्षिण अफ्रीकामा कोरोना भाइरसको नयाँ भेरियन्ट ओमिक्रोन देखिएसँगै नेपालले पनि नयाँ भेरियन्टको जोखिम रोक्न तयारी थालेको छ। स्वास्थ्य तथा जनसंख्या मन्त्रालयले नयाँ भेरियन्ट देखिएको भन्दै रोकथामका लागि तयारी थालेको हो। अन्य देशहरुले हवाइलगायत क्षेत्रमा कडाइ गर्न थालेपछि नेपालमा पनि कोभिड१९ संकट व्यवस्थापन समन्वय केन्द्र (सीसीएमसी)को बैठक आइतबार बसेको छ। सीसीएमसीका प्रवक्ता सुनिता नेपालका अनुसार बैठकमा स्वास्थ्य विज्ञहरुको समेत सहभागिता रहको बताइएको छ। बैठकले महत्वपूर्ण निर्णयहरु गर्ने बताइएको छ। स्वास्थ्य मन्त्रालयका प्रवक्ता डा कृष्ण पौडेलले नयाँ भेरियन्ट फैलिएका देशबाट आउने नागरिकका सन्दर्भमा पहिले नै जारी भएको आदेश कार्यान्वयनमा ल्याउन सकिने बताए। दक्षिण अफ्रीकाबाट डाइरेक्ट फ्लाइट छैन। ट्रान्जिट प्वाइन्टहरुमा विशेष सावधानी अपनाउँछौं। प्रभावित देशबाट आएका जोकोही क्वारेन्टीनमा बस्नुपर्छ, उनले भने। उनले नेपालमा कोरोना जोखिम नटरेको भन्दै संक्रमण रोकथामका लागि पूर्वाधारहरु तयारी अवस्थामा रहेको बताए। स्वास्थ्य मन्त्रालयले हेल्थ डेस्क तयारी अवस्थामा राखेको जनाएको छ ।"
रामचन्द्र पौडेलको रुपान्तरण सूत्र कांग्रेस विचार शून्य र दिशाहीन छैन भन्ने प्रमाणित गरौं,"काठमाडौंः नेपाली कांग्रेका वरिष्ठ नेता रामचन्द्र पौडेलले कांग्रेस रुपान्तरणका लागि वर्तमान संविधानलाई निष्ठापूर्वक कार्यान्वयनमा ल्याउनुपर्ने बताएका छन्। त्यसका लागि उनले १० सुत्र अघि सारेका छन्। उनले कांग्रेसले पार्टी विधानको मर्यादामा रहेर न्याय, निष्पक्षता र पारदर्शी मूल्यांकनसहित आन्तरिक लोकतन्त्र र पार्टी एकता मजबुत हुनुपर्ने बताए। पौडेलले विकृति, विसंगति र भ्रष्टाचारलाई तह लगाउँदै देशमा समृद्धि र सुशासन कायम गर्नुपर्ने बताए। राजनीतिलाई सम्मानित क्षेत्र बनाउन सिद्धान्त र विचारको बहसलाई अघि बढाउँनुपर्ने औंल्याए। राजनीतिमा निष्ठा र नैतिकता स्थापित गर्न संघर्ष गर्नुपर्ने पौडेलको धारणा छ। आर्थिक सामाजिक, सांस्कृतिक र राजनीतिक रुपले पछि पारिएका महिला, दलित, जनजाति र मधेसी तथा विपन्न जनता केन्द्रित नीति र कार्यक्रम अघि सार्दै कांग्रेसलाई प्याडिकल सेन्टर बाटोमा हिँडाउनुपर्ने उनले बताए। निमुखालाई न्याय, विपन्नलाई आय हाम्रो मूल ध्येय भएको बताउँदै उनले राज्यको सम्पति र स्रोतमाथि एउटै वर्ग र तप्काको मात्रै हालिमुहाली भएमा त्यो लोकतन्त्र हुनसक्दै न स्रोत र अवसरको असमान वितरणले अन्ततः लोकतन्त्रलाई नै धरापमा पार्ने बताए। उनले तय गरेको कांग्रेस रुपान्तरणको सूत्रमा भनिएको छ मानिसलाई विशुद्ध मानिसको रुपमा हेर्ने सहानुभूतिशील दृष्टिकोण हाम्रो समाजवाद हो स्वच्छन्दतावादी पुँजीवाद र एकमार्गी साम्यवाद दुवैबाट पृथक छ लोकतान्त्रिक समाजवाद। पहिले सबै बाँचौ अनि प्रतिस्पर्धा गरौं। राज्य अदना जनताप्रतिको जिम्मेवारीबाट पन्छिन सक्दैन। तर, जतासुकै हस्तक्षेप पनि गर्दैन। विधिको शासन, समयबद्ध कार्यसम्पादन, चिन्तन र कर्मको संयोजन कर्मशील कांग्रेसको नारा हो। सैद्धान्तिक स्पष्टता र उर्जाशील प्रस्तुति तन्नेरी कांग्रेसको निश्छल चरित्र हुनुपर्छ। कसैका एजेन्डा बोक्न पर्दैन, आफ्ना एजेन्डा छोड्न पर्दैन। सात सालदेखि समान्तविरोधी एजेन्डा बोकेको कांग्रेस जसले २०१५ सालमा दुईतिहाई जनमसर्थन प्राप्त गयो, त्यही लोकतान्त्रिक समाजवादको सैद्धान्तिक आलोकमा कांग्रेसलाई उजिल्याउन अथक प्रयाश गरौं। उनले नेपाली विशेषता पहिचान गर्दै देशभक्तिको मर्म छुने, असंलग्नतामा आधारितहाम्रो राष्ट्रवादको विचारलाई अघि बढाउनुपर्ने बताए। कम्युनिष्टले छरेका भ्रम र झुटा आश्वासनबाट नेपाली जनतालाई मुक्त गर्दै कांग्रेस विचार शून्य र दिशाहीन छैन भन्ने प्रमाणित गर्न आवश्यक रहेको बताए। उनले भने, राजनीतिलाई सम्मानित क्षेत्र बनाउन सिद्धान्त र विचारको बहसलाई अघि बढाउँ। राजनीतिमा निष्ठा र नैतिकता स्थापित गर्न संघर्ष गरौं। विकृति, विसंगती र भ्रष्टाचारलाई तह लगाउँदै देशमा समृद्धि र सुशासन कायम गरौं।"
एमाले महाधिवेशनः अझै सुरु भएन बन्दसत्र,"काठमाडौं : नेकपा एमालेको बन्दसत्र अझै सुरु हुन सकेको छैन । पदाधिकारी चयनमा सहमति जुट्न नसक्दा बन्दसत्र सुरु हुन नसकेको हो। बन्दसत्रको पर्खाइमा प्रतिनिधिहरु रहेपनि अध्यक्ष केपी शर्मा ओली बन्दसत्रमा पुग्न सकेका छैनन्। अध्यक्षको उमेदवारी फिर्ता गराउन भिम रावललाई ओलीनिकट नेताहरूले अन्तिम कसरत गरिरहेका छन्। यद्यपि उनले अध्यक्षमा प्रचार सुरु गरिरहेको बताइएको छ। उनले कुनै पनि हालतमा उमेदवारी फिर्ता नलिने र अध्यक्षमा केपी ओलीसँग भिडेरै जाने बताएका छन्। अध्यक्ष ओलीले अहिले सौराहस्थित पार्क सफारी रिसोर्टमा एमाले नेताहरु ईश्वर पोखरेल,विष्णु पौडेल र शंकर पोखरेलसँग रावललाई कसरी व्यवस्थापन गर्ने भन्ने सन्दर्भमा छलफललाई तीव्र बनाएका छन्। प्रतिनिधिहरु भने छलफलको निचोडको प्रतिक्षामा छन्। अध्यक्ष ओली पदाधिकारी र केन्द्रीय सदस्यका आकांक्षीलाई भेट्नमै व्यस्त छन्। यसअघि आइतबारको बन्दसत्रमा सहभागी हुन एमाले अध्यक्ष केपी शर्मा ओलीले प्रतिनिधिहरूलाई समयमै आउन भनेका थिए ।अहिले बन्दसत्रको हलमा प्रतिनिधिहरुले पार्टीका अध्यक्षलाई कुरिरहेका छन् । यसअघि अध्यक्ष ओलीलाई पदाधिकारी र केन्द्रीय सदस्य छान्ने जिम्मा दिइएको थियो ।"
इजरायलमा विदेशी नागरिक प्रवेशमा प्रतिबन्ध,इजरायल : कोरोना भाइरसको नयाँ भेरियन्टको त्रासका कारण इजरायलले विदेशी नागरिक प्रवेशमा प्रतिबन्ध लगाएको छ। उसले सबै नाकाहरु समेत बन्द गराउने भएको छ। इजरायलमा पनि दक्षिण अफ्रिकामा देखिएको कोरोनाको नयाँ भेरियन्ट ओमिक्रोनको संक्रमण भेटिएको छ। विदेशी नागरिकलाई प्रतिबन्ध लगाउने निर्णय सोमबार मध्यरातीबाट लागू हुने अन्तर्राष्ट्रिय सञ्चारमाध्यममा खबर छ। इजरायलका प्रधानमन्त्री नाफताली बेनेटले विज्ञप्ति निकाल्दै कोरोनाको नयाँ भेरियन्टबाट बच्न यस्तो व्यवस्था गरिएको बताएका हुन्।
सौरमण्डलको भ्याकुम क्लिनर बृहस्पति,"बृहस्पति ग्रह सूर्यबाट पाँचौं ग्रह हो। यो सौरमण्डलको सबैभन्दा ठूलो ग्रह पनि हो। पहेंलो रंगको यो ग्रहलाई अंग्रेजीमा जुपिटर भनिन्छ। ज्योतिष विज्ञानका अनुसार बृहस्पतिले अनेक नकारात्मक परिस्थितिलाई सकारात्मक बनाउँछ। ग्यासबाट बनेको यो ग्रहका बारेमा केही तथ्य यस्ता छन्, बृहस्पति धेरै चिसो ग्रह हो। यहाँको औसत तापक्रम माइनस १ सय ४५ डिग्रीसम्म हुन्छ। यो ग्रहलाई सौरमण्डलको भ्याकुम क्लिनर पनि भनिन्छ। शक्तिशाली गुरुत्वाकर्षण बलका कारण यसले कैयौं उल्का पिण्डलाई आफूतिर तान्छ जसले परिवारका अन्य ग्रहमाथि हुने विनाशकारी हमलाबाट बचाउँछ। यो ग्रह ९० प्रतिशत हाइड्रोजन, १० प्रतिशत हिलियम र केही मिथेन, पानी, अमोनिया र केही चट्टानी कणहरू मिलेर बनेको छ। बृहस्पति ग्रहमा जमिन जस्तो केही छैन। यो पूरै ग्यासको बादलबाट बनेको छ। अनुसन्धानका लागि यो ग्रहमा अहिलेसम्म ९ वटा अन्तरिक्ष यान पठाइसकिएको छ। बृहस्पतिको गुरुत्वाकर्षण शक्ति पृथ्वीको भन्दा २० गुणा बढी छ। यो ग्रहका ७९ वटा उपग्रह छन्। जसमध्ये ५३ वटाको नामाकरण भइसकेको छ भने अरूको अनुसन्धान भइरहेको छ। यसको एउटा सौरमण्डलको सबैभन्दा ठूलो उपग्रह हो। जसमा भूमिगत समुद्र छ। जहाँ पूरै पृथ्वीभन्दा पनि धेरै पानी छ। हिन्दुहरू पछाडि सातौं शताब्दीका प्रजातिले यो ग्रहलाई देखे, त्यसपछि रोमन देवता जुपिटरको नामबाट यसको नाम राखेको पाइन्छ। हाम्रो आकासगंगाको सबैभन्दा ठूलो यो ग्रह यति ठूलो छ कि अन्य सबै ग्रहहरू मिसाउँदा पनि बृहस्पति जत्रो हुन सक्दैन। यो ग्रहमा एउटा ठूलो भ्वाङ छ जसबाट लगातार आगोको ज्वाला निक्लिरहन्छ। त्यसैले बृहस्पतिमा रातो धब्बा जस्तो देखिन्छ। यो सोलार सिस्टमको चौथो सबैभन्दा चम्किने ग्रह हो। बृहस्पतिको दिन अरू ग्रहको तुलनामा सबैभन्दा छोटो हुन्छ। यो आफ्नो धुरीमा ९ घन्टा ५५ मिनेटमा घुमिसक्छ। बृहस्पतिलाई नांगो आँखाले नै देख्न सकिन्छ। सूर्यबाट यो ग्रह ७७ करोड ८० लाख किलोमिटर छ। यसले सूर्यको चक्कर लगाउन झन्डै १२ वर्ष लगाउँछ। सूर्यको प्रकाश बृहस्पतिसम्म पुग्न ४३ मिनेट लाग्छ। यो ग्रहको केन्द्रको तापक्रम २४ हजार डिग्री सेल्सियस छ। सूर्यमा लगभग १ हजार बृहस्पति अटाउन सक्छन्। बृहस्पतिलाई हिन्दु देवताका गुरु पनि मानिन्छ। सौरमण्डलको पाँचौं ग्रह भएकाले यो ग्रहका नाउँमा साताको पाँचौं दिनको नाम बृहस्पतिबार बिहीबार राखिएको हो। (विभिन्न एजेन्सीको सहयोगमा)"
कास्की कांग्रेस सभापतिमा बराल निर्वाचित,पोखरा : दुई पटक भएको मतदानपछि नेपाली कांग्रेस कास्कीको सभापतिमा किशोरदत्त बराल निर्वाचित भएका छन्। शुक्रबार भएको मतदानको परिणाम अनुसार ५ जना उम्मेदवारमध्ये कसैले पनि ५० प्रतिशत मत कटाउन नसकेपछि शनिबार फेरि किशोरदत्त बराल र सुदीपमोहन भट्टराईबीच मात्रै प्रतिस्पर्धा रहने गरी मतदान भएको थियो। बरालले ९९५ र भट्टराईले ९१५ मत प्राप्त गरेका थिए। १९२६ मत खसेको थियो। नेपाली कांग्रेसको विधानले जिल्ला सभापति हुन ५० प्रतिशतभन्दा बढी मत ल्याउनुपर्ने व्यवस्था गरेको छ। शुक्रबारको मतदानबाट ६४४ मत ल्याएका किशोरदत्त बराल र ४६९ मत ल्याएका सुदीपमोहन भट्टराईबीच शनिबार निर्वाचन भएको हो। बराल र भट्टराईबीच १ सय ७५ मतको फरक थियो। कास्की कांग्रेसमा २०८८ मतदाता थिए। पुनः मतदानमा शनिबार १९२६ मत खसेको थियो। शुक्रबार २ हजार २५ जनाले मात्रै मतदान गरेका थिए। ४७ मत भने बदर भएको थियो। नेपाली कांग्रेसको विधानले जिल्ला सभापति बन्न ५१ प्रतिशत मत ल्याउनैपर्ने व्यवस्था गरेको छ। शुक्रबारको मतदान परिणाम अनुसार बराल र भट्टराई पहिलो र दोस्रो बने भने भट्टराईभन्दा केवल ७ मत कम आउँदा आइबहादुर गुरुङ तेस्रो भए। केही शीर्षस्थ नेताहरुको साथ पाएका गुरुङ दोस्रो चरणको मतदानमा भाग लिनबाटै बञ्चित भए। चौथो भएका पोषनाथ शर्माले ३ सय ३५ र गिरीराज गौतमले ६३ मत ल्याएका थिए।
परिचित तर परिवर्तित एमाले,"गठबन्धनले एमालेलाई केही पनि फरक पर्न सकेन। खुट्टा तान्न खोज्नेहरू आफैं चिप्लिएर लडिरहेका छन्। भनिन्छ, हरेक कुराको समय आउँछ। समयकै मागले हो, पुरानो कुरालाई परिवर्तन गराउने र नयाँको आवश्यकता बढ्ने। यस्तै विभिन्न उतारचढाव र परिवर्तनका छाल भोगेको पार्टी हो, नेकपा एमाले। पार्टीको लक्ष्य, उद्देश्य र योजना कुनै पनि समय नागरिकको कल्पना र चाहनाभन्दा फरक भएन। आगामी दिनमा पनि हुँदैन। स्थापनाकालदेखि नै राष्ट्र र राष्ट्रियताको विषयलाई मूलमर्म बनाएर नागरिकको मन जितेको पार्टी भएकाले कार्यकर्ता र नेतृत्व तहको लगाव र उत्तरदायित्व अहिले पनि उत्तिकै छ। विभिन्न कालखण्डका ठक्करले पाठ सिकेर मजबुत बनेको एमाले अहिले महाधिवेशनको महत्त्वपूर्ण समयमा छ। महाधिवेशनको उद्घाटनलाई ऐतिहासिक बनाएको पार्टीले अबको नेतृत्व छनोटको लोकतान्त्रिक प्रक्रियालाई पनि ऐतिहासिक बनाउने योजना बनाएको छ। जुन आमजनताले भोलि नै थाहा पाउँदैछन्। विभिन्न पार्टीसँग भएका एकीकरणपछिको तरलताको अवस्था र आन्तरिक तथा बाह्य शक्तिको चलखेलबाट आफूलाई जोगाउनु नै पार्टीको मुख्य लक्ष्य थियो। अब यस्ता धेरै उतारचढाव र खुट्टा तान्ने प्रवृत्तिलाई पार्टीले किनारा लगाएको छ। अहिले एमाले पनि नारायणी नदीजस्तै बनेको छ। उदाहरण दिन पनि नारायणी नदी किनारलाई महाधिवेशन उद्घाटनका लागि छनोट गरेका हौं। पार्टीको १०आंै ऐतिहासिक महाधिवेशनले यो कुरा उद्घाटनमा नै सबै नागरिकमाझ छर्लंग पारेको छ। पार्टीले बलिदानीका ७२ वर्ष पार गर्न धेरै संघर्ष गर्नुपर्यो। संघर्षबाट खारिएर सिक्न र त्यसलाई व्यवहारमा लागू गर्न कहिले कञ्जुस्याई पार्टी र नेतृत्वमा भएन। खम्बा जस्तो बनेर उभिएको नेतृत्वले जस्तै ठूला छाल आए पनि आफूमा अडिएका डाँडाभाटालाई चल्मलाउन दिएन। यता उतारचढावका कम्पनले यताउती सरेका डाँडाभाटालाई यो महाधिवेशनले मिलाएर कस्ने मौका दिएको छ। यो नेतृत्व लिने र मिलाएर लैजान चाहनेका लागि चुनौती र अवसर दुवै हो। नेकपा एमाले एक्लै ५० प्रतिशतभन्दा बढी जनमतलाई कमान्ड गर्ने लोकप्रिय पार्टी हो। नेकपा एमालेबाहेकका अन्य दलले ५० प्रतिशत कमान्ड गर्छन्। एमालेजस्तो ठूलो र फराकिलो छानो भएको पार्टीका सुर र पाली मिलाउने र थप्ने काम त हुन्छ नै। पुराना र नयाँ अनुहारलाई तिनै सुर र नयाँ स्थानमा समेटेर लैजान चाहनुले पार्टीलाई अझै लोकतान्त्रिक बनाएको छ। यस्ता निर्णयले हाल नेतृत्व लिइरहेकालाई पनि भविष्यमा गर्वले छाती फुलाएर हिँड्न सक्ने बनाएको छ। अब मात्रै सफल रूपमा कार्यभार सम्हाल्न सक्ने पदाधिकारीको आवश्यकता छ। जुन कुरा केही समयमा नै पूरा पनि हुँदैछ। देश र जनताले आशा गरेको पार्टी भएकाले एमालेले काँध हाल्नुपर्ने विषय कम छैनन्। नयाँ जिम्मेवारीका साथ आउने नेतृत्वले पहिलेभन्दा धेरै चुनौतीको सामना गर्दै जानुपर्ने अवस्था छ। नयाँ सोच, इच्छा र चाहना बोकेका कार्यकर्ताको भावनालाई त समेट्नु छ नै, पार्टीको नीति र देश निर्माणको कार्यभार पनि एमालेले नै पूरा गर्नुपर्ने दायित्व छ। पार्टीले यसअघि सरकारको नेतृत्व लिएको समयमा वाचा गरेका धेरै जिम्मेवारी नागरिकसामु पुर्याउनु छ। जनताले अहिले पनि एमालेकै मुख हेरेर बसेका छन्। भोकालाई खाना र नांगालाई नाना दिने एमालेले घरबारविहीन भएकालाई छाना हालिदिएको इतिहास पनि छ। नागरिकमैत्री काम गरेको पार्टी भएकाले योभन्दा राम्रा र जनप्रिय योजना ल्याउँदै देशलाई विकसित मुलुकको सूचीमा राख्ने आशा पनि सबैको एमालेतर्फ नै सोझिएको छ। यो महाधिवेशन सम्पन्न भएसँगै नेकपा एमालेलाई यसले नयाँ जीवन दिन्छ। नेकपा एमालेको पुनर्जागरण हुन्छ। सबैलाई जानकारी नै भएको कुरा हो। हामीले महाधिवेशनमार्फत पार्टीको नीति र कार्यदिशा सर्वसम्मत ढंगले अगाडि ल्याएको छौं। जनताको बहुदलीय जनवादलाई सुदृढ गर्दै समाजवादको दिशामा अघि बढ्ने नीति अगाडि बढाएका छौं। यो आजका दिनमा कम्युनिस्ट पार्टीका लागि विकसित कार्यदिशा हो। यो कार्यदिशामा हामी एकमत छौं। त्यो कार्यदिशाको आधारमा समृद्ध नेपाल सुखी नेपालीको अभियानलाई साकार पार्न हामीले आगामी निर्वाचनमा नेकपा एमालेको बहुमत ल्याउनुपर्छ र सरकार बनाउनुपर्छ भन्ने हो। हामी यो दाबीका साथ पनि भन्न सक्छौं कि आउँदो चुनावपछि एमालेको सरकार बन्नेछ। बाँकी कार्यभार पूरा गर्नेछ। यसमा दुई मत छैन किनकि हामी त्यो लक्ष्य भेटाउने गरी काम गरिरहेका छौं। हामी, अब महाधिवेशन सकिएपछि त्यो संकल्प पूरा गर्ने गरी अघि बढ्छौं अर्थात् यो जागरण पैदा गर्छौं। यो महाधिवेशनमा सहभागी भएका २२ सयभन्दा बढी प्रतिनिधि एउटै हलमा बसेर एउटै स्वरले यो प्रतिबद्धता व्यक्त गरेका छौं। केही दिनअघि सम्पन्न भएको स्थायी कमिटी बैठकमा पार्टीको नेतृत्व चयनका निम्ति सबै नेताले समझदारी अपनाउने, एकताबद्ध भएर जाने, सर्वसम्मत ढंगले नेतृत्व चयन गर्न कोसिस गर्ने भनेर छलफल भयो। सोही आधारमा पार्टीको महाधिवेशन अघि बढेकाले अब कुनै पनि निर्णयलाई एकताबद्ध रूपमा सम्पन्न गर्न र लक्ष्य पूरा गर्न एमालेलाई समस्या छैन। पार्टीलाई ध्वस्त बनाउन नेकपा एमालेविरुद्धमा गठबन्धन बने। तर, ती गठबन्धनले केही पनि फरक पर्न सकेन। खुट्टा तान्न खोज्नेहरू आफैं चिप्लिएर लडिरहेका छन्। नेकपा एमाले एक्लै ५० प्रतिशतभन्दा बढी जनमतलाई कमान्ड गर्ने लोकप्रिय पार्टी हो। नेकपा एमालेबाहेकका अन्य दलले ५० प्रतिशत कमान्ड गर्छन्। त्यसैले नेकपा एमाले सबैभन्दा ठूलो र लोकप्रिय दल हो भन्नमा कहिले पनि कञ्जुस्याइँ गरिँदैन। चितवनमा जारी यो १०औं महाधिवेशनले थप ऊर्जा पैदा गरेको छ। एमालेविरुद्ध नियोजित षड्यन्त्रका साथ खडा भएको गठबन्धनका नियत र उद्देश्यलाई भन्डाफोर गर्दै नेकपा एमाले अझ वैचारिक, जागरुक, सुस्पष्ट र एकताबद्ध बनेर आगामी चुनौतीहरूलाई सामना गर्दै अघि बढ्छ। एमाले नेतृत्वमा अब के होला ? भन्ने धेरै प्रश्न सतहमा आए। फरक पार्टीदेखि पार्टीभित्रै पनि फरक विचार व्यक्त गर्दै आएका व्यक्ति अहिले एउटै डुंगा सवार भएको अवस्था छ। यो अवस्था र समय भनेको चलेको र सबै चढेको डुंगालाई सही मार्गमा दौडाउने हो। पार्टी आफैं महासागर भएकाले यसरी आउने ससाना समस्यालाई सहजै ग्रहण गरेर आफ्नो वास्तविक रूप बनाउन समस्या छैन। त्यसैले पार्टीलाई विशाल महासागर भनिएको हो। जसमा सबै खोलानाला मिसिन्छन्। त्यो महासागरले ती खोलानालालाई तँ मसँग नमिसिई भन्दैन। महासागरमा पुगेर कुनै पनि खोलाको अस्तित्व भेटिन्न। एमालेभित्र पनि सबै विचारधारा एमालेको महासागरभित्र एकताबद्ध हुन्छन्। १० बुँदे वा माओवादी होइन, नेपालका सम्पूर्ण कम्युनिस्ट पार्टीका सदस्यहरूलाई समेत एकताबद्ध गर्दै एउटै कम्युनिस्ट पार्टी निर्माण गर्ने लक्ष्यका साथ एमाले अघि बढेको छ। नागरिकका हित र चाहना पूरा गर्न पार्टी स्थापना भएकाले पार्टीभित्र समस्या आउनु नयाँ होइन। सहजै स्विकार्न र बाँकी भविष्यका बारेमा सोच्न भने सक्नुपर्छ। एमालेको नीति, विचार र कार्यदिशा सही छ। यसले अबको दिनमा नेपाली समाजलाई समाजवादतिर अघि बढाउँछ। यसले समाजवादको लक्ष्य बोकेको छ। नेपालीमाझ लोकप्रिय विचार हो यो। मनमोहन अधिकारीको नेतृत्वमा सरकार बनेदेखि केपी ओली नेतृत्वको सरकार रहेसम्म एमालेले लोकप्रिय काम गरेकै छ। विकास निर्माणका काम गरेका छौं। सुखी नेपाली र समृद्ध नेपाल बनाउने अभियानमा छौं। यसका लागि एमालेलाई नागरिकले पनि साथ दिनुपर्छ। यो नेकपा एमाले नेतृत्वको सरकारबाट मात्रै सम्भव छ। त्यसैले यो निर्वाचनमा एमालेलाई बहुमत नागरिकले स्वतः प्रदान गर्नेछन्गर्नुपर्छ। दोस्रो, राष्ट्रिय अर्थतन्त्रको विकास गर्दै आत्मनिर्भर देश बनाउने दिशामा नेकपा एमाले छ। तेस्रो, नेपाल लामो समयसम्म विदेशी शक्ति राष्ट्रको अगाडि कमजोर सावित हुँदै आयो। पछिल्लो कालमा एमालेको नेतृत्वको सरकारपछि हामी विश्व समुदायमा ठाडो शिर लगाएर नेपालको शानका साथ प्रस्तुत हुन सकेका छौं। चौथो, देशमा जातीय, सामाजिक र लैंगिक विभेद छन्। तिनलाई अन्त्य गर्दै समतामूलक र न्यायमूलक समाजको निर्माण गर्ने कामको अगुवाई नेकपा एमालेले गर्छ। महाधिवेशन सम्पन्न गरेर चितवनबाट फर्केपछि एमालेको अर्जुनदृष्टि चैतमा हुने स्थानीय निर्वाचन र त्यसपछि हुने प्रदेश र संघीय निर्वाचनमा केन्द्रित हुन्छ। देश बनाउनकै लागि अब एमालेलाई जनमत आवश्यक छ। संविधान रक्षा र कार्यान्वयनका लागि अब एमाले पार्टी नै देशको विकल्प हो। अध्यक्ष केपी शर्मा ओलीले पनि यस्ता धेरै विषयमा नागरिकमाझ सार्वजनिक रूपमा बोल्नुभएकै छ। निर्वाचन, संविधान कार्यान्वयन र देशको राष्ट्रियता जोगाउने लक्ष्यमा अबको निर्वाचित कार्यसमितिमा रहनेछ। एमाले सधैं नागरिकको हितमा काम गर्ने पार्टी हो। नागरिकको चाहनालाई कहिले पनि कुल्चन दिएको छैन। संविधानमा गलत व्याख्यालाई सच्याएर अघि बढ्न एमाले चाहिरहेको छ। आवश्यकताका अनुसार औचित्यका आधारमा यसको संशोधन हुनुपर्छ। एमाले चाहन्छ, कुनै पनि विकास र नागरिकको हितमा संविधान बाधक बन्न हुँदैन। एमालेले यो महाधिवेशनबाट शान्तिको पक्षमा सधैं रहन र हिंसातर्फ नजान प्रस्ट पारेको छ। जनतालाई विभाजित गर्ने कुराको विपक्षमा पार्टी सधैं रहनेछ। हाम्रो नीति स्वाधीनताको रक्षा गर्ने हो। यो वास्तविक रूपमा एमालेले प्रयोग गर्नेछ। अब एमालेका लक्ष्य, नीति र उद्देश्य यसै पेरिफेरिमा घुम्नेछन्। हो, वास्तवमै एमाले अब नागरिकका मनमनमा बस्नेछ। लेखक नेकपा एमालेका सचिव हुन्।"
जाजरकोट बस दुर्घटनामा मृत्यु हुने पाँचै जनाको सनाखत (अपडेट),"जाजरकोट : नेपालगञ्जदेखि राडिबजार आउँदै गरेको ना ५ ख २७५७ नम्बरको रात्री बस दुर्घटनामा ज्यान गुमाउने पाँचै जनाको सनाखत भएको छ। प्रहरीका अनुसार जाजरकोटको कुदु बराहचौर नजिकै भएको दुर्घटनामा पाँच मृतकमध्ये सनाखत हुन नसकेका दुई जनाको पनि पहिचान खुलेको हो। मृत्यु हुनेमा कुशे ९ जाजरकोटकी १८ वर्षीया अनिला नेपाली र आठबिसकोट ५ रुकुम पश्चिमकी २४ वर्षीया सन्ध्या मल्ल शाहीको भएको प्रहरीले जनाएको छ। यसअघि मृतकहरू नलगाड ३ करुवा जाजरकोटका २६ वर्षीय शेरबहादुर परियार, आठबिसकोट ४ की चार वर्षिया बालिका दिब्या शाही र सप्तरी राजबिराज नगरपालिका १ घरका दिपेन्द्र आधारभुत विद्यालय सक्ला जाजरकोटमा कार्यरत ४० वर्षका गंगाराम यादवको पहिचान खुलेको थियो। प्रहरी नायब उपरीक्षक मधुकुमार थापाका अनुसार चालक चित्रबहादुर देनारले स्यालले बाटो काट्न लाग्दा त्यसलाई जोगाउँदा दुर्घटना भएको बयान दिएका छन्। हो। चालक देनार पनि घाइते छन्। जाजरकोटमा बस दुर्घटना हुँदा ५ को मृत्यु, २८ घाइते"
क्रिया जस्तै प्रतिक्रिया,"जंग नामका व्यक्ति जंगलको बीचमा उदास अनुहारमा एक्लै बसिरहेका थिए। छोरो हराएपछि उनका बुबा यत्रतत्र खोजिरहेका थिए। जब उनले छोरालाई भेटे तब उनी रोइरहेका थिए। बुबाले छोरालाई सोधे, बाबु, तिमी किन एक्लै यहाँ बसेको ? किन रोइरहेको ? उनले भने, जीवनमा थुप्रै समस्या छन्। बुबा मुस्कुराए। उनले छोरालाई फकाउँदै घर ल्याए। बाटोमा अनेक कुरा सुनाए ता कि छोराको मन बहलाओस्। नले छोरालाई आलु, अण्डा र केही कफीका बिउ ल्याउन अह्राए। उनले ती कुरा ल्याउन तीनवटा कचौरा पनि दिए। उनले कचौराको बनावट याद गर्न र सोही अनुसार प्रत्येकमा पानी भर्न भने। जंगले पनि बुबाले भने अनुसार नै सबै काम गरे। बुबाले भने अनुसार काम गरेर जंगले आफ्नो दायित्व पूरा गरेको संकेत पनि गरे। बुबाले ती पानी भएका तीनवटै कचौरा उमाले। त्यसपछि कचौरा टेबलमा राखिए। जब ती कचौरा सेलाए तब बुबाले जंगलाई तीनवटै कचौरामा भएका आलु, अण्डा र बिउ हेर्न भने। जंगले आलु नरम भएको र बोक्रा छोडाउन सजिलो भएको पाए। अण्डा कडा बनेको थियो। अण्डाको बोक्रा छोडाउन पनि सहज थिएन। कफीको बिउमा भने पूरै परिवर्तन देखियो। पानीको त्यो कचौरा सुगन्ध र स्वादले भरिपूर्ण भयो। नैतिक शिक्षा : जीवनमा सधैं समस्या र दबाबहरू भइरहन्छन्, कथामा उमालेको पानी जस्तै। तपाईले यी समस्याहरूलाई कसरी ग्रहण गर्नुहुन्छ र प्रतिक्रिया दिनुहुन्छ त्यो नै महत्त्वपूर्ण पक्ष हो। जीवनको सफलता र असफलता वा जीवन सहज वा दुःखी हुने अवस्था पनि त्यसमै निर्भर रहन्छ।"
प्रहरीको नक्कली घुमुवा पक्राउ,विराटनगर : प्रहरीको घुमुवा हुँ भन्दै लागुऔषध प्रयोगकर्ताहरुसँग पैसा उठाउन खोज्ने एक जना विराटनगरबाट पक्राउ परेका छन् । नेपाल प्रहरीको नाम बेच्दै नक्कली घुमुवा बनेर लागुऔषधका दुव्र्यसनीसँग रकम बार्गेनिङ गर्दै गर्दा विराटनगर महानगरपालिका१२ का ३१ वर्षीय पुष्पराज चेम्जोङ पक्राउ परेका हुन् । मोरङ प्रहरीका प्रवक्ता डीएसपी दीपक श्रेष्ठले लागुऔषध सेवन गर्नका लागि भारतको जोगवनीतिर जाने गरेका विभिन्न व्यक्तिहरुसँग चेम्जोङले तीन लाख रूपैयाँ मागेको प्रारम्भिक अनुसन्धानबाट खुलेको छ । अनुसन्धान र कारबाही अघि बढाउन उनलाई इलाका प्रहरी कार्यालय रानीको हिरासतमा राखिएको छ । चेम्जोङविरुद्ध अभद्र व्यवहार मुद्दा चलाउनलाई प्रहरीले आइतबार म्याद थपको तयारी गरेको छ ।
कांग्रेसको केन्द्रीय निर्वाचन समिति परिवर्तन,काठमाडौं : कांग्रेसको निर्वाचन समितिका संयोजक परिवर्तन भएका छन्। पछिल्लो पटक डडेलधुराको विवादका कारण केन्द्रीय निर्वाचन समिति संयोजक महादेव यादव कार्यालय गएका थिएनन्। यादवले विवादका बिच आफूबाट पार्टीको महाधिवेशन गराउने अवस्था नदेखेकाले राजीनामा दिएको बताएका छन्। निर्वाचन समितिको कामलाई रोक्न नदिन भन्दै सभापति शेरबहादुर देउवाले यादवको राजीनामा स्वीकृत गरेका छन्। यादवले राजीनामा दिएपछि उनको ठाउँमा अधिवक्ता गोपालकृष्ण घिमिरेलाई मनोनयन गरिएको छ। अहिले समितिको संयोजकको जिम्मेवारी पाएका घिमिरे निर्वाचन समितिकै सदस्य थिए।
दाहसंस्कार गर्न हिँडेको कार दुर्घटना हुँदा कम्तिमा १८ को मृत्यु,"कोलकत्ता : पश्चिम बंगालको नदिया जिल्लामा गएराती मेटाडोर कार दुर्घटना हुँदा कम्तिमा १८ मानिसको ज्यान गएको छ। दाहसंस्कारको लागि हिँडेका उनीहरुको घटनास्थलमै मृत्यु भएको हो। नदिया जिल्लाको फुलबारी क्षेत्रमा सो दुर्घटना भएको बताइएको छ। भारतीय सञ्चारमाध्यमका अनुसार शनिबार राति उत्तर २४ परगनाको बग्दाबाट दाहसंस्कारको लागि गइरहेको मेटाडोर कार पार्कमा राखिएको लरीसँग ठोकिएको थियो। सो कारमा करिब ३५ मानिस सवार रहेको बताइएको छ। दुर्घटनामा परी कम्तिमा १८ मानिसको मृत्यु भएको छ भने अन्य मानिस घाइते भएको हंशकाली प्रहरीले जनाएको छ। घाइतेमध्ये पाँचको अवस्था गम्भीर रहेको र उपचारको लागि सबैलाई शक्तिनगर जिल्ला अस्पताल पठाइएको बताइएको छ। यद्यपि, सो दुर्घटना तीब्र गति र बाक्लो हुस्सुका कारण भएको स्थानीयको दाबी छ। घटनाबारे थप अनुसन्धान भइरहेको बताइएको छ।"
प्रभावकारी भएन सामाजिक सुरक्षा कार्यक्रम,"काठमाडौं : तीन वर्ष अघिदेखि लागू भएको योगदानमा आधारित सामाजिक सुरक्षा कार्यक्रम सरकारको उदासीनता र रोजगारदाताको अनिच्छाका कारण प्रभावकारी रूपमा कार्यान्वयन हुन सकेको छैन। सामाजिक सुरक्षा कार्यक्रम सामाजिक न्यायका हिसाबले श्रमिकका लागि महत्त्वपूर्ण मानिन्छ। जति धेरै सामाजिक सुरक्षा उति धेरै श्रम लचकता अनुरूप त्रिपक्षीय (रोजगारदाता, श्रमिक र सरकार) सहमतिमा योगदानमा आधारित सामाजिक सुरक्षा कार्यक्रम ल्याइएको थियो। यस कार्यक्रममा सहभागी भएपछि नागरिकले जीवनभर आर्थिक र सामाजिक सुरक्षा प्राप्त गर्छन्। तर, सरकारले सबै श्रमिकलाई सामाजिक सुरक्षाको दायरामा समेट्न सकेको छैन। घोषणाका अवसरमा तत्कालीन प्रधानमन्त्री केपी शर्मा ओलीले नयाँ युगको सुरुआत भएको उद्घोष गरेका थिए। उनले घोषणा गरे अनुरूप सामाजिक सुरक्षा कार्यक्रम कार्यान्वयन हुन नसक्दा श्रमिकमा निराशा छाएको छ। सरकारले पहिलो चरणमा औपचारिक क्षेत्रमा कार्यरत श्रमिकलाई समेट्ने घोषणा गरेको थियो। केन्द्रीय तथ्यांक विभागका अनुसार देशभर ९ लाख बढी प्रतिष्ठान छन्। ती प्रतिष्ठानमा ३४ लाख श्रमिक कार्यरत छन्। सामाजिक सुरक्षा कोषका अनुसार १५ हजार ८ सय २४ रोजगारदाता एवम् २ लाख ९५ हजार ६ सय २२ श्रमिक कोषमा आबद्ध भएका छन्। कोषमा १० अर्ब २९ करोड रकम संकलन भएको छ। कोषले ६ हजार ४ सय ५० योगदानकर्तालाई ७ करोड १६ लाख ८५ हजार औषधिबापत भुक्तानी, १ सय ९१ योगदानकर्ताको दुर्घटनाबापतको ६० लाख ५८ हजार उपचार खर्चका साथै कोषमा आबद्ध असामयिक निधन भएका १ सय २३ योगदानकर्ताको आश्रित परिवारलाई १ करोड १३ लाख भुक्तानी गरिसकेको छ। कोषले मासिक २० लाख ६५ हजार पेन्सन दिँदै आएको छ। चौथो सामाजिक सुरक्षा दिवसका अवसरमा शनिबारदेखि ५२ जनाले नियमित पेन्सन पाउन थालेका छन्। यसअघि ७० जनाले पेन्सन पाउँदै आएका थिए। श्रम, रोजगार तथा सामाजिक सुरक्षामन्त्री कृष्णकुमार श्रेष्ठले सामाजिक सुरक्षा कार्यक्रमको दायरा फराकिलो बनाउँदै लैजाने बताए। वैदेशिक रोजगारीमा गएका श्रमिक, स्वरोजगार व्यक्ति, असंगठित क्षेत्रका श्रमिक एवं करार र ज्यालादारीमा कार्यरत श्रमिकलाई समेत आबद्ध गर्ने सरकारको नीति छ। सामाजिक सुरक्षा कोषका कार्यकारी निर्देशक कपिल ज्ञवालीले अनौपचारिक तथा स्वरोजगार क्षेत्रका श्रमिकलाई पनि छिट्टै सामाजिक सुरक्षाको दायरामा ल्याउन गृहकार्य भइरहेको बताए। कार्यविधि बनाउने प्रक्रिया अघि बढेको छ, उनले भने, छिट्टै उनीहरूलाई पनि कोषको दायरामा ल्याउँछौं। कोषमा रोजगारदाताबाट २० र श्रमिकबाट ११ प्रतिशत योगदान गर्नुपर्छ। तर अनौपचारिक र स्वरोजगारका श्रमिकको योगदान सरकारले नै गर्ने योजना बनाएको छ। ज्ञवालीका अनुसार सामाजिक सुरक्षा ऐनमा उक्त विषय उल्लेख भएकाले योगदानका लागि सरकारसँग लबिङ गर्ने बताए। वैदेशिक रोजगारीमा रहेका श्रमिकलाई सामाजिक सुरक्षा कोषमा ल्याउन चुनौती देखिएको छ। वैदेशिक रोजगार ऐन, २०६४ संशोधन नगरी सुरक्षाको दायरामा ल्याउन नसकिने भएकाले तत्काल केही गर्न नसकिएको ज्ञवाली बताउँछन्। सबै क्षेत्रमा १ करोड २५ लाख श्रमिक रहेको बताइन्छ। सरकारले कृषिलगायत अनौपचारिक क्षेत्रका श्रमिकलाई छिट्टै सामाजिक सुरक्षाको दायरामा ल्याउन गृहकार्य सुरु गरिसकेको छ। वैदेशिक रोजगार विभागका अनुसार ६५ लाख श्रमस्वीकृति लिएर वैदेशिक रोजगारीमा पुगेमा ३० लाख जति अझै पनि कार्यरत रहेको अनुमान छ। मलेसियामा सामाजिक सुरक्षा कार्यक्रम लागू भए पनि अन्य देशमा लागू हुन सकेको छैन। मन्त्री श्रेष्ठले दायरा फराकिलो बनाउन रोजगारदाता र योगदानककर्ता दुवै पक्षलाई सहज हुने गरी सातै प्रदेशमा सामाजिक सुरक्षा कोषका शाखा विस्तार गर्ने योजना बनाएको बताए। मन्त्री श्रेष्ठले योजनाप्रति शंका भए पनि सूचीकृत भएका श्रमिकले पाउने सुविधाले विश्वास बढ्दै गएको बताए। कोषबाट औषधोपचार, स्वास्थ्य तथा मातृत्व सुरक्षा योजना, दुर्घटना तथा अशक्त सुरक्षा योजना, आश्रित परिवारको सुरक्षा र वृद्धावस्था सुरक्षा सुविधा पाइन्छ। श्रमजीवी वर्गको रोजगार सुरक्षाको आकांक्षा र उद्यमी व्यवसायीको उच्च उत्पादकत्वको अपेक्षा दुवैलाई यी योजनाबाट प्रत्यक्ष एवम् परोक्ष रूपमा सम्बोधन हुने भएकाले असल श्रम सम्बन्धको विकास हुन गई औद्योगिक वातावरण सिर्जना हुनुका साथै वैदेशिक लगानीको वातावरण बन्ने मन्त्री श्रेष्ठ बताउँछन्। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले सामाजिक सुरक्षाका प्रवाधान अस्पष्ट र अपूर्ण भएकाले स्पष्ट पार्दै व्यावहारिक बनाउनुपर्ने बताए। उद्योगीव्यापारीलाई पनि फाइदा पुग्नेगरी कोष आएकाले यसको कार्यान्वयनमा जोड दिनुपर्छ उनले भने। अखिल नेपाल ट्रेड युनियन महासंघका अध्यक्ष जगत सिम्खडाले सामाजिक सुरक्षा कार्यक्रम प्रभावकारी ढंगले अघि बढ्न नसकेको बताए। सरकार र रोजगारदाता कोषबाट पन्छिन खोजेको उनको भनाइ छ। सामाजिक सुरक्षा कोषका अध्यक्ष एवम् मन्त्रालयका सचिव सूर्यप्रसाद गौतमले सामाजिक सुरक्षाको तथ्यांकलाई उपलब्धिमूलक मान्नुपर्ने बताउँछन्।"
बन्द सत्र सुरु हुन सकेन : अध्यक्ष पदमा भिम रावलले माग्न थाले भोट,चितवन : नेकपा एमाले को १०औं राष्ट्रिय महाधिवेशनको बन्द सत्र सुरु हुन सकेको छैन। पदाधिकारी चयनमा सहमति नबन्दा बन्द सत्र सुरु हुन नसकेको हो। अहिले अध्यक्ष शर्मा केपी ओलीले सहमतिका लागि नेताहरूसँग छलफल गरिरहेका छन्। अध्यक्षको उमेदवारी फिर्ता गराउन भिम रावललाई ओलीनिकट नेताहरूले अन्तिम कसरत गरिरहेका छन्। यद्यपि उनले अध्यक्षमा प्रचार सुरु गरिरहेका छन्। उनले कुनै पनि हालतमा उमेदवारी फिर्ता नलिने र अध्यक्षमा केपी ओलीसँग भिडेरै जाने बताएका छन्। पदाधिकारी छनोट गर्ने जिम्मा ओलीलाई दिएपछि रावलले असन्तुष्टि जनाउँदै आएका छन्।
आमासहित दुई छोराछोरी मृत फेला,"मलंगवा : सर्लाहीको बरहथवा नगरपालिकामा आइतबार बिहान आमा र उनका दुई छोराछोरी आफ्नै घर भित्र मृत अवस्थामा फेला परेका छन्। बरहथवा नगरपालिका१, हजरियाका शिव हजारीकी अन्दाजी २५ वर्षीया श्रीमती कविता हजारी पासवान, ८ वर्षीया छोरी सुलोनी पासवान र ५ वर्षीय छोरा स्वागत पासवान मृत अवस्थामा फेला परेको जिल्ला प्रहरी कार्यालय सर्लाहीले जनाएको छ। आमाको शव घर भित्रै झुण्डिएको अवस्थामा फेला परेको छ भने छोरी र छोरा पनि सोही घरभित्र भुईंमा लडिरहेको अवस्थामा फेला परेको जिल्ला प्रहरी कार्यालय सर्लाहीका प्रहरी नायव उपरीक्षक (डीएसपी) माधवप्रसाद बुढाथोकीले जानकारी दिएका छन्। तीन जनामात्रै रहेको घरमा सबै मृत अवस्थामा भेटिएको हो। छेउछाउमा कुनै शंकास्पद वस्तु पनि नभेटिएको प्रहरीले जनाएको छ। घटनाबारे सूक्ष्म ढंगले अनुसन्धान भइरहेको डीएसपी बुढाथोकीले जानकारी दिए। तिनैजनाको शव अहिले पोष्ट मार्टमका लागि जिल्ला अस्पताल मलंगवामा ल्याइएको छ। मृतक कविताकी श्रीमान् शिव हजारी विगत ४ वर्षदेखि मलेसियामा वैदेशिक रोजगारीका लागि रहेका छन्।"
बरफको धावनमार्गमा पहिलो पटक विमान अवतरण,"ईतिहासमा पहिलो पटक बरफको धावनमार्गमा सफलतापूर्वक विमान अवतरण गराइएको छ। अन्टार्टिका महादेशमा रहेको बरफको धावनमार्गमा पहिलो पटक व्यवसायिक एयरबस विमान अवतरण गराइएको हो। बुटिक उड्डयन कम्पनी हाई फ्लाईद्वारा सञ्चालित ए३४० विमानले नोभेम्बर २ बिहान दक्षिण अफ्रिकाको केप टाउनबाट अन्टार्टिकाको लागि उडान भरेको थियो। वुल्फ ग्याङ लक्जरी एडभेन्चर क्याम्पले सो विमान चार्टर गरेर अन्टार्टिका पुगेको थियो। करिब ४ हजार ६३० किलोमिटरको दुरी पार गरेपछि सो विमानले बरफको धावनमार्गमा अवतरण गरेको बताइएको छ। हिउँ नै हिउँले ढाकेको अन्टार्टिकामा हालसम्म कुनै पनि विमानस्थल निर्माण गरिएको छैन। बरफको धावनमार्गमा विमान अवतरण गर्नु निकै कठिन र चुनौतीपूर्ण भएपनि आफूले सफलतापूर्वक विमान अवतरण गराएको विमानका क्याप्टेन कार्लोस मिर्पुरीले अन्र्तराष्ट्रियसञ्चार माध्यमसँग बताएका छन्। करिब १९० टन भार क्षमताको सो विमान अन्टार्टिकामा अवतरण भएको हो। अन्टार्टिकामा यसै मौसममा वैज्ञानिक, कार्गो र सानो संख्यामा पर्यटकहरु ओसारपसारको लागि सो विमान प्रयोग गरिने जनाइएको छ।"
महाधिवेशनले सर्वसम्मतबाटै इमान्दार र जुझारु नेतृत्व छानोस्,"एमालेको १० औं महाधिवेशन चितवनमा जारी छ। ललितपुरमा हालै सम्पन्न विधान महाधिवेशनले पार्टीको विधि र नीति पारित गरिसकेकाले यो महाधिवेशनको मुख्य एजेन्डा नेतृत्व चयन गर्ने हो। सत्ताबाट बहिर्गमन र पार्टी विभाजनका कारण सहमतिमा नेतृत्व चयन गरी पार्टी एकढिक्का भएको सन्देश यो महाधिवेशनले दिनुपर्ने अधिकांश प्रतिनिधिको सुझाव छ। सहमतिमा नेतृत्व चयन गर्दा तराई, पहाड, हिमालको अनुहार झल्किने गरी महिला, दलित, जनजाति, मधेसी, थारुको उचित प्रतिनिधित्व हुनुपर्ने उनीहरूको धारणा छ। चितवनमा जारी महाधिवेशनमा सहभागी केही प्रतिनिधिसँग अन्नपूर्णकर्मी तारा चापागाईं र अनिल ढकालले गरेको कुराकानी : एकताको सन्देश दिनुको विकल्प छैन पार्टी भनेको समाजको ऐना हो। विभिन्न जातजाति, भाषाभाषीको समावेशी समाजमा हामी बसिरहेका छौं। पार्टी पनि समाज झल्कने खालको हुनुपर्छ। समावेशी नहुँदा पार्टीबीच मेलमिलाप र हार्दिकता नभएको हो। महाधिवेशन भनेपछि नेतृत्वको कुरो आउँछ। सिंगो एमालेको मात्रै महाधिवेशन होइन, मुलुक र विश्वले हेरेको महाधिवेशन हो यो। पार्टीलाई कुन रूपमा अघि बढाउने भन्ने कुरामा हाम्रा हरेक नेता सक्षम हुनुहुन्छ। तर सारा देशलाई डोर्याएर हिँड्न सक्ने नेतृत्व चयन गर्नुपर्नेछ। पार्टीमा समूहगत गुटबन्दी हुँदा देशभरको कम्युनिस्टलाई एकता गरेर अगाडि बढ्न खोज्दा आन्तरिक सामूहिक चुनावी प्रसार र समूहगत गुटका कारण पार्टीको हालत देखिसकेका छौं। त्यसकारण अब नितान्त एकताको महाधिवेशन हुन जरुरी छ। अब हाम्रो पार्टीले के सोच्नुपर्छ भन्दा तीनै तहको चुनावमा हाम्रा प्रतिनिधि कस्तो हुनुपर्छ ? कस्तो खालका हुन् ? भोलिको चुनावमा जित्न सक्ने उम्मेदवार र जित्न सक्ने उम्मेदवार, हाम्रा योजनाहरू हुन्छन्। कसरी पार्टीलाई अघि बढाउने र समाजलाई समुन्नत बनाउन सक्ने कुरालाई लक्षित गरेर अघि बढाउने नेतृत्व चाहिएको छ। हामी के कुरामा विश्वस्त छौं भने सामूहिक गुटबन्दीको असर भोगेका हामी त्यसलाई पाठ सिकेर एकताको सन्देश दिनुको विकल्प पनि छैन। नयाँ पुस्ता र महिला सहभागितालाई पनि सुनिश्चित गर्नुपर्छ। निशा अधिकारी, प्रतिनिधि, चितवन ००० एमालेले जनताका समस्या समाधान गरोस् देश र जनताका लागि विकास र निकास दिने खालको नेतृत्व हामीले चाहेका छौं। यसैगरी कुनै पनि काम गर्ने जोस र जाँगरलाई अगाडि सारेर जनताको दु:ख र मर्मलाई बुझ्ने खालको नेतृत्व आओस् भन्ने लागेको छ। पिछडिएका ठाउँहरूलाई प्राथमिकतामा राखेर काम गर्नुपर्ने खाँचो आज छ। हाम्रोजस्तो कर्णाली प्रदेशका जनता जुन हरेक कुराबाट पीडित छन् ती आवाजविहीनको आवाज बन्न सफल हुने नेतृत्व चयन गर्न सकौं भन्ने लागेको छ। कर्णालीका अधिकांश ठाउँ जहाँ अहिलेसम्म बाटो पुग्न सकेको छैन, जहाँ जनता सिटामोल पनि खान नपाएर मरेको अवस्था छ। यातायात, शिक्षा, स्वास्थ्य, रोजगार सिर्जना गराउन सक्ने नेता होस्। ती जनताले पनि हामी नेपाली हौं र सरकार छ भन्ने महसुस गर्न सकुन् भन्ने आशा जगाउने व्यक्ति नेतृत्वमा आउन्। नेतृत्वले आशा र भरोसा जगाओस् भन्ने लाग्छ। कर्णालीका जनताले पनि अन्य ठाउँका जनताले जस्तै हरेक खालको सुख र सुविधा भोग्न पाउन्। यी सबै कुरालाई मध्यनजर गर्ने खालको असल नेता चयन गरी देश र जनताका समस्या समाधान हुने खालको समूह बनोस्। रूपा शाही, प्रतिनिधि, हुम्ला ००० अब देश एमालेले हाँक्नुपर्छ देश विषम परिस्थितिबाट गुज्रिएको छ। राजनीतिक अस्थिरता पुन: निम्तिएको छ। हाम्रो सरकार रहँदा देशले विकास पाउने कुरामा हामी ढुक्क थियौं र विकास कामहरू पनि चरणबद्ध रूपमा अगाडि बढेका थिए। परिस्थिति फरक भयो। पार्टीभित्रको अन्तरद्वन्द्वले सरकार ढल्यो। मलाई लाग्छ, अबको नेतृत्व यस्तो खालको नहोस्। यो नेतृत्वले पार्टीभित्रको लडाइँभन्दा पनि देश र जनताका लागि काम गरोस् भन्ने मान्यता छ। नेकपा एमालेको अब बन्ने नेतृत्व देश विकासलाई जनतामार्फत जोड्ने र निकास दिने खालको हुन जरुरी छ। अहिलेजस्तो परिवेश नआओस्। हाम्रो सरकारले थालेका अधुरा कामलाई पूरा गर्न बाँकी छन्। त्यो खालको असल नेतृत्व चाहिएको छ। मूलत: समृद्ध नेपाल, सुखी नेपालीको नारा बोकेका छौं। पूरा गर्न सक्नुपर्छ। यसका लागि जनताका आधारभूत आवश्यकता गाँस, बास, कपास मात्र नभै शिक्षा स्वास्थ्य रोजगारसँगै जोड्नुपर्छ। संविधानले दिएका हरेक कुरालाई आत्मसाथ गर्दै जनताको आवश्यकता र मर्मलाई बुझ्ने खालको नेतृत्व चयन होस्। उसले लिएका जिम्मेवारी इमान्दारिताको साथ पूरा गरोस्। पेम्बा लामा, प्रतिनिधि, काठमाडौं ००० नेकपा एमालेमा ठूलो जिम्मेवारी नेकपा एमालेमा ठूलो जिम्मेवारी आएको छ। राष्ट्रिय अभिभारा र दायित्व पूरा गर्ने उद्देश्य हासिल गर्न पार्टीभित्रको एकता जरुरी छ भन्ने ठानेको छु। जनताले जुन कुराको अपेक्षा गरेका छन् त्यो पूरा गर्न सम्भवत: नेकपा एमाले सक्षम हुनेछ। यो महाधिवेशनले यस्तो सन्देश दिनेछौं कि पार्टीको साथ र समर्थन छ भन्ने कुरा उद्घाटन सत्रमा हामीले देखाइसकेका छौं। लाखौं मानिसका साथ समर्थन पार्टीलाई छ। जनताका आवश्यकता पूरा गर्न पार्टीले काम गर्ने पर्छ। अब पार्टी र मुलुकको भविष्य अब आउने नेतृत्वको हातमा छ। दामोदर भण्डारी, प्रतिनिधि, बैतडी ००० अब समृद्ध नेपाल, सुखी नेपाली नेपाली जनताको प्रमुख दुश्मन गरिबी हो। समाजवाद उन्मुख अर्थ व्यवस्थालाई लागू गर्न सक्ने तमाम गरिबीलाई विभिन्न मोडेलबाट कार्यक्रम बनाएर गाउँगाउँबाट गरिबी निवारण गर्न सक्ने हैसियत र क्षमता, योग्यता, विचार भएको, त्यसलाई लागू गर्न सक्ने कार्ययोजना भएको नेतृत्व आउन जरुरी छ। अब हामीले सामाजिक क्रान्ति पनि गर्न जरुरी छ। किनभने समाजमा जकडिएर रहेका कुरीति, कुसंस्कार, अन्धविश्वासलाई चिरफार गर्दै समृद्ध नेपाल सुखी नेपाली बनाउने नारालाई सफल बनाउने खालको नेतृत्व आउन जरुरी छ। पार्टीलाई सही दिशामा लैजान भनेर कार्यविधि र कार्यनीति छन् त्यसलाई कार्यान्वयनमा लैजाने र व्यवस्थित गरेर अगाडि बढाउने खालको अठोट चाहिएको छ। पार्टीको नीति तथा कार्यक्रमअनुसार देशको अर्थतन्त्रलाई सामाजिक संस्कारसहित ऐतिहासिक कुरालाई जातजाति, भाषा धर्म, वर्णका विभेदकारी नीतिलाई अन्त्य गर्नुपर्छ। मुस्कानसहितको विकास गर्ने खालको नेतृत्वलाई चयन गर्न जरुरी छ। यो नेतृत्वले राम्रो कुशल व्यवस्थापन गर्न नसकेको कुरा साँचो हो। नेकपा एमालेको कुशल व्यवस्थापन नभएको कारणले पार्टीमा साथीहरू असन्तुष्ट भए। सोही कारणले अहिले पार्टी विभाजनमा पुगेको छ। आमजनताले यसलाई पूरा गर्ने गरी यो नेतृत्वलाई सांगठनिक लोकतान्त्रिक र मर्यादित गर्ने खालको नेतृत्व चयन गर्नुपर्छ। भूपराज अधिकारी, प्रतिनिधि, स्याङ्जा ००० सर्वसम्मतमै नेतृत्व चयन होस् हामी चाहन्छौं सर्वसम्मतिले नेतृत्व चाहेका छौं। यो भए हामी सबैलाई खुसी मिल्छ। हिमाल, पहाड र तराई तीनै भूगोल समेट्ने खालको समावेशी नेतृत्व बनोस्। पार्टीको काम गर्ने खालको हुन पर्यो। पार्टीको नेतृत्व असल हुनुपर्यो। सधंै पार्टीलाई जिताउन सक्ने खालको हुनुपर्यो। काम गरेर पार्टीलाई माथि पुर्याउनु पर्यो। देशलाई पनि माथि पुर्याउनु पर्यो। पछिल्लो समय देशमा संकट देखिएको छ। राष्ट्रिय एकतालाई कायम गरेर सबैको भावनाको कदर गर्न सक्ने खालको काम गरोस् जुन कामले सबै कार्यकर्ताको मनोबल उच्च होस्। उमाशंकरप्रसाद साह, प्रतिनिधि, धनुषा ००० पार्टीलाई लोकप्रिय बनाउने योजनासहितको एमाले राजनीतिक वृत्तमा एमाले महाधिवेशनको चासो र चर्चा छ। राष्ट्रिय महाधिवेशनमा नेतृत्व छनोटको तयारी भइरहँदा पार्टीको एकतामा जोड दिन आवश्यक छ। देशव्यापी रूपमा वडादेखि सबै तहमा सर्वसम्मत नेतृत्व चयन गरेको अवस्थामा केन्द्रमा पनि सर्वसम्मत होस् भन्ने चाहना छ। हामी चाहन्छौं यो महाधिवेशन एकता महाधिवेशन होस्। यसो हुँदा सिंगो कम्युनिस्ट आन्दोलनलाई एकीकृत गर्ने सन्दर्भमा एकताको महाधिवेशन बनाउन चाहन्छौं। त्यस कारण केन्द्रीय तहमा सहमति र एकताकै आधारमा निर्णय लिनुपर्छ भन्ने सबै प्रतिनिधि, पार्टीका समर्थक र शुभेच्छुकको चाहना छ। अहिले मुलुकलाई आर्थिक समृद्धिको दिशातर्फ लान जरुरी छ। त्यसकारण समृद्ध नेपाल, सुखी नेपाली बनाउने सन्दर्भमा हामीले लैजान जरुरी छ। आमजनताको समर्थन प्राप्त गरेर बहुमत सरकार निर्माण गर्ने र त्यसले प्रगति र विकासको पथमा अगाडि बढ्ने हाम्रो कार्यदिशा हुन्छ। त्यही कार्यदिशाका साथ अगाडि बढ्ने ढंगले हामीले आफ्नो तयारी गरिरहेका छौं। सुरेन्द्रबहादुर थापा, प्रतिनिधि, गोरखा ००० अबको नेतृत्व इमान्दार र जुझारु नेतृत्व सर्वसम्मत हुनुुपर्छ भन्ने लागेको छ र त्यही हो। नेतृत्वले आउँदा तराई, पहाड, हिमाल सबैलाई समेटेर बृहत् लेनिनवाद संगठनात्मक अवस्थालाई आत्मसाथ गर्दै अगाडि बढ्नुपर्छ। त्यसरी अगाडि बढ्यो भने यो देशमा सबै भाषाभाषी जातजाति सबै समुदायका प्रतिनिधित्व गर्ने भावना हुनेछ। पार्टीको समृद्ध नेपाल सुखी नेपालीको परिकल्पनालाई पूरा गर्न अठोटका साथ नेतृत्वले त्यो किसिमको कदम चाल्नुपर्छ। देशका सम्पूर्ण नेपाली सुखी होस्, यही सोच सबैको हुनुपर्छ। एउटा जुझारु, इमान्दार खालको नेतृत्व महाधिवेशनबाट चयन हुनपर्छ। यसैमा टेकेर अगाडि बढ्नुपर्छ। परमानन्द बर्मा, बाँके, प्रतिनिधि ००० निर्वाचन मात्र होइन, मुलुकको समग्र विकासमा समर्पित हुनुपर्छ जनताको भावनाअनुसार नेकपा एमालेलाई अगाडि बढाउनु पर्नेछ। अब बन्ने केन्द्रीय कमिटी समावेशी हुन्छ भन्ने लागेको छ। युवामैत्री, महिलामैत्री कमिटी हुने आशा छ। विकासमा अवरोध पुर्याउन खोज्ने नेपाल भित्र र बाहिरी शक्तिलाई परास्त गर्न सक्ने दह्रो नेता चाहिएको छ। नेतृत्व जनवादी खालको हुनुपर्यो। कार्यकर्ताको भावना सुन्नुपर्यो। कार्यकर्तामार्फत जनताको बीचमा जानुपर्यो। चुनावको नेतृत्व गर्ने हिम्मतिलो नेतृत्व चाहिएको छ। संगठनमा भएको चुस्त दुरुस्त बनाउन कम्युनिस्ट विचारधारा राख्ने सबैलाई समेट्न सक्ने खालको हुनुपर्छ। एमालेले राम्रो गर्छ। हाम्रो पक्षमा बोल्छ। यो ठाउँमा न्याय पाइन्छ भन्ने महसुस गराउने गरी योजना बनाउने नेतृत्व चाहिन्छ। विदेशीको भरमा नबसी आफ्नै स्वाभिमान बढाउने नेता हामीले खोजेको हो। एकताको सन्देश दिनका लागि सर्वसम्मत नेतृत्व चयन हाम्रो आवाज हो। निर्वाचनका लागि मात्रै केन्द्रित नभई मुलुकको समग्र विकासमा समर्पित होस् भन्ने चाहना छ। पार्टीको योजनामा पार्टीको पक्षमा दृढतापूर्वक उभिने नेतृत्वको खाँचो छ। आगामी निर्वाचनमा पार्टीले बहुमत सरकारको नेतृत्व गर्ने गरी नेतृत्व छनोट हुनपर्छ। सुखी नेपाली, समृद्ध नेपालको संकल्पमा सबैको एकमत छ। त्यहीअनुसार काम गर्न गर्ने नेता चाहिएको छ। महाधिवेशनले यस्तै नेतृत्व छनोट गर्छ भन्ने आशा छ। दीपा शर्मा, प्रतिनिधि, लुम्बिनी प्रदेश ००० मुख्य नेतृत्वमा ओली नै हुनुपर्छ मुख्य नेतृत्वमा केपी ओली नै सर्वसम्मत चयन हुनुपर्छ। उहाँलाई नै मूल नेतृत्व प्रदान गर्नुपर्छ। यसका साथै अन्य वरिष्ठ राजनेता पनि सर्वसम्मत चयन गर्न सकौं भन्ने हाम्रो उद्देश्य हो। ती नेतृत्वले देश र पार्टीका लागि पूरा गर्नुपर्ने जिम्मेवारी धेरै छन्। मुलुकको राष्ट्रिय एकता, अखण्डता, सार्वभौमसत्ता र मुलुकमा भइरहेको राजनीतिक अवस्था संघीय लोकतान्त्रिक दललाई सुदृढ गर्ने कुरा, सुखी नेपाली समृद्ध नेपाल बनाउने राष्ट्रिय आकांक्षा पूरा गर्ने एकदमै शालीन र मुलुकले जिम्मेवार नेतृत्व प्राप्त गर्न अगाडि बढोस् भन्ने चाहना हो। यिनै समस्या र चुनौतीलाई सँगै कार्यभार पूरा गर्ने खालको एमालेका नेताहरूले आगामी निर्वाचनमा बहुमत ल्याउने गरी पार्टीमा एकता कायम गर्नुपर्छ। पार्टीमा युवा, महिला, आदिवासी जनजाति, महिला, मधेसीलगायतको सहभागितामा कार्यकर्ताको जोड छ। राष्ट्रियताको सुदृढीकरण, राष्ट्रिय हितको रक्षा र राष्ट्रिय स्वाभिमानको अभिवृद्धिका लागि एमाले बहुमत प्राप्त पहिलो शक्ति बनाउन अबको नेतृत्वको आवश्यक छ। रवीन्द्रराज शर्मा, प्रतिनिधि, दैलेख ००० समावेशी नेतृत्व चयन होस् नेकपा एमालेको अब आउने नेतृत्वले सर्वप्रथम समावेशी किसिमको नेतृत्व चयन होस् भन्ने हाम्रो चाहना छ। पार्टीलाई निरन्तर रूपमा गतिशील दिने खालको नेतृत्वको अपेक्षा पनि छ। पार्टीलाई सुदृढ र सशक्त क्रान्तिकारी एमाले निर्माण गर्नलाई अग्रसर भूमिका खेल्ने काम पनि यस पटकको नेतृत्वले गर्नेछ भन्ने विश्वास छ। पार्टीभित्रका सबै कार्यकर्तालाई सही व्यवस्थापन गरोस् भन्ने पनि चाहना छ। यो सँगै देशमा भइरहेको वैदेशिक हस्तक्षेपलाई रोक्नका लागि पहलकदमी चाले हुन्थ्यो भन्ने पनि आशा छ। समृद्ध नेपाल, सुखी नेपाली बनाउने भूमिकासँगै देशलाई आवश्यक सबै कामको थालनी यही कम्युनिस्ट पार्टीको नेतृत्वले गर्न सकोस्। यिनै अपेक्षासँगै असल नेतृत्व लिएर काम गर्न सक्ने नेता नै एमालेमा मूलनेता बनोस्। मनवीर घर्ती, प्रतिनिधि, रुकुम पश्चिम ००० नेतृत्वमा ३३ प्रतिशत महिला अब चुनिने नेतृत्वले ३३ प्रतिशत महिलासहित सबै पक्षलाई समेट्ने गरी नेतृत्व चयन गर्नेछ। सबै पक्षलाई समेट्ने गरी सहभागिता हुने खालको नेतृत्वको समिति छ। हाम्रो घोषणापत्रअनुसार जब निर्वाचनमा जान्छौं, उहाँहरूको केही आकांक्षा हुन्छ। त्यसलाई समेट्ने गरी हाम्रो समितिले जनताको दु:खसुखमा साथ दिएर फेरि सरकार ल्याउने गरी मिहिनेतका साथ अब बन्ने कमिटीले काम गरोस् भन्ने चाहना हो। देश नै पार्टीप्रति समर्पित छ। ठूलो आशा र भरोसाका साथ समृद्ध नेपाल सुखी नेपालीको सपना कसरी पूरा हुने भन्ने कुरामा सोच्न जरुरी छ। सम्पूर्ण विकासका जति पनि कुराहरू छन्। यो पार्टी राम्रो काम गरोस्, राम्रो समिति चयन होस्। यही अपेक्षा छ। रेखाकुमारी झा, प्रतिनिधि, रौतहट"
नयाँ भेरियन्टको त्रास : बेलायतमा मास्क अनिवार्य,"काठमाडौं : कोरोनाको नयाँ भेरियन्ट ओमिक्रोनबाट जोगिन बेलायतले सार्वजनिक स्थलमा जाँदा मास्क लगाउन अनिवार्य गरेको छ। दक्षिण अफ्रिकामा कारोनाको नयाँ भेरियन्ट देखा परेपछि बेलायत, अमेरिका, युरोपेली मुलुक, भारत लगायतले सतर्कता अपनाउन थालेका छन्। बेलायती प्रधानमन्त्री बोरिस जोन्सनले कोरोनाको नयाँ भेरियन्टबाट बच्न सार्वजनिक स्थलमा हिँड्दा र पसल जाँदा मास्क अनिवार्य लगाउनुपर्ने भनेका छन्। कोरोनाको नयाँ भेरियन्ट देखा परेपछि बेलायतले यस अघि नै दक्षिण अफ्रिकी मुलुकका नागरिकलाई आफ्नो देश प्रवेशमा प्रतिबन्ध लगाएको छ। बेलायत प्रवेश गर्ने सबै यात्रुले अनिवार्य पीसीआर टेष्ट गर्नुपर्ने भएको छ। बेलायती प्रधानमन्त्री जोन्सनलले सावधानीका लागि यस्तो प्रावधानालाई अनिवार्य गरिएको बताएका छन्।"
"सीसीएमसीको बैठक सिंहदरवारमा, महत्वपूर्ण निर्णय गरिने","काठमाडौंः दक्षिण अफ्रीकामा कोरोना भाइरसको नयाँ भेरियन्ट ओमिक्रोन देखिएसँगै नेपालले पनि नयाँ भेरियन्टको जोखिम रोक्न तयारी थालेको छ। स्वास्थ्य तथा जनसंख्या मन्त्रालयले नयाँ भेरियन्ट देखिएको भन्दै रोकथामका लागि तयारी थालेको हो। अन्य देशहरुले हवाइलगायत क्षेत्रमा कडाइ गर्न थालेपछि नेपालमा पनि कोभिड१९ संकट व्यवस्थापन समन्वय केन्द्र (सीसीएमसी)को बैठक आइतबार बसेको छ। सीसीएमसीका प्रवक्ता सुनिता नेपालका अनुसार बैठकमा स्वास्थ्य विज्ञहरुको समेत सहभागिता रहको बताइएको छ। बैठकले महत्वपूर्ण निर्णयहरु गर्ने बताइएको छ। स्वास्थ्य मन्त्रालयका प्रवक्ता डा कृष्ण पौडेलले नयाँ भेरियन्ट फैलिएका देशबाट आउने नागरिकका सन्दर्भमा पहिले नै जारी भएको आदेश कार्यान्वयनमा ल्याउन सकिने बताए। दक्षिण अफ्रीकाबाट डाइरेक्ट फ्लाइट छैन। ट्रान्जिट प्वाइन्टहरुमा विशेष सावधानी अपनाउँछौं। प्रभावित देशबाट आएका जोकोही क्वारेन्टीनमा बस्नुपर्छ, उनले भने। उनले नेपालमा कोरोना जोखिम नटरेको भन्दै संक्रमण रोकथामका लागि पूर्वाधारहरु तयारी अवस्थामा रहेको बताए। स्वास्थ्य मन्त्रालयले हेल्थ डेस्क तयारी अवस्थामा राखेको जनाएको छ ।"
अधिग्रहण गर्दा स्थानीयले जग्गाको भाउ अचाक्ली बढाउने प्रवृत्तिप्रति अर्थमन्त्री शर्माको असन्तुष्टि,"रुकुम पश्चिम : सरकारले जग्गा अधिग्रहण गर्दा स्थानीयले अचाक्ली भाउ बढाउने गरेकोप्रति अर्थमन्त्री जनार्दन शर्मामाले असन्तुष्टि जनाएका छन्। शनिबार रुकुपश्चिमको चौरजहारी, सानीभेरी, बाँफिकोट र आठबिसकोटमा आयोजित विभिन्न कार्यक्रमहरूलाई सम्बोधन गर्दै उनले असन्तुष्टि व्यक्ति गरेका हुन्। कुनै पनि विकास आयोजनाका लागि सरकारले जग्गा अधिग्रहण गर्न लाग्दा स्थानीयले अचाक्ली भाउ बढाउने गरेको भन्दै मन्त्री शर्माले उद्योग बाणिज्य संघ चौरजहारीका प्रतिनिधिहरुसँग असन्तुष्टि जनाएका हुन्। कुनै आयोजना निर्माण गर्न थाल्यो कि जग्गाको भाउ चर्काइन्छ, सरकारले किन्न नसक्ने गरी मूल्य तोकिन्छ, उनले भने, अनि कसरी गर्ने विकास ? चौरजहारीमा विमानस्थलको स्तरोन्नती र भेरी नदीमा जलविद्युत बनाउने योजना सुनाउँदै उनले जग्गाको भाउ नमिलाएसम्म ती काम गर्न सम्भव नहुने बताए। मन्त्री शर्माले त्यसता विकास योजनामा स्थानीयको सहयोग आवश्यक रहेको पनि औंल्याएका छन्। उनले आयोजनास्थलका जनताको सहयोग र सहभागिताबिना विकास निर्माण हुन नसक्ने बताएका हुन्। आयोजनास्थलका जनताको सहयोग, सहभागिता र योगदानबिना सरकारले मात्र विकास गर्न सक्दैन, मन्त्री शर्माले भने, विकासको लागि स्थानीयहरु सक्रिय हुनुपर्छ। सरकारले त्यसमा सहयोग गर्ने मात्र हो। शिक्षामा प्रतिष्पर्धी र स्वरोजगार जनशक्तिको उत्पादन, स्वास्थ्यमा उपचारको लागि सकेसम्म जिल्ला बाहिर जानु नपर्ने अवस्थाको सिर्जना, सबै नागरिकलाई रोजगारयुक्त बनाउने, आर्थिक उत्पादनमा आत्मनिर्भरता लगायतका कार्यहरु गुणस्तरीय विकासका सूचक भएको मन्त्री शर्माले उल्लेख गरे। गुणस्तरीय शिक्षाको लागि सरकारले हरेक विद्यालयहरुलाई उद्यमशील बनाउने नीतिस्वरूप पढ्दै कमाउँदै कार्यक्रम ल्याएको बताए। विद्यालयहरुले विद्यार्थीहरुलाई किताब घोकाउने मात्र होइन, पढेको कुरा व्यवहारमा लागू गर्ने खालको जनशक्ति उत्पादन गर्नुपर्छ, मन्त्री शर्माले भने, कम्तिमा १२ कक्षा उत्तीर्ण विद्यार्थीले स्वरोजगार हुने सीप सिकेर निस्केको हुनुपर्छ।"
काभ्रे कांग्रेस जिल्ला सभापतिमा तीर्थ लामा,"बनेपा : नेपाली कांग्रेस काभ्रेको १४औं अधिवेशनले संविधानसभा सदस्य तीर्थ लामालाई जिल्ला सभापतिमा निर्वाचित गरेको छ। लामा १६ सय ४६ मत प्राप्त गर्दै कांग्रेस जिल्ला सभापति निर्वाचित भएका हुन्। अर्का उमेदवार अच्युत पौडेलले ७ सय ७० मत प्राप्त गरेका थिए। जिल्ला अधिवेशनबाट उप सभापतिमा ठाकुरप्रसाद न्यौपाने र रमेशप्रसाद हुमागाईँ निर्वाचित भएका छन्। त्यस्तै सचिवमा गुणराज मोक्तान र माधवप्रसाद ढकाल, सहसचिवमा रविन्द्र सिग्देल र समीर ब्यान्जु श्रेष्ठ निर्वाचित भएका छन्। निर्वाचित जिल्ला समिति सबै लामा प्यानलकै हुन्। लामालाई कांग्रेस केन्द्रीय सदस्य शिवप्रसाद हुमागाईँको साथ रहेको थियो भने तत्कालिन जिल्ला उपसभापति पौडेललाई तत्कालिन जिल्ला सभापति मधु आचार्यसहित फोरमबाट एकता भएका गणेश लामा सहितको समर्थन रहेको थियो।"
रामेछापमा घट्यो धान उत्पादन,"रामेछाप : बेमौसमी वर्षाका कारण यस वर्ष रामेछापमा २ हजार ६ सय मेट्रिकटन धान उत्पादनमा गिरावट आएको छ। जेठ महिनादेखि सुरु भएको वर्षाबाट जिल्लाभरी दुई हजार ६ सय ९६ मेट्रिकटन धानबालीमा क्षति पुगेको कृषि ज्ञान केन्द्र रामेछापले जनाएको छ। केन्द्रका अनुसार मन्थली नगरपालिकामा एक हजार आठ सय ५४ मेट्रिकटन, रामेछाप नगरपालिकामा ५९ मेट्रिकटन, खाँडादेबी गाउँपालिकामा ३५ मेट्रिकटन, सुनापति गाउँपालिकामा एक सय ६८ मेट्रिकटन, गोकुलगंगा गाउँपालिकामा पाँच सय ६२ मेट्रिकटन, उमाकुण्ड गाउँपालिकामा चार मेट्रिकटन र लिखुतामाकोशी गाउँपालिकामा १३ मेट्रिकटन धानबालीमा कमी आएको हो। यसवर्ष खाँडादेवी गाउँपालिकामा दुई सय ५० हेक्टर क्षेत्रफलमा धान रोपाई गरिएकोमा पाँच प्रतिशत अर्थात १२५ हेक्टर जमिनमा लगाइएको धानबालीमा क्षति पुर्याएको हो। रामेछाप नगरपालिकामा एक सय ७५ हेक्टर भूभागमा धान रोपाई गरिएकोमा आठ प्रतिशत अर्थात् २१ हेक्टर जमिनमा क्षति भएको छ। मन्थली नगरपालिकामा १ हजार १ सय हेक्टर जमिनमा रोपाई गरिएकोमा ६ सय ६० हेक्टरमा लगाइएको धानबालीमा क्षति पुगेको छ। सुनापती गाउँपालिकामा चार सय हेक्टर जमिनमा धान रोपाई गरिएकोमा दश प्रतिशत अर्थात ६० हेक्टरमा क्षति पुगेको थियो। गोकुलगंगा गाउँपालिकामा दुई सय ५० हेक्टर जमिनमा धान रोपाई गरिएकोमा ८० प्रतिशत अर्थात दुई सय हेक्टर धानबालीमा क्षति पुगेको कृषि ज्ञान केन्द्र रामेछापले जानकारी दिएको छ। उमाकुण्ड गाउँपालिकामा एक सय ५० हेक्टर जमिनमा धान रोपाई भएकोमा एक प्रतिशत अर्थात् एक दशमलव पाँच हेक्टर भूभागको धानबालीमा क्षति पुगेको कृषि ज्ञान केन्द्र रामेछापका प्रमुख निर्मला गुरुङले जानकारी दिइन्। उनका अनुसार लिखुतामाकोशी गाउँपालिकामा चार दमशलव सात हेक्टर धानबालीमा क्षति पुगेको छ। एक हजार पाँच सय ४८ वर्ग किलोमिटर कुल भूभाग रहेको हिमाली जिल्ला रामेछापमा ५०९८ वर्ग किलोमिटर खेतीयोग्य जमिन छ। त्यसमध्ये यसवर्ष दुई हजार आठ सय २५ हेक्टर भूभागमा धान रोपाइ गरिएको थियो। धान रोपाइ गरिएको भूभागको नौ सय ५९७ हेक्टर धानबालीमा वर्षाले क्षति पुर्याएको कार्यालय प्रमुख गुरुङले बताइन्। खेती गर्ने बेला किसानले समयमै रसायनिक मल नपाउनु र सिँचाइको प्रर्याप्त सुविधा नहुनुले धान उत्पादनमा गिरावट आएको कृषि ज्ञान केन्द्रले जनाएको छ। धान बालीमा लाग्ने रोग नियन्त्रणमा कृषि ज्ञान केन्द्रको ध्यान नगएका कारण उत्पादन घटेको कृषकको गुनासो छ।"
कट्रिनालाई सोजत मेहन्दी,"मुम्बई : बलिउड अभिनेत्री कट्रिना कैफ चाँडै नै विवाह बन्धन बाँधिन लागेकी छन्। उनले बलिउड अभिनेता बिक्की कौशलसँग लगनगाँठो कस्न लागेकी हुन्। कट्रिना र बिक्कीको विवाह डिसेम्बर ७, ८ र ९ डिसेम्बरमा हुने भएको छ। ७ र ८ तारिखमा मेहन्दी सेरोमनी हुनेछ। यसैगरी डिसेम्बर ९ मा हिन्दु र क्याथोलिक परम्परा अनुसार विवाह हुनेछ। तर, भारतीय सञ्चार माध्यमका अनुसार कट्रिना र बिक्कीले मुम्बईमा कोट म्यारिज गर्ने छन्। त्यसपछि राजस्थानमा विशेष विवाह समारोह आयोजना हुनेछ। विवाहका लागि सात सय वर्ष पुरानो फोर्ट बारबारा रिसोर्ट बुक गरिएको छ। विवाहमा सरिक हुने कसैलाई पनि मोबाइल फोन लैजान भने बन्देज गरिने भएको छ। विवाहको फोटो र भिडियो लिक नहोस् भन्नका लागि मोबाइल फोन लैजान बन्देज गरिन लागेको जनाइएको छ। कट्रिनाका लागि जोधपुरको पाली क्षेत्रबाट विशेष मेहन्दी पठाइने भएको छ। संसारभर चर्चित सोजत मेहन्दी उपहारका रुपमा पठाइन लागिएको भारतीय सञ्चार माध्यमले जनाएका छन्। मेहन्दी बनाउन कलाकारहरू खटिसकेका छन्। मेहन्दी कुनै प्रकारको केमिकल नराखिकन बनाइने भएको छ। कट्रिनाका लागि पठाउन लागिएको मेहन्दी करिब एक लाख रुपैयाँको हुनेछ। तर, त्यो मेहन्दी उपहारका रुपमा पठाउन लागिएकाले पैसा भने नलिने पाली क्षेत्रका स्थानीयले बताएका छन्। कट्रिना र बिक्की अहिले विभिन्न चलचित्रको सुटिङमा व्यस्त छन्। कट्रिना फोन भूत, जी ले जरा र टाइगर३ मा काम गरिरहेकी छन्। यसैगरी बिक्की कौशल साम मानिक शको बायोपिकमा काम गरिरहेका छन्।"
रसुवागढी नाका डेढ वर्षदेखि प्रभावित,"नुवाकोट : कोरोना महामारीका कारण चीन प्रवेश गर्ने छोटो दूरीको रसुवागढी नाका प्रभावित भएको डेढ वर्ष भइसकेका छ। जसका कारण नेपालको राजश्वमा समेत प्रभाव परेको छ। चीनले हाल सो नाका एकतर्फी रूपमा सञ्चालन गरेको छ। संक्रमण सुरु भएयता चीनले कोटा प्रणालीमा सामान ल्याइरहेको छ। २०७६ माघ १५ देखि २०७७ जेठ २२ गतेसम्म रसुवागढी नाका बन्द भयो। रसुवागढी काठमाडौंदेखि १ सय ५२ किलोमिटर उत्तर भोटेकोसी नदी किनारामा अवस्थित छ। चीनले रसुवागढी नाकालाई सन् २०१७ सेप्टेम्बर १ तारिखदेखि अन्तर्राष्ट्रिय नाकाका रूपमा मान्यता दिइसकेको छ। हाल चीनले आफ्नै गाडीमा नेपालतर्फको भूभागमा सामान ल्याइदिने गरेको छ। हाल रसुवागढी नाकाबाट चिनियाँ ९ वटा कन्टेनरमा सामान आयात भइरहेको छ। चिनियाँ एउटा गाडीमा आएको सामग्री नेपाली दुईवटा कन्टेनरमा नेपाली कामदारले लोड गर्ने गरेका छन्। चिनियाँ गाडीमा आएको सामग्री नेपाली गाडीमा लोड अनलोड गर्न स्वास्थ्यका मापदण्ड अपनाउँदै नेपाली कामदार नाकामा खटिएको सुरक्षाकर्मीले जनाएका छन्। कोरोना महामारी सुरु भएपछि खुम्चिएको नेपालचीन व्यापार अझै सहज हुन सकेको छैन। कोटा प्रणालीमा सञ्चालित व्यापार पर्याप्त नभएको गुनासो व्यापारीले गरिरहेका छन्। कोटा प्रणालीअनुसार दैनिक ९ चिनियाँ कन्टेनरमा सामग्री नेपाल आयात भइरहेको छ। तर, यो परिमाण निकै कम भएको व्यापारीहरूले बताएका छन्। सिजनअनुसारको सामान ल्याइए पनि तोकिएको समयमा सामान नेपाल आइनपुगेको व्यवसायीले बताएका छन्।"
कोभिडको नयाँ भेरियन्ट ओमिक्रोन कति खतरा !,"काठमाडौं : डेल्टा भाइरसको संक्रमण कायम रहेकै बेला कोरोना भाइरसको परिवर्तित नयाँ भेरियन्ट ओमिक्रोनको जोखिम बढेको छ। स्थलगतभन्दा हवाई आवागमनबाट नेपालमा पनि संक्रमण फैलने जोखिम बढेको हो। ओमिक्रोन (बी११५२९)लाई विश्व स्वास्थ्य संगठन (डब्लूएचओ)ले भेरियन्ट अफ कन्सर्नको सूचीमा राखेको छ। दक्षिण अफ्रिकामा बुधबार मात्र यसको पहिलो केस पत्ता लागेको थियो। त्यसको नमुना गत कात्तिक २३ गते संकलन गरिएको थियो। डब्लूएचओले यसलाई ओमिक्रोन नाम दिएको छ। एक व्यक्तिबाट अर्कोमा छिटो सर्ने हुँदा सम्भावित प्रभावबारे वैज्ञानिकहरूले चिन्ता व्यक्त गरेका छन्। चार दिनको अवधिमा अफ्रिकासहित हङकङ, बेल्जियम, वोत्सवाना र इजरायलमा समेत संक्रमण पुष्टि भइसकेको छ। बेलायतले ६ मुलुकसँगको हवाई उडान बन्द गरेको छ। अमेरिकाको न्युयोर्कमा संकटकाल घोषणा गरिएको छ। न्युयोर्कका गभर्नर काथी होचुलले कोभिड१९ संक्रमण बढ्दै गएको र नयाँ भेरियन्ट अझ खतरनाक भएकाले संकटकाल लगाइएको जनाएका छन्। अस्ट्रेलियाले बाहिरी मुलुकबाट आउने उडानमा कडाइ गरेको छ। भारतलगायतका मुलुकले उच्च सतर्कता अपनाएका छन्। कतिपयले दक्षिण अफ्रिकासँगको हवाई यात्रामा प्रतिबन्ध लगाएका छन्। भारतले बाहिरी मुलुकबाट आउने यात्रुको स्क्रिनिङ र परीक्षणमा विशेष ध्यान दिएको छ। स्वास्थ्य मन्त्रालयका प्रवक्ता डा कृष्णप्रसाद पौडेलले अफ्रिकाबाट नेपालमा सीधा हवाईसम्पर्क नभएकाले प्रत्यक्ष जोखिम नभएको बताए। विभिन्न मुलुकका ट्रान्जिट प्वाइन्ट हुँदै नेपाल प्रवेश गर्नेबाट संक्रमण सर्ने जोखिम छ। विमानस्थलमा हेल्थ डेस्क तयारी अवस्थामा छ, डा पौडेलले भने, संक्रमणको जोखिमपूर्ण मुलुकबाट आएका सबैलाई क्वारेन्टाइनको व्यवस्था गरिएको छ। स्वदेशमै ल्याब स्थापना भएका कारण नमुना परीक्षणका लागि विदेश लैजानु नपर्ने पौडेलले बताए। कोभिड१९ संकट व्यवस्थापन समन्वय केन्द्र (सीसीएमसी) को आइतबार बस्ने बैठकले ओमिक्रोम भेरियन्टका लागि अपनाउनुपर्ने सावधानीबारे आवश्यक निर्णय गर्ने जनाइएको छ। हवाई आवागमन जोखिम दक्षिण अफ्रिकाबाट नेपालमा सिधै हवाई सम्पर्क छैन। यद्यपि, ट्रान्जिटबाट आउने यात्रुहरूमा संक्रमण हुन सक्ने भएकाले जोखिम यथावत् रहेको जनस्वास्थ्य विज्ञहरू बताउँछन्। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुन भारतमा संक्रमण पुष्टि भएको अवस्थामा नेपालमा पनि संक्रमणको चिन्ता थपिने बताउँछन्। स्थलगत भन्दा हवाई मार्ग मै विशेष ध्यान दिनुपर्ने हुन्छ, उनले भने। निगरानी र परीक्षणलाई ध्यान दिनुपर्ने स्वास्थ्य मन्त्रालयका सहप्रवक्ता डा समीरकुमार अधिकारीको भनाइ छ। जनस्वास्थ्यका मापदण्ड पालनालाई कडाइ गर्नुका साथै निगरानी र परीक्षणको दायरालाई पनि बढाउनुपर्ने हुन्छ, उनले भने, जिन सिक्वेन्सिङ नियमित भइरहेको छ। अहिलेसम्म कतै पुष्टि भएको छैन। तर, संक्रमणको जोखिम छ। मन्त्रालयले त्रिभुवन विमानस्थललगायत सबै नाकामा रहेका हेल्थ डेस्कमा परीक्षण, सिक्वेन्सिङ र शंकास्पदलाई क्वारेन्टाइनमा राख्न निर्देशन दिएको छ। खोप कति प्रभावकारी होला ? नेपालमा हालसम्म कोभिडविरुद्धको १ करोड ७८ लाख ३३ हजार ८ सय १० मात्रा खोप लगाइसकिएको छ। कुल जनसंख्याको २७३ प्रतिशतले पूर्ण र ३१४ प्रतिशतले कम्तीमा एक मात्रा खोप लिएका छन्। कोभिशिल्ड, भेरोसेल, जोन्सन एन्ड जोन्सन, जापानिज एस्ट्राजेनेका र स्वीडिस एस्ट्राजेनेका खोप लगाइएको छ। डा पुनका अनुसार अहिले कोरोनाविरुद्ध लगाइरहेको खोप पनि स्पाइक प्रोटिनतिर बढी लक्षित छ। स्पाइक प्रोटिनको स्वरूपमा परिवर्तन आएको अवस्थामा खोपको प्रभावकारितामा ह्रास आउँछ। खोपको प्रभावकारितालाई कम गर्छ कि भन्ने चिन्ता पनि थपिएको छ। डा पुनले भने, म्युटेसन बढी हुँदा एक व्यक्तिबाट अर्कोमा सर्न सक्ने क्षमता पनि वृद्धि हुने हो कि भन्ने कुरा पनि छ। घातक कत्तिको छ ? भन्ने बारे धेरै कुराहरू सार्वजनिक हुन बाँकी छ। अत्यधिक मात्रामा देखिएको म्युटेसनका कारण वैज्ञानिकहरूसमेत चिन्तामा छन्। स्पाइक जिन हाम्रो शरीरमा प्रवेश गर्ने जिन हो। डा पुनले भने, ओमिक्रोन भेरियन्टमा स्पाइक जिन बढी देखिएको छ। नेपालमा पहिलो र दोस्रो लहरमा कोरोनाको अल्फा, कप्पा र डेल्टा भेरियन्ट पुष्टि भएको छ। दोस्रो लहरमा भने डेल्टा भेरियन्ट बढी जिम्मेवार मानिएको डा पौडेलले बताए। कस्तो छ, तयारी ? हवाई यातायातमा विशेष ध्यान दिनुपर्ने डा पुन बताउँछन्। सीमा जोडिएका भारत र चीनमा यो भेरियन्टका संक्रमण पुष्टि भई नसकेकाले हवाई मार्ग भई अन्य मुलुकबाट आउने यात्रुमा विशेष निगरानी गर्नुपर्ने डा पुनको सुझाव छ। पहिले देखिनै स्थापना गरिएको हेल्थ डेस्कलाई थप चुस्त दुरुस्त पार्ने काम भइरहेको छ। खोप नलगाएका व्यक्तिलाई नेपाल आवागमनमा कडाइ गर्नुपर्छ, मन्त्रालयका सहप्रवक्ता अधिकारीले भने, खोप नलगाएको व्यक्ति प्रवेश गरिहालेको अवस्थामा क्वारेन्टाइनमा राख्नेतर्फ दिइरहेका छौं। अहिलेको महत्वपूर्ण पक्ष भनेको जनमानसमा जनचेतना फैलाउने नै हो। आवतजावतमा निरुत्साहित गर्नुपर्छ। जनस्वास्थ्य विज्ञ डा बाबुराम मरासिनीका अनुसार संक्रमण पुष्टि भइसकेका मुलुकबाट हुनसक्ने हवाई यातायातमा कडाइ गर्नुपर्छ। कोरोना भाइरस संक्रमणबाट पछिल्लो चौबीस घण्टामा ३ जनाको मृत्यु भएको छ। ६ हजार ६ सय ३२ नमुना परीक्षण गर्दा ३ सय १३ जनामा संक्रमण पुष्टि भएको छ। ३ सय १५ जना भने संक्रमणमुक्त भएका छन्। हाल सक्रिय संक्रमित ७ हजार १ सय ५६ र संक्रमणबाट ज्यान गुमाउनेको संख्या ११ हजार ५ सय २१ छ।"
"सचेत बनौं, नयाँ भेरिएन्टसँग","थला परेको अर्थतन्त्र र मानव जीवन सल्बलाउन मात्र के खोजेको थियो, कोभिडको नयाँ भेरिएन्ट देखा परेको छ। दक्षिण अफ्रिकामा देखा परेको कोभिडको नयाँ भेरिएन्टले विश्व स्वास्थ्य संगठन (डब्लूएचओ) का उच्च अधिकारी नै चिन्तामा परेका छन्। कोभिडविरुद्ध हालसम्म बनेका कुनै पनि खोप नयाँ भेरिएन्टका लागि प्रभावकारी नहुने विज्ञहरूको भनाइ छ। अर्कोतर्फ यो भेरिएन्ट तीव्र गतिमा स्वरूप परिवर्तन गर्ने र संक्रमण दर पनि तीव्र रहेको विश्व स्वास्थ्य संगठन (डब्लूएचओ)ले बताइसकेको छ। कोभिडको नयाँ भेरिएन्ट देखा परेसँगै विश्व फेरि एकजुट भएर साझा लडाइँमा होमिनुपर्ने अवस्था आउन सक्ने विज्ञहरूको भनाइ छ। दक्षिण अफ्रिकासँगै बोत्सवाना र इजरायलमा नयाँ भेरिएन्ट देखा परिसकेको छ। नजिकैको हङकङमा समेत देखा परिसकेकाले नेपाल उच्च जोखिममा छ। हङकङलगायत कोभिड देखिएका देशसँगको हवाई सेवालाई निरन्तरता दिने कि नदिने भनेर पनि सरकारले छिटो निर्णय गर्नुपर्छ। जति छिटो सतर्कता अपनाउन सक्यौ, स्वास्थ्य सुरक्षाका मादपण्ड लागू गर्न सक्यौ, जोगिने उपायको खोजी गर्यौँ, त्यो नै यसबाट जोगिने एकमात्र विकल्प हो। अमेरिकालगायत विकसित देशले यसबाट जोगिन संकटकाल र निषेधाज्ञाजस्ता उपाय अपनाउन थालिसकेका छन। नेपालीको पुरानो बानी छ, घरमा आगो लागेपछि कुवा खन्ने। बेलैमा सचेत नहुने, विपत्त आउन सक्ने कुराको ख्याल नगर्ने र जस्तोसुकै आपत्त टरेपछि चाँडै बिर्सने पुरानै रोग छ। कोभिडको संक्रमण अलि कम के भएको थियो मास्क लगाउने, भौतिक दूरी कायम गर्ने, साबुनपानीले हात धुने, स्यानिटाइजरको प्रयोग गर्ने तथा स्वास्थ्य सुरक्षाका मापदण्ड अवलम्बन गर्न छोडिसक्यौ। कोरोना केही पनि होइन जस्तो गरेर भीडभाड, सम्मेलन, गोष्ठी, जुलुस सुरु गरिसकेका छौ। नाकाहरूमा स्वास्थ्य सुरक्षाका मापदण्ड पालना गर्न बिर्सिसकेका छौं। पक्कै पनि, कोरोनाका कारण दुई वर्षको लकडाउनले मुलुकको आर्थिक क्षेत्र चौपट भयो। आर्थिक चहलपहल ठप्प भयो। उद्योग, कलकारखाना बन्द भए। शैक्षिक सत्र अस्तव्यस्त भयो। लाखौंले रोजगारी गुमाए। तर, केही समययता कोरोनाको संक्रमण कम भएसँगै मुलुक पूर्ववत् अवस्थामा फर्किने तरखर गर्दै थियो। यस्तो बेला देखा परेको कोरोनाको संक्रमणबाट जोगिएर अघि बढ्नु नै सबैभन्दा उत्तम उपाय हो। यसका लागि सरकार मात्र होइन, आम नागरिक पनि अनुशासित हुनुपर्छ। विज्ञहरूले नै, कोभिडको नयाँ भेरिएन्ट खतरनाक हुन सक्ने चिन्ता व्यक्त गरिसकेकाले हामी बेलैमा सचेत हुनैपर्छ। त्रिभुवन अन्तर्राष्ट्रिय विमानस्थललगायत मुख्य नाकाहरूमा स्वास्थ्य जाँचको राम्रो व्यवस्था गर्नुपर्छ। यो भेरिएन्ट देखा परेका देशबाट आउने जो कोहीमाथि स्वास्थ्य निगरानी गर्ने र राम्रो चेकजाँचको व्यवस्था मिलाउनै पर्छ। सानो लापरवाहीले कुनै पनि बेला स्वास्थ्य विपत्ति आइलाग्ने र सिंगो देश नै संकटमा पर्न सक्नेतर्फ सरकार र सरोकारवालाहरूको ध्यान जान जरुरी छ। हाम्रो स्वास्थ्यको अवस्था कस्तो छ भने, विगतमा कोरोना संक्रमण फैलिएका बेला अक्सिजन र बेडको समेत अभाव भोग्नुपर्यो। पहिलो लकडाउनदेखि कोभिड व्यवस्थापनसम्बन्धी निर्माण गरिएका अस्पतालहरूको अवस्था के छ ? स्वास्थ्यकर्मीको व्यवस्थापन के कस्तो छ ? अक्सिजन प्लान्ट के कसरी सञ्चालन भइरहेका छन् ? विगतमा के कस्ता कमजोरी भए र त्यसबाट के सिक्यौ ? फेरि विपत्तमा पर्यौं भने हाम्रो स्वास्थ्य उपचारको व्यवस्था के कसरी गर्ने भन्नेमा सरकार र स्वास्थ्य संघसंस्थाहरूले बेलैमा समीक्षा र पूर्वतयारी थाल्नैपर्छ। घरमा आगो लागिसकेपछि कुवा खनेर न घर जोगाउन सकिन्छ, न त दुर्घटना नै टार्न सकिन्छ। बरु बेलैमा नयाँ भेरिएन्टबाट कसरी जोगिने र आपत् आइहाल्यो भने कसरी जुध्ने भनेर सरकारले नीति र कार्यक्रम बनाउनैपर्छ। जनतालाई आह्वान गर्नुपर्छ। सचेतनाका कार्यक्रम र स्वास्थ्य सुरक्षाका मापदण्ड कार्यान्वयनमा लैजानुपर्छ।"
परराष्ट्रको निर्देशनविरुद्ध एनआरएनए अदालतमा,"काठमाडौं : संरक्षकपरिषद्लाई महाधिवेशन गर्न दिने परराष्ट्र मन्त्रालयको निर्देशन खारेजीको माग गर्दै गैरआवासीय नेपाली संघ (एनआरएनए)ले अदालतमा मुद्दा दायर गरेको छ। आफ्नो महाधिवेशनमा सरकारले पटकपटक हस्तक्षेप गरेको र पछिल्लोपटक संघको विधानविपरीत परिषद्लाई महाधिवेशन गर्ने जिम्मा दिएको संघको आरोप छ। सरकारको हस्तक्षेपविरूद्ध संघले पाटन उच्च अदालतमा मुद्दा दायर गरेको छ। सरकारप्रति गैरआवासीय नेपालीहरूको विश्वास नरहेकै कारण अदालतको ढोका ढकढकाउन बाध्य भएको अध्यक्ष कुमार पन्तले बताए। पन्तका अनुसार उच्च अदालत पाटनमा उत्प्रेषणको आदेश माग गर्दै पहिलोपटक संघले मुद्दा दायर गरेको हो। सरकारविरुद्धको निवेदनमा १०औं महाधिवेशन गराउन संरक्षक परिषद्लाई जिम्मा दिने मन्त्रालयको निर्णय गैरकानुनी रहेको भन्दै बदर गर्न माग गरिएको छ। संघको निर्वाचन तोकिएकै मिति (डिसेम्बर १५) मा गर्ने पन्तको दाबी छ। अहिलेको कार्यसमितिले नै निर्वाचन गर्छ, उनले भने, यसमा आशंका छैन। प्रमुख संरक्षक शेष घलेले कार्यसमितिको सम्पूर्ण अधिकार माग गरेपछि संघ थप संकटतर्फ धकेलिएको पन्त बताउँछन्। घलेको मागलाई अन्तर्राष्ट्रिय परिषद्को बैठकले अस्वीकार गरेको छ। विवाद सुल्झाउन नेतृत्व स्वयं सक्षम रहेको संघले जनाएको छ। घलेले विधानविपरीत कार्यसमितिको अधिकार मागेको संघले जनाएको छ। गैरआवासीय नेपाली संघलाई असफल गराउने उद्देश्यले केही राष्ट्रिय समितिहरू अरूको उक्साहटमा लागेको उनले बताए। संघको हितका लागि सबै मिलेर अघि बढ्नुको विकल्प छैन, उनले भने। घलेले संघको विवाद मिलाउन चासो नदेखाएको पन्तको आरोप छ। घलेले संस्थालाई अनिर्णयको बन्दी बनाएका छन्, अध्यक्ष पन्तले भने, प्रमुख संरक्षक पूर्वअध्यक्षसँग छलफलमा समेत बस्न नचाहेकाले भित्र ठूलो साठगाँठ भएको आशंका छ। पटकपटक छलफल गरेर निर्वाचन गर्न अनुरोध गरेको तर मन्त्रालयले नियतवश केही व्यक्तिको प्रभावमा निर्णय गरेको पन्तले ठोकुवा गरे। परराष्ट्र मन्त्रालयले पार्टीको भ्रातृसंस्थाको जस्तो प्रवृत्ति देखिएको भन्दै अन्यायपूर्ण नीति लिएको छ, उनले भने, कुनै अमूक उम्मेदवारको पक्षमा लागेका संरक्षक परिषद्का सदस्यले सबै सदस्यलाई न्याय दिन सक्दैन। एनआरएनएलाई परराष्ट्रको धक्का"
एमालेले बनाएको नीतिले मुलुक चल्छ,"चितवन : एमाले अध्यक्ष केपी शर्मा ओलीले एमालेले बनाएको नीति नै देशको नीति बन्ने दाबी गरेका छन्। शनिबार चितवनको सौरहामा पार्टीको १०औं महाधिवेशनको बन्दसत्र कार्यक्रमलाई सम्बोधन गर्दै उनले भने, हामीले देखाएको बाटो अरूका लागि पनि मार्ग निर्देशन बनेको छ। हामीले बनाएको बाटोमा देश हिँड्न बाध्य छ। सही नीति बनाउने पार्टी एमाले भएकाले हामीले बनाएको नीति नै देशको नीति बन्छ। उनले अबको नेतृत्व सही नीति र कार्यदिशा बोकेको बन्नुपर्ने भएकाले पार्टीले सोच विचार गरेर मात्रै नेतृत्व छान्नुपर्ने बताए। जनताले आश गरेको पार्टी एमाले हो, यसको नेतृत्व सही विचार बोकेकाहरूको हातमा पर्नुपर्छ, उनले भने, नेतृत्व लिन खोज्नेले म कस्तो व्यक्ति हुँ, ममा के क्षमता छ भन्ने कुरा पनि बुझ्नुपर्छ। एमालेको नवौं महाधिवेशनबाट आएको नेतृत्वले देशमा महत्त्वपूर्ण योगदान गरेको स्मरण गर्दै अध्यक्ष ओलीले भने, हाम्रै नेतृत्वमा संविधान बन्यो, विकास निर्माणले गति लियो, देशले नयाँ नक्सा पायो अनि अन्तर्राष्ट्रिय क्षेत्रमा नेपालले ठाडो शिर बनाउन पाएको छ। यसमा हामीले गर्व गर्नैपर्छ। लामो इतिहास बोकेको पार्टी भए पनि समयानुकुल चलाउन सक्नु नेतृत्वको क्षमता रहेको बताउँदै उनले घुमाउरोे पारामा आफू नै सबैभन्दा सफल अध्यक्ष बनेको दाबी गरे। पार्टी चलाउँछु भनेर मात्रै हुँदैन, पार्टीभित्र भइरहेका चलखेललाई बुझ्न सक्नुपर्छ। अन्य पार्टी र अन्तर्राष्ट्रिय सम्बन्ध बनाउन जान्नुपर्छ। त्यो सबै कुरा मिलेर नै यसअघि हाम्रो सरकार सफल भएको थियो। उनले उद्घाटन समारोह ऐतिहासिक बनेकाले अब नेतृत्व छान्ने कुरामा पनि सबैले ध्यान दिनुपर्ने बताए। यहाँ नेतृत्वमा को आउँछ भन्दा पनि कस्तो व्यक्ति आउँछ भन्ने कुरा महत्त्वपूर्ण हो, ओलीले भने। एमालेको नेतृत्व आफूले सम्हालेको समयमा देशको संघीय स्वरूप फरक रहेको र पार्टीको संरचना पनि त्यसैअनुरूप रहेको अवस्थामा समयानुकूल बनाउन आफूले महत्त्वपूर्ण योगदान दिएको बताउँदै उनले देश र पार्टीलाई सँगै दौडाउन सहज नभएको बताए। यो समयमा सम्पूर्ण राजनीतिक दल शन्तिको मार्गमा आएका छन्। यो सबैभन्दा ठूलो उपलब्धि हो। लोकतन्त्रको वास्तविक परिभाषा नेकपा एमालेले गर्दै आएको छ, उनले भने। समृद्ध नेपाल, सुखी नेपाली भन्नुको अर्थ सामान्य नरहेको बताएका अध्यक्ष ओलीले यसको भाव अन्य दलले नबुझ्ने र यो नारालाई सार्थक बनाउने दायित्व पनि एमालेकै रहेको बताए। एमालेले बनाएको योजना र सपना सबै साकार भएको दाबी ओलीको थियो। नेपाललाई विकसितको सूचीमा पुर्याउने पार्टीको योजना पनि आफ्नै पालामा साकार पार्ने बताए। अहिलेको सरकार निर्माण गर्ने गठबन्धनप्रति आक्रोशित देखिएका ओलीले देशमा यो गठबन्धनले सिन्कोसमेत भाँच्न नसक्ने बताए। यो सरकारमा गएर कमाउन मात्रै बनेको गठबन्धन हो। यसले देश विकासका लागि सिन्कोसमेत भाँच्न सक्दैन, सरकारलाई आरोप लगाउँदै ओलीले भने, यो गठबन्धन सरकारले विकासलाई गति दिनुको साटो विकासका लागि बनाएका योजना र संरचना पनि भत्काएको छ। आँट भए आगामी चुनावमा एमालेसँग प्रतिस्पर्धा गरेर हराउन गठबन्धनलाई चेतावनी दिए। हामी एक्लैे लडेर पहिलो पार्टी बन्छौं। गठबन्धनको विश्वास कसैले नगरे हुन्छ, उनले भने, हामीले यो गठबन्धनले कति काम गर्न सक्छ नाडी छामिसकेका छौं। ओलीले अबको चुनावका लागि तयार भएर बस्न कार्यकर्तालाई निदेशनसमेत दिए। अध्यक्ष ओलीले देशको भविष्य एमालेका आमनेताकार्यकर्ताको हातमा मात्रै सुरक्षित रहने बताए। म कार्यकर्ताको हातमा लोकतन्त्रको भविष्य, देशको भविष्य, आन्दोलनको भविष्य, समृद्धिको यात्रा सुरक्षित देख्छु, भावुक हुँदै भने, त्यसैले ढुक्क भएर सुत्न सक्छु मलाई मेरा कार्यकर्ताको विश्वास छ। अब सही नेतृत्व छनोट जुनै निर्वाचनमा पनि हुन्छ। ओली सम्बोधन गर्दा गर्दै भावुक बनेका थिए। जिन्दगीको टुंगो नहुने रहेछ। म त धेरैपटक मरेर बाँचेको हुँ। धेरैपटक अपरेसन गरेको शरीर हो। त्यसैले कति बाँच्छु थाहा छैन, अबको नेतृत्व सबल बनाउने चाहना मेरो हो, ओलीले भने। पार्टीभित्रैका केही नेता कार्यकर्ताले पार्टीलाई पटकपटक धुलोमा पछार्ने काम गरेको बताउँदै उनले त्यस्ता नेता कार्यकर्ता आफैं बाहिरिएको र अब पार्टी झनै मजबुत बन्ने उनको भनाइ थियो। एक वर्ष पनि भएको छैन। हामीलाई पार्टीबाट लखेटिएको थियो। हाम्रो पार्टीलाई धुलोमा पछारिएको थियो। तर, यति चाँडै हामी यो स्थितिमा आइपुगेका छौं। अब झनै मजबुत बन्नेछौं। उनले साहसी कार्यकर्ताहरूको अगुवाइ गर्ने अध्यक्ष हुन पाएकोमा आफूलाई गर्व लाग्ने गरेको बताए। म आफूलाई गौरवान्वित महसुस गर्छु कि अध्यक्षका रूपमा तपाईंहरूलाई लिड गर्ने मौका पाएको छु, ओलीले भने, तपाईंहरूले साथ नदिएको भए यो पार्टीको बेहाल हुने थियो। ओलीले अनुशासित, सुदृढ र एकताबद्ध पार्टी बनाएर मुलुकमा देखिएका चुनौतीहरूको सामना गर्दै समृद्ध नेपालको सपना पूरा गर्न आह्वान पनि गरे। एमाले प्रतिपक्षमा हुनुको अर्थ हाम्रा अगाडि चुनौती थपिएको छ। तर, हामी जनादेशबाट प्रतिपक्षमा पुगेका होइनौं, उनले भने, लोकतान्त्रिक मूल्य, मान्यता र संविधानका सीमालाई नाघेर अघि बढ्ने कोसिस भएकाले यसलाई दृढतापूर्वक प्रतिवाद गर्नु हाम्रो दायित्व हो। न्यायालय र राज्यका अन्य अंगहरू दुरुपयोग हुने स्थितिलाई पार लगाउँदै पुनः मुलुकको नेतृत्व गर्न हस्तक्षेपकारी भूमिका निर्वाह गर्नुपर्ने उनको धारणा थियो। करिब तीन घण्टा लामो आफ्नो सम्बोधनमा ओलीले पार्टीलाई अत्यन्तै गम्भीरताका साथ सञ्चालन गर्नुपर्ने अवस्थामा आफूहरू रहेकाले विधान महाधिवेशन गरेर मुलुकका लागि आवश्यक नीति, विचार र विधिहरू तय गरेको स्मरण गरे। पार्टीमा चौतर्फी घेराबन्दी र केही नेताहरूको व्यक्तिगत स्वार्थका कारण पार्टी चोइट्याउने छुद्र खेल हुँदा पनि आम कार्यकर्ताले पार्टीलाई जुरुक्कै बोकेको देखेर म खुसी छु। आम कार्यकर्ताको उत्साहित मनोबलले समृद्धिको यात्रा सुरक्षित रूपमा अघि बढ्छ भन्नेमा म ढुक्क छु। हामी एमालेहरू जनपुत्र हौँ। जनताका छोराछोरी हौँ, ओलीले भने। एमालेलाई सिध्याइयो भनेर भ्रम छरेर खुसी मनाउनेहरूलाई विधान महाधिवेशन र १०औँ महाधिवेशनको व्यापक उपस्थिति र सफलताले जवाफ दिएको जिकिर गरे। पार्टीभित्र दक्षिणपन्थी अवसरवाद र सांगठनिक अराजकताका पक्षधरले वामपन्थीको एकता र तालमेललाई भत्काएर सरकार बनेको आरोप उनको थियो।"
"दक्षिण अफ्रिकाबाट नेदरल्याण्ड आएका ६१ जनामा कोरोना, ओमिक्रोनको आशंका","नेदरल्याण्ड : दक्षिण अफ्रिकाबाट नेदरल्याण्ड आएका ६१ जनामा कोरोना संक्रमण देखिएको छ । दक्षिण अफ्रिकाबाट नेदरल्याण्डको एम्स्टर्डम आएका ६ सय जना यात्रुको शनिबार कोरोना परिक्षण गरिएको हो । जसमध्ये ६१ जनामा कोरोना पोजेटिभ देखिएको छ । दक्षिण अफ्रिकी मुलुकमा कोरोनाको नयाँ भेरियन्ट ओमिक्रोन देखिए पछि विश्वभर पुनः कोरोनाको त्रास फैलिएको छ । कोरोना पोजेटिभ देखिएका सबैलाई होटल आइसोलेसनमा राखिएको छ । उनीहरुमा ओमिक्रोन भाइरसको संक्रमण देखिएको होहोइन भन्ने बारे अनुसन्धान भइरहेको बीबीसीमा खबर छ । दक्षिण अफ्रिकी मुलुकबाट आएका सबै यात्रुको एम्स्टर्डममा कोरोना परिक्षण गरिएको थियो । विश्व स्वास्थ्य संगठन (डब्लुएचओ)ले दक्षिण अफ्रिकामा देखिएको कोरोना भाइरसको उत्परिवर्तित रुपलाई ओमिक्रोन नामाकरण गरेको छ । धेरै पटक उत्परिवर्तन भइसकेकाले दक्षिण अफ्रिकामा देखिएको कोरोनाको नयाँ भेरियन्ट खतरनाक रहेको वैज्ञानिकहरुले दावी गरेका छन्। डब्लूएचओले ओमिक्रोन भाइरसलाई भेरियन्ट अफ कन्सर्न घोषणा गरेको छ। संक्रमण दर उच्च भएपछि त्यसलाई भेरियन्ट अफ कन्सर्न घोषणा गरिन्छ। डब्लूएचओले ओमिक्रोन नामक नयाँ भेरियन्टको संक्रमण दर उच्च रहेको जनाएको छ। दक्षिण अफ्रिकामा पहिलो पटक देखिएको ओमिक्रोन भाइरस हङकङ, बेल्जियम, बोत्स्वाना र इजरायलमा समेत भेटिएको छ ।"
बुङ्वाखा पुरस्कार घोषणा,"काठमाडौं : बान्तावा राई भाषामा प्रकाशित बुङ्वाखा मासिकद्वारा स्थापित विभिन्न पुरस्कार र पुरस्कृत व्यक्तिहरूको नाम सार्वजनिक गरिएको छ। बुङ्वाखाविष्णुमकर बान्तावा राष्ट्रिय पुरस्कार शुभ मुकारुङलाई प्रदान गरिने भएको छ। किरात राई जाति र मुन्दुमी सामग्रीलगायत करिब एक दर्जन कृति, लेखन, संकलन, सम्पादन र प्रकाशन गरेवापत उनलाई सो पुरस्कार प्रदान गर्न लागिएको हो। पुरस्कारको राशि ५५ हजार दुई सय ९१ रुपैयाँ छ। पूर्व मुख्य अञ्चलाधीश स्व मकरबहादुर बान्तावा र उनकी श्रीमती विष्णुदेवी बान्तावाको सम्मानमा उनका परिवारले सो पुरस्कारका लागि अक्षयकोष स्थापना गरेका थिए। यसैगरी बुङ्वाखायुके सायाचोङ्मा पुरस्कार भोजपुरका चन्द्रकुमार राईलाई प्रदान गरिने भएको छ। पुरस्कारको राशि ५० हजार रुपैयाँ छ। यस्तै बुङ्वाखापञ्चकुमारी संगीत पुरस्कार भोजपुरकै बान्तावा पप गायक, रचनाकार एवं संगीतकार सुखदेव राईलाई प्रदान गरिने भएको छ। पुरस्कारको राशि ४० हजार रूपैयाँ छ। यसैगरी बुङ्वाखारनमाया चेन्चेक्वा पुरस्कार भोजपुरकै सञ्चारकर्मी खान्नुबुङ राईलाई प्रदान गरिने भएको छ। पुरस्कारको राशि १० हजार रूपैयाँ छ। यस्तै बुङ्वाखाधनेन्द्र बादिहाङ स्मृति पुरस्कार स्तम्भकार रामचन्द्र राईलाई प्रदान गरिने भएको छ। पुरस्कारको राशि १० हजार रूपैयाँ छ। यस्तै बुङ्वाखाश्यामराज दुब्देङहाङ स्मृति पुरस्कार १७औं बान्तावा कविता प्रतियोगितामा पहिलो, दोस्रो र तेस्रो हुने कविहरूलाई प्रदान गरिने भएको छ। पुरस्कारको राशि क्रमशः १५ हजार, १० हजार र पाँच हजार छ। यी सबै पुरस्कार मंसिर २३ र २४ गते भोजपुरको आमचोकस्थित बालंखामा हुने बुङ्वाखाको १७औं वाषिर्कोत्सवमा प्रदान गरिने भएको छ।"
"नेता फकाउँदै, सूची बनाउँदै ओली","अखण्ड भण्डारीसुरेन्द्र काफ्लेरविन भट्टराईतारा चापागाईंअनिल ढकाल चितवन : एमाले केन्द्रीय कार्यालय सचिव शेरबहादुर तामाङले शनिबार साँझ ६:२० मा पत्रकारहरूलाई एउटा एसएमएस पठाए, महाधिवेशन तोकिएकै मितिमा सम्पन्न हुने। महाधिवेशन सम्पूर्ण रूपमा सहमतिमा १२ गते समापन हुने। सर्वसम्मत गराउन यसपालि एमाले अध्यक्ष केपी शर्मा ओली जोडतोडले लागेका छन्। पार्टीमा नेतृत्वको विकल्प छैन मात्र होइन, आफू सर्वमान्य हुँ भन्ने देखाउन उनी अन्य पदमा सबै पक्ष समेट्न लचिलो बन्दै आएका छन्। भर्खरै पार्टी विभाजन भएको चोट खेपेको एमालेको बाँकी पंक्ति एक ढिक्का छ भन्ने देखाउन पनि उनी चाहन्छन्। तर, उपाध्यक्ष भीम रावलले बोलेको अध्यक्षको उम्मेदवारीका कारण सर्वसम्मतिको प्रयासमा सकस थपिएको छ। शनिबार दिनभर रावललाई मिलाउने पहल एवं दबाब चलिरहे। त्यही कारण बन्दसत्र निर्धारित समयभन्दा ७ घण्टा ढिला सुरु भयो। बन्दसत्र बिहान ८ बजे सुरु गरेर ११ बजे निर्वाचन प्रक्रिया थाल्ने कार्यतालिका बनाइएको थियो। तर, बन्दसत्रै दिउँसो ३ बजे मात्र सुरु भयो। निर्वाचन प्रक्रियाका कुनै काम भएनन्। बरु साँझ ८:१० मा कार्यालय सचिव तामाङकै मोबाइलबाट अर्को एसएमएस आयो, सर्वसम्मतिका लागि अध्यक्ष केपी ओलीलाई सम्पूर्ण अधिकार हलले दिएको छ। अर्थात्, महाधिवेशन प्रतिनिधिहरूले गड्गडाहटसहित अध्यक्ष ओलीलाई नेतृत्व छान्न प्राधिकार दिएका छन्। उपमहासचिव विष्णु पौडेलको उक्त प्रस्ताव अध्यक्षका दाबेदार रावलबाहेक सबैले स्वीकारेका थिए। रावलले भने त्यसमा असहमति जनाएका थिए। आफ्नो फरक मत राख्दै उनले भने, म उम्मेदवार हुन्छु। अध्यक्षलाई प्राधिकार दिने कुरा मान्दिनँ। एमालेको १०औं राष्ट्रिय महाधिवेशनको बन्दसत्रमा सहभागी हुने क्रममा कार्यकर्तालाई अभिवादन गर्दै अध्यक्ष केपी ओली। तस्बिर : दिपेन श्रेष्ठ प्रत्युत्तरमा अध्यक्ष ओलीले भने, म एउटा सहमतिको प्रस्ताव ल्याउँछु। तपाईंलाई मान्य भएन भने, ठीकै छ, चुनाव लडौं। अरू कसैले लडेनन् भने तपाईं मात्रै उम्मेदवार हुनुहुन्छ ? ओलीले त्यति मात्रै भनेनन्, जजसलाई उठ्ने मन छ, उठे हुन्छ। सर्वसम्मत भए पनि, चुनावै भए पनि नतिजा त उस्तैउस्तै आउने हो। ओलीले आइतबार सम्पूर्ण पदको सूची प्रस्तुत गर्नेछन्। हलले नै सर्वसम्मत नेतृत्व चयनको प्रस्ताव गर्यो र त्यसको जिम्मा अध्यक्ष ओलीलाई दियो, स्थायी समिति सदस्य सुवासचन्द्र नेम्बाङले भने, अब अध्यक्ष ओलीले सर्वसम्मत नेतृत्वको प्रस्ताव गर्नुहुनेछ, त्यो प्रस्तावमा कसैले नमानेर लड्छु भन्छ भने चुनावमा उठ्न रोकतोक हुँदैन, ऊ लड्न सक्छ। उनले सर्वसम्मत नेतृत्व चयनका लागि अध्यक्ष ओलीसँग छलफल भने गरिने बताए। उपाध्यक्ष युवराज ज्ञवालीले पनि हलबाटै सर्वसम्मत नेतृत्व चयनका लागि ठूलो आवाज आएको स्पष्ट पारे। उनले चुनावमा जाँदा विगतमा जस्तो पार्टी विभाजनको अवस्था नआओस् भनेर नै हलले सर्वसम्मतको प्रस्ताव गरेको बताए। आम मनोविज्ञानै सहमति गर्नुपर्छ भन्ने देखियो, उनले भने, अब यो मुख्य भूमिका अध्यक्षमा आएको छ, उहाँले नै सूची तयार गर्नुहुन्छ र हलमा प्रस्तुत गर्नुहुन्छ। जुन पदमा असहमति भएर कोही चुनाव लड्छु भनेर आएमा लड्न कसैले रोक्ने छैन। नेता गनेर पद एमालेमा नेता व्यवस्थापन निकै जटिल बन्ने स्थिति छ। माओवादीबाट थपिएका, माधवकुमार नेपालको अन्त्यमा साथ छाडेर रोकिएका नेतालाई समेट्नैपर्ने बाध्यता छ। अप्ठ्यारो अवस्थामा ओलीलाई साथ दिएका कर्तव्यपरायण नेताको मन दुखाउन पनि भएको छैन। यस्तो अवस्थामा सर्वसम्मतिको प्राधिकार ओलीकै लागि गह्रुँगो बनेको छ। एउटालाई मौका दिँदा समान आकांक्षी अर्को भड्किने डर उत्तिकै छ। त्यसैलाई ध्यानमा राखेर केन्द्रीय कमिटीको शुक्रबारको अन्तिम बैठकमा ओलीले दुई उपाध्यक्ष र दुई उपमहासचिव थप्ने प्रस्ताव गरेका थिए। शनिबार हलले त्यसलाई पारित गरेको छ। अब एमालेको पदाधिकारी टोली निक्कै जम्बो अर्थात् १९ जनाको हुनेछ। साथै, विधान महाधिवेशनले हटाएको पोलिटब्युरोले पुनर्जीवन पाएको छ। अब केन्द्रीय कमिटीमा १ अध्यक्ष, १ वरिष्ठ उपाध्यक्ष, ६ उपाध्यक्ष, १ महासचिव, ३ उपमहासचिव र ७ सचिव हुनेछन्। केन्द्रीय कमिटीलाई २ सय २५ बाट ३ सय १ सदस्यीय बनाइएको छ। स्थायी समिति ४५ र पोलिटब्युरो ९९ जनाको बनाउने तय भएको छ। ती पदमा नेताहरूलाई नरमकरम मिलाएर व्यवस्थापन गर्न सकिने ओलीको आँकलन छ। ओलीले भने, फेरि पालो आउँछ शनिबारको बन्दसत्रको सुरुमा विदेशी पाहुनालाई बोल्न दिइयो। तिनको सम्बोधनपछि अध्यक्ष ओलीले लामो निर्देशनात्मक भाषण गरे। बेलुका ७ बजे बल्ल उनको मन्तव्य सकियो। बन्दसत्रलाई सम्बोधन गर्दै अध्यक्ष ओलीले एउटा व्यक्तिको मात्रै अस्वस्थ कुराले सिंगो पार्टी बदनाम, कलंकित हुने र छविमा आँच आउने भन्दै सहमतिसाथ नेतृत्व चयन गर्नुको विकल्प नरहेको धारणा राखे। उनले देशले एमालेलाई हेरिरहेको हुँदा गम्भीर भएर पार्टी एकताप्रतिकूल काम नगर्न सबैलाई आह्वान गरे। लोकतान्त्रिक अभ्यासलाई प्रतिस्पर्धा मात्र नबुझ्न र पार्टी एकतामा असर पर्ने गरी अस्वस्थ प्रतिस्पर्धा नगर्न महाधिवेशन प्रतिनिधिहरूलाई चेतावनी दिए। अध्यक्ष ओलीले नेताहरूलाई हतारो नगर्न आग्रहसमेत गरे। आफ्नो महत्वाकांक्षाका कारण अस्वस्थ प्रतिस्पर्धा र अस्वस्थ प्रतिस्पर्धाले संस्थालाई नोक्सान पार्ने गतिविधि नगरौं, ओलीले सम्बोधनमा भने, कसै न कसैले कुनै न कुनै जिम्मेवारी त सम्हाल्नैपर्छ। तर, पार्टीको प्रतिष्ठा र खँदिलो एकतामा प्रभाव पर्ने कुरा नगरौं। उनले धेरै पद रहेकाले नेताहरूको व्यवस्था गर्न सक्ने आश्वासन पनि दिए। भने, फेरि पालो आउँछ। सानो देश भए पनि यत्रा पालिकाहरू छन्, प्रदेशसभाहरू छन्, प्रतिनिधिसभा छ। अरू ठाउँहरू छन्। अहिले नभए फेरि आउला। सिंगो देशले आफूहरूलाई हेरिरहेको भन्दै ओलीले हतारो गर्ने, लोकतान्त्रिक अभ्यासलाई प्रतिस्पर्धा मात्र बुझ्ने र प्रतिस्पर्धालाई अस्वस्थ बनाउने काम नगर्न नेता कार्यकर्तालाई आग्रह गरे। उनले भने, एउटाबाट मात्र पनि अस्वस्थ व्यवहार भयो भने सिंगो पार्टी बदनाम हुन्छ। कलंकित हुन्छ। छविमा आँच आउँछ। ओलीले उच्च समझदारीसाथ आफूलाई सहयोग गर्न आह्वान गरे। एकताबद्ध पार्टी अहिलेको आवश्यकता भएको उल्लेख गर्दै उनले संघर्ष, बलिदान र अनुभवबाट खारिएर आएकाहरूले काँचो व्यवहार देखाउन नहुने बताए। अब पनि हाम्रा व्यवहार सामूहिकतातर्फ उन्मुख भएनन् भने हामीले सफलता प्राप्त गर्न सकौंला ? उनले प्रश्न गरे। तैपनि मिलाउनै हम्मे अध्यक्ष ओली विभिन्न पदका आकांक्षी वरिष्ठ नेताहरूसँग सहमतिका लागि बाक्लो संवादमा छन्। उनी एकएक आकांक्षीसँग संवाद गरिरहेका छन्। अर्कातिर सहमतिको प्रयास भइरहेका बेला नेताहरू धमाधम उम्मेदवारी घोषणासमेत गरिरहेका छन्। वरिष्ठ उपाध्यक्षमा सुवासचन्द्र नेम्बाङले दाबी गरेका छन्। स्रोतका अनुसार उनले आफ्नो उक्त अडान छाडेका छैनन्। महासचिव ईश्वर पोखरेलले उक्त पदमा अलि पहिलाबाटै आकांक्षा राख्दै आएका छन्। उम्मेदवारीकै हिसाबले भने उनले औपचारिक घोषणा गरेका छैनन्। उपाध्यक्ष ६ जना हुने व्यवस्था भएपछि आकांक्षी बढेका छन्। उपाध्यक्षमा घनश्याम भुसाल, लालबाबु पण्डित, देवराज घिमिरेले उम्मेदवारी घोषणा गरिसकेका छन्। उपाध्यक्षमै वर्तमान उपाध्यक्ष अष्टलक्ष्मी शाक्य र माओवादीबाट आएका रामबहादुर थापा बादल लाई पनि हेरिएको छ। उपाध्यक्ष युवराज ज्ञवालीले आफू उम्मेदवारी घोषणा गर्नेभन्दा कसरी एकताबद्ध बनाउने भन्नेमा लागिरहेको स्पष्ट पारे। सहमतिमा सुरेन्द्र पाण्डेको पनि उपाध्यक्षमा सम्भावना छ। थप उपाध्यक्षमा विष्णु पौडेल (महासचिव नभएमा), भीम रावल (सहमतिमा आएमा) हुने सम्भावना छ। वर्तमान उपाध्यक्ष ज्ञवालीलाई भने कुनै आयोगको अध्यक्ष बनाइने देखिएको छ। पाण्डे नवौं महाधिवेशनमा आफू ६ मतले निर्वाचन हारेकाले न्यूनतम महासचिव नभए उपाध्यक्ष हुने आशय प्रकट गरिरहेका छन्। महाधिवेशन आयोजनामा खटिएका पाण्डेले महासचिव नपाए महत्वपूर्ण जिम्मेवारी पाउने देखिएको छ। महासचिवमा विष्णु पौडेल, शंकर पोखरेल, सुरेन्द्र पाण्डे, पृथ्वीसुब्बा गुरुङ दाबी देखिएका छन्। तर, पौडेल वा पोखरेलमध्ये एकजना महासचिव हुने अध्यक्ष ओली निकट एक नेताले बताए। प्रत्यक्ष रूपमा उनीहरूले उम्मेदवारी घोषणा नगरे पनि आपू निकट नेता कार्यकर्ता र सञ्चारमाध्यमबाट प्रचारप्रसार गराइरहेका छन्। पौडेल महासचिव भएमा पोखरेल उपमहासचिव र पोखरेल महासचिव भएमा पौडेल उपाध्यक्ष हुने सम्भावना छ। उपमहासचिव ३ बनाएपछि स्वत: नै आकांक्षी थपिएका छन्। पहिला उपमहासचिव पद एकमात्रै थियो। पृथ्वीसुब्बा गुरुङ अब उपमहाचिव हुने सम्भावना बढेको छ। पार्टी प्रवक्ता प्रदीप ज्ञवाली उपमहासचिव हुने करिबकरिब पक्का छ। गोकर्ण विष्ट संख्याका कारण सचिवमा नै दोहोर्याउने मनसायमा देखिएका थिए तर पद थपिएपछि उपमहासचिवमा दाबी गर्दैछन्। नवांै महाधिवेशनमा सचिवमा नै पराजित विष्णु रिमालले उपमहाचिवमा सोच बनाएका छन्। उपमहासचिवमा २ पुरुष र १ महिला पनि बनाउन सक्ने सम्भावना छ। विधानमा ७ सचिवको व्यवस्था गरिएको छ, तर सचिवका आकांक्षी धेरै छन्। सचिवमा अहिलेसम्म योगेश भट्टराई, महेश बस्नेत, यामलाल कँडेल, शेरधन राईलगायतले औपचारिक रूपमै उम्मेदवारी घोषणा गरिसकेका छन्। विधानमा ७ सचिवको व्यवस्था छ। जसमा हाल ज्ञवाली, भट्टराई, गोकर्ण विष्ट, भीम आचार्य, पृथ्वीसुब्बा छन्। सचिवमा आकांक्षीको ५ गुणा बढी छन्। बिधानमा नै समावेशी हुने स्पष्ट व्यवस्था भएको महिला, दलित, जनजाति, मधेसी लगायतलाई सचिवमा समेट्नु पर्ने बाध्यता छ। त्यसका लागि दलितबाट छविलाल विश्वकर्मा, मधेसीबाट रघुवीर महासेठ, महिलाबाट पद्माकुमारी अर्याल, डा शिवमाया तुम्बाहाम्फे, डा विन्दा पाण्डे, राधा ज्ञवाली मध्येबाट आउनसक्ने स्थिति छ। पूर्वगृहमन्त्री खगराज अधिकारी, पूर्वसंघीय मामिला तथा सामान्य प्रशासनमन्त्री लालबाबु पण्डित, माओवादी केन्द्रबाट आएका टोपबहादुर रायमाझी, लेखराज भट्ट, प्रभु साहलगायत सचिवका दाबेदारका रूपमा देखिएका छन्। रायमाझी, भट्टले उपाध्यक्ष नभए सचिवको आकांक्षा राखेका छन्। उनीहरूका अतिरिक्त सचिवमा धेरै नयाँ अनुहारले पनि दाबी गरेका छन्।"
प्रदेश सरकारलाई कर्मचारी अभाव,"जनकपुरधाम : प्रदेश २ मा सरकार गठन भएदेखि नै कर्मचारी अभाव मुख्य समस्या बन्यो। संंघीय सरकारले आवश्यकताअनुसार कर्मचारी नपठाउनु र भएका कर्मचारीहरू पनि मनोमानी रूपमा सरुवा गरिनुले प्रदेश सरकारको कामकाज नै प्रभावित हुँदै आएको छ। सरकार गठनको चार वर्ष बित्नै लाग्दा पनि दरबन्दीअनुसारको कर्मचारी छैनन्। जसका कारण विकास निर्माणका योजनाहरूले गति लिन सकेका छैनन् । त्यस्तै, आर्थिक तथा प्रशासनिक कामकाज निकै प्रभावित भएको छ। प्रदेश २ मा ३ हजार ६८ जना कर्मचारीको दरबन्दी रहे पनि हाल झण्डै १ हजार पद रिक्त छ। मुख्यमन्त्री तथा मन्त्रिपरिषद्को कार्यालय र अन्य मन्त्रालयको आर्थिक र प्रशासनिक गतिविधि पछिल्लो २ महिनादेखि ठप्प छ। मुख्यमन्त्री कार्यालयबाट मन्त्रालयहरूसँग समन्वय र मन्त्रालयबाट हुने विकासका काम रोकिएको छ। मन्त्रिपरिषद्को कार्यालयमा ५२ जना कर्मचारीको दरबन्दी रहे पनि हाल २२ जना मात्रै छन्। १९ वटा पद रिक्त छ भने ११ जना करारमा सवारी चालक र कार्यालय सहयोगी राखिएका छन्। प्रदेश २ को आन्तरिक मामिला तथा सञ्चार मन्त्रालय २ महिना देखि सचिवविहीन छ। तत्कालीन सचिव वीरेन्द्र यादव भदौमा सरुवा भएपछि सो स्थानमा अर्काे सचिव मन्त्रालयमा अहिलेसम्म आएका छैनन्। सचिव नहुँदा मन्त्रालयको आर्थिक र प्रशासनिक कामअघि बढ्न नसकेको आन्तरिक मामिला तथा सञ्चारमन्त्री भरतप्रसाद साह बताउँछन्। कर्मचारी अभावले प्रदेशका कामकाजहरू गतिविहीन भएको छ। सचिव त छँदै छैनन्। २ महिनादेखि अर्को ५ जना उपसचिवको यस मन्त्रालयमा दरबन्दी छ तर त्यसमध्ये १ जना पनि कार्यरत छैनन्, मन्त्री साह भन्छन्। आन्तरिक मामिला तथा सञ्चार मन्त्रालयमा सचिव नभएकै कारण उपसचिव अबधप्रसाद कुशवाहाले निमित्त सचिवको जिम्मेवारी सम्हालदै आएका थिए। कुशवाहाको पनि अख्तियार दुरुपयोग अनुसन्धान आयोगमा सरुवा भएको छ। उद्योग पर्यटन तथा वन मन्त्रालय पनि २ महिनादेखि सचिवविहीन छ। मन्त्रालयमा प्रदेश सचिवहरू तथा कर्मचारीको अभावले गर्दा प्रदेश सरकारको नीति तथा कार्यक्रमहरू कार्यान्वयन गर्ने, विभिन्न योजनाहरू समयमै सम्पन्न गर्न निकै कठिनाइ भएको मुख्यमन्त्री तथा मन्त्रिपरिषद्को कार्यालयका मुख्यसचिव हरिप्रसाद मैनाली बताउँछन्। त्यस्तै, मुख्यमन्त्री तथा मन्त्रिपरिषद्को कार्यालयका साथै केन्द्रीय गठबन्धका सत्ता साझेदार दललाई सरकारमा सहभागी गराउन गठन गरिएको वाणिज्य तथा आपूर्ति मन्त्रालय र कानुन, न्याय तथा प्रदेशसभा मामिला मन्त्रालयमा सचिव छैन। मुख्यमन्त्रीकै माहतहमा रहेका यी दुवै मन्त्रालयमा कर्मचारीसमेत उपलब्ध भएको छैन। र, सचिवका अभावमा मन्त्रिपरिषद्को बैठक लामो समयदेखि बस्न सकेको छैन्।"
नारायणको द सेकेन्ड गड,"काठमाडौं : आख्यानकार नारायण निरौलाको उपन्यास द सेकेन्ड गड शनिबार विमोचन गरिएको छ। पद्मकन्या क्याम्पसका नेपाली विभागका प्रमुख डा शैलेन्द्र प्रकाश त्रिपाठी, उपन्यासकार नारायण निरौला, साहित्यकार प्रभा बराल, अनुपम रोशी, सिद्धार्थ वनस्थली पनौतीका प्रमुख कार्यकारी केशव थापा तथा सिद्धार्थ वनस्थलीकै निर्देशक सचन थापाले संयुक्त रुपमा उपन्यास विमोचन गरेका थिए। पुस्तकका लेखक निरौलाले आफूले हासिल गरेका ज्ञान र अनुभवलाई संग्रहित गर्ने उद्देश्यले पुस्तक रचना गरेको जानकारी दिए। उनले उपन्यासको धरातलभित्र रहेर ब्राह्मण र सृष्टिको रहस्यलाई स्वैरकल्पनाभित्र ढाल्ने प्रयास गरिएको बताए। सिद्धार्थ वनस्थलीका प्रमुख कार्यकारी केशव थापाले आम मानिसले अनुभव गरेको तथा सामान्य कल्पनाभन्दा फरक बिषयलाई पुस्तकले समेटेको बताए। शैलेन्द्रप्रकाश नेपालले हरेक सर्जकले आफ्नो सिर्जनालाई सन्तानकै रुपमा लिनुपर्ने बताउँदै लेखकले आफ्ना सिर्जनामा विषयबस्तुको प्रस्तुति कुशलतासँगै भाषागत शुद्धतालाई पनि ख्याल गर्नुपर्ने सुझाब दिएका थिए। द सेकेन्ड गड बी एन्ड पुस्तक संसारले प्रकाशनमा ल्याएको हो।"
कोपमै महिलाको न्यून प्रतिनिधित्व,"काठमाडौं : स्कटल्यान्डको ग्लास्गोमा भर्खरै सम्पन्न संयुक्त राष्ट्रसंघीय जलवायु परिवर्तनसम्बन्धी संरचना महासन्धि कोपको २६औं सम्मेलन सहभागिताको हिसाबले सन्तुलित नदेखिएको सहभागीहरूले जनाएका छन्। प्रधानमन्त्री शेरबहादुर देउवाले नेतृत्व गरेका उच्चस्तरीय टोलीमा महिलाको सहभागिता शून्य थियो। सरकारले निकालेको जलवायु परिवर्तनसम्बन्धी लैंगिक तथा सामाजिक समावेशीकरण रणनीति तथा कार्ययोजना (जेसी) ले संयुक्त राष्ट्रसंघीय जलवायु परिवर्तन प्रारूप महासन्धिले लैंगिक समानतालाई उच्च प्राथमिकताका साथ अघि सारेको उल्लेख गरेको छ। साथै पक्ष राष्ट्रलाई लैंगिक उत्तरदायी नीति निर्माणका लागि प्रोत्साहन गरेको बताइएको छ। जलवायुसम्बन्धी पेरिस सम्झौता २०१५ ले पनि महिला र पुरुषको बराबर उपस्थिति हुनुपर्ने भनिसकेको छ। तर, महासन्धिमा उदृत गरिए जस्तो महिलाहरूले ठाउँ पाएका छैनन्। उच्चस्तरीय टोलीका विषयमा सम्पूर्ण निर्णय परराष्ट्र मन्त्रालयले गर्छ। परराष्ट्र स्रोतले सानो टोली लैजाने बहानामा महिलालाई काँटछाँट गरिएको प्रष्ट्याएको छ। स्रोतले भन्यो, सुरुमा महिलाहरूको पनि नाम थियो। तर, काँटछाँट भयो। यस्ता विषयमा निर्णायक तहको विवेकले काम गर्नुपर्ने हो। स्रोतका अनुसार सुरुमा टोली सानो बनाउने भनिए पनि थुप्रै नाम थपिए। त्यसमा नेपाल प्रहरी, आर्मी, सशस्त्रलगायत थिए। माथिल्लो तहमा भएका निर्णय कार्यान्वयनमा नआएको स्रोतले बताएको छ। तर, जलवायु परिवर्तन महाशाखाका प्रमुख राधा वाग्लेले नेतृत्व गरेको प्राविधिक टोलीमा भने महिलालाई उच्च प्राथमिकतामा राखेर सहभागी गराएको बताइन्। समानुपातिक सहभागिता भएको छैन, वाग्लेले भनिन् ५०५० प्रतिशत हुनुपर्ने थियो। जम्मा १८ प्रतिशत मात्रै भएछ। वाग्लेका अनुसार उनको टोलीमा ३ महिला सहसचिव, ३ महिला उपसचिव र १ जना अफिसर समावेश गरेकी थिइन्। वाग्लेले भनिन्, निकै कसरत गर्दा मात्र महिलाका सहभागिता सम्भव भएको हो। लैंगिक हिसाबले सन्तुलित नभएकोमा उनको असन्तुष्टि छ। जति हुनुपर्ने अझै पुगेको छैन। मैले प्रयास गरेको हो। उनको टोलीमा रहेर सहभागी बन्ने सबैले छलफलको क्रममा आफ्ना प्रस्तुति राखेका थिए। समग्रमा २६औं कोपमा नेपालको उपस्थिति देखाउने प्रयास गरेको वाग्लेले बताइन्। त्यसैले द्विपक्षीय, त्रिपक्षीय छलफलमा सक्रिय सहभागी भएर नेपालको मुद्दा गहन तरिकाले उठाएको उनले बताइन्। नेपाल कस्तो खालको जोखिममा छ ? कस्तो सहयोग चाहिन्छ ? त्यस्ता विषयमा अन्य मुलुकका सहभागीसँग छलफल भएको थियो। समग्रमा ५० प्रतिशत पुग्नुपर्ने भए पनि अझै धेरै खाडल बाँकी रहेको बताइन्। महिलाहरूको क्षमता अभिवृद्धि गर्ने कार्यक्रमहरू हुनुपर्ने उनको जोड छ। कोपमा सहभागी जलवायुविज्ञ डा विमल रेग्मीले समग्रमा ४०६० प्रतिशत सहभागिता देखिएको बताए। उनीहरूको पहुँचको विस्तार कसरी गर्ने भन्ने विषयमा समेत कुरा भयो, रेग्मीले भने, नेपालको सहभागिता प्रभावकारी देखियो। सहभागीहरूले राम्ररी प्रस्तुति दिए, भाग लिए। बोलेर आए। तर, लैंगिक समानताका हिसाबले यस पटकको सम्मेलन पनि सन्तुलित नभएको रिपोर्ट सार्वजनिक भएको छ। यूएनएफसीसीआई सचिवालयले ७४ प्रतिशत पुरुष सहभागिता रहेको र प्रमुख वार्ताहरूमा सहभागिता लिएको देखाएको छ। उक्त रिपोर्ट प्रत्येक वर्ष पार्टीहरूको लैंगिक समानता प्रगतिलाई हेरेर तयार गरिन्छ। कोप २६ मा सहभागी नेपालले आशा अनुसारका उपलब्धि ल्याउन सकेन। यद्यपि जलवायु अनुकूलनका सवालमा दोब्बर सहयोग पाउने भएको छ। जलवायुजन्य जोखिममा परेकाका लागि उक्त सहयोग गर्ने भनिएको हो। जलवायु परिवर्तन महाशाखाकी प्रमुख वाग्लेका अनुसार ठूला मुलुकले नेपालजस्ता विकासोन्मुख मुलुकलाई अनुकूलनका लागि दोब्बर सहयोग गर्ने प्रतिबद्धता गरेका छन्। उक्त निर्णयलाई एकदमै महत्वपूर्ण मानिएको छ। संकटापन्न अवस्थामा कस्ता समुदाय छन् ? उनीहरूलाई कसरी लाभ पुर्याउन सकिन्छ भन्ने कुरा कभर टेक्स्ट (मुख्य बुँदा) मा उनीहरूको कुरा आएको थियो। आगामी दिनमा आदिवासी, जनजाति, महिला, युवा तथा स्थानीयको सहभागिता र समावेशिता हुनुपर्ने निर्णय भएको हो। जोखिममा रहेका समुदायका उत्थानका लागि प्राविधिक, तथा आर्थिक सहयोग गर्ने घोषणासमेत गरेका हुन्। अनुकूलन क्षमता, उत्थानशीलता, क्षमता अभिवृद्धि बढाउने कुरामा पनि सहयोग जुटाउन सहमत भएको हो। निश्चित समूहलाई पहिचान गरेर निर्णय भएको पहिलो पटक हो, जलवायुविज्ञ रेग्मीले भने, विकसित मुलुकले अनुकूलनमा दोब्बर सहयोग गर्ने घोषणा गरेका छन्। २०१९ कोभन्दा दोब्बर बनाउने निर्णय भएको छ। जलवायुवित्तका विषयमा अल्प विकसित कोष र अनुकूलन कोष महत्वपूर्ण मानिन्छन्। यी दुवै वित्तलाई दोब्बर गरिदिएको रेग्मीले बताए। सहयोगले नेपाल जस्ता मुलुकलाई फाइदा भएको छ। उक्त निर्णय तुरन्त कार्यान्वयनमा आउने भनिए पनि सन् २०२५ सम्म पूर्णरूपमा कार्यान्वयनमा आउने कोपमा सहमति भएको हो। जलवायुजन्य हानी नोक्सानीको विषयमा विकासोन्मुख मुलुकले छुट्टै वित्तको माग गरेका थिए। तर, विकसित मुलुक सहमत भएनन्। उक्त विषयमा अझै अपेक्षित उपलब्धि भएन। सोचे जस्तो नभए पनि कोपले केही राम्रा पक्ष समावेश गरेकाले निराशा हुनुपर्ने अवस्था छैन। ६० प्रतिशत राम्रो भयो। दातृ निकायसँग प्रष्ट रूपमा आफ्ना कुरा राख्यो। जलवायुजन्य मुद्दा स्थापित गर्न पहल गरेको थियो। अन्तर्राष्ट्रिय फोरममा नेपालले आफ्ना प्रतिबद्धता प्रस्तुत गर्दै आफूलाई जलवायुको क्षेत्रमा संवेदनशील भएको सन्देश दिइसकेको छ।"
"जाजरकोटमा बस दुर्घटना हुँदा ५ को मृत्यु, २८ घाइते","जाजरकोट : जाजरकोटमा बस दुर्घटना हुँदा पाँच जनाको मृत्यु भएको छ भने २८ जना घाइते भएका छन्। प्रहरीका अनुसार नेपालगञ्जदेखि राडिबजार आउँदै गरेको ना ५ ख २७५७ नम्बरको रात्रीबस जाजरकोटको कुदु बराहचौ नजिक दुर्घटना भएको हो। राति २ बजे भएको दुर्घटनामा मृत्यु हुनेमा नलगाड ३ करुवाका शेरबहादुर परियार, आठबिसकोट ४ की दिब्या शाही र सप्तरी राजविराज १ घर भएका र हाल दीपेन्द्र आधारभूत विद्यालय सक्ला जाजरकोटमा कार्यरत गंगाराम यादव रहेका छन्। अन्य दुई जनाको भने सनाखत हुन बाँकी रहेको प्रहरी नायब उपरीक्षक मधुकुमार थापाले जानकारी दिए। घाइतेलाई उपचारका लागि जिल्ला अस्पताल ल्याइएको प्रहरीले जानकारी दिएको छ। घाइतेमध्ये तीन जनाको अवस्था गम्भीर छ। स्यालले बाटो काटिरहेका बेला जोगाउन खोज्दा गाडी पल्टिएको चालक चित्रबहादुर देनारले बताएको प्रहरीले जानाएको छ। चालकलाई प्रहरीले नियन्त्रणमा लिएको छ । उनी घाइते छन्।"
क्रिया जस्तै प्रतिक्रिया,"जंग नामका व्यक्ति जंगलको बीचमा उदास अनुहारमा एक्लै बसिरहेका थिए। छोरो हराएपछि उनका बुबा यत्रतत्र खोजिरहेका थिए। जब उनले छोरालाई भेटे तब उनी रोइरहेका थिए। बुबाले छोरालाई सोधे, बाबु, तिमी किन एक्लै यहाँ बसेको ? किन रोइरहेको ? उनले भने, जीवनमा थुप्रै समस्या छन्। बुबा मुस्कुराए। उनले छोरालाई फकाउँदै घर ल्याए। बाटोमा अनेक कुरा सुनाए ता कि छोराको मन बहलाओस्। नले छोरालाई आलु, अण्डा र केही कफीका बिउ ल्याउन अह्राए। उनले ती कुरा ल्याउन तीनवटा कचौरा पनि दिए। उनले कचौराको बनावट याद गर्न र सोही अनुसार प्रत्येकमा पानी भर्न भने। जंगले पनि बुबाले भने अनुसार नै सबै काम गरे। बुबाले भने अनुसार काम गरेर जंगले आफ्नो दायित्व पूरा गरेको संकेत पनि गरे। बुबाले ती पानी भएका तीनवटै कचौरा उमाले। त्यसपछि कचौरा टेबलमा राखिए। जब ती कचौरा सेलाए तब बुबाले जंगलाई तीनवटै कचौरामा भएका आलु, अण्डा र बिउ हेर्न भने। जंगले आलु नरम भएको र बोक्रा छोडाउन सजिलो भएको पाए। अण्डा कडा बनेको थियो। अण्डाको बोक्रा छोडाउन पनि सहज थिएन। कफीको बिउमा भने पूरै परिवर्तन देखियो। पानीको त्यो कचौरा सुगन्ध र स्वादले भरिपूर्ण भयो। नैतिक शिक्षा : जीवनमा सधैं समस्या र दबाबहरू भइरहन्छन्, कथामा उमालेको पानी जस्तै। तपाईले यी समस्याहरूलाई कसरी ग्रहण गर्नुहुन्छ र प्रतिक्रिया दिनुहुन्छ त्यो नै महत्त्वपूर्ण पक्ष हो। जीवनको सफलता र असफलता वा जीवन सहज वा दुःखी हुने अवस्था पनि त्यसमै निर्भर रहन्छ।"
परिचित तर परिवर्तित एमाले,"गठबन्धनले एमालेलाई केही पनि फरक पर्न सकेन। खुट्टा तान्न खोज्नेहरू आफैं चिप्लिएर लडिरहेका छन्। भनिन्छ, हरेक कुराको समय आउँछ। समयकै मागले हो, पुरानो कुरालाई परिवर्तन गराउने र नयाँको आवश्यकता बढ्ने। यस्तै विभिन्न उतारचढाव र परिवर्तनका छाल भोगेको पार्टी हो, नेकपा एमाले। पार्टीको लक्ष्य, उद्देश्य र योजना कुनै पनि समय नागरिकको कल्पना र चाहनाभन्दा फरक भएन। आगामी दिनमा पनि हुँदैन। स्थापनाकालदेखि नै राष्ट्र र राष्ट्रियताको विषयलाई मूलमर्म बनाएर नागरिकको मन जितेको पार्टी भएकाले कार्यकर्ता र नेतृत्व तहको लगाव र उत्तरदायित्व अहिले पनि उत्तिकै छ। विभिन्न कालखण्डका ठक्करले पाठ सिकेर मजबुत बनेको एमाले अहिले महाधिवेशनको महत्त्वपूर्ण समयमा छ। महाधिवेशनको उद्घाटनलाई ऐतिहासिक बनाएको पार्टीले अबको नेतृत्व छनोटको लोकतान्त्रिक प्रक्रियालाई पनि ऐतिहासिक बनाउने योजना बनाएको छ। जुन आमजनताले भोलि नै थाहा पाउँदैछन्। विभिन्न पार्टीसँग भएका एकीकरणपछिको तरलताको अवस्था र आन्तरिक तथा बाह्य शक्तिको चलखेलबाट आफूलाई जोगाउनु नै पार्टीको मुख्य लक्ष्य थियो। अब यस्ता धेरै उतारचढाव र खुट्टा तान्ने प्रवृत्तिलाई पार्टीले किनारा लगाएको छ। अहिले एमाले पनि नारायणी नदीजस्तै बनेको छ। उदाहरण दिन पनि नारायणी नदी किनारलाई महाधिवेशन उद्घाटनका लागि छनोट गरेका हौं। पार्टीको १०आंै ऐतिहासिक महाधिवेशनले यो कुरा उद्घाटनमा नै सबै नागरिकमाझ छर्लंग पारेको छ। पार्टीले बलिदानीका ७२ वर्ष पार गर्न धेरै संघर्ष गर्नुपर्यो। संघर्षबाट खारिएर सिक्न र त्यसलाई व्यवहारमा लागू गर्न कहिले कञ्जुस्याई पार्टी र नेतृत्वमा भएन। खम्बा जस्तो बनेर उभिएको नेतृत्वले जस्तै ठूला छाल आए पनि आफूमा अडिएका डाँडाभाटालाई चल्मलाउन दिएन। यता उतारचढावका कम्पनले यताउती सरेका डाँडाभाटालाई यो महाधिवेशनले मिलाएर कस्ने मौका दिएको छ। यो नेतृत्व लिने र मिलाएर लैजान चाहनेका लागि चुनौती र अवसर दुवै हो। नेकपा एमाले एक्लै ५० प्रतिशतभन्दा बढी जनमतलाई कमान्ड गर्ने लोकप्रिय पार्टी हो। नेकपा एमालेबाहेकका अन्य दलले ५० प्रतिशत कमान्ड गर्छन्। एमालेजस्तो ठूलो र फराकिलो छानो भएको पार्टीका सुर र पाली मिलाउने र थप्ने काम त हुन्छ नै। पुराना र नयाँ अनुहारलाई तिनै सुर र नयाँ स्थानमा समेटेर लैजान चाहनुले पार्टीलाई अझै लोकतान्त्रिक बनाएको छ। यस्ता निर्णयले हाल नेतृत्व लिइरहेकालाई पनि भविष्यमा गर्वले छाती फुलाएर हिँड्न सक्ने बनाएको छ। अब मात्रै सफल रूपमा कार्यभार सम्हाल्न सक्ने पदाधिकारीको आवश्यकता छ। जुन कुरा केही समयमा नै पूरा पनि हुँदैछ। देश र जनताले आशा गरेको पार्टी भएकाले एमालेले काँध हाल्नुपर्ने विषय कम छैनन्। नयाँ जिम्मेवारीका साथ आउने नेतृत्वले पहिलेभन्दा धेरै चुनौतीको सामना गर्दै जानुपर्ने अवस्था छ। नयाँ सोच, इच्छा र चाहना बोकेका कार्यकर्ताको भावनालाई त समेट्नु छ नै, पार्टीको नीति र देश निर्माणको कार्यभार पनि एमालेले नै पूरा गर्नुपर्ने दायित्व छ। पार्टीले यसअघि सरकारको नेतृत्व लिएको समयमा वाचा गरेका धेरै जिम्मेवारी नागरिकसामु पुर्याउनु छ। जनताले अहिले पनि एमालेकै मुख हेरेर बसेका छन्। भोकालाई खाना र नांगालाई नाना दिने एमालेले घरबारविहीन भएकालाई छाना हालिदिएको इतिहास पनि छ। नागरिकमैत्री काम गरेको पार्टी भएकाले योभन्दा राम्रा र जनप्रिय योजना ल्याउँदै देशलाई विकसित मुलुकको सूचीमा राख्ने आशा पनि सबैको एमालेतर्फ नै सोझिएको छ। यो महाधिवेशन सम्पन्न भएसँगै नेकपा एमालेलाई यसले नयाँ जीवन दिन्छ। नेकपा एमालेको पुनर्जागरण हुन्छ। सबैलाई जानकारी नै भएको कुरा हो। हामीले महाधिवेशनमार्फत पार्टीको नीति र कार्यदिशा सर्वसम्मत ढंगले अगाडि ल्याएको छौं। जनताको बहुदलीय जनवादलाई सुदृढ गर्दै समाजवादको दिशामा अघि बढ्ने नीति अगाडि बढाएका छौं। यो आजका दिनमा कम्युनिस्ट पार्टीका लागि विकसित कार्यदिशा हो। यो कार्यदिशामा हामी एकमत छौं। त्यो कार्यदिशाको आधारमा समृद्ध नेपाल सुखी नेपालीको अभियानलाई साकार पार्न हामीले आगामी निर्वाचनमा नेकपा एमालेको बहुमत ल्याउनुपर्छ र सरकार बनाउनुपर्छ भन्ने हो। हामी यो दाबीका साथ पनि भन्न सक्छौं कि आउँदो चुनावपछि एमालेको सरकार बन्नेछ। बाँकी कार्यभार पूरा गर्नेछ। यसमा दुई मत छैन किनकि हामी त्यो लक्ष्य भेटाउने गरी काम गरिरहेका छौं। हामी, अब महाधिवेशन सकिएपछि त्यो संकल्प पूरा गर्ने गरी अघि बढ्छौं अर्थात् यो जागरण पैदा गर्छौं। यो महाधिवेशनमा सहभागी भएका २२ सयभन्दा बढी प्रतिनिधि एउटै हलमा बसेर एउटै स्वरले यो प्रतिबद्धता व्यक्त गरेका छौं। केही दिनअघि सम्पन्न भएको स्थायी कमिटी बैठकमा पार्टीको नेतृत्व चयनका निम्ति सबै नेताले समझदारी अपनाउने, एकताबद्ध भएर जाने, सर्वसम्मत ढंगले नेतृत्व चयन गर्न कोसिस गर्ने भनेर छलफल भयो। सोही आधारमा पार्टीको महाधिवेशन अघि बढेकाले अब कुनै पनि निर्णयलाई एकताबद्ध रूपमा सम्पन्न गर्न र लक्ष्य पूरा गर्न एमालेलाई समस्या छैन। पार्टीलाई ध्वस्त बनाउन नेकपा एमालेविरुद्धमा गठबन्धन बने। तर, ती गठबन्धनले केही पनि फरक पर्न सकेन। खुट्टा तान्न खोज्नेहरू आफैं चिप्लिएर लडिरहेका छन्। नेकपा एमाले एक्लै ५० प्रतिशतभन्दा बढी जनमतलाई कमान्ड गर्ने लोकप्रिय पार्टी हो। नेकपा एमालेबाहेकका अन्य दलले ५० प्रतिशत कमान्ड गर्छन्। त्यसैले नेकपा एमाले सबैभन्दा ठूलो र लोकप्रिय दल हो भन्नमा कहिले पनि कञ्जुस्याइँ गरिँदैन। चितवनमा जारी यो १०औं महाधिवेशनले थप ऊर्जा पैदा गरेको छ। एमालेविरुद्ध नियोजित षड्यन्त्रका साथ खडा भएको गठबन्धनका नियत र उद्देश्यलाई भन्डाफोर गर्दै नेकपा एमाले अझ वैचारिक, जागरुक, सुस्पष्ट र एकताबद्ध बनेर आगामी चुनौतीहरूलाई सामना गर्दै अघि बढ्छ। एमाले नेतृत्वमा अब के होला ? भन्ने धेरै प्रश्न सतहमा आए। फरक पार्टीदेखि पार्टीभित्रै पनि फरक विचार व्यक्त गर्दै आएका व्यक्ति अहिले एउटै डुंगा सवार भएको अवस्था छ। यो अवस्था र समय भनेको चलेको र सबै चढेको डुंगालाई सही मार्गमा दौडाउने हो। पार्टी आफैं महासागर भएकाले यसरी आउने ससाना समस्यालाई सहजै ग्रहण गरेर आफ्नो वास्तविक रूप बनाउन समस्या छैन। त्यसैले पार्टीलाई विशाल महासागर भनिएको हो। जसमा सबै खोलानाला मिसिन्छन्। त्यो महासागरले ती खोलानालालाई तँ मसँग नमिसिई भन्दैन। महासागरमा पुगेर कुनै पनि खोलाको अस्तित्व भेटिन्न। एमालेभित्र पनि सबै विचारधारा एमालेको महासागरभित्र एकताबद्ध हुन्छन्। १० बुँदे वा माओवादी होइन, नेपालका सम्पूर्ण कम्युनिस्ट पार्टीका सदस्यहरूलाई समेत एकताबद्ध गर्दै एउटै कम्युनिस्ट पार्टी निर्माण गर्ने लक्ष्यका साथ एमाले अघि बढेको छ। नागरिकका हित र चाहना पूरा गर्न पार्टी स्थापना भएकाले पार्टीभित्र समस्या आउनु नयाँ होइन। सहजै स्विकार्न र बाँकी भविष्यका बारेमा सोच्न भने सक्नुपर्छ। एमालेको नीति, विचार र कार्यदिशा सही छ। यसले अबको दिनमा नेपाली समाजलाई समाजवादतिर अघि बढाउँछ। यसले समाजवादको लक्ष्य बोकेको छ। नेपालीमाझ लोकप्रिय विचार हो यो। मनमोहन अधिकारीको नेतृत्वमा सरकार बनेदेखि केपी ओली नेतृत्वको सरकार रहेसम्म एमालेले लोकप्रिय काम गरेकै छ। विकास निर्माणका काम गरेका छौं। सुखी नेपाली र समृद्ध नेपाल बनाउने अभियानमा छौं। यसका लागि एमालेलाई नागरिकले पनि साथ दिनुपर्छ। यो नेकपा एमाले नेतृत्वको सरकारबाट मात्रै सम्भव छ। त्यसैले यो निर्वाचनमा एमालेलाई बहुमत नागरिकले स्वतः प्रदान गर्नेछन्गर्नुपर्छ। दोस्रो, राष्ट्रिय अर्थतन्त्रको विकास गर्दै आत्मनिर्भर देश बनाउने दिशामा नेकपा एमाले छ। तेस्रो, नेपाल लामो समयसम्म विदेशी शक्ति राष्ट्रको अगाडि कमजोर सावित हुँदै आयो। पछिल्लो कालमा एमालेको नेतृत्वको सरकारपछि हामी विश्व समुदायमा ठाडो शिर लगाएर नेपालको शानका साथ प्रस्तुत हुन सकेका छौं। चौथो, देशमा जातीय, सामाजिक र लैंगिक विभेद छन्। तिनलाई अन्त्य गर्दै समतामूलक र न्यायमूलक समाजको निर्माण गर्ने कामको अगुवाई नेकपा एमालेले गर्छ। महाधिवेशन सम्पन्न गरेर चितवनबाट फर्केपछि एमालेको अर्जुनदृष्टि चैतमा हुने स्थानीय निर्वाचन र त्यसपछि हुने प्रदेश र संघीय निर्वाचनमा केन्द्रित हुन्छ। देश बनाउनकै लागि अब एमालेलाई जनमत आवश्यक छ। संविधान रक्षा र कार्यान्वयनका लागि अब एमाले पार्टी नै देशको विकल्प हो। अध्यक्ष केपी शर्मा ओलीले पनि यस्ता धेरै विषयमा नागरिकमाझ सार्वजनिक रूपमा बोल्नुभएकै छ। निर्वाचन, संविधान कार्यान्वयन र देशको राष्ट्रियता जोगाउने लक्ष्यमा अबको निर्वाचित कार्यसमितिमा रहनेछ। एमाले सधैं नागरिकको हितमा काम गर्ने पार्टी हो। नागरिकको चाहनालाई कहिले पनि कुल्चन दिएको छैन। संविधानमा गलत व्याख्यालाई सच्याएर अघि बढ्न एमाले चाहिरहेको छ। आवश्यकताका अनुसार औचित्यका आधारमा यसको संशोधन हुनुपर्छ। एमाले चाहन्छ, कुनै पनि विकास र नागरिकको हितमा संविधान बाधक बन्न हुँदैन। एमालेले यो महाधिवेशनबाट शान्तिको पक्षमा सधैं रहन र हिंसातर्फ नजान प्रस्ट पारेको छ। जनतालाई विभाजित गर्ने कुराको विपक्षमा पार्टी सधैं रहनेछ। हाम्रो नीति स्वाधीनताको रक्षा गर्ने हो। यो वास्तविक रूपमा एमालेले प्रयोग गर्नेछ। अब एमालेका लक्ष्य, नीति र उद्देश्य यसै पेरिफेरिमा घुम्नेछन्। हो, वास्तवमै एमाले अब नागरिकका मनमनमा बस्नेछ। लेखक नेकपा एमालेका सचिव हुन्।"
"नेपाल युएईसँग पराजित, ग्लोबल छनोटमा पुग्ने सपना तुहियो",काठमाडौं: आइसीसी महिला टी२० विश्वकपको ग्लोबल छनोटमा नेपाल युएईसँग पराजित भएको छ। पराजितसँगै नेपाल विश्वकप छनोट हुनबाट वञ्चित भएको छ। नेपाल एसिया छनोटअन्तर्गत आइट्टबार युएईसँग ४८ रनले पराजित भएको थियो। प्रतियोगितामा नेपालले पाँच मध्ये केवल तीन खेलमा जित हात पार्न सक्यो। नेपाल यसअघि हङकङसँग पराजित भएको थियो। युएईले दिएको १२८ रनको लक्ष्य पछ्याउने क्रममा नेपालले निर्धारित २० ओभरको २ बल बाँकी हुँदा ७९ रनमा अलआउट भएको थियो। युएई भने लगातार ५ खेल जित्दै ग्लोबल छनोटमा स्थान सुरक्षित गरेको छ।
