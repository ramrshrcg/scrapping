शीर्षक,विवरण
तुलसीपुरको पातु खोला बाढीको उच्च जोखिममा,"दाङ: एक सातादेखिको अविरल वर्षाका कारण दाङका धेरै क्षेत्रहरु डुवानमा परेका छन् । बस्ती र बजार समेत डुवान भएका छन् भने, कतिपय सडक, पुलपुलेसा बगेका छन् । यस्तै बाढी र पहिरोको उच्च जोखिममा दाङको तुलसीपुर उपमहानगरपालिकामा रहेको पातुखोला क्षेत्र पनि उच्च जोखिममा रहेको छ । राष्ट्रिय स्तरमा नै सबै भन्दा बढी जोखिम क्षेत्रको रुपमा मानिएको तुलसीपुरको पातुखोला क्षेत्र अहिले पनि उच्च जोखिममा रहेको छ । लामो समयदेखि खोलाकै रुपमा बगेको उक्त क्षेत्र नेपालमा चलेको सशस्त्र द्वन्द्वको समयदेखि मानवीय अतिक्रमणमा परेको थियो । झण्डै १८२० वर्षको अवधिका खोला कुलोमा परिणत भएको छ । बगर बजार र बस्तीमा परिणत भएको छ । पातुखोला क्षेत्रको ५ किलोमिटर क्षेत्र अहिले पूर्ण रुपमा बस्तीको रुपमा विकास भएपछि यो क्षेत्र उच्च जोखिममा देखिएको हो । मानवीय लापरवाहीका कारण अहिले यो क्षेत्र उच्च जोमिममा रहेको र यसका लागि सरकारले सुरक्षाको उपायहरु खोजिरहेको तुलसीपुर उपमहानगरपालिका वडा नं ९का वडा अध्यक्ष घनश्याम ढकालले बताए । उनले जनप्रतिनिधि विहीन अवस्थामा भूमाफियाको सक्रियताको कारण बगर बस्तीमा रुपान्तरण भएको र खोला नहरका परिणत भएको बताए । जनप्रतिनिधि नभएको बीचको १५ वर्षमा पातुखोलामा चलखेल भएको बताए । संरक्षणका लागि तीनै तहका सरकार जुटेको भए पनि त्यो पर्याप्त नभएको बताए । बाढीले विभिन्न सममा पुर्याएको क्षति र भविष्यमा गर्नसक्ने क्षतिको सम्भावित क्षेत्र हेर्दा यो क्षेत्र उच्च जोखिमपूर्ण स्थान रहेको स्थानीयहरुको भनाइ छ । प्रकृतिलाई मानवीय चुनौत दिइरहेकोले कालान्तरमा खोलाले आफ्नो लय समात्ने ठूलो जोखिम रहने स्थानीय नारायण भण्डारीले बताए । उनले विपतका नाममा त्यही क्षेत्रमा राज्यले पछि राहातको नाममा थुप्रै पैसा समेत खर्च गर्नु पर्ने अवस्था रहने भन्दै त्यो अवस्था आउन नदिन समयमा नै सोच्नुपर्ने बताए । यसमा अहिले नै सहज भएका सबै सुरक्षित हुने अवस्था आउने तर्क गरे । पातुखोलाको सिरान सल्यानको कपुरकोट क्षेत्र हो । त्यो क्षेत्र केही वर्षदेखि दलदल क्षेत्र बनेकाले पहिरोको समेत उच्च जोखिम रहेको र पहिरो खस्ने वित्तिकै त्यसको असर तुलसीपुर क्षेत्रमा पर्ने र पातुखोला क्षेत्र पूर्णरुपमा प्रभावित रहने अवस्था छ । पातुखोला क्षेत्रमा मात्रै हजारै घरहरु निर्माण गरिएका छन् भने, दशौँ हजार मानिसहरु बसोबास गर्दैआएका छन् । स्थानीय पदम केसीले पातुखोला संरक्षणका लागि तटबन्धहरु निर्माण भइरहेको भए पनि जोखिम भने कम नभएको बताए । उनले बगरको बस्ती र बजार भएकाले जुनकुनै समयमा पनि समस्या आउन सक्ने उल्लेख गरे । तुलसीपुर उपमहानगरपालिका १ राम्रीको फेदीबाट उरहरीको सुकौरा बबइसम्म पर्ने पातुखोलाको रेड क्षेत्र पहिचान र खोजी गर्न यसअघि नै प्रयास भएको थियो । यसका साथै भविस्यमा गर्ने क्षतिको विषयमा अध्ययन अनुसन्धान समेत गरिएको छ ।"
काठमाडौँ महानगरपालिकाको नीति तथा कार्यक्रम सार्वजनिक : एक वडा एक नमूना विद्यालय,"काठमाडौं : काठमाडौं महानगरपालिकाले नीति तथा कार्यक्रम सार्वजनिक भएको छ। बिहीबार काठमाडौं महानगर प्रमुख विद्यासुन्दर शाक्यले नीति तथा कार्यक्रम सार्वजनिक गरेका हुन्। एक वडा एक नमूना विद्यालय कार्यक्रमसहित विभिन्न आकर्षक कार्यक्रम ल्याएका छन्। १ सय बेडको काठमाडौँ महानगर विशेष अस्पताल स्थापना, विद्युतीय सवारी करमा शतप्रतिशत छुट, कोरोना भाइरस (कोभिड१९) महामारीबाट प्रभावित करदातालाई विशेष छुटसहुलियत, महानगरवासीलाई नागरिक स्वास्थ्य बिमा कार्यक्रमलगायत नयाँ कार्यक्रम घोषणा गरेका छन्। काठमाडौं महानगरपालिकाका प्रमुख शाक्यले नवौँ नगरसभाको पहिलो बैठकमा नीतितथा कार्यक्रम सार्वजनिक गरेका हुन्। नीतितथा कार्यक्रममा काठमाडौँ महानगरपालिकाले कोभिड१९ लक्षित कार्यक्रमलाई प्राथमिकतामा राखेको छ। सार्वजनिक नीतितथा कार्यक्रममा ज्येष्ठ नागरिकको उपचार गर्ने विशिष्टीकृत सेवासहितको सुविधा सम्पन्न १ सय बेडको काठमाडौँ महानगर विशेष अस्पताल निर्माण गर्ने उल्लेख गरिएको छ। नीति तथा कार्यक्रममा कोभिड१९ बाट प्रभावित महानगरवासीका लागि आवश्यकताका आधारमा प्रतिकार्य, स्वास्थ्य उपचार र मानवीय सहायताका लागि सहयोग गरिने पनि उल्लेख छ। कोभिड१९ बाट सङ्क्रमित भएका विरामीको स्वास्थ्य अवस्थाको निरन्तर निगरानी, परामर्श तथा उपचारको लागि कल सेन्टर सञ्चालन, मनोसामाजिक परामर्श, टेलिमेडिसिन सेवा, कोभिड परीक्षण, एम्बुलेन्स सेवा, आइसोलेसन सेवा, कोभिड विशेष अस्पताल सेवा र अक्सिजन सपोर्ट लगायतका सेवा निःशुल्क उपलब्ध गराइनेछ, नीति तथा कार्यक्रममा भनिएको छ, ज्येष्ठ नागरिकको उपचार गर्ने विशिष्टीकृत सेवा सहितको सुविधा सम्पन्न १०० बेडको काठमाडौं महानगरविशेष अस्पताल निर्माण गरिनेछ। अस्पतालको सञ्चालन तथा व्यवस्थापन एक स्वायत्त संरचना वा सहकार्यबाट गरिनेछ। महानगरपालिकाका सबै वडा कार्यालयमा सञ्चालित शहरी स्वास्थ्य क्लिनिकको स्तरोन्नति गरी महानगरवासीलाई आधारभूत स्वास्थ्यसेवाको प्रत्याभूत गरिनेछ। विशेषज्ञ चिकित्सकद्वारा महानगरवासीको निःशुल्क स्वास्थ्य परीक्षण गर्ने प्रबन्ध मिलाइनेछ। महानगरपालिका क्षेत्रभित्र महानगर सुलभ फार्मेसी सञ्चालन गर्न प्रोत्साहन गर्ने, यस्ता फार्मेसी सञ्चालकहरूलाई महानगरपालिकामा तिर्नु बुझाउनुपर्ने कर, शुल्क, दस्तुरमा सहुलियत प्रदान गर्ने, नेपाल सरकारको स्वास्थ्य बिमा कार्यक्रम अन्तर्गत महानगरवासीको स्वास्थ्य बिमा गर्ने, महानगरवासीहरुका लागि बिमा शुल्कको ५० प्रतिशत अनुदान उपलब्ध गराउने पनि महानगपालिकाले नीति लिएको छ। महानगरक्षेत्रभित्र रहेका होटल, रेष्टुरेन्ट, खाजाघर, अनलाईन खाद्य वितरकको उत्पादन स्थल, खाद्य उत्पादन गुणस्तर, पद्दति, प्रक्रिया, संलग्न जनशक्तिको सरसफाई र सेवाग्राहीले खानाखाजा उपभोग गर्ने स्थल समेतको समग्र मुल्यांकन गरी त्यस्ता सेवा प्रदायकहरुको सेवाको गुणस्तर सुनिश्चित गर्न सूचिकृत एवं वर्गिकरण गरी महानगरपालिकाले प्रमाणपत्र जारी गर्नेछ, नीतिकार्यक्रममै भनिएको छ, नेपाल एम्बुलेन्स सेवाले प्रदान गर्दै आएको सेवाको प्रभावकारिता अध्ययन गरी एम्बुलेन्स सेवालाई निशुल्क, सरल र पहुँचयोग्य बनाइनेछ।"
कांग्रेसको आरोप : नागरिकलाई घरमा थुनेर सत्ता जोगाउने खेलमा सरकार,"काठमाडौं : प्रमुख प्रतिपक्षी दल नेपाल कांग्रेसले कोरोना रोकथामका लागि ठोस् पहल गर्नुको सट्टा नागरिकलाई घरघरमा थुनेर सत्ता जोगाउने खेलमा लागेको आरोप लगाएको छ। बिहीबार बसेको कांग्रेस केन्द्रीय समितिको बैठकमा बोल्दै कांग्रेसका नेताहरूले यस्तो आरोप लगाएका हुन्। लकडाउनलाई नै सरकारले सत्ता जोगाउने सुरक्षा कवजको रुपमा प्रयोग गरेको निश्कर्ष बैठकले निकालेको छ। बैठकपछि संचारकर्मीसँग कांग्रेसका सहमहामन्त्री प्रकाशशरण महतले खोप ल्याउनका लागि गम्भीर पहल गर्नुको सट्टा सरकार लकडाउन लम्बाएर सत्ता जोगाउने चक्करमा लागेको बताए। कोरोना संक्रमणबाट जोगाउने एक मात्र औषधि खोप भएकाले सबै नागरिकको पहुँचमा खोप उपलब्ध गराउन कांग्रेस बैठकले माग गरेको जानकारी डा महतले दिए। कांग्रेसले बैठकले नेपाललाई खोप उपलब्ध गराउन अन्तराष्ट्रिय समुदायसँग आग्रह गरेको छ। उनले विदेशी राष्ट्रहरुले विभिन्न देशलाई उपलब्ध गराउने भनेको खोप नेपाललाई प्राथमिकताका साथ उपलब्ध गराउन आग्रह गरिएको बताए । बिहीबारको बैठकमा महाधिवेशनको तयारीबारे पनि छलफल भएको थियो। पूर्व निर्धारित तालिक परिवर्तन गरेर भदौ १६ देखि १९ गतेसम्म काठमाडौंमा महाधिवेशन गर्ने तयारी कांग्रेसले गरेको छ। तर कोरोना महामारीका कारण क्रियाशील सदस्यता वितरण र नवीकरण प्रभावकारी हुन सकेको छैन। क्रियाशील सदस्यता वितरणमा देखिएको विवाद, अलमल र ढिलाइले पूर्वनिर्धारित कार्यतालिकाअनुसार महाधिवेशन चुनौतीपूर्ण बन्दै गएको छ। आगामी महाधिवेशनमा १० लाख क्रियाशील सदस्यता वितरण गर्ने कांग्रेसको योजना छ। तर अहिलेसम्म करिब ८ लाखले मात्र क्रियाशील सदस्यता लिएका छन्।"
विराटनगरमा बाढीको विपद न्युनीकरणको तयारी वडास्तरबाटै,विराटनगर: २०७४ साउन २८मा अविरल वर्षासँगै आएको बाढीबाट मोरङका अधिकांश स्थानीय नराम्ररी प्रभावित भए । १९ स्थानीय तह भन्दा बढी प्रदेश १को एक मात्र महानगरपालिका विराटनगरमा क्षति भएको थियो । विराटनगर महानगरपालिकामा ५ हजार ४ सय ३६ वटा घर पूर्ण रुपमा क्षति भएका थिए । ठूलो धनजनको क्षति भएको मोरङमा बाढीबाट झण्डै दुई दर्जनको मृत्यु भएको थियो । अचानक आएको बाढीले ठूलो क्षति भएको भन्दै यस पटक वडा स्तरमा नै जिल्ला विपद व्यवस्थापन समितिले सम्भावित विपद न्युनीकरण गर्ने तयारी गरेको छ । विराटनगर महानगरपालिकाले यस पटक वडा स्तरमा नै बाढी र डुवानबाट जोगाउन स्वयंसेवक दस्ता गठन गरेको छ । दुई दिने तालिम दिएर महानगरपालिकाले बाढी प्रभावित क्षेत्रको कार्यजोजना बनाएर उद्धारको कार्य गर्ने तयारीमा जुटेको विपद व्यवस्थापन समितिका सम्पर्क व्यक्ति राजेन्द्र प्रधानले जानकारी दिए । उनका अनुसार प्रत्येक वडामा १५सदस्य स्वयंसेवक टोली बनाएर शसस्त्र प्रहरीको सहयोगमा तालिम दिएर तैनाथ गरिने गरी तालिम समेत सुरु गरेको बताए । तालिमपछि पीडितको उद्धार गर्न सहज हुने उनको विश्वास छ । जिल्ला प्रशासन कार्यालय मोरङका प्रमुख जिल्ला अधिकारी कोषहरी निरौलाका अनुसार स्थानीय तहको वडा स्तरमा विपदबाट नै न्युनीकरण गर्ने नीति अपनाइएको छ । जिल्ला विपद व्यवस्थापन समितिले आवश्यक सामग्री खरिद गरेर तयारी अवस्थामा रहेको उनले बताए । बाढी प्रभावित क्षेत्रमा जनताको सुरक्षाको लागि सुरक्षा निकायलाई तयारी अवस्थामा राखिएको उनको भना थियो । नेपाली सेना र शसस्त्रको २ नम्बर गणमा तयारी अवस्थामा बोट राखिएको जनाएको छ । उक्त बोटको एक पटकमा १५ जनालाई उद्दार गर्ने क्षमता छ । त्यस्तै विराटनगरका सरकारी अस्पताल सँगै निजी अस्पताललाई समेत विपद आएको बेला जनस्तरमा पुगेर सेवा दिन समितिले परिचालन गर्ने बताइएको छ । यता स्थानीय तहहरुले समेत स्थानीय तहमा विपन्न न्युनीकरण गर्न काममा लागेका छन् । स्थानीय तहका प्रमुखहरुले पैनी सहित ढललाई सफा गर्ने कामलाई प्राथमिकतामा राखेका छन् । विराटनगर महानगरपालिकाले समेत कार्ययोजना बनाएर नै पैनीहरुको वर्षाअघि नै सफा गर्ने काममा लागेको जनाएको छ। खोला किनार र पानी पस्ने सम्भावित स्थानहरुको मेयरले अनुगमन नै गरेर तत्काल मर्मत संभार साथै नालाहरु सफा गर्ने निर्देशन दिएका छन्। साथै वडास्तरमा समेत महानगरले समिति बनाएर काम अघि बढाएको छ । २०७४सालमा आएको बाढीले पुर्याएको क्षति अवको दिन हुन नदिन सबै तयारी गरेको मेयर पराजुलीले बताए । उता वडास्तरको विपद व्यवस्थापनका अक्ष्यक्षले वडाध्यक्षहरुले आफूहरुसँग कुनै समन्वय नगरेर महानगरले काम अघि बढाएको भन्दै गुनासो गरेका छन् । बाढीबाट सबै भन्दा बढी प्रभावित हुने विराटनगर महानगरपालिकाको वडा नम्बर ६का वडाध्यक्ष विजय कामतले आफुसँग कुनै सल्लाह नगरेर महानगरका कर्मचारीहरुले काम अघि बढाएको बताए । सबै भन्दा ठूलो वडा र केशलीया खोलाले बढी बाढीले क्षति पुर्याउने क्षेत्रमा कसरी बाढीको विपदबाट जोगाउने बारे हालसम्म कुनै समन्वय नगरेको उनको गुनासो छ ।
मनाङमा हेलिकप्टरबाट ३५ बाढी पीडितको उद्धार,"बेंसीसहर : हिमालपारी मनाङमा बाढीबाट विस्थापित ३५ जनाको नेपाली सेनाको हेलिकोप्टरले उद्धार गरेको छ। तीन दिनदेखि बाढीका कारण फसेका मनाङ नासोँ गाउँपालिका तालका स्थानीयको बिहीबार उद्धार गरिएको हो। मनाङका निवर्तमान सांसद पाल्देन गुरुङसहितको उद्धार टोलीले मनाङको नासोँ गाउँपालिका १, सिरानतालमा फसेका २४ जनालाई तालडाँडामा लगेको छ। नासोँ गाउँपालिका ५, थोंचेका ११ जनालाई उद्धार गरी चामेमा लगिएको मनाङका प्रमुख जिल्ला अधिकारी विष्णु लामिछानेले बताए। यस्तै, नासों गाउँपालिका ६, ताम्राङमा रहेका १६ जनाको उद्धारको प्रयास गरिएपनि मौसम खराबीका कारण विहिबार सम्भव भएको छैन्। विघटित प्रतिनिधिसभा सांसद पोल्देन छोपाङ गुरुङले चामेमा पानीको अभाव भएपछि निजी हेलिकप्टरमार्फत खानेपानी लगिएको बताए। बाढीका कारण भौगोलिक रूपमै समस्यामा परेकालाई उद्धार गरिएको छ भने सुरक्षित ठाउँमा बसेकालाई सोही ठाउँमा राहत पुर्याइएको छ। मंगलबारदेखि नै बाढी प्रभावितको उद्धार गर्न प्रयास गरे पनि मौसम खराबीका कारण सम्भव भएको थिएन। मनाङको नार्पाभूमि गाउँपालिकाको फु गाउँको लेकमा फसेका ७५ जना फसेका छन्। हेलिकप्टरले उनीहरुको अवस्था बुझेर फर्किएको छ। उनीहरु फु गाउँमा रहेको पाँच हजार मिटर उचाईको नामु लेकमा रहेका छन्। गण्डकी प्रदेशका मुख्यमन्त्री कृष्णचन्द्र पोखरेलसहितको टोली पनि बिहीबार सेनाको हेलिकप्टरमा राहत लिएर चामे पुगेको थियो। मुख्यमन्त्री पोख्रेलसंग मन्त्री राजीव गुरुङ, प्रदेश सांसद चिन्ता घलेसहितको नौ जनाको टोली थियो। यस्तै पूर्वराज्यमन्त्री टेकबहादुर गुरुङ पनि बिहीबार नै निजी हेलिकोप्टरमार्फत राहत लिएर मनाङ पुगेका छन्। यस्तै, बिहीबार नै प्रभु हेलिकप्टरले मनाङबाट आफ्ना कर्मचारीलाई उद्धार गरेको छ। मनाङमा बाढीले बुधबार नासाँे गाउँपालिकाको भवन, प्रहरी चौकी धारापानी, प्रभु बैंक, प्राइम कमर्सियल बैंकको भवन र पाँचवटा होटेल बगाएको थियो। नासोँ गाउँपालिका १ को तालगाउँका ५० घर र चामेको ६ घर डुबानमा परेको छ। बाढीले बुधबार ताचै जाने बेलिब्रिज, थोंचेतिल्चे क्षेत्र जाने झोलुंगे पुल बगाएको थियो। बाढीले चामेबजार, तालगाउँका गरी सयभन्दा बढी घरका हजारजना विस्थापित भएका छन्।"
संविधानले राष्ट्रपतिलाई विश्वासको मत परीक्षण गर्ने अधिकार दिएको छैन : सभामुख सापकोटा,"काठमाडौं : सभामुख अग्निप्रसाद सापकोटाले राष्ट्रपतिलाई संविधानले विश्वासको मत परीक्षण गर्ने अधिकार नदिएको बताएका छन्। प्रतिनिधिसभा विघटनविरुद्ध सर्वोच्च अदालतमा दायर रिटमा मागिएको लिखित जवाफ पठाउँदै बिहीबार सभामुख सापकोटाले संविधानको धारा ७६ (५) र धारा ६६ ले राष्ट्रपतिलाई विश्वासको मत प्राप्त गर्न सक्ने आधारको परीक्षण गर्ने अधिकार नदिएको बताएका हुन्। विश्वासको मत परीक्षण गर्ने स्थल प्रतिनिधिसभा मात्र भएको उल्लेख गर्दै पठाएको १५ बुँदे जवाफमा सभामुख सापकोटाले राष्ट्रपतिको निर्णयलाई गैरसंवैधानिक भनेका छन्। प्रतिनिधि सभामा १४९ जना सदस्यको समर्थन सहित धारा ७६( ५) बमोजिम प्रधानमन्त्रीमा नियुक्ति गर्न माननीय शेरबहादुर देउवाको दाबी प्रस्तुत भएपछि विश्वासको मत प्राप्त गर्न सक्ने आधार परीक्षण गर्ने स्थल भनेको प्रतिनिधि सभा मात्र हो, सभामुख सापकोटाले पठाएको लिखित जवाफमा भनिएको छ, राष्ट्रपतिलाई विश्वासको मत प्राप्त गर्न सक्ने आधारको परिक्षण गर्ने अधिकार धारा ७६९५० तथा धारा ६६ ले दिएको अवस्था समेत छैन तसर्थ पनि राष्ट्रपतिज्यूको निर्णयसमेतका कार्य गैरसंवैधानिक रहेको छ। प्रतिनिधिसभा विघटन : प्रधानमन्त्री ओलीले सर्वाेच्चमा बुझाए १८ बुँदे जवाफ (पूर्णपाठ) उपेन्द्र पक्षको बैठक : ओली सरकारमा गएका जसपाका ९ मन्त्री निष्कासन राष्ट्रपति कार्यालयले सर्वोच्चमा पठाएको जवाफमा के छ ? (पूर्णपाठ) सभामुख सापकोटाले प्रधानमन्त्री केपी ओलीलाई प्रतिनिधिसभाका ९३ सदस्यको मात्र समर्थन रहेको तथ्य भएकाले पुनः प्रधानमन्त्रीमा दाबी गर्न नैतिक रुपले नै नमिल्ने उल्लेख गरेका छन्। २०७८ १०१।२७ मा प्रतिनिधि सभामा विश्वासको मतको लागि मतदान हुँदा विश्वासको मतका पक्षमा जम्मा ९३ मत र विपक्षमा १२४ मत परेपछि संविधानको धारा १०० (३) बमोजिम प्रधानमन्त्री पदबाट मुक्त भएको र तत्पश्चात सम्माननीय राष्ट्रपतिज्यूबाट संविधानको धारा ७६ (२) बमोजिमको प्रधानमन्त्री नियुक्तिको लागि २०७८।०१।३० गते साँझ ५:०० बजे सम्मको समय दिनुभएकोमा सो बमोजिमको दाबी नपरेपछि सोही दिन सम्माननीय राष्ट्रपतिज्यूबाट संविधानको धारा ७६ (३) बमोजिम सम्माननीय प्रधानमन्त्री केपी शर्मा ओलीलाई नै प्रधानमन्त्रीमा नियुक्ति गरिएको थियो, सभामुख सापकोटाले भनेका छन्, नेपालको संविधानको धारा ७६ मा प्रतिनिधि सभामा सरकार गठन गर्ने विकल्प रहँदासम्म प्रतिनिधि सभा विघटन नहुने स्पष्ट व्यवस्था गरिएको छ। रिट निवेदकको जिकिर उपयुक्त नै रहेकोले संविधानसभाबाट निर्मित संविधानलाई क्रियाशील जीवित र परिणाममुखी हुने गरी सम्मानित अदालतबाट निर्णय हुनसमेत सादर अनुरोध छ। श्री सर्वोच्च अदालत, संवैधानिक इजलासमा चढाएको लिखित जवाफको सारसंक्षेपिकरण मार्फत महान्यायाधिवक्ताको कार्यालय, रामशाहपथ, काठमाडौं। प्रतिनिधि सभाका सभामुख अग्निप्रसाद सापकोटा लिखित जवाफ प्रस्तुतकर्ता प्रत्यर्थी विरुद्ध उदय सिंह देउवाको नाति प्रसाद सिंह देउवाको छोरा जिल्ला डडेलधुरा गन्यापधुरा १ भई हाल काजि बुढानिलकण्ठ नपा वडा नं २ बस्ने जिल्ला डडेलधुराबाट प्रतिनिधित्व गर्ने विघटित भएको भनिएको प्रतिनिधि सभाको सदस्य नेपाली कांग्रेसका पार्टी सभापति वर्ष ७६ को शेर बहादुर देउवा समेत विषय: संवत् २०७७ सालको रिट नं ०७७००७१ को रिट निवेदन सम्बन्धमा । मुद्राः उत्प्रेषण समेत । प्रस्तुत मुद्दमा निम्नानुसारको सारसंक्षेपिकरण पेश गरेको छु : १ निवेदकले उठाएका विषय संविधान र कानूनसँग सम्बन्धि पक्षसँग मेरो लिखित जवाफको भावना मिल्न गएको अवस्थालाई मैले आफ्नो कर्तव्य पालनाको क्रममा देखापर्न आएको एउटा संयोगको रुपमा लिई सम्मानित संवैधानिक इजलास समझ राख चाहन्छु । २ ऐतिहासिक संविधान सभाले विगतको संसदीय अभ्यासलाई समीक्षा गर्दै स्थिरता, सुशासन एवं समृद्धिको आकांक्षा पूरा गर्नका लागि प्रतिनिधि सभाको पूर्ण कार्यकालको व्यवस्था गरी नेपालको संविधानको धारा ७६ बमोजिम प्रतिनिधि सभामा सरकार गठन गर्न सक्ने विकल्प रहँदासम्म प्रतिनिधि सभा विघटन गर्न नसक्ने संवैधानिक व्यवस्था गरेको र यस सन्दर्भमा सम्मानीत सर्वोच्च अदालतबाट समेत व्याख्या भई सकेको अवस्था छ । ३ नेपालको संविधानको व्यवस्थालाई अध्ययन गर्दा संविधानको धारा ७६ को उपधारा (१), (२), (३), (४), (५), (६) र (७) मा प्रधानमन्त्री नियुक्तिको प्रकृया, विश्वासको मत लिने तथा प्रतिनिधि सभा विघटन समेतको संवैधानिक व्यवस्था रहेको छ । ४ २०७८ १०१।२७ मा प्रतिनिधि सभामा विश्वासको मतको लागि मतदान हुँदा विश्वासको मतका पक्षमा जम्मा ९३ मत र विपक्षमा १२४ मत परेपछि संविधानको धारा १०० (३) बमोजिम प्रधानमन्त्री पदबाट मुक्त भएको र तत्पश्चात सम्माननीय राष्ट्रपतिज्यूबाट संविधानको धारा ७६(२) बमोजिमको प्रधानमन्त्री नियुक्तिको लागि २०७८।०१।३० गते साँझ ५:०० बजे सम्मको समय दिनुभएकोमा सो बमोजिमको दाबी नपरेपछि सोही दिन सम्माननीय राष्ट्रपतिज्यूबाट संविधानको धारा ७६(३) बमोजिम सम्माननीय प्रधानमन्त्री केपी शर्मा ओलीलाई नै प्रधानमन्त्रीमा नियुक्ति गरिएको थियो । ५ प्रतिनिधि सभामा १४९ जना सदस्यको समर्थन सहित धारा ७६(५) बमोजिम प्रधानमन्त्रीमा नियुक्ति गर्न माननीय शेरबहादुर देउवाको दाबी प्रस्तुत भएपछि विश्वासको मत प्राप्त गर्न सक्ने आधार परीक्षण गर्ने स्थल भनेको प्रतिनिधि सभा मात्र हो । राष्ट्रपतिलाई विश्वासको मत प्राप्त गर्न सक्ने आधारको परिक्षण गर्ने अधिकार धारा ७६(५) तथा धारा ६६ ले दिएको अवस्था समेत छैन तसर्थ पनि राष्ट्रपतिज्यूको निर्णयसमेतका कार्य गैरसंवैधानिक रहेको छ । ६ प्रत्यर्थी सम्माननीय प्रधानमन्त्रीको आफूलाई प्रतिनिधि सभाको विश्वास नरहेको घोषणा गरे सँगै धारा ७६ (५) को दावी गर्न जम्मा २४ घण्टाको मात्र समय दिने, धारा ७६(५) बमोजिम पुनः आफै दाबी गर्ने र मध्यरातमा प्रतिनिधि सभा नै विघटन गर्न सिफारिस गर्ने कार्य लोकतन्त्रको मूल मान्यता, संबैधानिक सर्वोच्चता तथा विधिको शासनको प्रतिकूल मात्र नभै    समेत आकृष्ट हुने देखिन्छ । यो नेपाली जनताको स्थितरता र सुशासनको भावनामाथि कुठराघात पनि हो । यो कार्यले संविधानको धारा ६१ को उपधारा (४) बमोजिम संविधानको पालन र संरक्षण गर्ने कर्तव्यबाट राष्ट्रपति विमुख भएको देखिन्छ । ७ सम्माननीय राष्ट्रपति तथा सम्माननीय प्रधानमन्त्रीले यसरी धारा ७६(५) बमोजिमको आधार पुरा गरी १४९ जना प्रतिनिधि सभाको सदस्यहरुको हस्ताक्षर सहित प्रधानमन्त्री पदमा संवैधानिक दाबी प्रस्तुत गरिसकेको अवस्थामा पदमा विवाद सृजना गरी आफ्नो क्षेत्राधिकार भन्दा बाहिरको प्रश्न उठाई प्रतिनिधि सभा नै विघटन गर्ने कार्य संवैधानिक नैतिकता ( ), संवैधानिक वस्तुनिष्ठता वा निष्पक्षतावाद ( ) संवैधानिक सुशासन तथा वैधानिक संवैधानिक विस्वास (     ) तथा संवैधानिक संस्कार वा व्यवहारवाद (   ) समेतको प्रष्ट वर्खिलाफ भएको देख्दछु । ८ सम्मानित सर्वोच्च अदालतबाट ०७७००३७ को (लगायत) रिटमा २०७७ फाल्गुन ११ गते भएको फैसलाको विपरित सम्माननीय राष्ट्रपति तथा सम्माननीय प्रधानमन्त्रीले अदालतले व्याख्यात्मकरुपमा स्थापित गरेको उल्लेखित कानूनी सिद्धान्त ( ) उलंघन मात्रै गर्नुभएको छैन अपितु उल्लेखित कार्य फैसला स्थिरताको सिद्धान्त (   ) विपरित समेत देख्दछु । ९ २०७७ पौष ५ गते प्रतिनिधि सभा विघटन गर्दा संसदबाट आफुलाई सहयोग नभएको भन्ने गलत आरोप लगाइयो भने सम्मानित अदालतबाट २०७७ फाल्गुन ११ गते प्रतिनिधि सभा पुनःस्थापना भएपछि प्रतिनिधि सभाको जम्मा ९ वटा बैठकहरुमध्ये मिति २०७८ वैशाख २७ गते विश्वासको मत लिने प्रयोजन बाहेक अन्य कुनै पनि बैठकमा सम्माननीय प्रधानमन्त्रीको उपस्थिती समेत रहेन । तर आफ्नो दुषित मनसाय पूर्ति गर्न संसदलाई सरकारद्वारा कुनै विजनेश दिइएन र संसद स्थगन गर्दा एवम् संसद विघटन गर्दा सभामुखसँग परामर्श समेत गरिएन । १० नेपालको संविधानको धारा ७६ मा प्रतिनिधि सभामा सरकार गठन गर्ने विकल्प रहँदासम्म प्रतिनिधि सभा विघटन नहुने स्पष्ट व्यवस्था गरिएको छ । रिट निवेदकको जिकिर उपयुक्त नै रहेकोले संविधानसभाबाट निर्मित संविधानलाई क्रियाशील जीवित र परिणाममुखी हुने गरी सम्मानित अदालतबाट निर्णय हुनसमेत सादर अनुरोध छ । लिखित जवाफ प्रस्तुतकर्ता, (अग्निप्रसाद सापकोटा) सभामुख इति संवत् २०७८ साल असार ०३ गते ०५ रोज शुभम"
भ्रष्टाचार छानबिन गर्न बीपीका चिकित्सकको माग,"धरान : सुनसरीको धरानस्थित बीपी कोइराला स्वास्थ्य विज्ञान प्रतिष्ठानमा भएको आर्थिक अनियमितता (भ्रष्टाचार) को उच्च स्तरीय समति गठन गरेर छानविन गर्न कुलपतिसमेत रहेका प्रधानमन्त्री केपी ओली समक्ष यहाँका चिकित्सक र कर्मचारीले माग गरेका छन् । प्रतिष्ठानमा औषधि, उपकरण खरिद, इन्टरनेट, विद्युत आपूर्ति लगायतका शीर्षकमा प्रतिष्ठानका पदाधिकारीले व्यापक भ्रष्टाचार गरेको भन्दै आन्दोलनमा उत्रिएका चिकित्सक र कर्मचारीले प्रधानमन्त्री समक्ष उक्त आग्रह गरेका हुन् । पछिल्लो समय राजनीतिक हस्तक्षेपमा परेका बीपी प्रतिष्ठानका पदाधिकारी प्रतिष्ठान सुधार गर्न भन्दा पनि आर्थिक अनियमितताका घटनामा संलग्न हुन थालेपछि प्रतिष्ठान आर्थिक संकटमा परेको भन्दै चिकित्सक र कर्मचारी प्रतिष्ठान सुधारको माग गर्दै तीनदेखि आन्दोलनमा उत्रिएका छन् । आन्दोलनमा उत्रिएका चिकित्सक र कर्मचारीले प्रतिष्ठान सुधारको माग गर्दै बिहीबार धरान बजामा विरोध प्रर्दशन गरेका हुन् । प्रतिष्ठानमा उपकुलपति डा ज्ञानेन्द्र गिरी र डा मोहनचन्द्र रेग्मी रजिष्ट्रार भएर आएयता बेथिति बढेको भन्दै चिकित्सकले चिन्ता व्यक्त गरेका छन् । प्रतिष्ठानमा भएको सबै आर्थिक अनियमितताका घटनाको छानबिन गरेर दोषीमाथि कारवाही नभएसम्म आन्दोलनलाई जारी राख्ने चेतावनी दिएका छन् । प्रतिष्ठानको फ्यागल्टी वेल्फेयर सोसाइटी अध्यक्ष डा विष्णु पोखरेलको नेतृत्वमा चिकित्सकले मंगलवारदेखि प्रतिष्ठान पदाधिकारीको बेथितिविरुद्ध आन्दोलन चर्काएका हुन् । चिकित्सकको आन्दोलनलाई प्रतिष्ठानका निवर्तमान शिक्षाध्यक्ष प्रा डा विक्रमप्रसाद श्रेष्ठले समेत समर्थन गरेका छन् । बिहीवार प्रतिष्ठानबाट विभिन्न प्लेकार्ड बोकेर आन्दोलनमा उत्रिएका चिकित्सकले धरानको बुद्धचोक, धनुकुटे रोड, राँगा चोक, पुतली लाइन हुँदै भानु चोकसम्म र्याली निकालेका थिए । प्रतिष्ठानको फ्यागल्टी वेल्फेयर सोसाइटीका अध्यक्ष डा विष्णु पोखरेलले प्रतिष्ठानमा भएको भष्टाचारको उच्च स्तरीय समिति गठन गरी छानबिन गर्न प्रतिष्ठानको कुलपतिसमेत रहेका प्रधानमन्त्री केपी ओली समक्ष माग गरेका छन् । उनले यस अगाडि प्रतिष्ठानमा भ्रष्टाचार गरेर अख्तियारले कारवाही गरेका पूर्व पदाधिकारीहरु पनि प्रतिष्ठानको सेवा सुविधा खाइरहेको भन्दै विरोध जनाएका छन् । सोसाइटीका महासचिव डा सर्यप्रसाद रिमालले पछिल्लो समय राजनीतिक नियुक्ति लिएर आएर आएका पदाधिकारीले प्रतिष्ठानमा समस्या उत्पन्न भएको बताए । उनले प्रतिष्ठानमा भएको भ्रष्टाचारको विरोध गर्दा उपकुलपति डा गिरीले उल्टै चिकित्सक र कर्मचारीलाई विभिन्न प्रकारका धम्की दिएको आरोप उनीहरुको छ ।"
प्रभावकारी कार्यान्वयन गर्न पत्रकार महासंघको आग्रह,"सन्धिखर्क : लुम्बिनी प्रदेश सरकारले पत्रकार र मिडियामैत्री कार्यक्रमको लागि बजेट विनियोजन गरेको छ । आन्तरिक मामिला तथा कानुन मन्त्रालयमा नेपाल पत्रकार महासंघसँग भएको छलफल तथा पत्रकार महासंघले माग गरेका कार्यक्रमहरुको लागि बजेट विनियोजन गरेको हो । सञ्चारकर्मी कल्याणकारी कोष स्थापनाको लागि ५० लाख रुपैयाँ बजेट विनियोजन गरेको छ । प्रदेशमा सूचीकृत र आबद्ध छापा तथा अनलाइन सञ्चार माध्यमसँग सहकार्यका लागि ५० लाख रुपैयाँ बजेट विनियोजन गरेको छ । पत्रकार महासंघले माग गरेका कार्यक्रमको आधारमा शाखाको कार्यालय मर्मत सुधारको लागि यो वर्ष अर्घाखाँची, कपिलवस्तु, रुपन्देही, पाल्पाको लागि ५ लाखका दरले बजेट विनियोजन गरेको छ । टेलिभिजन कार्यक्रम सहकार्य अनुदान ५० लाख र एफएम रेडियो कार्यक्रम प्रशारण सहकार्य अनुदानका लागि एक करोड विनियोजन गरेको छ । पत्रपत्रिका र अनलाइका लागि ५० लाख बजेट विनियोजन भएको छ। सामुदायिक रेडियो प्रसारक संघ र वानको लागि उपकरण खरिदका लागि ५ लाख, सञ्चारसँग सम्बद्ध संघ सस्था तथा क्लबलाई मेसिनरी औजार तथा फर्निचर खरिदका लागि २५ लाख बजेट विनियोजन भएको छ। विकास र सुशासन सम्बन्धी खोजमुलक लेख फिचरका लागि २० लाख, पत्रकार सम्मानका लागि ५ लाख तथा पत्रकारको क्षमता बृद्विका लागि १० लाख रुपैयाँ बजेट विनियोजन गरेको छ । राप्ती उपत्यकामा र रुपन्देहीमा सामुदायिक सञ्चार गृह निर्माणको लागि ५५ लाख रुपैयाँ र महिला मात्रले सञ्चालन गरेको रेडियोको उपकरण खरिदका लागि ५ लाख बजेट विनियोजन भएको छ । पत्रकार महासंघसँग भएको छलफल तथा मागको आधारमा कार्यक्रमका लागि बजेट विनियोजन गरेको लुम्बिनी प्रदेशका आन्तरिक मामिला तथा मानुनमन्त्री चेतनारायण आचार्यले बताए । नेपाल पत्रकार महासंघ लुम्बिनी प्रदेशका अध्यक्ष बसन्त गिरीले लुम्बिनी प्रदेशले गरेको बजेट विनियोजनका लागि सरकारलाई धन्यवाद दिएका छन् ।"
"१२ हजार ४८४ नमूना परीक्षणमा २६ सय ७ जनामा कोरोना पुष्टि, ३९ को मृत्यु",काठमाडौं : पछिल्लो समय कोरोना भाइरस संक्रमितको संख्या ओरालो लागेसँगै मृत्यु दर पनि घटेको छ। पछिल्लो २४ घन्टामा ३९ जनाको कोरोना संक्रमणबाट मृत्यु भएको स्वास्थ्य तथा जनसंख्या मन्त्रालयले जनाएको छ। बुधबार कोरोनाबाट ५२ जनाको मृत्यु भएको थियो। यस्तै पछिल्लो २४ घन्टामा विभिन्न प्रयोगशालामा परीक्षण गराएका १२ हजार ४८४ नमूनामध्ये २६ सय ७ जनामा कोरोना संक्रमण देखिएको छ। ७७ सय११ नमूनाको पीसीआर र ४७ सय ७३ नमूनाको एन्टिजेन विधिबाट परीक्षण गराउँदा उक्त संख्यामा संक्रमण देखिएको हो। मन्त्रालयका अनुसार बिहीबार २१ सय ४१ जनाले कोरोनामुक्त भएका छन्। योसहित नेपालमा कोरोनाबाट निको हुनेको संख्या ५ लाख ४५ हजार ६६२ पुगेको छ।
पाटनमा बेपत्ताको हवाई उद्धारका लागि अनुरोध,"जाजरकोट : जुम्ला र जाजरकोटको सिमाना कुशे गाउँपालिकाको जलजला पाटन क्षेत्रमा गोठालो गएको बेला हावाहुरी चलेर बेपत्ता भएका सात जनाको हवाई उद्धार गर्न सरकारसँग अनुरोध गरिएको छ। घरपालुवा गाई, भैंसी, बाख्रा, भेडा लगायतका पशु चौपाया लिएर पाटन पुगेका कुशे गाउँपालिका ८ औलरिजा र वडा नम्बर ९ पैकका ११ जनामध्ये सातजना बेपत्ता भएको र प्रतिकुल मौसमका कारण स्थल मार्गबाट खोजी गर्न कठिनाई भएपछि स्थानीय प्रशासनले उद्धारका लागि नेपाल सरकार गृह मन्त्रालयमा अनुरोध गरेको छ। जाजरकोटका प्रमुख जिल्ला अधिकारी प्रेमप्रसाद देवकोटाले बेपत्ताको खोजीको लागि गएका स्थानीय बासिन्दा र प्रहरी घटनास्थल भन्दा तलको ओडारसम्म पुग्दा लेक लाग्नुका साथै चिसोले कठ्याङ्गिएर घटनास्थलसम्म पुग्न नसकेको र अन्य उद्धारका लागि बैकल्पिक माध्याम नभएकोले हवाई उद्धारको ब्यवस्था मिलाई दिन आग्रह गरेका छन्। हावाहुरीसहितको पानी पर्न थालेपछि चार जना भागेर ज्यान जोगाएका छन् भने अन्य सात जना चार दिनदेखि सम्पर्कबिहीन भएको प्रहरीले जनाएको छ। जिल्ला प्रहरी प्रमुख प्रहरी नायव उपरीक्षक मधुकुमार थापाका अनुसार बेपत्ता हुनेमा कुशे गाउँपालिका ८ औलरिजाका ३५ वर्षीय डिलबहादुर खड्का, २५ वर्षीय विक्रम खड्का, २८ वर्षीय चन्द्रा खड्का, १८ वर्षीय भविन्द्र खड्का, १२ वर्षीय भीमबहादुर खड्का, १७ वर्षीय धनसरा खड्का र सोही गाउँपालिका वडा नम्बर ९ का ४० वर्षीय कृष्ण रोकाय रहेका छन्। हावाहुरीकै बीच भागेर चार दिनपछि बिहीवार घर फर्किएका कुशे ९ पैकका भक्तबहादुर रोकायले पशुवस्तु लिएर पाटन पुगेको बेला एक्कासी आएको हावाहुरी सहितको बर्षातले सँगै गएका सात जना हराएको बताएका छन्।"
उपेन्द्र पक्षको बैठक : ओली सरकारमा गएका जसपाका ९ मन्त्री निष्कासन,"काठमाडौं : जनता समाजवादी पार्टीको अध्यक्ष उपेन्द्र डाबाबुराम पक्षले पार्टीको निर्णय विपरीत ओली सरकारमा मन्त्री भएका नौ जना नेतालाई पार्टीबाट निष्कासन गरेको छ। जसपाको उपेन्द्र यादव र डाबाबुराम भट्टराई पक्षको बिहीबार बसेको कार्यकारिणी समिति बैठकले महन्थ ठाकुर र राजेन्द्र महतो पक्षका राजकिशोर यादव, अनिलकुमार झा, शरदसिंह भण्डारी, चन्दा चौधरी, उमाशंकर अरगरिया, एकबाल मियाँ, विमल श्रीवास्तव , चन्द्रकान्त चौधरी र रेणुका गुरूङ निष्कासन गर्ने निर्णय गरेको हो। यो पक्षले उनीहरुलाई यसअघि नै स्पष्टीकरण सोधिसकेको छ। उपेन्द्र डा बाबुराम पक्ष पहिलो अध्यक्ष महन्थ ठाकुर, वरिष्ठ नेता राजेन्द्र महतो, नेता लक्ष्मणलाल कर्ण र सर्वेन्द्रनाथ शुक्ललाई यस अघि नै निष्कासन गरेका छन्। महन्थ राजेन्द्र पक्षले पनि उपेन्द्र यदाव निष्कासन गरेको छ।ओली सरकारमा उपप्रधानमन्त्री राजेन्द्र महतो नेतृत्वमा ९ मन्त्री र दुई राज्यमन्त्री बनेका छन्। दुवै पक्षको निष्कासन सम्बन्धी कारवाहीलाई निर्वाचन आयोग वैधता दिएको छैन्। आयोगले एक पक्षले अर्को पक्षलाई गरेको कारवाहीलाई मान्यता नदिने फैसला सुनाइसकेको छ। उपेन्द्र डाबाबुराम पक्षले पार्टी आधिकारिकताका लागि निर्वाचन आयोगमा पुनः निवेदन दिने भएको छ। बैठकले लुम्बिनी प्रदेशका चार सांसदलाई फेरि स्पष्टीकरण सोध्ने निर्णय गरेको छ। चुरे दोहन गर्न नहुने बैठकले निष्कर्ष निकालेको छ। बैठकले बाढी पहिरोको उद्धारका लागि खट्न नेता कार्यकर्तालाई निर्देशन दिएको छ। बाढ़ी पहिरो पीड़ितलाई उद्धार र राहतका लागि सरकारसँग आग्रह गरेको छ। पहिलो अध्यक्ष महन्थ ठाकुरले दोस्रो वरियताका उपेन्द्र बाबुराम पक्षको बिहीबारका लागि बोलाएको बैठक अवैधानिक र अनाधिकृत भन्दै पार्टीको बैठक नबोलाइएको बताएका छन्। विज्ञप्ति जारी गर्दै उपेन्द यादवले बोलाएको भनिएको बैठकबाट हुने सबै निर्णय अमान्य हुने भनेका छन्। ठाकुरले अनाधिकृत बैठकमा सहभागी नहुन सदस्य र पदाधिकारीलाई आह्वान गरेका गरेका थिए।"
"बारपाकमा आविष्कार केन्द्रको पहलमा अक्सिजन प्लाण्ट जडान, १२ बेडको अस्पतालको तयारी","गोरखाः बारपाकमा अक्सिजनको मिनिप्लाण्ट निर्माण सम्पन्न भएको छ । राष्ट्रिय आविष्कार केन्द्रको सहयोगमा ७० लिटर क्षमताको मिनिप्लाण्ट बिहीबार निर्माण सम्पन्न भएको हो । निर्माण सम्पन्न सो प्लाण्ट बिहीबार एक कार्यक्रमका बीच इञ्जिनियरिङ टिमका लिडर रितेश देवले बारपाक सुलीकोट गाउँपालिका वडा नं २ का वडाअध्यक्ष लालबहादुर गुरुङलाई हस्तान्तरण गरेका हुन् । अक्सिजन प्लाण्ट निर्माण भएपछि अब १२ जना बिरामीलाई सेवा दिन सकिने भएको छ । बारपाक स्वास्थ्यचौकी परिसरमै रहेको महिला समूहको भवनमा निर्माण गरिएको १२ बेडको आइसोलेशन वार्डमा अक्सिजन प्लाण्ट जडान गरिएको हो । उपकरण तथा जडान खर्च सबै आविष्कार केन्द्रले नै व्यहोरेको सो कार्यको समन्वय गरिरहेका वीरबहादुर घलेले बताए । हाल निर्माण गरिएको आइसोलेशन वार्डलाई १२ शैय्याको अस्पतालका रुपमा विकास गर्ने योजना रहेको वडा अध्यक्ष गुरुङले बताए । ल्याब सञ्चालनका लागि बारपाक घर भइ वैदेशिक रोजगारीको क्रममा हाल इराकमा रहेकाहरुले आर्थिक संकलन गरिरहेका छन् । यहाँ अब हामी छिट्टै भिडियो एक्सरे र ल्याब बनाउनेछौँ त्यसपछि यहाँ हामी १२ बेडको अस्पताल बनाउनेछौँ, उनले भने, जनशक्तिको भने अभाव छ । त्यसका लागि पनि हामी लागि परिरहेका छौँ । विद्युत सेवा कहिलेकहीँ अवरुद्ध हुँदा आवश्यक पर्ने जेनेरेटर पनि तयारी अवस्था राखिएको र त्यसका लागि आवश्यक इन्धनको पनि जोहो गरिसकिएको वीरबहादुर घलेले बताए । त्यसका लागि भूकम्पका बेला जडान गरिएको ५० किलोवाट क्षमताको जेनेरेटर तयारी अवस्थामा रहेको उनले बताए । हामीसँग पहिल्यैको ठूलो जेनेरेटर पनि छ । फेरि अहिले अक्सिजन कन्सन्ट्रेटर सञ्चालन गर्न र अरु कम क्षमताको विद्युत चाहिएका बेला प्रयोग गर्न ६ किलोवाटको जेनेरेटर पनि जडान गरेका छौँ, घलेले भने, बर्खाका बेला बाटो अवरुद्ध हुन सक्ला भनेर त्यसलाई आवश्यक पर्ने तीन सय लिटर इन्धन पनि सञ्चित गरिराखेका छौँ ।"
"चिनियाँ नागरिकको शव सिन्धुलीमा, दुई जनाको पहिचान खुल्न सकेन्","सिन्धुली : सुनकोसी नदीमा आएको बाढीले बगाएर ल्याएका तीन पुरुषमध्ये एक जनाको पहिचान खुलेको छ। शव भेटिएकामध्ये एकजना चिनियाँ नागरिक रहेको प्रहरीले बताएको छ। सिचुवान चाईना घर भएका अन्दाजी ३०३५ वर्षका नागरीकको शव रहेको सिन्धुलीका प्रहरी प्रवक्ता मनोजकुमार लामाले जानकारी दिए। उनको नाम भने पत्ता लागेको छैन्। उनी मेलम्ची खानेपानी आयोजना सिन्धुपाल्चोकमा कार्यरत रहेकोसम्म पत्ता लागेको छ। उनको शव बुधबार जिल्लाको सुनकोसी गाउँपालिका ५ मुलकोट नजिकै सुनकोसी नदी किनारामा फेला परेको थियो। यस्तै फिक्कल गाउँपालिका ६ रत्नावती स्थित कोसी किनारामा फेला पारिएको शव खाल्टोमा गाडीएको अवस्था भेटिएको र शव सडेका कारण पहिचान गर्नै कठिन भएको लामाले बताए। उनको शव पहिचान गर्नै कठिन छ। पोष्टमार्टम समेत गर्न नसकिने भएपछि प्रहरीले अनुसन्धानको सबै काम सकेर स्थानीयको सर्जिमिनमा शव व्यवस्थापनका लागि गाउँपालिकालाई जिम्मा लगाइएको छ, लामाले भने। यस्तै सुनकोसी गाउँपालिका ६ मा भेटिएको अर्को शवको भने कुनै पहिचान खुल्न सकेको छैन्। बुधबार नै बाढीले बगाएर ल्याएको अवस्थामा भेटिएको शव पोष्टमार्टमका लागि सिन्धुली अस्पतालमा ल्याएर राखिएको भएपनि पहिचान खुल्न नसक्दा कठिन भएको छ, उनले थपे। सिन्धुलीस्थित सुनकोसी नदीले बगाएर ल्याएका तिन वटै शव सिन्धुपाल्चोकमा आएको बाढीले बगाएर ल्याएको हुन सक्ने प्रहरीको अनुमान छ।"
राष्ट्रपति कार्यालयले सर्वोच्चमा पठाएको जवाफमा के छ ? (पूर्णपाठ),"काठमाडौं : राष्ट्रपति कार्यालय शीतल निवासले सर्वोच्च अदालतमा जवाफ पठाएको छ। बिहीबार सर्वोच्च अदालतलाई लिखित जवाफ पठाउँदै शीतल निवासले संविधानको धारा ७६ (५) अनुसार केपी ओली र शेरबहादुर देउवालाई प्रधानमन्त्री नियुक्त गर्न नसकेको उल्लेख गरेको छ। राष्ट्रपति कार्यालयको जवाफमा ओली र देउवालाई संविधानले नै प्रधानमन्त्री नियुक्त गर्ने बाटो खुला नगरेको उल्लेख गरिएको छ। राष्ट्रपतिको कार्यालयको तर्फबाट निमित्त सचिव रुपनारायण भट्टराईले सर्वोच्चमा पत्र पठाएका हुन्। संविधानको धारा ७६ को उपधारा (५) मा उल्लेख भए बमोजिम नियुक्त प्रधानमन्त्रीले विश्वासको मत पाउन सक्ने आधार छ वा छैन भनी एकिन गर्ने अधिकार र कर्तव्य स्वयम् राष्ट्रपतिको हो, सर्वोच्चलाई पठाएको जवाफमा भनिएको छ, राष्ट्रपतिबाट धारा ७६ बमोजिम प्रधानमन्त्रीको नियुक्तिको निर्णय हुनुपर्ने संवैधानिक संरचना रहेकाले त्यही बमोजिम हुँदै आएको छ। धारा ७६ (१), (२) (३) र (५) को सरकार गठनका लागि राष्ट्रपतिलाई प्रधानमन्त्री वा अन्य कुनै निकाय वा पदाधिकारीको सिफारिस वा मन्त्रिपरिषद्को निर्णय आवश्यक पर्दैन। त्यो अधिकार राष्ट्रपति स्वयंबाट राष्ट्रप्रमुख एवं संविधानको संरक्षकको हैसियतले प्रयोग र पालना हुने विषय हो। दुवैपक्षको दाबीलाई हेर्दा प्रतिनिधिसभामा विश्वासको मत पाउने आधार नदेखिएपछि दुवैको दाबी नपुग्ने निर्णय भएको जवाफमा उल्लेख गरिएको छ। सम्माननीय राष्ट्रपति समक्षमा पेश गरिएका दुवै दाबी अध्ययन हुँदा प्रतिनिधि सभामा विश्वासको मत पाउने आधार नदेखिएकाले नै दुवै दाबीकर्ता माननीय सदस्यको दाबी नपुग्ने गरी निर्णय गर्नुभएको हो, जवाफमा भनिएको छ । जवाफमा दुवै पक्षलाई समर्थन गर्ने सांसदको नाम दोहोरिएकाले दाबी नपुगेको आधार प्रस्तुत गरिएको छ। दाबीकर्ता दुवै सदस्यहरूका समर्थनकर्ता भनिएका सदस्यहरू एक अर्काको दोहोरो परेका, दलको निर्णय विपरीत एकले अर्कालाई समर्थन गरेको समेत देखिएको र सम्बन्धित दललाई मान्यता नदिने लेखी आएकोसमेत देखिएको र सो सन्दर्भमा नेपालको संविधानको धारा ८९ को खण्ड (ङ) समेत आकर्षित हुने सक्ने राजनीतिक दलसम्बन्धी ऐन २०७३ को परिच्छेद ६ का विषयहरू समेतलाई ध्यान दिँदै दाबीकर्ता दुवै माननीय सदस्यहरूले संविधानको धारा ७६ को उपधारा ५ बमोजिम प्रतिनिधिसभामा विश्वासको मत प्राप्त गर्ने ठोस आधार नदेखिएकोले उक्त उपधारा ५ बमोजिमका दाबीकर्ता दुवै माननीय सदस्यहरूको दाबी नपुग्ने देखिएकाले प्रधानमन्त्री पदमा नियुक्त गर्न मिल्ने देखिएन, जवाफमा भनिएको छ।"
महामारी प्रतिकार्य र पुनरुत्थानका लागि १७ अर्ब ५५ करोड प्राप्त हुँदै,"काठमाडौं : विश्व बैंकले महामारी प्रतिकार्य र पुनरुत्थानका लागि नेपाललाई रु १७ अर्ब ५५ करोड उपलब्ध गराउने भएको छ। बैंकको कार्यकारी बोर्डले कोभिड१९ को उत्थानशील पुनर्लाभ, अति जोखिममा परेकाको सुरक्षा र दिगो विकासमा सघाउन उक्त रकम आज स्वीकृत गरेको हो। 'महामारीबाट सामाजिक एवं आर्थिक क्षेत्रमा परेको प्रभाव घटाउन प्रभावित जनसङ्ख्यालाई हरित, उत्थानशील र समावेशी पुनरुत्थानमा तत्काल राहत उपलब्ध गराउनु हाम्रो प्राथमिकता हो', नेपाल, श्रीलङ्का र मालदिभ्सका लागि बैंकका देशीय निर्देशक फारिस हादाद जार्भोसले सहायता रकम स्वीकृत भएपछि भने। नेपालको आर्थिक वृद्धि, पुनरुत्थान र उत्थानशील वित्तीय नीति तथा कार्यक्रममा सघाउन उक्त रकम उपयोग हुनेछ। कर तथा भन्सार प्रणाली, ऋण व्यवस्थापन, सार्वजनिक खर्च, सामाजिक सुरक्षा कार्यक्रमको आधुनिकीकरण, हरित पुनरुत्थानका लागि नियामक आधार खडा गर्ने, संरचनागत व्यवधान हटाउन तथा पूँजीमा निजी क्षेत्रको पहुँच पुर्याउन सहयोग रकम परिचालन हुने बताइएको छ। रासस"
सांसद र अभियन्ताको गुनासो: बजेटमा दलित समुदायलाई विभेद गरियो,"विराटनगर: सत्तारुढ एमालेका सांसद एवं दलित अगुवाहरुले संघीय र प्रदेश सरकारले नयाँ बजेट छुट्याउँदा दलित समुदायमाथि विभेद गरिएको गुनासो पोखेका छन् । गलत नियत राखेर विभेदपूर्ण तरिकाले बजेट ल्याउँदै दलित समुदायको सहभागिता न्यून गराउने प्रयास सरकारबाटै भएको निष्कर्ष उनीहरुले निकालेका छन् । वर्षौँदेखि जातीय विभेदको सिकार खेपिरहेको समुदायको दिगो सहभागिता र प्रतिनिधित्व गराउने प्रयास बजेटमार्फत हुन नसकेको भन्दै दलित अगुवाले असन्तुष्टि जाहेर गरेका हुन् । बजेटमा दलितका मुद्दा सम्बोधनको कुनै प्रयास नहुनु दुःखद् भएको उनीहरुको गुनासो छ । सरकारले ल्याएको बजेटका विषयमा छलफल गर्न बुधबार मानव अधिकारका लागि स्रोत विकास मञ्च (रिडेफ नेपाल)ले आयोजना गरेको भर्चुअल कार्यक्रममा बोल्ने अधिकांशले दलितका मुद्दामा सरकार जहिल्यै उदासिन बन्ने गरेको गुनासो पोखे । प्रदेश १ की पूर्वसामाजिक विकास राज्यमन्त्री एवं सत्तारुढ एमालेकी सांसद जसमाया गजमेरले सरकारमा पुगेपछि दलितको मुद्दा भुल्ने प्रचलन पुरानै भएको आरोप लगाइन् । सरकारकै कारण अहिलेसम्म दलितको उत्थान र विकासमा बाधा पुगिरहेको उनको गुनासो छ । दलित समुदायको मुद्दा र एजेण्डालाई भाषणमा सबैले उठाउँछन्, गजमेरले भनिन्, व्यवहारमा रुपान्तरणको योजना ल्याउने हिम्मत चाहिँ सरकारमा पुगेपछि गर्दैनन् । संघ र प्रदेशबाट भर्खरै सार्वजनिक भएको बजेटमा दलित समुदायको मुद्दाको उठान एवं सम्बोधन हुननसक्नुले सरकार दलितका मुद्दामा निरंकुश छ भन्ने पुष्टि हुने उनको भनाइ छ । संघकै शैलीमा प्रदेशले दलितका मुद्दामा झारो टार्ने कार्यक्रमहरु ल्याएको पूर्वराज्यमन्त्री गजमेरको आरोप थियो । नीति तथा कार्यक्रममा दलित भन्ने शब्द धेरै ठाउँमा समेटिएको छ, प्रदेश १ की सांसद उमिता बराइलीले भनिन्, तर व्यवहारिक प्रयोगको अनुभूति हुने खालको बजेट आउन सकेन । दलितमाथि उपेक्षा गर्ने बजेट आएकोभन्दै उनले वर्षौँदेखि बजेटले यो समुदायलाई सम्बोधन गर्नै नसेको बताइन् । छुवाछुत अन्त्य, दलित सशक्तिकरण ऐन, दलित संग्राहालय निर्माण लगायतका लागि अघिल्लो वर्ष ल्याइएको बजेट हालसम्म कार्यान्वयनकै सुरुवात हुन नसकेको बराइलीको टिप्पणी थियो । नीति कार्यक्रममै ल्याएको बजेट झुट बोल्ने र झारो टार्ने शैलीको भएको बताउँदै उनले सरकारसँग नैतिकता नै नभएको आरोप लगाइन् । विगत तीन वर्षदेखिको बजेट कार्यान्वयनमा केही पहल नभएकोले सरकारको औचित्य समाप्त भएको उनको भनाइ छ । बजेट तथा दलित विज्ञ हीरा विश्वकर्माले समस्या, मुद्दा र मागहरुमा राज्य कहिल्यै गम्भीर नहुँदा दलितले यस मुलुकको नागरिकको भूमिका पाउन नसकेको गुनासो पोखे । उनले संघीय र प्रदेशले परम्परागत बजेट ल्याउँदा दलितलाई उपेक्षा गर्ने संस्कार पुरानै भएको बताए । दलितको मुद्दालाई भाषण र लेखाइमा पर्याप्त स्थान दिइए पनि बजेटमार्फत व्यवहारमा अनुभूति गर्ने किसिमको रुपान्तरण हुनै सकेन, विश्वकर्माले भने, समुदायलाई लक्षित गर्दै दलितलाई रुपान्तरण हुने, सीपको विकास गराउने र उद्यमशिलतामा जोड्ने विषयमा राज्य कमजोर देखियो । दलितको सवालमा भएको बजेट र कानुन कार्यान्वयन गराउन राज्यपक्षले नै नचाहेको विश्वकर्माको भनाइ थियो । अव्यवहारिक ढंगबाट विभिन्न नाम दिएर दलितलाई पाखा लगाउने खालको बजेट विनियोजन गर्ने गरिएको उनको गुनासो छ । दलित विज्ञ विश्वकर्माले मैदानमा दलित समुदायको भौतिक, शारीरिक, मानसिक, सामाजिक तथा आर्थिक विषयमा फरक कार्यक्रमहरु ल्याउन आवश्यक रहेको भए पनि राज्यले तल्लो वर्गको मुद्दालाई उठाउन बिर्सिने गरेको आरोप लगाए । दलित महिला संघ (फेडो)की केन्द्रीय सदस्य पाण्डु परियारले अन्य क्षेत्रलाई राज्यको बजेटले समेट्न खोजेको भए पनि दलित समुदाय उपेक्षामा परेको बताइन् । समाजमा दलित समुदायले भोगिरहेको समस्याहरुलाई बजेटले छुन सकेको छैन, उनले भनिन्, बरु कर्मचारीबाट दलितका लागि मनग्य बजेट छुट्टिएको थियो । तर अहिले जनप्रतितिधिको सरकार हुँदा दलितलाई बजेटमै विभेद भोग्न बाध्य बनाइएको छ । १० वर्षअघिको जातीय विभेद र अहिलेको विभेदजस्तो कुसंस्कारमा फरक भएको तर राज्यले ल्याउने जनचेतनाका कार्यक्रमहरु पुरानै भएको परियारको भनाइ छ । हातमा सीप भएको दलित नै समाजबाट उपेक्षित भइरहेको भन्दै उनले कृषि क्षेत्र र उत्पादनमा दलित समुदाय अब्बल रहे पनि राज्यले उनीहरुको सीपलाई सदुपयोग नगरेर निरुत्साहित गरिरहेको अरोप लगाइन् । दलित समुदायको गास, बास, शिक्षा, स्वास्थ्य र रोजगारमा राज्यले विशेष ध्यान दिनुपर्नेमा संघीय सरकार र प्रदेश सरकारले वास्तै नगरेको परियारको गुनासो छ । खोज एवं अनुसन्धानकर्ता जेबी विश्वकर्माले दलित समुदायले समग्र रुपमा खोजेको के हो वा उनीहरुको सामाजिक, सांस्कृतिक, आर्थिक उत्थान कसरी गर्न सकिन्छ भन्ने विषयमा राज्य गम्भीर नभएको आरोप लगाए । दलित समुदायको सशक्तिकरण, उत्थान, विकासका साथै मनोविज्ञान बढाउन राज्यले भूमिका खेल्नुपर्नेमा उनको जोड छ । रिडेफ नेपालका अध्यक्ष एवं दलित अधिकारकर्मी उमेश विश्वकर्माले दलितलाई छुनै नसक्ने र सम्बोधन नै नगर्ने बजेट सरकारले ल्याउनु दुःखद् भएको बताए । राजनीतिक दलका नेताको कमजोर इच्छाशक्ति र कर्मचारी प्रशासनको गलत नियतका कारण लक्षित समुदाय बजेट पाउनबाट बञ्चित हुँदा त्यसको पीडा भोग्न दलित बाध्य भइरहेको उनको भनाइ छ । दलितका पक्षमा बनेका कानुन कार्यान्वयन गराउन नसकेको सरकारले दलितको उत्थान तथा विकासमा बजेटसमेत नदिएर सिंगो समुदायलाई नै उपेक्षा गरेको आरोप रिडेफका अध्यक्ष एवं अधिकारकर्मी विश्वकर्माको छ । उल्टै दलितका मुद्दा कमजोर बनाउन सरकार लागेको गुनासो उनको गुनासो छ ।"
प्रतिनिधिसभा विघटन : प्रधानमन्त्री ओलीले सर्वाेच्चमा बुझाए १८ बुँदे जवाफ (पूर्णपाठ),"काठमाडौं : प्रधानमन्त्री केपी शर्मा ओलीले आफूले प्रतिनिधिसभा विघटन गर्नुको कारण खुलाएर सर्वोच्च अदालतलाई लिखित जवाफ पेश गरेका छन्। यसअघि जेठ २६ गते संवैधानिक इजलासले प्रधानमन्त्री र राष्ट्रपतिको कार्यालयलाई प्रतिनिधिसभा विघटनको कारण सोध्दै सात दिनभित्र लिखित जवाफ बुझाउन आदेश दिएको थियो। सातौं दिनमा बिहीबार प्रधानमन्त्री ओलीले महान्यायाधीवक्ताको कार्यालयमार्फत् लिखित जवाफ पठाएका हुन्। प्रतिनिधिसभा विघटनविरुद्ध १४६ सांसदले दायर गरेको रिटमा नेपाली कांग्रेसका सभापति शेरबहादुर देउवालाई प्रधानमन्त्री नियुक्त गर्न समेत माग गरिएको छ । प्रधानमन्त्री ओलीले सरकार निर्माणका धारा ७६ बमोजिमका सबै विकल्पको प्रयोग भइ वैकल्पिक सरकार निर्माण हुन नसकेपछि प्रतिनिधिसभा विघटन गरेको दाबी गरेका छन्। 'विघटन सम्मानित सर्वोच्च अदालतको आदेश अनुरुप भएको छः सर्वोच्च अदालतबाट मिति २०७७ ११११ मा प्रतिनिधिसभा निर्वाचनपश्चात धारा ७६ को उपधारा (१), (२), (३) र (५) बमोजिम प्रधानमन्त्री नियुक्त हुन नसकेपछि वा नियुक्त भएका प्रधानमन्त्रीले विश्वासको मत प्राप्त गर्न नसकेपछि प्रतिनिधिसभाका अरु कुनै सदस्य प्रधानमन्त्री नियुक्ति हुने विकल्प समाप्त भए पश्चात धारा ७६ को उपधारा (७) बमोजिम प्रतिनिधिसभा विघटन हुने संवैधानिक प्रावधान रहेको भनी आदेश जारी भएको छ । सोही आदेशमा उल्लेख भए बमोजिम सरकार निर्माणका धारा ७६ बमोजिमका सबै विकल्पको प्रयोग भई वैकल्पिक सरकार निर्माण हुन नसकेपछि प्रतिनिधिसभा विघटन भएको हो । वास्तवमा प्रतिनिधिसभाको विघटन स्वाभाविक र संवैधानिक रुपमा स्वतः भएको हो,'उनले भनेका छन्,' मैले त आफ्नो संवैधानिक जिम्मेवारी निर्वाह गर्दै सम्माननीय राष्ट्रपतिसमक्ष सिफारिससम्म गरेको हुँ ।' जवाफका १८ बुँदा जस्ताकाे तस्तै १ संविधानले वहुदलीय संसदीय प्रणाली अंगीकार गरेको हो, निर्दलीयताको परिकल्पना गरेको छैन ः संविधानको धारा ७४ मा नेपालको शासकीय स्वरूप बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली हुने भन्ने कुरा स्पष्ट उल्लेख छ । दलीय आधारमा सरकार गठन गर्ने संसदीय शासन प्रणालीको सबैभन्दा आधारभूत विशेषता हो । संविधानले निर्दलीय अभ्यासको कल्पना गर्दैन । रिट निवेदकहरुले दावी गरे बमोजिम संसद र सरकार सञ्चालन गर्ने हो भने त्यसले पञ्चायती व्यवस्थाको जस्तो निर्दलीयतालाई पुनः व्युँताउने छ । त्यसैले रिट निवेदकको दावी संविधान र लोकतन्त्रको आधारभूत मूल्य र मान्यता विपरीत छ । २ दलीय अनुशासन उल्लघन गर्ने छुट कुनै सांसदलाई छैन ः संविधानको धारा २६९ मा राजनीतिक दलको गठन, दर्ता र सञ्चालनसम्बन्धी व्यवस्था रहेको छ । संविधान तथा राजनीतिक दल सम्बन्धी ऐन, २०७३ मा कहीँकतै पनि दलको सदस्यलाई दलको निर्णय विपरीत काम कारबाही गर्न सक्ने छुट दिइएको छैन । दलको सिद्धान्त, बिचार, नीति तथा घोषणापत्रको आधारमा जनताबाट निर्वाचित प्रतिनिधिसभा सदस्यले जनअभिमत विपरीत स्वतन्त्र हैसियत हुन्छ भन्ने कुराको दलीय व्यवस्थामा कल्पनासम्म गरिंदैन । आफ्नो दलको नेताले प्रधानमन्त्रीको रुपमा आफ्नो दाबी पेश गरेको अवस्थामा दलका केही प्रतिनिधि सभाका सदस्यले विपक्षी दलको नेतालाई प्रधानमन्त्रीको रुपमा समर्थन गर्ने र सो कार्य संविधान अनुकुल छ भन्ने कुरा संसदीय शासन प्रणालीमा कसैले कल्पना पनि गर्न सक्दैन । केही रिट निवेदकहरुबाट दलीय अनुशासन र नैतिकताका सबै सीमाहरू उल्लंघन भएको छ । संविधानले अंगिकार गरेको बहुदलीय संसदीय शासन प्रणालीका आधारभूत सिद्धान्त र दलीय अनुशासन उल्लंघन गरी दुषित विधि र नियतबाट पेश भएको रिट निवेदन न्याय निरुपणयोग्य छैन । ३ धारा ७६ को उपधारा (५) वमोजिम प्रधानमन्त्री नियुक्तिको लागि दलीय निर्देशन लागु नहुने र यसमा ह्वीप जारी नहुने तर्क संविधान विपरीत छ ः रिट निवेदनमा दाबी गरिएजस्तो संविधानको धारा ७६ को उपधारा (५) को अवस्थामा दलीय ह्वीप नलाग्ने कुरा संविधान र संविधानले स्थापित गरेको संसदीय शासन प्रणालीको आधारभूत मान्यता विपरीत हुन्छ । संसदीय शासन प्रणालीमा संसद सदस्य प्रचलित कानून तथा दलको बिधानभन्दा बाहिर र स्वतन्त्र हुँदैन । राजनीतिक दल सम्बन्धी ऐनको दफा २८ ले सरकारको विश्वास वा अविश्वासको प्रस्तावमा दलीय निर्देशन (ह्वीप) लाग्ने कुरा स्पष्ट गरिएको छ । दलको निर्देशन विपरीतको कार्य स्पष्टतः दल त्यागको अवस्था हो र दल त्याग गरेको अवस्थामा संविधानको धारा ८९(ङ) र राजनीतिक दल सम्बन्धी ऐन, २०७३ बमोजिम त्यस्तो संसद सदस्यको पद रहँदैन । पद नै नरहने प्रतिनिधि सभा सदस्यले कसैलाई प्रधानमन्त्री पदमा समर्थन गर्न सक्ने वा त्यस्तो मतगणना हुन सक्ने अवस्था नै रहँदैन । संविधानको धारा ७६ को उपधारा (५) बमोजिमको प्रधानमन्त्री दलीय समर्थनको आधारमा मात्र नियुक्त हुन सक्छ । ४ आफूले दलीय नियन्त्रण रहनेगरी निर्णय गर्ने र अर्को दल विभाजन गराउने कार्य प्रारम्भत नै दुषित छ ः त्यसैले नेपाली काङ्ग्रेस पार्टीले मिति २०७८ वैशाख २८ गते र नेपाल कम्युनिष्ट पार्टी (माओवादी केन्द्र) को संसदीय दलले मिति २०७८ जेठ ७ गते नेपाली काङ्ग्रेस संसदीय दलको नेतालाई संविधानको धारा ७६ को उपधारा (५) बमोजिमको प्रधानमन्त्रीको रुपमा समर्थन गर्ने निर्णय गरेको छ । यसरी नेपाली काङ्ग्रेस र नेपाल कम्युनिष्ट पार्टी (माओवादी केन्द्र) ले आफ्नो दलमा भने संविधान र प्रचलित कानून बमोजिमको दलीय अनुशासनको पालना गर्ने गराउने तर नेपाल कम्युनिष्ट पार्टी (एमाले) र जनता समाजवादी पार्टीमा विभाजन ल्याउने नियतले यी दलका केही सदस्यलाई आफूतिर समावेश गराई प्रधानमन्त्रीको दावी गरिएको छ, जुन संसदीय शासन प्रणालीको बिरुद्धमा र संविधान प्रतिकूल छ । ५ अदालतले प्रधानमन्त्री नियुक्त गर्न सक्दैनः विपक्षी शेरवहादुर देउवाले मागदाबी पेश गर्दा आफूलाई प्रधानमन्त्री नियुक्त गर्न समेत माग गर्नुभएको रहेछ । अदालतले संविधान र कानूनको व्याख्या गर्ने हो, अदालत आफैँले व्यवस्थापिका वा कार्यपालिकाको भूमिका निर्वाह गर्न सक्दैन । यो नितान्त राजनैतिक र कार्यपालिकी प्रक्रिया हो । संविधानको धारा ७६ ले प्रधानमन्त्री नियुक्ति गर्ने अधिकार राष्ट्रपति बाहेक कसैलाई दिएको छैन । धारा ७६ को उपधारा (५) वमोजिम नियुक्त नभएको कुनै व्यक्तिले प्रतिनिधिसभामा विश्वासको मत पाउने अवस्था थियो वा थिएन भनी परीक्षण प्रतिनिधिसभा वा अदालतमा हुने कुनै परिकल्पना गरेको छैन । २०१९ को संविधान वा २०६३ सालको संविधानमाजस्तो प्रधानमन्त्रीलाई निर्वाचन गर्ने व्यवस्था विद्यमान संविधानमा राखिएको छैन । यस्तोमा विपक्षीले रिट निवेदनमा उल्लेख गरेकोजस्तो संसदीय विशेषाधिकारको प्रश्न समेत प्रस्तुत मुद्दामा आकर्षित हुन सक्दैन । ६ विपक्षीको माग पूरा भयो भने एमाले सत्तापक्ष हुने वा प्रमुख प्रतिपक्षी दल हुने ? नेपालको संविधानले प्रमुख प्रतिपक्षलाई शासन सञ्चालनमा अनिवार्य गरेको छ र प्रमुख विपक्षी दलको नेतालाई विभिन्न संवैधानिक भूमिका प्रदान गरिएको छ । कथंकदाचित रिट निवेदकहरूले माग गरे बमोजिम श्री शेरबहादुर देउवा प्रधानमन्त्री हुनुभयो भने रिट निवेदक मध्येका नेकपा (एमाले) र जनता समाजवादी पार्टीका प्रतिनिधिसभा सदस्य कुन दलको हुनुहुन्छ ? मैले नेतृत्व गरेको नेकपा (एमाले) सत्तापक्ष हुन्छ कि प्रतिपक्ष ? किनभने श्री शेरबहादुर देउवा त नेकपा (एमाले)कै प्रतिनिधिसभा सदस्यको समर्थनमा प्रधानमन्त्री बनेको अवस्था हुनेछ । एउटै दल सत्तापक्ष र प्रतिपक्ष दुवै हुन सक्दैन । ७ मैले प्रधानमन्त्री पदमा नियुक्त हुने वैधानिक अपेक्षा पनि राखेको थिएः मैले हाम्रो संवैधानिक तथा संसदीय शासन प्रणालीको आधारभूत मान्यता अनुरुप धारा ७६ को उपधारा (५) बमोजिम प्रधानमन्त्री नियुक्तिका लागि प्रतिनिधिसभामा विश्वासको मत पाउन सक्ने आधार सहित अर्थात १५३ जनाको समर्थन हुने गरी सम्बन्धित दलले मलाई समर्थन गरेको पत्र सहित सम्माननीय राष्ट्रपतिसमक्ष पेश गरेको थिएँ । मैले प्रधानमन्त्री पदमा नियुक्त हुने वैधानिक अपेक्षा पनि राखेको थिएँ । तर सम्माननीय राष्ट्रपतिबाट मेरो समेत दाबी नपुग्ने निर्णय भएपछि संविधानको संरक्षक राष्ट्रपतिबाट भएको निर्णयको मैले सम्मान र पालना गरेँ । ८ वैकल्पिक सरकार गठन हुनसक्ने अवस्था थिएन र छैनः मैले प्रतिनिधिसभा विघटनको लागि सिफारिस गर्दा प्रतिनिधिसभाका सदस्यहरुको दलीय आवद्धता र समर्थनको आधारमा कुनै पनि सरकारले बहुमत प्राप्त गर्न सक्ने अवस्था थिएन । सम्माननीय राष्ट्रपतिबाट भएको निर्णयमा नेपालको संविधानको धारा ८९ को खण्ड (ङ) समेत आकर्षित हुनसक्ने, राजनीतिक दल सम्बन्धी ऐन, २०७३ को परिच्छेद६ का विषयहरु समेतलाई ध्यान दिँदै दाबीकर्ता दुवै माननीय सदस्यहरुले संविधानको धारा ७६ को उपधारा (५) बमोजिम प्रतिनिधिसभामा विश्वासको मत प्राप्त गर्नसक्ने ठोस आधार नदेखिएकोले उक्त उपधारा (५) बमोजिमका दुवै माननीय सदस्यहरुको दाबी नपुग्ने देखिएकोले प्रधानमन्त्री पदमा नियुक्ति गर्न मिल्ने देखिएन भन्ने उल्लेख भएको छ । र यसरी धारा ७६ को उपधारा (७) मा व्यवस्था भए बमोजिम प्रधानमन्त्री नियुक्त हुन नसकेकोले सोही उपधाराले मलाई सुम्पिएको संवैधानिक दायित्व बमोजिम प्रतिनिधिसभा विघटन गर्ने सिफारिस गरेको हुँ । ९ प्रधानमन्त्रीले धारा ७६(४) बमोजिम विश्वासको मत लिनैपर्ने र सो नभई धारा ७६ को उपधारा (५) को प्रक्रिया क्रियाशील नहुने भन्ने दाबी गलतः यसमा पहिलो त विश्वासको मत प्रधानमन्त्रीले आफू पदमा रहिरहनका लागि लिने हो । मैले धारा ७६ को उपधारा (३) को प्रधानमन्त्रीको रुपमा विश्वासको मत नपाउने स्पष्ट थियो । मैले विश्वासको मत लिने नाममा थप केही दिन सरकार चलाउन सक्ने अवस्था हुन्थ्यो । तर त्यसो गर्नु मुलुकको हितमा हुँदैनथ्यो । त्यसैले मैले धारा ७६ को उपधारा (५) बमोजिमको सरकार निर्माणका लागि मार्गप्रशस्त गरेको हुँ । मैले धारा ७६ को उपधारा (५) बमोजिम प्रधानमन्त्री नियुक्तिका लागि मार्गप्रशस्त गरे बमोजिमको प्रक्रियामा रिट निवेदक आफैँ सहभागि भइसकेकोले यो दावीको कुनै सान्दर्भिकता छैन । १० धारा ७६ को उपधारा (३) र ७६ को उपधारा (५) नितान्त भिन्नभिन्न अवस्थाका सरकार हुन् ः धारा ७६ को उपधारा (३) को सरकार सबैभन्दा ठूलो दलको एकलौटी सरकार हो । आफू समावेश नभएको त्यस्तो सरकारलाई अर्को राजनीतिक दलको समर्थन नहुन सक्छ । धारा ७६ को उपधारा (५) को सरकार संयुक्त सरकार पनि हुन सक्छ । भएको पनि त्यही हो । जनता समाजवादी पार्टीले मलाई विश्वासको मतको समयमा तटस्थ बस्ने निर्णय गयो । धारा ७६ को उपधारा (३) को सरकारलाई विश्वासको मतको लागि आग्रह गर्दा समर्थन गर्न नसक्ने जनायो । तर पछि धारा ७६ को उपधारा (५) को सरकार निर्माण गर्न समर्थन दियो र मैले सम्माननीय राष्ट्रपतिसमक्ष दलीय आधारमा १५३ जना प्रतिनिधिसभा सदस्यको समर्थन सहित प्रधानमन्त्री नियुक्तिका लागि दाबी पेश गरेको हुँ । ११ राजनीतिक स्थिरताका लागि निर्वाचन अनिवार्य छः मैले २०७७ पुस ५ गते प्रतिनिधिसभा विघटनको लागि सिफारिस गर्दा उल्लेख गरेका राजनीतिक कारणहरु अहिले पनि विद्यमान छन् । सम्मानित सर्वोच्च अदालतबाट प्रतिनिधिसभाको पुनस्र्थापनापछिका यी ३ महिनाको अवस्थाबाट स्थिर सरकार निर्माणका लागि निर्वाचन गर्नुपर्छ भनेको कुरा अझ स्पष्ट रुपमा पुष्टि भएको छ । राजनीतिक रुपमा प्रतिनिधिसभाको विघटन ठीक थियो भन्ने कुरामा दृढ हुँदाहुँदै आफू शक्ति पृथकीकरण कानूनको शासन न्यायपालिकाको स्वतन्त्रताको कट्टर हिमायती भएको र यिनै मूल्यमान्यताका लागि चौध वर्षको जेल जीवन सहित आधा शताब्दीभन्दा लामो राजनीतिक जीवन समर्पण गरेको व्यक्ति भएको नाताले सम्मानित अदालतको आदेश बमोजिम प्रतिनिधिसभालाई बाँकी कार्यकाल क्रियाशील बनाउन प्रयत्नशील रहेँ । तर पुनस्र्थापित प्रतिनिधिसभा बैठक बसेको पहिलो दिनबाटै आफ्नो भूमिकामा असफल भयो । अन्ततः प्रतिनिधिसभा धारा ७६ को उपधारा (५) बमोजिम वैकल्पिक सरकार बनाउन पनि असफल भयो र यसको विघटन अनिवार्य संवैधानिक परिघटना हुनपुग्यो । अब पनि प्रतिनिधिसभाको पुनस्र्थापनाको कुरा गर्नु मुलुकलाई थप अन्योल अस्थिरता र राजनीतिक अराजकतामा धकेल्नु हो । १२ राजनैतिक हिसावले कुनै परिणाम दिनै नसक्ने अवस्थाको प्रतिनिधिसभाको निरन्तरता निरर्थक ः नेपालको इतिहासमा पुनस्र्थापना भएका कुनै पनि प्रतिनिधिसभाले राजनीतिक परिणाम हासिल गर्न सकेका छैनन् । कार्यकाल थपिएको संविधानसभाले पनि संविधान जारी गर्न सकेन । २०५२ सालमा प्रतिनिधिसभाको पुनस्र्थापनापछि उत्पन्न राजनीतिक अस्थिरताले देशमा १० वर्षे सशस्त्र द्वन्दलाई जन्म दियो । मुलुकमा चरम राजनैतिक विसंगति देखिए । सरकारको गठन र विघटनमा गैरसंसदीय अभ्यासहरु मौलाए । तथापि त्यसरी पुनस्र्थापना भएको प्रतिनिधिसभा पनि आफ्नो कार्यकाल पूरा नगरी विघटन भयो । यसरी नै पहिलो संविधानसभाको कार्यकाल दुईवर्षवाट वढाई चार वर्ष वनाउँदा समेत परिणाम आएन । तर नयाँ जनादेशमा गएपछि वनेको संविधानसभाले कार्यकाल समाप्त हुनु अगावै संविधान जारी गरेको तथ्य हाम्रोसामु छ । त्यसैले राजनैतिक हिसावले कुनै परिणाम नदिने प्रतिनिधिसभा पुनस्र्थापनाको माग भनेको परिणाम दिनै नसक्ने अवस्थाको राजनैतिक संरचनालाई निरन्तरता दिई प्रतिनिधिसभाको अवधि निरर्थक रुपमा वढाउने बाहेक कुनै खास राजनैतिक कारण वा एजेण्डा देखिदैन । तसर्थ यस्तो विषयमा सम्मानित अदालत प्रवेश गर्नु हुँदैन । १३ निर्वाचन सबैभन्दा अग्रगामी र लोकतान्त्रिक विधि होः राज्य सञ्चालनका अन्तिम निर्णयकर्ता सार्वभौम जनता नै हुन् । जनताले आफूमा अन्तर्निहीत सार्वभौमसत्ता र राजकीय सत्ताको प्रयोग गर्ने सबैभन्दा प्रत्यक्ष विधि निर्वाचन हो । जनताको अभिमत व्यक्त हुने निर्वाचनले लोकतन्त्रलाई थप सुदृढ र परिपक्व बनाउँछ । हाम्रो लोकतान्त्रिक प्रणाली नयाँ छ, तर कमजोर छैन । मुलुकमा संविधान छ सबै काम कारबाही संविधान अनुकुल सञ्चालित छ । मुलुक जनप्रतिनिधिविहीन अवस्थामा पनि छैन । आगामी कात्तिक २७ तथा मंसीर ३ गते हुने प्रतिनिधिसभाको निर्वाचनबाट प्रतिनिधिसभा गठन हुने नै छ । विगतमा संविधानसभाको पहिलो कार्यकाल असफल भएपछि दोस्रो निर्वाचनबाट बनेको संविधानसभाले निर्धारित समयअगावै संविधान बनाएको उदाहरण हामीसँगै रहेको छ । नयाँ बन्ने प्रतिनिधिसभाले स्थिर सरकार र स्थायित्व दिनेछ । निर्वाचनमा जाँदा संविधान अप्ठ्यारोमा पर्छ, लोकतान्त्रिक गणतन्त्र सङ्कटमा पर्छ र मुलुक अस्थिरतातर्फ धकेलिन्छ भन्ने दाबी निराधार र फजुल छन् । नयाँ जनादेशका लागि निर्वाचनमा जानु सबैभन्दा उच्चस्तरको अग्रगमन हो । १४ विघटन सम्मानित सर्वोच्च अदालतको आदेश अनुरुप भएको छः सर्वोच्च अदालतबाट मिति २०७७११११ मा प्रतिनिधिसभा निर्वाचनपश्चात धारा ७६ को उपधारा (१), (२), (३) र (५) बमोजिम प्रधानमन्त्री नियुक्त हुन नसकेपछि वा नियुक्त भएका प्रधानमन्त्रीले विश्वासको मत प्राप्त गर्न नसकेपछि प्रतिनिधिसभाका अरु कुनै सदस्य प्रधानमन्त्री नियुक्ति हुने विकल्प समाप्त भए पश्चात धारा ७६ को उपधारा (७) बमोजिम प्रतिनिधिसभा विघटन हुने संवैधानिक प्रावधान रहेको भनी आदेश जारी भएको छ । सोही आदेशमा उल्लेख भए बमोजिम सरकार निर्माणका धारा ७६ बमोजिमका सबै विकल्पको प्रयोग भई वैकल्पिक सरकार निर्माण हुन नसकेपछि प्रतिनिधिसभा विघटन भएको हो । वास्तवमा प्रतिनिधिसभाको विघटन स्वाभाविक र संवैधानिक रुपमा स्वतः भएको हो । मैले त आफ्नो संवैधानिक जिम्मेवारी निर्वाह गर्दै सम्माननीय राष्ट्रपतिसमक्ष सिफारिससम्म गरेको हुँ । १५ जन अनुमोदनको लागि जनतामा जाने विषय राजनीतिक विषय होः प्रतिनिधिसभाको विघटन गरी निर्वाचनमा जाने विषय नितान्त राजनीतिक विषय हो । सरकारको निर्माण वा विघटन राजनीतिक कारणहरुले हुन्छ । मैले मिति २०७७९५ मा विघटनको लागि राजनीतिक कारणले नै सिफारिस गरेको थिएँ । प्रतिनिधिसभा पुनस्र्थापनापछिका यी तीन महिनामा ती कारणहरु ठीक थिए भन्ने पुष्टि भएको छ । कानूनी छिद्रहरुले राजनीतिक स्थिरता दिन सक्दैनन् । त्यसैले कुनै प्राविधिक कानूनी छिद्रको आधार लिई यस्ता राजनीतिक प्रश्नमा सम्मानित अदालतलाई प्रवेश गराउने उद्देश्यले दायर भएको निवेदन दाबी न्याय निरुपणयोग्य हुन सक्दैन । १६ प्रस्तुत रिट निवेदनमा पाँच जना सदस्यहरूको मात्र हस्ताक्षर छ ः सम्मानित अदालतबाट न्याय निरुपण गराइमाग्न रिट निवेदक आफैँले वा प्रचलित कानूनको रीत पुयाई वारेसमार्फत रिट निवेदन दिएको हुनुपर्छ । रिट निवेदन कसैले दिने र अरु कोही सनाखत गरेर निवेदक बन्न मिल्दैन । सर्वोच्च अदालत नियमावली वा कुनै कानूनले पनि सनाखत गरेर निवेदन दिने कुराको व्यवस्था गर्दैन । तर प्रस्तुत रिट निवेदनमा पाँचजना सदस्यहरूको मात्र हस्ताक्षर छ । त्यसरी सनाखत गरिने व्यहोरा पनि रिट निवेदनमा छैन । मलाई प्राप्त रिट निवेदनको प्रतिसहितको म्यादमा सनाखत गरेको वा त्यसलाई अदालतको कर्मचारीले पुष्टि गरेको कुनै व्यहोरा उल्लेख छैन । यस्तो वेरीतको निवेदन उपर सुनवाई हुन वा निर्णय हुन सक्दैन । १७ विपक्षीले सम्माननीय राष्ट्रपति समक्षमा पेश गर्नुभएको कागजातको तयारीदेखि पेश गर्दाको सबै कार्य असल नियतसाथ गरिएको र संविधान अनुरुपको मान्न मिल्दैन ः विपक्षीले सम्माननीय राष्ट्रपति समक्षमा पेश गर्नु भएको भनी विभिन्न संचार माध्यममा प्रकाशित भएका र सम्मानित अदालतमा पेश गर्नु भएको कागजात र ती कागजातहरुमा भएको हस्ताक्षर हेर्दा ती हस्ताक्षरहरु विपक्षीलाई प्रधानमन्त्री वनाउने प्रयोजनको लागि गरिएको थिएन र होइन भन्ने स्पष्ट छ । उक्त कागजातमा नेकपा (एमाले) र जनता समाजवादी पार्टीका तत्कालीन प्रतिनिधिसभा सदस्यको हस्ताक्षर पेश गर्दा कुन दलका सदस्य हुन भन्ने नखुलाई नेपाली काङ्ग्र्रेसको सदस्यको लहरमा नै नाम समावेश गरी पेश भएको छ । रिट निवेदकहरुले शुरुमा दावी गरेको सदस्य सङ्ख्या सम्माननीय राष्ट्रपतिसमक्ष पेश भएको दावीमा उल्लेख गरिएका सदस्य सङ्ख्या रिट निवेदन पेश गरिएको भनिएको सनाखतमा हस्ताक्षर गर्ने सदस्य सङ्ख्या क्रमशः घट्दै रिट निवेदनमा हस्ताक्षर गर्ने सदस्य सङ्ख्या पाँचमा झरेको छ । त्यसैले कुन कार्यका लागि कतिजना सदस्यको सहभागिता हो भन्ने यकीन गर्न सकिने अवस्था छैन । यसवाट ती कागजातको तयारीदेखि पेश गर्दाको सबै कार्य असल नियतसाथ गरिएको र संविधान अनुरुपको मान्न मिल्दैन । १८ कोभिड१९ को संक्रमणको समयमै व्यवस्थापन गरी निर्वाचन सम्पन्न गरिनेछः सरकारले संक्रमणलाई नियन्त्रणबाहिर जान नदिन, खोपको व्यवस्था गर्न सबै किसिमका प्रक्रिया र कारबाही अघि बढाइसकेको छ । सबै नागरिकलाई खोप लगाउने प्रतिवद्धता गरी आवश्यक खोप खरिद प्रक्रिया शुरु भइसकेको छ । कोभिड १९ को संक्रमणकै बीचमा स्वास्थ्य सुरक्षाका मापदण्ड अपनाएर राष्ट्रियसभाको निर्वाचन सम्पन्न भएको छ । नेकपा (माओवादी केन्द्र)ले आफ्ना प्रतिनिधिसभा सदस्यलाई निष्कासन गरेको छ ती स्थानहरुमा उपनिर्वाचन गर्नैपर्ने हुन्छ । आगामी फागुन महिनामा स्थानीय तहको निर्वाचन गर्नैपर्ने हुन्छ । त्यसबाहेक रिट निवेदक श्री शेरबहादुर देउवाले यही भदौ महिनामा आफ्नो पार्टी नेपाली काङ्ग्रेसको महाधिवेशन गर्नेगरी कार्यतालिका प्रकाशित गरिसक्नु भएको छ । देशभरका नेता कार्यकर्ता सहभागी हुने महाधिवेशन हुनसक्ने तर चरणबद्ध रुपमा स्वास्थ्य सुरक्षाका मापदण्ड अपनाएर निर्वाचन हुन नसक्ने दावी हचुवा र आधारहीन छ ।"
सिन्धुपाल्चोकमा बाढीको वितण्डा,"सिन्धुपाल्चोक : अविरल वर्षाका कारण सिन्धुपाल्चोकको मेलम्ची र इन्द्रावती नदी एकसाथ उर्लिएर आएको बाढीले इन्द्रावती करिडोरमा मानवीय क्षतिसहित अर्बौं रुपैयाँबराबरको क्षति गरेको छ। बाढीले एक सयभन्दा बढी घरटहरासमेत बगाएको छ। बाढीमा एक महिलाको शव फेला परेको छ भने सात बेपत्ता रहेको सिन्धुपाल्चोक प्रहरीले जनाएको छ। जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाका अनुसार हेलम्बु२ का ३१ वर्षीय माधव भण्डारी, ४२ वर्षीय गणेश ज्योति, वडा३ का ६५ वर्षीया टीकामाया खड्का, ७ का ४५ वर्षीय ज्ञानेन्द्र कक्षपति, ६ का ३५ वर्षीया चेङा तामाङ र उनकी श्रीमती (नाम नखुलेको), चौतारा सागाचोकगढी नगरपालिकाका २३ वर्षीय समुद्र नेपाल बेपत्ता छन्। अहिले हामी खोज र उद्धारमा छौं, बाढीले कति घर बगाए, के कति पशु चौपायामा क्षति गर्यो भन्नेबारे यकिन आएको छैन, उनले भने, पहिलो प्राथमिकता मानवीय क्षति कम गराउनु भएकाले बेपत्ताको खोजीमा हामी जुटेका छौं । बुुधबार हेलम्बु र इन्द्रावती नदीको उद्गमस्थल पाँचपोखरीबाट उर्लिएर नदी किनार करिडोरमा बितण्डा मच्चाउँदै भयानक बाढी आएको थियो। बाढीले सयौं घरटहरा, कृषि फार्म, सवारीसाधन, सडकलगायत संरचना बगाएको डीएसपी सापकोटाले बताए। बाढीले हेलम्बुको नाकोते पुल, मेलम्ची खानेपानीको आयोजनाको हेडबक्स स्थलमा समेत क्षति पुर्याएको छ। त्यहाँको तिम्बु बजार र चनौटे बजारमा बाढी पस्दा स्थानीयवासी विस्थापित भएको सापकोटाले जानकारी दिए। खोलामा बाढी आएदेखि अवरुद्ध भएको विद्युत् आपूति सुचारु नहुँदा सञ्चारविच्छेद भएका कारण मेलम्ची बजारमाथिको अवस्था र क्षतिबारे थप विवरण अझै यकिन हुन सकेको छैन। बाढीले सिन्धुपाल्चोकको सदरमुकाम चौतारा र प्रमुख व्यापारिक केन्द्र मेलम्ची जोड्ने पक्की पुल बगाएको छ। मेलम्ची नगरपालिकाको पर्यटन समृद्धिको आधार बहुप्रतीक्षित सिटी पार्क क्षणभरमै विलय गरायो। १२ करोड लगानीमा निर्माणाधीन सिटी पार्क उद्घाटन तयारीमा थियो। मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति इन्द्रावती मेलम्ची क्षेत्र प्राकृतिक विपद् व्यवस्थापन मूल समिति गठन बाढीको बबण्डर : १५ जिल्ला प्रभावित पर्यटकको प्रमुख आकर्षण रहेको इन्द्रावती र मेलम्ची करिडोरका करोडौं लगानीका ट्राउट माछा फार्म सबै बगाएको मेलम्ची नगरपालिकाकी उपप्रमुख भगवती नेपालले जानकारी दिइन्। करिडोर नजिक रहेका रिसोर्टका भवनसहित सबै सामग्री इन्द्रावतीमा विलय भएको पीडित द मेलम्ची भ्यु रिसोर्टका सञ्चालक लक्ष्मण गौतमले बताए। उनले ऋण गरेर सञ्चालनमा ल्याउन लागेको रिसोर्टले घरबारविहीन बनाएको दुःखेसो पोखे। खोला ठूलो हुँदै आएकाले मानवीय क्षति हुन नपाए पनि घरहरू भने डुबान परेको उनले बताए । मेलम्ची खानेपानी आयोजनाको मुहान क्षेत्र हेलम्बु हुँदै आएको बाढीले हेलम्बु गाउँपालिकाको तिम्बु र चनौटे बजारमा डुबानमा परेको छ। मेलम्ची आयोजनामा काम गर्नेहरू बस्ने चिनियाँ क्याम्पमा समेत बाढी पसेको थियो। त्यहाँबाट ३७ कामदारको उद्धार गरिएको छ भने मेलम्चीबाट खोलाको बीचमा फसेका आधा दर्जनलाई सेनाको हेलिकप्टरबाट उद्धार गरिएको छ। विस्थापितको व्यवस्थापन, बेपत्ताको खोजीमा नेपाल प्रहरी, सशस्त्र प्रहरी, रेडक्रस, स्थानीयवासी र विभिन्न दलका नेताहरूसमेत लागिपरेका छन्। १ सय ४५ जनाको ज्यान जानेगरी गएको २०७१ सालको जुरै पहिरोदेखि सिन्धुपाल्चोकले हरेक वर्ष विपत्ति सहँदै आएको छ। राति एक्कासि ठूलो आवाज आयो सिन्धुपाल्चोक उद्योग वाणिज्य संघका सदस्य तथा मेलम्चीका स्थानीय प्रकाश दाहाल राति एक्कासि खोलाको आवाज ठूलो भएपछि ब्युँँझिएँ। साँझ यस्तो कल्पना गरिएको थिएन। तर, राति उठ्दा पानी परिरहेको थियो, उनले भने, बाहिर निस्किँदा खोला बजारमा पसिसकेको रहेछ। तल्लो बजारमा खोला पसेको थाहा पाएपछि हामी त्यतातिर गयौं । उनी राति ब्युँझिँदा सबैतिर बिजुली गइसकेको थियो। तर बजारका धेरैजना सुरक्षित स्थानमा गइसकेका रहेछन् र धन्न धेरैको ज्यान बच्यो, दाहालले भने, अहिलेसम्म खोलाले यति बितण्डा मच्चाएको थाहा थिएन। अनुमान नै नगरेको क्षति भयो ।"
हेलिकोप्टर चार्टर गरेर हिमालपारिका गाउँमा स्वास्थ्य उपकरण,"गोरखा : गोरखाको हिमालपारिको चुमनुब्री गाउँपालिकामा एक सामाजिक संस्थाले हेलिकोप्टर चार्टर गरेर कोभिड १९ रोकथाम तथा नियन्त्रणका उपकरणहरु लगेको छ । किमोलुङ फाउण्डेशनले गाउँपालिकाभरिका स्वास्थ्य संस्थालाई प्रदान गर्ने गरी अक्सिजन सिलिण्डर, अक्सिजन कन्सर्नटेटर, पिपिई, माक्स, सेनिटाइजर, ग्लोब्स सिम्रिक एयरको हेलिकोप्टर चार्टर गरी लगेको हो । प्रतिकुल मौसमका बाबजुद पनि चुमनुब्री ३ फिलिममा सो सामग्री पुर्याइएको फाउण्डेशनका प्रमुख वाङचुक राप्तेन लामाले जानकारी दिए । उनले सो सामग्री बिहीबार गाउँपालिकाका प्रमुख धनबहादुर गुरुङलाई हस्तान्तरण गरेका छन् । गाउँपालिकाले सातवटा वडाका सबै स्वास्थ्य संस्थालाई अक्सिजन सिलिण्डर लगायतका स्वास्थ्य सामग्री प्रदान गर्ने उनले बताए । सदरमुकामबाट ३० कोशदेखि ५२ कोशसम्म टाढा रहेका यी ठाउँहरुमा सडक सञ्जालको पहुँच नभएकाले स्वास्थ्य सामग्री तथा उपकरणहरु पुगेका थिएनन् । प्रतिकूल मौसमका बाबजुद पनि कोभिड १९ बाट बच्न मद्दत गर्ने सामग्री दुर्गम गाउँहरुमा ल्याएकोमा गाउँपालिकाका अध्यक्ष धनबहादुर गुरुङले किमोलुङ फाउण्डेशनलाई धन्यवाद दिएका छन् ।"
तुलसीपुरको पातुखोला बाढीको उच्च जोखिममा,"दाङ : एक सातादेखिको अविरल वर्षाका कारण धेरै क्षेत्रहरु डुबानमा परेका छन् । बस्ती र बजार समेत डुबानमा परेका छन्। सडक, पुलपुलेसा बगेका छन् । यस्तै बाढी र पहिरोको उच्च जोखिममा दाङको तुलसीपुर उपमहानगरपालिकामा रहेको पातुखोला क्षेत्र पनि रहेको छ। राष्ट्रियस्तरमा सबैभन्दा बढी जोखिम क्षेत्रको रुपमा मानिएको तुलसीपुरको पातुखोला क्षेत्र अहिले पनि उच्च जोखिममा रहेको छ । लामो समयदेखि खोलाकै रुपमा बगेको उक्त क्षेत्र नेपालमा चलेको सशस्त्र द्वन्द्वको समयदेखि मानवीय अतिक्रमणमा परेको थियो । झण्डै १८२० वर्षको अवधिका खोला कुलोमा परिणत भएको छ । बगर बजार र बस्तीमा परिणत भएको छ । पातुखोला क्षेत्रको ५ किलोमिटर क्षेत्र अहिले पूर्णरुपमा बस्तीको रुपमा विकास भएपछि यो क्षेत्र उच्च जोखिममा परेको हो। मानवीय लापरवाहीका कारण अहिले यो क्षेत्र उच्च जोखिममा रहेको र यसका लागि सरकारले सुरक्षाको उपायहरु खोजिरहेको तुलसीपुर उपमहानगरपालिका ९ का वडा अध्यक्ष घनश्याम ढकालले बताए । संरक्षणका लागि तीनै तहका सरकार जुटेको भएपनि त्यो प्रयाप्त नभएको उनले बताए । बाढीले विगतमा पुर्याएको क्षति हेर्दा भविष्यमा यसबाट ठूलै क्षति हुने स्थानीयको आंकलन छ।प्रकृतिलाई मानव जातीले नै चुनौति दिइरहेकाले कालान्तरमा खोलाले आफ्नो लय समात्ने ठूलो जोखिम रहको स्थानीय नारायण भण्डारीले बताए । उनले विपतका नाममा त्यहि क्षेत्रमा राज्यले पछि राहतको नाममा थुप्रै बजेट समेत खर्च गर्नुपर्ने अवस्था रहने भन्दै त्यो अवस्था आउन नदिन समयमा नै सोच्नुपर्ने बताए । यसमा अहिले नै सहज भएमा सबै सुरक्षित हुने तर्क उनले गरे । पातुखोलाको सिरान सल्यानको कपुरकोट क्षेत्र हो । त्यो क्षेत्र केहि वर्षदेखि दलदल क्षेत्र बनेकाले पहिरोको समेत उच्च जोखिम रहेको र पहिरो खस्न वित्तिकै त्यसको असर तुलसीपुर क्षेत्रमा पर्ने र पातुखोला क्षेत्र पूर्णरुपमा प्रभावित रहने अवस्था छ । पातुखोला क्षेत्रमा मात्रै हजारै घरहरु निर्माण गरिएका छन् भने,दशौं हजार मानिसक बसोबास गर्दै आएका छन् । स्थानीय पदम केसीले पातुखोला संरक्षणका लागि तटबन्धहरु निर्माण भइरहेको भएपनि जोखिम भने कम नभएको बताए । उनले बगरको बस्ती र बजार भएकाले जुनकुनै समयमा पनि समस्या आउन सक्ने उल्लेख गरे । तुलसीपुर उपमहानगरनगरपालिका १ राम्रीको फेदिबाट उरहरीको सुकौरा बबईसम्ममा पर्ने पातुखोलाको रेड क्षेत्र पहिचान र खोजि गर्न यसअघि काम सुरु भएको छ। यसका साथै भविष्यमा हुने क्षतिको विषयमा अध्ययन अनुसन्धान समेत भइरहेको छ। समयमा सजक नभए पातुखोलबाट ठूलो क्षति नहोला भन्न सकिन्न।"
शेन्जो१२ : नयाँ अन्तरिक्ष स्टेशनमा राख्न चीनले पठायो तीन अन्तरिक्षयात्री,"चीनले बिहीबार आफ्नै अन्तरिक्ष केन्द्र निर्माणका लागि तीन जना अन्तरिक्ष यात्री सहितको शेन्झाउ१२ रकेट प्रक्षेपण गरेको छ । तियान्हे नाम दिइएको नयाँ अन्तरिक्ष केन्द्र निर्माणमा यी अन्तरिक्ष यात्रीले काम गर्नेछन् । उनीहरु अन्तरिक्ष केन्द्रमा तीन महिना बस्नेछन् । हाल संयुक्तराज्य अमेरिका र रुससँग मात्र अन्तर्राष्ट्रिय अन्तरिक्ष केन्द्र छन् जहाँ पृथ्वीबाट पठाइएका अन्तरिक्ष यात्रीहरु महिनौं बसेर अध्ययन र अनुसन्धानका कार्यहरु गर्ने गर्दछन्। चीनले यसअघि पनि अन्तरिक्षमा मानव पठाइसकेको छ । यो चीनको सातौं मानव सहितको अन्तरिक्ष यात्रा हो । चीनले पाँच वर्ष यता मानव सहितको रकेट अन्तरिक्षमा प्रक्षेपण गरेको थिएन । चीनको अन्तरिक्ष केन्द्र (सीएमएसए) का अनुसार चीनको उत्तरपश्चिम स्थित गोबी मरुभूमिबाट चिनियाँ समयानुसार बिहान ९२२ बजे रकेट प्रक्षेपण गरिएको थियो । प्रक्षेपण गरिएको करिब ५७३ सेकेन्डपछि शेन्झाउ२ भूउपग्रह अन्तरिक्ष केन्द्रमा प्रवेश गरेको थियो । सीएमएसएले भूउपग्रह र त्यहाँ यात्रारत सबै अन्तरिक्ष यात्रीको अवस्था राम्रो रहेकाले अन्तरिक्ष कार्यक्रम सफल भएको जनाएको छ। यसपटक अन्तरिक्ष गएका यात्रीहरुमा शेन्झाउ६ र शेन्झाउ१० बाट दुई पटक अन्तरिक्ष यात्रा गरिसकेका ५६ वर्षीय निई हाइसेङ, शेन्झाउ७ अभियानमा संलग्न ५४ वर्षीय लिउ बोमिङ र पहिलो पटक अन्तरिक्ष यात्रा गर्न लागेका ४५ वर्षीय टाङ होङ्बो रहेका छन्। उनीहरुले चीनको अन्तरिक्ष कार्यक्रममा तीन महिनासम्म बसेर नयाँ रेकर्ड कायम गर्नेछ । यसअघि सन् २०१६ मा शेन्झाउ११ बाट अन्तरिक्ष गएका यात्रीहरु ३३ दिनसम्म अन्तरिक्षमा बसेका थिए । यसपटक अन्तरिक्षको यात्रामा जानेहरुले यसअघिका भन्दा निकै जटिल र चुनौतीपूर्ण कार्य गर्नु पर्ने चिनियाँ अन्तरिक्ष केन्द्रका सहायक निर्देशक हाओ चुनले बताए । यस पटक अन्तरिक्ष यात्रीहरुले खासगरी अन्तरिक्ष केन्द्रको सञ्चालन, सरसफाई, उपकरणको परीक्षण एवं केही वैज्ञानिक अनुसन्धान गर्नेछन् । चीनले गत अप्रिल २९ मा नयाँ अन्तरिक्ष केन्द्रको मुख्य मोड्युल पठाएको थियो ।"
बाढीले प्युठानमा निर्माणाधीन पुल भत्कायो,प्यूठान : प्यूठानमा बन्दै गरेको पक्कीपुल भत्किएको छ । जिल्लाको माझिदमार र अर्घाखाँचीको च्याउरेखोला जोड्ने झिमरुक नदीमा निर्माणधिन पुल भत्किएको हो । झिमरुक खोलामा पानीको बहाव बढेपछि पुल भत्किएको हुनसक्ने स्थानीयले बताएका छन् । बाढीले टेकाहरु बगाएपछि पुल कमजोर भइ भत्किएको हुनसक्ने सडक डिभिजन कार्यालय प्यूठानका इञ्जिनियर अरुण केसीले जानकारी गराए । उनका अनुसार उक्त पुल चार दिनअघि ढलान गरिएको थियो । ३५ मिटर पुलको स्ल्याप भाँचिएर नदीमा खसेको समेत उनले जानकारी दिए । आर्थिक वर्ष २०७४७५ मा ठेक्का सम्झौता गरी पुल निर्माण गरिएको थियो । चालु आर्थिक वर्षको असार २८ गतेभित्र पुल निर्माणको म्याद सकिदै छ । अमर कन्ट्रक्सन प्रालिले पुल निर्माणको जिम्मा पाएको छ । पुल भत्किएपछि यस क्षेत्रका स्थानीय निराश बनेका छन् । संघीय सरकारबाट विनियोजित सात करोड १२ लाख रुपैयाँमा सम्झौता भएको डबल स्पानको ११ मिटर चौडाइ र ७० मिटर लम्बाइ पुल निर्माणको अन्तिम चरणमा पुगेको थियो ।
"अदालतले प्रधानमन्त्री नियुक्त गर्न सक्दैन, वैकल्पिक सरकार गठन गर्ने अवस्था छैन","काठमाडौं : प्रधानमन्त्री केपी शर्मा ओलीले आफूले प्रतिनिधिसभा विघटन गर्नुको कारण खुलाएर सर्वोच्च अदालतलाई लिखित जवाफ पेश गरेका छन्। यसअघि जेठ २६ गते संवैधानिक इजलासले प्रधानमन्त्री र राष्ट्रपतिको कार्यालयलाई प्रतिनिधिसभा विघटनको कारण सोध्दै सात दिनभित्र लिखित जवाफ बुझाउन आदेश दिएको थियो। सोही आदेशअनुसार प्रधानमन्त्री ओलीले बिहीबार प्रधानन्यायाधीवक्ताको कार्यालयमार्फत लिखित जवाफ पेश गरेका हुन्। लिखित जवाफमा प्रधानमन्त्री ओलीले अदालतले प्रधानमन्त्री नियुक्त गर्न नसक्ने दावी गरेका छन्। संवैधानिक इजलासको आदेश अनुसार बिहीबार लिखित जवाफ पेश गर्दै प्रधानमन्त्री ओलीले अदालतले व्यवस्थापिका वा कार्यपालिकाको भूमिका निर्वाह गर्न नसक्ने जिकिर गरेका हुन् । 'विपक्षी शेरवहादुर देउवाले मागदाबी पेश गर्दा आफूलाई प्रधानमन्त्री नियुक्त गर्न समेत माग गर्नु भएको रहेछ,' उनले भनेका छन्,' अदालतले संविधान र कानूनको व्याख्या गर्ने हो, अदालत आफैँले व्यवस्थापिका वा कार्यपालिकाको भूमिका निर्वाह गर्न सक्दैन।' 'संविधानको धारा ७६ ले प्रधानमन्त्री नियुक्ति गर्ने अधिकार राष्ट्रपति बाहेक कसैलाई दिएको छैन । धारा ७६ को उपधारा (५) वमोजिम नियुक्त नभएको कुनै व्यक्तिले प्रतिनिधिसभामा विश्वासको मत पाउने अवस्था थियो वा थिएन भनी परीक्षण प्रतिनिधिसभा वा अदालतमा हुने कुनै परिकल्पना गरेको छैन । २०१९ को संविधान वा २०६३ सालको संविधानमाजस्तो प्रधानमन्त्रीलाई निर्वाचन गर्ने व्यवस्था विद्यमान संविधानमा राखिएको छैन । यस्तोमा विपक्षीले रिट निवेदनमा उल्लेख गरेकोजस्तो संसदीय विशेषाधिकारको प्रश्न समेत प्रस्तुत मुद्दामा आकर्षित हुन सक्दैन,'प्रधानमन्त्रीले लिखित जवाफमा उल्लेख गरेका छन्। प्रधानमन्त्रीले वैकल्पिक सरकार गठन हुनसक्ने अवस्था नभएको पनि दावी गरेका छन्। उनले धारा ७६ को उपधारा (७) मा व्यवस्था भए बमोजिम प्रधानमन्त्री नियुक्त हुन नसकेकोले सोही उपधाराले आफूलाई सुम्पिएको संवैधानिक दायित्व बमोजिम प्रतिनिधिसभा विघटन गर्ने सिफारिस गरेको लिखित पत्रमा उल्लेख गरेका छन्।"
"दैलेखमा निरन्तर वर्षा, ६ घर भत्किए, ठाउँठाउँमा पहिरो","दैलेख : लगातारको वर्षात्का कारण दैलेखमा ६ घर भत्किएका छन् । दुल्लु नगरपालिका ९ मा ६ वटा घर भत्किएको हो । दुल्लु नगरपालिका९ का वडाध्यक्ष रणबहादुर बोहोराका अनुसार प्यादुरा गाउँ र धामीगाउँमा गरी ६ घर भत्किएका हुन् । प्यादुराका ३ वटा घर र धामीगाउँका ३ वटा घर भत्किएको वडाध्यक्ष बोहोराले जानकारी दिए । उनका अनुसार भत्किएका मध्ये दुईवटा घर पूर्णरुपमा क्षति भएको छ । अहिले आंशिक र पूर्णरुपमा क्षति भएका घरका परिवारका सदस्यलाई नजिकका आफन्तको घरमा राखिएको छ, वडाध्यक्ष बोहोराले भने वर्षातका कारण घर भत्किँदा मानवीय क्षति भने भएको छैन् । प्यादुरा गाउँका हिरा भण्डारी, उर्मिला विक र मन्दरा भुलको घर भत्किएको हो । तीन घरका १४ जना प्रभावित बनेका छन् । यस्तै धामीगाउँका खम्ब विक, झुपा कामी र रामसरा सार्कीको घर भत्किएको हो । यहाँका तीन घरका १२ जना प्रभावित भएको वडाध्यक्ष बोहोराले बताए । लगातारको वर्षातका कारण जिल्लाभर कुनै मानवीय क्षति नभएको प्रहरीले जनाएको छ । कर्णाली राजमार्गको ठाउँठाउँमा पहिरो गइरहेको छ, अन्य सहायक सडकहरुमा पनि यातायातका साधन सञ्चालन हुन कठिन छ, डिएसपी अनुपम श्रेष्ठले भने । दैलेख सुर्खेत सडक खण्डअन्तरगर्त चुप्रामा हिलाम्य सडक । तस्बिर : हिक्मतबहादुर नेपाली राजमार्गमा गएको पहिरोलाई पन्छ्याउँदै सडक सुचारु गरिएको डिएसपी श्रेष्ठले जानकारी दिए । त्यसबाहेक दैलेख सुर्खेत सडक खण्ड, निर्माणाधिन मध्यपहाडी राजमार्ग लगायतका स्थानीय तहको केन्द्र जोड्ने मुख्य सडक र सहायक सडकमा यातायातका साधन सञ्चालन हुन सकेका छैनन् । जिल्ला प्रशासन कार्यालय दैलेखले जिल्लाभरका सर्वसाधरणलाई सतर्क रहन आग्रह गरेको छ । जल तथा मौषम विज्ञान विभाग र राष्ट्रिय विपद् जोखिम न्यूनिकरण तथा व्यवस्थापन प्राधिकरणको प्रक्षेपण अनुसार यस वर्षको मनसुन लामो अवधिसम्म रहने देखिन्छ । प्रशासनद्धारा जारी सूचनामा यस पर्ष धेरै वर्षात हुने र जसका कारण धनजनको ठूलो क्षति हुनसक्ने सम्भावना देखिएको उल्लेख छ । दैलेख जिल्लास्थित कर्णाली नदी, लोहोरे, छामघाट, रामाघाट, कट्टी, पादुका खोला लगायतका नदी र खोलामा पानीको बहाब बढ्न गई तटीय क्षेत्रमा बाढी आउन सक्ने र भिरालो ठाउँमा पहिरो जानसक्ने जोखिम रहेको प्रशासनले जनाएको छ । प्रशासनले तटिय क्षेत्र र भिरालो ठाउँमा बस्ने स्थानीयलाई सम्भावित विपद्को जोखिम न्यूनिकरणका लागि उच्च सतर्कता अपनाउन आग्रह गरेको छ ।"
१५ वर्षदेखि फलामको सिक्रीले बाँधेर राखिएका हृदयनारायणको उद्धार,"वीरगन्ज : मानसिक सन्तुल बिग्रिएपछि करिब १५ वर्षदेखि घरभित्रै फलामको सिक्रीले बाँधेर राखिएका एक पुरुषको उद्धार भएको छ। वीरगन्ज महानगरपालिका १७ अलौंका ५० वर्षीय हृदयनारायण साहलाई महानगरका नगर प्रमुख विजय कुमार सरावगीको पहलमा मानव सेवा आश्रमले बुधबार उद्धार गरेको हो । घरबाट उद्धार गरी मानव सेवा आश्रममा ल्याएर राखिएका हृदयनारायणको औषधि उपचार पनि सुरु गरेको मानव सेवा आश्रम प्रदेश २ का संयोजक देवेश गुप्ताले जानकारी दिए । मानसिक सन्तुलन बिग्रिएपछि घरबाट भागेर हिँड्ने , चिच्याउने , कोही मान्छे देखा परे कुट्न थाल्ने जस्ता अस्वभाविक गतिविधि गर्न थालेपछि हृदयनारायणको हात र खुट्टामा फलामको सिक्रीले बाँधेर परिवारजनले घरकै एक कोठामा थुनेर राखेका थिए । परिवारको आर्थिक अवस्था कमजोर भएका कारणले हृदयनारायणको उपचार हुन सकेको थिएन। स्थानीय युवा ऋषि साहले , हृदयनारायण परिवारजनले विगत १५ वर्ष देखि फलामको सिक्रीले बाँधेर घरमै राखिएको सूचना दिएपछि बुधबार नगर प्रमुख सरावगीको पहलमा उनको उद्धार गरिएको मानव सेवा आश्रम प्रदेश २ का संयोजक गुप्ताले बताए । उनले भने, बुधबार हामी हृदयनारायणको घरमै पुग्यौं , घरमै उनलाई नुहाइ दिएर सफासुग्घर पार्ंयौ , अनि प्रहरीको भ्यानमा राखेर आश्रममा ल्यायौं 'मानसिक रोग विशेषज्ञ डाक्टर भरत गोइतले आश्रममै आएर उपचार गरिरहेको गुप्ताले जानकारी दिए । निको नभएसम्म हृदयनारायणलाई मानव सेवा आश्रममै राखिने पनि उनले बताए । हृदयनारायणको मानसिक सन्तुलन बिग्रिएको केहि वर्ष पछि श्रीमतिले पनि छाडेर गएकी थिइन्। उनका नाबालक दुई छोरी र एक छोरालाई दाजु विनोद साहले संरक्षण दिएका छन्। आश्रमले उद्धार गरेर ल्याइएका हृदयनारायणको उपचार र पालनपोषणमा आर्थिक सहयोग गरी अभिभावक बन्न कोहि इच्छुक भएमा सम्पर्क राख्न आग्रह गरेको छ । गुप्ताले भने , मासिक पालनपोषण खर्चको ५० प्रतिशत अर्थात् मासिक ५ हजार रुपैयाँ व्यहोरी बेसहाराको अभिभावक बन्न कोही दाता इच्छुक हुनुहुन्छ भने आश्रमको मोबाइल नम्बर ९८५५०७६००८ वा ९८४३३४७६३७ मा सम्पर्क गर्न सक्नु हुनेछ । यसअघि गत जेठ २२ गते पनि मानव सेवा आश्रमले मानसिक सन्तुलन बिग्रिएर घरमै ४ वर्षदेखि फलामको साङगलोले हातखुट्टा बाँधेर राखिएका बाराको कलैया उपमहानगरपालिका १८ मोतीसरका जागेश्वर ठाकुरको पनि उद्धार गरेको थियो । मानव सेवा आश्रममै राखेर उपचार थालिएका ठाकुरको मानसिक स्वास्थ्य अवस्थामा निक्कै सुधार भइरहेको जानकारी गुप्ताले दिए ।"
विदेश जाने नागरिकलाई खोप पासपोर्ट उपलब्ध गराउँदै जापान,"टोकियो: जापान सरकारले विदेश भ्रमणमा जाने आफ्ना नागरिकलाई खोप पासपोर्टको व्यवस्था गर्ने घोषणा गरेको छ । अर्को महिनादेखि यस्तो व्यवस्था गर्ने कुरा बिहीबार जनाएको हो । विश्वभर पर्यटन र व्यवसायीक भ्रमण खुलाउन लागिरहँदा जापानले यस्तो तयारी गरेको हो । ""विदेश भ्रमण गर्न चाहने नागरिकलाई हामी खोपको प्रमाणपत्र जारी गराउने तयारी गरेका छौँ,"" सरकारका प्रवक्ता कात्सुनोबु कातोले बताए । प्रमाणपत्र डिजिटल प्रणालीको नभएर कागजमा आधारित हुनेछ । जुन अर्को महिनादेखि स्थानीय सरकारले नै जारी गर्ने उनले बताए । यूरोपियन यूनियनले भने यही समर सिजनलाई लक्षित गर्दै डिजिटल खोप पासपोर्टको तयारी गरेको छ । जसले गर्दा अत्यावश्यक भ्रमणका लागि यात्रा गर्नेहरुका लागि उपयोगी हुनेछ । साथै ईयूका मुलुकहरुमा राष्ट्रिय स्तरमा प्रमाणपत्र उपलब्ध गराउने योजना रहेको बताइएको छ । ईयूले तयार पार्ने प्रमाणपत्रमा कुनै व्यक्तिले खोप लगाएको छ वा कोभिड संक्रमण, नेगेटिभ र निको भइसकेको जस्ता जानकारी उल्लेख हुन्छ । गत महिना अमेरिकाले विदेश जान चाहने खोप लगाएका अमेरिकी नागरिकका लागि यो कार्यक्रम विशेष दस्तावेजीकरण भएको प्रतिक्रिया दिएको थियो । यद्यपि यस्तो उपाय कतिपय ठाउँमा विवादित समेत बनेको छ । कन्जरभेटिभ पार्टीका राज्य फ्लोरिडा र टेक्ससले खोप लगाएर विदेश भ्रमण गर्ने यस्तो उपायलाई विरोध गरेका छन् । मानिसको आधारभूत अधिकार हनन हुने उनीहरुको तर्क छ । अन्य देशको तुलनामा जापानमा खोप अभियान ढिला सुरु भएको थियो । तर पछिल्ला सातामा यो कार्यक्रम तिब्र रुपमा बढेको छ । जापान सरकराले हालसम्म ६ प्रतिशत नागरिकलाई मात्रै खोप वितरण गरेको छ । तर जापानले विदेशीको भ्रमणका लागि लगभग सबै सीमा बन्द गरेको छ । तर जुलाइमा टोकियोमा हुने ओलम्पिकका लागि भने जापानले नियमहरु खुकुलो बनाउने बुझिएको छ।"
"एमाले नेपाल समूहका स्थायी कमिटी सदस्यले भने, बढी, पहिरोको नियन्त्रणमा पूर्वतयारी नदेखिनु दुःखद्","काठमाडौं : नेकपा (एमाले) माधवकुमार नेपाल समूहका स्थायी कमिटी सदस्यले बाढी, पहिरो र डुबानको समस्या समाधान गर्न पूर्वतयारी नहुनु दुःखद् भएको बताएका छन्। बिहीबार विज्ञप्ति सार्वजनिक गर्दै स्थायी कमिटी सदस्यले मनसुन सुरु नहुँदै विपत्तिको सामना गर्नुपरेको भन्दै समस्या अझ गम्भीर हुनेतर्फ सरकारलाई सचेत गराएका छन्। वर्षा याममा प्रत्येक वर्षजसो नेपाली जनताले व्यहोर्दै आएको बाढी, पहिरो र डुबानको समस्या समाधान गर्न नेपाल सरकारले जिम्मेवारीपूर्वक कुनै पूर्वतयारी गरिएको नदेखिनु दुःखको विषय हो, विज्ञप्तिमा भनिएको छ, यस्तो स्थितिमा तुरुन्त परिवर्तन हुनुपर्छ। सँगै नेपाल समूहको विज्ञप्तिमा गम्भीर समस्या अगाडि नै विशेष व्यवस्थापन गर्नुपर्ने विषयमा राज्यका सम्पूर्ण निकाय, जनप्रतिनिधि तथा आम जनसमुदाय सचेत हुनुपर्नेमा जोड दिइएको छ। विपत्तिको समयमा सबैले आआफ्नो ठाउँबाट उद्धार र राहतका कार्यमा सक्रियताका साथ योगदान गर्नसमेत विज्ञप्तिमा अनुरोध गरिएको छ।"
बाढीको बबण्डर : १५ जिल्ला प्रभावित,"काठमाडौं : लगातार परेको वर्षाका कारण मनसुनको सुरुवातमै १५ जिल्लामा ठूलो जनधनको क्षति भएको छ। गृह मन्त्रालयका अनुसार बाढीका कारण ६ जनाको मृत्यु भएको छ भने २७ जना बेपत्ता भएका छन्। ११ जना घाइते भएका छन्। वर्षाले सबैभन्दा बढी क्षति सिन्धुपाल्चोक जिल्लामा पुर्याएको छ। गृह मन्त्रालयका अनुसार सिन्धुपाल्चोक, मनाङ, बाजुरा, पाल्पा, डोटी, लम्जुङ, स्याङ्जा, जुम्ला, बाग्लुङ, गोरखा, प्यूठान, कास्की, पर्वत, दाङ र अर्घाखाँची धेरै प्रभावित भएका छन्। बाढीपहिरोको चपेटामा अन्य जिल्ला पनि परेका छन् । वर्षाले गर्दा मेलम्चीको सडक, २ पक्की पुल, कहीँ झोलुंगे पुल भत्किएको छ भने मनाङ सदरमुकाम जोड्ने सडक र आधा दर्जन सरकारी कार्यालय भत्किएका छन्। सुपरमादी जलविद्युत् आयोजनाका संरचना र सामग्री बाढीले बगाइदिएको छ। करिब १ अर्ब बराबरको क्षति भएको अनुमान गरिएको छ। गृह मन्त्रालयका प्रवक्ता जनकराज दाहालका अनुसार बाढीका कारण सिन्धुपाल्चोकमा २, कास्की, पाल्पा, बाजुरा र डोटीमा एकएक जनाको मृत्यु भएको हो। सिन्धुपाल्चोकमा मात्रै १७ जना बेपत्ता भएका छन्। जाजरकोटमा ७, बाजुरा, गोरखा, प्यूठान, अर्घाखाँचीमा एकएक जना बेपत्ता भएका छन्। सिन्धुपाल्चोकमा ६ र स्याङ्जामा १, डोटीमा २ र जुम्लामा २ जना घाइते भएका छन्। सिन्धुपाल्चोकको बाढी पहिरोमा परी घाइते भएका ६ जनाको हेलिकप्टबाट उद्धार गरी ललितपुरको बीएण्डबी अस्पतालमा उपचार भइरहेको गृह प्रवक्ता दाहालले जानकारी दिए। म्याग्दीमा पहिरोमा परी घाइते भएकाको हेलिकप्टरबाट उद्धार गर्न पहल भइरहेको उनले जानकारी दिए। हालसम्म प्राप्त विवरणअनुसार बाढी, पहिरो र डुबानमा परी ८९ वटा घरमा पूर्ण र २६ वटा घरमा आंशिक रूपमा क्षति पुगेका छन्। बाढीपहिरोबाट प्रभावितमध्ये सिन्धुपाल्चोकमा ४६ र दाङमा ४ जनाको सकुसल उद्धार गरिएको छ। बाढीपहिरोका कारण ठूलो संख्यामा स्थानीय बासिन्दा विस्थापित भएका छन्। सिन्धुपाल्चोक र मनाङमा सबैभन्दा धेरै मानिस विस्थापित भएका छन्। प्रत्येक वर्ष बाढीपहिरोले ठूलो धनजनको क्षति गर्ने गर्छ। सरकारले त्यसको आवश्यक तयारी र सतर्कताका धेरै काम गरेको बताइरहेको हुन्छ। तर, त्यो प्रभावकारी देखिन्न। गृह मन्त्रालयका सहसचिव गोविन्द रिजाल विपद् अपेक्षित नहुने भएका कारण पूर्वतयारी र सतर्कता गर्दा गर्दै क्षति हुने बताउँछन्। उनले पूर्व अनुमानको आधारमा यो वर्ष पनि पर्याप्त तयारी भएको दाबी गरे। केन्द्रदेखि जिल्ला तहसम्म कार्ययोजना बनाइएको छ। चाहिने मात्राका सुरक्षाकर्मीलाई तयारी अवस्थामा राखिएको छ। खोज, उद्धार र राहतका सामग्री पर्याप्त भण्डारण गरिएको छ। जिल्ला विपद् व्यवस्थापन कोषमा आवश्यक बजेटको प्रबन्ध गरिएको छ। तराईका जिल्लामा खोज र उद्धारका लागि अस्थायी बेस खडा गरिएको छ। केन्द्र, प्रदेश, जिल्लादेखि स्थानीय तहसम्म समन्वय गरेर अगाडि बढिएको छ । गृह मन्त्रालयका पूर्वतयारी तथा प्रतिकार्य शाखाका उपसचिव दिलबहादुर तामाङले तीन सरकारद्वारा पूर्वतयारीका लागि कार्ययोजना बनाइएको बताए। त्रिभुवन विमानस्थल, धनगढी र नेपालगन्जमा मानवीय सहायता स्थल छन्। जहाँ विपद्को लागि आवश्यक राहत सामग्री राखिएको छ। प्रादेशिक स्तरमा गोदाम घरहरू छन्। प्रदेश १ मा विराटनगर, बागमतीमा हेटौंडा र लुम्बिनीको बुटवल गोदाम घर छन्। जहाँ टेन्ट, त्रिपाल, कम्मल र राहत सामग्री पर्याप्त रूपमा भन्डारण गरिएको छ। जोखिमयुक्त जिल्लामा थप टेन्ट, त्रिपाल पठाइएको छ। जिल्लाविपद् व्यवस्थापन समितिले मनसुनजन्य विपद्सम्बन्धी योजना बनाएर प्रत्येक जिल्लामा काम गरिरहेको उनको भनाइ छ। यसैबीच विपद् प्रभावित क्षेत्र र व्यक्तिको तत्काल उद्धार राहतलगायतका प्रतिकार्यलाई थप प्रभावकारी बनाउने सन्दर्भमा बुधबार प्रधानमन्त्री केपी शर्मा ओलीको अध्यक्षतामा विपद् जोखिम न्यूनीकरण तथा व्यवस्थापन राष्ट्रिय परिषद् र गृहमन्त्री खगराज अधिकारीको अध्यक्षतामा कार्यकारी समितिको बैठक बसेको थियो। प्रधानमन्त्री ओलीले अबिरल वर्षाका कारण उत्पन बाढी पहिरोबाट थप जनधनको क्षति हुन नदिन समन्वयात्मक ढंगले कार्य गर्न सम्बद्ध निकायलाई निर्देशन दिएका छन् । प्रधानमन्त्री ओलीले प्रभावित क्षेत्रमा तत्काल खाद्यान्न, लत्ता कपडा, औषधि र पानीको व्यवस्था गर्न पनि सम्बद्ध निकायलाई निर्देशन दिए । प्रधानमन्त्रीले उद्धार र राहत कार्यमा अपांगता भएका, ज्येष्ठ नागरिक, बालबालिका र महिलालाई विशेष ध्यान दिन पनि निर्देशन दिए । उनले ठूलो संख्यामा जनतालाई सुरक्षित स्थानमा सार्दा उनीहरूमा कोभिड१९ संक्रमणको जोखिमलाई समेत ध्यानमा राख्नुपर्ने बताए। उद्धारका लागि विभिन्न प्रविधिका पानीमा चल्ने साधनका साथै स्थानीयस्तरमा बन्ने साधन प्रयोग गर्न पनि उनले जोड दिए । उनले राहत वितरणमा अनियमितता हुन नदिन अनुगमनलाई प्रभावकारी बनाउन निर्देशन दिए । उनले तराईमा डुबानको सम्भावना भएका स्थानमा संयुक्त सीमावर्ती टोलीसँग कुरा गरी तत्काल आवश्यक कार्य गर्न तथा पहाडी भेगमा नयाँ स्थानमा बाटो खन्ने वा डोजर लगाउने कार्य तत्काल रोक्न निर्देशन दिए । सचेतना तथा सर्तकताको व्यवस्था गर्नुपर्छ प्राडा नरेन्द्रराज खनाल  भूर्गवशात्री, त्रिभुवन विश्वविद्यालय (भूगोल विभागका पूर्वविभागीय प्रमुख) सेटलाइट इमेजको अध्ययन गर्दा मेलम्चीघ्याङदेखि उत्तरमा सन् २०१५ को भूकम्पको बेला गएका चार बढी पहिराहरू सन् २०२० सम्म क्रियाशील रहेर ठूलो हुँदै गएको देखिन्छ। त्यहाँ ५ वटा जति हिमताल पनि देखिन्छन्। तर, तिनीहरू साना छन्। धेरै पानी नपरेको र ताल फुटेर ठूलो बाढी बन्न नदिँदा तिनै पहिरोहरू डाँडाको टुप्पोदेखि खोलाको पिधसम्म फैलिएका छन्। तिनै पहिराहरू गएर खोला थुनिँदै, खोल्दै पुनः किनार काट्दै, थुन्दै, फुट्दै गएर बाढी ठूलो हुन गई मेलम्चीको ड्यामसमेत भत्केको छ। पहिरो गएको ठाउँबाट मेलम्ची बजार झण्डै ३० किलोमिटर टाढा पर्छ। सन् २०१५ को भूकम्पको बेलामा गएका पहिराहरू र त्यसपछि गएका पहिराहरूमा वार्षिक अनुगमन र सचेतना तथा सर्तकताको व्यवस्था गर्नुपर्ने देखिन्छ। सामाजिक सञ्जालमा राखिएका हाइड्रोग्राफले मेलम्ची खोला थुनिएर पानीको सतह करिब ४५ मिनेट घटेको र पछि एक्कासि खोलामा पानीको सतह बढेको देखिएको हुँदा यो पहिरोको कारणले खोला थुनिएर आएको बाढी हो भन्न सकिन्छ। मेलम्ची बजारमा धेरै नोक्सनी हुनुको करण इन्द्रावती र मेलम्ची खोला जुन एक आपसमा विपरीत दिसाबाट आएर मिलेका छन्। इन्द्रवती उत्तर पूर्व र मेलम्ची उत्तर पश्चिमबाट आएका छन्। यसरी मिल्नाले दोभानबाट तल बग्दा नदीको छाल र धार परिवर्तन भएर बस्तीमा बाढी पसेको जस्तो देखिन्छ। यस्तै स्थिति कुलेखानीको पालुङमा सन् १९९३ को बाढीमा देखिएको थियो। बस्ती बसाल्दा यस्ता कुरालाई ध्यान दिनुपर्ने देखिन्छ ।"
लकडाउनमा ७५ प्रतिशतले घट्यो मुक्तिनाथ मन्दिरको आम्दानी,"जोमसोम: कोभिड नियन्त्रणका लागि सरकारले जारी गरेको लकडाउनका कारण मुस्ताङको प्रसिद्ध धार्मिक स्थल मुक्तिनाथ मन्दिरको आम्दानी ७५ प्रतिशतले घटेको छ । कोरोना कहरअघि सामान्य अवस्था भन्दा कोरोना कहरपछिको निरन्तर लकडाउनले मुक्तिनाथ विकास समितिको आम्दानी ७५ प्रतिशतले घट्न पुगेको बताइएको छ । हिन्दू तथा बौद्धमार्गीको साझा तिर्थस्थल मुक्तिनाथमा हरेक वर्ष लाखौँको संख्यामा स्वदेशी तथा विदेशी भक्तजनको घुइँचो लाग्ने गर्छ । मुक्तिनाथ दर्शनका लागि पुगेका स्वदेशी तथा विदेशी भक्तजनले मुक्तिनाथ मन्दिरमा भेटी चढाउनेदेखि मुक्तिनाथ विकास समितिले राखेको दानपेटीका बाकसमा र चन्दा संकलन काउन्टरमा आफ्नो गच्छ्य अनुसार चन्दा भेटीदान चढाउने गर्छन् । चालु आर्थिक वर्ष २०७७०७८ मा मुक्तिनाथ मन्दिरमा संकलन गरिएको मुक्तिनाथ विकास समितिको आम्दानी ४ करोड ९९ लाख ७२ हजार ६ सय रुपैयाँ मौज्याद रहेको जिल्ला प्रशासन कार्यालय मुस्ताङका लेखापाल गंगाबहादुर थापाले जानकारी दिए । उनका अनुसार आर्थिक वर्ष २०७५०७६ मा मुक्तिनाथ विकास समितिको कोषमा ४ करोड १२ लाख ४९ हजार ५ सय रहेकोमा आर्थिक वर्ष २०७६०७७ मा समितिको कोषमा ४ करोड ६९ लाख मौज्याद रहेको छ । कोरोना कहरअघि र कोरोना कहरपछिको अवस्थामा मुक्तिनाथ विकास समितिको आम्दानीमा गत वर्ष ५० प्रतिशत र चालु वर्ष ७५ प्रतिशतले घट्न पुगेको लेखापाल थापाले बताए । मुक्तिनाथ विकास समितिको आम्दानी आर्थिक वर्ष २०७५०७६ को अनुपातमा आर्थिक वर्ष २०७६०७७ सालमा ५२ लाख २१ हजार ६ सय र आर्थिक वर्ष २०७७०७८ सालमा ७७ लाख २४ हजार ९ सय रुपैयाँ आम्दानी घटेको लेखापाल थापाले उल्लेख गरे । कोरोना कहरअघि आर्थिक वर्ष २०७५०७६ सालमा मुक्तिनाथ विकास समितिको काउन्टरमा रसिद काटेको भेटी ७९ लाख ७६ हजार ४ सय ३३ रुपैयाँ जम्मा भएको थियो भने चन्दा बाकसमा २३ लाख २० हजार ९ सय ८८ रुपैयाँ जम्मा भएको थियो । रसिद र बाकस गरी सो वर्ष १ करोड २ लाख ९७ हजार ४ सय रुपैयाँ आम्दानी भएको थियो । कोरोना कहरपछिको आर्थिक वर्ष २०७६०७७ सालमा रसिद काटेको रकम ३१ लख ७८ हजार ८ सय १० रुपैयाँ र चन्दा बाकसमा १८ लाख ९७ हजार रुपैयाँ जम्मा भएको थियो । त्यस वर्ष समितिलाई दुबै गरी ५० लाख ७५ हजार ८ सय रुपैयाँ आम्दानी भएको थियो । यस्तै चालु वर्ष रसिद काटेका भेटी १५ लाख १२ हजार २ सय ४५ र चन्दा बाकसमा १० लाख ६० हजार ३ सय रुपैयाँ जम्मा भएको थियो । चालु वर्ष समितिलाई २५ लाख ७२ हजार ५ सय रुपैयाँ आम्दानी भएको मालपोत कार्यालय मुस्ताङले जनाएको छ । मुक्तिनाथ मन्दिरमा उठेको चन्दा भेटी बर्सेनी असार महिनामा एडिट हुने गर्छ । मुक्तिनाथामा भक्तजनबाट रसिद काटेको भेटी हप्तैपिच्छे त्यहा खटिएका कर्मचारी बैंकमा दाखिला गर्ने प्रचलन छ । विधान बमोजिम मुक्तिनाथ विकास समितिमा प्रमुख जिल्ला अधिकारी अध्यक्ष र सदस्य सचिवमा मालपोत कार्यालयका प्रमुखसहित सरोकावाला निकायहरुलाई सदस्यमा राखिएको छ । सोमबार समितिकी अध्यक्ष प्रजिअ हिरादेवी पौडेलसहित समितिका सदस्य र मन्दिरमा कार्यरत आनी झुमाहरुको रोहबरमा सीसी क्यामेराको निगरानीमा चन्दा बाकसको आम्दानी गणना गरिएको लेखापाल थापाले जानकारी दिए । मुक्तिनाथ मन्दिरको संरक्षण तथा सम्वद्धनमा १ जना पूजारी, एक जना कार्यालय सहयोगी र २ जना सरसफाईकर्मी गरी कुल ४ जना कर्मचारी समितिले खटाएको छ । उनीहरुको तलबमा मासिक ६२ हजार खर्च हुने गर्छ । उनीहरुलाई दशैँ भत्ता स्वरुप थप एक महिनाको बोनसहित १३ महिनाको ८ लाख ६ हजार रकम खर्च हुने मालपोत कार्यालय मुस्ताङले जनाएको छ । यस्तै, मुक्तिनाथ विकास समितिले मुक्तिनाथ संरक्षण तथा व्यवस्थापनका लागि आवश्यकता र औचित्यताका आधारमा कोषको बजेट खर्च गर्ने गर्छ । समितिको कोषमा रहेको बजेटमा बैंकले केही रकम कर कट्टी गरेको लेखापाल थापाले जनाए । गत वर्ष मुक्तिनाथ विकास समितिको मौज्याद ४ करोड ६९ लाख ७२ हजारको बैंक ब्याज १ लाख ३५ हजार ८ सय कोषमा थपिएको थियो । मुक्तिनाथामा बर्सेनी उठ्ने चन्दा भेटीको अनुपातमा ठूलो रकम मन्दिरमा चढाइने गरिएको सो रकम मन्दिरमा कार्यरत आनीझुमाको खल्तीमा जाने गरेको एक स्थानीयले जानकारी दिए । मुक्तिनाथमा चढाइने भेटी एकद्धार प्रणालीबाट आर्थिक संकलन नहुँदा भक्तजनले मन्दिरमा चढाएको भेटीको सही सदपयोग हुन नसकेको ती स्थानीयले नाम नबताउने शर्तमा जानकारी दिए । ""मुक्तिनाथ मन्दिर भित्र चढाइने पैसा, गरगहना मुख्य हकदार त्यहाँ कार्यरत आनीझुमाकै अधिनमा हुने हुदा अपेक्षा गरिए अनुसार मुक्तिनाथ विकास समितिको कोषको रकम वृद्धि हुन नसकेको हो"" ती स्थानीयले बताए । मुक्तिनाथमा बर्सेनी लाखौँ भक्तजनले भेटीदान गर्ने भए पनि मुक्तिनाथ विकास समितिको कोष ४ वर्षको अनुपातमा उस्तै पाइएको छ । समितिले मुक्तिनाथको आंशिक मर्मतसम्भार गर्ने भए पनि मुक्तिनाथको विकासमा पर्यटन मन्त्रालय र पुरातत्व विभागले आर्थिक बजेट बिनियोजन गरी गुरुयोजना समेत अघि बढाइएको छ ।"
बाढी र पहिरो पीडितको उद्धार र राहतमा जुट्न सरकारसँग विपक्षी पाँच दलको माग,"काठमाडौं : बाढी, पहिरो र डुबानमा परेका नागरिकको उद्धार र राहतमा जुट्न विपक्षी पाँच दललले सरकारलाई आग्रह गरेका छन्। बिहीबार संयुक्त विज्ञप्ति सार्वजनिक गर्दै सरकारसँग माग गरेका हुन्। नेपाली कांग्रेसका सभापति शेरबहादुर देउवा, नेकपा (माओवादी केन्द्र)का अध्यक्ष पुष्पकमकल दाहाल प्रचण्ड, एमाले वरिष्ठ नेता माधवकुमार नेपाल, जनता समाजवादी पार्टी (जसपा) अध्यक्ष उपेन्द्र यादव र राष्ट्रिय जनमोर्चाकी दुर्गा पौडेलले संयुक्त विज्ञप्ति सार्वजनिक गर्दै यस्तो माग गरेका हुन्। विज्ञप्तिमा बाढी, पहिरो र डुवानबाट पीडित जनतालाई आवास, खाद्यान्न लगायतका राहत प्रभावकारी बनाउन माग गरिएको छ। बाढी, पहिरो र डुबानबाट जनताको सुरक्षा गर्न, पीडित जनता र विस्थापितहरुका लागि तत्काल आवास, खाद्यान्न, मृतकका परिवारलाई सहयोग, घाइतेहरुको उपचार लगायतका उद्धार र राहतका काम प्रभावकारी रुपमा अगाडि बढाउन हामी नेपाल सरकारसंग माग गर्दछौं, विज्ञप्तिमा भनिएको छ, इमान्दारी, तदारुकता र पारदर्शीरुपमा राज्यका सम्बन्धित सबै निकाय तथा साधन र स्रोतको पूर्ण परिचालन गरी विपद् व्यवस्थापनको कार्यलाई अघि बढाउन आग्रह गर्दछौं। साथै राहत तथा उद्दारमा सहयोग गर्न पार्टी कार्यकर्ता र संघसंस्थालाई समेत आह्वान गरेका छन्। यस्तो गम्भीर प्राकृतिक विपत्तिको समयमा उद्धार र राहतका क्रियाकलापमा आआफ्ना स्थानबाट योगदान गरी पीडित जनसमुदायलाई सहयोग पुर्याउन सम्पूर्ण पार्टी कार्यकर्ता तथा संघसंस्थाहरुलाई हामी हार्दिक आह्वान गर्दछौं, विज्ञप्तिमा थप भनिएको छ।"
अस्ट्रेलियाले अस्ट्राजेनिका खोप ६० वर्षभन्दा माथिका व्यक्तिलाई मात्र लगाउने,"अस्ट्रेलिया सरकारले कोभिड१९ विरुद्धको अस्ट्राजेनिका खोप ६० वर्षभन्दा माथिको उमेरका व्यक्तिलाई मात्र लगाउने जनाएको छ । यसअघि यो खोप ५० वर्षभन्दा माथिको उमेरका व्यक्तिलाई दिइन्थ्यो। गत साता अस्ट्राजेनिका खोप लगाएकी एक ५२ वर्षीया महिलाको मस्तिष्कमा रगत जमेका कारण मृत्यु भएपछि सरकारले उमेर बढाएको हो । स्वास्थ्य मन्त्री ग्रेग हन्टले बिहीबारको नयाँ घोषणा गर्दा कुनै वैज्ञानिक तथ्यमा आधारित भएर नगरिएको बताउँदै सरकारले सचेतता अपनाउन चाहेको स्पष्ट गरे । अस्ट्रेलियाले ५० देखि ५९ वर्षको उमेरका व्यक्तिलाई सरकारले स्वीकृत गरेको फाइजर खोप लगाउन सिफारिस गरेको छ । अस्ट्रेलियामा अस्ट्राजेनिका खोप लगाएका मध्ये दुई व्यक्तिको मस्तिष्कमा रगत जम्ने समस्याबाट मृत्यु भएको आशंका गरिएको छ। सर्वप्रथम गत अप्रिलमा अस्ट्राजेनिकाको खोप लगाएकी ४८ वर्षीया एक महिलाको मृत्यु भएको थियो । ती महिलाको मृत्यु भएसँगै सरकारले ५० वर्षभन्दा माथिको उमेरका व्यक्तिलाई मात्र अस्ट्राजेनिका खोप लगाउन सिफारिस गरेको थियो । अस्ट्राजेनिका खोप लगाएका व्यक्तिमा मस्तिष्कमा रगत जम्ने समस्या नदेखिएका व्यक्तिलाई मात्र दोस्रो डोज खोप लगाउन सरकारले अनुरोध गरेको थियो । अस्ट्रेलिया सरकारले आफ्ना नागरिकका लागि अमेरिकी खोप उत्पादक मोडर्नाका खोपहरु चाँडै भित्र्याउने योजना बनाएको छ, र यसै वर्षको अन्त्यसम्ममा सबै वयस्क व्यक्तिलाई कम्तीमा एक डोज खोप लगाउने घोषणा गरेको छ ।"
कोशी किनारमा तीन पुरुषको शव फेला,"सिन्धुली : सिन्धुलीमा सुनकोसी नदीमा आएको बाढीले बगाएर ल्याएको अवस्थामा तीनवटा शव फेला परेका छन् । बुधबार र बहिबार गरी सुनकोशी नदी किनारमा तीनवटा शव फेला परेको प्रहरीले जनाएको हो । जिल्ला प्रहरी कार्यालय सिन्धुलीका डीएसपी तथा प्रवक्ता मनोज लामाका अनुसार सिन्धुलीको सुनकोसी गाउँपालिका ५ मुलकोट, सनुकोसी गाउँपालिकाकै वडा नम्बर ६ र फिक्कल गाउँपालिका ६ रत्नावतीस्थित कोसी किनारामा शव फेला पारिएको हो । तीनै स्थानमा भेटिएको शव पुरुषको भएको बताइएको छ । माछा टिप्न गएका स्थानीयले तीनवटै शव फेला पारेका थिए । उक्त शव मंगलबार राति सिन्धुपाल्चोकको मेलम्ची नदीमा आएको बाढीले बगाएको हुनसक्ने स्थानीयको आशंका गरेको सिन्धुलीका डीएसपी मनोज कुमार लामाले बताए ।"
सिन्धुलीमा नागरिक राहत संकलन अभियान : रेडक्रसलाई १५१ बोरा चामल हस्तान्तरण,"सिन्धुली : नागरिक अभियानअन्तरगत रकम संकलन गरेर खरिद गरिएको १५१ बोरा चालम बिहीबार नेपाल रेडक्रस सोसाइटी सिन्धुली शाखालाई हस्तान्तरण गरिएको छ । बाढी पहिरोबाट पीडित हुनेहरुका लागि खाद्य सामग्रीको अभाव नहोस् भन्ने उद्देश्यले संकलन गरिएको रकमबाट खरिद गरिएको चामलसहितको खाद्यान्न सामग्रीको प्याकेज रेडक्रसलाई हस्तान्तरण गरिएको हो । बाढी र पहिरोजस्ता प्राकृतिक विपद्हरु बढ्न थालेपछि सिन्धुलीमा नागरिक राहत संकलन अभियान थालिएको थियो । उक्त अभियानअन्तरगत समाजसेवी उज्वलविक्रम थापाको पहलमा संकलन गरिएको राहात प्याकेज सिन्धुली अस्पतालका अध्यक्ष प्रलाद पोखरेलले प्रमुख जिल्ला अधिकारी सुरेश न्यौपाने मार्फत रेडक्रस सभापति अशोक श्रेष्ठलाई हस्तान्तरण गरिएको हो । १० किलो चामल, दुई किलो दाल, २ किलो चना, एक प्याकेट नुन र एक प्याकेट मस्यौरा सहितको १ सय ५१ बोरा खाद्य सामग्री रेडक्रसको जिम्मा लगाइएको सिन्धुली अस्पताल विकास समितिका अध्यक्ष पोखरेलले भने । बाढी पहिरो पीडितका लागि पूर्वतयारी स्वरुप तत्काल राहत पुर्याउने उद्देश्यले चामल, दाल, चना, नुन र मस्यौराको प्याकेज बनाई समाजेसवी थापाले काठमाण्डौंबाट पठाउनु भएको सामाग्री रेडक्रसलाई हस्तान्तरण गरिएको हो, उनले भने । यो सामाग्री विपद्मा परेका जिल्लाका पीडितका लागि विपद् व्यवस्थापन समितिको सिफारीसमा रेडक्रसले तत्काल वितरण गर्ने छ । जिल्लामा विपद् पूर्व तयारीका लागि समाजसेवी थापा, अस्पताल विकास समितिका अध्यक्ष पोखरेल, समाजसेवी इन्द्र भुजेललगायतले स्वाभिमान सिन्धुली नागरिक राहत अभियान संचालन गरेका थिए । उक्त अभियानअन्तरगत जिल्लाका नागरिकले एक हजार रुपैयाँका दरले सहयोग गरेका थिए । अभियानअन्तरगत दश दिनमा एक लाख १ हजार रुपैयाँ संकलन भएको थियो । सो रहकममा समाजेसवी थापाले ५० हजार थप गरेर एक लाख ५१ हजार रुपैयाँको १ सय ५१ प्याकेट खाद्यान्न सामग्री खरिद गरिएको थियो । राहात सामग्री हस्तान्तरण कार्यक्रममा अध्यक्ष पोखरेलले सक्नेले नसक्नेलाई सहयोग गर्न आग्रह गरेका छन् । विपद्मा दाताहरुको मुख ताक्नुभन्दा मनकारी जिल्लाबासीले नै सकेको सहयोग गर्दा बेलैमा पीडितले राहत पाउने पोखरेलको भनाइ छ । प्रमुख जिल्ला अधिकारी न्यौपानेले जिल्लामा विपद् पूर्व तयारीका नागरिकस्तरबाट सुरु गरिएको अभियान सह्रानीय भएको बताए।"
बिहेका लागि कर गरेपछि मोरङमा प्रेमिकाको हत्या,"विराटनगर : बिहेका लागि कर गर्न थालेपछि मोरङमा एक युवाले प्रेमिकाको बीभत्स हत्या गरेको खुलेको छ । रतुवामाई नगरपालिका६ कपरसुकाका ३१ वर्षीय सुफल हस्दाले प्रेमिका कानेपोखरी गाउँपालिका१ होक्लाबारी घर भएकी ३० वर्षीया सरीता सोरेनको हत्या गरेको मोरङ प्रहरी प्रमुख एसपी सन्तोष खड्काले जानकारी दिए । उनका अनुसार कुटपिट गरेर र घाँटी थिचेर हत्या गरेपछि सरीताको शव भने मकैबारीमा फ्यालिदिएको अवस्थामा फेला परेको थियो । डेढ महिनाअघिको घटनाका अभियुक्त लामो समयपछि बुधबारसाँझ मात्रै पक्राउ परेका छन् । बिहेमा जानभन्दै हिँडेको दुई दिनपछि गत वैशाख १९ गते सरिताको शव रतुवामाई६ स्थित मकैबारीमा फेला परेको थियो । स्थानीय रामप्रसाद भण्डारीले अनुहार, घाँटी र शरीरका विभिन्न भागमा चोट रहेको अवस्थामा महिलाको बीभत्स शव देखेपछि प्रहरीलाई खवर गरेका थिए । एक सन्तानकी आमा सरीता कानेपोखरी२ मा रहेको गाई फार्ममा काम गर्थिन् । प्रहरीका अनुसार बिहेमा जान भनेर उनी गाई फार्म र आफ्नो घरदेखि वैशाख १७ गते नै बिदा लिएर हिँडेकी थिइन् । त्यसपछि रतुवामाई पुगेर सरीताले सुफललाई भेटेपछि घटना भएको देखिने प्रहरीले जनाएको छ । घटनापछि सुफल फरार बनेका थिए । मोरङ प्रहरीका डीएसपी मञ्जील मुकारुङ नेतृत्वको टोलीले उनलाई महेन्द्रनगरको कञ्चनपुरबाट पक्राउ गरेर मोरङ ल्याइपुयाएको छ । प्रहरीले उनीविरुद्ध कर्तव्य ज्यान मुद्दा चलाउन अदालतबाट बिहीबार म्याद थप गरेर घटनाको अनुसन्धान अघि बढाएको छ । एसपी खड्काले घटनापछि फरार बन्दै लुकिछिपी भारततिर जाने योजनामा रहेका सुफललाई ठूलो मिहिनेतपछि पक्राउ गर्न प्रहरी सफल भएको जानकारी दिए । गाउँमा प्रेमिकाको हत्या गरेर भारततिर भाग्ने योजना बनाएका रहेछन्, उनले भने, भारत भाग्नुअघि नै पक्राउ गर्न सकिएका कारण हत्यामा संलग्नको योजना सफल हुन पाएन । एसपी खड्काका अनुसार प्रेमिकाको हत्या गरेर फरार भएका सुफल भारत छिर्ने र उतै बसेर काम गर्ने योजनामा रहेको पाइएको छ । प्रहरीको प्रारम्भिक अनुसन्धानबाट विगत छ महिनाअघिदेखि सुफल र सरीताबीच प्रेम सम्बन्ध रहेको खुलेको छ । प्रेम सम्बन्धलाई बिहेमा परिणत गर्न सरीताले कर गर्न थालेपछि दुई जनाबीच वादविवाद भएको पाइयो, खड्काले भने, त्यसपछि आवेगमा आएर कुटपिट गर्दै घाँटी थिचेर सुफलले हत्या गरेको खुल्यो । सरीताका श्रीमानको तीन वर्षअघि नै मृत्यु भइसकेको छ । प्रहरीका अनुसार सरीताका श्रीमान र सुफल चिनजानका साथी थिए । दुवै जना ट्याक्टर चालक रहेको खुलेको एसपी खड्काले दिए । उनका अनुसार साथीको मृत्यु भएपछि पुरानै चिनजानका आधारमा श्रीमती सरीतासँग सुफल नजिकिएका थिए । नजिकिनै क्रममा दुई जनाबीच प्रेम बस्यो । प्रेम सम्बन्धमा रहेका दुई जनाबीच रातको समयमा भेट भएछ । त्यही क्रममा सरीताले मलाई अब बिहे गरेर घरतिरै लैजानुभन्दै कर गर्न थालेको पाइयो, प्रहरीका एक अनुसन्धान अधिकृतले भने, बिहे अस्वीकार गरेका सुफलले जिद्धि गर्न थालेपछि हत्या गरेर सरीताको शव भने मकैबारीमा फ्यालिदिएको पुष्टि भयो । पक्राउ गरेर अनुसन्धान थाल्दा सुफलले पनि यो कुरा स्वीकार गरिसकेका छन् । उनका अनुसार कुटपिटबाट शरीरका करङ पनि भाँचिएका छन् । कपडा च्यातिएको र सरुवाल पनि सुर्किएको अवस्थामा सरीताको शव फेला परेको थियो । हत्याअघि उनीहरुबीच शारीरिक सम्पर्क भएनभएको बारेमा अनुसन्धान भइरहेको प्रहरीको भनाइ छ । मृत्यु भएका साथीकी श्रीमतीसँग प्रेमका नाममा अवैध सम्बन्ध राख्दै आएका सुफलले भने त्यसअघि नै दुईवटा बिहे गरिसकेको पाइएको प्रहरीले जनाएको छ । प्रहरीका अनुसार घरमा सुफलका दुई श्रीमती र तीन सन्तान रहेको खुलेको छ । हत्या गरिएकी सरीता पनि एक सन्तानकी आमा हुन् ।"
युरोकप फुटबल : रसियाको पहिलो जित,"सेन्ट पिटर्सवर्ग : रसियाले युरोकप फुटबलमा पहिलो जित निकालेको छ। बुधबार राति भएको खेलमा फिनल्यान्डलाई १० गोलले पराजित गर्दै रसियाले युरोकपमा पहिलो जित निकालेको हो। पहिलो खेलमा विश्व नम्बर एक बेल्जियमसँग ३० गोलले पराजित भएको रसियाले पहिलो पटक युरोकप खेलिरहेको फिनल्यान्डलाई पराजित गर्न निकै संघर्ष गर्नुपरेको थियो। रसियाको जितमा एरेक्सी मिरानचुकीले निर्णायक गोल गरेका थिए। उनले पहिलो हाफको इन्जुरी समयमा आर्टेम डेजुबाको पासमा गोल गरेका थिए। फिनल्यान्डले खेलको चौथो मिनेटमै गोल गरे पनि त्यसले मान्यता पाउन सकेन। जोएल पोहजानपालोले गरेको गोललाई रेफ्रीले भीएआरको सहयोगमा अमान्य घोषित गरेका थिए। जितसँगै रसियाले दुई खेलबाट तीन अंक जोडेको छ। समूह बीमा दोस्रो स्थानमा रहेको रसियाले अन्तिम १६ मा पुग्ने सम्भावना पनि कायमै राखेको छ। यस समूहमा तीन अंक जोडेको बेल्जियम पहिलो, दुई खेलमा तीन अंक नै जोडेको तेस्रो र अंक जोड्न नसकेको डेनमार्क अन्तिम स्थानमा छन्। साविक विजेता पोर्चुगलले पनि प्रतियोगितामा सुखद सुरुआत गरेको छ। युरोकपअन्तर्गत समूह एफको खेलमा पोर्चुगलले हंगेरीलाई ३० गोलले पराजित गर्दै सुखद सुरुआत गरेको हो। पोर्चुगलको जितमा कप्तान क्रिस्टियानो रोनाल्डोले दुई तथा रफायल गुरेर्रोले एक गोल गरेका थिए। बुडापेस्टको पुस्कास एरिनामा ६० हजार दर्शकको उपस्थितिमा भएको खेलमा साविक विजेता पोर्चुगलले गोलका लागि ८४ मिनेटसम्म पर्खनु परेको थियो। सुरुदेखि आक्रमण खेल पस्किए पनि हंगेरीका डिफेन्सले पोर्चुगलका समर्थकलाई निरास पारेका थिए। पहिलो हाफमा कप्तान क्रिस्टियानो रोनाल्डो पटकपटक चुक्दा पोर्चुगलले गोलका लागि संघर्ष गर्नु परेको थियो। पहिलो हाफमा रक्षात्मक खेल खेलेको हंगेरी दोस्रो हाफमा आक्रमणमा उत्रिएको थियो। जसका कारण पोर्चुगलको पोस्टमा लगातार आक्रमण भएको थियो। ८०औं मिनेटमा स्जाबोल्स सोहोनले गोल गरे पनि रेफ्रीले अफसाइड दिएका थिए। त्यसअघि पनि केही राम्रा अवसर बनाए पनि गोल गर्न भने सकेन। खेलको ८४औं मिनेटमा पोर्चुगलले गोलको खाता खोलेको थियो। रफायल गुरेर्रोले गोल गदैै पोर्चुगललाई अग्रता दिलाएका थिए। पहिलो गोल गरेको दुई मिनेटपछि नै पोर्चुगलले पेनाल्टीको मौका पाएको थियो। राफा सिल्भालाई हंगेरीका विली अर्बानले फल गरेपछि पोर्चुगलले पेनाल्टी पाएको थियो। जसलाई कप्तान क्रिस्टियानो रोनाल्डोले सदुपयोग गर्दै गोल गरेका थिए। खेलको इन्जुरी समयमा गोल गर्दै रोनाल्डोले पोर्चुगललाई ३० जित दिलाएका थिए। डीबक्सभित्र उत्कृष्ट ड्रिबिङ गर्दै रोनाल्डोले वान भर्सेस वानमा गोल गरेका थिए। हंगेरीविरुद्ध दुई गोल गरेसँगै रोनाल्डोले युरोकप फुटबलमा सर्वाधिक गोल गर्ने खेलाडीको कीर्तिमान पनि बनाएका छन्। उनले युरोकपमा अहिलेसम्म ११ गोल गरिसकेका छन्। रोनाल्डोले फ्रान्सका मिचेल प्लाटिनीले बनाएको नौ गोलको कीर्तिमान तोडेका हुन्। रोनाल्डोले पोर्चुगलका लागि १ सय ६ गोल गरिसकेका छन्। जितसँगै समूह एफमा रहेको पोर्चुगलले महŒवपूर्ण तीन अंक जोडेको छ। पोर्चुगल समूहको शीर्ष स्थानमा छ। साविक विजेतासँग फराकिलो हार बेहोरेको हंगेरी अन्तिम स्थानमा छ। युरोकपको साविक उपविजेता फ्रान्सले पनि प्रतियोगितामा विजयी सुरुआत गरेको छ। मंगलबार राति भएको खेलमा जर्मनीलाई १० गोलले पराजित गर्दै फ्रान्सले सुखद सुरुआत गरेको हो। जर्मनीको म्युनिखस्थित एलिनाज स्टेडियममा विश्व विजेता फ्रान्सले आत्मघाती गोलको मद्दतमा जित निकालेको हो। जर्मनीका माट हुमेल्सले आत्मघाती गोल गरेका थिए। डिफेन्डर हुमेल्सले २०औं मिनेटमा आत्मघाती गोल गरेका थिए। फ्रान्सका लुकास हर्नान्डेजको क्रस क्लियर गर्ने क्रममा उनले आफ्नै पोस्ट्मा गोल गरेका थिए। उनको त्यही गोल खेलको निर्णायक बनेको थियो। निकै प्रतिस्पर्धातमक खेलमा फ्रान्सले गरेको दुई गोलले भने मान्यता पाएन। खेलको ६६ औं मिनेटमा केइलिन एमबाप्पेले गोल गरेका थिए। त्यसलाई रेफ्रीले अफसाइड दिएका थिए। खेलको ८५औं मिनेटमा पनि एमबाप्पेको पासमा करिम बेन्जेमाले गोल गरेका थिए। त्यो गोलले पनि भीएआरको सहायतामा मान्यता पाएन। त्यसलाई पनि रेफ्रीले अफसाइड दिएका थिए। घरेलु टोली जर्मनीले भने पाएको अवसरलाई सदुपयोग गर्न नसक्दा हार बेहोर्न बाध्य भयो। खेल अवधिभर बल पोसेसनमा पकड जमाएको जर्मनी फिनिसिङमा चुक्दा निरास बन्नु परेको थियो। यस हारसँगै तीन पटकको च्याम्पियन जर्मनी युरोकपको इतिहासमा पहिलो पटक आफ्नो पहिलो खेलमै पराजित भएको छ। जर्मनी युरोकपमा यसअघिका संस्करणमा पहिलो खेलमै कहिले पनि पराजित भएको थिएन। जितसँगै ग्रुप अफ डेथ मानिएको समूह एफमा रहेको फ्रान्सले महत्वपूर्ण तीन अंक जोडेको छ। फ्रान्स समूहको दोस्रो स्थानमा छ। यस समूहमा पोर्चुगल शीर्ष स्थानमा रहेको छ। जर्मनी तेस्रो र हंगेरी चौंथो स्थानमा छन्।"
पुल बगाउँदा पोखरा र कावासोतीको सम्पर्क टुट्यो,नवलपुर : पूर्वी नवलपरासीको बौदिकाली गाउँपालिकामा रहेका दुई वटा पक्की पुल बाढीले बगाउँदा स्थानीयहरुको बजारसम्मको सिधा सम्पर्क टुटेको छ । तीन दिनदेखि परेको अबिरल वर्षापछि आएको बाढीले बौदीकाली गाउँपालिका१ मा निर्माणाधिन पक्की पुल बगाएको छ । त्यसैगरी कालीगण्डकीमा रहेको अर्को पक्की पुल पनि बाढीले बगाएको गाउँपालिकाका प्रमुख प्रशासकीय अधिकृत प्रदिपचन्द्र सुवेदीले जानकारी दिए । गण्डकी प्रदेश सरकारको ३ करोड ५० लाखको लागतमा वडा नं १ मा पुल निर्माण भइरहेको थियो । पुलको काम अन्तिम चरणमा थियो । ढलानको काम मात्र बाँकी रहेका बेला बाढीले पुल बगाएको प्रमुख सुवेदीले बताए । स्थानीयहरुलाई सहजरुपमा सदरमुकाम कावासोती पुग्नका लागि पुल निर्माण गरिएको थियो । पुल बगाएपछि स्थानीयको सदरमुकामसँगको सिंधा सम्पर्क टुटेको छ । अब स्थानीयहरु सदरमुकाम पुग्न ४५ किमिको पहाडी बाटो हुँदै जानुपर्ने बाध्यता छ । सदरमुकामसँगै राजमार्ग पुग्न १ दिन लाग्ने भएपछि सबैभन्दा बढी बिरामीहरुको उपचारमा समस्या आएको सुवेदीले बताए । त्यसैगरी गाउँपालिकाको वडा नं२ स्थित कालीगण्डकीमा बनाइएको पुलसमेत बाढीले बगाएको छ । यो पुल हुँदै स्थानीयहरु भिमाद निस्केर पोखरा पुग्ने गरेका थिए । पुल बगाएपछि प्रदेश राजधानी पोखराको सिंधा सम्पर्क पनि टुटेको गाउँपालिकाले जनाएको छ । भिमाद पुग्न पनि स्थानीयले अब १ दिन पैदल लगाएर हिड्नु पर्ने बाध्यता छ ।
अपराधमा एम्बुलेन्सको प्रयोग,"विराटनगर : नेपालभारत सीमाअन्तर्गत सुनसरीको कोसी गाउँपालिका८ मा गत जेठ १६ गते बिहान २ बजेतिर १ सय ६७ किलो लागूऔषध गाँजा फेला पर्यो। छ वटा प्लास्टिकमा अलगअलग पोको पारिएको गाँजा रिसिभ गर्न गएको अवस्थामा कोसी८ का ४० वर्षीय गणेश यादवलाई सुनसरी प्रहरीले पक्राउ गर्यो। अनुसन्धानबाट धनकुटाको हिलेस्थित जनप्रगति बचत तथा ऋण सहकारी संस्थाको नाममा सञ्चालन गरिएको को १ च ६८८० नम्बरको एम्बुलेन्सले गाँजा त्यहाँ छाडिदिएको खुल्यो। एम्बुलेन्स र गाँजा कारोबारीको खोजीमा जुटेको प्रहरीले जेठ २६ गते एम्बुलेन्स र चालक सुशन राईलाई पक्राउ गर्यो। प्रहरी आएको चाल पाएर हत्तपत्त गाँजा झारिदिएर एम्बुलेन्स लिँदै उनी फरार भएको खुलेको छ। प्रहरीले यादव र राईविरुद्ध लागूऔषध ऐनअन्तर्गतको मुद्दामा अनुसन्धान गरिरहेको छ। एम्बुलेन्ससँग सेटिङ मिलाएर नेपालबाट भारततर्फ गाँजाको तस्करी गर्ने धन्दामा यादवको संलग्नता देखिएको र एम्बुलेन्स चालक राईले उनलाई सहयोग गरिरहेको पाइएको सुनसरी प्रहरी प्रमुख एसपी कमल थापाले बताए। गाँजा र मानिस पक्राउ परिहाले भनेर त्यत्तिकै छाडिदिएको भए खतरनाक खेल थाहा हुने थिएन, एसपी थापा भन्छन्, वास्तविकता पत्ता लगाउँदै जाँदा मानवीय सेवामा आकस्मिक खटिनुपर्ने एम्बुलेन्स लागूऔषधको डरलाग्दो धन्दामा प्रयोग भइरहेको पाइयो। हुडेप नेपाल नामक संस्थाको नाममा सञ्चालन भइरहेको को १ च ५५५७ नम्बरको एम्बुलेन्सलाई जेठ १० गते एक सय किलो गाँजासहित धरान२ बाट प्रहरीले नियन्त्रणमा लियो। बिरामी बोक्न अस्वीकार गरेको एम्बुलेन्स गाँजा लिएर धनकुटाबाट नेपालभारत सीमा क्षेत्रअन्तर्गत विराटनगरको रानी नाकातिर आउँदै गरेको पुष्टि भएको प्रहरीले जनायो। चालक धरान१५ का ३६ वर्षीय बलबहादुर लिम्बू र एम्बुलेन्समै सवार धनकुटाको सहिदभूमि घर भई धरान११ मा बस्ने २८ वर्षीय पोषण राईलाई इलाका प्रहरी कार्यालय धरानले पक्राउ गर्यो। गाँजाको ओसारपसारमा एम्बुलेन्सको प्रयोग गरेका उनीहरूविरुद्ध लागूऔषध मुद्दामै प्रहरीले अनुसन्धान गरिरहेको छ। महेन्द्रनगर क्षेत्रबाट गाँजा ओसारपसार भइरहेको सूचना जेठ २६ गते आएपछि एसपी थापाले को १ च ३३२ नम्बरको एम्बुलेन्सलाई नियन्त्रणमा लिन टोली परिचालन गरे। तर, प्रहरीलाई छलेर एम्बुलेन्स भाग्न सफल भयो। भोलिपल्ट इनरुवा नगरपालिका२ नहर चोकनजिक बेवारिसे अवस्थामा फेला परेपछि प्रहरीले नियन्त्रणमा लिएर अनुसन्धान थाल्यो। लक गरेर ढोका र झ्याल बन्द गरिएको एम्बुलेन्समा चालक वा एम्बुलेन्ससँग सम्बन्धित कोही पनि भेटिएनन्। सुनसरीको इनरुवा२ मा बेवारिसे अवस्थामा फेला परेपछि प्रहरीले अनुसन्धान गरिरहेको को १ च ३३२ नम्बरको एम्बुलेन्स। रेडक्रसको चिन्ह मात्रै राखेर चलाइएको उक्त एम्बुलेन्स कुन संस्थाका नाममा कहाँबाट र कसरी सञ्चालन भइरहेको थियो भन्ने खुल्न सकेको छैन। दाबी गर्न कोही नआएको एम्बुलेन्सका चालक वा सम्बन्धित कसैको सम्पर्क नम्बर पनि छैन। यातायात व्यवस्था कार्यालय इटहरीले उक्त नम्बर प्लेटको एम्बुलेन्स कसैको नाममा दर्ता नभएको जानकारी प्रहरीलाई दिइसकेको छ। इन्जिन र चेसिस नम्बरका आधारमा एम्बुलेन्स सञ्चालन गर्ने संस्था र चालकको पहिचानको प्रयास प्रहरीले गरिरहेको छ। अपराधमा प्रयोग गर्नकै लागि अरू नै सवारीलाई एम्बुलेन्स लेखेर चलाइएको हुनसक्ने एसपी थापा बताउँछन्। पूर्वपश्चिम लोकमार्गअन्तर्गत सुनसरीको भोक्राहानरसिंह गाउँपालिका३ स्थित सुनसरी खोलानजिक गत वैशाख १२ गते बिहान झिसमिसेमै रोकिएको एउटा एम्बुलेन्सबाट बिरामीजस्ता देखिने दुई महिला झरेर झाडीतिर गए। फर्किएर उनीहरू चढेपछि एम्बुलेन्स त्यहाँदेखि हुइँकियो। केहीबेरमै बच्चा रोइरहेको आवाज आयो। हेर्न गएका स्थानीयले झाडीमा सालनालसहितको नवजात शिशु (छोरी)लाई फेला पारेपछि प्रहरीलाई खवर गरे। एम्बुलेन्समै ल्याइएको शिशुलाई महिलाले झाडीमा फ्यालेको हुनसक्ने स्थानीयले प्रहरीलाई बताए। शिशुको जीवितै उद्धार गरे पनि एम्बुलेन्सकै खोजीमा अहिले प्रहरी केन्द्रित छ। बिरामी बोकेर ओहोरदोहोर गरिरहने भएकाले कसैले चासो नदिँदा एम्बुलेन्सको पहिचान खुल्न सकेको छैन, एसपी थापाले भने, जीवितै शिशु भेटिएको समय आसपास राजमार्गमा गुडेका एम्बुलेन्सको रेकर्ड निकालेर खोजी जारी राखेका छौं। उनका अनुसार बाबुआमाको पहिचान हुन नसकेको बच्चा अवैध सम्बन्धबाट जन्मिएपछि एम्बुलेन्समा ल्याएर झाँडीमा फ्यालेको हुनसक्छ। माथि उल्लेख गरिएका विवरणबाट मावन जीवन रक्षाका लागि अति नै आवश्यक सवारी साधनभित्र पर्ने एम्बुलेन्स अपराध एवं अवैध धन्दामा प्रयोग भइरहेको पुष्टि हुन्छ। कोरोना भाइरस महामारीले यतिबेला मुलुक आक्रान्त बनेको छ। अस्पतालसम्म पुग्ने एम्बुलेन्स समयमै पाउन नसक्दा गम्भीर अवस्थाका कोरोना संक्रमित मृत्युवरण गर्न बाध्य छन्। भन्सार छुटमा सहजै ल्याउन सकिने र सडकमा बिना अवरोध निर्वाध गुड्ने एम्बुलेन्स भने अपराधमा प्रयोग भइरहेको पाइएको एसपी थापाले बताए। उनका अनुसार मानवीय सेवा छाडेर तस्करीका सामग्री, लागूऔषध एवं अवैध सामान तथा भाडाका यात्रु ओसार्ने धन्दामा एम्बुलेन्सजस्तो संवेदनशील सवारीको दुरुपयोग भइरहेको पाइयो। एम्बुलेन्सबाट हुने अपराध रोक्न प्रहरीले निगरानी बढाएको जानकारी एसपी थापाले दिए। एम्बुलेन्स सञ्चालन निर्देशिका २०७७ ले बिरामी बोक्नबाहेक अरूमा एम्बुलेन्सको प्रयोगलाई रोकेको छ। जिल्ला प्रशासन कार्यालयमा दर्ता भएको मुनाफारहित सामाजिक संस्था, प्रतिष्ठान, ट्रष्ट, विभिन्न निकाय र अस्पतालले यातायात कार्यालयमा दर्ता गरेर एम्बुलेन्स सञ्चालन गर्न पाउने व्यवस्था निर्देशिकाले गरेको छ। संयुक्त एम्बुलेन्स चालक संघ प्रदेश १ का अध्यक्ष चन्द्र पराजुलीका अनुसार मानवीय सेवामै समर्पित हुनुपर्ने भएकाले ९९ प्रतिशत भन्सार छुटमा एम्बुलेन्स ल्याउने व्यवस्था सरकारले मिलाई दिएको छ। उनले सरकारले दिएको भन्सार छुटको सुविधा र सञ्चालन गर्ने संस्थाको नाम तथा चालकको सम्पर्क नम्बर स्पष्टसँग उल्लेख गरेर तथा अक्सिजन सिलिन्डरदेखि स्ट्रेचरसम्मको व्यवस्था गरेर मात्रै एम्बुलेन्स सञ्चालन गर्न पाइने बताए। संघका केन्द्रीय सदस्यसमेत रहेका पराजुलीले समयमै अस्पताल पुर्याएर बिरामी बचाउन प्रयोग हुनुपर्ने एम्बुलेन्सलाई मानवीय सेवा भुल्दै नियम कानुनविपरीत अपराधमा प्रयोग गर्न थालिएकोमा चिन्ता व्यक्त गरे। पराजुलीका अनुसार एम्बुलेन्सलाई सरकारबाट नियमित निगरानी एवं अनुगमन र जनचेतना नै छैन। दक्ष र अनुभवी चालकको अभाव छ। साइरन बजाउँदै सडकमा कुदेपछि कसैले वास्ता नगर्दा पैसा कमाउने लोभमा परेर एम्बुलेन्स अपराधमा प्रयोग हुन थालेको पराजुलीले बताए। उनका अनुसार गम्भीर अवस्थाका बिरामी बोक्दाबाहेक साइरन बजाएमा ट्राफिक नियम उल्लंघनको कसुरमा कारबाही हुन्छ। साइरन बजाउँदै हुइँकिने एम्बुलेन्स अपराधमा प्रयोग भइरहेको हुनसक्नेतर्फ ध्यान दिन जरुरी रहेको उनले बताए। उनका अनुसार सञ्चालकले निगरानी बढाएर बोकेका बिरामीको रेकर्ड राखिदिने हो भने एम्बुलेन्सको दुरुपयोग रोकिने थियो। प्रदेश १ मा रहेका ४ सय १७ वटा एम्बुलेन्समध्ये मोरङमा १ सय ३९ वटा, सुनसरीमा ९३ र झापामा १ सय १७ वटा एम्बुलेन्स सञ्चालनमा रहेको जानकारी पराजुलीले दिए। दत्तचित्त भएर सेवामै खटिने एम्बुलेन्सको सहयोगले समयमा अस्पतालसम्म पुग्नसक्दा धेरैको ज्यान बचेको छ, मोरङ प्रहरी प्रमुख एसपी सन्तोष खड्का भन्छन्, कतिपय भने गैरकानुनी धन्दा र अपराधमा प्रयोग भइरहेको पाइन्छ। एसपी खड्का निगरानी बढाएर अपराधमा प्रयोग गरिएकालाई कानुनी कारबाहीको विकल्प नभएको बताउँछन्। बन्द, हड्ताल, आकस्मिक अवस्था तथा विभिन्न अवरोधमा सहज रूपले सञ्चालन हुन पाउने भएकाले गलत नियत राख्ने र पैसा कमाएर चाँडै धनी हुन खोज्नेले एम्बुलेन्सलाई दुरुपयोग गरिरहेको उनको भनाइ छ। कतिपयले कोरोना संक्रमित लगायतका बिरामी बोक्न नमानेको र नियमविपरीत सञ्चालन भइरहेको सूचना आएकाले विशेष कारबाही थालिएको जानकारी खड्काले दिए। महामारीका समयमा बिरामीले एम्बुलेन्स पाउन गाह्रो भइरहेका बेला सडकमा निर्वाध सञ्चालनको अधिकार पाएको सवारी ठूला अपराधमा प्रयोग हुनु दुःखद् भएको नागरिक अगुवा केशव अधिकारी बताउँछन्। सहजतासँगै निगरानी एवं नियन्त्रणकै अभावमा एम्बुलेन्सको दुरुपयोग बढेको उनको भनाइ छ। प्रदेश १ का प्रहरी प्रमुख डीआईजी ईश्वरबाबु कार्कीले मानवीय सेवा छाडेर एम्बुलेन्सजस्तो अति नै संवेदनशील सवारी गैरकानुनी गतिविधिमा प्रयोग हुन थालेपछि कारबाही तीव्र पारिएको बताए। कार्कीका अनुसार पछिल्लो ट्रेन्ड र अनुसन्धानमा प्राप्त सफलताले एम्बुलेन्समा निगरानी बढाउन आवश्यक देखिएको छ। कोरोना महामारी सुरु भएयता मात्रै प्रदेश १ मा एक दर्जनभन्दा बढी एम्बुलेन्स अपराध एवं गैरकानुनी धन्दामा प्रयोग भएको रेकर्ड प्रहरीसँग छ।"
बाढीले निर्माणधीन पुल बगायो,नवलपुर : सोमबार साँझदेखि परेको अविरल वर्षापछि नवलपरासी (बर्दघाटसुस्तापूर्व)को बौदीखोलामा आएको बाढीले बौदीकालीमा निर्माणाधीन पुल बगाएको छ। जिल्लाको बौदीकाली गाउँपालिकाको वडा नं १ र २ जोड्नका लागि शेरामा निर्माणाधीन अवस्थामा रहेको पुलको स्ल्याब र बिम बगाएको हो। बौदीकालीका प्रमुख प्रशासकीय अधिकृत प्रदीपचन्द्र सुवेदीले गाउँपालिकालाई जिल्ला सदरमुकाम कावासोतीसँग जोड्नका लागि शेरामा निर्माण हुँदै गरेको पुलको फलामे संरचनालाई बाढीले बगाएको जानकारी दिए। प्रदेश सरकारको रु तीन करोड ५० लाखको लागतमा निर्माण भएको पुलको काम अन्तिम चरणमा पुगेको थियो। प्रमुख प्रशासकीय अधिकृत सुवेदीका अनुसार सो पुलको आज बिहीबार ढलान गर्ने तयारीका साथ काम भइरहेको थियो। खोलामा आएको बाढीले ढलानका लागि तयारी अवस्थामा रहेको पुल बगाएपछि लाखौँ रुपैयाँको नोक्सानी भएको सुवेदीले बताए। यसैबीच अविलरल वर्षापछि कालीगण्डकी नदीमा आएको बाढीका कारण नवलपुर र तनहुँ जोड्ने पक्की पुल जोखिममा परेको छ। बौदीकाली४ र तनहुँको घिरिङ गाउँपालिका४ जोड्ने गरी कालीगण्डकी नदीमा निर्माण भएको पक्की पुल जोखिममा परेको सुवेदीले बताए। बर्षातका कारण बौदीकाली क्षेत्रको जमीनको केही भाग भासिएको छ भने घिरिङतर्फ पुलको सपोर्टिङ ग्याबिन बगाएको छ। पुलमा जोखिम बढेपछि यस क्षेत्र भएर हिँड्ने सवारी साधन सञ्चालनमा रोक लगाइएको सुवेदीले बताए।
मुस्ताङको दिव्यदीप स्कुलमा २७ लाख बढी बेरुजु,"जोमसोम : उपल्लो मुस्ताङको लोमान्थाङ गाउँपालिकास्थित एक मात्र दिव्यदीप माध्यमिक स्कुलमा २७ लाख २० हजार आर्थिक बेरुजु रहेको लोमान्थाङ गाउँपालिकाको शिक्षा शाखाले जनाएको छ । गत आर्थिक वर्ष २०७६०७७ का लागि उपलब्ध दुर्गम हिमाली आवासीय छात्रावृद्धि वापतको खर्च विवरण सो विद्यालयले पेश गर्न नसक्दा उक्त आर्थिक बेरुजु रहन पुगेको सो गाउँपालिकाकी शिक्षा शाखा अधिकृत मिरादेवी शर्माले बताईन् ।बर्सेनि संघीय सरकारमार्फत उपलब्ध हुने दुर्गम हिमाली आवासीय छात्रावृद्धि अनुदान अन्र्तगत मुस्ताङका ९ वटा विद्यालयलाई ४ सय १९ जना विद्यार्थी कोटा निर्धारण गरिएको छ । सो कोटामध्ये दिव्यदीप स्कुलले ६८ जना विद्यार्थीलाई छात्राबासमा राख्ने अनुमति पाएको छ । दुर्गम हिमाली आवासीय छात्रावृद्धि अनुदान कार्यक्रममार्फत संघ सरकारले प्रति विद्यार्थी वार्षिक ४० हजार रुपैयाँ खर्च उपलब्ध गराउँछ । पालिकाको शिक्षा शाखाले दिव्यदीप स्कुललाई सशर्त अनुदान स्वरुप वार्षिक २७ लाख २० हजार रुपैयाँ पठाउने गरेको बताएको छ । तर सो विद्यालयले गत वर्षको दुर्गम हिमाली आवासीय छात्रावृद्धि अनुदान वापतको भुक्तानी लगिसकेको भएपनि आवश्यक कागजात र प्रमाणहरु पेश गर्न नसकेको शिक्षा शाखा अधिकृत शर्माले उल्लेख गरिन् । गत आर्थिक वर्ष २०७६०७७ मा सो विद्यालयको आवासीय छात्रावासमा ४२ जना विद्यार्थी मात्र रहेको शिक्षा शाखाको अनुमगनमा पाइएको छ । दिव्यदीपले ४२ जना विद्यार्थीलाई छात्राबासमा राखे वापत १६ लाख ८० हजार मात्र भुक्तानी पाउनुपर्नेमा २७ लाख २० भुक्तानी लगिसकेको छ । गत आर्थिक वर्षको स्थानीय तह तथा कार्यालयहरुको आर्थिक लेखा परीक्षणका आएका मेलेप टोलीलाई समेत शिक्षा शाखाले सो कार्यक्रमको खर्च विवरण पेश गर्न सकेका छैनन् । भुक्तनी प्राप्त गरिसकेको सो विद्यालयलाई आर्थिक विवरण चुस्तदुरुस्त पठाउन मलेपले सो पालिकालाई अल्टिमेट दिएको शिक्षा शाखा अधिकृत शर्माले उल्लेख गरिन् । यद्यपी सो विद्यालयलाई दुर्गम हिमाली आवासीय छात्रावृद्धि अनुदानको खर्च विवरण ताकेता गरिहेको उनले बताइन् । उनका अनुसार विद्यालयले खर्च विवरणको आवश्यक कागजात पेश गर्ने जनाएको उनले जनाइन् । यस्तै ,सो विद्यालयकी कक्षा १० मा पढ्ने एक छात्राले विद्यालयले दुर्गम हिमाली आवासीय छात्रावृद्धि अनुदान अन्तर्गत वापको वार्षिक ५ सय रुपैयाँ कहिल्यै पाउन नसकेको जानकारी दिइन । विद्यालयले सो कार्यक्रम वापत आउन बजेटमा अनियमिता गरेको आशंका स्थानीय सरोकारवालाको छ । आर्थिक वर्ष २०७६०७७ मा प्रदेश सरकारले दुर्गम आवासीय छात्रावृद्धि स्वरुप मुस्ताङलाई ४९ कोटा तोकेको थियो । सो विद्यालय प्राप्त गरेको सो बजेटको हिसाब किताब समेत पेश भएको देखिदैन । यस्तै ,उपल्लो मुस्ताङको दिव्यदीप स्कुलको विद्यार्थी राख्ने दुर्गम हिमाली आवासीय छात्रावास संरचना समेत जीण भएको पाईएको छ । सरकारले छात्रावास सुधारका लागि पठाउने बजेट समेत सदुपयोग भएको पाइँदैन । नाम नखुलाउने शर्तमा एक सरोकारवाला भने, ' विद्यार्थी बस्ने होस्टेल गाई गोरु राख्ने गोठ जस्तो छ । छात्राबासका विद्यार्थी भुँइमा बिच्छ्याइएको फलेकमा सुत्न बाध्य छन् । विद्यालयको लगानी शून्यजस्तै छ । उपल्लो मुस्ताङको दिव्यदीप स्कुलले हिउँदयाममा बर्सेनि विद्यार्थी घुम्ती कक्षाका रुपमा पोखरा लैजान्छ ।गत वर्ष घुम्ती कक्षाका लागि संघ सरकारबाट ३ लाख ५० हजार र स्थानीय तहले ७ लाख बजेट बिनियोजन गरेको थियो । सो विद्यालयबाट घुम्तीका लागि २२ जना विद्यार्थी बेसी झारेकोमा त्यसको यथेस्ट प्रमाण खुल्न सकेको छैन । दिव्यदीपले २२ जना विद्यार्थी पोखरा लगेर पढाएको ३ महिनाको खर्च १० लाख ५० हजारको पेश गरी झुक्तानफ लगिसकेको पालिकाले जनाएको छ । घुम्ती कक्षाका लागि भएको खर्च विवरणको पर्याप्त आधार विद्यालयले पेश नगरेको सो पालिकाको शिक्षा शाखाले उल्लेख गरेको छ । विद्यालयमा शैक्षिक गुणस्तर सुदृढिकरण एवं कार्यसम्पादनमा आधारित प्रोत्साहन अनुदानतर्फ शिक्षण सिकाईमा आधारित सूचना र सञ्चार प्रविधि (आइसिटी )को प्रयोग अन्र्तगत संघीय सरकारबाट सो विद्यालयलाई ६ लाख ५० हजार बजेटले उपलब्ध गराइएको थियो । सो कार्यक्रममा विद्यालयले कम्प्युटर, इन्टरनेट कनेक्टिभिटी इकुमेन्ट र किट्स खरिद गरिनुपर्नेमा पालिकाको अनुमगनमा उक्त सामग्री विद्यालयले खरिद गरेको देखिएको छैन ।केही वर्षअघि सो विद्यालयलाई चीनले केही थान चाइनिज कम्प्युटर सौजन्य दिएको बाहेक नयाँ सामग्री विद्यालयमा भएको पाइँदैन । तर ,विद्यालयले आइसिटीको बजेट भुक्तानी प्राप्त लिएसकेको शिक्षा शाखा अधिकृत शर्माले जानकारी दिइन् । यस्तै आर्थिक वर्ष २०७५०७६ मा प्रदेश सरकारले उक्त विद्यालयलाई लाइबेरी संचालनका लागि १५ लाख बजेट उपलब्ध गराएको थियो । तर ,सो विद्यालयले पुरानो लाइबेरीमा केही सामग्री थप गरी रकम भुक्तानी लिएको जनाइएको छ । चरम वेथितिको आशंका गरिएको उक्त विद्यालयमा शैक्षिक गुणस्तर बर्सेनि खस्किदै गएको सरोकारवा बताउँछन् । सरकारले उपलब्ध गराइएको शैक्षिक सुधारात्मक बजेट कार्यान्वय नगरी जबरजस्ती पालिकासँग भुक्तानी लिने गरेको उनीहरुको दावी छ । सो विद्यालयले ८५ जना विद्यार्थी पढ्ने तथ्याङ्क देखाएपनि हाल सो विद्यालयमा जम्मा ४५५० जना विद्यार्थी मात्र पढ्छन् । विद्यालयको शैक्षिक पूर्वाधार तथा शैक्षिक पठनपाठनमा प्राप्त सरकारी बजेटको अनियमितता भएको हुनसक्ने सरोकारवालाको ठम्याई छ ।"
दूधको मूल्य भुक्तानी गर्न माग,"इलाम : इलामका कृषकले चार महिनादेखि किसानले दूधको मूल्य पाउन सकेका छैनन्। कोरोना कहरमा किसानलाई जीवनयापन गर्न समस्या भएको भन्दै यथाशक्य भुक्तानी गर्न राष्ट्रिय कृषक समूह महासंघ इलामले जनाएको छ। महासंघले किसानका समस्या समाधानका लागि सरकारसँग पाँचबुँदे माग राखेको छ। सरकारी स्वामित्वमा रहेको दुग्ध विकास संस्थानले चार महिनादेखि किसानबाट खरिद गरेको दूधको मूल्य भुक्तानी नगरेको भन्दै महासंघले भनेको छ उत्पादित सामग्री बिक्री नभएको भन्दै किसानको दूधको मूल्य भुक्तानी नगर्नु गैर जिम्मेवार हो। महासंघले दुग्ध उत्पादक कृषकको सम्पूर्ण रकम एकमुष्ठ भुक्तानी गर्न सरकारसँग माग गरेको छ। सरकारको स्वामित्वमा रहेको दुग्ध विकास संस्थानले किसानबाट खरिद गरेको दूधको भुक्तानी तीन महिनादेखि रोक्दा इलामका दुग्ध उत्पादक कृषक समस्यामा परेको अध्यक्ष विष्णुप्रसाद दुलालले बताए। प्रत्येक १५ दिनमा दूधको भुक्तानी गर्ने दुग्ध विकास संस्थानले तीन महिनादेखि भुक्तानी गर्न छोडेपछि इलामका किसानहरूको आयस्तरमा प्रत्यक्ष प्रभावित भएको छ। दुग्ध विकास संस्थानको विराटनगर आयोजनमा दैनिक ३० हजारको हाराहारीमा दूध इलाम जिल्लाबाट निर्यात हुन्छ। तर आयोजनाले पछिल्लो १० महिनादेखि किसानको दूधको भुक्तानी नियमित दिन सकेको छैन। प्रत्येक १५ दिनमा दूधको भुक्तानी गर्ने डीडीसीले समयमा भुक्तानी गर्न छोडेपछि इलामका किसानहरूको आयस्तरमा प्रत्यक्ष प्रभावित भएको महासंघका इलाम सचिव नकुल खड्काले बताए। नियमित भुक्तानी नभएपछि किसानहरू निजी डेरीमा दूध बेच्ने अवस्थामा पुगेका छन्। नियमित भुक्तानी हुन छोडेपछि दुग्ध सहकारीहरूले पनि कम मात्रामा दूध संस्थानको चिस्यान केन्द्रमा ल्याउने गरेको कर्मचारी बताउँछन्। दूध संकलनका आधारमा दुग्ध पाउडर र घिउ बिक्री नभएकाले किसानको रकम भुक्तानी गर्न नसकेको संस्थानको भनाइ छ। निषेधाज्ञाले बिक्री कम भएकाले नियमित भुक्तानीमा समस्या भएको दूध वितरण आयोजना विराटनगरका प्रमुख गणेश यादवले बताए। दुग्ध विकास संस्थानको भुक्तानीको समस्या २०७६ फागुनबाट नै देखिएको हो। सरकारले लकडाउन गरेपछि संकलन र दुग्धजन्य सामग्री स्टक मात्रै भएकाले नियमित भुक्तानी नभएको हो। संस्थानको विराटनगरको आयोजनामा २ सय ४५ मेट्रिकटन पाउडर, ५१ मेट्रिकटन मक्खन र १० मेट्रिकटन घिउ स्टक छ। संस्थानले भदौदेखि फागुनसम्म दूध संकलन गरी पाउडर, मक्खन र घिउ बनाउँछ। चैत्रदेखि साउनसम्ममा स्टक सामग्री बिक्री गर्छ। तर अहिले विराटनगर आयोजनामा दैनिक २५ हजार लिटर दूध संकलन भए पनि ५ हजार लिटर बराबरको दुग्धजन्य सामग्री बिक्री हुँदै आएको छ। २०७६ चैत्रमा गरिएको लकडाउन हटेपछि दुग्धजन्य उत्पादन बिक्री राम्रो भए पनि २०७८ वैशाख १६ देखिको निषेधाज्ञाले बिक्री ७५ प्रतिशत घटेको संस्थानको तथ्यांक छ। आयोजनाहरूमा स्टक सामग्री अधिक भएपछि संस्थानको केन्द्रीय कार्यालयले स्टक सामग्रीको मूल्यांकनका आधारमा सरकारसँग ऋण प्रस्ताव गरेको छ। ३ प्रतिशत फ्याट र ८ प्रतिशत ल्याक्टो भएको दुग्धको प्रतिलिटर मूल्य ४१ रुपैयाँ ३२ पैसामा दूध खरिद गर्ने आठ वटा चिस्यान केन्द्र छन्। मल सहज बनाउन माग महासंघले इलाम जिल्लाका कृषकहरू लामो समयदेखि रासायनिक मलको चरम अभाव झेलिरहेको भन्दै मल आपूर्ति सहज बनाउन माग गरेको छ। खेतीको समयमा पनि किसानले मागे जति मलको व्यवस्था गर्न नसक्नु किसान माथि ज्यादती भएको महासंघले ठहर गरेको छ। मल आपूर्तिलाई सहज बनाउन र मलमा भइरहेको कालोबजारी, घुसखोरी र कमिसनको खेललाई रोक्न आवश्यक पहल गर्न सरकारसँग जोडदार माग गर्दछ। विज्ञप्तिमा भनिएको छ। महासंघले चियाको न्यूनतम समर्थन मूल्य तोक्नसमेत माग गरेको छ। चियाको राजधानी भनेर चिनिएको इलामको सूर्योदय नगरपालिकासहितको क्षेत्रमा किसानले फस्ट फ्लस चियाको हरियो पत्तीको मूल्य नै निराशाजनक रूपमा प्राप्त गरेको, कारखाना र स्थानीय सरकारको समन्वयको अभावका कारण किसान मारमा परेको महासंघले जनाएको छ। महासंघले भनेको छ हरियो पत्तीको न्यूनतम समर्थन मूल्य तोक्न नेपाल सरकारसहित सम्पूर्ण सरोकारवालासँग माग गर्दछौं। महासंघले कृषिलाई नेपाली अर्थतन्त्रको आधारको रूपमा मानिने नेपालमा संघीय सरकार, प्रदेश सरकार र स्थानीय तहले समेत कृषि ऐन नबनाएको भन्दै कृषि ऐन लागू गर्न माग गरेको छ। महासंघले महामारीको समयमा किसान विशेष प्याकेज घोषणा गर्न आह्वान गरेको छ।"
सेयरमा भीषण पहिरो,"काठमाडौं : सेयर बजारमा भीषण पहिरो गएको छ। झन्डै २० अर्बको कारोबार भइरहेकोमा बुधबार घटेर साढे १५ अर्बको कारोबारमा सीमित हुन पुगेको छ। नेपाल धितोपत्र बोर्डले मंगलबार ५१ वटा कम्पनीको सेयर मूल्यमा अस्वाभाविक चलखेल गरी मूल्य बढाएको सार्वजनिक भएसँगै सेयर बजारमा भीषण पहिरो गएको हो। बोर्डले सार्वजनिक गरेका अधिकांश कम्पनीको सेयर मूल्य घटेको छ। पछिल्लो समयमा लगातार सेयर बजार बढिरहेको थियो। जसले गर्दा लगानीकर्ता उत्साहित थिए। बोर्डले ५१ वटा कम्पनीले सेयर मूल्य कर्नरिङ, इन्साइडर ट्रेडिङ गरेर बढाएको भन्दै सूची सार्वजनिक भएपछि लगानीकर्ता सशंकित बनेका छन्। बोर्डले त्यस्ता कम्पनीको सेयर जोखिम रहेको भन्दै थप अध्ययन गर्ने जनाएको छ। सेयर मूल्य घट्दा लगनीकर्ताले धेरै गुमाएका छन्। जोखिम सेयर भनिएका ५१ मध्ये ४७ वटाको सेयर मूल्य घटेको छ। बुधबार कारोबार सुरु भएदेखि नै उतारचढाव आएको थियो। अन्तिम समयमा बजार मापन गर्ने सूचक ५२३९ अंकले घटेर परिसूचक २९६९७२ बिन्दुमा रोकिएको छ। केही समयअघि लगानीकर्ताले कारोबारको अनुपातमा सेयर मूल्य नबढेका बताइरहेका थिए। तर पछिल्लो समयमा सेयरको सूचक क्रमशः बढ्दै गएको थियो। नेप्सेका अनुसार बुधबार २ सय १९ कम्पनीको २ करोड ८२ लाख ८९ हजार १ सय २८ कित्ता सेयर किनबेच भएको छ। १५ अर्ब ४८ करोड ४४ लाख ७९ हजार ३ सय १८ रुपैयाँमा किनबेच भएको हो। लघुवित्तबाहेक सबै समूहको उपसूचकमा भारी गिरावट आएको छ। तर लघुवित्तको १ सय ३९७४ अंकले बढेको छ। नियमक निकाय धितोपत्र बोर्डले नै खराब कम्पनीको सूची सार्वजनिक गरेपछि लगानीकर्ता त्रसित भएका हुन्। मंगलबारसम्म उकालो लागेका कम्पनीका सेयर मूल्य बुधबार घटेको छ। नेपाल पुनर्बिमा कम्पनीको सेयर मूल्य प्रतिकित्ता ७२ रुपैयाँले घटेको छ। १ हजार ९ सय ३० रुपैयाँ रहेको कम्पनीको सेयर मूल्य प्रतिकित्ता ७२ रुपैयाँले घटेर १ हजार ८ सय ५८ रुपैयाँ कायम भएको छ। नागरिक लगानी कोषको सेयर मूल्य ७८ रुपैयाँ घटेको छ। ४ हजार २ सय २८ रुपैयाँ कायम भएको कोषको सेयर मूल्य ४ हजार १ सय ५० रुपैयाँ पुगेको छ। अपर तामाकोसी हाइड्रोपावर कम्पनीको सेयर मूल्य प्रतिकित्ता २३ रुपैयाँले घटेर ७ सय ४९ रुपैयाँ कायम भएको छ। नेपाल इन्फ्रास्ट्रक्चर बैंकको सेयर मूल्य ५ रुपैयाँले घटेर ५ सय ३४ रुपैयाँ भएको छ। विशाल बजार कम्पनीको सेयर मूल्य मंगलबारसम्म ६ हजार ६ सय रहेकोमा २ सय २४ रुपैयाँले घटेर ६ हजार ३ सय ७६ रुपैयाँ भएको छ। साल्ट ट्रेडिङ कर्पोरेसनको सेयर मूल्य २ सय ५५ रुपैयाँ घटेको छ। मंगलबारसम्म १० हजार ५ सय ५० सेयर मूल्य भएकोमा बुधबार १० हजार ३ सय २५ रुपैयाँ रहेको छ। राष्ट्रिय बिमा कम्पनीको सेयर मूल्य प्रतिकित्ता ७ सय ७० रुपैयाँ घटेको छ। २२ हजार ६ सय ७० सेयर मूल्य रहेको यस कम्पनीको मूल्य २१ हजार ९ सय रुपैयाँ कायम भएको छ।४ सय ३८ रहेको हाइड्रो इलेक्ट्रिसिटी इन्भेस्टमेन्ट एन्ड डेभलपमेन्ट कम्पनीको सेयर २६ रुपैयाँले घटेर ४ सय १२ रुपैयाँ पुगेको छ। अस्वाभाविक चलखेल गरी एक वर्षमा ३०० प्रतिशतभन्दा बढी मूल्यवृद्धि गरेको नेपाल धितो बोर्डको आशंका छ। बोर्डले कम्पनीको भित्री कारोबार, सर्कुलर कारोबार, कर्नरिङलगायतका धितोपत्रसम्बन्धी कसुरका सम्बन्धमा समेत विस्तृत अध्ययन गर्ने घोषणा गरिसकेको छ। मूल्य आम्दानी अनुपात सयभन्दा बढी भएका, प्रतिसेयर आम्दानी ऋणात्मक भएका, प्रतिसेयर अंकित मूल्यभन्दा प्रतिसेयर नेटवर्थ कम भएका, कम्पनीको वर्तमान वित्तीय क्षमताको मूल्यांकन समेतका आधारमा ५१ कम्पनीलाई जोखिमको सूचीमा राखेको छ। उता लगानीकर्ताहरूले धितोपत्र बोर्डको कदमप्रति कडा आलोचना गरेका छन्। नेपाल नेपाल इभेस्टस्टर्स फोरम र सेयर लगानीकर्ता संघ नेपालले विज्ञप्ति निकालेर बोर्डको कदमप्रति गम्भीर असहमति रहेको जनाएका छन्। फोरमका अध्यक्ष छोटेलाल रौनियार र संघका अध्यक्ष उत्तम अर्यालले भयभीत नभई कारोबार गर्न मंगलबार राति नै अनुरोध गरेका थिए। नियमक निकायले सञ्चालन स्वीकृति दिएका कम्पनीहरूमा लगानी गर्न उचित हुँदैन भनेर सूची सार्वजनिक गर्नु उचित नभएको लगानीकर्ताको ठहर छ। धितोपत्र बोर्डमा दुई सयभन्दा बढी कम्पनीहरूको सूची छन्। ५१ वटा कम्पनीहरूलाई कालोसूचीको ढाँचामा जोखिम औंल्याएर लगानीकर्ताहरूको लगानी असुरक्षित बनाउने काम भएको बताइएको छ।"
लोभलाग्दो कृषि कर्म,"फिदिम। राजनीतिक दलको कार्यकर्ता भएर दौडिरहने पाँचथरका दुई जना युवा यतिखेर कृषि कर्ममा व्यस्त छन्। कृषिमा उनीहरूको लगाब निकै लोभलाग्दो छ। राजनीति गर्नका लागि उद्यमशील बन्न आवश्यक रहेछ, उनीहरू भन्छन्, कृषिमा युवाहरूको आकर्षण बढाउने र कृषिबाट राम्रो आम्दानी गर्र्न सकिन्छ भन्ने नमुना प्रस्तुत गर्न हामीले यो काम थालेका हौँ। फाल्गुनन्द गाउँपालिका७ आङसराङका विजयहाङ आङ्देम्बे र फिदिम नगरपालिका७ रानीटारका चन्द्र बाँस्कोटाले संयुक्त रूपमा कृषि फर्म सञ्चालन गरेका हुन्। उनीहरूले फिदिम४ सरखण्डेमा कालिका बहुउद्देश्यीय कृषि तथा पशुपंक्षीपालन फर्म सञ्चालन गरेका छन्। सरखण्डेका सनलाल तामाङसँग १८ लाखमा ९ रोपनी जमिन खरिद गरेर उनीहरूले फर्म सुरु गरेका हुन्। सोही स्थानका डिल्ली तामाङसँग वार्षिक १५ हजार रुपैयाँ बुझाउने गरी २१ रोपनी जमिन लिजमा लिएका छन्। गत माघ महिनादेखि फर्म सञ्चालन सुरु गरेका उनीहरूले ४० लाख लगानी गरिसकेका छन्। जमिनसहित बाख्रा र कुखुरा खरिदका लागि ४० लाखभन्दा धेरै लगानी भएको छ, आङ्देम्बेले भने अहिले पनि लगानीकै चरणमा छौँ। कृषि फर्ममा विभिन्न जातका ८० ओटा बाख्रा छन्। लोकल, कडकनाथ र ब्रोइलर कुखुरा पालिएको छ। बोयर जातका बाख्रा उत्पादन गर्नमा हामीले जोड दिएका छौँ, बाँस्कोटाले भने हाम्रो फर्मबाट उन्नत जातका बाख्राहरू उत्पादन सुरु भएको छ। आगामी दिनमा टर्की, तित्रा, बट्टाईलगायतका मासुजन्य पशुपंक्षी पाल्ने उनीहरूको योजना छ। अब कटेज बनाउने तयारी छ, बाँस्कोटाले भने ग्राहकलाई सबै प्रकारका मासुका परिकारहरू खुवाउन सक्ने गरी कटेज सञ्चालन गर्ने तयारी छ। उनीहरूको फर्ममा रानीटारका कालीबहादुर तामाङको परिवारलाई रोजगारी मिलेको छ। फर्ममा खटेबापत तामाङको परिवारलाई बस्नका लागि घर र वार्षिक दुई लाख दिने सम्झौता छ। फर्मको नाममा रहेको ३० रोपनी जमिनमा तामाङको परिवारले खेती गर्ने पाउने सुविधा पनि दिइएको छ।"
"म्याग्दीको रुममा बाढी : विद्युत गृह बगायो, नौ घर पुरिए","बेनी : म्याग्दीको मालिका गाउँपालिका२ रुममा बाढी पहिरोले लघुजलविद्युत परियोजनाको विद्युतगृह सहित नौ वटा घर बगाएको छ। रुमका विभिन्न ठाउँमा करिब २० घर परिवार पहिरोका कारण विस्थापित भएका छन्। खहरेखोलामा रहेको २२ किलोवाट क्षमताको पात्ले खहरेखोला लघुजलविद्युत परियोजनाको विद्युतगृह पात्लेखहरे खोलाको बाढीले बगाएको वडा सदस्य समबहादुर विकले जानकारी दिए। विद्युतगृहका साथै नहर र मुहानमा पनि बाढीले क्षति पुर्याएको छ, उनले भने परियोजना बन्द हुँदा रुमका २५५ घरधुरी विद्युत सुबिधाबाट बञ्चित भएका छन्। पहिरोपछि आएको बाढीले पात्लेखहरे लघु जलविद्युत परियोजनाका प्राविधिक बस्ने टेकबहादुर बिकको दुई तले घर बगाएको छ। बेलीमा छेमबहादुर बिकको दुई तले घर, एक वटा गोरु सहित गोठ र रनबहादुर दर्जीको घर पहिरोले पुरिएको छ। सोही वडाको खवाङमा मुक्ति बुढाथोकी, लक्ष्मी बुढाथोकी, रिमानसिंह पुन, हुत्नेपाखामा भुमीलाल बिकको घर पहिरोले पुरेको छ। कलातमा रैमति बिकको एक तले घर पुरेको छ। तल्लो खवाङको पाखो भत्किएर बिलबाङमा करिब २० घरलाई जोखिम बनाएको छ। बेली र जेमका बासिन्दाले बिजुली बाल्दै आएको ११ किलोवाट क्षमताको छेरवाङखोला लघुजलविद्युत परियोजनाको विद्युतगृह पनि उच्च जोखिममा परेको छ। खवाङमा भुपेन्द्र नेपालीले निरन्तरको बर्षा, बाढी र पहिरोले जनजिवन अस्तब्यत भएको बताए। वडा कार्यालय पछाडीको पहिरोले लुक्सीर, बेली, खवाङ र हुत्नेपाखा लगायतका ठाउँमा करिब २५ घरपरिवार बिस्थापित भएका छन्। उनिहरुलाई सुरक्षित ठाउँमा रहेका आफन्तकोमा आश्रय लिएर बसेका वडा अध्यक्ष नरबहादुर पुनले बताए। सिंगा तातोपानीको मसारमा कटान म्याग्दी नदीमा आएको बाढीले कटान गर्दा बेनी नगरपालिका४ सिंगा तातोपानीको मसार र पुलको मुखका १८ घरपरिवार विस्थापित भएका छन्। म्याग्दी नदीको बाढीले बस्तीतर्फ कटान गर्न थालेपछि ८९ घरधुरीको बसोबास रहेको उपल्लो तातोपानी बजारसमेत जोखिममा परेको छ। बेनीदरवाङ सडकभन्दा माथि सक्रिय भएको पहिरोले तातोपानी कुण्ड माथिका १० घरलाई जोखिम बनाएको छ। म्याग्दी नदीले कटान गरेर जोखिममा रहेका मसार र पखेर जोड्ने पुलको मुखका १८ घरपरिवारलाई सरस्वती आधारभूत बिद्यालय र बजारमा रहेका सुरक्षित घरमा सारिएको तातोपानी कुण्ड व्यवस्थापन समितिका सहसचिव कुमार केसीले जानकारी दिए।पुलको मुख र मसारको तल्लो भागका घरमा गएर बस्नै नमिल्ने भएको छ। रुद्रबहादुर अर्मजाको एक वटा घर भत्किएको छ, उनले भने तटबन्ध भत्काएर खेत बगाउदै नदीले घरसम्म आइपुगेको छ। म्याग्दी नदी किनारको खेलमैदानतर्फबाट कटान सुरु गरेकाले तटबन्ध नभएको उपल्लो बजार जोखिममा परेको हो। एक सय बढी परिवार विस्थापित म्याग्दीका विभिन्न ठाउँमा बाढी, पहिरो र कटानबाट प्रभावित एक सय भन्दा बढी परिवार विस्थापित भएका छन्। नदी कटान, पहिरो र बाढीले घर भत्काएका, बगाएका र जोखिममा परेका जिल्लाका ८३ घर परिवारका ३४० जनालाई सुरक्षित ठाउँमा स्थानान्तरण गरिएको जिल्ला प्रहरी कार्यालयले जनाएको छ। प्रहरीको विवरणमा समावेश नभएका सहित जिल्लाभर विस्थापित हुनेको परिवार संख्या एक सयभन्दा बढी छ। प्रहरी नायव उपरीक्षक श्यामकुमार राईले जिल्लाका सबै स्थानीय तह मनसुनजन्य प्रकोपबाट प्रभावित भएको र सडक यातायात ठप्प बनेको बताए। प्रहरीका अनुसार बेनी नगरपालिकाको बगरफाँट, सिंगा तातोपानी र घतानमा ४६ घरका १७९ जना विस्थापित भएका छन्। मंगला गाउँपालिकाको हाँडेभिरका १ घरका पाँच जना, मालिका गाउँपालिकाको १, ४ र ६ नम्बर वडाको २० घरका ८५ जना, अन्नपूर्ण गाउँपालिकाको ५ र ६ नम्बर वडाका १० घरका ४२ जना र रघुगंगा गाउँपालिकाको २ र ४ नम्बर वडाको ८ घरका ३० जनालाई सुरक्षित ठाउँमा स्थानान्तरण गरिएको छ। यसैगरी धवलागिरी गाउँपालिकाको खोरियामा सडकबाट आएको बाढीले १४ घर विस्थापित भएका गाउँपालिकाले जनाएको छ। यसैगरी रघुगंगा गाउँपालिकाको ८ नम्बर वडाका अध्यक्ष गमान छन्त्यालले चौरखानी गाउँका ३५ घरपरिवार विस्थापित भएका र घ्यासीखर्कमा रहेको स्वास्थ्य चौकी रघुगंगा नदीको कटानको जोखिममा परेको बताए। कालीगण्डकी नदीमा आएको बाढीले म्याग्दी सदरमुकाम बेनी बजार संरक्षणका लागि संगमचोक र कालीपुलस्थित किनारमा निर्माण भएको तटबन्ध बगाएर कटान गर्न थालेको छ। करिब तीस मिटर तटबन्ध बगाएपछि बेनी बजार कटानको उच्च जोखिममा परेको छ। पहिरोले पाइपलाइनमा क्षति पुर्याएपछि बेनी बजारमा खानेपानी आपुर्ति बन्द भएको छ। बुधबार साँझदेखि म्याग्दीमा विद्युत अवरुद्ध भएको छ।"
रकुलको कुर्ता मोह,"मुम्बई : कोरोना भाइरसको महामारीका कारण लामो समयदेखि ठप्प रहेको भारत विस्तारै पूर्ववत् अवस्थामा फर्किन थालेको छ। कोरोना संक्रमित दर घट्न थालेपछि लामो समयदेखि गरिएको निषेधाज्ञा खुकुलो बनाइएको छ। मानिसहरू आआफ्नो काममा सक्रिय हुन थालेका छन्। बलिउड अभिनेत्री रकुलप्रित सिंह पनि बुधबार मुम्बईमा देखिएकी थिइन्। चलचित्रको स्क्रिप्ट अध्ययनका लागि बाहिर निस्किएकी उनको पहिरनमा धेरैको नजर परेको थियो। कुर्ता सेटमा बाहिर निस्किएकी उनी निकै सुन्दर पनि देखिएकी थिइन्। सडकमा देखिएकी रकुलको भिडियो सामाजिक सञ्जालमा पनि भाइरल भइरहेको छ। उनको पहिरनको धेरैले प्रशंसा पनि गरिरहेका छन्। रकुलप्रित सिंह, चर्चित बलिउड अभिनेत्री हुन्। उनले हिन्दी चलचित्रका साथै तमिल, तेलेगु र कन्नड फिल्ममा अभिनय गरिसकेकी छन्। सन् १९९० मा भारतको नयाँदिल्लीमा पञ्जावी परिवारमा जन्मिएकी रकुलले मोडलिङबाट करियर सुरु गरेकी थिइन्। मिस फेमिना इन्डियामा भाग लिएर विभिन्न उपाधि जितेकी उनले त्यहींबाट चलचित्र यात्रा सुरु गरेकी थिइन्। पहिले तमिल र तेलेगु चलचित्रमा अभिनय गरेकी उनले दिब्या कुमारको यारियांबाट हिन्दी चलचित्र खेल्न सुरु गरेकी हुन्। उनको पहिलो हिन्दी फिल्म नै बक्स अफिसमा सफल सावित भएको थियो। रकुलप्रित पछिल्लो समय केही बलिउडका साथै दक्षिण भारतीय चलचित्रको काममा व्यस्त छिन्। उनी कमल हसन अभिनीत इन्डियन२ मा पनि देखिँदै छिन्। उनको दुई वटा बलिउड चलचित्र पनि लाइनमा छन्। उनी जोन अब्राहमसँग अट्याकमा देखिँदै छिन्। लकडाउन सुरु हुनुअघि उनले अमिताभ बच्चन र अजय देवगनका साथ माई डेको सुटिङमा व्यस्त थिइन्।"
कीर्तिमानी रोनाल्डो,"बुडापेस्ट : साविक विजेता पोर्चुगलका कप्तान क्रिस्टियानो रोनाल्डो युरोकपमा पहिलो खेल खेलिरहँदा केही कीर्तिमान पनि बनाएका छन्। युभेन्ट्सबाट व्यावसायिक फुटबल खेल्ने रोनाल्डो युरोपियन च्याम्पियनसिप (युरोकप) मा लगातार पाँच संस्करण खेल्ने पहिलो खेलाडी बनेका छन्। १६औं संस्करणमा हंगेरीविरुद्धको खेलमा पहिलो रोजाइमा मैदान उत्रिएपछि रोनाल्डोले यो कीर्तिमान बनाएका हुन्। ३६ वर्षीय रोनाल्डोकै कप्तानीमा पोर्चुगलले युरोकप खेलिरहेको छ। यसअघि उनले सन् २००४ देखि २०१६ सम्म लगातार चार संस्करण खेलेका थिए। रोनाल्डोले पहिलो पटक सन् २००४ मा घरेलु मैदानमै भएको युरोकप खेलेका थिए। त्यसमा पोर्चुगल फाइनलमा पराजित गएको थियो। २०१६ मा रोनाल्डोकै कप्तानीमा पोर्चुगलले फ्रान्सलाई पराजित गर्दै पहिलो पटक उपाधि जितेको थियो। यसैगरी रोनाल्डोले आफूले खेलेका पाँचै संस्करणमा गोल पनि गरेका छन्। रोनाल्डोले युरोकपको डेब्यु खेलमा दुई गोल गरेका थिए। यस्तै सन् २००८ मा एक, सन् २०१२ मा तीन र सन् २०१६ मा पनि तीन गोल गरेका थिए। उनले हंगेरीविरुद्धको खेलमा दुई गोल गर्दै युरोकपमा सर्वाधिक गोल गर्ने खेलाडी पनि बनेका छन्। उनले फ्रान्सका मिचेल प्लाटिनीलाई पछि छाड्दै सर्वाधिक गोलकर्ता बनेका हुन्। उनले पोर्चुगलका लागि अहिलेसम्म १ सय ६ गोल गरिसकेका छन्। उनी राष्ट्रका लागि सर्वाधिक गोल गर्ने खेलाडीको सूचीमा दोस्रो स्थानमा छन्। उनीभन्दा अघि इरानका अली देइले १ सय ९ गोल गरेका छन्। रोनाल्डो युरोकपमा सर्वाधिक खेल खेल्ने खेलाडी पनि हुन्। हंगेरीविरुद्धको खेल युरोकपमा उनको २२औं खेल हो। रोनाल्डो त्यो प्रेरणादायी खेलाडी हुन्, जसले संकटको अवस्थामा पनि टोलीको उद्धार गर्न सक्छन्, इङ्ल्यान्डका पूर्वस्ट्राइकर क्रिस सटनले भने, उनी निकै चतुर छन्। जुनसुकै अवस्थामा पनि खेल्न सक्छन्।"
खोला तारेर खोप ल्याउँदै स्वास्थ्यकर्मी,जोमसोम : हिमाली जिल्ला मुस्ताङका सबै स्थानीय तहमा असार १ गतेदेखि एकैसाथ दोस्रो चरणको कोरोनाविरुद्धको खोप लगाउने कार्यक्रम बाढीका कारण अवरुद्ध भएको छ। कोभिसिल्ड खोप सम्बन्धित स्थानीय तहको स्वास्थ्यचौकी र स्वास्थ्य इकाइहरूमा पुर्याउनुपर्ने थियो। मनसुन सुरु भएसँगै आइतबारदेखि परेको अविरल वर्षाका कारण कोभिसिल्ड खोप मुस्ताङका सम्बन्धित स्थानीय तहका केही स्वास्थ्य केन्द्र र इकाइमा पुर्याउनु पर्नेमा मौसमले भने साथ दिएन। मुस्ताङमा गत फागुन २३ र २४ गते ५५ वर्षदेखि माथिका नागरिकलाई कोरोनाविरुद्धको कोभिसिल्ड खोप लगाइएको थियो। यसपटक उनीहरूलाई कोरोनाविरुद्धको दोस्रो डोज खोप लगाउने उद्देश्यका साथ सोहीअनुसार तयारी गर्दै सम्बन्धित पालिकाले स्वास्थ्य केन्द्र र इकाइमा पुर्याउने काम गर्दै थिए। मुस्ताङमा निरन्तर अविरल वर्षाका कारण आएको बाढीपहिरो र नदी कटानले मुस्ताङका केही स्वास्थ्य केन्द्र र इकाइलाई बर्खायामको मौसम निकै चुनौतीपूर्ण बन्यो। असार १ देखि खोप लगाउनुपर्ने बाध्यताले सोमबार नै स्वास्थ्य केन्द्र र इकाइका स्वास्थ्यकर्मी खोप लिन पुगे। मुस्ताङको थासाङ गाउपालिका१ टुकुचे र कोवाङ स्वास्थ्य केन्द्रमा कोभिसिल्ड आइपुगेको थिएन। थासाङ४ लेते प्राथमिक केन्द्रमा आइपुगेको खोप तुरुन्तै बुझ्न आउनु भन्ने फोनमार्फत केन्द्रले जानकारी गरायो। खेप लगाउने दिन टर्दै गएकाले उनीहरू खोप बुझ्न जानुपर्ने भयो तर मौसम भने धुमिल थियो। अविरल वर्षाले मुस्ताङका शाखा नदीहरूको बहाव उच्च हुँदै थियो। त्यसपछि टुकुचे स्वास्थ्यचौकीका अहेब सविन खत्री र कोवाङ स्वास्थ्य चौकीका हेल्थ असिस्टेन लालबहादुर रोक्का पानीमा भिज्दै मोटरसाइकल चढेर सोमबार दिउँसो खोप लिन लेते प्राथमिक केन्द्र प्रस्थान गरे। मोटरसाइकल चढेर लेतेतर्फ प्रस्थान गरेका उनीहरू थासाङको लेते प्राथमिक केन्द्र नपुग्दै छाक्ताङ खोलामा पुगेर अड्किए। छाक्ताङ खोला बढेका कारण बेनीजोमसोम सडकमा गुड्ने सवारीसाधन पनि त्यहीँ अलपत्र परेका थिए। बाढीले सडक डाइभर्सनसमेत बगाएको र खोलाको बहावसमेत उच्च भएकाले पैदल यात्री र सवारीसाधन वारपार गर्न सक्ने अवस्था थिएन। तैपनि थासाङ गाउँपालिकाका स्वास्थ्य संयोजक सीताराम कार्कीले कोरोनाविरुद्ध अग्रमोर्चामा खटिने स्वास्थ्यकर्मीले प्रतिकूल मौसमका बाबजुद उपलब्ध खोप गन्तव्यमा पुर्याएको बताए। उनका अनुसार थासाङ गाउपालिकामा चैत २३ र २४ गते खोप लगाएकालाई असार १ देखि दोस्रो खोप लगाउने कार्यक्रमअन्तर्गत स्वास्थ्यकर्मीले जोखिम मोलेर ठाउँमा पुर्याएको उल्लेख गरे। थासाङको कोवाङ स्वास्थ्य केन्द्र र टुकुचे स्वास्थ्य केन्द्रमा गरी करिब १ सय २० जना नागरिकलाई कोरोनाविरुद्धको खोप लगाउने कार्यक्रम छ।
बाढी पहिरोले पुर्याएको क्षतिप्रति दु:खित छु : पूर्वराजा शाह,"काठमाडौं : वर्षातको कारण देशको विभिन्न भागमा बाढी र पहिरोले नागरिकको ज्यान लिएपछि पूर्वराजा ज्ञानेन्द्र शाहले दु:ख व्यक्त गरेका छन्। बिहीबार पूर्वराजा शाहले एक सन्देश जारी गर्दै दु:ख व्यक्त गरेका हुन्। देश कोभिड १९ को महामारीबाट आक्रान्त भइरहेको समयमा फेरि बाढी, पहिरो, नदी कटान जस्ता प्राकृतिक विपत्ति हामी कहाँ आइपरेको छ।शाहले भनेका छन्, हिमाल, पहाड र तराईका धेरै जिल्लाहरुमा कतिपय जनधन तथा भौतिक निर्माणमा क्षति भएको एवम् ग्रामीण तथा शहरी वस्तीका बासिन्दाहरुको उठीबास भएको दुःखद खबर सुन्दा, देख्दा हामीलाई दुखित तुल्याएको छ। महामारी र प्राकृतिक विपत्तिको न्यूनिकरण गर्नेतर्फ जिम्मेवार बन्नु पर्ने उनको भनाई छ। विपत्तिको पूर्व सावधानी राख्ने, तयारी गर्ने, सजगता अपनाउने र उद्धार एवं राहतकारी व्यवस्था मिलाउने बिषयमा सबै पक्षको गम्भीर ध्यान दिन आग्रह गरेका छन्। मनसुन प्रारम्भ मात्र भएको यो समयमा नै यति धेरै क्षति हुन पुग्यो भने तीब्र बर्षात आउने समयमा अझ के के हुने हो ? यस्तो बेलामा सबै मिलेर महामारी र प्राकृतिक विपत्तिको न्यूनिकरण गर्ने तर्फ जिम्मेवार बन्नु पर्ने हुन्छ। प्राकृतिक विपत्ति सबैको चिन्ताको विषय भएकोले पूर्व सावधानी राख्ने, तयारी गर्ने, सजगता अपनाउने र उद्धार एवं राहतकारी व्यवस्था मिलाउने बिषयमा सबै पक्षको गम्भिर ध्यान जानु पर्ने देखिन्छ।शाहले भनेका छन्, अवस्था विकराल नहोस, अपार क्षति नहोस् र जनकल्याणकारी प्रबन्ध प्रभावकारी रुपमा होस भन्ने हाम्रो आग्रह छ।"
४० बढी गाउँ जोखिममा,"परासी : गण्डक ब्यारेजमा पानीको सतह खतराभन्दा माथि पुगेको छ। पानीको सतह खतरामाथि पुगेपछि पश्चिम नवलपरासीका दक्षिणी गाउँ जोखिममा परेका छन्। नारायणी नदीमाथि निर्माण गरिएको ब्यारेजले पूर्वी नवलपरासीको त्रिवेणी र भारतको बिहार प्रदेशस्थित भैंसालोटन जोडेको छ। पानीको सतह बढेपछि ब्यारेजका सबै ३६ वटा ढोका खोलिएको छ। ब्यारेजको क्षमता ८ लाख क्युसेकको हो। तर जीर्ण भएका कारण अहिले ब्यारेजले ५ लाख क्युसेकभन्दा बढी पानी धान्न नसक्ने भूआर्जन तथा जनसम्पर्क कार्यालयका भूआर्जन अधिकारी तारासिंह थापाले जानकारी दिए। ४ लाखभन्दा बढी पानीको सतह पुगेपछि खतरा मानिन्छ। बुधबार अबेरसम्म ब्यारेजमा ४ लाख १२ हजार क्युसेक पानी रहेको छ। पानीको सतह बढ्दै गएपछि ब्यारेजको बि ग्याँब बाँध फुट्ने खतरामा पुगेको छ। बाँध फुटेमा दक्षिण भेगका प्रतापपुर, सुस्ता र पाल्हीनन्दनका करिब ४० भन्दा बढी गाउँ डुबानमा पर्ने भूआर्जन कार्यालयले जनाएको छ। यसैबीच, पानीको सतह खतरामाथि गएपछि जिल्ला प्रशासन कार्यालयले सजगता अपनाउन स्थानीयलाई आग्रह गरेको छ। सम्भावित जोखिममा पर्ने स्थानीयको व्यवस्थापन र उद्धारका लागि सुरक्षाकर्मीहरूलाई सामग्रीसहित तयारी अवस्थामा राखेको प्रमुख जिल्ला अधिकारी धर्मेन्द्र मिश्रले जानकारी दिए। बाढीले क्षति पुर्याउन लागेको खबर पाउनासाथ १० मिनेटभित्र सम्बन्धित स्थानमा पुग्ने गरी नेपाली सेना, सशस्त्र प्रहरी र नेपाल प्रहरीको टोलीलाई तयारी अवस्थामा राखिएको छ। उनीहरू आवश्यक सामग्रीसहित उक्त स्थानमा जानेछन् र उद्धारमा खटिनेछन्, प्रजिअ मिश्रले भने।"
अझै तीन दिन भारी वर्षा : यी हुन् प्रभावित हुने नदी र जिल्ला,"काठमाडौं : देशभर मनसुनी वायुको प्रभाव रहेको जल तथा मौसम विज्ञान विभागले जनाएको छ। अहिले देशभर सामान्य देखि पूर्ण बदली रही प्रदेश १, गण्डकी प्रदेश, लुम्बिनी प्रदेश र सुदुर पश्चिम प्रदेशका केहि स्थानहरुमा वर्षा भइरहेको मौसम पूर्वानुमान महाशाखाले जनाएको छ। महाशाखाबाट जारी मौसम पूर्वानुमान बुलेटिनअनुसार बिहीबार दिउँसो देशभर सामान्यदेखि पूर्ण बदली रहनेछ। देशका अधिकांश स्थानहरुमा हल्कादेखि मध्यम वर्षाको सम्भावना रहेको छ। सुदुरपश्चिम प्रदेश, लुम्बिनी प्रदेशका र प्रदेश १ का एकदुई स्थानमा मेघगर्जनचट्टयाङ्गसहित भारी वर्षाको सम्भावना छ। राती देशका अधिकांश स्थानहरुमा हल्कादेखि मध्यम वर्षाको सम्भावना रहेको छ। सुदुरपश्चिम प्रदेश, वागमती प्रदेश र प्रदेश १ को एकदुई स्थानमा मेघगर्जनचट्टयाङ्ग सहित भारी वर्षाको सम्भावना छ। शुक्रबार दिउँसो देशभर सामान्यदेखि पूर्ण बदली रहनेछ। देशका अधिकांश स्थानहरुमा हल्कादेखि मध्यम वर्षाको सम्भावना रहेको छ। सुदुरपश्चिम प्रदेश, बागमती प्रदेश र लुम्बिनी प्रदेशका एक वा दुई स्थानहरुमा मेघगर्जनचट्टयाङ्गसहित भारी वर्षाको सम्भावना महाशाखाले जनाएको छ। शनिबार देशका धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, गण्डकी प्रदेश, लुम्बिनी प्रदेश र सुदुर पश्चिम प्रदेशका एक वा दुई स्थानहरुमा मेघगर्जनचट्टयाङ्गसहित भारी वर्षाको सम्भावना छ। कुन नदी र जिल्ला प्रभावित जल तथा मौसम विज्ञान विभागको बाढी पूर्वानुमान महाशाखाको बुलेटिनअनुसार बिहीबार बिहानको मापन अनसार बदिगाड रुद्राबेनी र सुनकोशी दोलालघाट जलमापन केन्द्रमा जलसतह सतर्कता तह आसपास रहेको छ। कन्काई, कोशी, बागमती, कर्णाली, महाकाली र यसका सहायक नदीमा बहाब बढ्दो क्रममा छ तथा सबैमा बहाव सतर्कता तहभन्दा तलै रहेको छ। बिहीबार कोशी, नारायणी, कर्णाली र महाकाली जलाधारका केहि ससाना सहायक नदीमा क्षणिक मध्यमभारी बर्षा भई बहाब बढ्ने र केही ससाना नदीमा आकस्मिक बहाब भई सतर्कता तह आसपास पुग्न सक्ने पूर्वानुमान छ। आज कन्काई, कमला, बागमती र यसका सहायक नदीमा बहाब सामान्य घटबढ हुने तथा सतर्कता भन्दा तलै हुने बाढी पूर्वानुमान महाशाखाले जनाएको छ। पश्चिम राप्ती, तिनाउ, बबईका ससाना नदीजलाधारमा बहाब बढ्दो हुने र केहीमा सतर्कता तह पुग्न सक्ने पूर्वानुमान छ। आज बागमती प्रदेशको दोलखा, रामेछाप, रसुवा, सिन्धुपाल्चोक, नुवाकोट, धादिङ, काठमाडौं, चितवन, मकवानपुर, गण्डकी प्रदेशको गोरखा, मनाङ, लमजुङ, कास्की, पर्वत, बागलुङ, म्याग्दी, तनहुँ, स्याङ्गजा, लुम्बिनी प्रदेशको प्यूठान, दाङ, बाँके, बर्दिया, रुकुम, कर्णाली प्रदेशको सुर्खेत, सल्यान, दैलेख, जाजरकोट, दैलेख, कालिकोट, हुम्ला, सुदूरपश्चिम प्रदेशको कंचनपुर, कैलाली, डडेल्धुरा, डोटी, अछाम, बाजुरा, बझाङ, दार्चुला र आसपास जिल्ला भई बहने ससाना नदीजलाधारमा बहाव उल्लेख्य बढ्ने र केहिमा आकस्मिक वहाव भई सतर्कता आसपास पुग्न सक्ने पुर्वानुमान छ।"
के हो वास्तुपुरुष ?,"वास्तुदेवको बारेमा भनिएको छ,शरीर सुनको जस्तो पहेंलो रंगको, शरीरबाट कान्ति निस्किरहेको, कानमा श्रेष्ठ कुण्डल धारण गरेको, अत्यन्त शान्त, सौभाग्यशाली र सुन्दर हुनुहुन्छ। हातमा दण्ड ग्रहण गरेको त्यस्तो वास्तुदेव नै सबै मानिसको आश्रय एवं विश्वको बीज हुनुहुन्छ। हिन्दू धर्मशास्त्रमा सृष्टि निर्माणकर्ता ब्रह्मा, सृष्टिपालक विष्णुदेव, प्रलयका देवता महादेव, धनका देवता कुवेर, जलका देवता वरुणलाई मानिएको छ। वास्तुदेव प्रत्येक सानो तथा ठूलो भूखण्डमा निवास गर्दछन्। मत्स्यपुराणमा वर्णन भएअनुसार अन्धकासुर नाम गरेको दानव र भगवान् शयरको लामो समयसम्म भीषण युद्ध भएको उल्लेख पाइन्छ। युद्धमा शयर भगवान् शयरको लामो समयसम्म भीषण युद्ध भएको उल्लेख छ। युद्धमा शयर भगवान्को शरीरबाट निस्केका एकथोपा पसिना खसेर त्यसबाट एउटा भहाभूत उत्पन्न भयो। त्यो महाभूतलाई देखेर राक्षस एवं देवगणहरूअत्यन्त भयभीत भएका थिए। त्यसपछि सबै देवदानव मिलेर ब्रह्माजीसँग गएर प्रार्थना गरे कि हामी सबै देवदानव त्यो महाभूतलाई देखेर भयभीत भएका छौं, अतः हे ईश्वर ! तपाईंले नै हामीलाई बताइदिनुहोस् कि त्यो डरलाई शान्त पार्न के गरौं ? उनीहरूको प्रार्थना सुनेर ब्रह्माजीले भन्नुभयो अब तिमीहरूले त्यो महाभूतलाई देखेर भयभीत हुनुपर्दैन। तिमीहरू सबैजना गएर त्यो महाबलि महाभूतलाई समातेर, अधोमुख अर्थात् टाउको तल, खुट्टा माथि पारेर पृथ्वीमा फलिदेऊ र निर्भय भएर आआफ्नो स्थानमा गएर बस। त्यसपछि सबैजना मिलेर त्यो महाभूतलाई त्यस्तै प्रकारले पृथ्वीमा फ्याँकिदिए। तर पनि त्यो महाभूतलाई केही भएन र त्यो ब्रह्माजीसँग गएर भन्न थाल्योहे प्रभु ! तपाईं सम्पूर्ण जगत्को निर्माणकर्ता भएर पनि हजुरले मजस्तो निरपराधीलाई आकाशबाट पृथ्वीमा टाउको तल पारेर देवदानवहरूलाई फाल्नका लागि आदेश दिनुभयो। हजुर सृष्टिकर्ता भएका कारणले गर्दा तपाईंले मेरो बारेमा पनि केही विचार गरिदिनुपर्यो। यदि तपाईंले विचार गरिदिनु भएन भने मैले कसरी आफ्नो जीवन यापन गर्ने ? यसरी प्रार्थना गर्दा ब्रह्माजीले त्यो महाभूतलाई वास्तुदेवको नाम दिनुभयो र भन्नुभयो, आजदेखि यस पृथ्वीमा मानिसले कुनै पनि भवन, गाउँ, नगर, इलाका, जलाशय आदि निर्माण गर्दछन् भने निर्माणको समयमा सर्वप्रथम तिम्रो पूजा नगरिकन कार्य गर्दा तिनीहरू दरिद्रताका साथै छिट्टै मृत्यु वरणसमेत गर्नेछन्। त्यसैले आजदेखि तिम्रो वासस्थान पृथ्वीमा हुन्छ। तिमीले अब कुनै चिन्ता गर्नुपर्दैन, तिमी निर्धक्क भएर बस तिमीलाई कसैले पनि दुःख दिन सक्दैनन्। यसैगरी विश्वकर्मा प्रकाशमा पनि भनिएको छ कि वास्तुदेवले भूमिमा शयन गर्दै भन्दछन् अधोमुख वास्तुपुरुषको शरीरमा विभिन्न देवताहरूको निवास हुने गर्दछ। वास्तुपूजनको समयमा वास्तुदेवको उत्तान देहको स्मरण गर्ने गर्नुपर्दछ। जब वास्तुदेवलाई पृथ्वीमा फ्याँकिएको थियो, त्यसबेला उनको शिर ईशान कोणमा र खुट्टा नैऋत्य कोणमा थियो। परन्तु वास्तुचक्रअनुसार वास्तुपुरुषले प्रत्येक महिनामा आफ्नो दिशा बदल्ने गर्दछन्। जुन महिनामा वास्तुदेवको दृष्टि जहाँ देखिन्छ। यहाँ उनको खुट्टा जुन दिशामा हुन्छ, त्यस दिशामा कुवा,ईनार,तलाउ, मन्दिर या घरको निर्माण गर्नु हुँदैन। जसको विवरण निर्णयचक्रबाट थाहा पाउन सकिन्छ। यस क्रममा विवाह, देवालय, भवन, तलाउ आदिको शुभारम्भ, शिलान्यास एवं स्तम्भरोपणको विधान छ। वास्तुदेवको शिरको विपरीत दिशामा दृष्टि हुने मानिएको छ। शिलान्यासको समयमा निर्माण कार्य खुट्टा हुने दिशाबाट प्रारम्भ गर्नुपर्दछ। वास्तुपुरुषको महत्व वास्तुपुरुषको भवन निर्माणमा महत्वपूर्ण स्थान हुन्छ। भवन निर्माणको योजना बनाउने समयदेखि नै विभिन्न प्रकारको वास्तुपुरुषको परिकल्पना गर्ने गरिन्छ। जसरी मानव शरीरमा विभिन्न प्रकारका अव्यवहरू हुन्छन् त्यसैगरी वास्तुपुरुषको शरीरमा पनि विभिन्न प्रकारको अवयव रहेको हुन्छ जस्तो कि शरीर, मुख,कम्मर,कपाल आदि। वास्तुपुरुषको कुन अंगमा के निर्माण गर्ने हो ? त्यसलाई यसै ग्लोबल वास्तुशास्त्रमा वर्णन गरिएको छ। जस्तो कि मर्म अंगमा कुनै पनि निर्माण कार्य गर्नु हुँदैन त्यस्तो स्थानलाई खुल्ला छाडिदिनुपर्दछ। सूर्यका कारणले पृथ्वीमा जस्तो प्रभाव पर्दछ, त्यो नै ग्लोबल वास्तुशास्त्रको मूलाधार हो।पृथ्वीले करिब चार सय आठ करोड वर्षदेखि अन्तरिक्षमा भ्रमण गरिरहेको छ। त्यसैबाट पृथ्वीले एउटा स्थायी चुम्बकीय शक्ति ग्रहण गरेको छ। त्यस्रबाट पृथ्वीलाई एउटा निश्चित गति प्राप्त भएको छ। गृह निर्माण योजनामा वास्तुमण्डल ८१ पदात्मक एवं मन्दिर र राजप्रासाद निर्माण योजनाका लागि ६४ पदात्मक वास्तुमण्डलको निर्माण एवं पूजन गर्ने विधान छ। वास्तुपुरुषको निधारमा ब्रह्मा, कानमा पर्जन्य र दिति, घाँटीमा जल, काँधमा जय र अदिति, छातिमा अर्यमा र भूधर, हृदयमा आपवत्स र इन्द्रादि पञ्चदेवता, दाहिने पाखुरामा नागादि देवता, देव्रे पाखुरामा सवित्री र रुद्र देव, देब्रे हातमा, छातीमा, मैत्रेय, नाभिमा ब्रह्मा तथा पृष्ठमा इन्द्र र लिङ्गमा जय, दुवै तिघ्रामा अग्नि, रोग, पूषा र नन्दिगणादि सात देवता, गुल्फमा र पितृगण खुट्टामा रहेका हुन्छन्। ईशान कोणमा आप, आपवत्स, आग्नेय कोणमा सवित्र, सावित्री, नैऋत्य कोणमा इन्द्र, इन्द्रराज, वायव्य कोणमा रुद्र र पापयक्ष्म र मध्यको नौ पदलाई ब्रह्माको स्थान मानिएको छ।ब्रह्मालाई उत्तरको तीन पदमा, महिधर (पृथ्वीधर) दक्षिणको तीन पदमा विवस्वान, पश्चिमको पदमा मित्र र पूर्वको तीन पदमा अर्यमा नामक देवतालाई स्थापित गर्ने गरिन्छ। वास्तुशास्त्रको प्रामाणिकता प्रत्येक देशको भौगोलिक परिस्थिति तथा नियम भिन्नाभिन्नै हुन सक्दछ, अतः निर्माण हुने भवनमा जुनजुन प्राकृतिक ऊर्जाको स्रोत हुन्छ त्यसको दिशामा पनि भिन्नता पाइन्छ। यसको अतिरिक्त विभिन्न अलौकिक शक्तिका बारेमा पनि जुन अनुभव गरिएको छ तथा त्यसलाई अपनाइएको छ त्यो नेपालको वास्तु नियमभन्दा भिन्न देखिन्छ।ग्लोबल वास्तुशास्त्रको नियम मानवकल्याणको भावनाबाट ओतप्रोत छ। हजारौं वर्ष पहिलेदेखिको ठूलो अनुसन्धान र व्यावहारिक अनुभवपश्चात् नै यी नियमहरूको प्रतिपादन भएको छ।हामी सबैलाई थाहा भएकै कुरा हो कि पृथ्वीमा प्राप्त हुने सूर्यको ऊर्जा नै जीवनको मुख्य आधार हो, अतः सूर्यका कारणले पृथ्वीमा जस्तो प्रभाव पर्दछ त्यो नै ग्लोबल वास्तुशास्त्रको मूलाधार हो। पृथ्वीले करिब चार सय आठ करोड वर्षदेखि अन्तरिक्षमा भ्रमण गरिरहेको छ। त्यसैबाट पृथ्वीले एउटा स्थायी चुम्बकीय शक्ति ग्रहण गरेको छ। त्यस्रबाट पृथ्वीलाई एउटा निश्चित गति प्राप्त भएको छ। पृग्वीमा सूर्यऊर्जा, चुम्बकीय उर्जाको निश्चित गतिको मापन हाम्रा ऋषिमुनिहरूले आफ्नो अनुसन्धान एवं अनुभवको आधारमा पहिले नै पत्ता लगाएका थिए। तिनै कुराहरू वास्तुशास्त्रको नियममा निहीत छन्। यही कारण हो कि चुम्बकीय दिक्सूचक यन्त्रले सदैव उत्तर दक्षिणतर्फ संकेत गरेको हुन्छ। वास्तुशास्त्रुको नियममा पूर्व एवं उत्तर दिशालाई अनुकूल ऊर्जाको स्रोत मानिएको छ। प्रातःकालीन सूर्यको किरणबाट हामीलाई अनुकूल स्वास्थ्यवद्र्धक उर्जा प्राप्त हुन्छ। त्यसकारण भवनमा पूर्वी तथा उत्तरी भागलाई पश्चिमी एवं दक्षिणी भागभन्दा तल होचो अथवा धेरै खुल्ला स्थान राख्ने नियम बनाइएको छ। वास्तुशास्त्रको नियम मानव जातिको लागि अत्यन्त मंगलदायक एवं कल्याणकारी छ तर नियमको उल्लंघन भयो भने त्यही विध्वंशकारी हुन्छ। हाम्रा पूर्वजहरूले यो महत्वपूर्ण ज्ञानगंगा हामीलाई दिएका छन्। त्यसमा पनि खास गरेर बृहस्पति, शुक्राचार्य, मय, विश्वकर्मा, वराहमिहिर आदिले महत्वपूर्ण भूमिका निर्वाह गरेका छन्। त्यसैकारण हामीले उहाँहरूप्रति आभारी हुनुपर्दछ। जसले वास्तुशास्त्रलाई एउटा मनोरम कलाको रूपमा शिल्परत्नमा वर्णित गरेका छन् एवं सर्वविमानानि गो पूराहीनि वा यतः। मनोहरतरं कुर्यात् नाना चित्रे विचित्रतम। अतः वास्तुशास्त्र एउटा यान्त्रिक कलामात्र नभएर मनोरमकलाको रूपमा हामीलाई प्राप्त भएको छ। वास्तवमा नेपाली वास्तुकला, काव्यकला, संगीतकला, नृत्यकला, नाट्यकला आदि समान मनोरम कलाको रूपमा बुझिन्छ। यसको प्रमुख विशेषताको आधार अध्यात्मकज्योति हो, जसबाट यो अनुप्राणित भएको पाइन्छ। महाभारतकालीन महाराजा विश्वकर्मा तथा मयद्धारा बनाइएको राजमहल तथा अन्य भवनमा इन्द्रप्रस्थ, मायासभा, द्धारिकापुरी आदि भवनहरू वास्तुशास्त्रको एउटा जीवन्त उदाहरण हुन्। मायाभवन त एउटा जादुगरी उदाहरण नै मानिन्छ। यसलाई सपनाको महल पनि भनिएको छ किनभने त्यसको भुइँ जलाशयको थियो तथा त्यो भुइँले मानिसमा एउटा भ्रम उत्पन्न गर्दथ्यो। भारतवर्षमा मुगलकालीन ताजमहल पनि वास्तुशास्त्रको अनुपम उदाहरण हो। साथै दक्षिण भारतका मन्दिरहरूलाई पनि वास्तुशास्त्रको उदाहरणका रूपमा लिइएको छ। काठमाडौं र भक्तपुरमा बनाइएका मन्दिरहरू साथै राजदरबारहरू पनि त्यत्तिकै वास्तुशास्त्र सम्मत रहेका छन्।"
"सहकारी संस्था,लघुवित्त कार्यक्रम र गरिबी निवारण","कति सदस्य र पुँजी संलग्न भएको छ भन्नुभन्दा पनि कति गरिब, न्यून आय र विपन्न वर्गलाई वित्तीय सेवा पुर्याउन सफल भयो, त्यो महत्वपूर्ण हो लघुवित्त नाम सुन्नासाथ अहिले मान्छेहरू त्यति खुसी हुँदैनन्। कै कतै कसैले यो विषय उत्खनन गर्दा पनि त्यत्ति महत्व दिएर सुन्ने, बुझ्ने र खासै चासोराखेकोपाइँदैन। हामी प्रायःजसो सबैको साझा बुझाइ के छभन्दा लघुवित्त भन्नासाथसीमित व्यक्तिहरूको लगानी र जो आफैं मिलेर नाफा खाने उद्देश्यका साथ सञ्चालनमा ल्याएको संस्था बुझिन्छ। जुन संस्थाले विपन्न समुदायमा गएर पैसा उठाउने र उठाएको पैसामा नाम मात्रको ब्याज दिने गर्छ। तर ऋण लगानीमा अधिकभन्दा शुल्क, अधिक ब्याज, हर्जाना लिएर गरिब, न्यून आय र विपन्न वर्गलाई शोषण गर्ने र झन् झन् गरिब बनाउँदै जाने र अन्तमा घरबासै उठाइदिने काममा लागेका छन् भन्ने अफवाह पनि फैलिएको छ। वास्तवमा कुनै कुनै निकायहरूबाट यस्ता काम नभएका पनि होइनन् होला तर हरेकको सकारात्मक पक्षसँगै केही नकारात्मक पक्ष पनि हुनसक्ला। आज वाणिज्य बैंकहरू, विकास बैंकहरू, लघुवित्त बैंकहरू, वित्तीय कम्पनी एवं वित्तीय संघसंस्थाहरू, लघु प्रदायक वित्तीय संस्थाहरू (वित्तीय मध्यस्थकर्ताहरू), विभिन्न प्रकृतिका सहकारी संस्थाहरूले समुदायमा गएर लघुवित्तको ज्योति नफैलाइदिएको भए सायद तपसिलको परिवर्तन अवश्य पनि हुने थिएन होला।खासगरी महिलामा सचेतना कार्यक्रम पुगेको, वित्तीय साक्षरता, कानुनी साक्षरता साथै आर्थिक स्तरमा र आय आर्जनमा वृद्घि र सामाजिक सचेतना भएको महसुस नेतृत्व क्षमतामा वृद्घि भएको पाइन्छ। हरेक सामुदायिक क्रियाकलापमा उपलब्धिमूलक सहभागिता, हरेक बैठकहरूमा तार्किक विचारहरू राख्न सक्ने ज्ञान र दक्षताको विकासभएको पाइन्छ। महिलामा घरपरिवारमा निर्णय लिन सक्ने क्षमताको विकास,परिवार र समुदायमा उभिँदाप्रस्तुत हुँदा सामाजिकस्तरनै बढेको अनुभवछ। ऋण लिन सक्ने आँट र ऋणको सदुपयोग गर्ने बानीको विकाससँगै उद्यमतिर उन्मुखहुनु सुखद् कुरो हो। पारिवारिक स्वास्थ्यमा ख्याल र वरिपरिको वातावरणलाई उचित व्यवस्थापन गर्न सक्रिय सहभागिता देखाउन सफलपनि भएका छन्।महिलाहरूको आयस्तर वृद्घि भएको र पुरुषमाथि हुने आत्मनिर्भर घटदै गएको र सामूहिक भावनाको विकास भएको पाइन्छ। विभिन्न अध्ययनबाट र सरकारी तथ्यांकका आधारमा विश्लेषण गर्दा साथै नेपाली जनताको जीवनस्तरलाई नजिकबाट नियाल्दा निम्नबमोजिमको अवस्था रहेको देखिन्छ। त्यो तह र वर्गको वित्तीय स्रोत तपसिलबमोजिम परिपूर्ति भएको पाउँछौं। उच्च वर्गमा कुल जनसंख्याको करिब१४ घरपरिवाररहेको र तिनको वित्तीयस्रोतको मुख्य आधारनै वाणिज्य बैंकहरू रहेका छन्।मध्यम वर्गमा कुल जनसंख्याको करिब६१ घरपरिवार यस वर्गमा रहेको र यो वर्गको वित्तीयस्रोतको मुख्य आधारनै वित्तीय कम्पनीहरू, विकास बैंकहरू र सहकारी संस्थाहरूरहेका छन्।न्यून आय,गरिब तथा विपन्न र अति विपन्न वर्गमा कुल जनसंख्याको करिब२५ घरपरिवार यस वर्गमा रहेको र यो वर्गको वित्तीयस्रोतको मुख्य आधारनै लघुवित्तीय संस्थाहरू, वित्तीय कम्पनीहरू, सहकारी संस्थाहरू रहेका र अधिकांशले साहु, महाजनसँग अत्यन्तै महंगो ब्याजमा ऋण काढ्ने गरेका छन्। आज नेपालमा करिब५८ लाख १६ हजार तीन सय ३० घरधुरी रहेको र जसमध्ये ६३ प्रतिशतघरपरिवारमा लघुवित्तीय सेवा पुगेको छ। १८ देखि ६० वर्षका ५६ प्रतिशत व्यक्तिहरू बैंक तथा वित्तीय संस्थामार्फत आर्थिक कारोबारमा जोडिएका छन्। बाँकी परिवारमा पनि पुर्याउन पर्ने नितान्तै आवश्यक रहेको छ सो सेवाका लागि माथि उल्लेखित भएका संघसंस्थाहरू अहोरात्र खटिरहेका छन्। तापनि समुदायमा आधारित र सदस्यमा केन्द्रित रही गाउँ, गाउँमा सहकारी संस्थाहरूले सेवा प्रदान गरिरहेकाछन्। गाउँगाउँमा सहकारी घरघरमा रोजगारी भन्ने सरकारी नीतिसमेत रहेको हुँदा आफ्नो वस्तु तथा सेवामध्ये यौटा उत्कृष्ट वस्तु तथा सेवाको रूपमा सहकारीले लघुवित्त कार्यक्रमलाई लिइरहेको छ। यदि कुनै सहकारी संस्थाहरूले सो कार्यक्रम सञ्चालन नगरेको भएसमावेश गरी यौटा महत्वपूर्ण वस्तु तथा सेवाको रूपमा अंगीकार गर्न अनुरोध गर्दछु। लघुवित्त कार्यक्रमा देखिएका समस्याहरू खासगरी लघुवित्त कार्यक्रममा डुब्लिकेसन छ। यसैगरी लघुवित्त प्रदायक संस्थाहरू खासगरी मुनाफातिर जोड दिएको हो कि सदस्यको जीवनस्तरमा केकसो परिवर्तन भयो र अझ यसलाई बढावा दिन कस्तो किसिमको रणनीति आवश्यक पर्दछ भनेर गहिरो अध्ययन पुगेको छैन। ऋणि सदस्यहरूको अवस्था प्राकृतिक प्रकोप वा अन्य कारणले गिर्दो रहेका कारण ऋण मिनाहा नगरी जमानी सदस्यहरूमार्फत भएपनि उठाएको पाइयो। कतिपय लघुवित्तीय संस्थाहरूले तालिम, शिक्षाको कार्यक्रमभन्दा पनि आर्थिक कारोबारलाई मात्र जोड दिइएको पाइएको सर्वेक्षणले देखाएको छ। के हो सहकारी लघुवित्त? सहकारी लघुवित्त भन्नाले सहकारी संस्थाले कार्यक्षेत्रका खासगरी गरिब, न्यून आय र विपन्न वर्ग साथै कुनै पनि वित्तीय निकायमा पहुँच नपुगेका व्यक्तिहरू विशेषगरी महिलालाई ती व्यक्तिहरू माझ बचत समूह गठन गराउने र ती समूहहरूमानै समूह, बचत, ऋण, उद्यम व्यवसाय, सहकारी व्यवस्थापन, नेतृत्व विकास, कानुनी साक्षरता, वित्तीय साक्षरता, बिमा सेवा लगायतका सदस्यलाई बहुउपयोगी हुने विषयहरू सिकाएर विशेष दक्षता बनाएर असल सदस्यको रूपमा सहकारी संस्थाभित्र प्रवेश गराउने एक अब्बल कार्यक्रम हो। बचत तथा ऋण सहकारीमा लघुवित्तको अभ्यास २०५८ सालभन्दा पहिले कुन कुन बचत तथा ऋण सहकारी संस्थाले लघुवित्त कार्यक्रम सञ्चालन गरे भनेर आधिकारिक रेकर्ड सम्बन्धित सहकारी संस्थाले राखेको छ। त्योबाहेक अन्य निकायमा गएर पाउने र सोको रेकर्ड अपडेट छैनजस्तो लाग्छ। तर २०५८ सालदेखि २०६८ सालसम्मको एक दशकको अवधिमा सुरुमा एसियाली ऋण महासंघ बैंकक, थाइल्यान्ड र तत्पश्चात एग्रिटेरा नेदरल्याण्डको सहयोगमा नेपालमा नेफ्स्कूनमार्फत साकोसहरूमा लघुवित्त कार्यक्रम अभियानकै रूपमा अगाडि बढाइयो। त्यस अवधिमा ४६ जिल्लाका ५०० भन्दाबढी संस्था यस कार्यक्रमबाट लाभान्वित भए। हुनत यसभन्दा अगाडि पनि नेफ्स्कूनमाआवद्घ झापाको सहारा नेपाल साकोस, काभ्रेको विन्ध्यवासिनी साकोस, नवलपुरको नवप्रतिभा साकोसलगायत केही साकोसले यो कार्यक्रम सञ्चालन गरेको पाइएको छ। साकोसको अर्थ बचत तथा ऋण सहकारी हो। साकोसमा लघुवित्त कार्यक्रमले पारेको प्रभाव साकोसमा लघुवित्त कार्यक्रमले धेरै ठूलो प्रभाव पारेको छ। सबैभन्दा राम्रोत गरिब, न्यून आय र विपन्न वर्गलाई सहकारीको मूलधारमा ल्याई गरिबले पनि बचत गर्न सक्छन् भन्ने शिक्षा प्रदान गर्यो। यसका साथै सदस्यमा वृद्घि, सदस्य वृद्घिसँगै पुँजीमा वृद्घि, गरिब, न्यूनआय र विपन्न वर्गका समुदायको आर्थिक, सामाजिक स्तर उकास्नको अलावा नेतृत्व विकासमा महत्वपूर्ण योगदान पुर्याएको छ। त्यसो हुँदा साकोसले आफ्नो समुदायमा छुट्टै किसिमको पहिचान र छवि बनाउन सफल भएको पाइन्छ। साकोसमा लघुवित्त कार्यक्रमले धेरै ठूलो प्रभाव पारेको छ। सबैभन्दा राम्रोत गरिब, न्यून आय र विपन्न वर्गलाई सहकारीको मूलधारमा ल्याई गरिबले पनि बचत गर्न सक्छन् भन्ने शिक्षा प्रदान गर्यो। आय र विपन्न वर्गका समुदायको आर्थिक, सामाजिक स्तर उकास्न महत्वपूर्ण योगदान पुर्याएको छ। यस्ता संस्थाहरूले समुदायस्तरदेखि राष्ट्रिय एवं अन्तर्राष्ट्रियस्तरबाटै विशेष सम्मान गरिएको छ। नेफ्स्कूनमा आवद्घ काभ्रेको विन्ध्यवासिनी साकोस, झापाको सहारा नेपाल साकोस, नवलपुरको नवप्रतिभा साकोसले लघुवित्त कार्यक्रममार्फत सदस्यहरूको हितको खातिर महत्वपूर्ण कार्य गरेवापत एसियाली ऋण महासंघ बैंकक, थाइल्यान्डबाट प्रदान गरिने क्रेडिट युनियन माइक्रोफाइनान्स अवार्ड (सियुएमआई) बाट सम्मानित समेत भइसकेका छन्। अधिकांश साकोसहरूले स्थानीय स्तरदेखि केन्द्रीय स्तरसम्मका धेरै सम्मान पत्र, कदर पत्र र पुरस्कारबाट विभूषित भएका छन्। साकोसमा लघुवित्त कार्यक्रमसञ्चालन संस्थाले यो कार्यक्रम सञ्चालन गर्नुभन्दा पहिले नीतिगत निर्णय गर्नुपर्छ। यससम्बन्धी प्रष्ट खुल्ने गरी लघुवित्त सञ्चालन नीति निर्माण गरी यसलाई अनुमोदन गरेर सुरुआती प्रक्रिया अगाडि बढाउन पर्दछ। सुरुमा कार्यक्षेत्रभित्रका खासगरी गरिब, न्यून आय भएका व्यक्तिहरू रहेको समुदाय पहिचान गर्नुपर्छ। हाम्रा लक्षित तीव्यक्तिहरू अन्य समूहहरूमा आवद्घ छन् वा छैनन् सोको जानकारी लिने र यदि उनीहरू अन्य निकायमा आवद्घ नभएको भए तुरुन्तै समूह गठन प्रकृया अगाडि बढाउन सकिन्छ। तर उनीहरू अन्य समूहमा आवद्घ रहेको खण्डमा उहाँहरूसँग छलफल गरेर आफ्नो संस्थाबाट दिने सेवा, सुविधाबारेमा प्रष्ट धारणा राख्ने तत्पश्चात केही समयको अवधि तोकेर निर्णय गर्ने जिम्मा उहाँहरूलाईनै दिनुपर्छ। एकजना व्यक्ति उही प्रकृतिको समूहमा एक ठाउँमा भन्दा बढी ठाउँमा बस्नु राम्रो होइन। समूह गठन गर्दा एउटै पेरिफेरिका बढीमा १५२० जनासम्म राख्ने उनीहरूलाई साकोसका जिम्मेवार सञ्चालकहरू, कर्मचारीहरू पठाएर समूह, बचत, ऋण, उद्यम व्यवसाय, सहकारी, नेतृत्व विकास, वित्तीय साक्षरता, कानुनी साक्षरतालगायतका कुराहरूमा सक्षम बनाउनुपर्छ। अनि ती सदस्यलाई एककित्ता शेयर खरिद गर्न लगाई बचत गर्ने वातावरण सिर्जना गर्नुपर्छ। त्यस्ता सदस्यहरूको बचतलाई जोड दिएर तत्पश्चात ऋण दिने र उद्यमीतर्फ आकर्षित बनाउनु पर्दछ। यसरी समूहमार्फत सम्पूर्ण क्रियाकलापअगाडि बढाउँदै गएर असल सदस्यको रूपमा सहकारीमा प्रवेश गराई सदस्यको आर्थिक तथा सामाजिक सशक्तीकरण गराई सहकारीको नेतृत्व तहमा पुर्याउनु पर्दछ।सहकारी संघसंस्थाहरूको कति तले घर छ, कति सदस्य छन्, कति पुँजी संलग्न भएको छ भन्नुभन्दा पनि कति गरिब, न्यून आय र विपन्न वर्गलाई वित्तीय सेवा पुर्याउन सफल भएको छ त्योनै महत्वपूर्ण कडी हो।  लेखक लघुवित्त विज्ञ हुन्।"
छ मुलुकमा हवाई उडान खुला गर्ने सीसीएमसीको निर्णय,"काठमाडौं : सरकारले नेपाली श्रमिक अधिक सङ्ख्यामा रहेका मुलुकमा हवाई उडान पुनः सञ्चालन गर्ने भएको छ । प्रधानमन्त्री एवं कोभिड१९ सङ्कट व्यवस्थापन केन्द्र (सीसीएमसी) का अध्यक्ष केपी शर्मा ओलीको अध्यक्षतामा बुधबार अबेर राति बसेको बैठकले टर्की, कतार, साउदी अरेबिया, युएई, जापान र मलेशियाका लागि हवाई उडान पुनः सञ्चालन गर्ने निर्णय गरेको हो । प्रधानमन्त्री निवास बालुवाटारमा भएको उक्त बैठकले उपयुक्त मुलुकमा सातामा दुई हजार यात्रुभन्दा नबढ्ने गरी उडान सञ्चालन गर्ने निर्णय गरेको छ । सीसीएमसीको उक्त निर्णय मन्त्रिपरिषद्बाट पारित भएपछि कार्यान्वयनमा आउनेछ । संस्कृति, पर्यटन तथा नागरिक उड्डयन मन्त्रालयका सहसचिव एवं प्रवक्ता तारानाथ अधिकारीले सिसीएमसीले सिफारिश गरेको निर्णय मन्त्रिपरिषद्ले पारित गरेपछि मन्त्रालयमा लिखितरूपमा आएर कार्यान्वयनमा जाने जानकारी दिए। त्यसैगरी बैठकले वैदेशिक रोजगारीमा गएका तर विभिन्न कारणले होटल क्वारेन्टिनमा बस्न नसक्ने कामदारका लागि सहयोग रकम उपलब्ध गराउने निर्णयसमेत गरेको छ । कूल १५ दिन बस्नुपर्ने क्वारेन्टिनका लागि १० दिनसम्मको खर्च सरकारले व्यवस्थापन गर्ने पनि निर्णय भएको छ ।"
बाजुरामा जताततै बाढी र पहिरो : घाइतेहरुको उद्दारमा समस्या,बाजुरा : बाजुरा जिल्लाको पूर्वी उत्तरी क्षेत्रको बुढीनन्दा नगरपालिका १ की १६ वर्षीया ललितागिरी पहिरोमा परी सक्त घाइते भएकी छिन्। उनको टाउकोमा गम्भीर चोट लागेको छ। उनी बेहोस अवस्थामा रहेको स्थानीय रबिन्द्र शाहीले जानकारी दिएका छन्। उनी बिहीबार बिहान घाँस काट्न जाँदा रुपाशैनी भीरबाट खसेको पहिरोमा परी घाइते भएकी हुन्। उनको कोल्टी प्राथमिक स्वास्थ्य केन्द्रमा उपचार सम्भव नभएको बताइएको छ। उनको थपउपचारका लागि हेलिकोप्टरको लागि पहल भइरहेको स्थानीयले बताएका छन्। स्थानीयका अनुसार प्रदेश सरकारसँग उद्धारको लागि पहल भइरको छ। प्रमुख जिल्ला अधिकारी गोपालकुमार अधिकारीकाअनुसार घाइते बालिकाको उपचारको लागि प्रदेश सरकारलाई पत्रचार गरिसकेको र प्रदेश सरकारे पनि हेलिकोप्टर पठाउने तयारीमा रहेको छ। लगातारको वर्षाका कारण उद्धारमा समस्या भएको हो। मौसमामा सुधार हुने वित्तिकै घाइते किशोरीलाई उपचारको लागि नेपालगन्ज लगिने अधिकारीले बताए । जिल्लाका सबैजसो सडक अवरुद्ध छन् । उपचारको लागि जिल्ला सदरमुकाम तथा अन्य ठाउँ लैजान समस्या भएकाले हेलिकोप्टबाट उद्धारको लागि अनुरोध गर्नु परेको प्रमुख जिल्ला अधिकारी गोपालकुमारले बताए। आइतबार दुईजना बेपत्ता भएका छन् । बुढीनन्दा नगरपालिका ३ लौठीरुखकी ३६ वर्षीया मोतिक लुहार र त्रिबेणी नगरपालिका ५ का १२ वर्षीया कमल बुढालाई खोलाले बगाउँदा बेपत्ता भएका हुन्। मोतिकको शव फेला परेपनि बुढाको फेला परेको छैन। प्रहरीले खोजी गरिरहेको जिल्ला प्रहरी कार्यालयका प्रहरी प्रमुख मदनजीत महराले बताए।
"तीनजना सवार मोटरसाइकल दुर्घटना, चालकको मृत्यु",भक्तपुर : मध्यपुर थिमि नगरपालिका ४ चारदोबाटोमा बुधबार राती तीनजना सवार मोटरसाइकल दुर्घटना हुँदा चालकको मृत्यु भएको छ। अरु दुईजना भने घाइते भएका छन्। दुर्घटनामा चालक सोलुखुम्बु चौलाखर्क ३ घर भई हाल काठमाडौंको काँडाघारी बस्ने २७ वर्षीय रमेशकुमार बस्नेतको उपचारको क्रममा मृत्यु भएको महानगरीय प्रहरी परिसरका प्रवक्ता प्रहरी नायब उपरीक्षक दीपक गिरीले जानकारी दिए। उनले उपचारको क्रममा बिहीबार बिहान करिब साढे २ बजे घाइते बस्नेतको मृत्यु भएको बताए।गिरीका अनुसार मोटरसाइकलको पछाडि बसेका उदयपुरको ताप्ले गाउँपालिका ५ घर भएका २२ वर्षीय लोकेन्द्र मग्राती र सिन्धुलीको तीनपाटन गाउँपालिका ५ घर भएका २५ वर्षीय अमित जैरु घाइते भएका छन्। उनीहरु दुवैको काठमाडौंको महाराजगञ्जस्थित त्रिवि शिक्षण अस्पालमा उपचार भइरहेको उनले बताए। भक्तपुर प्रहरीका अनुसार बुधबार करिब ११ बजे काठमाडौंबाट भक्तपुरतर्फ आउँदै गरेको बा ७७ प ५६०५ नम्बरको मोटरसाइकल आफैँ अनियन्त्रित भई सडक बीचमा रहेको आइल्याण्डमा ठोक्किई उक्त दुर्घटना भएको थियो। दुर्घटनाबारे जानकारी प्राप्त हुनासाथ नजिकै रहेको प्रहरी टोलीले घाइते तीनजनालाई उपचारको लागि मध्यपुर थिमि नपा ३ गट्ठाघरस्थित नागरिक अस्पताल पुर्याएको प्रहरी नायब उपरीक्षक गिरीले जानकारी दिए। नागरिकमा प्रारम्भिक उपचारपछि तीनैजनलाई त्रिवि शिक्षण अस्पाल रिफर गरिएको थियो। घटनाबारे थप अनुसन्धान भइरहेको भक्तपुर प्रहरीले जनाएको छ।
मिलाउनभन्दा फुटाउनै दाउपेच,"कांग्रेस तथा नेकपा माओवादी केन्द्र, राजपाको उपेन्द्र यादव पक्ष तमाधव नेपाललाई रातोदिन पुस गर्नेमै व्यस्त देखिन्छन् केही दिनअघि सिंहदरबारस्थित नेकपा एमालेको संसदीय दलको क्यान्टिनमा एमालेनेता तथा निवर्तमान सांसद सोमनाथ पाण्डेले २०५४ सालमा नेकपा एमाले फुटेपछिको एउटा घटना सुनाउँदै हुनुहुन्थ्यो। नेकपा एमालेको भातृ संगठन अखिल नेपाल किसान संघले विदेशी कम्युनिष्ट पार्टीका भातृ संगठनहरूको सहकार्यमा कृषि तथा कृषि मजदुरहरूका लागि पनि काम गर्ने भएकाले त्यहाँका कम्युनिष्ट पार्टी आवद्ध किसान नेताहरू नेपाल आइरहँदा रहेछन्। २०५४ सालमा पार्टी विभाजन भएका बेला पनि कुनै विदेशी किसाननेता नेपालमा आएका र उनले नेकपा एमाले फुट्नुको कारण के रहेछ भनेर किसान संघका नेतासँग ह्वाई सीपीएन युएमएल ब्रेक कमरेड? भनेर अंग्रेजीमा सोधेछन्। त्यसको जवाफमा सीपी मैनाली पुस द फिंगर टु वामदेवस्एनस, देन सीपीएन युएमएल ब्रेक कमरेड। भनेका थिए रे। त्यो कुरा सुनेपछि क्यान्टिनमा चिया खाँदै गरेका हामीहरू निकै हाँस्यौं र अहिले पनि एकले अर्काको पछाडिबाट घोच्ने प्रवृत्ति हावी भएको र नेताहरू पनि त्यही घोचाईका पछाडि लागेकाले यो परिणाम आएको हो कि भन्ने पनि विश्लेषण भएको थियो। २०५४ सालमा छैटौं महाधिवेशन पछि नेकपा एमाले औपचारिक रूपमा विभाजन भयो। विभाजित पार्टी नेकपा माले बन्यो। त्यसको नेतृत्व वामदेव गौतम, सहाना प्रधान, सीपी मैनालीहरूले गरेका थिए भने नेकपा एमालेको नेतृत्व माधव नेपाल, केपी ओलीहरूले गरेका थिए। त्यसअघि २०५१ सालमा संसद्मा सबैभन्दा ठूलो दलको रूपमा स्थापित भई नेपालमा पहिलो कम्युनिष्ट पार्टीको सरकार बन्यो। जनमुखी कार्यक्रम लागू गरी विश्वमा नै चासोको रूपमा हेरेको यस पार्टीले २०५४ को स्थानीय निकायको निर्वाचनमा करिब दुईतिहाई जितेपछि झन् देशीविदेशी प्रतिकृयावादीहरूको तारो बन्यो यो पार्टी। त्यो बेला पार्टी विभाजन भएको बहाना जे भनिए पनि विभिन्न देशीविदेशी शक्तिहरू तथा यस्तै प्रकारका पछाडिबाट औंला घोच्नेहरूको बाहुल्यता, आन्तरिक व्यक्तिगत टकरावका कारण पार्टी विभाजन भएको केहीवर्ष पछि एमाले र मालेको एकीकरण हुँदा छर्लंगै भयो। पत्रपत्रिकामा आएको समाचारअनुसार माधव नेपाल समूहका केन्द्रिय नेताहरूको बैठकमा बहुसंख्यक सदस्यहरूले कुनै पनि हालतमा यो समूह केपी ओलीसँग मिल्नुहँुदैन, अलग्गै पार्टी बनाएर जानुपर्छ भन्नेहरूको बाहुल्यता रहेको छ अरे ! जुन कुरा रामकुमारी झाँक्री, विरोध खतिवडा, डावेदुराम भुसालहरूको पछिल्लोपटक मिडियामा बोलेका भाषाबाट प्रष्टै झल्किरहेको छ। नेपाल समूहका सुरेन्द्र पाण्डे, योगेश भट्टराई, घनश्याम भुसाल, गोकर्ण बिष्ट तथा केपी ओलीको पक्षका प्रदिप ज्ञवाली, ईश्वर पोखरेल लगायतका नेताहरूका बिचमा पछिल्लोपटक भएका वार्ताको खबरले वास्तवमा नेकपा एमालेलाई एकताबद्ध गरेर लैजानुपर्छ भन्ने चाहना राख्ने नेताकार्यकर्ताका लागि शुभखबर भए पनि यस लेखको शीर्षकझैं नेतालाई पछाडिबाट औंलाले पुस गर्नेहरू भने बेखुसी भएका उनीहरूका सामाजिक सञ्जालका प्रष्फुटनबाटै झल्किन्छ। बैठकमा नै त्यस्ता नेताहरूले उल्टै सुरेन्द्र पाण्डे, योगेश भट्टराई, घनश्याम भुसाल गोकर्ण बिष्टहरूलाई शंकाको घेरामा राखेका थिए भन्ने भनाइ आएको थियो। त्यसपछि उनीहरूले आफूकेपी ओलीतिर लागेको नभई पार्टी एक बनाउन मात्र अनौपचारिक रूपमा पहल गरेको भन्दै उल्टै बैठकमा स्पष्टीकरण दिनु परेको थियो रे ! केपी ओलीले केही दिनअघि नेकपा एमाले एकताका लागि आह्वान जारी गरे। त्यसको आसय जेसुकै होस् तर यसअघिको माधव नेपाल पक्षको एउटै माग पार्टीलाई २०७५ जेठ २ गतेमा लैजानु पर्यो भन्ने भएबमोजिम पार्टी अध्यक्षको यो आह्वानले त्यही भन्छ। बिडम्बना त्यो आह्वानलाई कतिपय नेताकार्यकर्ताले ठाडै अस्विकार गरी ओलीले झुक्याउनल्याएको कार्ड हो भन्दै यसलाई कुनै हालतमा स्विकार्नुहँुदैन भनेर माधव नेपालको पछाडिबाट केहीले औंला घोचे। त्यसपछि बसेको बैठकमा पनि बहुसंख्यक नेतालाई त्यो आह्वानका पछाडि नलाग्न दवाब दिइएको भनिएको छ। यस आह्वानलाई पनिनेपाल पक्षले सकारात्मक ठानेको देखिएन। उल्टै यसलाई झुक्याउने खेल भएको भन्दैप्रतिउत्तर जवाफ पठाइएको छ। त्यो समूहबाट सामाजिक सञ्जालमा गालीगलौजको तहमा पुगेर पार्टी एकीकरण गर्नुहँुदैन भन्नेहरूको बाहुल्यता देखिएको छ। २०५४ सालमा नेकपा एमालेले जनताबाट पाएको विश्वासलाई के कसरी चकनाचुर गर्न सकिन्छ भनेर दाउ खोजिरहेका नेपाली कांग्रेस तथा विभिन्न विदेशी शक्तिहरूले महाकाली सन्धिलाई उपयुक्त हतियार बनाई पार्टीका नेताहरूलाई दुई धारमा परिणत गरी अन्तमा पार्टी फुटाउन सफल भएका थिए। जुन कुरापछिकांग्रेसका नेता खुमबहादुर खड्काले नेकपा एमालेलाई आफूले फुटाएको भनेर कतै सार्वजनिक गरेको समाचार आएको थियो। यदि त्यो बेला नेकपा एमाले नफुटेको भए सायद २०५६ को निर्वाचनमा दुई तिहाई बहुमत आउने निश्चित थियो भने भर्खरै जुरमुराइरहेको नेकपा माओवादीको आन्दोलन पनि नेकपा एमालेको बहुमतको सरकारसँगै बिस्तारै कमजोर हुँदै जान्थ्यो र नेपालले लामो गृहयुद्ध पनि झेल्नुपर्ने थिएन। १७ हजार निर्दोष नेपालीको ज्यान जाने थिएन शान्तिपूर्ण माध्यमबाट देश उभो लाग्थ्यो। माधव नेपाललाईपुस गर्नेहरूको त कमी नै छैन। हरेक दिन पछाडिबाट औंला पुस गरिरहेकै छन्। उनले कांग्रेस र माओवादी केन्द्रलाई त आफ्नै पार्टी, देउवा र प्रचण्ड आफ्ना नेता ठानेका छन्। हुन पनि किन नमानुन् ? अस्थिरताको दाउ हेरिरहेका देशी तथा विदेशी शक्तिहरूको हतियार बने त्यो बेला नेताहरू। अर्कोतिर नेपाली कांग्रेसले पनि आफ्नो पार्टी मजबुत बनाउनेभन्दा पनि एमाले नफुटाउने हो भने आफ्नो खैरियत रहँदैन भन्ने ठानी नेकपा एमालेलाई फुटाउनठूलो भूमिका खेल्यो। सफल पनि भयो। त्यो बेला जसरी वामदेव गौतमलाई काखी च्यापेर सरकारमा सहभागी गराई महत्वपूर्ण जिम्मेवारी दिने विभिन्न सहयोग गर्ने, आश्वासन दिने लगायतका कार्यहरू गरेको थियो। अहिले नेपाललाई कांग्रेसले त्यही नीति अपनाई काखी च्यापिरहेको छ।दोस्रोपटकको प्रतिनिधि सभा विघटन नहुनु अघि धारा ७६(२) को सरकार बनाउने समयमाकांग्रेसका नेताहरूलेनेपाललाई सामूहिक राजीनामा दिन सुझाएको थियो। त्यो सफल नभएपछि बैठकमा उपस्थित नहुन अह्राएको, बागमती प्रदेशमा राष्ट्रिय सभाको सदस्य पदमा आफ्नो उम्मेद्वार नउठाईनेपाललाई निशर्त सहयोग गरेको, प्रदेश सरकार ढलाउननेपाल पक्षलाई उचालिरहेको पाइयो। नेपाललाई पनिकांग्रेस नै सहयोगी रहेछ भन्ने भान होस् भनेर धारा ७६(५) को सरकार गठन गर्नदल त्यागसम्बन्धी कानुनले उनको सांसद पद जाने थाहा हुँदाहँुदै पनि उनैलाई प्रधानमन्त्री बनाउन जानीजानी प्रस्ताव गरेका थिए। यस्तै कारणहरू र अन्य कतिपय आश्वासनहरू दिई जसरी पनि माधव नेपाललाई केपी ओलीसँग मिल्न नदिने खेलमाकांग्रेस लागेको प्रष्टै देखिन्छ। त्यसमा नेकपा माओवादी केन्द्रका नेताहरूले त पार्टी विभाजन हुँदा नैएमालेमा फर्कने सके पार्टी कब्जा गरी सिंगो एमाले पार्टी माओवादीमा मिलाउने नसके बहुमत पार्टी फुटाउने र माओवादीमा मिलाउने भन्ने निर्णयअनुरूप कार्य भइरहेका छन्।सामाजिक सञ्जाल र सञ्चारमाध्यम हेर्नेहो भने माधव नेपालको पछाडिबाट औंला घोच्ने वा पुस गर्नेहरूमा कांग्रेस र माओवादी केन्द्रनै हुन् भन्ने देखिन्छ। जसरी २०५४ सालमा पार्टी फुटाउन सीपी मैनालीले वामदेव गौतमको पछाडिबाट औंला नघोचेका भए वा औंला पुस नगरेका भए पार्टी फुट्दैन्थ्यो कि भन्ने विश्लेषण गरिए पनि अरू थुप्रै तत्व दुवैतर्फका नेताको एनसमा औंला पुस गर्न लागि परेका थिए। दुवै पक्ष नेपाल र ओलीहरूलाई र अर्कोतिरगौतमहरूको पछाडिबाट घोच्नेहरू औंला पुस गर्नेहरू कम थिएनन्। त्यही घोचाइ तथा औंला पुस का कारण पार्टी फुटाइछाडेका थिए। वास्तवमा यो कुरा अहिले दोहोरिएको देखिन्छ। त्यो बेला कसले कसकोमा औंला पुस गर्यो त्यो इतिहास भइसकेको छ तर अहिले पनि नेकपा एमालेलाई फुटाउनु पर्छ भन्नेहरू हावी भएकाछन्। नेपाल कम्युनिष्ट पार्टी(नेकपा) का नेताहरू ओली र प्रचण्डको पछाडिबाट विभिन्न शक्तिकेन्द्रले औंला पुस गर्दागर्दै एमाले माओवादीलाई विभाजन गर्नेहरूको कमी छैन। सर्वोच्च अदालतको फैसलापछि पनि ओलीले पार्टीलाई एक बनाएरै लैजानुपर्छ भनेर प्रचण्डलाई फोन गरे पनि जवाफ सकारात्मक नआएपछि अब एमालेलाई एकढिक्का बनाएर लैजाननेपाल लगायतका नेतालाई पटकपटक प्रयास गरेकाले पनि उनको पार्टी एक बनाउने प्रयास रहेको देखिन्छ। तर पार्टीअध्यक्ष हुनुका नाताले जति प्रयास गर्नुपर्ने थियो त्यति भएन कि भन्ने पनि विश्लेषण गरिन्छ। पार्टी एक हुनुपर्छ भन्नेमाओलीमा भित्रैदेखि इच्छा भए पनि उनको पछाडिबाट पनि थोरैधेरै औंला पुस गर्नेहरूका कारण पनि यो ढिलाइ भइरहेको देखिन्छ। बालुवाटारमा ओलीलाई खोपीको देउताझै बनाएर राख्ने, बाह्य जगत्सँग सम्पर्कमा नल्याउने, शुभचिन्तक नेताकार्यकर्तालाई भेट गर्नै नदिने, बाहिर जति पनि आलोचनाहरू आइरहेका छन् ती सब झुटा हुन्, बाहिर सब ठिक छ भनी रिपोर्टिङ गर्नेहरूका कारण पनि पार्टीलाई एकीकरण हुनबाट ढिला भइरहेको आभास हुन्छ। हुन त केपी ओली देशका हरेक घटना गतिविधिलाई प्रत्यक्ष रूपमा आफंै नियालिरहेका हुन्छन् भनिन्छ। कतिपय मामिलामा उनको वास्तविकतातिर भन्दा पनि पछाडिबाट पुस गर्नेहरूका कारण चुकिरहेका हुन् कि? भन्ने देखिन्छ। २०७५ जेठ २ मा पार्टीलाई लैजानु थियो भने पहिला नै यो परिस्थितिमा गइदिएको भए बागमती र लुम्बिनी प्रदेशमा राष्ट्रिय सभाको सदस्य गुम्ने थिएन कि? सायद संसद् विघटन गर्नुपर्ने थिएन वा गर्नु परे पनिकांग्रेसले सरकार बनाउने हिम्मत गर्ने नै थिएन कि ? गण्डकी, सुदुरपश्चिम, १ नं प्रदेशमा पनि त्यसरी अरू पार्टीहरू हावी हुने थिएनन्। आजसम्मओलीको पछाडिबाट औंला पुस गर्नेहरू कै कारण यो परिणाम भोग्नु परेको हो कि? नेपाललाईपुस गर्नेहरूको त कमी नै छैन। उनले कांग्रेस र माओवादी केन्द्रलाई त आफ्नै पार्टी, देउवा र प्रचण्ड आफ्ना नेता ठानेका छन्। हुन पनि किन नमानुन् ? अदालतमा हेर्दा माओवादी केन्द्र र कांग्रेसका सबै नेताकार्यकर्ता, ती पार्टी समर्थक वकिलहरू, एकपक्षीय नागरिक समाज, पूर्वप्रधानन्यायाधीशहरू, पूर्वन्यायाधीशहरू, पूर्वप्रशासकहरू, पत्रकारहरू, मिडिया हाउसहरू, कतिपय विदेशी शक्ति केन्द्रले माधव नेपाललाई हरेक दिन पछाडिबाट औंला पुस गरिरहेकै छन्। केही दिनअघि एकजना पूर्वन्यायाधीश भन्दै थिए, ओलीले वैशाख २७ गते विश्वासको मत लिने दिन नेपालहरूले राजीनामा दिनु उनका लागि अति राम्रो हुन्थ्यो रे ! यसरी उनलाई माया गरिरहेका छन् कि कुनै पनि हालतमा केपी ओलीसँग मिल्नुहँुदैन, ओलीलाई अप्ठ्यारो पार्नुपर्छ त्यो नैनेपालहरूको सफलता हो। अस्तिमात्रै राष्ट्रिय सभामाकांग्रेस र माओवादी केन्द्र समेतको सहयोगमा जितेका स्वतन्त्र सांसद डाखिमलाल देवकोटाको सर्वोच्च अदालतबाट मुद्दा फिर्ता लिनु भनेको बेइमानी हो भन्ने भाषाबाटै सबै कुरा छर्लंग हुन्छ। नवौं महाधिवेशनपछि एमालेमा ओलीबाट पीडित अथवा व्यक्तिगत फाइदा लिन नसकेका केही ठूला पेशा व्यवसायी, व्यापारी, स्वनाम ठूला भनिएका वर्ग क्षेत्रका मानिसले कुनै पनि हालतमा ओलीसँग मिल्नुहुँदैन भनेर नेपालको पछाडिबाट औंला पुस गरिरहेकाले पनि एमालेमा फर्कन गाह्रो भएको देखिन्छ।कांग्रेस तथा नेकपा माओवादी केन्द्र, राजपाको उपेन्द्र यादव पक्ष तनेपाललाई रातोदिन पुस गर्नेमै व्यस्त देखिन्छन्।"
एसियन कप : नेपाल तेस्रो चरणमा प्रवेश,"काठमाडौं : नेपाल सन् २०२३ मा चीनमा आयोजना हुने एसियन कप छनोटको तेस्रो चरणमा प्रवेश गरेको छ। एसियाली फुटबल महासंघ (एएफसी) कोे नियमअनुसार नेपालले तेस्रो चरणमा स्थान बनाएको हो। एएफसीको नयाँ नियमसँगै नेपालले अब प्लेअफ खेल्नु नपर्ने भएको छ। यसअघि चौथो स्थानमा रहेको टोलीले प्लेअफ खेल्नुपर्ने प्रावधान रहे पनि एएफसीको नयाँ नियमअनुसार नेपालले सीधै तेस्रो चरणमा स्थान बनाएको हो। तेस्रो चरणको छनोटमा २४ टोलीले प्रतिस्पर्धा गर्नेछन्। एसियाली क्षेत्रको छनोट खेलेका आठ समूहका शीर्ष आठ र दोस्रो हुनेमध्ये उत्कृष्ट चार टिमसँगै आयोजक चीन सीधै एसिया कपका लागि छनोट भएका छन्। त्यसबाहेक छनोट खेलमा दोस्रो हुने तीन, तेस्रो र चौथो हुने आठआठ तथा पाँचौं हुनेमध्ये उत्कृष्ट तीन टिम गरी २२ टिमले एसिया कपको तेस्रो चरणको छनोट खेल खेल्नेछन्। यसअघि चौथो हुने आठमध्ये उत्कृष्ट चार टोलीले मात्रै तेस्रो चरणको छनोट खेल्ने र बाँकीले प्लेअफ खेल्ने एएफसीको नियम थियो। छनोट चरणमा समूहमा पाँचौं स्थानमा रहेका टोलीले भने प्लेअफ खेल्ने भएका छन्। चाइनिज ताइपेई, इन्डोनेसिया, कम्बोडिया र गुवामले प्लेअफ खेल्नेछन्। प्लेअफबाट दुई टोलीले तेस्रो चरणमा स्थान बनाउने छन्। अर्को वर्ष कतारमा आयोजना हुने विश्वकप छनोट र एसियन कप छनोटअन्तर्गत दोस्रो चरणको छनोटमा नेपाल आफ्नो समूहमा चौथो स्थानमा रहेको थियो। नेपालको विश्वकप छनोटको तेस्रो चरणमा पुग्ने सम्भावना भने समाप्त भइसकेको छ। एसियाली छनोटको समूह बी मा रहेको नेपालले ६ अंक जोडेको थियो। नेपालले चाइनिज ताइपेईलाई दुवै लेगको खेलमा पराजित गरेको थियो। नेपालले कुवेतसँगको पहिलो खेलमा ७० र दोस्रो खेलमा १० गोलले हार बेहोरेको थियो। यस्तै जोर्डनसँगको दुवै खेलमा समान ३० गोलले हार बेहोरेको थियो। अस्ट्रेलियासँगको पहिलो खेलमा नेपाल ५० गोलले पराजित भएको नेपालले दोस्रो खेलमा ३० नतिजा अस्ट्रेलियालाई सुम्पिएको थियो।"
केन्द्रमै निर्भर प्रदेश बजेट,"संघीय सरकारले आर्थिक वर्ष २०७८७९ को बजेट ल्याएको १५ दिनपछि प्रदेशहरूको पनि बजेट आएको छ। संघीय सरकारलाई पछ्याउँदै स्वास्थ्य क्षेत्रलाई प्राथमिकतामा राखेर आएको बजेटको आकार चालु आर्थिक वर्षको तुलनामा केही प्रदेशमा घटेको छ। प्रदेशका केही कार्यक्रमबाहेक कोरोना महामारी नियन्त्रण, अस्पतालहरूको विकास र खोपमा आगामी आर्थिक वर्ष प्रदेशहरूले पनि संघले जस्तै ठूलो लगानी गर्दैछन्। सबै प्रदेशको बजेटका योजना र प्राथमिकतामा यो कुरा प्रष्ट देखिन्छ। चालु आर्थिक वर्षमा समेत तयार पारेका योजना अनुसार खर्च गर्न नसक्ने केही प्रदेशले बनाएका योजना यो आर्थिक वर्ष पनि दोहोर्याउँदा चुनौती भने उस्तै छ। कोरोना महामारीले हरेक क्षेत्र थलिएको छ। महामारीको असरले राजस्व स्रोत पनि खुम्चिएको छ। तर, बजेटले समेट्नुपर्ने विषय भने अझै फराकिलो बन्दै गएका छन्। जनताको माग खोप, राहत, स्वास्थ्य क्षेत्रको विकास र रोजगारमा बढी केन्द्रित छ। कोरोना महामारीका कारण बेरोजगारको संख्या उच्च छ। कृषकले उत्पादन गरेका वस्तुले बजार नपाउँदा कृषक निराश छन्। कोरोना महामारी रोकिएको छैन। समयमा खोप र उपचार नपाउँदा नागरिकको आक्रोश कम छैन। केन्द्र र प्रदेशले सुरु गरेका गौरवका र ठूला आयोजना रकम अभावमा सुस्त छन्। प्रदेशका हरेक क्षेत्रको भौतिक संरचनाको विकास गर्नुपर्ने बाध्यता पनि छ। यी सबै कुरालाई समेट्दा बजेटको आकार बढ्छन् पनि। तर, प्राथमिकता छुट्याउन सक्ने केही प्रदेशले यो संकटको समयमा पनि यथार्थपरक बजेट ल्याएको देखिन्छ। कोभिड१९ संक्रमणले निम्त्याएको आर्थिक संकटबाट सिर्जित स्रोत संकुचनलाई आधार बनाएर तीन प्रदेशले बजेटको आकार घटाएका छन्। स्रोत नहुँदा पनि चारवटा प्रदेशले बजेटको आकार बढाएको देखिन्छ। खर्च क्षमतालाई आँकलन नगरी बजेट बढाउनु प्रदेशका लागि चुनौतिपूर्ण हुनेछ। चालु आर्थिक वर्षको गत ८ महिनासम्ममा विनियोजन गरेको कुल बजेटमध्ये औसत खर्च २४ प्रतिशत हाराहारी मात्रै रहेका चारवटा प्रदेशले पुनः बजेट बढाएर ल्याउनु क्षेत्र समेटेको प्रचार गर्नुबाहेक अरू उपलब्धि हुँदैन। बजेट बढाउने चार प्रदेशमध्ये वाग्मती प्रदेशले खर्च क्षमतालाई बेवास्ता गरेर बजेट तुलनात्मक रूपमा बढाएको देखिन्छ। चालु आर्थिक वर्षको भन्दा ६ अर्ब २९ करोडमाथि बजेट बढाएकाले स्रोतको अभाव खट्किने हुँदा बिचमा योजना काट्नुपर्ने अवस्था पनि आउन सक्छ। जुन समस्या चालु आर्थिक वर्षमा प्रदेश १ ले भोगिरहेको छ। प्रदेश १ मा बजेटको स्रोत नहुँदा ५० प्रतिशत योजना काटेर खर्च गर्दा प्राथमिकताका क्षेत्र नै लथालिंग भएका छन्। कोरोना महामारीले अर्थतन्त्रमा असर पारेकै समयमा बजेट बढाएर ल्याउने वाग्मतीसहित लुम्बिनी, कर्णाली र प्रदेश २ ले आगामी आर्थिक वर्षमा प्रदेश १ ले जस्तो समस्या भोग्न सक्छन्। यो विषयमा चार प्रदेश गम्भीर बन्नुपर्छ। प्रदेश १, गण्डकी र सुदूरपश्चिमले बजेटको आकार घटाएका छन्। बजेट नै नआउने स्रोत पनि अनुमानमा राखेर बजेट बनाउँदा कार्यान्वयनमा चुनौति भोगेकाले सम्पन्न हुने योजना र क्षेत्र मात्रै समेटेको बजेट घटाउने प्रदेशहरूको तर्क उचित पनि हो। बजेटमा प्रत्येक वर्ष सबै क्षेत्र समेटको देखाउने तर स्रोत अभावमा कार्यान्वयन नहुने समस्या यसअघि सबै प्रदेश र संघमा पनि देखिएको हो। कार्यान्वयनको समस्यालाई मध्यनजर गरेर तीन प्रदेशले यथार्थमा उभिएर ल्याएको बजेटको प्रथमिकताका क्षेत्र पनि महत्वपूर्ण नै देखिन्छन्। ती क्षेत्रमा लगानी हुने बजेट समयमा खर्च भएर योजना सकिए आगामी वर्ष पुनः समेट्नु पर्दैन। अर्को वर्ष फरक क्षेत्रलाई बजेटमा समेट्दा विकास पनि चाँडो हुन्छ। धेरै योजनामा बजेटलाई कनिकाजसरी छर्दा नेपालका योजनाहरू अलपत्र परेका हुन्, अब यो गल्ती दोहोरिनु हुँदैन। प्रदेशहरू अझै पनि स्रोतका लागि संघीय सरकारसँग नै अधिक निर्भर देखिएका छन्। बजेटको कुल अंकमा आन्तरिक स्रोत (राजस्व) बाट न्यून रकम मात्रै जुट्ने प्रदेशका बजेटहरूमा उल्लेख भएको तथ्यांकले देखाउँछ। बाँकी सबै संघ र विदेशी सहयोगको आशामा प्रदेशका बजेट निर्माण भएका छन्। प्रदेशहरूले प्रत्येक बजेट भाषणमा नयाँ राजस्व स्रोतको पहिचान गर्ने बताए पनि अझै परजीवी छन्। प्रदेश आफैंले नयाँ स्रोतको पहिचान गरी राजस्व संकलन गरे यो समस्या आउँदैन। संविधानले दिएको अधिकार अनुसार आफंै अब्बल बन्नुपर्ने प्रदेश अझै पनि संघको मुख ताकेर बजेट बनाउनु संघीयताले दिएको सफलता होइन। यो विषयमा प्रदेश सरकारले समयमै ध्यान पुर्याउनु पर्छ।"
घुमिफिरी आफ्नै गाउँ,"उकाली ओराली गर्दै,आफ्नै गाउँ फर्की आएँ, नयाँ नयाँ सपना ल्याएँ। यसपालि सपना होइन, कोरोना ल्याएँ भन्दै हिँडेका थिए। कतिपय गाउँ भन्नेबित्तिकै सहरभन्दा अलि टाढाका ठाउँ। शान्त बस्ती, धुलो, धुवाँलगायत प्रदूषणमुक्त समाज पनि हो गाउँ। जहाँ सानो सानो झुण्ड बस्ती, सरल, शालीन, सफा वातावरण साथै स्वच्छ हावापानी हुन्छ। प्रकृतिले अँगालो हालेको जताततै हरियाली। बिहानको पारिलो घामको झुल्कोसँगै सल्मलाएका दिनचर्याहरू देख्दै मन आनन्द आउँछ। एकथरी मानिस वरिपरिका अनगिन्ति बोटबिरुवा, सरल्याम सरल्याम घाँस काटेर वस्तुलाई खुवाउन व्यस्त देखिन्छन्। अर्कोथरि मानिस खेती टाढा भएकाहरूछन्। उनीहरू झरनाको चियो पानी,सुकेर जाँदैन रोकेर रोकिँदैन,खेप लाउने खेतालाको यही हो जिन्दगानी त्यो परिवेशका मान्छेलाई यो सहरको आधुनिक जीवन बिताउने आफ्नो गाउँले नियालिरहेको हुन्छ। त्यसमा पनि आजको बढ्दो वैदेशिक रोजगारी र अध्ययनका कारणले कतिपय गाउँमा एउटा जनावर पनि भेटिँदैन थियो। एकातिर माओवादी जनयुद्धले ग्रसित यो गाउँबाट पलायन युवापुस्ता र उसका बुढा भएका बाबुआमा बसाईसरी सहरनजिकै भएका जीवनका गाथाहरूलाई फेरि बिउँझाउने माध्यम बनेको छ कोरोना। कोरोनाको त्रासका कारण शून्य त्यो ठाउँका बस्ती फेरि भरिँदै छन्, कठै त्यो गाउँ, आफूलाई परिचित गर्न पनि विपत् नै कुर्नु पर्यो।नत्र त वर्ष दिने चाड दसैंमा मात्र हो, अलिअलि सम्झिने। नत्र त सधैं ऊ एक्लै नै हो। खेती बाँझिएका छन्। मकै फल्ने बारीमा लहलह झार उम्रेर किरा, फट्यांग्रालाई स्वागत गरिरहेको त्यो गाउँ। अहिले साँच्चै नै खुसी छ।गतसालको लकडाउनले र हालको दोस्रो कोरोना कलहका कारणले धेरै गाउँका बस्तीमा मान्छे फर्केका छन्। बाँझो खेत धेरै नभए पनि खनिन थालेका छन्। विदेसिएका दाजुभाइमा गाउँमै सुरक्षित हुने कुरा निश्चित गरेर केही नयाँ व्यवसाय थालनी भएको छ। फेरि मान्छेको अभावमा सुकेका खेतका कुलामा कलकल पानी बग्न थालेका छन्। सुनसान बस्तीमा मान्छेका आवास सुन्न थालिएको छ। भलै सामाजिक दूरी त कायम छ तर पनि तल्लो घर मास्लो घरबाट एकआपसमा कुरा गर्दा समाजको स्वरूप नै परिर्वतन भएको छ। योभन्दा अघि भारतले गरेको अघोषित नाकाबन्दीका कारण मान्छे गाउँमा देखिन्थे भने भूकम्पका कारणले पनि गाउँले जीवनको रौनक नथपिएको भने होइन। गतसालको लकडाउनमा जन्मथलोमा पुगेकी थिएँ। कोरोनाको त्रासका कारण शून्य त्यो ठाउँका बस्ती फेरि भरिँदै छन्। कठै त्यो गाउँ, आफूलाई परिचित गर्न पनि विपत् नै कुर्नु पर्यो। आहा ! गाउँले जीवन साँच्चै नै रमाइलो। त्यहाँको संस्कारले भने आनन्द पारेको थियो। त्यो समयको गाउँ छुट्टै आनन्द बोकेर अघि बढेको थियो। वर्षांैसम्म घरमा नभएकासन्तान, आफन्त फलानो घरमा त फलानो,काका आउनुभयो अरे, ठूलो बुबा पनि आउने अरे। फलानोको छोरो विदेशमा अलपत्र परेर फेरि गाउँ नै आउनुभयो अरे। अब फेरि विदेश नजाने अरे। फेरि गाउँमै काम गर्ने अरे भनेको सुन्न पाउँदा मन फुरुंगबनेको थियो। १४ दिनको क्वारेन्टाइन (एकान्तबास) सकेर गाउँमा जाँदा ए तिमी त काठमाडौंमा थियौ होइन ? के गर्छौ तिमीहरूसहरिया भइहाल्यौ यी हामी त, यस्तै हो बाबै! गाउँ छोड्न सकिँदैन रहेछ। हामी त यी यही गाउँमा मर्ने। सकुञ्जेल पाखुरा बजाउने नसके छोड्ने। धेरैजसोको सोचाई यस्तै थियो। कोही भने लकडाउन खुलेपछि सहरतिरै लाग्ने विचारमा थिए। सहरतिर लागेर के गर्नु र ?जस्तो लाग्छ। बाध्यताले जा भन्छ, परिस्थितिले गाउँ नै ठिक छ। समय समयमा आउने महामारी र विपतिले फेरि पनि त्यही गाउँ ठिक छ। जहाँ शान्त छ। प्रकृतिले सबैलाई एकनासको व्यवहार गरेको हुन्छ। गाउँमा पनि महामारी नआउने भन्ने पक्कै हुँदैन तर पनि सहरी क्षेत्रमा जस्तो बढी जटिल अवस्था भने नहुने रहेछ।स्थानीय परिवेश आफ्नो रहनसहन बेग्लै अनुभूति लिने ठूलो अवसर प्रदान गरेको छ कोरोनाले। त्यसमा पनि आफ्नोपनको महसुुस गर्न पाउँदा कतिपय मानिसले पुनर्जीवन पाएझैं महसुस गरेका छन्। एक दुईले मात्र होइन, आममानिसले महसुस गरेको अवस्था छ। चाडपर्वमा मात्र आफ्नो आफन्त, आफ्नो घरपरिवार सम्झने मजस्ता अनगिन्ति आमजनसमुदायको मनमा परिर्वतन आउने कुरामा दुई मत नहोला। कोरोनाको पहिलो लहर साम्य हुन नपाउँदै, दोस्रो लहरले धेरै मानिसको ज्यान लियो। साथै कोरोनाको तेस्रो लहरबाट जोगिएला नजोगिएला भन्ने त्रास सबैमा छँदैछ। गाउँको बाँझो खेत फेरि उत्पादनमुखी हुनेछन्। आफ्नो अस्तित्व पुनः कायम रही फेरि त्यही गाउँ सुन्दर र शान्त होेस्।  लेखिका सामाजिक अभियन्ता हुन्।"
पलेशालाई वाइल्ड कार्ड,"काठमाडौं : नेपाली पारा तेक्वान्दो खेलाडी पलेशा गोवद्र्धनले टोकियो पारा ओलम्पिकको वाइल्ड कार्ड प्राप्त गरेकी छन्। गत जेठमा जोर्डनमा आयोजना भएको छनोट प्रतियोगितामा सहभागी हुन नसकेपछि नेपाल तेक्वान्दो संघले वाइल्ड कार्डका लागि विश्व तेक्वान्दो महासंघसँग अनुरोध गरेको थियो। संघले पलेशासँगै रञ्जना धामीको नाम पठाए पनि पलेशाले मात्रै वाइल्ड कार्ड पाउन सकेकी छन्। ओलम्पिक खेलकुद सम्पन्न भएको एक महिनापछि सुरु हुने पारा ओलम्पिकमा पलेशाले पारा तेक्वान्दोको के४४ विधाको ५८ केजीमुनिको तौलसमूहमा प्रतिस्पर्धा गर्ने छिन्। विश्व तेक्वान्दो महासंघको पछिल्लो वरीयतामा पलेशा १३औं स्थानमा छिन्। रञ्जना धामी पनि १३औं स्थानमै रहे पनि एउटा देशबाट एक जना खेलाडीलाई मात्र वाइल्ड कार्ड दिने प्रावधान अनुरूप पलेशाले पाएको नेपाल तेक्वान्दो संघले जनाएको छ। पारा ओलम्पिक अगस्ट २४ देखि सेप्टेम्बर ५ सम्म सञ्चालन हुँदैछ। पारा तेक्वान्दोको प्रतिस्पर्धा भने सेप्टेम्बर २४ तारिखसम्म हुनेछ। पलेशाले २०७२ सालदेखि तेक्वान्दो खेल्न थालेकी हुन्। उनले भियतनाममा सम्पन्न चौथो एसियन पारा च्याम्पियनसिपमा कांस्य पदक जितेकी थिइन्। यस्तै दक्षिण कोरिया, बेलायत, जोर्डन, टर्कीलगायतका देशमा पुगेर पनि उत्कृष्ट प्रदर्शन गरेकी थिइन्।"
