शीर्षक,विवरण
"अन्तर्राष्ट्रिय बजारमा पेट्रोलियम पदार्थको मूल्य उच्च विन्दुमा, आयल निगमले मूल्य बढाउला?","काठमाडौं: नेपाल आयल निगम लिमिटेडले अन्तर्राष्ट्रिय बजारमा पेट्रोलियम पदार्थको मूल्य उच्चतम विन्दुमा रही पुनः निरन्तर बढ्दै गएको बताएको छ। इन्डियन आयल कर्पोरेशनले आज पेट्रोलियम पदार्थको नयाँ मूल्य पठाएको जानकारी निगमले बताएको छ। जसअनुसार प्रति लिटर पेट्रोल रु ५६१ ले बढेको, डिजेल रु ५६२ ले बढेको र हवाई इन्धन रू ४९५ ले बढेर आएको निगमको भनाइ छ। नयाँ मूल्य अनुसार निगमलाई आगामी १५ दिनमा करीब रू २ अर्ब ४१ करोड घाटा हने स्थिति देखिएको निगमको भनाइ छ।"
सहकारीको एक करोड ९० लाख रूपैयाँ घोटाला,"विराटनगर : मोरङको धनपालथान गाउँपालिका४ कर्सियामा रहेको नमुना सहकारीको लगभग एक करोड ९० लाख रूपैयाँ घोटाला भएको छ। सहकारीका लेखापाल धनपालथान४ का ६० वर्षीय सविलाल राजवंशी र सहलेखापाल धनपालथान६ का ५५ वर्षीय राजकुमार राजवंशीले रकम घोटाला गरेको पाइएको हो। सहकारीले दिएको किटानी जाहेरीका आधारमा दुवै जनालाई प्रहरीले पक्राउ गरेको छ। दुवै जनाविरुद्ध सहकारी ठगी मुद्दा चलाउन जिल्ला अदालत मोरङबाट बुधबार म्याद थप गरेर अनुसन्धानको बाँकी प्रक्रिया अघि बढाएको मोरङ प्रहरीका प्रवक्ता डीएसपी दीपक श्रेष्ठले बताए। २०३५ सालदेखि सञ्चालित पाँच सय १० जना शेयर सदस्य रहेको सहकारीका अध्यक्ष गुलावचन मण्डल हुन्। मण्डल धनपालथान३ का वडाध्यक्ष पनि हुन्। लेखा परीक्षण प्रतिवेदनले सरकारीको ठूलो रकम भ्रष्टाचार भएको देखाएको सहकारी सञ्चालक समितिका उपाध्यक्ष सर्वेलाल राजवंशीले बताए। उनका अनुसार लेखा परीक्षण प्रतिवेदनले अनियमितता पुष्टि गरेपछि सहकारीका तर्फबाट पनि छानबिन समिति बनाइएको थियो। धनपालथान४ का वडाध्यक्ष रोशन राजवंशीको नेतृत्वको समितिले पनि रकम घोटाला भएको ठहर गरेको सर्वेलाल बताउँछन्। उनका अनुसार लेखापाल सविलालले एक करोड ११ लाख ६२ हजार र सहलेखापाल राजकुमारले ७८ लाख १७ हजार चार सय २८ रूपैयाँ घोटाला गरेको खुलेको छ। सहकारीमा केही समयअघिदेखि नै रकम घोटालाको आशंका गरिएको थियो। लेखा परीक्षण प्रतिवेदन र छानबिनबाट पनि अनियमितताको पुष्टि भयो, उपाध्यक्ष सर्वेलालले भने, त्यसपछि दुवै जनालाई बारम्बार रकम जम्मा गर्न आग्रह गर्दा पनि नमानेपछि प्रहरीमा जाहेरी दियौँ। बचकर्ता र शेयर सदस्यको ठूलो रकम हिनामिना भएपछि हामी पनि तनावमा छौँ। सहकारीका जिल्ला प्रतिनिधि बासु रायका अनुसार सरकारीका नाममा मिलसमेत सञ्चालनमा थियो। सहकारीले सनपाटको खरिदबिक्री र बालुवा तथा गिट्टी ढुवानीको काम पनि गर्ने गरेको थियो। मिलका लागि धान तथा गहुँ खरिद, बालुवा र गिट्टी ढुवानी तथा सनपाट खरिद एवं बिक्रीका क्रममा हिनामिना गरेको पाइएको बासुले बताए। साथै बचतकर्ताको रकमसमेत आफूखुसी चलाएर फिर्ता नगरेको उनको भनाइ छ। कोरोना महामारीका कारण सहकारी दुई वर्षदेखि बन्द छ। त्यहाँमाथि रकम घोटालाको विषय आएपछि तत्काललाई सञ्चालन गर्न नसकिएको जानकारी बासुले दिए। उनका अनुसार रकम घोटालाको विषय बाहिरिएपछि लेखापाल सविलालले राजीनामा दिएका थिए। तर उनको राजीनामा स्वीकृत भइसकेको छैन। उनी आफै सहकारीका शेयर सदस्य हुन्। तर दुई पटकसम्म साधारसभामा उपस्थित नभएको बासुले बताए। रकम घोटाला गरेर लामो समयदेखि विवादरहित ढंगबाट सञ्चालनमा रहेको सहकारीको बदनाम गरियो, उनले भने, बचतकर्ताको रकम विस्तारै तिर्दै जाने योजना बनाएका छौँ। उनका अनुसार सरकारीको नाममा धनपालनाथान२ मा दुई कट्ठा दुई धुर, धनपालथान६ मा चार कट्ठा र धनपालथान४ मा १२ कट्ठाजति जग्गा छ। अर्को विकल्प नभएका कारण जग्गा बिक्री गरेर भए पनि बचतकर्ताको रकम भने फिर्ता गरिने जानकारी बासुले दिए।"
एक हजारका नक्कली नोटसहित पक्राउ,"काठमाडौँ : एक हजारका नक्कली नेपाली नोटसहित ४ जना पक्राउ परेका छन्। काठमाण्डौँ महानगरपालिका१६ नयाँ बजार क्षेत्रबाट रौतहट जिल्ला गौर नगरपालिका१२का २८ वर्षीय पृथ्वीप्रसाद साह, सोही नगरपालिका वडा नं९का २८ वर्षीय महमद शम्साद आलम, रौतहट जिल्लाकै राजपुर नगरपालिका३का २७ वर्षीय मोहम्मद मुसरफ अली र सोही नगरपालिका वडा नं६का ३० वर्षीय असरफ अली सहिद रहेको प्रहरीले जनाएको छ। प्रहरीले उनीहरुको साथबाट २९४ थान एक हजारका नक्कली नोट बरामद गरी अनुसन्धान गरीरहेको जनाएको छ।"
कम्बोडिया हिँडेका दुई युवक यसकारण रोकिए,"काठमाडौं: कम्बोडिया हिँडेका दुई जनालाई त्रिभुवन अन्तर्राष्ट्रिय विमानस्थलस्थित अध्यागमन कार्यालयले फिर्ता (अफलोड) गरेको छ। त्रिअबी अध्यागमन कार्यालयका अनुसार कम्बोडिया हिँडेका नुवाकोटका विशाल तामाङ र ऐसिङ तामाङदलाई प्रस्थान अनुमति नदिएको हो। उनीहरु के उद्देश्यले कम्बोडिया जान लागेको भन्ने कुरा नखुलेपछि प्रस्थान अनुमति नदिएको हो। 'कम्बोडिया प्रस्थान हुन आएकोमा प्रस्थानको उद्देश्य स्पष्ट हुने कागजात पेश गर्न नसकेकाले प्रस्थान अनुमति दिन नसकिएको हो,' स्रोतले अन्नपूर्णसँग भने। त्यस्तै मलेसिया जान हिँडेका धादिङका प्रविन लामालाई पनि अध्यागमनले रोकेको थियो। त्यस्तै सोमबार दुबई जान हिँडेका काभ्रेका निशु तामाङ, मोरङका मधुमाया बस्नेत र झापाका रोमा खड्का कार्कीलाई पनि अध्यागमनले आवश्यक कागजात नबुझाएपछि रोकेको थियो।"
"स्थानीय चुनावको मितिविरुद्धको मुद्दा सर्वोच्चमा दर्ता, दरपीठको आदेश बदर","काठमाडौं : सर्वोच्च अदालतले स्थानीय तहको निर्वाचन मितिविरुद्धको रिट निवेदन दर्ता गर्ने भएको छ । महोत्तरीको भँगाहा नगरपालिकाका मेयर सञ्जीवकुमार साहको निर्वाचन मितिविरुद्धको रिट निवेदन दरपीठ गर्ने सर्वोच्च प्रशासनको आदेश बदर गर्दै न्यायाधीश ईश्वर खतिवडाको बुधबारको एकल इजलासले वैशाख ३० को स्थानीय चुनावविरुद्धका रिट लिने लिने बाटो खोलेको हो । 'स्थानीय तहका पदाधिकारीको पदावधि कहिलेसम्म रहने हो, अर्थात कुन मितिमा पदावधि समाप्त हुने हो भन्ने संविधान र कानूनमा रहेका प्रावधानको व्याख्या गरी निरुपण गर्नुपर्ने प्रश्नहरु उपर न्यायिक विवेक प्रयोग गरी इजलासबाट सुनुवाइ भई निरुपण हुनु नै मनासिव हुन्छ,' आदेशमा भनिएको छ, 'संविधान र कानूनको व्याख्या सम्बन्धी यस प्रकारको विषयलाई न्यायिक प्रक्रियामा प्रवेश नै नपाउने गरी प्रशासनिक तहबाट नै निवेदन दरपीठ गरी टुंग्याउनु उचित देखिँदैन ।' दरपीठ बदर आदेशमा मेयर साहको निवेदन रीत पुर्याएर निवेदन दर्ता गर्न भनिएको छ । यससँगै पाँच वर्ष पूरा कार्यकाल काम गर्न पाउनुपर्ने मागसहित मेयर साहले दायर गरेको रिट दर्ता हुने भएको छ । रिटमा मेयर साहले मधेस प्रदेशमा असोज २ गते निर्वाचन भएको र वैशाख ३० गते एकै चरणमा चुनाव हुँदा पाँच वर्षे कार्यकाल पूरा गर्न नपाउने भन्दै कार्यकाल पूरा गर्न पाउने संवैधानिक अधिकार ग्यारेन्टी गर्न माग गर्दै निर्वाचन आयोगलाई विपक्षी बनाएका छन् ।"
नेपाली भूमि प्रयोग गरेर दुबई जान हिँडेका भारतीय नागरिकलाई अध्यागमनले रोक्यो,"काठमाडौं: पछिल्लो समय नेपालको भूमि प्रयोग गरेर विदेशिने भारतीय नागरिकको संख्या बढेको छ। त्रिभुवन अन्तर्राष्ट्रिय विमानस्थलबाट दुबई जान हिँडेका भारतीय नागरिक राजेश रामकृष्णलाई त्रिअबि अध्यागम कार्यालयले रोकेको छ। मंगलबार दुबई जान हिँडेका उनी शंकास्पद लागेपछि अध्यागमन अधिकारीहरुले रोकेका थिए। स्रोतका अनुसार आर७३३२२१० पासपोर्ट नम्बर बोकेका उनले भारतीय दूतावासबाट एनओसी लेटरसमेत लिएका थिएन्। 'भारतीय नागरिक नेपाली भूमि प्रयोग गरेर नेपाल प्रवेश गरी दुबई जान हिँडेका राजेश रामकृष्ण शंकास्पद लागेपछि हामीले रोक्यौं। उहाँसँग एनओसी लेटरसमेत थिएन,' स्रोतले भन्यो। यसअघि सिराज मधापत राजपुत नामका भारतीय नागरिकलाई अध्यागमन अधिकारीहरुले गत शुक्रबार रोकेका थिए। भी४३६५८४९ नम्बरको भारतीय राहदानीमा दुबई जान हिँडेका उनको राहदानी नम्बर हराएको र चोरी (स्टोलन एण्ड लस्ट ट्राभल डकुमेन्टस् डेटाबेस) भएको इन्टरपोलको सूचीमा भेटिएपछि अध्यागमनका अधिकारीहरुले उनलाई प्रस्थान अनुमति दिन अस्विकार गरेका थिए।"
महावीर पुनलाई गण्डकी रत्न सम्मान,"पोखरा : गण्डकी सरकारले प्रविधि अभियन्ता महावीर पुनलाई गण्डकी रत्न घोषणा गरेको छ। प्रदेशको श्रीवृद्धि र गौरव बढाउने गरी विभिन्न क्षेत्रमा विशिष्ट योगदान पुयाएका व्यक्तिहरुलाई सम्मान प्रदान गर्ने गरी सुरु गरेको सम्मान पहिलोपटक पुनलाई प्रदान गरिन लागेको हो। प्रदेश स्थापना दिवसका दिन बुधबार सरकारले उक्त घोषणा गरेको छ। आविष्कार केन्द्र स्थापना गरेर विज्ञान प्रविधिको क्षेत्रमा अनुसन्धान, विकास र उत्पादनमा केन्द्रित पुन गण्डकी प्रदेशको म्याग्दी जिल्लाका बासिन्दा हुन्। उनले एसिया प्रशान्त क्षेत्रमा प्रसिद्ध पुरस्कार म्यागासेसे पाइसकेका छन्। प्रदेशबाट विशिष्ट व्यक्ति छनोट गर्न सिफारिस समिति अध्यक्षमा मन्त्रिपरिषद्का वरिष्ठ मन्त्री अध्यक्ष रहने व्यवस्था छ। सदस्यमा अर्थ र आन्तरिक मामिला मन्त्री, प्रमुख सचिव र आन्तरिक मामिलाका सचिव सदस्य सचिव रहने गरी समिति बनेको हो। समितिले बढीमा ३ जनालाई छनोट गर्ने भनेको थियो। तर पहिलोचोटि पुन एकजनालाई मात्रै सम्मान गर्ने निर्णय सरकारले गरेको छ। गण्डकी रत्न प्राप्त गर्ने व्यक्तिलाई प्रदेश सभा सदस्य सरहको मर्यादाक्रममा राख्ने व्यवस्था सरकारले गरेको छ। प्रदेशभित्रका विमानस्थलमा विशिष्ट कक्ष प्रयोग गर्न दिने र जीवनको उत्तराद्र्धमा संरक्षणको खाँचो पर्दा सरकारले त्यो दायित्व लिने पनि गण्डकी रत्न सम्बन्धी कार्यविधिमा छ। सरकारले विशिष्ट व्यक्ति सम्मान गर्न हालै कार्यविधि बनाएको थियो। गण्डकी प्रदेश सरकारले विभिन्न क्षेत्रमा उल्लेख योगदान गर्ने व्यक्तित्वलाई गण्डकी रत्न पुरस्कार प्रदान गर्ने कार्यविधि बनाएको हो। पुस २६ गते बसेको मन्त्रिपरिद् बैठकले विशिष्ट व्यक्ति सम्मान गर्ने कार्यविधि २०७८ स्वीकृत गरेको थियो। प्रदेशभित्र शिक्षा, स्वास्थ्य, खेलकुद, कृषि, उद्योग, विज्ञान, पर्यटन, पूर्वाधार, विज्ञान, प्रविधि, समाजसेवा लगायतमा क्षेत्रमा उल्लेख्य योगदान गरी प्रदेशको गरिमा बढाउने व्यक्तित्वलाई सम्मान गर्ने सरकारको उद्देश्य छ।"
देउवासँग दुई विकल्प: एमालेसँग सत्ता सहकार्य कि अर्ली इलेक्सन,"काठमाडौं: सत्ता गठबन्धन एमसीसीकै कारण फुटको संघारमा पुगेको छ। संसदमा एमसीसी टेबल गर्ने विषयमा सत्ता गठबन्धन दलबीच असमझदारी भएपछि गठबन्धन टुटको संघारमा पुगेको हो। भोलि (बिहीबार) बस्ने सत्ता गठबन्धनको बैठकले सो निर्क्योल गर्ने बताइएको छ। प्रधानन्यायाधीश चोलेन्द्र शमशेर जबराविरुद्ध महाभियोग प्रस्ताव ल्याउँदै गर्दा गठबन्धनका नेताहरुबीच एमसीसी टेबल गर्ने विषयमा करिब करिब सहमति भएको थियो। चार दिनअघि बालुवाटारमा भएको प्रधानमन्त्री देउवा, माओवादी केन्द्रका अध्यक्ष पुष्पकमल दाहाल प्रचण्ड र नेकपा एकीकृत समाजवादीका अध्यक्ष माधव कुमार नेपालबीच एमसीसीलाई अगाडि बढाउने सहमति भएको थियो। सभामुख अग्नि सापकोटाको आह्वानमा सोमबार बसेको सर्वदलीय बैठकमा पनि एमसीसीकै विषयमा बढी चर्चा भएको थियो। बैठकमा सभामुख सापकोटाले पनि एमसीसी टेबल गर्न 'ग्रिन सिग्नल' दिएका थिए। तर बुधबार बसेको माओवादीको संसदीय दलको बैठकपछि एकाएक गठबन्धन फुटको संघारमा पुगेको छ। माओवादी संसदीय दलको बैठकले बरु सरकार छाड्ने तर एमसीसीको समर्थन नगर्ने भनी निर्णय गरेको थियो। माओवादीको प्रमुख सचेत देव गुरुङले सञ्चारकर्मीसँग भने, गठबन्धनको निर्णयबिना सरकार वा कुनै घटकले एमसीसी अगाडि बढायो भने गठबन्धन तोडियो भन्ने हुन्छ। माओवादीले आधिकारिक निर्णय गरेपछि माधव नेपाल र जनता समाजवादी पार्टीलाई पनि निर्णय लिन सहज भएको छ। सुरुमा एमसीसी टेबल गर्न सहमत भएका नेकपा एस र जसपासमेत अहिले विरोधमा उत्रिएका छन्। नेकपा एस र जसपाका नेताहरुले एमसीसीलाई परिमार्जन गर्नुपर्ने र नेपालको सार्वभौमसत्तामा आँच पुग्ने कुनै योजनामा पनि आफूहरुको साथ नरहने बताएका छन्। 'यो सरकार अन्तिम प्रयोग हो। प्रधानमन्त्री देउवा एक्लैले पनि सरकारमा बस्न मिल्दैन। देउवाले विश्वासको मत नपाए संसद स्वतः विघटन हुने र देश अर्ली इलेक्सनमा जाने हो' सत्ता गठबन्धन नै विभाजित भएपछि एमसीसीमा नेपाली कांग्रेस एक्लो बनेको छ। प्रधानमन्त्री देउवाले अमेरिकी सहायक विदेशमन्त्री डोनाल्ड लुसँग केही दिनअघि गरेको फोन वार्तामा जसरी पनि एमसीसी पास गर्ने आश्वासन दिएका थिए। सोही आधारमा उनी एमसीसी टेबल गर्न अधिकतम प्रयास पनि गरेका थिए। अन्तिम समयमा सत्ता साझेदार दलको असहमति र एमसीसीविरुद्ध बुधबार संसद भवन अगाडि युद्धमैदान बनेपछि प्रधानमन्त्री देउवा पनि एमसीसी टेबल गर्न पछि हटेको कांग्रेस नेताहरुले बताएका छन्। तर गठबन्धन टुटाएर भए पनि एमसीसीलाई अगाडि बढाउने रणनीतिमा नेपाली कांग्रेस रहेको छ। सत्ता गठबन्धन दलले एमसीसीमा साथ नदिए कांग्रेस गठबन्धन जोगाइरहने पक्षमा छैन,' कांग्रेस प्रवक्ता प्रकाशशरण महतले भने। उनले एमसीसी पास हुने र त्यसका लागि गठबन्धन तोड्नुपरे पनि पक्रियामा लैजाने बताए। कांग्रेस नैतिक संकटमा पर्नुको प्रमुख कारण हो, एमसीसीलाई पार्टीले आफ्नो नीतिमै समावेश गरेर अगाडि बढ्नु। कांग्रेस यसअघि केन्द्रीय कमिटी, केन्द्रीय कार्यसम्पादन समितिबाट समेत एमसीसीलाई अनुमोदन गरेको छ। त्यसैले पनि कांग्रेस एमसीसीमा असफल हुन नचाहेको हो। बिहीबार बस्ने सत्ता गठबन्धनको बैठकमा माओवादी र नेकपा एस सरकारबाट बाहिरिने निर्णय गरे भने देउवा नेतृत्वको सरकार संकटमा पर्ने देखिन्छ। त्यस्तो संकट आउन नदिन देउवा सचिवालयले तीव्र गृहकार्य गरिरहेको छ। देउवा निकट एक नेताका अनुसार संकट टार्न प्रमुख प्रतिपक्षी दल नेकपा एमालेका अध्यक्ष केपी शर्मा ओलीसँग निरन्तर लबिङमा रहेका छन्। त्यसका लागि एमालेले पुरानै शर्तहरु दोहोर्याएको बताइएको छ। भोलिका दिनमा कांग्रेस र एमालेले सत्ता सहकार्य गर्ने सहमति जुटिहाले एमसीसी पक्रियामा त जान्छ नै, एमालेले अघि सारेको शर्तमा देउवाले 'बोल्ड निर्णय' गर्ने कांग्रेस नेताहरुको बुझाइ छ। प्रधानमन्त्री देउवासँग दुई विकल्प संविधानविद् भीमार्जुन आचार्यले सत्ता गठबन्धन टुटेको खण्डमा प्रधानमन्त्री देउवासँग दुई विकल्प रहने बताए। सरकार अल्पमतमा परेपछि देउवाले तत्कालै संसदबाट विश्वासको मत लिनुपर्ने उनले बताए। 'भोलिका दिनमा सत्ता गठबन्धन टुट्यो र सरकार अल्पमतमा पर्यो भने प्रधानमन्त्रीले तत्कालै संसदबाट विश्वासको मत लिनुपर्छ,' आचार्यले अन्नपूर्णसँग भने, 'त्यसबेला नेकपा एमालेको साथ पाए सरकार टिकिरहने भयो।' उनले प्रधानमन्त्रीले विश्वासको मत लिन नसके संसद विघटन हुने र देश 'अर्ली इलेक्सन'मा जाने संकेत गरे। 'यो सरकार अन्तिम प्रयोग हो। प्रधानमन्त्री देउवा एक्लैले पनि सरकारमा बस्न मिल्दैन। देउवाले विश्वासको मत नपाए संसद स्वतः विघटन हुने र देश अर्ली इलेक्सनमा जाने हो,' उनले भने।"
सामूहिक बलात्कार प्रकरण : तीनै जना अभियुक्त कारागार चलान,"विराटनगर : एक जना महिलामाथि सामूहिक बलात्कार गरेको घटनामा संलग्न तीन जना अभियुक्तलाई जिल्ला अदालत मोरङले बुधबार पूर्पक्षका लागि थुनामा राख्न आदेश दिएको छ। अदालतले तनहुँको व्यास नगरपालिका१४ घर भई मोरङको सुन्दरहरैँचा नगरपालिका५ मा बस्दै आएका ३५ वर्षीय अर्जुन भनिने हिमकुमार श्रेष्ठ, उनका भाइ (जेठी आमातिरका छोरा) गोर्खाको सहिद लखन गाउँपालिका५ घर भई सुन्दरहरैँचा५ मै बस्ने २५ वर्षीय सुरज श्रेष्ठ र झापाको मेचीनगर नगरपालिका३ का २७ वर्षीय रामबहादुर नेपाली भनिने सुधान्सु दर्जीलाई थुनामा राख्न आदेश दिएको हो। न्यायाधीश शिशिरराज ढकालको इजलासले आदेश दिएपछि तीनै जनालाई कारागार चलान गरिएको जिल्ला अदालत मोरङका सूचना अधिकारी हेमबहादुर बुढाथोकीले जानकारी दिए। उनका अनुसार पछि ठहरे बमोजिम हुने गरी तत्काल प्राप्त प्रमाणका आधारमा उनीहरुलाई इजलासले थुनामा पठाएको बुढाथोकीले बताए। अभियुक्तमध्ये अर्जुनले मोरङको सुन्दरहरैँचा नगरपालिकास्थित बलियामा सञ्चालन गरेको श्रेष्ठ होटल एन्ड फेमिली लजमा गत माघ ७ गते राति एक जना महिलामाथि सामूहिक बलात्कार गरिएको थियो। प्रहरीको अनुसन्धानबाट तीनै जनाले पालैपालो बलात्कार गरेको खुल्यो। प्रहरीले अनुसन्धान सकेर मिसिल बुझाएपछि सरकारी वकिल कार्यालय मोरङले अभियोगपत्र तयार पार्दै घटनामा संलग्नविरुद्ध मंगलबार अदालतमा जबरजस्ती करणी मुद्दा दर्ता गरेको थियो। प्रतिवादीको बयान लिएर वादी नेपाल सरकार र प्रतिवादी पक्षका कानुन व्यवसायीको बहस सकिएसँगै मुद्दामा अदालतले आदेश दिएको सूचना अधिकारी बुढाथोकीले बताए। सुनसरीको इटहरीबाट बहिनीको घर फर्कदै गरेकी महिलालाई गछियाबाट प्रदेश २०१००१ च २२७ नम्बरको गाडीमा राख्दै होटल पुयाएर रातभर कोठामा बन्धक बनाउँदै बलात्कार गरिएको प्रहरीले जनाएको छ। पीडित महिलाको सुरुवाती उपचार कोसी अस्पतालमा गरिएको थियो। माइती नेपालको संरक्षणमा रहेकी उनको उपचार अहिले पनि जारी छ। बलात्कारमा संलग्नले हात भित्र हालेर यौनअंग क्षतविक्षत बनाइदिँदा अत्यधिक रक्तश्राव भएर अवस्था गम्भीर बनेसँगै महिलालाई उपचारका लागि ल्याइएको थियो। होटल सञ्चालक अर्जुन मानव बेचबिखन मुद्दाका फरार प्रतिवादी हुन्। उनीविरुद्धको मुद्दा सुनसरी अदातलमा विचाराधीन छ। फरार भनिएका अर्जुनले भने बूढीखोलाबाट डेढ किलोमिटरपूर्व बलियामा होटल सञ्चालन गर्दै आएका थिए। पक्राउ गरेर अदालतमा बुझाउनुपर्ने उनलाई प्रहरीले नै सेटिङ मिलाउँदै पूर्वपश्चिम राजमार्गमै निर्वाध रूपमा होटल चलाउन दिएको खुलेको थियो। उनलाई प्रहरीले प्रक्रिया पूरा गरेर सुनसरी अदालत पनि उपस्थित गराउने भएको छ। प्रहरीमा किटानी जाहेरी दिन जाँदा आफूमाथि पीडक अर्जुन श्रेष्ठ र उनीहरूका परिवारले ज्यान मार्ने धम्की दिएको गुनासो पीडितको बहिनीको छ। उनले भनिन्, उजुरी दिँदा अर्जुनले मलाई गाडीले किच्याएर मारिदिन्छुभन्दै धम्क्याए। म प्रहरी किन्न सक्छु भनेर धामस लगाए। बलात्कारमा संलग्न त कारागार चलान भए। तर हाम्रो सुरक्षा कसले गरिदिने हो भन्ने थाहा छैन। प्रहरीले समेत होटल सञ्चालकविरुद्ध मुद्दा दर्ता नगर्न बारम्बार दबाब दिएको गुनासो उनको छ। मुद्धाको अनुसन्धानमा सुरुदेखि नै लापरबाही गरेको र जानाजान अभियुक्त पक्षलाई प्रमाण मेटाउने समय दिएको भन्दै प्रहरी प्रधान कार्यालयको निर्देशनमा मोरङ प्रहरीले इलाका प्रहरी कार्यालय बेलबारीका प्रहरी निरीक्षक (इन्सपेक्टर) सरोज खनाल र प्रहरी चौकी गछिया नायव निरीक्षक (सइ) दुर्गा पोमुमाथि छानबिन गरेको थियो उनीहरु दुवै जनालाई लिखित स्पष्टीकरण सोधेर छानबिनको प्रक्रिया अघि बढाइएको मोरङ प्रहरीका प्रवक्ता डीएसपी दीपक श्रेष्ठले बताए। इन्सपेक्टर खनालले घटना बाहिरिएको लगभग १० घण्टापछि मुचुल्का उठाउने टोली घटनास्थलमा खटाएका थिए। त्यतिबेला होटल सरसफाई गरेर घटनाको प्रमाण नष्ट गर्ने काम भइसकेको थियो। यही घटनामा विवादित बनेका अस्थायी प्रहरी चौकी बलियाका सहायक निरीक्षक असइ प्रल्हाद बोगटीलाई भने जिम्मेवारीबाट हटाउँदै छानबिनका लागि जिल्ला प्रहरी कार्यालय तानिएको थियो।"
जोन्सन एण्ड जोन्सन खोप लगाएकाले बुस्टरको रुपमा अर्को खोप लगाउन मिल्ने,"काठमाडौंः जोन्सन एण्ड जोन्सन खोप लगाएकाले पनि कोभिसिल्ड, अस्ट्राजेनेका, मोर्डना वा फाइजर खोप लगाउन मिल्ने भएको छ। स्वास्थ्य तथा जनसंख्या मन्त्रालयले बुस्टर डोजका रुपमा जोन्सन एण्ड जोन्सन खोप लगाएका व्यक्तिहरूलाई ६ महिना पछि उपलब्ध भएमा सोही खोप, तर नभएमा कोभिसिल्ड, अस्ट्राजेनेका, मोडर्ना वा फाइजर खोप लगाउन मिल्ने जनाएको हो। स्वास्थ्य सेवा विभागअन्तर्गत परिवार कल्याण महाशाखाले बुधबार जारी गरेको परिपत्रमा भनिएको छ, प्रस्तुत विषयमा यस महाशाखाको पसं २०७८७९ चनं ९७० मिति २०७८१०२७ गतेको पत्रअनुसार कोभिड१९ विरुद्धको खोपको बुस्टर मात्राको हकमा १८ वर्ष पुरा गरेका सम्पूर्ण व्यक्तिहरूलाई पुरा मात्रा (पहिलो शृङखला) लगाएको ६ महिना पछि उपलब्धताको आधारमा कोभिसिल्ड, अस्ट्राजेनेका, मोडर्ना वा फाइजर खोप प्रदान गर्ने भनी परिपत्र भइसकेको अवस्थामा विभिन्न जिल्लाबाट ज्यान्सेन (जे एण्ड जे) खोप लगाएकाहरूलाई के गर्ने भनी जिज्ञासा आइरहेको सन्दर्भमा जोन्सन (जे एण्ड जे) खोप लगाएका व्यक्तिहरूलाई पनि ६ महिना पछि उपलब्ध भएमा सोही खोप, तर नभएमा कोभिसिल्ड, अस्ट्राजेनेका, मोडर्ना वा फाइजर खोप लगाउन मिल्ने ब्यहोरा जानकारीको लागि अनुरोध छ।"
नेपालका लागि पूर्वबेलायती राजदूत मोरिसले आत्महत्या गरेको निष्कर्ष,काठमाडौं : नेपालका लागि पूर्वबेलायती राजदूत रिचर्ड मोरिसले आत्महत्या गरेको खुलेको छ । सन् २०१५ देखि ०१९ सम्म नेपालमा राजदूत रहेका ५२ वर्षीय मोरिस नेपालबाट फर्केपछि मे २०२० मा बेलायतको ह्याम्पशायरबाट हराएका थिए । उनको शव चार महिनापछि बेन्ट्ली ह्याम्पशायरस्थित घरनजिकै फेला परेको थियो । घटनाबारे भएको न्यायिक जाँचपछि अदालतले मोरिसले आत्महत्या गरेको ठहर गरेको बीबीसीले जनाएको छ । बेलायतको कोभिडसम्बन्धी सरकारी कार्यदलमा कार्यरत रहेको अवस्था बेपत्ता भएका मोरिसले गम्भीर र निरन्तर तनाव बेहोरेपछि आत्महत्या गरेको सरकारी अधिकारीहरुको भनाइ छ । न्यायिक जाँचमा मोरिसकी श्रीमती एलिसन मोरिसले पनि कोभिड १९ संक्रमणको पहिलो लहरमा दबाबका बीच काम गरेको बताएकी छन् । यसका आधारमा अदालतले मोरिस गम्भीर तनावमा रहेको र ज्यान दिएको निष्कर्ष निकालेको हो ।
नगरकोटी हत्याका आरोपी ३७ वर्षपछि पक्राउ,"काठमाडौं: कर्तव्य ज्यान मुद्दाका आरोपीलाई प्रहरीको केन्द्रीय अनुसन्धान ब्युरोले ३७ वर्षपछि आज पक्राउ गरेको छ। पक्राउ पर्नेमा ललितपुरको साविक चापागाउँ गाविस हाल गोदावरी नगरपालिका१० बस्ने सुनबहादुर तामाङ रहेका छन्। उनीमाथि विसं २०४१ सालमा सोही ठाउँका कान्छो भन्ने गणेशबहादुर नगरकोटीलाई कर्तव्य गरी मारेको आरोप छ। ललितपुर जिल्ला अदालतबाट विसं २०४४ मा साविक मुलुकी ऐन, अदालती बन्दोबस्तको महल १९० बमोजिम उक्त मुद्दा मुल्तबीमा रहने गरी फैसला भएको थियो। फैसला कार्यान्वयन तथा फरार प्रतिवादीको खोजतलास एवं पक्राउका लागि ब्यूरोबाट परिचालित टोलीले तामाङलाई आज ललितपुरको सल्यानगाउँबाट पक्राउ गरी ललितपुर जिल्ला अदालतमा पेश गरेको जनाएको छ।"
सर्वदलीय बैठकको निर्णय: बागमती प्रदेशसभाको बैठक फागुन १६ मा बस्ने,"हेटौंडा: बागमती प्रदेशसभाका सभामुख सानुकुमार श्रेष्ठको अध्यक्षतामा बसेको सर्वसदीय बैठकले फागनु १६ गते अपराह्न १ बजे प्रदेशसभाको ९औँ अधिवेशन बैठक बस्ने निर्णय गरेको छ। सोही बैठकको निर्णय अनुसार प्रदेशसभाको बैठकअघि फागुन १५ गते अपराह्न १ बजेको लागि कार्यपरामर्श समितिको बैठक पनि आह्वान गरिएको प्रदेशसभा सचिवालयका प्रमुख सचिव कृष्णहरि खड्काले बताए। उनका अनुसार, कार्यपरामर्श समितिको बैठकमा प्रदेशसभाको बैठकको लागि कार्यसूचीमा विभिन्न विषय समावेश गर्ने तयारी भइरहेको छ। गठबन्धन सरकारले सिफारिस गरिएनुसार प्रदेशसभाका सभामुख श्रेष्ठले आजै सर्वदलीय बैठकको आह्वान गरेका थिए। उक्त सर्वदीय बैठकमा सत्तारुढ गठबन्धन दलका साथै प्रमुख प्रतिपक्ष (नेकपा एमाले) संसदीय दलका नेतालगायत अन्य साना दलको प्रतिनिधित्व रहेको प्रदेशसभाका प्रमुख सचिव खड्काले जानकारी दिए।"
"कांग्रेस गण्डकीमा कोषाध्यक्ष र सदस्यहरु मनोनीत, ३४ सदस्य कार्यसम्पादन समिति गठन","पोखरा: नेपाली कांग्रेस गण्डकी प्रदेश समितिमा नयाँ सदस्यहरु मनोनीत भएका छन्। सभापति शुक्रराज शर्माले राखेको सदस्य मनोनयको प्रस्ताव समितिको बुधबारको बैठकले पारित गरेको हो। शर्माले बागलुङका वसन्तकुमार श्रेष्ठलाई कोषाध्यक्ष मनोनीत गरेका छन्। कार्यसमिति सदस्यमा १३ जना मनोनीत भएका छन्। तनहुँका तारा श्रेष्ठ, गोरखाकी रविकला खनाल, म्याग्दीकी अमृता बानियाँ, पर्वतका रामकृष्ण मल्ल, मनाङका चिन्तबहादुर घले, नवलपुरका द्रोण वन सन्यासी, कास्कीकी संज्ञा पोखरेल, तनहुँका अमृत विक, कास्कीका नारायण बराल, बागलुङकी शकुन्तला शर्मा, स्याङ्जाका ध्रुव शर्मा पँगेनी, कास्कीका देवेन्द्र केसी र मुस्ताङका योगेश गौचन थकाली सदस्य मनोनीत भएका हुन्। बैठकले ३४ सदस्यीय कार्यसम्पादन समिति पनि गठन गरेको छ। जसमा सभापति शर्मा, उपसभापति कल्पना तिवारी र मेखलाल श्रेष्ठ, महामन्त्रीद्वय विष्णुप्रसाद लामिछाने र किरणबाबु श्रेष्ठ, सहमहामन्त्रीद्वय कोपिला रानाभाट र रामचन्द्र जोशी, कोषाध्यक्ष वसन्तकुमार श्रेष्ठ र प्रवक्ता मधु बास्तोला लगायत छन्। समितिमा अर्जुन जोशी, पूर्णबहादुर दाहाल, लक्ष्मी आचार्य, शान्तिरमण वाग्ले, अर्जुन शेरचन, शोभा अधिकारी, सरिता गुरुङ, सीता गुरुङ, प्रकाशचन्द्र दवाडी, सुरज गुरुङ, सीताकुमारी काफ्ले लामिछाने, सीता कुँवर, कविता तिवारी, योगेश गौचन, अजित क्षेत्री, अमृत नेपाली, विमला गौचन, छुपिमाया गुरुङ, इन्द्रबहादुर महतो, माया राना, अशोक बस्ताकोटी, चिन्तबहादुर घले, ध्रुव शर्मा पँगेनी र पार्वती आचार्य छन्। बैठकले प्रशिक्षण विभाग प्रमुख पछि तोक्ने र विज्ञहरुसँगको समन्वय महामन्त्री विष्णुप्रसाद लामिछानेले गर्ने निर्णय पनि भएको कार्यालय सचिव प्रकाश बरालले जानकारी दिएका छन्।"
सगरमाथा राष्ट्रिय निकुञ्ज क्षेत्रबाट पासो र गुलेलीसहित २ जना पक्राउ,सोलुखुम्बु : सोलुखुम्बुको सगरमाथा राष्ट्रिय निकुञ्ज क्षेत्रबाट पासो र गुलेलीसहित २ युवा पक्राउ परेका छन्। पक्राउ पर्नेमा महाकुलुङ गाउँपालिका ४ गुदेलका ४० वर्षीय मोतिनन्द राई र थुलुङ दुधकोशी गाउँपालिका ८ देउसाका २७ वर्षीय कमल रसाईली २७ रहेका छन्। उनीहरुलाई लुक्ला मध्यवर्ती सामुदायिक वन क्षेत्रबाट २१ थान पासो र एक थान गुलेली सहित गत शनिबार पक्राउ गरिएको निकुञ्जका सुचना अधिकारी विष्णु रोकायले जानकारी दिए। उनका अनुसार निकुञ्जका कर्मचारी र नेपाली सेनाको संयुक्त गस्ति टोलीले राती साढे ८ बजे राई र रसाईलीलाई पक्राउ गरेको हो। पक्राउ परेका दुवै जनालाई निकुञ्जको हिरासतमा राखेर अनुसन्धान गरिरहेको सगरमाथा राष्ट्रिय निकुञ्जको कार्यालय नाम्चे सोलुखुम्बुले जनाएको छ।
"गण्डकी सरकारका ४ वर्ष, यस्ता छन् उपलब्धि","पोखरा : गण्डकी प्रदेश सरकारले स्थापनाको चौथो वार्षिकोत्सव बुधबार मनाएको छ। २०७४ फागुन ४ गते पृथ्वीसुब्बा गुरुङ नेतृत्वमा सरकार गठन भएको दिनलाई प्रदेश दिवस मनाउने गरिएको छ। वाषिकोत्सवका अवसरमा मुख्यमन्त्री कृष्णचन्द्र नेपाली पोखरेलले प्रदेश र स्थानीय तहलाई अधिकार दिन संघ हिच्किचाएको अनुभव सार्वजनिक गरेका छन्। यसअघिका मुख्यमन्त्री पृथ्वीसुब्बा गुरुङकै शैलीमा पोखरेलले पनि संघको कञ्जुस्याइँको आलोचना गरेका हुन्। संविधानले प्रदेशलाई दिएको जिम्मेवारी पूरा गर्नका लागि पर्याप्त अधिकार उपयोग गर्न नपाएको अवस्थाका बारेमा तपाईं हामी जानकार नै छौं, मुख्यमन्त्री पोखरेलले भने, यावत अप्ठेरा र चुनौतीका बीच एकातिर संघीय शासन प्रणालीलाई मजबुत बनाउनुपर्ने छ भने अर्कोतर्फ विकास र समृद्धिका लागि नागरिकको बढ्दो अपेक्षा पूरा गर्न हामीले सम्पूर्ण ऊर्जा प्रयोग गर्नुपर्ने अवस्था छ। मुख्यमन्त्री पोखरेलले प्रदेश नयाँ संरचना भएकाले कानुन निर्माण हुने क्रममा नै रहेको, संस्थागत विकास नभइसकेको अवस्था, पर्याप्त र उचित जनशक्ति व्यवस्थापन हुन बाँकी नै रहेको, आवश्यकताको तुलनामा उपलब्ध वित्तीय स्रोत अत्यन्त न्यून रहेको सुनाए। उनले प्रदेश सरकारले संविधानको भावना र मर्म बमोजिम आफूलाई क्रियाशील बनाउन सकेको छ कि छैन भनेर यस्ता प्रश्नको वस्तुनिष्ठ समीक्षा गर्न जरुरी रहेको बताए। मुख्यमन्त्री पोखरेलले जनताको चाहनाको तुलनामा प्रदेश सरकारका प्रयासहरु पर्याप्त हुन नसकेको भन्दै अहिलेसम्मको यात्राको गति ढिलो भएता पनि गन्तव्यतर्फ नै अघि बढेको हँुदा लक्ष्य हासिल हुनेमा कुनै शंका गर्नुपर्ने ठाउँ नरहेको उनको भनाइ थियो। गण्डकी प्रदेश सभा २०७५ माघ २२ गते स्थापना भए पश्चात् संवैधानिक दायित्व बमोजिम प्रदेश सभाले ५० वटा ऐन पारित गरेको छ। सरकारले ऐन कार्यान्वयनका लागि १२ वटा नियमावली तर्जुमा गरेको छ। शिक्षा र स्वास्थ्य नीति जारी भएको छ। श्रम नीति, वन नीति, भूउपयोग नीतिको मस्यौदा तयार भएको छ। ४ वटा गठन आदेश र विभिन्न कार्यविधिनिर्देशिकामापदण्ड कार्यान्वयनमा छन्। यसबीचमा प्रदेशलाई दीर्घकालसम्म आवश्यक पर्ने संरचनाहरु स्थापना भएको मुख्यमन्त्री पोखरेलले बताए। यो ४ वर्षको अवधिमा भौतिक विकासतर्फ ८ सय ७३ किमि सडक निर्माण भएको उनले सुनाए। ४७ वटा मोटरेबल पुल बनेका छन्। ८९ वटा सडक पुल निर्माणाधीन छन्, उनले भने, ३२ वटा झोलुंगे पुलको निर्माण सम्पन्न भएको छ। ३३ वटा झोलुंगे पुल आगामी वर्ष सम्पन्न हुँदैछन्। मुस्ताङको कोरलादेखि नवलपुरको त्रिवेणी जोड्ने कोरला करिडोर सडकको स्तरोन्नति गर्ने र सम्पूर्ण सडकलाई दुई लेनको बनाउने कार्य तीव्रताको साथ भइरहेको उनले सुनाए। प्रदेश सरकार स्थापना हुँदा विद्युत्मा पहुँच प्राप्त परिवार ८२ दशमलव २ प्रतिशत रहेकोमा हाल ९३ प्रतिशत पुगेको छ। सबै घरमा विद्युत सुविधा पुर्याउने प्रदेश सरकारको प्रतिवद्धता बमोजिम बाँकी सबै घरमा विद्युत् पुर्याई उज्यालो प्रदेश घोषणा गरिने उनले प्रतिबद्धता जनाए। ४ सय २२ वटा खानेपानी आयोजना सम्पन्न भई ८२ हजार १ सय ७० निजी धारा जडान भएको सरकारले जनाएको छ। आगामी वर्ष सम्ममा सबै घरमा आधारभूत तहको खानेपानी सुविधा पुग्ने भन्दै उनले तत् पश्चात हाम्रो ध्यान गुणस्रतीय खानेपानी आपूर्तिमा केन्द्रित हुने जनाए। कार्यक्रममा सभामुख नेत्रनाथ अधिकारी, पूर्व मुख्यमन्त्री एवं प्रमुख प्रतिपक्षी दलका नेता पृथ्वीसुब्बा गुरुङ, माओवादी केन्द्र संसदीय दलका नेता हरिबहादुर चुमान, प्रमुख सचिव रविलाल पन्थले भनाइ राखेका थिए। सरकारका ४ वर्षे उपलब्धि समेटेर तयार पारिएको पुस्तकसमेत उक्त अवसरमा विमोचन गरिएको छ। कार्यक्रममा प्रदेश प्रमुख पृथ्वीमान गुरुङले लामो त्याग र बलिदानीबाट प्राप्त उपलब्धिको रक्षाका लागि सबै पक्ष एक हुन आग्रह गरे।"
देशभरबाट एमसीसीविरुद्ध प्रदर्शन गर्ने २४२ जना पक्राउ,"काठमाडौंः अमेरिकी सहायता परीयोजना (एमसीसी) विरुद्ध प्रदर्शनमा उत्रिएका २४२ जनालाई प्रहरीले नियन्त्रणमा लिएको छ । देशभरबाट २४२ जनालाई पक्राउ गरिएको नेपाल प्रहरीका प्रवक्ता विष्णुकुमार केसीले जानकारी दिए । नियन्त्रणमा लिएका सबैलाई छोड्ने तयारी भइरहेको छ । प्रवक्ता केसीले अन्नपूर्णसंग भने, धनजनको कुनै क्षति भएको छैन । पक्राउ परेकालाई छोड्दै छौं । महानगरीय प्रहरी कार्यालय रानीपोखरीका प्रवक्ता एसएसपी सन्तोषसिंह राठौरकाअनुसार संसद भवनस्थित नयाँ बानेश्वर क्षेत्रबाट सय जना प्रदर्शनकारीलाई नियन्त्रणमा लिइएको छ । यस क्रममा डीएसपीसहित १५ जना प्रहरी सामान्य घाइते भएका छन् । उनले भने, संसद भवन अगाडिको निषेधित क्षेत्र तोड्ने प्रयास गरेपछि नियन्त्रणमा लिएका हौं । अवस्था नियन्त्रणमा लिन १० राउन्ड अश्रुग्याँस प्रहार भएको थियो ।"
"जंगलमा महिलाको शव भेटियो, बच्चाहरु स्थानीयको आश्रयमा","महोत्तरी : महोत्तरीको सागरनाथ जंगलभित्र बुधबार दिउँसो एक महिला मृत अवस्थामा भेटिएकी छिन्। गौशाला नगरपालिका १२ स्थित रेल्वे लिकभन्दा ५ सय मिटर अगाडि पहिचान खुल्न नसकेकी एक २५ वर्षीय महिलाको शव फेला परेको हो। गर्भवती अवस्थामा रहेकी सो महिलाको घाटीमा डाम रहेकोले कसैले हत्या गरी जंगलमा फालेका हुनसक्ने प्रहरीको अनुमान रहेको छ। प्रहरीले घटनाको सम्बन्धमा सुक्ष्मरुपमा अनुसन्धान गरिरहेको महोत्तरीका प्रहरी प्रवक्ता डिएसपी प्रकाश विष्टले बताएका छन्। शवको मुचुल्का उठाई पोष्टमार्टमको लागि जलेश्वर ल्याउने तयारी भईरहेको डिएसपी विष्टले जानकारी दिए। फेला परेको वच्चाहरु स्थानीयको आश्रयमा गएराति फेला परेका दुई बच्चाहरु अहिले स्थानीयवासी दिनेश महतोको आश्रयमा रहेका छन्। नेपाल रेडक्रस सोसाईटी उपशाखा गौशालाका उपसभापतिसमेत रहेका महतोले ती वालकहरुको संरक्षणमा लिई स्यारसुहार गर्दै आएको जिल्ला प्रहरी कार्यालय महोत्तरीले जनाएको छ। प्रहरीले ती वच्चा र मृत अवस्थामा भेटिएकी महिलाको सम्बन्धमा जोडेर थप अनुसन्धान गर्दै आएको डिएसी विष्टले बताए। डिएसपी विष्टले भने, अहिले ठयाक्कै केही भन्न सक्दैन। प्रहरीहरु घटनास्थलमा पुगि अनुसन्धान गर्दैछन्। भेटिएका ती वच्चाहरु मृतककै सन्तान हुन कि भनेर प्रहरी विभिन्न तरिकाले अनुसन्धान गर्दैछन्। गएराति एक महिलाले दुई वच्चाहरुलाई स्थानीय दिलबहादुरको होटेलमा राखेर बेपत्ता भएकी थिईन्। ती महिलाले बच्चाहरुलाई अलपत्र अवस्थामा छाडेर आफूले आत्महत्या गरेको हुन सक्ने स्थानीयहरुले शंका गरेका छन्।"
सांसद मोहन बानियाँविरुद्ध पक्राउ पूर्जी जारी,"काठमाडौंः नेकपा एमालेका नेता तथा मुगुबाट निर्वाचित सांसद मोहन बानियाँविरुद्ध पक्राउ पूर्जी जारी भएको छ । बानियाँविरुद्ध जबरजस्तीकरणी अभियोगमा पक्राउ पूर्जी जारी भएको बाँकेका प्रहरी प्रवक्ता डीएसपी मधुसुदन न्यौपानेले अन्नपूर्णलाई जानकारी दिए । उनले भने, 'बानियाँविरुद्ध पक्राउ पूर्जी जारी भएको छ । थप अनुसन्धान प्रक्रिया अघि बढिरहेको छ । जुम्लाकी ४० वर्षीया महिलाले सांसद बानियाँविरुद्ध जबरजस्ती करणीको किटानी जाहेरी दिएकी थिइन् ।"
"निर्वाचन आयोगद्वारा दल दर्ता आह्वान, भोलि सूचना प्रकाशित गर्ने","काठमाडौं : निर्वाचन आयोगले स्थानीय तहको निर्वाचनका लागि दल दर्ताको आह्वान गरेको छ । दल दर्तासम्बन्धी आह्वानको सूचना भोलि बिहीबार प्रकाशित हुने आयोगका एक आयुक्तले जानकारी दिए । 'भोलिदेखि लागु हुनेगरी १० दिनको समय दिने तय भएको छ,' ती आयुक्तले अन्नपूर्णसँग भने, 'भोलि आयोगले सूचना जारी गर्छ ।' आयोगले निर्वाचन प्रयोजनका लागि फागुन १५ गतेसम्म दल दर्ताको समय दिने निर्णय गरेको हो । आयोगमा हाल सयभन्दा बढी दल दर्ता छन् ।"
राप्रपाका दुई पूर्वअध्यक्षसहित १७ जनाले पार्टी छोडे,"उदयपुर : राष्ट्रिय प्रजातन्त्र पार्टी उदयपुरका दुई पूर्वअध्यक्षसहित डेढ दर्जन नेता कार्यकर्ताले पार्टी परित्याग गरेका छन्। पार्टीभित्र व्यक्तिवादी प्रथा हावी हुँदै गएको भन्दै पूर्वअध्यक्ष दत्तनारायण केसी, लल्कुकुमार चौधरीसहित १७ जना नेता कार्यकर्ताले एकैसाथ पार्टी परित्याग गरेका हुन्। सामूहिकरुपमा प्रेसविज्ञप्ति जारी गर्दै उनीहरुले पार्टी गतिविधिमा आएको टुटफुटले सिधासोझा, इमान्दार कार्यकर्तामा विचलन आएको भन्दै साधारण सदस्यसमेत नरहने गरी परित्याग गरेका हुन्। विज्ञप्तिमा भनिएको छ, पार्टी गतिविधमा भएका उत्तरचढाव, टुटफुट, गुट र व्यक्तिबादी हाविले इमान्दार, कर्मठ, निष्ठावान कार्यकर्तामा विचलन आएको र क्रमश पाखा लाग्ने स्थिति पैदा भएकाले राप्रपमा रहिरहन योग्य नभएकाले सामुहिकरुपमा परित्याग गरेका छौं।' सामूहिक पार्टी परित्याग गर्ने अधिकांश निवर्तमान केन्द्रीय अध्यक्ष कमल थापा निकट हुन्। अध्यक्ष थापाले पार्टी परित्याग गरी राप्रपा नेपालमा समाहित भएपछि केसी नेतृत्वको समूह निरास हुँदै आएको छ। राप्रपा त्यागेका उनीहरु थापाको नयाँ पार्टीमा नजानेसमेत घोषणा गरेका छन्। केसी र चौधरीसँगै पार्टी परित्याग गर्नेमा पूर्व जिल्ला कमिटी सचिबद्धय नवराज पोखरेल, जगतबहादुर राउत रहेका छन्। उनीहरु दुबै जना तथा हालका जिल्ला सदस्य पनि हुन्। त्यसैगरी त्रियुगा नगर कमिटी अध्यक्ष तथा हालका जिल्ला रामकुमार कटुवाल, सदस्य लिला कार्की, तरबहादुर खत्री, लिम्चुङ्गबुङ्ग गाउँपालिका कमिटीका कमल थापा लगायत रहेका छन्। केसी २०६६ असोज १४ गतेको अधिवेशनबाट लगातार दुई कार्यकाल जिल्ला अध्यक्ष भएका हुन्। केन्द्रीय सदस्य तथा कार्यसम्पादन समितिको सदस्य समेतको जिम्वेवारी सम्हालीसकेका केसी हाल केन्द्रीय महाधिवेशन प्रतिनिधि र जिल्ला कमिटीको प्रमुख सल्लाहकार छन्। सामूहिकरुपमा १७ जनाले पार्टी परित्याग गरेपनि सबैको हस्ताक्षर गर्न तत्काल सम्भव नभएकाले २५ जनाको पुनःविज्ञप्ति निकाल्ने तयारी भैरहेको केसीले बताए।"
एनआरएनएको निर्वाचन मार्च २१ र २२ मा,"काठमाडौं : विवादको भूमरीमा रोमलिएको गैरआवासीय नेपाली संघ (एनआरएनए) को निर्वाचन कार्यतालिका सार्वजनिक भएको छ। तर अझै निर्वाचन हुनेनहुने अन्योल छ। विवाद समाधान गर्न गठित उच्चस्चरीय समितिले ठोस काम गर्न नसकेपछि कार्यसमितिले निर्वाचन कार्यतालिका सार्वजनिक गरेको हो। समितिले म्यान्डेट विपरित राष्ट्रिय समन्वय समिति खारेज गर्न थालेपछि विवादले नयाँ रुप लिएको छ। पूर्व अध्यक्षहरु सम्मिलित समितिले विवाद मिलाउन सकेको छैन। उसले प्रतिवेदन पनि दिन सकेको छैन। समतिले विभिन्न बाहाना बनाएर समय घर्काउन लागेपछि अध्यक्ष कुमार पन्तले केही दिनअघि ३ हजार ६ सय १४ जनाको मतदाता सूची निर्वाचन समितिलाई बुझाएका थिए। निर्वाचन समितिले मार्च २१ र २२ को मिति तय गरेको छ। संघको नेतृत्वको लागि वर्तमान उपाध्यक्षद्धय डा बद्री केसी, रविना थापा र सल्लाहकार कुल आचार्यले उम्मेदवारी घोषणा गरेका छन्। प्रतिनिधि विवादका कारण लामो समयदेखि निर्वाचन हुन सकेको छैन। संघका प्रवक्ता डिबी श्रेत्रीले तोकिएको समयमा निर्वाचन हुने बताए। उनले निर्वाचनको वातावरण बनाउन सबै उम्मेदवारहरुलाई आग्रह गरे। अब निर्वाचनबाट भाग्न कसैलाई छुट छैन उनले भने,निर्वाचनमा सबैले भाग लियौं। आउनुहोस् चुनाब गरौं, अग्रजहरूले हामीलाई मागेको जती मात्र सहयोग दिनुहोस, कार्यकारीको काम गर्ने कोशिस नगरीदिनुहोस् उनले सामाजिक सञ्जालमा लेखेका छन्। तपाईं ३ जना उममेदवारले जस्ले जित्छ, लीड गर्नुहोला हामी जित्नेसँग मिलेर काम गर्ने छौं तर अब संस्थालाई नगिजोलौं, उनले लेखेका छन्, एनआरएनएलाई खेल मैदान नबनाउँ यो साझा चौतारी हो। निर्वाचन समितिका प्रमुख निर्वाचन अधिकृत भीमसेन बन्जराले निर्वाचन तालिका सार्वजनिक गरेका हुन्। नयाँ निर्वाचन तालिका अनुसार फागुन २० (मार्च ४) गते मनोनयन दर्ता भई मार्च २२ मा निर्वाचन सकिने जनाइएको छ। फेबु्रअरी १७ देखि २२ सम्म महाधिवेशन प्रारम्भीक प्रतिनिधिको नामावली प्रकाशन हुने छ। फेब्रुअरी २३ मा मतदाता नामावली प्रकाशन, फेब्रुअरी २४ देखि २७ सम्म मतदाता नामावलीमाथि दाबी विरोध, आगामी मार्च २ मा दाबी विरोधमाथि निर्णय, मार्च ३ मा अन्तिम नामावली प्रकाशन हुनेछ। मार्च ४ र ५ मा उम्मेदवारको मनोनयन पत्र दर्ता, मार्च ६ मा उम्मेदवारको पहिलो नामावली प्रकाशन, मार्च ६ देखि ७ सम्म उम्मेदवारको उम्मेदवारीविरुद्ध दाबी विरोध, मार्च ८ मा उम्मेदवारको मनोनयपत्रको जाँच र उजुरीमाथि निर्णय र मार्च ९ मा उम्मेदवारको दोस्रो नामावली प्रकाशन हुने छ। मार्च ११ मा मनोनय फिर्ता, मार्च १२ मा उम्मेदवारको अन्तिम नामावली प्रकाशन हुने छ। मार्च २१ तारिख बिहान १० बजेदेखि २२ तारिख बिहान १० बजेसम्म मतदान हुने निर्वाचन समितिले जनाएको छ। मतदान सम्पन्न भएलगत्तै मतगणना हुने छ। संघको अध्यक्षमा मनोनयन पत्र दर्ता दस्तुर १० लाख रुपैयाँ तोकिएको छ। उपाध्यक्षले ७ लाख, महासचिवले ६ लाख, सचिव र कोषध्यक्षले ५५ लाख रुपैयाँ उम्मेदवार शुल्क बुझाउनुपर्ने छ। अध्यक्ष, चार उपाध्यक्ष, एक महिला उपाध्यक्ष, एक युवा उपाध्यक्ष, एक महासचिव, एक सचिव, तीन महिला सचिव, एक कोषाध्यक्ष, एक सहकोषाध्यक्ष र एक महिला सहकोषाध्यक्ष गरी विभिन्न ५३ पदका लागि निर्वाचन हुनेछ। अन्तर्राष्ट्रिय समन्वय परिषद्मा एक महिला संयोजक, एक युवा संयोजक, ६ क्षेत्रीय संयोजक, ६ क्षेत्रीय उपसंयोजक, ६ क्षेत्रीय महिला संयोजक, ६ क्षेत्रीय महिला उपसंयोजक र ६ क्षेत्रीय युवा उपसंयोजकका लागि निर्वाचन हुनेछ।"
"दोहोरो अंकले घट्यो नेप्से, ३ अर्बमा खुम्चियो सेयर कारोबार","काठमाडौं : कारोबारको अघिल्लो दिन अर्थात् मंगलबार हरियाली छाएको सेयर बजार बुधबार फेरी रातो रंग हावी भएर रंगीचंगी देखिएको छ। यसदिन नेप्से परिसूचक १९८४ अंकले घटेर २७ सय ३४४४ विन्दुमा अडेको छ। नेप्से घटेसँगै सेन्सेटिभ इण्डेक्स पनि ओरालो लागेको छ। सेन्सेटिभ इण्डेक्स ३४७ अंकले घटेर ५१८६६ विन्दुमा पुगेको छ। मंगलबार नेप्से दोहोरो अंकले बढेर २७ सय ५४२८ विन्दुमा बन्द भएको थियो। सो दिन २२४ कम्पनीको ६३ लाख ४३ हजार २२८ कित्ता सेयर ३ अर्ब २३ करोड ३३ लाख १८ हजार ६१४ रुपैयाँमा खरिदबिक्री भएको थियो। कारोबारमा आएका १३ वटै समूहको सूचक बढेको थियो। आज २३१ कम्पनीको सेयर कारोबार भएको छ। सो कम्पनीको ५६ लाख ५२ हजार १८२ कित्ता सेयर ३ अर्ब २ करोड ६३ लाख ३० हजार ७८४ रुपैयाँमा खरिदबिक्री भयो। कारोबारमा आएका १३ समूहमध्ये दुईको मात्रै सूचक बढेको छ। अन्य र जीवन विमाको मूल्य बढेको हो। अन्यको ०४४ र जीवन विमाको ०१४ प्रतिशतले मूल्य बढेको हो। यस्तै यसदिन जलवद्युत समूहको सर्वाधिक २१८ प्रतिशतले सेयर मूल्य ओरालो लागेको छ। डेभलपमेन्ट बैंकको १८४,वित्त समूहको १८१,होटल तथा पर्यटनको १०८, व्यापारको १४७ प्रतिशतले मूल्य घटेको छ। बुधबार कुनै पनि कम्पनीको सेयर सकारात्मक सर्किट लेभलमा कारोबार भएन। यसदिन अपी पावर कम्पनीको सेयर सर्वाधिक २१ करोडभन्दा माथिको कारोबार भएको छ। त्यसैगरी, नेसनल हाइड्रोपावरको १७ करोडभन्दा बढीको सेयर कारोबार भयो अरुण भ्याली हाइड्रोपावरको १६ करोडभन्दा बढीको सेयर किनबेच भयो। गुराँस लघुवित्त र ज्योति लाइफ इन्स्योरेन्सको सेयरमूल्य ३ प्रतिशतभन्दा बढी बढेको छ।"
"थप ६३९ जनामा कोरोना संक्रमण, तीन जनाको मृत्यु",काठमाडौं: नेपालमा थप ६३९ जनामा कोरोना संक्रमण देखिएको छ। देशभरि ९७५६ जनाको नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो १४ घन्टामा १६ सय संक्रमित कोरोनामुक्त भएका छन् भने थप ३ जना संक्रमितको मृत्यु भएको छ। नेपालमा सक्रिय संक्रमितको संख्या १८ हजार २५१ रहेको मन्त्रालयले जनाएको छ।
निषेधित क्षेत्र तोडेपछि प्रहरी र प्रदर्शनकारीबीच झडप (फोटोफिचर),काठमाडौं : अमेरिकी सहयोग परियोजना (एमसीसी) को विरोधमा उत्रिएका प्रदर्शनकारी र प्रहरीबीच झडप भएको छ। काठमाडौंको नयाँ बानेश्वरस्थित संसद भवन क्षेत्रमा प्रदर्शनमा उत्रिएका प्रदर्शनकारीहरुले सार्वजनिक सवारीमा तोडफोड र निषेधित क्षेत्र तोड्न खोजेपछि प्रहरीले पानीको फोहरा प्रयोग गरेको थियो। निशेधित क्षेत्र तोड्न नदिएपछि प्रदर्शनकारीहरुले प्रहरीमाथि ढुंगामुढा तथा पानीको बोतल समेत प्रहार गरेका थिए। झडपमा केही प्रदर्शनकारी र प्रहरी घाइते भएका छन्। भीड नियन्त्रण गर्न प्रहरीलाई हम्मे हम्मे परेको थियो। प्रदर्शनकारीले ढुंगामुडा गरेपछि प्रहरीले पानीको फोहरा र अश्रुग्यास प्रहार गरेको थियो। सरकारले एमसीसी संसदमा टेबल गर्ने तयारी गरेपछि त्यसको चौतर्फी विरोध सुरु भएको छ।बुधबार सत्ता गठबन्धनका भातृसंगठनहरुले पनि विरोध प्रदर्शन गरेका छन्।
बेलायतका लागि नेपाली राजदूत आचार्यले लिए सपथ,काठमाडौंः संयुक्त अधिराज्य बेलायतका लागि नेपाली आवासीय राजदूत ज्ञानचन्द्र आचार्यले पद तथा गोपनीयताको शपथ ग्रहण गरेका छन् । राजदूत आचार्यले राष्ट्रपति विद्यादेवी भण्डारीबाट पद तथा गोपनीयताको शपथ लिएका हुन् । शीतल निवासमा आयोजित एक समारोहबीच आचार्यले राजदूत पदको शपथ लिएको राष्ट्रपति कार्यालयले जनाएको छ । कार्यक्रममा परराष्ट्रमन्त्री डा नारायण खड्कालगायत सरकारका उच्च पदस्थ अधिकारीको उपस्थिति रहेको थियो ।
नयाँ शैक्षिक सत्रको पठनपाठन जेठबाट थाल्ने सरकारको निर्णय,"काठमाडौंः सरकारले २०७९ सालको शैक्षिक सत्रको पठनपाठन जेठ १ बाट सुरु गर्ने निर्णय गरेको छ । शिक्षा, विज्ञान तथा प्रविधि मन्त्रालयले पठनपाठन जेठ १ बाट सुरु गर्ने निर्णय गरेको हो । शिक्षा मन्त्रालयका प्रवक्ता दिपक शर्माले जेठ १ बाट पठनपाठन अघि बढाउने निर्णय भएको बताए । उनले अन्नपूर्णसंग भने, चैतमा पठनपाठन पूरा गर्ने, वैशाखभित्र परीक्षा, विद्यार्थी भर्ना गरिसक्ने र जेठबाट पठनपाठन सुरु हुने भएको छ । एसईईको परीक्षा वैशाख ९ देखि सुरु हुँदैछ । एसईई सकिएपछि नयाँ सत्र सुरु हुन्छ ।"
स्वस्थानी कथामा मतभेदमेलमिलाप,"श्रीमद्भागवत कथामा उल्लेख भएअनुसार स्वयम्भुव मनु र सतरूपाबाट आकूति, देवहूति र प्रसूतिसमेत तीन कन्याको जन्म भयो । प्रसूतिको विवाह ब्रह्माका पुत्र दक्षप्रजापतिसँग भएको थियो । प्रसूतिबाट पैदा भएका छोरीमध्ये श्रद्धा, मैत्री, दया, शान्ति, तुष्टि, पुष्टि, क्रिया, उन्नति, बुद्धि, मेधा, तितिक्षा द्वी र मूर्ति गरी १३ कन्याको विवाह धर्मसँग भएको थियो । यसैगरी, स्वाहाको अग्नि, स्वधाको पितृ र सतीको महादेवसँग विवाह भयो । सती र महादेवको दाम्पत्यजीवन अनुपम एवं उच्च कोटीको थियो । परन्तु दक्ष आफ्नी प्यारी पुत्रीको विवाहप्रति सन्तुष्ट थिएनन् । उनले वाध्य भएर महादेवलाई ज्वाइँ स्वीकार गरेका थिए । दक्ष महादेवलाई औघड ( अघोरी ) भनेर उपहास गर्थे । महादेव र दक्षले नेतृत्व गर्ने सम्प्रदायहरूबीच सांस्कृतिक, वैचारिक र आस्थागत मतभिन्नता थियो । ब्रह्माजीको नीति समन्वयवादमा आधारित रहेको हुँदा उनी नातिनी सती र महादेवबीचको वैवाहिक सम्बन्धको माध्यमबाट दुई सम्प्रदायमा मेलमिलाप र सौहार्दता कायम गर्न चाहन्थे । किन्तु त्यो कूटनीतिक विवाह आपसी वैमनस्यलाई सौजन्यमा परिणत गर्न सर्वथा असफल रह्यो । महादेव र सतीको विवाहबारे स्वस्थानी कथामा केही भिन्नरूपमा वर्णन भएको पाइन्छ । सभ्यताको विकाससँगै व्यक्तिगत सम्पत्ति, वैवाहिक सम्बन्ध, आआफ्नो कुलपरम्परा र पूजापद्धतिको विकास हुँदै गयो । त्यसै सिलसिलामा एक सम्प्रदायले आफूलाई अर्कोभन्दा श्रेष्ठ मान्ने क्रम फैलिँदै गयो । सत्ता, शक्ति र सम्पत्ति हुनेले कमजोरलाई विभेद गर्ने प्रवृत्ति वैदिक युगमा पनि रहेछ भन्ने प्रमाण हो, दक्षपर्व । अहिले जस्तै एक विचार समूहलाई अर्काको विरुद्धमा उक्साउने, भड्काउने र झैझगडा गराउने तत्वहरू उस बखत पनि रहेछन् । त्यस समयमा पनि विभेद, बहिष्करण, वञ्चितीकरण र हेपाइका विरुद्धमा निर्णायक संघर्ष भएको रहेछ । यसले के पुष्टि गरेको छ भने मानव सभ्यताको इतिहास निरन्तर संघर्ष, युद्ध, विनाश एवं पुनः सम्झौता, शान्ति र समृद्धिको शृंखला हो । एक समयमा प्रजापतिहरूले ठूलो यज्ञको अनुष्ठान गरेका थिए । उक्त यज्ञमा महादेव र उनका अनुयायीहरू समेतको बृहत् जमघट थियो । यज्ञशालामा दक्षप्रजापतिको आगमन हुँदा सबै आगन्तुकले उठेर हार्दिक सम्मान र अभिवादन गरे । महादेव भने चुपचाप बसिरहे । त्यसै त मन नपरेको ज्वाइँ, झन् सार्वजनिक रूपमा देखाएको त्यो उपेक्षा । दक्षप्रजापतिको क्रोधको सीमा रहेन । उनले महादेवलाई गाली गर्न थाले । शरीरमा अपवित्र श्मशानको खरानी घस्ने, नरमुण्डको माला लगाउने र बूढो साँढेमाथि चढेर यात्रा गर्ने यो मूढ एक अमंगल जीव हो । अकार्थमा ब्रह्माजीको बहकाउमा लागेर यो भूतको नेता आचारहीन दुष्ट महादेवलाई मेरी सिधा र शालीन छोरी दिएछु । छोरी आत्मघाततर्फ प्रवृत्त भएको प्रष्ट देख्दादेख्दै पनि दक्ष उपेक्षा गरेरै बसे । साम्प्रदायिक दुर्भाव र सत्ताको दम्भ कति निर्मम हुन्छ भन्ने ज्वलन्त उदाहरण हो यो । दक्षको वंश ठूलो थियो । एकसेएक नाम चलेका व्यक्तिहरूले भरिभराउ थियो कुटुम्ब । यज्ञमा जम्मा भएका धेरैजना महादेवका पनि नातेदार नै थिए । परन्तु सत्ता र शक्तिमा आसीन दक्षको विरोध गर्ने को ? अहंकारले मदान्ध र क्रुद्ध भएका दक्षले घोषणा गरे, अबदेखि यस निर्लज्ज दिगम्बरलाई इन्द्रउपेन्द्र आदिको पंक्तिमा यज्ञभाग मिल्ने छैन । दक्षको यस्तो श्रापबारे थाहा पाएका नन्दीले क्रोधले तप्त भई दक्ष र निजका समर्थक ब्राह्मणहरूलाई यस्तो श्राप दिए, महादेवको घोर अपमान गर्ने दक्ष र निजका अनुचर ब्राह्मणहरू तत्वज्ञानबाट विमुख हुनेछन् । अत्यन्त भोगी होस् । यी महादेवका द्रोही ब्राह्मणहरू कर्मकाण्डको जालमा अल्झिरहून् । यी लोलुपहरूलाई दुनियाँमा भिख माग्दै भौंतारिनु परोस् । नन्दीको मुखबाट त्यो भयावह घोषणा सुनेपछि भृगु ऋषिलाई नितान्त असह्य भयो । उनले पनि रिसको झोकमा घोषणा गरिदिए, शंकरका भक्तहरू शास्त्रविरोधी हुनेछन् । यी खरानी घसेर विचरण गर्ने जटाधारीहरू सुरापानमा मस्त रहनेछन् । वैदिक मार्गका निन्दक यिनीहरू पाखण्डमा रमाउने छन् । आआफ्ना सिद्धान्त, विश्वास र पूजाविधि थिए । सबैलाई आफ्नै सम्प्रदाय प्यारो थियो । आगो भित्रभित्र लुकेर बसेको थियो, जो वातावरण पाउनेबित्तिकै दन्क्यो । साम्प्रदायिक गालीगलोज, अपमान, निन्दा र उपहास सुनेर महादेव साह्रै खिन्न भए । उनी त्यो भनावैरी र घृणामय वातावरणमा बसिरहन नसकी चुपचाप उठेर हिँडे । त्यो वैरभाव निरन्तर चलिरहेकै थियो । त्यसै सिलसिलामा ब्रह्माले दक्षलाई समस्त प्रजापतिहरूको अधिपति बनाइदिए । सत्ता, शक्ति र सम्पदाले मदमस्त दक्षको अहंकार झनै चुलिँदै गयो । साथै शंकर र उनका अनुयायीमाथिको हेपाइ, उपहास र अपमानमा पनि लगातार अभिवृद्धि हुँदै गयो । दक्षले पहिले बृहत् रूपको वाजपेय यज्ञ गरे, जसमा शंकरलाई निमन्त्रणा नै दिइएन । उनले फेरि अर्को बृहस्पतिसव नामक भव्य यज्ञको आयोजना गरे । त्यो यज्ञमा देवता, ऋषिगण, दस दिक्पाल, यक्ष, गन्धर्व आदिलाई चुल्हो निम्तो गरिएको थियो । पछिल्लो यज्ञमा समेत निम्तो आएन तापनि सतीले महादेवलाई भनिन्, नबोलाए पनि मेरा माइती हुन् । आफ्नो जन्मभूमि र जनक जननीको माया कसलाई लाग्दैन ? हामी पनि यज्ञमा सहभागी हुन जाऔं । महादेवले भनेका थिए, विद्या, तप, धन, स्वस्थ शरीर, युवावस्था र असल कुल यी छ कुरा सत्पुरुषका लक्षण हुन् । किन्तु कसैकसैका लागि यिनै गुणहरू अवगुण हुन पुग्दा रहेछन् । अहंकारी र अवगुणी आफन्तकहाँ यी आफ्ना स्वजन हुन् भनेर जान हुँदैन । भनिएको पनि छ, शत्रुले प्रहार गरेको वाणको जलन बरु त्यस्तो पीडादायी हुँदैन । जति स्वजनहरूको कटु वचन । तिम्रा पिता मेरो ससुरा हुन् तापनि मसँग द्वेष राख्छन् । विचार नै नमिलेपछि के बाबु के छोरी, के ससुरा के ज्वाइँ । तिमी एक प्रतिष्ठित नारी हौ । निमन्त्रणा नपाएको यज्ञमा जानु उचित छैन । शिवलाई अनुमान थियो, अब सतीलाई माइत जान दिँदा पनि र नदिँदा पनि प्राणत्यागको सम्भावना छ । तथापि माइतीप्रतिको आग्रहमा लागेकी नारीलाई थप सम्झाउनुको प्रयोजन छैन भनेर उनी चुप लागे । शंकर मौन बसेको देखेर सती अत्यन्त क्रोधित भइन् । उनी लामोलामो सास फेर्दै माइतीतिर दौडिन् । महादेवका केही पार्षद सतीको पछि लागेर गए । दुनियाँ स्वार्थी छ । उनी माइत पुग्दा उनका बहिनीहरू र आमाबाहेक कोही बोलेनन् । शक्तिशाली बाबुको निम्ता मान्न आएका पाहुनाले हेला गरिएकी चेलीलाई किन वास्ता गर्थे ? आफूप्रति पिताको उपेक्षा र प्यारा पतिप्रतिको उपहासले सती अत्यन्तै मर्माहत बनिन् । उनले पिता दक्षलाई सम्बोधन गर्दै भनिन्, हामी महादेवका अनुयायीहरूको ऐश्वर्य अव्यक्त छ । किन्तु तिमीहरू यज्ञशालाको भौतिक कर्मकाण्डमा सीमित छौं । हामी तत्वज्ञानमा विश्वास गर्छौं, तिमीहरू सकाम कर्मकाण्डमा । हे पिता ! पतिको घोर उपहास सहेर तिम्रो अमंगल बीजबाट निर्मित यो शरीरलाई जीवित राख्न सक्दिनँ । छोरी आत्मघाततर्फ प्रवृत्त भएको प्रष्ट देख्दादेख्दै पनि दक्ष उपेक्षा गरेरै बसे । साम्प्रदायिक दुर्भाव र सत्ताको दम्भ कति निर्मम हुन्छ भन्ने ज्वलन्त उदाहरण हो यो । अत्यन्त मर्माहत र क्रुद्ध भएका शिवगणहरू दक्षलाई आक्रमण गर्न कस्सिएको देखेका भृगु ऋषिले अपहतम् रक्ष आदि मन्त्र पढी आहुती दिएर ऋभुहरूलाई आह्वान गरे । ऋभुहरूले शिवका गणहरूलाई पिटपाट गरेर धपाइदिए । यो सबै थाहा पाएका महादेवले वीरभद्रको सेनापतित्वमा सेना खटाई पठाए । शिवका गणहरूले दक्षको यज्ञशाला ध्वस्त गरिदिए । यज्ञमा निम्तो मान्न आएका पाहुनाहरूको भागाभाग भयो । शिवसेनाले यज्ञकुण्डमा पिसाब गरिदिए । वीरभद्रले भृगुलाई कैद गरेर दाह्री जुँगा उखेलिदिए । किनकि उनले दक्षले महादेवको अपमान गर्दा जुँगामा ताऊ दिएका थिए । उनीहरूले भग देवताका आँखा झिकिदिए । किनकि उनले शिवलाई अपमान गर्न आँखाको इशाराले उक्साएका थिए । पूषाको दाँत भाँचिदिए, किनकि उनी शिवको उपहास हुँदा दाँत देखाएर हाँसेका थिए । वीरभद्रले दक्षको टाउको काटेर यज्ञकुण्डमा होमिदिए । आपसी भनावैरी र गालीगलोजबाट सुरु भएको साम्प्रदायिक शीतयुद्ध अन्त्यमा निर्मम गरमयुद्धमा परिणत भयो । त्यो युद्धमा ठूलो भौतिक नोक्सानी मात्र भएन, वर्चस्वशाली वर्गले घुँडा टेकेर सन्धि गर्न र वञ्चनामा परेको वर्गलाई सत्ता र सम्मान दिन तयार हुनुपर्यो । कर्मकाण्डका पक्षधरहरू ज्ञानकाण्डलाई समेत सम्मान गर्न तयार भए । उनीहरू शिवसँग शान्ति तथा मैत्री सन्धि गरेर उनैलाई यज्ञका हर्ताकर्ता र संरक्षक मान्न मन्जुर भए । दक्षप्रजापतिलाई बोकाको टाउको जोडेर जीवित तुल्याउने काम भयो (हार्नेको दुर्गतिको बिम्ब हो यो) । भृगु ऋषिलाई बोकाको जस्तै दाह्री राख्ने आदेश भयो । घाइतेहरूका लागि औषधिमूलो र पीडितहरूको उद्धारको व्यवस्था भयो ।"
पृथ्वीराजमार्ग र सडक छेउका बजारहरु खुल्लै,"गोरखा : एमसिसीको विरोधमा विप्लव नेतृत्वको नेकपासहितका ६ दलको आह्वानमा नेपाल बन्द गरिएको बुधबार पृथ्वीराजमार्ग र राजमार्ग आसपासका बजार भने खुल्लै रहेका छन्। मुग्लिनबजार, आबुखैरेनी बजार लगायतका बजार र राजमार्ग खुल्ला रहेका हुन्। बजारका सबै खालका पसलहरु खुल्ला रहेका छन्। राजमार्गमा पनि छोटो तथा लामो दुरीका बस, नीजि तथा भाडाका कार, जीप, भ्यान, टकहरु निर्वाध सञ्चालनमा रहेका छन्। गोरखा बजार र गोरखाका ग्रामीण सडक भने बन्द रहेका छन्। यहाँका कुनै पनि पसल खुलेका छैनन्। यहाँका नीजि र भाडाका सवारी साधन पनि चलेका छैनन।"
हिउँ खेल र पर्यटनमा सरकार ध्यान खै ?,"जोमसोम : विश्वमै हिमालै हिमालको देशले परिचित छ नेपाल। यहीँ हिमालको सपना बेचेर नेपालको पर्यटन धानिएको छ। यदि हिमाल हुदैनथ्यो त पर्यटन कहाँ आउथे नेपाल। विश्वका पर्यटक हिमाल चढ्छन्, हिमाल हेर्छन र हिमाली सौन्दर्यतामा रमाउने गर्छन्। हिमाली भेंगमा हिउँ पर्नु अनौठो होईन तर अचेल सहर बजारका पडाडी भूभाग हिउँ पर्दा हिउँ खेल्ने र सेल्फी खिच्नेको ताँती लाग्छ। वास्तविक हिमालको सौन्दर्यता र हिउँ आनन्द लिनेनै हो भने हिमाली क्षेत्र उक्लिनै पर्छ अनि आउँछ हिउँको मज्जा। हिउँ खेल्ने र हिउँसँग लुकामारी खेल्नु मात्र पर्यटनसँग जोडिएको विषय होईन। हिउँको मज्जा त हिउँ खेलसँगै जोडिएको साहसीक विभिन्न खेल पनि छन्। सरकारले खेलकुदलाई पर्यटनको स्वरुपमा अथ्र्याएपनि हिउँ खेल प्रर्वद्धन कसरी गर्ने भन्ने बारे सोच्न सकेको छैन। यसतर्फ सरकारको नजर नपुगेको हिउँ खेल हो, स्की। सेताम्मे हिउँमा खेलिने खेल भएकाले स्की खेल अन्तराष्ट्रियस्तरमा लोेकप्रिय ईभेन्टको रुपमा लिने गरिन्छ। तर नेपालमा स्की खेलसँग पर्यटन कसरी जोड्न सकिन्छ भन्नेमा सरकारको ध्यान जान नसककै हो। स्कीका उपरकण सामाग्री लगाएर हिउँसँगै चिप्लेटी खेलिने साहसीक खेलको नाम हो स्की। हिमाल चढ्नु र आईस क्ल्यामिङ गरिनु हिमालसँग जोडिएका पर्यटन होईनन। हिउंँसँगै चिप्लेटी खेलेर साहसीकता प्रर्दशन गरिनु पनि उक्तिकै चुनौतीपूर्ण खेल हो। पश्चिमेली मुलुकको प्राथमिकतामा परेको हिउँमा खेलिने खेल स्की नेपालमा अझै प्राथमिकता पाउन नसक्नु दुःख लाग्दो छ। हिमाली क्षेत्रमा अनुकुल मौसममा बग्रेल्ती हिउँ पर्छ। तर, त्यो हिउँको कुनै फाईदा लिन नपाई घाँमसँगै बिलाएर जान्छ। हिउँमा खेलिने खेलको परिकल्पना र विकास गर्न सके त्यसले नेपालको पर्यटनलाई टेवा पूर्याउन सक्छ। नेपालमा हिउँमा खेलिने यस्तै खेल स्कीको विकास र प्रर्वद्धन गर्दै पर्यटनलाई जोड्ने उद्देश्य बोकेर गठन भयो, स्की एशोसिएसन। नेपालमा पनि स्की खेल्नुपर्छ, पर्यटन भित्र्याउन पर्छ, अनि हाम्रा खेलाडीलाई तालिम दिएर उत्पादनशील खेलाडी बनाई विश्वमाँझ नेपालको उपस्थिती देखाउने मान्यता राख्दै स्की एशोसियसनले पछिल्लो समय स्की प्रति चाँसो दिन थाल्यो। हिमाली क्षेत्रका लागि हिउँ प्राकृतिक वरदाननै हो। हिउँले हिमाली क्षेत्रका किसान त खुसी हुने गर्छन्नै तर, हिउसँग पर्यटनक्षेत्र जोडिन नसक्दा हिमालीक्षेत्रका पर्यटनकर्मीमा खुसी उमंग ल्याउन नसकेकै हो। हुनत स्की खेल रहर खेल्ने कुरा होईन। यसका लागि प्रशिक्षक र महङ्गा सामाग्रीको आवश्यक पर्छ, जुन बिदेशमा मात्र पाईन्छन्। सरकारले अन्य कुरामा अनुदान सहुलित दिने गरेपनि स्की उपकरण नेपाल भित्र्याउदा चर्को राजश्व बुझाउनु पर्ने हुन्छ। यसैले यस्ता उपकरण ब्यक्तिसंग हुने त कुरै भएन। नेपाल स्की एशोसियसनसँग केही स्की उपकरण छ। ब्यक्तिले सहजरुपमा किनेर स्की खेल्न नसकेपनि एशोसियनले भने स्की खेल्न चाहने ब्यक्ति खोजी खोजी मैदानमा उतार्छ, अनि खेल खेलाउछ। नेपाल स्की सँघ अनौपचारिक रुपमा यसप्रकारको खेल खेलाउदै आएपनि सन् २०१६ देखि भने च्याम्पियनसीप राखेरै स्की खेलाउन थालेको हो। हिउँ खेल र पर्यटन विकासको सम्भावनाको खोजी गर्दै नेपाल स्की एशोएसियसनले मुस्ताङको मुक्तिक्षेत्रमा स्की रिसोर्ट बनाउने सोचमा छ। स्थानीय सरोकारवाला, स्थानीय तह र सरकारले सहयोग गरेमा मुक्तिनाथमा स्की रिसोर्ट बनाउन एशोसिएसन तयार छ। मुस्ताङमा सडकको पहुँच, अनुकुल भूगोल र प्रसस्त हिउँ पर्ने भएकाले एशोसियनको ध्यान मुस्ताङमा पुगेको हो। मुक्तिक्षेत्रमा स्की हब बन्न सकेमा नेपालकै पर्यटनमा टेवा पुग्ने दावी छ। तर, आउँदो बैशाखमा सरोकारवाला र स्थानीय तहको सहयोगमा स्कीश्लोप बनाउने तैयारी भईरहेको एशोसियनको भनाई छ। मुस्ताङमा दोश्रो, तेश्रो र चौथौ स्की च्याम्पियनसीप सम्पन्न भईसकेको छ। मुस्ताङमा स्की खेलको भविष्य उज्वल रहेको नेपाल स्की एशोसियनका महासचिव बिजय श्रेष्ठले बताए। स्की हिउँसँगै सम्वन्धित खेल रहेकाले एशोसियनले वर्षेनि मुस्ताङमा स्की च्याम्पियनसीप गर्दैआईरहेको उल्लेख गरे। नेपाल हिमालै हिमालको देश भएको र हिउँमा खेलिने खेल भएपनि नेपालमा स्की खेल अरु खेल भन्दा पछि परेको महासचिव श्रेष्ठले दुखेसो सुनाए।स्कीको दक्ष खेलाडी उत्पादन गरी राष्ट्रिय र अन्तराष्ट्रिय स्तरमा नेपालीलाई हिमालसंग सम्वन्धित खेलको विकास गर्दै नेपालको पर्यटनसंग जोड्ने स्की एशोसियनको लक्ष्य रहेको उनको भनाई थियो। नेपाल ओलम्पिक कमिटीका उपाध्यक्ष चतुरानन्दराज बैधले हिउँमा खेलिने खेल स्कीको माध्यमबाट टुरिजम र खेललाई एकैसाथ लैजान सके नेपालमा पर्यटन क्षेत्रको विकास हुने दावी गरे।"
बैकिङ कसुरका फरार प्रतिवादी पक्राउ,काठमाडौँ : बैकिङ कसुर तथा लिखित सम्बन्धीका फरार प्रतिवादी मंगलबार पक्राउ परेका छन्। पक्राउ पर्नेमा दोलखा जिल्ला बिगु गाउँपालिका३का हाल काठमाडौँ नगरपालिका ठूलो भर्याङ बस्ने ३८ वर्षीय मोहनबहादुर तमाङ रहेको महानगरीय अपराध शाखा काठमाडौंले जनाएको छ। काठमाडौँ जिल्ला अदालतबाट पुष १२ गते पक्राउ पूर्जी जारी भइ फरार रहेको तमाङलाई पक्राउ पछि अदालत पेश गरिएको प्रहरीले जनाएको छ।
एमसीसी टेबल गर्न माओवादीले राख्यो नयाँ शर्त,"काठमाडौं: नेकपा माओवादी केन्द्रले संसदमा एमसीसी टेबल गर्न नयाँ शर्त अघि सारेको छ। प्रधानन्यायाधीश चोलेन्द्र शमशेर जबरालाई महाभियोग लगाए एमसीसी टेबल तथा पारित गर्न सघाउने वचन दिएको माओवादीले नयाँ शर्त अघि सार्दै त्यसबाट पछि हटेको हो। अब माओवादीले पहिला संसदको अवरोध हट्नुपर्ने शर्त अघि सारेको छ। प्रमुख प्रतिपक्षी नेकपा एमालेले माधव नेपालसहित १४ सांसदको कारबाही सदर तथा कारबाही रोक्ने सभामुख अग्निप्रसाद सापकोटाको राजीनामा माग्दै पाँच महिनायता निरन्तर संसदमा अवरोध गरिरहेको छ। पछिल्लो समय सभामुखमाथि महाभियोग लगाउनुपर्ने एमालेको आवाज छ। तर, माओवादीले एमसीसी अगाडि बढाउन एमालेको अवरोध अन्त्य हुनुपर्ने शर्त अघि सारेको हो। प्रधानन्यायाधीश जबरामाथि महाभियोग लगाएर माधव नेपालसहित १४ सांसदको मुद्दा र सभामुख सापकोटामाथिको हत्या मुद्दालाई चुनावअघि 'सेफ ल्याण्डिङ' गराउने प्रयासपछि माओवादी केन्द्रका अध्यक्ष प्रचण्डले एमसीसी देखाएर एमालेलाई घुडा टेकाउने नीति लिएका हुन्। माधव नेपालका १४ भाइ र सभामुखविरुद्धको मागबाट एमाले पछि हटेर एमसीसी टेबल गर्न संसद खोल्न बाध्य पार्ने प्रचण्डको रणनीति देखिन्छ। त्यसबाहेक माओवादीले तीनै तहको निर्वाचनसम्म गठबन्धन रहने लिखित प्रतिबद्धता चाहेको छ। माओवादीसँगै माधवकुमार नेपाल नेतृत्वको नेकपा एकीकृत समाजवादीले पनि यही शर्त सारेको छ। माओवादी केन्द्रका प्रमुख सचेतक देवप्रसाद गुरुङले संसदमा अवरोध कायम रहेसम्म एमसीसी टेबल हुननसक्ने बताउँछन्। उनले भने, एमसीसीमा सर्वपक्षीय छलफल हुनुपर्छ। सहमति र समझदारीमार्फत् टुंगोमा पुग्नुपर्छ। सदन सूचारु नभएको अवस्थामा त अघि बढ्न सकिँदैन। दलहरुको सहमतिबाट मात्रै एमसीसी टेबल गर्नुपर्ने उनको भनाइ छ। गुरुङको भनाइले एमसीसीमा एमाले पनि सहमतिमा आउनुपर्ने माओवादी धारणा देखिन्छ। बुधबारै बसेको माओवादी संसदीय दलको बैठकले पनि एमालेको अवरोध कायमै राखेकाले कुनै पनि एजेण्डा अघि बढ्न नसक्ने निष्कर्ष निकालेको थियो। पहिले संसद्को अवरोध हटाउनुपर्ने पार्टीको धारणा रहेको गुरुङले बताएका थिए। एकीकृत समाजवादीका प्रमुख सचेतक जीवनराम श्रेष्ठ पनि एमसीसीको विषय टेबल गर्न छलफलको वातावरण हुनुपर्ने बताउँछन्। प्रतिपक्षीको अवरोधकाबीच संसदमा एमसीसी टेबल गर्न नमिल्ने उनको भनाइ छ। उनले भने, संसदमा छलफलको वातावरण छैन। अवरोध भइरहेको बेला टेबल गर्दा सांसदहरुले छलफल गर्न पाउँदैनन्। यो राष्ट्रिय महत्वको विषय पनि हो। दलहरुका लागि केही समय चाहिन्छ भनेपछि थप सहमति जुटाएर अबको संसद बैठकमा एमसीसी टेबल हुन्छ कानुनमन्त्री डिलेन्द्र बडू' गत शनिबार बालुवाटारमा भएको छलफलमा प्रधानमन्त्री एवं नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादीका अध्यक्ष माधवकुमार नेपालबीच छलफल भएको थियो। कांग्रेसका एक नेताकाअनुसार छलफलमा कांग्रेसले प्रधानन्यायाधीश राणाविरुद्ध महाभियोग ल्याउन सघाउने, माओवादी र नेकपा एसले एमसीसी संसदमा अगाडि बढाउन सघाउने सहमति भएको थियो। माओवादी केन्द्र र नेकपा एस एमसीसी पारित गर्दा संसदमा अनुपस्थिति रहने सहमति भएको थियो। जसअनुसार प्रधानमन्त्री देउवाले एमसीसी टेबल गर्न तयारी थालेका थिए। सभामुख अग्निप्रसाद सापकोटालाई कार्यव्यवस्था परामर्श समिति बैठक बोलाएर एमसीसी कार्यसूचीमा राख्न आग्रह गरेका थिए। सभामुख सापकोटाले पनि दलहरु नै निर्णायक, आफू अम्पायरमात्रै भन्दै टेबल गराउने संकेत गरेका थिए। जसका कारण आजको बैठकमा एमसीसी टेबल हुने सबैलाई लागेको थियो। त्यसैले राप्रपाविप्लवसहित विभिन्न दलले नेपाल बन्दमात्र गरेनन्, चारैतिरबाट संसद भवन घेर्ने रणनीति बनाए। तर, आज विहानै माओवादी एकाएक 'युटर्न' भयो। संसदीय दल बैठक बसेर संसदको अवरोध नहटाई एमसीसी टेबल गर्न नहुने र जबरजस्ती अगाडि बढाए सरकार छाड्ने माओवादीले चेतावनी दियो। दलको निर्णय बोकेर प्रचण्ड बालुवाटार पुगे। अनि प्रधानमन्त्री देउवा 'ब्याक' हुन बाध्य भए। बरु सहमति खोज्न बिहीबार तीन बजे सत्ता गठबन्धनको बैठक बोलाए। माओवादीको धम्कीले सरकार 'ब्याक' भएपछि कार्यव्यवस्था परामर्श समिति बैठक बोलाएका सभामुख सापकोटाले एमसीसी कार्यसूचीमा राखेनन्। थारु आयोगको प्रतिवेदन पेश र शोक प्रस्ताव पारित गर्दै फागुन ६ गते दिउँसो १ बजे बस्नेगरी बैठक स्थगित भयो। माओवादीको भूमिका एकाएक फेरिएपछि कांग्रेसका केही सांसदले प्रचण्डले धोका दिएको गुनासो गरेका छन्। 'प्रधानन्यायाधीश राणाविरूद्ध महाभियोग ल्याए आफूले एमसीसी पारित गर्न सघाउने वचन दिए। राणाविरुद्ध हस्ताक्षर गर्न लगाए। तर, अन्तिम समयमा पछि हटे, धोका दिए,' देउवानिकट एक सांसदले अन्नपूर्णसँग भने। यद्यपि कानुन न्याय तथा संसदीय मामिला मन्त्री दिलेन्द्र बडू भने सत्ता गठबन्धनमा सहमति जुटाएर शुक्रबारको संसद बैठकमा एमसीसी टेबल गर्ने दाबी गर्छन्। एमसीसी टेबल गर्नेगरी छलफल तीव्र पारिएको भन्दै मन्त्री बडूले भने, दलहरुका लागि केही समय चाहिन्छ भनेपछि थप सहमति जुटाएर अबको संसद बैठकमा एमसीसी टेबल हुन्छ। यसलाई संसदमा टेबुल गराउने हाम्रो उद्देश्य हो। ६ गते संसदमा टेबल गर्ने पर्यत्न गर्छौं। दुई दिनको समय पर्याप्त हुन्छ। यो समयको उपयोग गर्छौं।"
मुस्ताङको कागबेनीमा पक्की मोटरेबल पुल बन्ने,"जोमसोम : मुस्ताङको वारागुङ मुक्तिक्षेत्र४ कागबेनीमा पक्की मोटरेबल पुल बन्ने भएको छ। मुस्ताङका संघीय सांसद प्रेमप्रसाद तुलाचनको पहलमा कागबेनीतिरी हुँदै डोल्पा जोड्ने सडकमा अर्को पक्की पुल मोटरेबल पुल निर्माण हुन लागेको डिभिजन सडक कार्यालय बाग्लुङले जनाएको छ। कागबेनीमा कालिगण्डकी नदी माथि मोटरेबल पुल निर्माणको अख्तियारी भौतिक पूर्वाधार तथा यातायात मन्त्रालयल डिभिजन सडक कार्यालयलाई दिईएको छ। पुल निर्माणको प्रक्रिया अघि बढाउन मन्त्रालयले पुलको डिपिआर प्रतिबेदनसमेत डिभिजन सडक कार्यालयलाई पठाएको कार्यालयका ईन्जिनीयर किरण पोखरेलले जानकारी दिए। मन्त्रालयले पुलको डिपिआर फाईनल गरी हामीलाई पठाएको छ, कार्यालयले लागत स्टमेट तयार गरी मन्त्रालय पठाउँछौ, उनले भने, त्यसपछि चालु वर्षभित्रै पुलको ठेक्का सम्झौता हुन्छ र अर्को वर्ष बजेट बिनियोजन भई काम अघि बढ्ने छ। डिभिजन सडक कार्यालयका अनुसार कागबेनीतिरी जोड्ने पुलको लम्बाई ४० मिटरको हुने जनाईएको छ। पुलको लगात स्टमेट पास भई बजेट बिनियोजनपछि फिल्ड भेरिफेकसन हुने जनाएको छ। मन्त्रालयले उक्त पुलको डिपिआर हालै तयार गरी पठाएको थियो। कालिगण्डकी नदीमा निर्माण हुने पक्की पुलको फाउन्डेसन लगायतका सम्पूर्ण काम ढलान हुने छ भने पुलको सवारी गुड्ने सुपर स्टक्चर फलामको हुनेछ। कागबेनी स्थित कालिगण्डकी नदीमा मोटरेबल पुल नहुदा तिरी गाउका २५ घरधुरीलाई बर्खायाममा खाद्यान्न ढुवानी र आवतजावतमा समस्या पर्दै आईरहेको थियो। उक्त स्थानमा पुल निर्माण भएपनि तिरी गाउँसहित डोल्पा सडकमा समेत जोडिने संघीय सांसद प्रेमप्रसाद तुलाचनले जानकारी दिए।"
जबरजस्ती एमसीसी टेबल गर्न हुँदैन : झलनाथ खनाल,"काठमाडौंः नेकपा एकीकृत समाजवादीका सम्मानित नेता एवं पूर्वप्रधानमन्त्री झलनाथ खनालले जबरजस्ती एमसीसी पास गर्न नहुने बताएका छन् । संसद बैठकपछि नेता खनालले दलहरुको सहमति बेगर एमसीसी सम्झौता संसदमा टेबल गर्न नहुने बताएका हुन् । उनले भने, एमसीसी जबर्जस्ती टेबुल गर्न हुँदैन । कतिपय विषय परिमार्जित हुन्छन्, परिस्कृत हुन्छ, बदलिन्छ अनिमात्रै सहमति हुन्छ । एमसीसी संशोधनपछि मात्रै अनुमोदन गर्नुपर्ने उनको भनाइ छ । यस्तै, नेकपा एकीकृत समाजवादीका प्रमुख सचेतक जीवनराम श्रेष्ठले एमसीसीको विषय टेबल गर्न छलफलको वातावरण हुनुपर्ने बताए । प्रतिपक्षीको संसद अवरोधकाबीच एमसीसी टेबल हुन नहुने उनको भनाइ छ । उनले भने, संसदमा छलफलको वातावरण छैन । अवरोध भइरहेको बेला टेबल गर्दा सांसदहरुले छलफल गर्न पाउँदैनन् । यो राष्ट्रिय महत्वको विषय पनि हो । एमालेको तर्फबाट कोही नेता पनि सहभागी भएनन् ।"
सुन तस्करी तथा सनम हत्या प्रकरण : दुवईबाट सुन पठाउने खड्का पक्राउ,"विराटनगर : करीब ३८ क्वीन्टल सुन तस्करी एवं मोरङ उर्लाबारीका सनम शाक्यको हत्या प्रकरणमा जोडिएका जना पक्राउ परेका छन्। मोरङ प्रहरी प्रमुख एसपी जनार्दन जीसीका अनुसार मोरङको उर्लाबारी नगरपालिका३ (साविकको उर्लाबारी५) घर भएका ३९ वर्षीय सन्दीप खड्का पक्राउ परेका हुन्। उनलाई काठमाडौंको गौशालाबाट प्रहरीले मंगलबार पक्राउ गरेको हो। खड्कालाई मोरङ ल्याएर बुधबार सरकारी वकिल कार्यालयमार्फत अदालतमा पेस गरिएको एसपी जीसीले बताए। उनीविरुद्धको मुद्धाको छिनोफानो मोरङ अदालतले गर्ने छ। दुवईमा बसेर उनले तस्करीको सुन नेपालतर्फ पठाउने गरेको अनुसन्धानबाट खुलेको थियो। खड्कासँग अदालतले बिहीबार बयान लिएपछि वादी नेपाल सरकार र प्रतिवादी पक्षका कानुन व्यवसायीबीच थुनछेक बहस हुने अदालतका सूचना अधिकारी हेमबहादुर बुढाथोकीले बताए। सुन तस्करी एवं सनम शाक्य हत्या प्रकरण सम्बन्धी मुद्दाको फैसला जिल्ला अदालत मोरङले गत असोज १९ गते गरेको थियो। त्यतिबेला पक्राउ परेका उच्च प्रहरी अधिकारीसहितका ५६ अभियुक्तमध्ये ८ जनालाई दोषी ठहर गर्दै र ४८ जनालाई सफाइ दिँदै न्यायाधीश भरत लम्सालको इजलासले मुद्दाको फैसला गरेको हो। अदालतले कर्तव्य ज्यान मुद्दामा ८ जनालाई दोषी ठहर गर्दै ६ जनालाई जन्मकैदको सजाय सुनाएको थियो। मुद्दाका मुख्य अभियुक्त मोरङ उर्लाबारीका गोरे भनिने चूडामणि उप्रेतीसहित टेकराज मल्ल ठकुरी, लाक्पा शेर्पा, मोहन काफ्ले, कृष्ण भनिने नरेन्द्र कार्की र भोजे मामा भनिने भोजराज भण्डारीलाई जन्मकैदको सजाय सुनाइएको हो। प्रतिवादीमध्ये भारतीय नागरिक राजन कुमारलाई ३ वर्ष र माधव भनिने मदनप्रसाद घिमिरेलाई ६ महिना कैद सजायको फैसला भएको थियो। अपहरण तथा शरीर बन्धक मुद्दामा समेत कसूर कायम गर्दै अदालतले गोरेलाई सजाय पनि निर्धारण गरिसकेको छ। तस्करी गरेर दुबईबाट २०७४ साल माघ ९ गते काठमाडौं ल्याएको साढे ३३ किलो सुन त्रिभूवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाएको आरोपमा गोरेको समूहले सनमको हत्या गरेको हो। २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ मा सनमको हत्या गरिएको भिडियो पनि सार्वजनिक भएको थियो। हत्याको अनुसन्धान गर्दा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्वीन्टल सुन तस्करी भएको पत्ता लागेको दाबी सरकार पक्षको थियो। सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको थियो। सो मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) सुन अवैध रुपमा आयात गरिएको दाबी गरियो। हत्यामा संलग्नलाई दोषी ठहर गरे पनि अदालतले सुन तस्करीमा संलग्न भनिएकाहरु सबैलाई सफाइ दिएको छ। प्रमाणकारुपमा पेस गर्नुपर्ने सुन बरामद नभएपछि तस्करीमा संलग्न भनिएकाहरु सबैले मुद्दामा सफाइ पाएका हुन्।"
६ दलिय गठबन्धनको बन्दले उदयपुर ठप्प,"उदयपुर : एमसीसीको विरोधमा उत्रिएका विभिन्न ६ पार्टीले आह्वान गरेको बन्दका कारण उदयपुरको जनजीविन प्रभावित बनेको छ। सदरमुकाम गाईघाट, कटारी, बेल्टार, रामपुर, मुर्कुची लगायत आसपासका बजार र ग्रामिण क्षेत्रका पसलहरुसमेत बिहानैदेखि ठप्प छन्। बन्दकर्ताहरु विहानैदेखि झण्डा र हातमा लाठ्ठी लिएर बजार बन्द गराउँदै हिडेपछि पसल बन्द भएका हुन्। लठ्ठी जुलुससहित चोकचोकमा बन्दकर्ता बसेपछि लामो तथा छोटो दुुरीका सवारी साधनसमेत ठप्प छन्। उता बन्दकर्ताले सरकारी, नीजि विद्यालय तथा क्याम्पस र उद्योग कलकारखानालाई टेलिफोनमार्फत नै बन्द गरिदिन आग्रह गरेपछि ति क्षेत्रसमेत ठप्प रहेका छन्। सामान्य दुईपांग्रे सवारी र अत्यावश्यक सवारी बाहेक अन्य सबै सवारी साधन विहानैदेखि चल्न सकेको छैन्। सवारीको आवतजावत ठप्प भएपछि यात्रुहरुलाई गन्तव्यसम्म पुग्नै मुस्कील भएको छ। एमसिसी राष्ट्रघाति सम्झौता भएकाले यसको सशक्त प्रतिवाद गर्ने नेपाल कम्युनिष्ट पार्टीका जिल्ला सेक्रेटरी लक्ष्मण पौड्ेलले बताए। उनले सत्तामोहमा रहेका नेताका लागि तत्कालका लागि फाईदा भएपनि दिर्घकालिनरुपमा सबै नेता र जनताको हितमा एमसीसी नभएको बताए। उनले भने, एमसिसी स्वार्थसहित आएकाले नेताहरुले अध्ययन नै नगरी आर्थिक प्रलोभनमा परेर सम्झौता गर्न लागेकाले आफ्नो पार्टी शसक्त प्रतिबादमा लागेको हो। एमसिसीको खुलेर विरोध गर्दै आएका ६ दलिय गठबन्धन नेत्रविक्रम चन्द नेतृत्वको नेपाल कम्युनिस्ट पार्टी, मोहन वैद्य नेतृत्वको नेकपा क्रान्तिकारी माओवादी, ऋषि कट्टेल नेतृत्वको नेकपा, आहुति नेतृत्वको वैज्ञानिक समाजवादी पार्टी र कर्णजित बुढाथोकी नेतृत्वको नेकपा माओवादी केन्द्र समाजवादी तथा सीपी गजुरेल नेतृत्वको देशभक्त गणतान्त्रिक मोर्चा नेपाल पार्टीले संयुक्त बन्दको आह्वन गरेका हुन्।"
एमसीसीको विरोधमा उत्रिएका ७७ जना प्रदर्शनकारी पक्राउ,"काठमाडौं : अमेरिकी सहायता परियोजना एमसीसी सम्झौताविरुद्ध प्रदर्शनमा उत्रेका ७७ जना पक्राउ परेका छन् । नेपाल प्रहरीका प्रवक्ता विष्णुकुमार केसीले उपत्यकाभर हालसम्म ७७ जना पक्राउ परेको जानकारी दिए । बुधबार राप्रपाका २१ भ्रातृ संगठन, अन्य ६ दल, माओवादी केन्द्रको भ्रातृ संगठनसहितले संसद भवन स्थल बानेश्वर क्षेत्रमा प्रदर्शन गरेका थिए । बानेश्वर क्षेत्रमा प्रदर्शनकारी र प्रहरीबीच झडपसमेत भएको छ । प्रदर्शनकारीले ढुंगामुडा गरेपछि प्रहरीले पानीको फोहरा र अश्रुग्यास प्रहार गरेको छ । भीडलाई तितरवितर पार्दै विभिन्न व्यक्तिलाई पक्राउ गरेको हो ।"
रसिकको बालकथा कृति हनुमानको करामत सार्वजनिक,"काठमाडौँ : बालसाहित्य क्षेत्रमा कलम चलाउदैं आएका सर्जक जितेन्द्र रसिकको नयाँ कृति हनुमानको करामत बजारमा आएको छ। बालचित्र कथा कृति इर्टनल प्रकाशन प्रालिले बजारमा ल्याएको हो। उक्त चित्रकथामा बालमनोविज्ञानमा आधारीत रहेर राम र हनुमानको रोचक कथानक उठान गरिएको छ। चित्रकथामा बालबालिकाले सजिल बुझिने गरि सरल भाषा र चित्रकोे प्रयोग गरिएको छ। ऐतिहासिक विषयलाई जति पढ्यो त्यति नै पढुँ पढुँ लाग्ने गरि कथा प्रस्तुत गरिएको छ। कथामा अयोध्याका राजा राम उपत्यका चहार्ने क्रममा समस्यामा पर्दा आफ्ना परमभक्त हनुमानले देखाएको करामतको पर्दाफास गरिएको छ। राम र हनुमानको उपत्यका यात्राका विषयलाई मिथकमा आधारित भएर कथालाई रोचक तरिकाले प्रस्तुत गरिएको छ। कथा कृति पढेपछि बालबालिकाले भरपुर मनोरञ्जनका साथै राम र हनुमानका ऐतिहासिक विषयबारे पनि जानकारी लिन सकिने कथाकार रसिकको भनाई छ । कथामा राम र हनुमान भ्रमणका क्रममा भक्तपुरको हनुमन्ते खोला पुगेको र हनुमन्ते खोलामा हनुमान र राम विच भएका गतिविधिको चित्रण गरिएको छ। ऐतिहासिक साँस्कृतिक कथा भएकाले बालबालिकाले चित्र कथा हेरेर र पढेर भरपुर रमाइलो मात्र गर्नेल छैनन् उनीहरुले कथाभित्रै परापुर्वकालका घटनाहरुको ज्ञान समेत राख्न सक्ने छन्। इर्टनल प्रकाशन प्रालिले पकाशन गरेको उक्त कृतिको आवरण चर्चित चित्रकार प्रज्वल थापाको रहेको छ। विद्यालयका विद्यार्थीलाई लक्षित हनुमानको करामत चित्रकथा प्राथमिक तहका बालबालिकाका लागि उपयोगी पुस्तक रहेको इर्टनल प्रकाशन प्रालिले जनाएको छ। पुस्तकको मूल्य रु १५५ रुपैयाँ रहेको छ । रंगीन चित्रहरुले चित्रकथा आकर्षक देखिएको छ। हनुमानको करामत रसिकको १३ औं कृति हो। यसअघि बाल साहित्यका कृतिहरुमा एलियनको पृथ्वी भ्रमण (बालकथा सङ्ग्रह २०७२) हावा फल्ने रुख (बालचित्र कथा२०७३) एङ्ग्री बर्ड (अंग्रेजी बालकथा सङ्ग्रह २०७४) बेलबहादुरसँग विहे (चित्रकथा २०७७) गुलेली (बालकथा सङ्ग्रह) २०७७ प्रकाशित छन्। बालकथा बाहेक उपन्यास, गीत, गजल। कविता लगायत विविध विधामा ससक्त कलम चाउँदै आएका रसिकका काफिया (गजल सङ्ग्रह२०७३), लज्जावती (उपन्यास २०७३), अलकापुरी भक्तपुर (सम्पदा नालीबेली२०७५), सर्वरत्न (पद्मरत्न तुलाधरको जीवनी २०७६ ) र पव्लिक स्पिकिङ (उद्घोषण तथा सञ्चार सिकाई पुस्तक २०७७) लगायत प्रकाशित छन्।"
सोलुखुम्बुमा चार वटा फलफूल प्रशोधन मेसिन प्रयोग विहिन,"सोलुखुम्बु : सोलुखुम्बुमा चार वटा फलफूल प्रशोधन मेसिन (डिस्टीलरी) वर्षौदेखि प्रयोग विहिन बनेको छ। जिल्लाको बागवानी केन्द, फाप्लु, गार्मा र पत्तालेमा गरी ४ वटा प्रशोधन मेसिन डिस्टीलरी एक दशक देखि प्रयोग विहिन बनेको हो। जिल्लामा फलफूल भण्डार तथा प्रशोधन केन्द्र नहुँदा बिक्री नभएका फलफूलहरु त्यतिकै खेर फाल्नुपर्ने बाध्यता किसानमा छ। यहाँ किवी, स्याउ, आरुबखडा, नास्पाती लगायतका धेरै प्रकारका फलफूलहरु उत्पादन हुने गरेको छ। तर जिल्लामा प्रशोधन केन्द्र नहुँदा विक्री हुन नसकेका फलफूल बस्तुभाउलाई खुवानुपर्ने वा कुहुवाएर फाल्नुपर्ने बाध्यता रहेको सोलुदुधकुण्ड नगरपालिका७ गार्माका दोमी शेर्पाले गुनासो गरे। प्रयोगविहिन बनेको प्रशोधन मेसिन तत्काल प्रयोगमा ल्याउने सम्भाव नरहेको बागबानी विकास अधिकृत उपेन्द्र ठाकुरले बताए। उक्त मेसिनहरु धेरै वर्ष पुरानो भएर खिया लागिसकेकाले सञ्चालनमा ल्याउन नसकेको कार्यालयले जनाएको छ। डिस्टिलरी प्रयोगमा आएको खण्डमा फलफूलको जाम, जुस, वाईनसहित धेरै परिकार बनाउन सकिन्छ। तर किसानको गुनासो सम्बोधनमा स्थानीय सरकार गम्भीर नबनेको कृषकहरुको गुनासो छ।"
एमसीसीविरुद्ध प्रदर्शनमा उत्रिएकामाथि पानीको फोहरा (फोटोफिचर),काठमाडौं : अमेरिकी सहयोग परियोजना (एमसीसी) को विरोधमा उत्रिएका प्रदर्शनकारीमाथि प्रहरीले पानीको फोहरा हानेको छ। एमसीसी राष्ट्रघाती भन्दै विभिन्न राजनीतिक दलका भातृसंगठनका कार्यकर्ताहरुले बानेश्वरस्थित संसद भवन वरपर बिहानैदेखि विरोध प्रदर्शन गरेका थिए। प्रदर्शनकारीहरुले निषेधित क्षेत्र तोड्न खोजेपछि प्रहरीले भीड नियन्त्रण गर्न पानीको फोहरा हानेको थियो। सोही क्रममा प्रदर्शनकारीहरुले प्रहरीमाथि ढुंगामुढा तथा पानीका बोतल प्रहार गरेका गरेका थिए। भीड नियन्त्रण गर्न प्रहरीलाई हम्मे हम्मे परेको थियो। प्रदर्शनकारीहरुले सार्वजनिक सवारी साधनमा समेत तोडफोड गरेका थिए। निषेधित क्षेत्र प्रवेश गर्न थालेपछि प्रहरीले दर्जनौं प्रदर्शनकारीलाई नियन्त्रणमा लिएको छ।
मछिन्द्रलाई शहीद स्मारक ए डिभिजन लिगको उपाधि,काठमाडौं: मछिन्द्र फुटबल क्लबले दुई खेल अगावै शहीद स्मारक ए डिभिजन लिग फुटबल प्रतियोगिताको उपाधि जितेको छ। त्रिपुरेश्वरस्थित दशरथ रंगशालामा भएको खेलमा मछिन्द्रले सातदोबाटो युथ क्लबलाई १० गोल अन्तरले पराजित गर्दै उक्त प्रतियोगिताको उपाधि जितेको हो। मछिन्द्रले अब १२औँ चरणको खेलमा थ्रीस्टार क्लब र अन्तिम खेलमा नेपाल एपीएफ फुटबल क्लबसँग खेल्न बाँकी छ। यी दुवै खेलमा हार बेहोरे पनि दोस्रो स्थानको टोलीले मछिन्द्रलाई भेट्ने छैन। अंक तालिकाको शीर्ष स्थानमा रहेको मछिन्द्रले ११ खेलमा २९ अंक जोडेको छ। मछिन्द्र दोस्रो स्थानमा रहेको मनाङ मर्स्याङ्दी क्लबभन्दा ९ अंकले अघि रहेको छ। १० खेल खेलेको मनाङको २० अंक रहेको छ। मनाङले अब तीनै खेल जिते पनि हेड टू हेडका आधरमा मछिन्द्र नै अगाडि हुनेछ। त्यस्तै मछिन्द्रले ११ खेलमा ९ जित र २ बराबरीको नतिजा निकालेको छ। मछिन्द्रले लगातार दोस्रो पटक उपाधि जितेको हो। यसअघि मछिन्द्रले २०७६ सालमा भएको ए डिभिजन लिगको उपाधि जितेको थियो। त्यतिबेला मछिन्द्रले आफ्नो अन्तिम खेलमा त्रिभुवन आर्मी क्लबलाई पराजित गर्दै उपाधि हासिल गरेको थियो। मछिन्द्रको जितमा अजरबैजानका खेलाडी नुर्लान नोभ्रोजोभ नायक बने। उनले खेलको ५३औँ मिनेटमा गरेको एक गोल नै मछिन्द्रका लागि निर्णायक गोल साबित बन्यो। सुनिल बलको क्रसमा देवेन्द्र तामाङको हेडलाई सातदोबाटोका गोलकिपर अविशेक बरालले बचाए पनि क्रसबारमा लाग्दै फर्किएको बलमा नोर्लानले गोल गर्न सफल भए। यस हारसँगै ११ खेल खेलेको सातदोबाटोले १५ अंक जोडेको छ। सातदोबाटो अंक तालिकाको छैटौँ स्थानमा रहेको छ।
प्रतिनिधि सभा बैठक सुरु,"काठमाडौं : प्रतिनिधि सभाको बैठक सुरु भएको छ । केहिबेर अघिदेखि सुरु भएको बैठकको कार्यसूचीमा प्रतिवेदन र शोक प्रस्ताव पेश गर्ने उल्लेख छ । कार्यसूचीअनुसार बैठकमा प्रधानमन्त्री शेरबहादुर देउवाले थारु आयोगको तेस्रो वार्षिक प्रतिवेदन आर्थिक वर्ष २०७७०७८ पेश गर्नेछन् । यस्तै, सभामुखले शोक प्रस्तावहरु प्रस्तुत गर्नेछन् । नेपाली कांग्रेसका संविधानसभा सदस्य जगतबहादुर ताजपुरियाको निधनमा शोक प्रकट गर्ने कार्यसूची छ । यस्तै, नेकपा एकीकृत समाजवादीका लक्ष्मीदास मानन्धर र दुमन सिंह चापाको निधनप्रति श्रद्धाञ्जली प्रकट गर्ने कार्यसूची छ । केहिबेर अघि बसेको संसदको कार्य व्यवस्था तथा परामर्श समिती बैठकले संसदमा एमसीसी टेबुल नगर्ने निकालेको थियो । बुधबार नेकपा माओवादी केन्द्रका अध्यक्ष पुष्पकमल दाहाल प्रचण्ड र प्रधानमन्त्री शेरबहादुर देउवाबीच भेटवार्ता भएपछि एमसीसी टेबल नगर्ने सहमति भएको हो । संसदीय बैठक सकेलगत्तै प्रचण्ड बालुवाटार पुगेर देउवालाई संसदमा आज एमसीसी टेबल गर्न नसकिने पार्टीको अडान रहेको जानकारी गराएका थिए। उनले दलहरुबीच राष्ट्रिय सहमति नभइ एमसीसी टेबल गर्न नहुने बैठकको निष्कर्ष देउवालाई सुनाएका थिए । उनीहरुबीच बिहीबार सत्ता गठबन्धनको बैठक तीन बजेतिर बसेर एमसीसीमा सहमति जुटाउने प्रयास गरिने सहमति भएको छ ।"
ब्याज १७ प्रतिशत पुर्याउन दबाब,"काठमाडौं : सहकारीको सन्दर्भ ब्याजदर १७ प्रतिशत पुर्याउन सहकारी अभियानले दबाब दिएको छ। बैंक तथा वित्तीय संस्थाले निक्षेपमै ११ प्रतिशतभन्दा बढी दिन थालेपछि सहकारीले कर्जाको अधिकतम सीमा १७ प्रतिशत पुर्याउन दबाब दिएका हुन्। राष्ट्रिय सहकारी महासंघका महाप्रबन्धक चित्राकुमारी सुब्बाले तीन दिनभित्र सहकारीको ब्याज नबढाए सहकारी सञ्चालन गर्न समस्या हुने बताइन्। अहिले सहकारीले १४७५ प्रतिशतमा कर्जा प्रवाह गरिरहेका छन्। सहकारीले ब्याजदरमा मनपरी गर्न थालेपछि सरकारले सहकारी ऐन २०७४ मै व्यवस्था गरेर २०७६ साउनदेखि सन्दर्भ ब्याजदर निर्धारण गर्न थालेको हो। सुरुमा १६ प्रतिशत कायम भएकोमा गत वर्ष १४७५ प्रतिशत कायम भएको थियो। यस वर्ष भने साउन लागेदेखि नै सहकारीको सन्दर्भ ब्याजदर पुनरावलोकन गर्न गृहकार्य भए पनि हालसम्म टुंगो लागिसकेको छैन। फागुन १ गतेदेखि बैंक तथा वित्तीय संस्थाले मुद्दतीमा ११०३ र संस्थागततर्फ १००७ प्रतिशत ब्याज दिन थालेका छन्। जसले गर्दा सहकारीको कर्जाको ब्याज बढाउन दबाब परेको छ। यसअघि तत्कालीन रजिस्ट्रार झलकराम अधिकारीले तरलता अभाव हट्दै गएको भन्दै ब्याज बढाउने दबाब थेग्न नसकी बैठक नै रोकेका थिए। महासंघका महाप्रबन्धक सुब्बाले ब्याजदरको स्थायी समाधानका लागि सहकारीको आधार दरमा नबढ्ने गरी ६ प्रतिशतसम्म प्रिमियम लिन पाउने व्यवस्था गर्न सुझाएको बताएकी छन्। महासंघले मंगलबार सहकारी विभागसँग छलफल गरी ब्याजदर बढाउन दबाब दिएको थियो। बैंक तथा वित्तीय संस्थाले १३ देखि १८ प्रतिशतसम्म ब्याजमा ऋण दिन थालेपछि सहकारीकर्मी अत्तालिएका छन्। सुब्बाले बैंक तथा वित्तीय संस्थाले निक्षेपमा ब्याज बढाएसँगै सहकारीमा चुनौती थपिएको बताइन्। सम्पत्ति, दायित्वमा व्यवस्थापन गर्न समस्या भयो उनले भनिन्, हामीले तीन दिनभित्र ब्याजदर पुनरावलोकन गर्न सुझाएका छौं। सन्दर्भ ब्याजदर क्यापिङ नभई आधारदर राख्ने व्यवस्था गर्नुपर्ने सहकारीकर्मीको माग छ । कर्जा प्रवाह गर्दा तत्कालीन समयमा १७ प्रतिशतभन्दा माथि जान नहुने र आधार दरमा ६ प्रतिशतभन्दा बढी प्रिमियम लिन नपाउने गरी व्यवस्था गर्न सहकारीहरू एकमत भएका छन्। बैंकहरूले ऋणमा १८ प्रतिशतसम्म ब्याज लिन थालेकाले सहकारीको सन्दर्भ ब्याजदरले थेग्न सक्दैन सुब्बाले भनिन्। नवकान्तिपुर बचत तथा ऋण सहकारी संस्थाका शाखा प्रबन्धक हरिप्रसाद पाण्डेले बैंक तथा वित्तीय संस्थाले निक्षेपको ब्याज बढाएसँगै सहकारीले पनि ब्याज बढाएको बताउँछन्। ऋणमा क्याप लगाएकाले मापदण्डभन्दा माथि जान नसकिएकाले अहिले सम्पत्ति तथा दायित्व व्यवस्थापन गर्न असर परिरहेको छ उनले भने, ब्याज घट्दा घट्ने र बढ्दा बढ्ने हुनुपर्छ। सन्दर्भ ब्याजदर निर्धारण समितिले पटकपटक छलफल गरेर पनि निष्कर्षमा पुग्न सकेको छैन। सहकारी विभागका रजिस्ट्रार रुद्रप्रसाद पण्डितले सहकारीको ब्याजदरका विषयमा छिट्टै निर्णयमा पुगिने बताउँछन्। हामी मात्र निर्णय गर्न सक्दैनौं उनले भने, अर्थ मन्त्रालय, राष्ट्र बैंकको सुझावका आधारमा छिट्टै सहकारीको ब्याजदर हेरफेर हुन्छ। रजिस्ट्रारको संयोजकत्वमा गठित ब्याजदर निर्धारण समितिमा सरकारका तर्फबाट अर्थ र सहकारी मन्त्रालय, राष्ट्र बैंक, सहकारी विकास बोर्ड प्रतिनिधि रहन्छन्। अभियानका तर्फबाट महासंघ, राष्ट्रिय सहकारी बैंक, नेफ्स्कुन, कृषि केन्द्रीय संघ समितिमा छन्।"
संसद बैठक शुक्रबारसम्म स्थगित,काठमाडौं : प्रतिनिधिसभाको बैठक फागुन ६ गतेसम्मका लागि स्थगित भएको छ । प्रमुख प्रतिपक्षी एमालेको अवरोधका बीच थारु आयोगको प्रतिवेदन पेश तथा शोक प्रस्ताव पारित गर्दै सभामुख अग्निप्रसाद सापकोटाले बैठक स्थगित गरेका हुन् । सापकोटाले अर्को बैठक फागुन ६ गते एक बजे बस्ने जानकारी गराए । अर्को बैठकमा एमसीसी टेबल हुने सम्भावना छ ।
सामुदायिक आँखा केन्द्र मनहरीको उद्घाटन,"काठमाडौँ : सामुदायिक आँखा केन्द्र मनहरीको उद्घाटन भएको छ। मनहरी गांउपालिकाको आर्थिक सहयोग र हेटाैँडा सामुदायिक आंखा अस्पतालको प्राविधिक सहयोग एवम् योग्सी युनिभर्सिटी र चुगंमुगं कोग कोरीयाबाट प्राप्त उपकरणहरुको सहयोगमा सञ्चालित सामुदायिक आंखा केन्द्र मनहरी उद्घाटन भएको छ। मनहरी गाउँपालिकाका अध्यक्ष एकराज उप्रेती र नेपाल आंखा कार्यक्रमका कार्यकारीणी सदस्य सिद्धिलाल श्रेष्ठले केन्द्रको सयुंक्त रुपमा उद्घाटन गरेका हुन्। नेपाल रेडक्रस सोसाइटी मनहरी उपशाखा मनहरी र हेटौँडा सामुदायिक आंखा अस्पतालको समन्वयमा साप्तााहिकरुपमा संचालित आँखा केन्द्रलाई गांउपालिकाको समन्वयमा दैनिकरुपमा संचालन गर्न लागिएको हो। मनहरी गाउँपालिका अध्यक्ष एकराज उप्रेतीले आँखा स्वास्थ्यको क्षेत्रमा विकास गर्न मनहरी गाउँपालिका सहयोग गर्न तत्पर रहेको बताए। नेपाल आँखा कार्यक्रमका कार्यकारीणी सदस्य सिद्धिलाल श्रेष्ठले तिलगंगा सदैव अन्धोपन निवारणको लागि लागी परिरहेको र मकवानपुरमा पहिलो पटक आँखा स्वास्थ्यको सेवा मनहरीबाट सुरु गरेको बताए। सो अवसरमा श्रेष्ठले आफ्नो बुबाको स्मृतिमा स्थापित संस्था पञ्च सिद्धि फाउण्डेशन मार्फत २५ जना विपन्न बिरामीहरुलाई निःशुल्क मोतिविन्दुको शल्यक्रिया गर्न सहयोग गर्ने बताए। तिलगंगा आंखा कार्यक्रममा प्रमुख संचालन अधिकृत पिताम्बर अधिकारी, बाह्य कार्यक्रम प्रबन्धक डा मोहनकृष्ण श्रेष्ठ, मनहरी प्राथमिक स्वास्थ्य केन्द्रका अध्यक्ष ठाकुर तितुगं लगायतले मन्तव्य ब्यक्त गरेका थिए।"
एमसीसी सम्झौताविरुद्ध नयाँ बानेश्वरमा प्रदर्शन (तस्बिरसहित),काठमाडौं : एमसीसी सम्झौताविरुद्ध नयाँ बानेश्वरमा प्रदर्शन भएको छ । विभिन्न दलका भ्रातृ संगठनले संयुक्तरुपमा बानेश्वरमा एमसीसीविरुद्ध प्रदर्शन गरेका हुन्। प्रदर्शनकारी निषेधित क्षेत्रमा प्रवेश गर्न लागेपछि प्रहरीले पानीको फोहोरा हानेको छ। उनीहरुले राष्ट्रघाति एमसीसी चाहिदैन भनेर नारा लगाइरहेका छन्। प्रहरी र प्रदर्शनकारीबीच मुठभेडको अवस्था सिर्जना भएको छ। एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने निर्णय गरिसकेको छ। गठबन्धनका अन्यदल यथास्थितिमा एमसीसी पास गर्न नहुने बताउँदै आएका छन्। यता अमेरिकी सहायता निकाय मिलेनिअम च्यालेन्ज कर्पोरेशन (एमसीसी)को समर्थनमा स्वतन्त्र नागरिक समाजले प्रदर्शन गरेको छ। स्वतन्त्र नागरिक समाजले बुधबार अनामनगरमा मोटरसाइकलसहित एमसीसीको समर्थनमा प्रदर्शन गरेका हुन्। वेल कम एमसीसीलेखिएको ब्यानरसहित मोटरसाइकल र्याली निकालेर एमसीसीको पक्षमा प्रदर्शन गरेको हो। एमसीसीविरुद्ध प्रदर्शन भइरहँदा अन्नपूर्णकर्मी सुनीता डंगोलको क्यामरामा कैद गरिएका तस्बिर :
संसद अवरोध भइरहे एमसीसी टेबल हुन सक्दैन : देव गुरुङ,"काठमाडौंः नेकपा माओवादी केन्द्रले तत्कालको अवस्थामा एमसीसी संसदमा टेबल गर्न नहुने बताएको छ । माओवादी केन्द्रका प्रमुख सचेतक एमसीसीको बारेमा सर्वपक्षीय छलफल हुनुपर्ने बताए । उनले भने, एमसीसीको बारेमा सर्वपक्षीय छलफल हुनुपर्छ । सहमति र समझदारी मार्फत् टुंगोमा पुग्नुपर्छ । संशोधन र परिमार्जनका लागि छलफल गरौं । जति संशोधन गर्न सकिन्छ प्रयास गरौं । सदन सूचारु नभएको अवस्थामा त अघि बढ्न सकिँदैन । माओवादीले एमसीसी टेबल गर्न संसद सूचारु हुनुपर्ने शर्त अघि सारेको छ । गुरुङले भने, लोकतन्त्रमा विधिको शासनलाई फलो गर्नुपर्छ । विधिको मान्यतालाई फलो गर्ने हो भने प्रतिपक्षले सदन अवरुद्ध गरेको अवस्थामा एजेण्डा अघि बढ्न सक्दैन । संविधान, कानुन, ऐनसम्मत एजेण्डालाई अघि बढाउन सक्नुपर्छ । संविधान र ऐन विपरीत अघि बढ्नुहुँदैन । दलहरुको सहमतिबाट मात्रै एमसीसी टेबल गर्नुपर्छ । विधि त फलो गर्नुपर्यो । एजेण्डाहरुमा राष्ट्रिय सहमति हुनुपर्छ । विधिको शासनलाई फलो गर्ने कि जसलाई जे मन लाग्यो त्यहीँ गर्ने ।"
"प्रतिनिधिसभा बैठकमा आज एमसीसी टेबल नहुने, भोलि गठबन्धन बसेर टुङ्ग्याइने","काठमाडौं : प्रतिनिधिसभाको आजको बैठकमा एमसीसी टेबल नहुने भएको छ। बुधबार नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र प्रधानमन्त्री शेरबहादुर देउवाबीच भेटवार्ता भएपछि एमसीसी टेबल नगर्ने सहमति भएको हो। संसदीय बैठक सकेलगत्तै प्रचण्ड बालुवाटार पुगेर देउवालाई संसदमा आज एमसीसी टेबल गर्न नसकिने पार्टीको अडान रहेको जानकारी गराएका थिए। उनले दलहरुबीच राष्ट्रिय सहमति नभइ एमसीसी टेबल गर्न नहुने बैठकको निष्कर्ष देउवालाई सुनाएका थिए। उनीहरुबीच बिहीबार सत्ता गठबन्धनको बैठक तीन बजे बसेर एमसीसीमा सहमति जुटाउने प्रयास गरिने सहमति भएको छ। संसदीय दलको बैठक पश्चात माओवादी केन्द्रले संसदमा एमसीसी प्रक्रिया जबरजस्ती अगाडि बढाउन खोजे गठबन्धन तोडिने चेतावनी दिएको छ। प्रमुख सचेतक देवप्रसाद गुरुङले भने गठबन्धनको निर्णयबिना सरकार आफ्नो हिसाबले अगाडि बढ्यो भने गठबन्धन तोडिने कुरा हुन्छ, गठबन्धन तोडियो भने सरकार पनि स्वतः तोडिन्छ। बुधबार दिउँसो १ बजे प्रतिनिधि सभाको बैठक बस्दैछ।"
एमसीसीविरुद्ध राप्रपा पहिलोपटक सडकमा,काठमाडौं : राष्ट्रिय प्रजातन्त्र पार्टी (राप्रपा) ले अमेरिकी सहायता परियोजना एमसीसीविरुद्ध सडक प्रदर्शन गरेको छ । राप्रपाका २१ वटा भ्रातृ संगठनले संयुक्त रुपमा एमसीसीको विवादास्पद र राष्ट्रहित विपरीतका प्रावधान खारेजीको माग गर्दै काठमाडौंमा प्रदर्शन गरेका हुन् । आआफ्नो भ्रातृ संस्था र मूल पार्टीको झण्डा बोकेर सयौं कार्यकर्ताले बबरमहलदेखि बानेश्वरसम्म र्यालीसहित प्रदर्शन गरेका हुन् । राप्रपा पहिलोपटक एमसीसीविरुद्ध सडक प्रदर्शन उत्रिएको हो । राप्रपाले प्रदर्शन गरेकै दिन बसेको संसद बैठकको कार्यसूचीमा भने एमसीसी परेन ।
एनएमबी बैंक र रेमिट हाइड्रोबीच परियोजना लगानी समझदारी पत्रमा हस्ताक्षर,"काठमाडौं : एनएमबी बैंक र रेमिट हाइड्रोबीच ७७५ मेगावाट क्षमताको ताप्लेजुङ्गमा अवस्थित घुन्सा खोला जलविद्युत आयोजनामा लगानी गर्नेसम्बन्धी समझदारी पत्रमा हस्ताक्षर भएको छ । जनताको जलविद्युत कार्यक्रममा समावेश भएको घुन्सा खोला जलविद्युत आयोजना रेमिट हाइड्रोद्वारा प्रबन्धित आयोजना हो । रेमिट हाइड्रोको मुख्य लगानीकर्ता हाइड्रोईलेक्ट्रीसिटी इन्भेष्टमेन्ट एण्ड डेभलपमेन्ट कम्पनी तथा रेमिट्यान्सकर्ताहरु लगानी रहने छ । एनएमबी बैंकले समझदारी पत्रमा हस्ताक्षरपछि अन्य बैंक तथा वित्तीय संस्थालाई समेत सामेल गराई सहवित्तीयकरण गठन गरी अयोजनाको वित्तीय व्यवस्थापन गर्ने जनाएको छ। घुन्सा खोला जलविद्युत आयोजनाको कुल लागत १८ अर्ब २५ करोड रहेको छ। एनएमबी बैंकले हालसम्म ४६ वटा जलविद्युत आयोजनामा लगानी गरिसकेको छ । नेपाल राष्ट्र बैंकबाट जारी पर्यावरण र सामाजिक जोखिम व्यवस्थापन, २०२२ को निर्देशन अनुसार एनएमबि बैंकले वातावरणीय तथा सामाजिक नीति तयार पारी त्यस बमोजिम बैंकले पर्यावरण तथा सामाजिक व्यवस्थापन प्रणाली लागू गरिसकेको छ। एनएमबी बैंक बैंक अफ द इयर एसिया २०२१ अवार्डबाट सम्मानित बैंक हो। यसले सन् २०१७, सन् २०१८ र सन् २०२० मा पनि बैंक अफ द इयर नेपाल अवार्ड प्राप्त गरिसकेको छ। एनएमबी बैंकले हाल देशभरी २०१ शाखा, १३८ एटिएमहरू र ९ एक्सटेन्सन काउन्टरहरू मार्फत उच्चस्तरीय सेवा प्रदान गर्दै आइरहेको छ।"
एमसीसी विरोधमा नयाँ बानेश्वर क्षेत्र तनावग्रस्त ( फोटो फिचर ),"काठमाडौं : सरकारले मिलेनियम च्यालेन्ज कर्पोरेसन (एमसीसी) संसदमा टेबुल गर्ने तयारी गरेसँगै चौतर्फी विरोध सुरु भएको छ। यसैक्रममा बुधबार सत्ता गठबन्धनकै भातृसंगठनले पनि विरोध जनाएका छन्। माओवादी केन्द्र, नेकपा एकीकृत समाजवादीलगायत दलका कार्यकर्ताहरु बिहानैदेखि बानेश्वर क्षेत्रमा भेला भएर एमसीसीको विरोधमा प्रदर्शन गरिरहेका छन् । प्रदर्शनका क्रममा प्रदर्शनकारी र प्रहरीबीच झडप समेत भएको छ। भीड तितरवितर पार्ने क्रममा प्रहरीले पानीको फोहोरासमेत प्रयोग गरेको छ। यसैबीच एमसीसीको समर्थनमा स्वतन्त्र नागरिक समाजले प्रदर्शन गरेको छ। स्वतन्त्र नागरिक समाजले बुधबार अनामनगरमा मोटरसाइकलसहित एमसीसीको समर्थनमा प्रदर्शन गरेको छ। स्वतन्त्र नागरिक समाजले वेल कम एमसीसीलेखिएको ब्यानरसहित मोटरसाइकल र्याली निकालेर एमसीसीको पक्षमा प्रदर्शन गरेको हो। यता संसद बैठकमा पनि प्रमुख प्रतिपक्षी एमालेले अवरोध कायम राखेको छ। एमालेको अवरोधका बीच थारु आयोगको प्रतिवेदन पेश तथा शोक प्रस्ताव पारित गर्दै सभामुख अग्निप्रसाद सापकोटाले बैठक स्थगित गरेका हुन् । अब अर्को बैठक फागुन ६ गते एक बजेका लागि बोलाइएको छ। अर्को बैठकमा एमसीसी टेबल हुने सम्भावना छ ।"
बप्पी लहिरीको डिस्को म्युजिकदेखि राजनीतिसम्मको यात्रा,"मुम्बइ : बप्पी दाको वास्तविक नाम आलोकेश लहिरी हो। तर उनी बप्पी लहरीको नामले परिचित छन्। उनी चार वर्षको उमेरमा लता मंगेशकरको गीतमा तबला बजाएर चर्चित भएका थिए। लहिरीलाई सबैले माया गरेर बप्पी दा भन्थे। त्यसयता उनी बलिउडमा मात्र नभई हलिउडमा पनि बप्पी दाको नामले चर्चामा आएका थिए । ८० को दशकले बप्पी लहिरीको डिस्को धुनमा नाच्दै उनलाई डिस्को किंग बनायो। बप्पी लहिरीले बलिउडमा सङ्गीतलाई डिजिटलाइज गर्ने संगीतकारहरूमा ठूलो योगदान छ। बप्पी लाहिरीले २०१६ मा बीबीसीलाई भनेका थिए, ""मैले धेरै अवार्ड जितेको छु, तर आजसम्म ग्रामी जित्न सकेको छैन। अहिलेसम्म पाँच पटक ग्रामीमा प्रवेश गरिसकेको छु। यस पटकको एल्बम 'इन्डियन मेलोडी'  जसमा सुफी, लोक गीतहरू समावेश छन्। र मैले भारतीय संगीत विधाका अन्य गीतहरू प्रस्तुत गरेको छु।' उनको संगीत हलिउडले पनि धेरै पटक प्रयोग गरेको छ। सन् १९८१ मा रिलिज भएको फिल्म ज्योतिको कलियों का चमन गीत अमेरिकन टप ४० को हिस्सा बन्यो । बप्पी लाहिरीले पनि २०१४ मे मा राजनीतिमा प्रवेश गर्ने प्रयास गरेका थिए । उनी २०१४ मा भाजपामा प्रवेश गरेका थिए । त्यसपछि लहिरीले देशमा नरेन्द्र मोदीको लहर आएको बताएका थिए । २००४ मा लहिरीले कांग्रेसको लागि प्रचार पनि गरे। भाजपामा प्रवेश गर्दा लहिरीले १० वर्षअघि कांग्रेसको लहर आएको बताएका थिए । त्यसपछि भाजपाको कमाण्ड राजनाथ सिंहको हातमा थियो। बप्पी लहिरीले आफ्नो गृह राज्य पश्चिम बंगालमा पार्टीलाई बलियो बनाउने राजनाथ सिंहले बताएका छन्। २०१४ को लोकसभा चुनावमा, बीजेपीले हुग्ली जिल्लाको श्रीरामपुर लोकसभा सीटबाट बप्पी लाहिरीलाई उम्मेदवार बनाएको थियो, तर उनी चुनाव हारे। बप्पी लाहिरीले जुलाई ११,२०१६ मा बीबीसी हिन्दीबाट प्रधानमन्त्री मोदीको बारेमा भनेका थिए, म उनको नजिकको साथी हुँ। म उहँकहाँ जान्छु। उहाँलाई संगीतको धेरै मन छ र सधैं संगीतको बारेमा सोधिरहनुहुन्छ। उहाँलाई ढोल बजाउन एकदमै मनपर्छ, धेरै मनपर्छ । उहाँले मेघालयमा पनि ड्रम बजाउनुभयो। ढोल खुशीको चिन्ह हो। म आफै तबला बजाउँछु ।' बलिउडका चर्चित संगीतकार तथा गायक बप्पी लहरीको मंगलबार राती निधन भएको छ। उनको ६९ वर्षको उमेरमा मुम्बइस्थित क्रिटी केयर अस्पतालमा मंगलबार राती निधन भएको भारतीय मिडियाले जनाएका छन्। बप्पी लहरीको जन्म २७ नोभेम्बर सन् १९५२ मा पश्चिम बंगालको सहर जलपाइगुडीमा भएको थियो । उनी लामो समयदेखि छातीमा इन्फेक्सनबाट पीडित थिए। डादीपक नामजोशीले उनको उपचार गरिरहेका थिए । स्वास्थ्यमा समस्या देखिएपछि उनलाई करिब १ महिनादेखि सो अस्पतालमा भर्ना गरिएको थियो। उनको मृत्युको एकदिन अघि फेब्रुअरी १५ मा निको भएर अस्पतालबाट डिस्चार्ज गरिएको थियो। तर अस्पतालबाट डिस्चार्ज भएको एक दिनपछि बप्पी दाको स्वास्थ्य फेरि बिग्रियो। गम्भीर अवस्थामा उनलाई पुनः क्रिटिकेयर अस्पतालमा ल्याइएको थियो। अस्पतालमा राति करिब ११ : ४५ बजे उनले अन्तिम श्वास लिए । बप्पी दाको बिहीबार अन्तिम संस्कार गरिने भएको छ । गत वर्ष गायक कोरोनाबाट संक्रमित भएका थिए।त्यसपछि उनलाई अस्पताल भर्ना गरिएको थियो। उनलाई ब्रीच क्यान्डी अस्पतालमा चिकित्सकको निगरानीमा राखिएको थियो। बप्पी दाको वास्तविक नाम आलोकेश लाहिरी हो। उनले ७०८० को दशकमा बलिउडमा एकसे एक प्रतिष्ठित गीतहरु दिएका छन्। मिथुन चक्रवर्तीको गीत आइ एम ए डिस्को डान्सर भन्ने गीत अहिले पनि उत्तिकै चर्चित छ। बप्पी दाको स्वरले यो गीत घरघरमा लोकप्रिय बनाएको थियो।"
वेल कम एमसीसी भन्दै प्रदर्शन,काठमाडौं : अमेरिकी सहायता निकाय मिलेनिअम च्यालेन्ज कर्पोरेशन (एमसीसी)को समर्थनमा स्वतन्त्र नागरिक समाजले प्रदर्शन गरेको छ। स्वतन्त्र नागरिक समाजले बुधबार अनामनगरमा मोटरसाइकलसहित एमसीसीको समर्थनमा प्रदर्शन गरेका हुन्। वेल कम एमसीसीलेखिएको ब्यानरसहित मोटरसाइकल र्याली निकालेर एमसीसीको पक्षमा प्रदर्शन गरेको हो। सरकारले एमसीसी आज टेबुल गर्ने तयारी गरेपछि सत्ता गठबन्धनकै भातृसंगठनले विरोध जनाउँदै आएका थिए। एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने निर्णय गरिसकेको छ।
एमालेको अवरोधकाबीच सदनमा थारु आयोगको प्रतिवेदन पेश,"काठमाडौंः प्रतिनिधि सभाको बैठकमा नेकपा एमालेको अवरोधकाबीच थारु आयोगको प्रतिवेदन पेश भएको छ । कानुन न्याय तथा संसदीय मामिला मन्त्री दिलेन्द्रप्रसाद बडुले आयोगको प्रतिवेदन पेश गरेका हुन् । सभामुख अग्नीप्रसाद सापकोटाले संसद अवरोध नगर्न एमालेलाई आग्रह गरे । उनले भने, संसदीय गतिशीलतामा प्रभाव पर्यो । संसद नागरिकबाट निर्मित सर्वोच्च निकाय हो । संसद अवरोध नगर्न आग्रह गर्छु ।"
संसदमा एमसीसी टेबुल नगर्ने कार्य व्यवस्था परामर्श समिती बैठकको निष्कर्ष,काठमाडौंः काठमाडौंः प्रतिनिधि सभाको कार्य व्यवस्था परामर्श समितिको बैठक सकिएको छ । संसद भवनको शंकर हलमा भएको बैठकले आजको संसद बैठकमा एमसीसी पेश नगर्ने निष्कर्ष निकालेको छ । एमसीसी र संसदमा पेश गर्ने एजेण्डाका विषयमा बैठक केन्द्रित थियो । बैठकमा नेकपा एमालेले सहभागी जनाएको छैन । संसद बैठक सुरु हुनु अघि कार्य व्यवस्था परामर्श बैठक बसेको थियो ।
सहमति जुटाएरै एमसीसी पेस गर्छौं : कानुन मन्त्री बडु,"काठमाडौं : सरकारले अब बस्ने संसद बैठकमा एमसीसी टेबल गर्ने गरी छलफललाई तीव्र बनाउने जनाएको छ । कानुन न्याय तथा संसदीय मामिला मन्त्री दीलेन्द्र बडुले अबको संसद बैठकमा एमसीसी टेबुल गर्ने गरी दलहरुसँग छलफललाई तीव्र बनाउने बताए । संसद बैठकपछि पत्रकारसँग कुरा गर्दै बडुले भने, दलहरुका लागि केहि समय चाहिन्छ भनेपछि थप सहमति जुटाएर अबको संसद बैठकमा एमसीसी टेबल हुन्छ । ६ गते संसदमा टेबल गर्ने पर्यत्न गर्छौं । दुई दिनको समय पर्याप्त हुन्छ । यो समयको उपयोग गर्छौं । उनले भने,संसदमा एमसीसी टेबल हुनुपर्छ । सदनमा प्रवेश गराउनुपर्छ । संसद सार्वभौम हो ।यसलाई संसदमा टेबुल गराउने हाम्रो उद्देश्य हो ।"
"कार्य व्यवस्था परामर्श समितिको बैठक सुरु,एमसीसीबारे के होला निर्णय ?","काठमाडौं: कार्य व्यवस्था परामर्श समितिको बैठक सुरु भएको छ । संसद भवनको शंकर हलमा बैठक सुरु भएको हो । बैठकमा नेकपा एमालेले सहभागी जनाएको छैन । संसद बैठक सुरु हुनुअघि कार्य व्यवस्था परामर्श बैठक सुरु भएको हो । दिउँसो १ बजे प्रतिनिधिसभा बैठक बस्दैछ। एमसीसी र संसदमा पेश गर्ने एजेण्डाका विषयमा बैठक केन्द्रित छ । बैठका सभामुख अग्नीप्रसाद सापकोटा, कानुन न्याय तथा संसदीय मामिला मन्त्री दीलेन्द्रप्रसाद बडुलगायतको सहभागीता छ । यसअघि मंगलबार प्रधानमन्त्री शेरबहादुर देउवाले कार्यव्यवस्था परामर्श समिति बैठक बोलाउन र एमसीसी टेबल गर्न सभामुख सापकोटालाई टेलिफोन गरेर आग्रह गरेका थिए । कार्यव्यवस्था समितिको बैठकमा एमसीसी टेबल गर्ने विषयमा छलफल हुने बताइएको छ ।"
'प्रयाङ्क' गर्ने एक जना पक्राउ,"काठमाडौँ : 'प्रयाङ्क' गर्ने एक जना पक्राउ परेका छन्। सार्वजनिक स्थलहरुमा मजाक, ख्यालठट्टा वा मस्करी गरी सर्वसाधारण व्यक्तिहरुलाई शारीरिक तथा मानसिकरुपमा हैरानी गरेका आरोपमा नेपाल प्रयाङ्कसर्टस नामक युट्युब च्यानका संचालक २७ वर्षीय आकाश सेडाईलाई पक्राउ गरेको नेपाल प्रहरीले विज्ञप्ती मार्फत जनाएको छ। झापा विर्तामोड नगरपालिका४ आर्दशटोल घर भएका सेडाईलाई भक्तपुर जिल्लाको कौशलटारबाट काठमाडौँ जिल्ला अदालतबाट पक्राउ अनुमति लिई बुधबार पक्राउ गरी अदालतबाट ७ दिनको म्याद थप गरी अनुसन्धान भइरहेको प्रहरीले जनाएको छ।"
संसदीय दलको बैठक लगत्तै प्रचण्ड बालुवाटारमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री शेरबहादुर देउवालाई भेट्न बालुवाटार पुगेका छन्। बुधबार बिहान माओवादी केन्द्रको सर्वदलीय बैठक सके लगत्तै प्रचण्ड बालुवाटार प्रवेश गरेका छन्। संसदीय दलको बैठकमा प्रचण्डले प्रधानमन्त्री भेटेर आजको प्रतिनिधि सभाको बैठकमा एमसीसी टेबल गर्न नसकिने जानकारी गराउने बताएका थिए। उनले बैठकमा सांसदलाई भने, 'गठबन्धनभित्रका दलबीच सहमति हुन सकेको छैन। एमालेले सदन अवरुद्ध गरिरहेको छ। यथास्थितिमा एमसीसी अगाडि बढाउन सकिदैन।'"
"राष्ट्र उत्थान लघुवित्तको शेयर खुल्यो, कहिलेसम्म भर्न मिल्छ ?",काठमाडौं : राष्ट्र उत्थान लघुवित्त वित्तीय संस्था लिमिटेडले आजदेखि सर्वसाधारणका लागि साधारण शेयर बिक्री खुला गरेको छ। कम्पनीले प्रतिकित्ता रु १०० अङ्कित मूल्यमा रु आठ करोड ५० लाख मूल्य बराबरको आठ लाख ५० हजार कित्ता प्रारम्भिक सार्वजनिक निष्काशन (आइपिओ)को बिक्री खुला गरेको हो। कम्पनीले निष्काशन गर्ने साधारण शेयरमध्ये पाँच प्रतिशत अर्थात् ४२ हजार ५०० कित्ता सामूहिक लगानी कोषलाई छुट्याइएको छ। जारी पूँजीको शून्य दशमलव पाँच प्रतिशत अर्थात् १३ हजार कित्ता साधारण शेयर कर्मचारीलाई सुरक्षित गरी बाँकी रहने सात लाख ९४ हजार ५०० कित्ता शेयर खरिदका लागि सर्वसाधारणले आवेदन दिन पाउने कम्पनीले जारी गरेको आह्वानपत्रमा उल्लेख छ। निष्काशित शेयरमा सर्वसाधारणले यही फागुन ८ गतेसम्म न्यूनतम १० कित्तादेखि अधिकतम एक हजार कित्ताका लागि आवेदन दिन सक्नेछन्। तोकिएको अवधिसम्म मागबमोजिम आवेदन नआए फागुन १८ गतेसम्म शेयर निष्काशन खुला रहने कम्पनीले जनाएको छ। सर्वसाधारणले नेपाल धितोपत्र बोर्डबाट सिआस्वा सुविधा प्रदान गर्न अनुमति पाएका बैंक तथा वित्तीय संस्था र तिनका शाखा कार्यालयका साथै अनलाइनमार्फत मेरो शेयर प्रयोग गरेर शेयर खरिदका लागि आवेदन दिन सक्ने कम्पनीको धितोपत्र निष्काशन तथा बिक्री प्रबन्धक एनआइसी एशिया क्यापिटल लिमिटेडले जनाएको छ। कम्पनीको हाल चुक्ता पूँजी रु १७ करोड ५० लाख रहेकामा सर्वसाधारणलाई खरिदका लागि खुला गरेको शेयरको बाँडफाँडपश्चात चुक्ता पूँजी रु २६ करोड पुग्नेछ। धितोपत्रको सार्वजनिक निष्काशन गर्दा क्रेडिट रेटिङ गर्नुपर्ने व्यवस्थाअनुसार रेटिङ गर्दा इक्रा नेपालले कम्पनीलाई इक्राएनपि आइआर बिबी ग्रेडिङ प्रदान गरेको छ। रेटिङअनुसार कम्पनीको हालको अवस्था वित्तीय दायित्व वहन गर्ने क्षमतामा मध्यम जोखिम रहेको भन्ने बुझिन्छ।
पन्ध्र वर्षपछि पूरा हुँदै गुल्मेलीको जहाज चढ्ने सपना,"बुटवल : रेसुंगा नगरपालिकाको सिमिचौरमा निर्माणधिन विमानस्थलको काम अन्तिम चरणमा पुगेको खबरले काठमाण्डौँमा बस्ने तम्घासकी चन्दा घिमिरेको मन खुसीले प्रफुल्ल छ। बान्ता हुनेभएपछि बस, जीप र कारमा उनी यात्रा गर्नै सक्दिनन्। चाडपर्वमा घर, माइती जान उनलाई पहाड फोरेजस्तै हुन्छ। त्यसैले उनी दुईतीन वर्षको अन्तरमा घर, माइत जाने गर्छिन्। विमानस्थल कहिले पूरा हुनेहोला भनेर कुरिरहेका थियौँ, उनले भनिन्, २०७९ वैशाखदेखि संचालन हुने खबरले मनमा खुसी छाएको छ। उनले आफूजस्ता धेरै नागरिकहरुलाई काठमाण्डौँदेखि गुल्मी पुग्नका लागि विमानस्थले सहज बनाउने आशा व्यक्त गरिन्। नियमित उडान गराउन समेत उनले सरोकारवाला निकायलाई सुझाव दिइन्। नियमित उडानपछि वर्षैपिच्छे घर आउने उनको चाहना छ। उनको जस्तै धेरै गुल्मेलीहरुको जहाज चढ्ने सपना १५ वर्षपछि पूरा हुँदैछ। तत्कालिन संस्कृति पर्यटन तथा नागरिक उड्यनमन्त्री एवं गुल्मी क्षेत्र नम्वर १ का सांसद् प्रदीप ज्ञवालीले ०६३ सालमा विमानस्थलको शिलन्यास गरेका थिए। ज्ञवालीकै पहलमा विमानस्थलका लागि बजेट परेको थियो। यसको निर्माणले यसपाली पूर्णता पाउने भएको छ। २०७५ सालमा विमास्थलमा टुइनेटर विमानको परिक्षण उडान सफल भएको थियो। परिक्षण उडान सफल भएलगत्तै गुल्मेलीहरुमा खुशीयाली छाएको हो। यस विमानस्थल गुल्मीको पहिचानसँग जोडिएको छ। पवित्र धार्मिक एवं पर्यटकीय तीर्थस्थल रेसुंगा, रिडीको पर्यटन प्रवद्र्धनमा यसले महत्वपूर्ण भूमिका खेल्ने आशा गरिएको छ। निर्माणको काम हालसम्म ९० प्रतिशत पूरा भइसकेको रेसुंगा विमानस्थल आयोजना प्रमुख सञ्जीव खड्काले जानकारी दिए। उनका अनुसार विमानस्थलको धावनमार्ग र टर्मिनल भवनको काम अन्तिम चरणमा पुगेको छ। बाँकी रहेको १० प्रतिशत काम बढीमा तीन दिनमै पूरा हुने उनले बताए। निर्माणको काम सकिएपछि कर्मचारी व्यवस्थापन र कार्यालय व्यवस्थापनको काम शुरु हुने उनको भनाई छ। आउँदो वैशाखदेखी नियमित उडान गर्ने गरी कामले तिव्रता पाएको छ,खड्काले भने,कोभिडले गर्दा केही समय कामले निरन्तरता पाएन्, अब काम रोकिदैन्। विमानस्थलको लम्वाई ५ सय २० मिटर र चौडाई २० मिटर छ। एकैपटक दुई वटा जहाज पार्किङ गर्न मिल्ने गरी (पार्किङ एप्रोन)को समेत व्यवस्था गरिएको छ। १ सय ७८ रोपनी क्षेत्रफल जग्गामा विमानस्थल निर्माण गरिएको छ। यसमध्ये ७८ रोपनी क्षेत्रफल जग्गा विभिन्न व्यक्तिहरुको हो। १४ घरपरिवारलाई मुआब्जा दिएर अन्यत्र स्थानातरण गरिएको आयोजना प्रमुख खड्काले जानकारी गराए। उनका अनुसार हालसम्म विमानस्थल निर्माणका लागि झण्डै २८ करोड रुपैयाँ खर्च भैसकेको छ। नियमित उडानपछि गुल्मीसँगै छिमेकी जिल्ला अर्घाखाँची, प्यूठान, बाग्लुङ, पाल्पा र रोल्पाका नागरिकहरुले लाभ लिनेछन्। जिल्लाको समग्र अर्थतन्त्रमा विमानस्थले विशेष भूमिका खेल्ने गुल्मी उद्योग वाणिज्य संघका अध्यक्ष श्रीप्रसाद भलामीले प्रतिक्रिया दिए। जिल्लामा स्वास्थ्य,शिक्षा। पर्यटनलाई प्रत्यक्ष फाईदा पुग्छ,उनले भने,स्वास्थ र शिक्षाका राम्रा संस्थाहरु भित्रिने छन्।भलामीका अनुसार जिल्लामा लगानीको ढोका खोल्न समेत विमानस्थलले महत्वपुर्ण भुमिका खेल्नेछ। यसका साथै गाउँगाउँमा पर्यटनका प्रशस्त संभावना छन्, रिडी र रेसुंगाको प्रवद्र्धनमा थप इटा थपिने छ।"
एमसीसीबारे प्रचण्डमाधवको डबलस्ट्याण्ड : पौडेल,"काठमाडौं : प्रमुख सत्तारूढ दल नेपाली कांग्रेसका नेता रामचन्द्र पौडेलले नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' र नेकपा (एकीकृत समाजवादी) का अध्यक्ष माधवकुमार नेपाल एमसीसीको विषयमा भ्रमको जालामा जेलिएको टिप्पणी गरेका छन्। पौडेलले एमसीसीको विषयमा देश र जनतालाई धोका दिनेगरि कसैले पनि डबलस्ट्याण्डको भूमिका खेल्न नहुने टिप्पणी गरे। सुरुमा एमसीसी ल्याउनमा प्रचण्ड र माधव नेपाल आँफै लाग्नुभयो। पछि ककसले कुनकुन सुत्रबाट यसकोविरुद्धमा जानुपर्छ भन्ने कुरा आयो, त्यो कुरा आएपछि उहाँहरुले आफ्नो तर्कशक्ति एमसीसी खराब हो भन्नेमा खर्च गर्नुभयो। उहाँहरु अहिले माकुरा आफ्नो जालोमा फसेजस्तो फस्नुभयो। उहाँहरु आफैँले फैलाएको झुटो अफवाहको जालामा आफैँ अल्झिनुभएको छ। मैले त जानेको कुरा यत्ति हो। उच्चस्तरीय राजनीतिक समन्वय समितिका संयोजकसमेत रहेका नेता पौडेलले थपे,कम्युनिष्टका नेताहरु जेलिएका छन्। उहाँहरु प्रचारको जालोमा जेलिनुभयो। एमसीसीको सुरुवात स्वयम झलनाथजीबाट भएको हो। यो एमसीसी सम्झौता सत्तामा पुगेका कुनैपनि कम्युनिष्ट नेता यो सम्झौताबाट अलग छैनन्। उहाँहरु सबै संलग्न हुनुहुन्छ। बुधबार रिपोर्टर्स क्लब नेपालले बाराको सिमरामा आयोजित कार्यक्रममा बोल्दै उनले आफ्नै पार्टीभित्र पनि एमसीसीबारे जनतालाई बुझाउनको लागि पर्याप्त भूमिका नखेलिएको गुनासो पोखे। उनले थपेमैले मेरो पार्टीभित्र पनि एमसीसीलाई लिएर जनतामा बुझाउनुपर्छ भनेको छु, संयन्त्रभित्र पनि यही कुरा उठाएको छु, एमसीसीबारे स्पष्ट कुरा जनताको बीचमा ल्याउनुपर्छ। उनले नेकपा (एमाले) का अध्यक्ष केपी शर्मा ओली एमसीसीको विपक्षमा उभिनै नसक्ने पनि दाबी गरे। उनले भने,ओलीजी एमसीसीको विपक्षमा जानै सक्नुहुन्न। कसरी जानुहुन्छ ? हामी हेर्छौं। एमसीसी संसद्मा गएपछि हामी उहाँको अग्नि परीक्षा हेर्छौं। ओली विपक्षमा जानुभयो भने उहाँको राजनीतिक विश्वसनियता समाप्त हुन्छ। उनले आगामी बैशाख ३० गते नै स्थानीय तहको निर्वाचन हुन्ने विश्वास दिलाए। उनले भने,निर्वाचन तोकिएकै मितिमा हुन्छ। त्यसको लागि सबै तयार हुनुपर्छ। पौडेलले आगामी निर्वाचनसम्म अहिलेको पाँच दलीय गठबन्धन कायम रहने पनि विश्वास दिलाए। उनले अब देशको विकास गर्न सबै दल जिम्मेवार रुपमा प्रस्तुत हुनुपर्ने धारणा राखे।"
भारतीय गायक तथा संगीतकार बप्पी लहरीको निधन,मुम्बइ : बलिउडका चर्चित संगीतकार तथा गायक बप्पी लहरीको निधन भएको छ। उनको ६९ वर्षको उमेरमा मुम्बइस्थित क्रिटी केयर अस्पतालमा मंगलबार राती निधन भएको भारतीय मिडियाले जनाएका छन्। बप्पी लहरीको जन्म २७ नोभेम्बर सन् १९५२ मा पश्चिम बंगालको सहर जलपाइगुडीमा भएको थियो । उनी लामो समयदेखि छातीमा इन्फेक्सनबाट पीडित थिए। डादीपक नामजोशीले उनको उपचार गरिरहेका थिए । स्वास्थ्यमा समस्या देखिएपछि उनलाई करिब १ महिनादेखि सो अस्पतालमा भर्ना गरिएको थियो। उनको मृत्युको एकदिन अघि फेब्रुअरी १५ मा निको भएर अस्पतालबाट डिस्चार्ज गरिएको थियो। तर अस्पतालबाट डिस्चार्ज भएको एक दिनपछि बप्पी दाको स्वास्थ्य फेरि बिग्रियो। गम्भीर अवस्थामा उनलाई पुनः क्रिटिकेयर अस्पतालमा ल्याइएको थियो। अस्पतालमा राति करिब ११ : ४५ बजे उनले अन्तिम श्वास लिए । बप्पी दाको बिहीबार अन्तिम संस्कार गरिने भएको छ । गत वर्ष गायक कोरोनाबाट संक्रमित भएका थिए।त्यसपछि उनलाई अस्पताल भर्ना गरिएको थियो। उनलाई ब्रीच क्यान्डी अस्पतालमा चिकित्सकको निगरानीमा राखिएको थियो। बप्पी दाको वास्तविक नाम आलोकेश लाहिरी हो। उनले ७०८० को दशकमा बलिउडमा एकसे एक प्रतिष्ठित गीतहरु दिएका छन्। मिथुन चक्रवर्तीको गीत आइ एम ए डिस्को डान्सर भन्ने गीत अहिले पनि उत्तिकै चर्चित छ। बप्पी दाको स्वरले यो गीत घरघरमा लोकप्रिय बनाएको थियो। उनको निधनप्रति भारतीय प्रधानमन्त्री नरेन्द्र मोदीले श्रद्धाञ्जली दिएका छन्।
एमसीसीबारे साझा धारणा बनाउन माओवादी केन्द्र संसदीय दलको बैठक बस्दै,"काठमाडौं : नेकपा (माओवादी केन्द्र)को संसदीय दलको बैठक आज बस्दैछ। दिउँसो १ बजे संसद् बैठकअघि माओवादी केन्द्रले दलको बैठक बोलाएको हो। माओवादीका प्रमुख सचेतक देव गुरुङले दलको बैठक १० बजे बोलाइएको जानकारी दिए। संसदीय दलका नेता तथा पार्टी अध्यक्ष पुष्पकमल दाहाल 'प्रचण्ड'ले बैठकमा एमसीसी र महाभियोग, समसामयिक राजनीतिक घटनाक्रमको विषयमा बैठकमा जानकारी गराउने छन्। बैठकको निर्णयअनुसार कार्यव्यवस्था परामर्श समितिको पार्टीको धारणा राखिने उनले बताए। एमसीसीको विषयमा माओवादीभित्र पनि दुई धार रहेको छ। एमसीसीमा माओवादीले दोहोरो चरित्र देखाउँदै आएको छ। वासिङ्टन डिसीस्थित एमसीसी मुख्यालयलाई प्रधानमन्त्री शेरबहादुर देउवा र प्रचण्डले संसदबाट एमसीसी पारित गराउने प्रतिबद्धता जनाउँदै हस्ताक्षर गरेर पत्र पठाएका थिए। गोप्य पत्र सार्वजनिक भएसँगै एसमीसी पारित गर्न माओवादी केन्द्रका अध्यक्ष प्रचण्ड समेत सहमत भएको पुष्टि भएको छ। अध्यक्ष प्रचण्ड बाहिर भने संशोधन नभई एमसीसी पास गर्न नसकिने अभव्यिक्ति दिँदै आएका थिए। एमसीसी पारित गर्ने प्रतिबद्धतासहितको पत्र सार्वजनिक भएपछि प्रचण्ड चेपुवामा परेका हुन्। बुधबार प्रधानमन्त्री देउवाले प्रचण्ड र एकीकृत समाजवादी अध्यक्ष माधवकुमार नेपाललाई बुधबारै एमसीसी टेबल गर्ने तयारीबारे जानकारी गराएका थिए। दाहाल र नेपालसँगको छलफलपछि देउवाले पार्टीको संसदीय दलको बैठक गरे। कार्यव्यवस्थाको बैठक राख्न सभामुख सापकोटालाई टेलिफोन गरेका थिए। सभामुखले साढे ११ बजे कार्यव्यवस्था बैठक राखेका छन्। प्रतिनिधि सभाको आजको बैठकमा एमसिसी पेस हुने सम्भावना छ। एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने पक्षमा छ।"
बुद्धिमानी किसान,"एउटा गाउँमा ठूलो मेला लागेको थियो। मेलामा सरसामान मात्र नभएर, गाई भैंसी र भेडा बाख्रा पनि सस्तोमा बिक्री भइरहेको थियो। यही थाहा पाएर सोही गाउँको एउटा किसान मेलामा गए। मेलामा दिनभरि घुमेर उनले निकै मनोरन्जन पनि बटुले। आफूले लामो समयदेखि पालेको एउटा भैंसी रोग लागेर केही दिन अगाडि मरेपछि उनलाई अर्को भैंसी चाहिएको थियो। उनी भैंसीको दूध बेचेर त्यसैबाट आएको आम्दानीले घर चलाउँथे। भैंसीको मल खेतबारीमा हालेर त्यसबाट भएको उब्जनीले पनि उनलाई धेरै सहयोग पुर्याउँथ्यो। त्यसैले मेलामा उनी भैंसी राखेको ठाउँमा पुगे। आफूले सोचेकै मूल्यमा भैंसी पाएपछि उनी दंग परेर घरतिर लागे। उनी घर फर्कंदा साँझ परिसकेको थियो। जंगलको बाटो भैंसी डोर्याउँदै घर जाँदै थिए। बीच बाटोमा अचानक एक डाँकुले उनको बाटो रोक्यो। उसको हातमा एउटा ठूलो र मोटो लठ्ठी पनि थियो। डाँकाले किसानप्रति सोही लठ्ठी तेस्र्याउँदै भन्यो, तिमीसँग भएका सम्पूर्ण सामान देऊ, नत्र तिम्रो हालत बनाउँछु। डाँकुका कुरा सुनेर किसान तर्सिए। उनले सबै डाँकुकै हातमा दिए। सोही समयमा उनले एउटा जुक्ति लगाए र डाँकुलाई भने, मैले मसँग भएको सबै कुरा तिमीलाई दिएँ। अब तिमी पनि मलाई त्यो लठ्ठी देउ न। सबै दिनेले किन लठ्ठी माग्यो ? डाँकु अचम्मित भयो। उसले किसानलाई सोध्यो, तिमीलाई यो लठ्ठी किन चाहियो र ? उनले भने, कम्तीमा श्रीमतीलाई मेलाबाट यही लठ्ठी ल्याएँ भनेर देखाउन पाउँछु नि। डाँकुले पनि किसानका कुरा पत्यायो र दियो। उता बुद्धिमानी किसानले लठ्ठी हातमा पाउनासाथ डाँकुलाई बेस्सरी पिट्यो। किसानको पिटाइले डाँकु निकै घाइते भएर ढल्यो। यही मौका छोपेर किसान भैंसी लिएर घरतर्फ लागे। नैतिक शिक्षा : जस्तोसुकै परिस्थितिमा पनि सही बुद्धि लगाउन सकियो भने जटिल परिस्थितिबाट पार पाउन सकिन्छ।"
एमसीसी संसद्मा टेबल भए विपक्षमा मतदान गर्ने माओवादी केन्द्रको निर्णय,"काठमाडौं : नेकपा (माओवादी केन्द्र)ले संसद्मा एमसीसी टेबल भए विपक्षमा मतदान गर्ने निर्णय गगरेको छ। बुधबार बसेको माओवादीको संसदीय दलको बैठकले राष्ट्रिय सहमति नभइ एमसीसी टेबल गर्न नहुने निष्कर्ष निकालेको हो। बैठकपश्चात प्रमुख सचेतक देवप्रसाद गुरुङले सरकारमा रहने दलहरु सहमति नभइ प्रक्रिया अगाडि बढाउन नमिल्ने धारणा राखे। उनले पाँच दलीय गठबन्धनको निर्णयबिना सरकार गर्ने निर्णय गठबन्धनको नहुने बताए। एमसीसी जबर्जस्ती गरेर अगाडि बढाए सरकारमा नरहने चेतावनीसमेत गुरुङले दिए। उनले भने गठबन्धनको निर्णयबिना सरकार आफ्नो हिसाबले अगाडि बढ्यो भने गठबन्धन तोडिने कुरा हुन्छ, गठबन्धन तोडियो भने सरकार पनि स्वतः तोडिन्छ। उनले एमसीसीमा रहेका सर्त संशोधन नगरी पास गर्न नसकिने पार्टीले निष्कर्ष निकालेको बताए। माओवादीले संसदमा प्रमुख प्रतिपक्ष दल एमालेको अवरोध कायमै राखेकाले कुनै पनि एजेण्डा अघि बढ्न नसक्ने धारणा राखे। उनले पहिले संसद्को अवरोध हटाउनुपर्ने पार्टीको धारणा रहेको बताए। सरकारले प्रतिनिधिसभाको आजको बैठकमा एमसीसी टेबल गर्ने तयारी गरेको छ । बुधबार दिउँसो १ बजे बस्ने बैठकमा एमसीसी टेबल गर्ने तयारी भएको हो। संसदीय दलको बैठक लगत्तै प्रचण्ड बालुवाटारमा"
गौतमबुद्ध अन्तर्राष्ट्रिय विमानस्थलमा परीक्षण उडान तयारी,"भैरहवा : गौतमबुद्ध अन्तर्राष्ट्रिय विमानस्थल निर्माण सम्पन्न भई उडानको तयारीमा छ। दुई चरणमा निर्माण भएको विमानस्थलको आईसीबी १ र आईसीबी २ को काम सम्पन्न भएकाले परीक्षण उडानका लागि दक्ष एरोथाईका प्राविधिकले उपकरण चेकजाँच गरेका छन्। फागुन ६ गतेबाट क्यालिब्रेसन उडान हुने भएको छ। क्यालिब्रेसनको अवरोध हटाउन दिउँसो नियमित उडानमा रोक लगाइएको छ। यान्त्रिक परीक्षण उडान क्यालिब्रेसनको नोटामका लागि नियमित उडानको तालिकालाई फागुन ६ गतेदेखि १५ गतेसम्म दिउँसोबाट साँझमा सारिएको गौतमबुद्ध अन्तर्राष्ट्रिय विमानस्थलका सूचना अधिकारी विनोद रावतले जानकारी दिए। क्यालिब्रेसनको फ्लाइटको लागि मौसम सफा चाहिने हुँदा क्यालिब्रेसन अवधि १० दिन नियमित उडानको समयतालिका साँझको साढे ५ बजेपछि सारिएको उनले बताए। विमानस्थल बन्द होइन, यो क्यालिब्रेसनमा अवरोध नहोस् भन्ने मात्रै हो। उनले भने। एरोनटिकल रेडियो अफ थाइल्यान्ड (एरो थाई) को जहाज फागुन ५ गते काठमाडौंस्थित त्रिभुवन अन्तर्राष्ट्रिय विमानस्थल भएर भैरहवा विमानस्थल आउनेछ। उडानका समयमा गौतमबुद्ध विमानस्थलमा उडान तथा अवतरण समय ढिलो हुने भएकाले सम्बन्धित वायुसेवा कम्पनी तथा यात्रुलाई पर्न गएको असुविधाप्रति प्राधिकरणले क्षमा मागेको छ। परीक्षण उडानपश्चात् यो विमानस्थलमा आन्तरिक उडान हुन्छ। भैरहवाबाट आन्तरिकतर्फ काठमाडौं, पोखरा र भरतपुरका लागि २२ वटा नियमित उडान हुने गरेको छ। विमानस्थल भौतिक रूपमा सञ्चालन योग्य भएसँगै नेपाल नागरिक उड्डयन प्राधिकरणले गौतमबुद्ध अन्तर्राष्ट्रिय विमानस्थल नागरिक उड्डयन कार्यालयका लागि १२औं तहको अधिकृतलाई महाप्रबन्धकको रूपमा पठाएको छ। माघ २ गतेबाट प्राधिकरणले गोविन्दप्रसाद दाहाललाई व्यवस्थापनको जिम्मा दिएको छ। विमानस्थल सञ्चालनका लागि तयार छ। हवाई इन्धनका लागि भण्डारण क्षमता बढाइएको छ। विद्यु्त्का लागि पनि डेडिकेटेड लाइन व्यवस्थापन गरिएको छ। विद्युत् लाइनमा आपूर्ति नहुँदा स्वचलित हुने जेनेरेटर भएकोले विद्युत्को समस्या नहुने विमानस्थल प्रशासनले जानकारी दिएको छ। परीक्षण उडानको दुई महिनापछि मात्रै नियमित उडान हुन्छ। विमानस्थलसँगै कार्गो निर्माणको काम पनि अन्तिम चरणमा छ। चिनियाँ कम्पनी नर्थवेस्ट सिभिल एभिएसनले ६ अर्ब ८२ करोड लागतमा विमानस्थल निर्माण गरेको हो। गौतमबुद्ध विमानस्थलबाट उडान गर्नेलाई प्रोत्साहन गौतमबुद्ध विमानस्थलमा १० मेगावाटको सोलार प्लान्ट राखिने गौतमबुद्ध अन्तर्राष्ट्रिय विमानस्थल : विदेशी विज्ञ टोली आउँदै परीक्षण उडानको तयारीमा गौतमबुद्ध अन्तर्राष्ट्रिय विमानस्थल तयार भयो गौतमबुद्ध विमानस्थल"
"माओवादी केन्द्र संसदीय दलको बैठक जारी, एमसीसीबारे निर्णय हुने","काठमाडौं : नेकपा (माओवादी केन्द्र)को संसदीय दलको बैठक जारी रहेको छ। सरकारले दिउँसो १ बजे संसद् बैठकमा एमसीसी टेबल गर्ने भएपछि पार्टीको निर्णय लिन माओवादी केन्द्रले दलको बैठक बोलाएको हो। बैठकले आजको प्रतिनिधिसभा बैठकमा दलको तर्फबाट कसरी प्रस्तुत हुने भन्ने योजना तय गर्ने प्रचण्डका स्वकीय सचिव रमेश मल्लले जानकारी दिए। संसदीय दलका नेता तथा पार्टी अध्यक्ष पुष्पकमल दाहाल 'प्रचण्ड'ले बैठकमा एमसीसी र महाभियोग, समसामयिक राजनीतिक घटनाक्रमको विषयमा बैठकमा जानकारी गराउँदैछन्। बैठकको निर्णयअनुसार कार्यव्यवस्था परामर्श समितिको ११ बजेको बैठकमा पार्टीको धारणा राखिने माओवादीका प्रमुख सचेतक देव गुरुङले बताए। एमसीसीको विषयमा माओवादीभित्र पनि दुई धार रहेको छ। वासिङ्टन डिसीस्थित एमसीसी मुख्यालयलाई प्रधानमन्त्री शेरबहादुर देउवा र प्रचण्डले संसदबाट एमसीसी पारित गराउने प्रतिबद्धता जनाउँदै हस्ताक्षर गरेर पत्र पठाएका थिए। गोप्य पत्र सार्वजनिक भएसँगै एसमीसी पारित गर्न माओवादी केन्द्रका अध्यक्ष प्रचण्डसमेत सहमत भएको पुष्टि भएको छ। अध्यक्ष प्रचण्ड बाहिर भने संशोधन नभई एमसीसी पास गर्न नसकिने अभव्यिक्ति दिँदै आएका थिए। एमसीसी पारित गर्ने प्रतिबद्धतासहितको पत्र सार्वजनिक भएपछि प्रचण्ड चेपुवामा परेका हुन्। बुधबार प्रधानमन्त्री देउवाले प्रचण्ड र एकीकृत समाजवादी अध्यक्ष माधवकुमार नेपाललाई बुधबारै एमसीसी टेबल गर्ने तयारीबारे जानकारी गराएका थिए। दाहाल र नेपालसँगको छलफलपछि देउवाले पार्टीको संसदीय दलको बैठक गरे। कार्यव्यवस्थाको बैठक राख्न सभामुख सापकोटालाई टेलिफोन गरेका थिए। सभामुखले साढे ११ बजे कार्यव्यवस्था बैठक राखेका छन्। बाबुरामको छनोटदेखि ओलीको अनुमोदनसम्म देखाउँदै एमसीसीमा कांग्रेसको विस्तृत धारणा (पूर्णपाठ) एमसीसी अनुमोदनको सकस एमसीसीबारे साझा धारणा बनाउन माओवादी केन्द्र संसदीय दलको बैठक बस्दै एमसीसीका समर्थक र विरोधी एउटै सरकारमा बस्न मिल्दैन : पूर्वप्रधानमन्त्री भट्टराई कार्यव्यवस्था परामर्श समितिको बैठकपछि कार्यसूचीमा एमसीसी थप्ने तयारी प्रतिनिधिसभाको बैठक बस्दै, के गर्छ एमाले ?"
सामूहिक बलात्कार प्रकरण : तीनजनाविरुद्ध करणी मुद्दा दर्ता,"विराटनगर : मोरङको सुन्दरहरैँचा नगरपालिकास्थित बलियाको श्रेष्ठ होटल एन्ड फेमिली लजमा एकजना महिलामाथि भएको सामूहिक बलात्कार प्रकरण अदालतमा पुगेको छ । घटनामा संलग्न होटल सञ्चालकसहित तीनजनाविरुद्ध जिल्ला अदालत मोरङमा जबरजस्ती करणी मुद्दा दर्ता भएको हो । प्रहरीले अनुसन्धान सकेर मिसिल बुझाएपछि जिल्ला सरकारी वकिल कार्यालय मोरङले अभियोगपत्र तयार गर्दै अभियुक्तहरुविरुद्ध मंगलबार मुद्दा दायर गरेको अदालतका सूचना अधिकारी हेमबहादुर बुढाथोकीले जानकारी दिए । उनका अनुसार मुद्दाको थुनछेक बहसका लागि बुधबार गोलाप्रथाबाट इजलासको टुंगो लगाइने छ । अभियुक्तहरुसँग अदालतले बयान लिएपछि वादी नेपाल सरकार र प्रतिवादीतर्फका कानुन व्यवसायीबीच थुनछेक बहस हुने बुढाथोकीले बताए । उनका अनुसार बहसपछि अदालतले अभियुक्तलाई पूर्पक्षका लागि थुनामा पठाउने वा धरौटी लिएर छाड्ने अर्थात साधारण तारेखमा छाड्नेमध्ये एउटा आदेश दिनेछ । मुद्दामा सुन्दरहरैँचा नगरपालिका४ का ३५ वर्षीय अर्जुन भनिने हिमकुमार श्रेष्ठ, उनका भाइ २५ वर्षीय सुरज र झापाको मेचीनगर नगरपालिका३ का २७ वर्षीय रामबहादुर नेपाली भनिने सुधान्सु दर्जीलाई प्रतिवादी बनाइएको छ । अर्जुन होटल सञ्चालक हुन् । उनीहरु तीनै जनाले पालैपालो महिलामाथि बलात्कार गरेको प्रहरीले जनाएको छ । रातभर होटलमा राखेर मोरङको बेलबारी घर भएकी एक महिलामाथि गत माघ ७ गते सामूहिक बलात्कार गरेको घटना बाहिरिदिएको थियो । घटनाको अनुसन्धान इलाका प्रहरी कार्यालय बेलबारीले गरेको हो । पीडित महिलाको सुरुवाती उपचार कोसी अस्पतालमा गरिएको थियो । माइती नेपालको संरक्षणमा रहेकी उनको उपचार अहिले पनि जारी छ । बलात्कारमा संलग्नले यौनअंग क्षतविक्षत बनाइदिँदा अत्यधिक रक्तश्राव भएर महिलाको अवस्था गम्भीर बनेको खुलेको थियो । यो घटनाको प्रारम्भिक अनुसन्धानदेखि नै लापरबाही गरेको भन्दै बेलबारीका इन्चार्ज एवं इन्सपेक्टर (प्रहरी निरीक्षक) सरोज खनाल, प्रहरी चौकी गछियाका सइ (नायव निरीक्षक) दुर्गा पोमु, अस्थायी प्रहरी चौकी बलियाका असइ (सहायक निरीक्षक) प्रल्हाद बोगटी विवादमा तानिएका थिए । जानाजान पीडकको पक्ष लिँदै हतोत्साही बनाएर पीडितलाई न्यायबाट बञ्चित गराउन खोजेको आरोप उनीहरुमाथि छ । घटना सार्वजनिक भएको लगभग १० घण्टापछि मात्रै इन्सपेक्टर खनालले घटनास्थलमा मुचुल्काका लागि टोली खटाएका थिए । मुचुल्का टोली घटनास्थलमा पुग्दा कामदारले होटल सफा गर्दै बलात्कारसम्बन्धी जघन्य अपराधको प्रमाणहरू नष्ट गरिसकेका थिए । जानाजान अभियुक्त पक्षलाई प्रमाण मेटाउन प्रहरीले समय दिएको खुलेको थियो । होटल सञ्चालक अर्जुनविरुद्ध मुद्दा नचलाउन पीडित पक्षलाई दबाब दिएको आरोप खनालमाथि छ । पीडित महिलाकी बहिनीले इन्सपेक्टर खनालले राति ८ बजेसम्म आफूलाई कार्यालयको दुई तलामाथि एक्लै राखेर होटल सञ्चालकलाई फसाउन हुँदैन भनेर बारम्बार दबाब दिएको गुनासो गरिरहेकी छन् । होटल सञ्चालकविरुद्धको मुद्दामा प्रमाण नपुगे तपाईं आफै जेल जानुपर्छ भनेर खनालले धम्क्याएको उनले बताइन् । प्रहरी प्रधान कार्यालयको निर्देशनमा मोरङ प्रहरीले छानबिन गर्दै इन्सपेक्टर खनाल र पोमुलाई स्पष्टीकरण सोधेको थियो । उनीहरुमाथि अरु कारबाही अघि बढाइएको छैन । असइ बोगटीलाई भने जिम्मेवारीबाट हटाएर जिल्ला तानिएको थियो । सुनसरीको इटहरीबाट बहिनीको घर फर्कदै गरेकी महिलालाई नियन्त्रणमा लिएर होटल पुर्याउँदै रातभर कोठामा बन्धक बनाएर सामूहिक बलात्कार गरिएको थियो । बाहिनीको घर जाने बाटो बिर्सिएपछि सोधीखोजी गर्ने क्रममा गछियानजिकबाट प्रदेश २०१००१ च २२७ नम्बरको गाडीमा राखेर अपहरण शैलीमा उनलाई होटल पुयाएको मोरङ प्रहरीका प्रवक्ता डीएसपी दीपक श्रेष्ठले बताए । होटल सञ्चालक अर्जुन मानव बेचबिखन मुद्दाका फरार प्रतिवादी हुन् । उनीविरुद्धको मुद्दा सुनसरी अदातलमा विचाराधीन छ । फरार भनिएका अर्जुनले भने बूढीखोलाबाट डेढ किलोमिटरपूर्व बलियामा होटल सञ्चालन गर्दै आएका थिए । पक्राउ गरेर अदालतमा बुझाउनुपर्ने उनलाई प्रहरीले नै सेटिङ मिलाउँदै पूर्वपश्चिम राजमार्गमै निर्वाध रूपमा होटल चलाउन दिएको खुलेको थियो । अन्ततः फरार अभियुक्तकै होटलमा महिलामाथि सामूहिक बलात्कारको घटना भयो । बलात्कारमा होटल सञ्चालक नै मुछिए । पोमु लामो समयदेखि राजमार्ग वरपर विशेष जिम्मेवारी दिएर खटाइएका जुनीयर प्रहरी अधिकृत हुन् । उनलाई विभिन्न घटनामा संलग्न भई फरार रहेका प्रतिवादीलाई पक्राउ गर्ने विशेष जिम्मेवारी दिइएको थियो । उनी गछियाको इन्चार्ज भएर गएको ६ महिनाभन्दा बढी भइसक्यो । उनको कार्यशैलीप्रति सर्वसाधारण र जनप्रतिनिधि लामो समयदेखि असन्तुष्ट छन् । राम्रो काम गरेको भन्दै प्रहरी विभागबाट भने उनी पुरस्कृत पनि भइसकेका छन् । तर उनै पोमुको सेटिङमा अवैध रूपले नदीजन्य पदार्थको उत्खनन गर्दै गछिया र बूढी खोलामा चरम दोहन गर्ने काम भइरहेको स्थानीय बताउँछन् । बलात्कार आरोपमा पक्राउ परेका होटल सञ्चालकलाई जोगाउने भूमिकामा इन्सपेक्टर खनाल, पोमु र जिल्ला तानिएका असइ बोगटीको संलग्नता रहेको बताइन्छ । तर बोगटीलाई मात्रै जिम्मेवारीबाट हटाएर अरुलाई उन्मुक्ति दिँदै सम्बन्धित कार्यालयमै राखिएको छ । स्थानीय प्रहरीले प्रारम्भिक अनुसन्धानमै जानाजान लापरबाही गरेकाले मुद्दा कमजोर भएर न्याय नपाइने चिन्तामा आफूहरू रहेको पीडितकी बहिनी बताउँछिन् । प्रहरीमा किटानी जाहेरी दिन जाँदा आफूमाथि पीडक अर्जुन श्रेष्ठ र उनीहरूका परिवारले ज्यान मार्ने धम्की दिएको उनले बताइन । भनिन्, उजुरी दिँदा अर्जुनले मलाई गाडीले किच्याएर मारिदिन्छुभन्दै धम्क्याए । म प्रहरी किन्न सक्छु भनेर धामस लगाए । विगत हेर्दा प्रहरी नै उनीबाट सञ्चालित रहेको देखियो । मुद्दामा होटल सञ्चालकलाई बचाउनुपर्छ भनेर इन्सपेक्टर खनालले बारम्बार दबाब दिएको गुनासो उनको छ । डीएसपी श्रेष्ठले भने घटनाको विषयलाई लिएर प्रहरीमाथि छानबिन जारी रहेको बताए ।"
गाउँ ब्युँझाउने समृद्धि,"नागरिक तीन प्रकारका गरिबीका दुष्चक्रबाट मुक्त हुनुपर्छ। एउटा, व्यक्तिभित्रको गरिबी। दोस्रो, व्यक्तिसँगको गरिबी। तेस्रो, व्यक्तिवरिपरिको गरिबी। कुनै समय पानीसमेत पिउन नपाइने ख्वासी गाउँका युवकलाई छिमेकी गाउँका कसैले पनि छोरी दिन मान्दैनथे। सन् १९२८ मा चीनको चियाङ्सु प्रान्तको एक अति विपन्न गाउँको वास्तविकता पत्याउनै कठिन लाग्छ। ऊ रनपाओले सन् १९६१ देखि गाउँलेलाई परिचालन गरी २० वर्षे कठोर प्रयास गरे। अहिले ख्वासी गाउँ समृद्ध छ ख्वासीवासी सुखी र खुसी छन्। जति पढे पनि शुल्क लाग्दैन, न त बिरामीलाई उपचार खर्च नै। खानसमेत लगभग निःशुल्क छ। छोरी नदिने आसपासका १६ गाउँ ख्वासीको समृद्धि र वैभव देखेर त्यसमै गाभिए। यो सन्दर्भ पनि सन् १९८० ताकाकै हो। जहाँ त्यतिबेलै बर्सेनि २० लाख पर्यटक पुग्थे। ६ वर्षअघि नै ख्वासीको वार्षिक आम्दानीले एक सयवटा त्यस्तै नयाँ गाउँ निर्माण गर्न सक्ने क्षमता राखेको थियो। ख्वासी जसरी चीनको मात्र होइन, विश्वकै नमुना गाउँ हो। त्यसरी नै नेपालका सबै गाउँनगरपालिकामा कम्तीमा एउटा गाउँ नमुना बन्नुपर्छ। त्यस्तो नमुना गाउँपालिका मात्र होइन, नेपालकै लागि उदाहरणीय हुनुपर्छ। यही गतिमा जाने हो भने नेपालका केही गाउँ पनि ख्वासीजसरी विश्वमा उदाहरणीय हुन सक्छन्। ख्वासीको त्यो निरक्षता अनि यो साक्षरता, त्यो गरिबी अनि यो समृद्धि, त्यो दुःख अनि यो सुख, त्यो निरीह जीवनशैली अनि यो उत्कृष्ट जीवनशैली। ती दिनमा निस्कने खुइय! अहिले आहा! मा परिणत भएको छ। विगत जे भए पछि २०४६ सालमा बहुदलीय व्यवस्था आएपछि नेपालीले पनि आफ्ना नेताबाट यही चाहेका थिए। हुन त मुलुकमा प्रजातन्त्रबाट, लोकतन्त्र अनि गणतन्त्रसम्मले फड्को मारिसकेको छ। विडम्बना, जनता शब्दमा मात्र नागरिक बनेका छन्। जापानले गाउँलाई पुनर्जीवन दिएको छ। सेवानिवृत्त कर्मचारी, सेना, राजनीतिकर्मी आदिलाई आआफ्नै झुन्डको रूपमा एकएक गाउँमा व्यवस्थित र सुविधासम्पन्न ठाउँ बनाएर राखेको छ। जहाँ सेवा, सुविधा र सुरक्षा सबै छ। प्राकृतिक सुन्दरता छँदै हुन्छ, साथमा आफ्नो संस्कृति मिसाउँदा जीवन पूर्ण बनेको छ। नेपालका नेताले भनेको स्विट्जरल्यान्डमा सहर मात्र भव्य छैनन्, सहरसँग प्रतिस्पर्धा गर्ने हैसियत राख्ने गाउँ छन्। पहाडी क्षेत्रमा पर्यटकीय संरचनाले भरिपूर्ण छन्, पहाड सुरु हुने स्थान (फेदी)मा सुविधासम्पन्न बस्ती छन्। अर्थात् दुर्गम पहाडी भूगोलमा यसै सुन्दरता छ त्यसमा सरकारले संरचना र सुविधा जोडेर झन् भव्य बनाइदिएपछि स्वर्ग नहुने कुरै भएन। नेपालजस्तो टाकुरामा स्विसले बस्ती बनाएका छैनन् ता कि धरातलीय र प्राकृतिक कारणले कुनै जोखिम नहोस्। दैनिक जीवनमा आवश्यक सबै सुविधा ती हरेक बस्तीमा पुर्याइएको छ। त्यसैले त्यहाँ मानिस जहाँ पुगे पनि रमाउन सक्छ। नेपालका गाउँ हीराका टुक्रा बन्नुपर्छ। नारामा सेटेलाइट सिटी र स्मार्ट सिटी बोलेर मात्र केही हुँदैन। के हामीले हुलाकी राजमार्ग, मदन भण्डारी राजमार्ग र मध्यपहाडी राजमार्गआसपासमा यस्तै बस्तीको परिकल्पना गर्न सक्दैनौं ? यी राजमार्ग आसपासमा तत्काललाई सयसय वटा सम्भावित बस्तीका लागि अध्ययन गरेर कनेक्टिभिटी, युटिलिटी र फेसिलिटी पुर्याउन सक्यौं भने विश्वले चीन, जापान र स्विट्जरल्यान्डका गाउँजस्तै यिनलाई उदाहरणमा लिनेछ। नेपालका गाउँ प्राकृतिक रूपमा हरियाली छन्। रसिला छन्। तर भौतिक दृष्टिले सुक्खाग्रस्त र निरस छन्। गाउँमा न मानिस छन् न त विकास। नेपालका धनी संस्कृतिहरू विकास र मानिसको अभावमा शून्यमा विलाएसरि लाग्छन्। नेपालीले व्यक्ति र देश दुवै सम्पन्न होस् भन्ने चाहेका छन्। पश्चिमा देशको पूर्वाधार विकास देखेका आँखाले त्यो विलासिता चाहनु स्वाभाविकै हो यसको एउटै कारण मुख्य हुन सक्छ, पितापुर्खादेखि झेल्दै आएको गरिबी र दुःखको पहाड। कनेक्टिभिटी अर्थात् सुविधायुक्त सडक (घुमाउरा होइन, सुरुङ खनेर वा अग्ला पिलर गाडेर सिधा अनि फराकिला पिच सडक र सहरी क्षेत्र भए फ्लाइओभर वा बाइपास), बिजुली र सञ्चारको सुविधा कुनै पनि बस्तीमा पुग्नुपर्छ। युटिलिटी अर्थात् समयानुकूल जीवनशैली ता कि दैनिक उपभोग्य आवश्यकतामा कुनै कमी नहोस्। फेसिलिटी अर्थात् सुविधासम्पन्न अस्पतालदेखि आहा ! भन्नलायक पार्कहरू र साथमा सामुदायिक भवन आदि। जीवनलाई सुविधायुक्त अर्थात् कम्फर्ट बनाउने सके नेपालमा प्रकृति छँदैछ र नेपालीसँग संस्कृति छँदैछ। त्यसैले अन्य विकसित देशका नेताले जस्तो स्वार्थबाट माथि उठेर त्यहाँका युवालाई जसरी परिचालन गर्ने हो भने १० वर्षमा यो परिकल्पनाको पृष्ठभूमि तयार हुन्छ। त्यसपछिको गति सोहीअनुरूप बढाउन सक्यौं भने थप २० वर्षमा नेपाल प्राकृतिक र कृत्रिम दुवै विकासले स्वर्ग बन्न सक्छ। विकासविद् रमेशकुमार अधिकारी भन्नुहुन्छ नागरिक तीन प्रकारका गरिबीका दुष्चक्रबाट मुक्त हुनुपर्छ। एउटा, व्यक्तिभित्रको गरिबी। दोस्रो, व्यक्तिसँगको गरिबी। तेस्रो, व्यक्ति वरिपरिको गरिबी। उहाँको भनाइलाई सविस्तार बुझाउन पर्दा बाहिर ठाँटबाँठ पारेर हिँड्ने र आफूलाई भव्य देखाउने तर ऊभित्र न आत्मविश्वास छ न कुनै निर्णय गर्ने क्षमता नै। यो व्यक्तिभित्रको गरिबी हो। यसलाई हटाउन शिक्षा र समग्र व्यक्तित्व विकासका लागि सशक्तीकरण जरुरी छ। पहिलो प्रकारको गरिबीभित्र नेपालीको संख्या प्रशस्त छ। व्यक्तिसँगको दोस्रो गरिबीलाई धनले पुर्न सक्नुपर्छ। सरकारले प्रशस्त रोजगार प्रदान गरी आय पनि उच्च हुने अवस्था सिर्जना गर्नुपर्छ। त्यसअघि गुणस्तरीय शिक्षा र स्वास्थ्यमा पहुँच दिनुपर्छ। यसका लागि राज्यले दिने समग्र सेवासुविधाबीच प्रशस्त समन्वय हुनुपर्छ। प्रारम्भिक तथ्यांकले गाउँ रित्तिँदै गएको देखाएको छ। कुल जनसंख्याको दुईतिहाइ सहरमा केन्द्रित भएको परिणामले गाउँले संस्कृति र गाउँको विकासमा संकट आएको देखिन्छ। व्यक्ति वरिपरिको गरिबी तेस्रो प्रकारको गरिबी हो। यो गरिबी निवारणमा भने सामूहिक प्रयास अत्यावश्यक हुन्छ। घर महलजस्ता छन्, त्यसभित्रको इन्टेरियर डेकोरेसन विकसित देशको भन्दा कम छैन। तर तिनै नेपाली सुटबुटका साथ पफ्र्युम छर्किएर चिटिक्क परेर बाहिर निस्कँदाको अवस्था ! बर्खामा सडकमा गजगज हिलोमा भासिनु पर्दा वा हिलो छ्यापिँदा अनि हिउँदमा धूलो र धुवाँले साँझ अनुहारको दुईतीन पत्र मैलो पखाल्दा दुईवटा गरिबीबाट मुक्त धनी नागरिकको अवस्थाको अर्थ के ? ती घरभित्रका सबै भव्य क्षणभरमै शून्यमा परिणत हुने अवस्था छ। ऊ जीवनभर कमाएर भव्य बने पनि शून्यझैं महसुस गर्न बाध्य हुन्छ। त्यसैले घरबाहिरको भव्यता लोकतान्त्रिक नागरिकले मनन् गर्नुपर्ने बेला आएको छ। किनकि हामी नेपालीमा यी तीनवटै गरिबी छ। भित्रको सम्पन्नतालाई बाहिरको गरिबीले गिज्याइरहेको छ। पहिलो, दोस्रो र तेस्रो तीनवटै गरिबी निवारण गर्न सके राष्ट्र समृद्ध र नागरिक सुखी हुनेमा दुईमत छैन। यसमा सरकारको लगानीले मात्र परिणाम सम्भव छैन, नागरिकको हिस्सा र हैसियत पनि जोडिनु पर्छ। देशको मात्र होइन, अस्तित्व र पहिचान व्यक्ति, परिवार, टोल र समुदायको पनि जोडिन्छ विकासमा। विकास क्रस कटिङ इस्युजमा आधारित हुन्छ। त्यसैले भौतिक पूर्वाधारमा बेजोड विकास भएका राष्ट्रका नागरिक सुखी छन् तर खुसी छैनन्। नेपालमा सुखलाई खुसीसँग जोड्न भौतिकसँगै संस्कृति अनि जीवनशैली सबैको विकास अपरिहार्य छ। जुन सहरले मात्र धान्दैन, गाउँ पनि चाहिन्छ। सहरजस्तै गाउँ अर्थात् सेवासुविधाले सम्पन्न गाउँ। मान्छे किन मनाङ, मुस्ताङ, हुम्ला, जुम्ला, मुगु र डोल्पामै रमाउन चाहन्छ ? बजार पुग्न पाँचदिने पैदल हिँड्नु किन नपरोस्, ऊ आफ्नो संस्कृति र समुदायसँग आफ्नो अस्तित्व र पहिचान देख्छ। सरकारले ती बस्ती सहरमा सार्ने होइन, बस्तीसम्म कनेक्टिभिटी, युटिलिटी र फेसिलिटी पुर्याउन सक्नुपर्छ। तर, यी तीन कुरा नहुँदानपुग्दा युवा सहरतिर वृद्धवृद्धा अस्तित्व र पहिचानको रहरमा खुम्चिन बाध्य छन्। व्यक्तिपरिवार होइन, गाउँकै अस्तित्व र पहिचान गुमनाम भइरहेका छन्। दूरदर्शी निर्णय र यसको निरन्तर कार्यान्वयनले मात्र नेपाल समृद्ध बन्नेछ। राष्ट्रिय जनगणना २०७८ को प्रारम्भिक तथ्यांकले गाउँ रित्तिँदै गएको देखाएको छ। कुल जनसंख्याको दुई तिहाइ सहरमा केन्द्रित भएको परिणामले गाउँले संस्कृति र गाउँको विकासमा संकट आएको देखिन्छ। नेपालमा अझै २१ प्रतिशत नागरिक गरिबीको रेखामुनि नै छन्। नेपालका गाउँ हीराका टुक्रा बन्नुपर्छ। नारामा सेटेलाइट सिटी र स्मार्ट सिटी बोलेर मात्र केही हुँदैन। नेपाली मौलिक संस्कृति लोप हुनु नेपालको पहिचान गुम्दैछ भन्ने संकेत हो। २०७८ सालमा ६६०८ प्रतिशत नागरिक सहरमा छन् भने ३३९२ प्रतिशत गाउँमा। जब कि २०६८ को जनगणनामा १७०७ प्रतिशत सहरमा र ८२९३ प्रतिशत नागरिक गाउँमा बस्थे। सरकारले अब गाउँ ब्युँझाउने विकास गर्नुपर्छ या पर्दैन ? प्रश्न अनुत्तरित नै सही तर शीर्ष नेता, विज्ञ, निजी क्षेत्र, उद्योगी र कर्मचारी तन्त्र सबै गम्भीर भएर भविष्य सोच्नैपर्ने बेला भएको छ। के सहरी सेवासुविधा पुर्याएर नागरिकलाई थातथलोमा बस्ने वातावरण बनाउनु सरकारको दायित्व होइन र ? होइन भने सहरमा बढेको जनघनत्वको चापलाई व्यवस्थित गर्न गाउँमा अब गर्नुपर्ने लगानीभन्दा कम्तीमा दोब्बर खर्च गर्न सरकार तयार हुनुपर्छ। सम्बन्ध जति पुरानो भए पनि छिमेकी चीनको चालीसबर्से प्रयत्नको कायापलट परिणामलाई नेपालले मज्जाले नियाल्न सकेको छैन। उदाहरणीय कुरा अनुसरण गर्न हिचकिचाउनुपर्ने कुनै कारण छैन। नेपालले गर्ने विकास मौलिक नै हो तर विश्वका विकसित देशबाट सिकेर अघि बढे नेपाल विश्वमा वैभवशाली राष्ट्र बन्नेमा दुईमत छैन। दूरदर्शी निर्णय र यसको निरन्तर कार्यान्वयनले मात्र नेपाल समृद्ध बन्नेछ।"
एमसीसी अनुमोदनको सकस,"रामकला खड्कासुरेन्द्र काफ्ले राधा खनालतारा चापागाईं । काठमाडौं : सरकारले बहुचर्चित एमसीसी बुधबारको प्रतिनिधिसभा बैठकमा पेस गर्न जोडबल गरेको छ। त्यसको तयारी स्वरूप प्रधानमन्त्री शेरबहादुर देउवा मंगलबार बिहानदेखि राजनीतिक परामर्शमा सक्रिय रहे। प्रधानमन्त्री देउवाले आफ्ना पार्टी कांग्रेसको संसदीय दलको बैठक बसाले। कांग्रेसकै केन्द्रीय कार्यसम्पादन समितिले एमसीसीबारे १२ बुँदे धारणा तय गरेको छ। तर, सत्तारुढ गठबन्धनका अरू दलले मुख खोलेका छैनन्। यसअघि फरकफरक धारणा देखिएको थियो। माओवादी केन्द्र र एकीकृत समाजवादीले बुधबार बिहान आआफ्नो संसदीय दलको बैठक बोलाएका छन्। कांग्रेसले कुनै पनि बहानामा एमसीसी सभामुखले रोक्न नमिल्ने स्पष्ट पारेको छ। राष्ट्रिय हित, अन्तर्राष्ट्रिय सम्बन्ध, आर्थिक कूटनीति र पूर्वाधार विकाससँग जोडिएको यो संवेदनशील विषय तथा आमचासो र सरोकारको विषय जनप्रतिनिधि संस्था सार्वभौम संसद्मा प्रस्तुत र छलफल गराउनु सभामुखले कुनै पनि बहानामा रोक्न, आलटाल र अवरोध गर्न मिल्दैन, कार्यसम्पादन समितिको निर्णय छ, यो संवेदनशीलतालाई बुझेर तत्काल यो विषयलाई संसद्को एजेन्डा बनाउनु सभामुखको जिम्मेवारी हो। उसले २०६८ सालदेखि सम्झौताका विभिन्न प्रक्रियामा सहभागी दलहरू संसदीय अनुमोदनमा सकारात्मक हुने विश्वास व्यक्त गरेको छ। डा बाबुराम भट्टराई प्रधानमन्त्री हुँदा अनुदान प्राप्त गर्न थालेको प्रक्रिया खिलराज रेग्मी, सुशील कोइराला, केपी शर्मा ओली, पुष्पकमल दाहाल हुँदै अघि बढेको कांग्रेसले स्पष्ट पारेको छ। त्यसपछि अमेरिकी मिलेनियम च्यालेन्ज कर्पोरेसन (एमसीसी) र सरकारबीच २०७४ भदौ २९ गते सम्झौता भएको थियो। त्यति बेला पनि देउवा नै प्रधानमन्त्री थिए। सरकारले सम्झौता अनुमोदन गर्न २०७६ असार ३० मा संसद्मा दर्ता गरेको थियो। त्यस बेला केपी शर्मा ओली प्रधानमन्त्री थिए। तर, कतिपय बुँदाप्रति दलहरूबीच चर्को विवादका कारण सम्झौता संसद्मै अड्किएको हो। अमेरिकाले फागुन १६ भित्र अनुमोदन गरिसक्नुपर्ने डेडलाइन दिएको छ। कार्यसूचीमा राख्न भनिसकेँ : देउवा प्रधानमन्त्री देउवाले एमसीसी बुधबारकै कार्यसूचीमा राख्न आफूले सभामुख अग्नि सापकोटालाई आग्रह गरेको बताएका छन्। देउवाले दलको बैठकमा यसबारे जानकारी दिँदै एमसीसीका पक्षमा उभिन निर्देशन दिए। हामी एमसीसी संसद्बाट अनुमोदन गराउने पक्षमा छौं, प्रधानमन्त्री देउवाको बैठकको भनाइ उद्धृत गर्दै महामन्त्री गगन थापाले भने, यस विषयमा सभामुखलाई पनि भनिसकेको छु। देउवाले एमसीसी अनुमोदन गर्न सबै दलको सहयोग प्राप्त हुने विश्वास व्यक्त गरे। हामीले जुन एमसीसी संसद्मा टेबल गर्ने भनिरहेका छौं, यो एमाले अध्यक्ष केपी शर्मा ओली नेतृत्वको सरकारले २०७६ असार ३० गते नै संसद्मा दर्ता गराएको हो, देउवाको भनाइ उद्धृत गर्दै महामन्त्री थापाले भने, अहिलेको सरकारले एमसीसी अघि बढाउँदा यो विषयमा एमाले झनै खुसी पो हुनुपर्ने हो। महामन्त्री थापाले नेकपाकै पालामा एमसीसी पास गर्नुपर्नेमा कांग्रेसले अडान लिएको र अहिले पनि पुरानै अडानमा प्रतिबद्ध रहेको बताए। भने, प्रतिपक्षमा रहँदा र सरकारमा रहँदा कांग्रेसले डबल स्ट्यान्डर्ड राख्दैन। एमसीसीबारे निर्णय गर्न मंगलबार बानेश्वरमा बसेको कांग्रेस संसदीय दलको बैठक । तस्बिर : रासस कांग्रेस प्रवक्ता डा प्रकाशशरण महतले बुधबार नै एमसीसी संसद्मा टेबल हुने बताए। उक्त विषयमा गठबन्धन दलहरूबीच सहमति भइसकेको प्रवक्ता डा महतको भनाइ छ। सभामुखज्यूले एमसीसी टेबल गर्ने प्रतिबद्धता दिनुभएको छ, डा महतले भने, ढुक्क हुनुस् पास हुन्छ। आज टेबल हुन्छ। माओवादी नेतृत्वकै सरकारका पालामा एमसीसीको प्रक्रिया सुरु भएको महतले बताए। बाबुराम भट्टराईजी प्रधानमन्त्री हुँदा र नारायणकाजी श्रेष्ठ परराष्ट्रमन्त्री हुँदा प्रक्रियामा गएको हो, उनले भने, ओलीजीको सरकारले मन्त्रिपरिषद्बाट निर्णय गरेर संसद्मा दर्ता गराएको हो। अनि, अहिले खोक्रो राष्ट्रवाद देखाएर हुन्छ ? तीन नेताबीच बैठक देउवाले माओवादी केन्द्र अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपाललाई बुधबारै एमसीसी टेबल गर्ने तयारीबारे बताए। दाहाल र नेपालसँगको छलफलपछि देउवाले पार्टीको संसदीय दलको बैठक गरे। कार्यव्यवस्थाको बैठक राख्न सभामुख सापकोटालाई टेलिफोन गरे। तीन नेताबीचको छलफल एमसीसीका विषयमा केन्द्रित थियो। बालुवाटार स्रोतका अनुसार अरू दिनजस्तो धेरै लामो छलफल भएन। बुधबारको प्रतिनिधिसभा बैठकमा एमसीसी टेबल गर्ने वातावरण मिलाउनुहोस् भनेर प्रधानमन्त्रीले बैठकको सुरुमै प्रस्ताव राख्नुभयो, प्रधानमन्त्रीनिकट बालुवाटार स्रोतले भन्यो। त्यसपछि दाहाल र नेपालले केही समय पर्खिनुस् अहिले हतार नगरौं भन्ने जवाफ दिएका थिए। देउवाले भने अब एमसीसी रोक्न नहुने अडान राखेका थिए। तपाईंहरू असन्तुष्ट भएका बुँदा ल्याउनुहोस्भन्दा पनि ल्याउनुहुन्न। अब मिति सार्दा अमेरिका मात्र हैन अन्तर्राष्ट्रिय स्तरमै विश्वसनीयता गुम्न सक्छ, देउवाले भनेका थिए। बैठक सकिने बेला देउवाले संसद्मा तपाईंहरूले सहयोग गर्नुहुन्छ भने आस छ, भनेर आग्रह गरेका थिए। त्यसपछि तिनै नेता हाँसेर निस्किएको बालुवाटार स्रोतले जनायो। दलको बैठकमा परराष्ट्रमन्त्री नारायण खड्का र पूर्वअर्थमन्त्री डा रामशरण महतले एमसीसीमा केकस्ता व्यवस्था उल्लेख छन् भनेर प्रष्ट पारेका थिए। एमसीसी संसद्बाट अनुमोदनको पक्षमा मतदान गर्ने निर्णय भएको छ, सचेतक पुष्पा भुसालले भनिन्। सञ्चार तथा सूचना प्रविधिमन्त्री ज्ञानेन्द्रबहादुर कार्कीले ओली नेतृत्वको सरकारले संसद्मा दर्ता गरेकै एमसीसी टेबल गर्न लागिएकाले एमालेले पनि सहयोग गर्ने बताए। सभामुखले बोलाए कार्यव्यवस्था बैठक प्रतिनिधिसभा बैठकका कार्यसूची तय गर्न सभामुख अग्नि सापकोटाले कार्यव्यवस्था परामर्श समितिको बैठक बुधबार बिहान बोलाएका छन्। बुधबार साढे ११ बजे बैठक तय भएको सभामुखका प्रेसविज्ञ श्रीधर न्यौपानेले जनाए। प्रतिनिधिसभा बैठक दिउँसो १ बजे बोलाइएको छ। दाहाल र नेपालसँगको बैठकपछि देउवाले सभामुखलाई टेलिफोन गरी कार्यव्यवस्था बैठक बोलाउन आग्रह गरेको एक नेताले बताए। सरकारले आफ्ना एजेन्डाहरू अघि बढाइदिन कार्यव्यवस्थामा सभामुख र दलहरूसँग औपचारिक आग्रह गर्ने चलन छ। कानुनमन्त्री समितिका पदेन सदस्य हुन्छन्। सरकार र संसद्बीच समन्वयकर्ताको भूमिका निर्वाह गर्ने जिम्मेवारी कानुनमन्त्रीकै हुन्छ। संसद् सचिवालयले तय गरेको सम्भावित कार्यसूचीमा भने एमसीसी छैन। सचिवालयका प्रवक्ता रोजनाथ पाण्डेले सम्भावित कार्यसूची संशोधन हुन सक्ने बताए। कार्यव्यवस्थाको बैठकमा एमसीसीबारे छलफल भयो भने कार्यसूची संंशोधन हुन सक्छ, पाण्डेले भने। माओवादी र समाजवादीले बोलाए दलका बैठक एमसीसीबारे निर्णय लिन गठबन्धनका माओवादी केन्द्र र समाजवादीले बुधबार बिहान आआफ्नो संसदीय दलका बैठक बोलाएका छन्। माओवादीका प्रमुख सचेतक देव गुरुङले बैठकको निर्णयअनुसार कार्यव्यवस्था परामर्श समितिको पार्टीको धारणा राखिने बताए। दलको बैठक १० बजे बोलाइएको छ। सभामुखले साढे ११ बजे कार्यव्यवस्था बैठक राखेका छन्। एकीकृत समाजवादीले दलको बैठकबाट निर्णय गर्ने प्रमुख सचेतक जीवनराम श्रेष्ठले बताए। एकै दिन हुँदैन निर्णय प्रतिनिधिसभामा बैठकमा एमसीसी टेबल गरेकै दिन त्यसमाथि निर्णय भने हुँदैन। पहिलो दिन पेस गर्ने, अर्को दिन सैद्धान्तिक छलफल (विचार गरियोस्) भन्ने प्रस्ताव पारित गर्ने, त्यसपछि मात्रै निर्णय प्रक्रियामा लैजानुपर्छ। सचिवालयका अधिकारीहरू पनि यसको निर्णय प्रक्रियाप्रति एकमत छैनन्। केहीले सम्झौतामा सांसदहरूलाई संशोधनका लागि ७२ घण्टाको समय दिनुपर्ने तर्क गरेका छन्। केहीले भने सम्झौतामा अब संशोधनको गुञ्जायस नभएकाले सांसदहरूलाई समय दिनु नपर्ने तर्क गरिरहेका छन्। सचिवालयका प्रवक्ता पाण्डेले भने संशोधनका लागि ७२ घण्टा समय दिने तयारी भइरहेको बताए। के गर्छ एमाले ? प्रमुख विपक्षी एमालेले संसद् अवरोधलाई निरन्तरता दिने भएको छ। पार्टीले कारबाही गरेका १४ सांसदलाई सभामुख अग्नि सापकोटाले पदमुक्त नगरेको भन्दै उसले लगातार अवरोध गर्दै आएको छ। प्रमुख सचेतक विशाल भट्टराईले बुधबार पनि एमालेले विरोधलाई निरन्तरता दिने बताए। हामी आफ्नो नियमित प्रक्रिया गर्छौं नै, नेता भट्टराईले भने, अबरुद्ध त हुँदैन। उहाँहरू (सत्तापक्ष)ले आफना एजेन्डा ल्याउनुभएकै छ। बजेट नै पास गर्नुभयो। तर, हामी निरन्तर आन्दोलनमै छौं। उनले प्रतिपक्षको आन्दोलनलाई सत्तापक्षले बेवास्ता गरेको भन्दै यस्तो प्रवृत्ति कतै नभएको टिप्पणी गरे। संसदीय व्यवस्थामा प्रतिपक्ष उभिँदा मात्रै पनि संसद् चल्दैन्, भट्टराईले भने, तर जसरी हुन्छ, गुरिल्ला शैलीमा पेल्नुपर्छ भन्ने मात्रै हुन्छ। हाम्रो पूर्ववत अभियान जारी नै राख्छौं।  के हो एमसीसी ? मिलेनियम च्यालेन्ज कर्पोरेसन (एमसीसी) अमेरिकी सरकारको सहयोग निकाय हो। यसले विकासशील राष्ट्रहरूमा गरिबी घटाउन र आर्थिक वृद्धिमा टेवा पुर्याउन सहयोग गर्दै आएको छ। उसले ४९ देशलाई अनुदान उपलब्ध गराएको छ। एमसीसी सञ्चालक समितिको सन् २०१७ अगस्टमा बसेको बैठकले नेपाललाई ५० करोड डलरको अनुदान सहयोग गर्ने प्रस्ताव स्वीकृत गरेको थियो। नेपालका तर्फबाट तत्कालीन अर्थमन्त्री ज्ञानेन्द्रबहादुर कार्की र एमसीसीका तर्फबाट कार्यवाहक सीईओ जोनाथन नाशले २०७४ भदौ २९ गते मिलेनियम च्यालेन्ज कम्प्याक्ट (सम्झौता) मा हस्ताक्षर गरेका थिए। केपी शर्मा ओली प्रधानमन्त्री हुँदाका अर्थमन्त्री डायुवराज खतिवडाले सन् २०१९ सेप्टेम्बर २९ मा कार्यक्रम कार्यान्वयन सम्झौतामा हस्ताक्षर गरेका थिए। उक्त परियोजनाका लागि नेपाल सन् २०११ मा छनोट भएको थियो। के हो एमसीए ? एमसीसीबाट अनुदान सहायता प्रदानपछि सम्बन्धित राष्ट्रले त्यसको व्यवस्थापन, कार्यान्वयन तथा अनुगमन गर्नुपर्ने हुन्छ। यसको लक्षित उपलब्धि प्राप्त गर्न गठन गरिने निकायलाई मिलेनियम च्यालेन्ज एकाउन्ट (एमसीए) भनिन्छ। यो निकाय अनुदानप्राप्त गरेको राष्ट्रकै स्वामित्व र नेतृत्वमा आयोजना सञ्चालन हुन दिन निर्माण गरिन्छ। मन्त्रिपरिषद्को निर्णयअनुसार २०७५ वैशाख ५ गते नेपाल राजपत्रमा सूचना प्रकाशन गरी विकास समिति ऐन २०१३ अनुसार छुट्टै विकास समितिका रूपमा मिलेनियम च्यालेन्ज एकाउन्ट नेपाल विकास समिति (एमसीएनेपाल) गठन गरियो। के छन् सम्झौताका मुख्य बुँदामा ? एमसीसीअन्तर्गत अमेरिकी सरकारले ५० करोड डलर (५५ अर्ब रुपैयाँ) अनुदान स्वरूप उपलब्ध गराउनेछ। नेपालका तर्फबाट १३० मिलियन डलर (करिब १४ अर्ब रुपैयाँ)बराबर रकम विनियोजन गर्नुपर्नेछ। उक्त रकम ऊर्जा र यातायात विकासका क्षेत्रमा सम्झौता लागू भएको मितिदेखि पाँच वर्षभित्र परिचालन गरिसक्नुपर्ने प्रावधान छ। सम्झौतामा विद्युत् प्रसारण लाइन निर्माण तथा सडक मर्मतसम्भार समेटिएको छ। काठमाडौंको उत्तरपूर्व अवस्थित लप्सीफेदीबाट काठमाडौंको पश्चिममा रहेको नुवाकोटको रातमाटेसम्मको खण्ड, रातमाटेबाट हेटौंडासम्मको खण्ड, रातमाटेबाट दमौलीसम्मको खण्ड, दमौलीबाट बुटवलसम्मको खण्ड र बुटवलबाट भारतको सिमानासम्मको खण्डमा ४ सय केभी क्षमताका प्रसारण लाइन बनाइनेछ। रातमाटे, दमौली र बुटवलमा तीनवटा सबस्टेसन बन्नेछन्। अनुदानमध्ये ३ सय किलोमिटर प्रसारण लाइन र सबस्टेसन निर्माणमा करिब ४० करोड डलर खर्च गरिनेछ। सडकतर्फ पूर्वपश्चिम राजमार्गको कपिलवस्तु चन्द्रौटाबाट लमही हुँदै बाँके र दाङमा पर्ने शिवखोलासम्म ३ सय ५ किलोमिटर स्तरोन्नतिमा करिब ५२ करोड डलर खर्च गरिनेछ। समेटियो गौरवको आयोजनामा मन्त्रिपरिषद्को २०७५ असोज ५ गते बसेको बैठकले एमसीसीको सहयोगका दुई आयोजनालाई राष्ट्रिय गौरवका आयोजना घोषणा गर्यो। जसमा काठमाडौं लप्सेफेदीबाट धादिङको गल्छीरातमाटे प्रसारण लाइन र दमौलीभरतपुरबुटवल प्रसारण लाइन निर्माण आयोजना छन्। एमसीसीको अनुदान कुन क्षेत्रमा परिचालन गर्ने भन्नेमा विज्ञसँग छलफल गरियो। सोही सन्दर्भमा अर्थ मन्त्रालयको संयोजकत्वमा समिति बनाइयो। समितिले आर्थिक वृद्धिका अवरोधहरू पहिचान गर्न विज्ञ टोलीद्वारा अध्ययन गरायो। त्यसपछि सरकारले सहयोगलाई प्रसारण लाइन र सडक स्तरोन्नतिमा खर्च गर्ने निर्णय गरेको हो। संसद्बाट अनुमोदन किन जरुरी ? अन्तर्राष्ट्रिय कानुनअन्तर्गतको सन्धिसम्बन्धी भियना अभिसन्धि १९६९ एवं नेपालको कानुनले एमसीसीलाई अन्तर्राष्ट्रिय सम्झौताको स्तरमा राख्छ। नेपाल सन्धि ऐन, २०४७ को व्यवस्थाअनुसार प्रतिनिधिसभाको बैठकमा उपस्थित सदस्यको साधारण बहुमतबाट अनुमोदन हुनुपर्ने देखिएकाले संघीय संसद्मा पेस गर्नुपर्ने भएको हो। उक्त प्रस्ताव अनुमोदनका लागि संघीय संसद्मा पेस गर्न २०७५ माघ २५ गतेको मन्त्रिपरिषद्को निर्णयबाट स्वीकृति प्राप्त भएको हो। यस्तो छ कानुनी अवस्था नेपालका कुनै पनि कानुन विस्थापित गर्ने यो सम्झौताको उद्देश्य होइन। अनुदानका परियोजना कार्यान्वयन गर्ने सन्दर्भमा सम्झौतामा उल्लिखित व्यवस्था लागू गर्नु हो। उदाहरणका लागि सार्वजनिक खरिद ऐन लागू नहुने व्यवस्था सम्झौतामा छ। यस्तो व्यवस्था सार्वजनिक खरिद ऐन २०६३ को दफा ६७ ले पनि गरेको छ। यसको हकमा सम्पूर्ण खरिद कार्यका लागि एमसीसीको कार्यक्रम खरिद मार्गनिर्देशिका प्रयोग हुने हुँदा यसको दफा ७१ ले कम्प्याक्टमा उल्लेखित व्यवस्था लागू हुने भनी कार्यान्वयनमा बाधा नहुने गरी मार्गप्रशस्त गरेको छ। कुनै कानुन सम्झौतासँग बाझिएको खण्डमा उक्त सम्झौता लागू हुने प्रावधान केवल नेपालसँगको सम्झौतामा मात्र होइन। माली, मोल्दोभा, मंगोलिया, सेनेगल, तान्जानिया, जाम्बिया, मोरक्को, घाना, नामिबियाजस्ता राष्ट्रसँगका सम्झौतामा पनि उक्त दफा ७१ सोही रूपमा राखिएको छ। ती देशमा सम्झौता संसद्बाट सम्झौता अनुमोदन भएको छ। सम्झौताको दफा ६४ मा कम्प्याक्ट सम्झौता अन्तर्राष्ट्रिय सम्झौता भएको र अन्तर्राष्ट्रिय कानुनका सिद्धान्तहरूद्वारा यसको व्याख्या हुने प्रावधान रहेको हुँदा यो प्रावधान प्रचलित अन्तर्राष्ट्रिय कानुनको सिद्धान्त अनुरूप नै छ। कुनै पनि राष्ट्रिय वा अन्तर्राष्ट्रिय सम्झौता नेपालको संविधानभन्दा माथि हुँदैन। बौद्धिक सम्पत्तिमा नेपालकै अधिकार बौद्धिक सम्पत्ति प्रयोगका विषयमा कम्प्याक्टको दफा ३२ (च)मा उल्लेख छ। साथै बौद्धिक सम्पत्तिलाई अनुसूची ६ मा पनि परिभाषित छ। उक्त परिभाषाले एमसीसीको अनुदानबाट उत्पादित बौद्धिक सामग्रीलाई मात्र समेटेको छ। यसको अर्थ नेपाल सरकारद्वारा आफ्नो १३ करोड अमेरिकी डलरको लगानी गरी विकास गरिएका बौद्धिक सम्पत्ति एमसीसीको प्रयोगका निम्ति दिनुपर्ने अवस्था रहँदैन। एमसीसीको अनुदानमार्फत विकास गरिएका कुनै बौद्धिक सामग्रीको प्रयोग गर्न पनि नेपाललाई बन्देज छैन। त्यस्ता बौद्धिक सामग्रीको हस्तान्तरण एउटा पक्ष (एमसीसी)लाई मात्रै गरिनुपर्छ पनि भनिएको छैन। नेपाल सरकारले उक्त सम्पत्ति उपयोगी ठहर्याए अन्य निकायलाई पनि प्रदान गर्न सक्ने व्यवस्था छ। त्यसैले सम्झौताले नेपाललाई त्यस्ता बौद्धिक सामग्री उपयोग गर्न बञ्चित गरेको छैन। निर्माण ठेक्का प्रतिस्पर्धाका आधारमा आयोजना निर्माण गर्न विश्वव्यापी प्रतिस्पर्धात्मक टेन्डर आह्वान गरी सक्षम ठेकेदार कम्पनी खोजिने व्यवस्था छ। एमसीसीको खरिद मार्गनिर्देशिकामा कुनै पनि देशलाई प्राथमिकता दिने व्यवस्था छैन। महालेखाले गर्छ लेखापरीक्षण आयोजनामा हुने खर्चको लेखापरीक्षण महालेखापरीक्षकले गर्ने व्यवस्था छ। यो क्रम २०७२ सालदेखि हुँदै आएको छ। यो व्यवस्था सम्झौताको दफा ३८ (क)मा छ। यसलाई मिलेनियम च्यालेन्ज एकाउन्ट नेपाल विकास समिति (गठन) आदेश २०७४ को दफा ११ मा पनि राखिएको छ। सरकारले तोकेको लेखापरीक्षक अथवा महालेखापरीक्षकद्वारा लेखापरीक्षण गर्न पाउने व्यवस्था सम्झौता र गठन आदेश दुवैमा उल्लेख छ। रद्द गर्न पाउने अधिकार दुवै पक्षलाई कम्प्याक्टको दफा ५१ (क)मा कुनै पनि पक्षले ३० दिनको सूचना दिएर कम्प्याक्ट रद्द गर्न पाउने व्यवस्था छ। नेपालले चाहे बिनाकारण सम्झौता रद्द गर्न सक्छ। एमसीसीले मात्र रद्द गर्न पाउने तर नेपालले नपाउने भन्ने प्रावधान सम्झौतामा छैन। सन् २००४ देखि हस्ताक्षर भएका सम्झौतामध्ये मादागास्कर र मालीका मात्रै बीचमा रद्द गरिएका छन्। सहायता वित्तीय मात्रै कि रणनीतिक पनि ? यो अनुदान आर्थिक विकासमा केन्द्रित छ। यो कुनै सैन्य मामिलासँग नजोडिएको सम्झौता हो। एमसीसी आयोजनाको लक्ष्य विद्युत् प्रसारण लाइन निर्माण र सडक स्तरोन्नति गरी आर्थिक विकासमा सघाउनु हो। एमसीसीमा सैन्य संलग्नतालाई अमेरिकी कानुनले नै निषेधित गरेको छ। एमसीसीअन्तर्गत अमेरिकी सेना नेपाल आउने र नेपाली सेनालाई प्रशिक्षण दिने कुनै प्रावधान छैन। यसअन्तर्गत सैनिक प्रशिक्षणलाई पूर्णरूपमा प्रतिबन्धित गरिएको छ।"
जसले बसाले नियात्राको जग,"काठमाडौं : असार एक गते निकै रोएँ। रुनु मनलाई निको पार्ने हो भन्ने धेरैको सोचाइ छ। तर हेर्नुहोस्, जति रोयो उति भक्कानो फुटेर आउँछ। जति भक्कानो फुट्यो उति सर्वांग थर्थराएर आउँछ। जति अंग थर्थरायो उति हृदय विदीर्ण भएर आउँछ। छाती छियाछिया भएर आउँछ र मुटु नै ढुक्क ढुक्क हुँदै बाहिर छचल्किएर आउँछ। साहित्यकार प्रा डा तारानाथ (ताना) शर्माले बुबाको निधनमा लेखेको निबन्ध आँसु छचल्किँदै जान्छका हरफ हुन् यी। भाषा, साहित्यका बहुआयामिक व्यक्तित्व उनै शर्माको निधनमा मंगलबार नेपाली भाषाप्रेमी, साहित्यकार, विद्यार्थी र पाठक उसरी नै रोएका छन्। भक्कानो फुटेको छ उनको अन्तिम बिदाइमा। जानेमानेका अधिकांश साहित्यकार मंगलबार पशुपति आर्यघाट पुगेका थिए। उनीहरूको साहित्यकार र शुभचिन्तक हृदय विदीर्ण बनेको थियो। शर्माले त्यो निबन्धमा आफू मुसलधारे पानी परेको असारको समयमा जन्मिएको लेखेका थिए। उनको निधनमा सूर्यले उज्यालो किरण छरेको थियो। उनी ८७ वर्षको उमेरमा फागुन ३ गतेको पारिलो घाममा सदाका लागि अस्ताए। शर्माले लेखेको निबन्ध घनघस्याको उकालो काट्दा कक्षा १० को नेपाली पुस्तकमा सबैले अध्ययन गरे। त्यही भएर शर्मालाई धेरैले सम्झने मूल कारण घनघस्याको उकालो काट्दा बन्यो। उनले लेखेको नियात्राको लेखनीलाई सम्मान गर्दै २०२६ सालमा नियात्रा शब्द बन्यो। त्यति मात्र होइन, सोही वर्ष डा शर्माले लेखेको नियात्रा संग्रह बेलायततिर बरालिँदाले मदन पुरस्कार पायो। तत्कालीन समयमा कसैले नपत्याएको नियात्रा विधामा मदन पुरस्कार पाउने उहाँ एक मात्र नेपाली साहित्यकार हुनुहुन्छ, नियात्रा समाजका अध्यक्ष प्रतीक ढकालले अन्नपूर्ण पोस्ट्सित भने, निजात्मक अनुभूतिको धाराको सुरुआतकर्ता र उचाइमा पुर्याउने सर्जक। मदन पुरस्कारबाट सम्मानित हुने उहाँ एक्लो व्यक्तित्व हो आजसम्म। उनका अनुसार त्यसअघि यात्रा संस्मरण भनिन्थ्यो। दुई धारा थिए, वर्णनात्मक र निजात्मक अनुभूति। त्यसअघिका नियात्राले कसैले घुमेको कथा सुनाउँथे र उनले नियात्राका पाठकलाई सँगसँगै घुमाउन थाले। सौन्दर्य चेतसहितको नियात्रा लेखनको प्रारम्भ गर्ने व्यक्तित्व शर्मा नै हुन्। उनले जुन शैलीको स्थापना गरे, त्यो ऐतिहासिक प्राप्ति पनि हो। कविताको जगमा उभिएर काव्यिक मूल्ययुक्त नियात्रा लेखेका छन्। शर्माको व्यक्तित्व बहुआयामिक छ। उनी नियात्राकार, निबन्धकार, समालोचक र भाषाविद् हुन्। डा शर्मा पहिलो समालोचक हुनुहुन्थ्यो। दोस्रो, बिर्सन नहुने व्यक्तित्व नियात्राकार। अझ उहाँको प्रमुख आयाम भनेको भाषाशास्त्री, साहित्यकार डा विप्लव ढकाल भन्छन्, यी तीनभित्रै युनिक विशेषता छन्। खरो समालोचक हो उहाँ। मबीबी शाहका कविताका समालोचना गर्ने क्रममा अनेकौं प्रश्नको सामना गर्नुपरेको ढकाल स्मरण गर्छन्। शर्मा कडा आलोचकीय चेत भएका समालोचक भएको उनको बुझाइ छ। डा शर्माले पहिचान पनि यसैमा बनाए। त्यसो त प्रभाववादी भएर चाँदनी शाहका कवितालाई प्रशंसा गरेका छन्। अर्को शब्दमा भन्नुपर्दा, कतिपय अति प्रशंसा र कडाभन्दा कडा आलोचना पनि गर्ने दुवै विशेषता बोकेका व्यक्तित्व हुन् शर्मा। शर्मामा सिर्जनात्मक र समीक्षात्मक सामथ्र्य सराबरी भएको मूल्यांकन डा रमेश शुभेच्छुको छ। शर्माको मूल पहिचान समालोचक थियो। उनी अब्बल सम्पादक पनि थिए। शर्माकै सम्पादनमा गुरुप्रसाद मैनाली, भीमनिधि तिवारीलगायत विशिष्ट विद्वान्का विशिष्ट कृति बाहिर आएका छन्। गोपालप्रसाद रिमालको आमाको सपना कविताको सम्पादन गरेको हो। गुरुप्रसाद मैनालीको नासो कथा पनि सम्पादन गरे। २५ वर्षका नेपाली निबन्धको किताबको सम्पादन गरेका थिए। बेलायतमा प्राध्यापन गरेर नेपाल फर्किए। नेपालमा राइजिङ नेपालको प्रधान सम्पादक भएर काम गरे। उनले महत्वपूर्ण कृतिको अनुवाद पनि गरे्। भाषाविज्ञानमै विद्यावरिधि गरेका डा शर्मा नेपाली भाषामा झर्रोवादी आन्दोलनका अभियन्तामध्ये एक हुन्। उनको समग्र लेखनमा झर्रो नेपाली भाषाको सुललित प्रयोग पाइन्छ। प्राडा खगेन्द्रप्रसाद लुइँटेल अंग्रेजी भाषा पढेर पनि नेपाली भाषाप्रति अत्यन्तै सद्भाव राख्ने व्यक्तित्वका रूपमा लिन्छन् शर्मालाई। २०२७ सालमै नेपाली साहित्यको इतिहास लेख्नु ठूलो योगदान हो। डा साबित्री मल्ल कक्षपतिले शर्माले त्रिभुवन विश्वविद्यालयको चउरमा नाटक पढाएको स्मरण गरिन्। शर्माका कृति सयको हाराहारीमा छन्। समालोचना, नियात्रा, आख्यान, कविता, संस्मरणजस्ता थुप्रै विधामा कलम चलाएका छन्। अनुवाद र सम्पादन गरेका अरू सयजति छन्। २००८ सालमा साथी साप्ताहिकमा पहिलो रचना प्रकाशन भएको थियो। १९९१ असार ९ गते पूर्वी नेपालको इलामको बरबोटेमा जन्मिएका उनी ८८ वर्ष पुग्न तीन महिना बाँकी हुँदा संसारबाट बिदा भए। उनका पत्नी शान्ता र छोराद्वय अनलनाथ र सलिल छन्।"
कार्यव्यवस्था परामर्श समितिको बैठकपछि कार्यसूचीमा एमसीसी थप्ने तयारी,"काठमाडौं : सरकारले प्रतिनिधिसभाको आजको बैठकमा एमसीसी टेबल गर्ने तयारी गरेको छ । बुधबार दिउँसो १ बजे बस्ने बैठकमा एमसीसी टेबल गर्ने तयारी भएको हो। तर मंगलबार संघीय संसद सचिवालयले सार्वजनिक गरेको सम्भावित कार्यसूचीमा एमसीसीलाई राखिएको छैन। सचिवालयका प्रवक्ता रोजनाथ पाण्डेले सम्भावित कार्यसूची संशोधन हुन सक्ने बताए। कार्यव्यवस्थाको बैठकमा एमसीसीबारे छलफल भयो भने कार्यसूची संशोधन हुन सक्छ, पाण्डेले भने। प्रतिनिधिसभा बैठकका कार्यसूची तय गर्न सभामुख अग्नि सापकोटाले कार्यव्यवस्था परामर्श समितिको बैठक बुधबार बिहान बोलाएका छन्। बुधबार साढे ११ बजे बैठक तय भएको सभामुखका प्रेसविज्ञ श्रीधर न्यौपानेले जानकारी दिए। सरकारले आफ्ना एजेन्डाहरू अघि बढाउन कार्यव्यवस्थामा सभामुख र दलहरूसँग औपचारिक आग्रह गर्ने चलन छ। कानुनमन्त्री समितिका पदेन सदस्य हुन्छन्। सरकार र संसद्बीच समन्वयकर्ताको भूमिका निर्वाह गर्ने जिम्मेवारी कानुनमन्त्रीकै हुन्छ। गोप्य पत्र सार्वजनिक भएसँगै एसमीसी पारित गर्न माओवादी केन्द्रका अध्यक्ष प्रचण्ड समेत सहमत भएको पुष्टि भएको छ। एमसीसी संसद्बाट तत्काल अनुमोदन गर्ने कि नगर्ने विषयले सत्तारुढ गठबन्धनमा झन् दरार उत्पन्न भएको छ। कांग्रेस जसरी पनि अमेरिकी अनुदान सहायता सम्झौता अनुमोदन गरी अघि बढ्ने पक्षमा छ। एमसीसीको विषयमा माओवादीभित्र पनि दुई धार रहेको छ। एमसीसीमा माओवादीले दोहोरो चरित्र देखाउँदै आएको छ। वासिङ्टन डिसीस्थित एमसीसी मुख्यालयलाई प्रधानमन्त्री शेरबहादुर देउवा र प्रचण्डले संसदबाट एमसीसी पारित गराउने प्रतिबद्धता जनाउँदै हस्ताक्षर गरेर पत्र पठाएका थिए। गोप्य पत्र सार्वजनिक भएसँगै एसमीसी पारित गर्न माओवादी केन्द्रका अध्यक्ष प्रचण्ड समेत सहमत भएको पुष्टि भएको छ। अध्यक्ष प्रचण्ड बाहिर भने संशोधन नभई एमसीसी पास गर्न नसकिने अभव्यिक्ति दिँदै आएका थिए। एमसीसी पारित गर्ने प्रतिबद्धतासहितको पत्र सार्वजनिक भएपछि प्रचण्ड चेपुवामा परेका हुन्। एमसीसी पास गर्न देउवा र प्रचण्डद्वारा हस्ताक्षरित अति गोप्य पत्र सार्वजनिक (पत्रसहित) देउवाप्रचण्डलाई एमसीसी मुख्यालयको पत्र फेब्रुअरी २८ भित्र एमसीसी पास गर्नू (पत्रसहित) एमसीसी पत्र प्रकरण : अप्ठेरोमा प्रचण्ड, आफ्नैलाई दिए धोका बाबुरामको छनोटदेखि ओलीको अनुमोदनसम्म देखाउँदै एमसीसीमा कांग्रेसको विस्तृत धारणा (पूर्णपाठ) के हो एमसीसी ? एमसीसी अनुमोदनको सकस मंगलबार प्रधानमन्त्री देउवाले एमसीसी बुधबारकै कार्यसूचीमा राख्न आफूले सभामुख अग्नि सापकोटालाई आग्रह गरेको बताएका छन्। देउवाले दलको बैठकमा यसबारे जानकारी दिँदै एमसीसीका पक्षमा उभिन निर्देशन दिए। हामी एमसीसी संसद्बाट अनुमोदन गराउने पक्षमा छौं, प्रधानमन्त्री देउवाको बैठकको भनाइ उद्धृत गर्दै महामन्त्री गगन थापाले भने, यस विषयमा सभामुखलाई पनि भनिसकेको छु। देउवाले एमसीसी अनुमोदन गर्न सबै दलको सहयोग प्राप्त हुने विश्वास व्यक्त गरे।"
कांग्रेसका १० भ्रातृ संस्थाका केन्द्रीय समिति भंग,"काठमाडौं : कांग्रेस केन्द्रीय कार्यसम्पादन समितिले १० वटा भ्रातृ संस्थाका केन्द्रीय कार्यसमिति भंग गर्ने निर्णय गरेको छ। पार्टी कार्यालय सानेपामा कार्यालयमा मंगलबार बसेको समितिको बैठकले उक्त निर्णय गरेको हो। म्याद सकिँदा पनि अधिवेशन गर्न नसकेका समिति भंग गरी नयाँ तदर्थ समिति गठन गर्ने निर्णय गरेको हो। तदर्थ समिति गठनको अधिकार भने सभापति शेरबहादुर देउवालाई दिइएको छ। प्रवक्ता प्रकाशशरण महतले म्याद समाप्त भइसकेका भ्रातृ संस्थाहरू स्वतः विघटन भएकाले फागुन मसान्तभित्र केन्द्रीय तदर्थ समिति गठन गर्ने अधिकार सभापति देउवालाई दिइएको बताए। उनका अनुसार नेपाल विद्यार्थी संघ, नेपाल प्रजातन्त्र सेनानी संघ, नेपाल किसान संघ, नेपाल आदिवासी जनजाति संघ, नेपाल लोकतान्त्रिक अपांग संघ, नेपाल तामाङ संघ, नेपाल ठाकुर समाज, नेपाल महिला संघ, नेपाल तरुण दल, र नेपाल भूतपूर्व सैनिक संघका केन्द्रीय समितिहरू भंग गर्ने निर्णय गरेको हो। प्रवक्ता डा महतले भने, बैठकले पार्टी विधानबमोजिम भ्रातृ तथा शुभेच्छुक संस्थाका पदाधिकारीहरू महाधिवेशनबाट पार्टीका विभिन्न पदमा निर्वाचित भएको भए उनीहरूको पद स्वतः रिक्त भएको भन्दै ती पदमा पदपूर्ति गर्ने निर्णय गरेको छ। बैठकले अवधि समाप्त भएका शुभेच्छुक संस्थाहरूलाई समेत तत्काल अधिवेशन सम्पन्न गराउन निर्देशन गरेको छ।"
स्वस्थानी व्रत आज समापन गरिँदै,"काठमाडौं : पौष शुक्ल पूर्णिमादेखि वैदिक सनातन हिन्दू धर्मावलम्बीले घरघरमा सुरु गरेको एकमहिने स्वस्थानी व्रत बुधबार विधिपूर्वक समापन गरिँदै छ । पौष शुक्ल पूर्णिमादेखि विधिपूर्वक स्वस्थानीको व्रत सुरु गरी नित्य मध्याह्नकालमा पार्वतीसहित महादेवको पूजा गरेका देशभरका भक्तजनले आज व्रत समापन गर्न लागेका हुन् । त्यसै दिनदेखि सुरु गरिएको स्कन्द पुराणअन्तर्गतको केदार खण्डको माघ माहात्म्यमा कुमार र अगस्त्यबीच भएको संवादलाई स्वस्थानी कथाका रूपमा भन्ने र सुन्ने कामको पनि आजैदेखि अन्त्य गरिँदैछ । विधिपूर्वक एकमहिने व्रत गरेकाले माघ शुक्ल पूर्णिमाका दिन १०८ जनै, १०८ सुपारी, १०८ पान, १०८ फूल, १०८ रोटी, १०८ अक्षता तथा विभिन्न थरिका फलफूल, धूप, बत्ती, नैवेद्य, श्रीखण्ड, रक्तचन्दन, सिन्दूर, वस्त्र र भेटी चढाई व्रतको कामना पूर्ण होस् भनी भगवतीलाई अघ्र्य दिइन्छ । चढाइएका प्रसादमध्ये सबैबाट आठआठ पतिलाई, पति नभए छोरालाई र छोरा पनि नभए मीत छोरालाई एवं मीत छोरा पनि नभएमा कामना सिद्ध होस् भनी नजिकको पवित्र नदीमा लगी बहाउने व्रत विधि छ । सय रोटी बर्तालुले फलाहार गरी रातमा जाग्राम बसिन्छ । जाग्रामका समयमा देवीको माहात्म्य सुन्ने सुनाउने गरिन्छ । यसो गरेमा बर्तालुको मनोकाङ्क्षा पूरा हुन्छ भन्ने धार्मिक विश्वास छ । स्वस्थानीको शाब्दिक अर्थ आफू बसेको स्थानको देवी भन्ने बुझिन्छ । आफू बसेकी स्थानकी देवीको पूजा गर्नु नै स्वस्थानी पूजा हो । उत्तरायणपछिको समय ध्यान र योग साधनाका लागि उपयुक्त भएकाले स्वस्थान अर्थात् आफ्नो आत्मामा सम्पर्कको अभ्यास गर्नुलाई स्वस्थानी भनिएको विश्वास छ । यसका लागि पौष शुक्ल पूर्णिमादेखि माघ शुक्ल पूर्णिमासम्मको समय राम्रो मानिन्छ । सुवर्ण वर्णकी, त्रिनेत्रधारी, प्रसन्न मुद्रा भएकी, कमल र सिंहासनमा बसेकी, चार हात भएकी देवीलाई स्वस्थानी देवी भनिन्छ । चार हातमध्ये पहिलो हातमा नीलकमल, दोस्रो हातमा खड्ग, तेस्रो हातमा ढाल र चौथो हातमा वरद मुद्रा लिएकी देवी स्वस्थानी हुन् भनी व्रतकथामा उल्लेख छ । यस्ती देवीको विधिपूर्वक व्रत गरेमा बिछोड भएका जोडीको पुनःमिलन हुन्छ भन्ने विश्वास छ । रोगव्याध लागेको भए ठीक हुने र पति वा पत्नीका रूपमा कसैलाई इच्छाएको भए प्राप्त हुने कथासमेत प्रचलित छ । सत्ययुगमा हिमालय पर्वतकी पुत्री पार्वतीले महादेवलाई पति पाऊँ भनी विष्णुको निर्देशानुसार स्वस्थानीको व्रत गरेको कथा स्वस्थानीमा वर्णन गरिएको छ । व्रतपछि बिछोडमा परेका नाग नागिनीको समेत पुनःमिलन भएको कथामा उल्लेख छ । गोमा ब्राह्मणीले सप्तऋषिले सिकाएको व्रतविधिअनुसार गर्दा पुत्र वियोगबाट मुक्ति मिलेको र व्रतकै प्रभावले छोरा नवराज लावण्य देश हालको साँखु क्षेत्रको राजा भएको कथासमेत स्वस्थानीमा वर्णन गरिएको साँखुको ऐतिहासिक, धार्मिक, पुरातात्विक, सांस्कृतिक र पर्यटकीय विषयमा अनुसन्धानरत इतिहासकार प्रकाश श्रेष्ठ सक्वले जानकारी दिए। आज मध्याह्नकालपछि विधिपूर्वक पूजा लगाई व्रत समापन गरी रात्रिमा जागराम बसी बिहीबार बिहान फूलपाती नदीमा सेलाएपछि यो वर्षको स्वस्थानी व्रत समापन हुने विधि रहेको नेपाल संस्कृत विश्वविद्यालय वाल्मीकि विद्यापीठ धर्मशास्त्र विभागका प्रमुख प्रा डा देवमणि भट्टराईले बताए। उपत्यकाको पूर्वी भेगस्थित शाली नदीमा पौष शुक्ल पूर्णिमादेखि सुरु भएको माधवनारायण व्रत पनि आज अश्वमेध यज्ञ गरी समापन गरिँदै छ । विगत वर्षमा करिब ४०० जनाले माधवनारायण व्रत गर्ने गरेकामा यस वर्ष कोरोना महामारीका कारण १२५ जनालाई मात्र स्वास्थ्य सुरक्षाका विधि अपनाएर सुरक्षितसाथ राखिएको छ । महिला १०६ र पुरुष १९ गरी १२५ जना यसपटक व्रतमा सहभागी भई परम्परादेखि गरिँदै आएको माधवनारायण व्रतको संस्कृति संरक्षण गरिरहेको श्री माधवनारायण स्वस्थानी व्रत तथा शाली नदी सुधार समितिका अध्यक्ष मीजेन्द्रकाजी श्रेष्ठले जानकारी दिए।"
"प्रतिनिधिसभाको बैठक बस्दै, के गर्छ एमाले ?","काठमाडौं : सरकारले प्रतिनिधिसभाको आजको बैठकमा एमसीसी टेबल गर्ने तयारी गरेको छ । बुधबार दिउँसो १ बजे बस्ने बैठकमा एमसीसी टेबल गर्ने तयारी भएको हो। प्रतिनिधिसभामा बैठकमा एमसीसी टेबल गरेकै दिन त्यसमाथि निर्णय भने हुँदैन। पहिलो दिन पेस गर्ने, अर्को दिन सैद्धान्तिक छलफल (विचार गरियोस्) भन्ने प्रस्ताव पारित गर्ने, त्यसपछि मात्रै निर्णय प्रक्रियामा लैजानुपर्छ। प्रमुख विपक्षी एमालेले बुधबार पनि संसद् अवरोधलाई निरन्तरता दिने भएको छ। पार्टीले कारबाही गरेका १४ सांसदलाई सभामुख अग्नि सापकोटाले पदमुक्त नगरेको भन्दै उसले लगातार अवरोध गर्दै आएको छ। प्रमुख सचेतक विशाल भट्टराईले बुधबार पनि एमालेले विरोधलाई निरन्तरता दिने जानकारी दिए। हामी आफ्नो नियमित प्रक्रिया गर्छौं नै, नेता भट्टराईले भने, बैठकमा विरोध प्रदर्शन गर्दा पनि उहाँहरू (सत्तापक्ष)ले आफ्ना एजेन्डा ल्याउनुभएकै छ। बजेट नै पास गर्नुभयो। तर, हामी निरन्तर आन्दोलनमै छौं। भट्टराईले प्रतिपक्षको आन्दोलनलाई सत्तापक्षले बेवास्ता गरेको भन्दै यस्तो प्रवृत्ति कतै नभएको टिप्पणी गरे। संसदीय व्यवस्थामा प्रतिपक्ष उभिँदा मात्रै पनि संसद् चल्दैन्, भट्टराईले भने, तर जसरी हुन्छ, गुरिल्ला शैलीमा पेल्नुपर्छ भन्ने मात्रै हुन्छ। हाम्रो पूर्ववत अभियान जारी नै राख्छौं। उनले एमसीसी संसदमा टेबल भएपनि, नभएपनि विरोध जारी रहने बताए। एमसीसीको विषयमा एमाले पर्ख र हेर अवस्थामा रहेको छ। सभामुख अग्नि सापकोटाले संसद्को अवरोध हटाउन गरेको आग्रहलाई प्रमुख प्रतिपक्ष दल एमालेले अस्वीकार गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्नेबारे पनि छलफल चलेको छ। विपक्षी रोस्ट्रममा उभिएर नाराबाजीमा उत्रिरहेका बेला सत्तापक्ष र सभामुखबाट पनि देखिने गरी संसद् खुलाउने प्रयास भएको छैन। सभामुखकै भूमिकामाथि प्रश्न उठाएर अवरोध भएका कारण सभामुखको अग्रसरता अपरिहार्य भएपनि ठोस पहल हुन सकेको छैन। संसद्को साझा नेता (सभामुख) ले पदीय गरिमा, जिम्मेवारी र साझा चरित्रलाई व्यवहारमा नै पुष्टि गर्नुपर्छ। त्यसो हुन सके मात्र संसद् र सभामुखकै इज्जत र मर्यादा बढ्ने जानकारहरुले बताउँदै आएका छन्। पुराना महत्वपूर्ण विधेयक फिर्ता लिने र नयाँ दर्ता गर्ने शैलीले संसद् चलाउने कि बन्द गर्नेभनेर सरकार अन्योलमा देखिन्छ। सरकारको दोधारकै कारण संसद्ले गति लिन सकेको छैन। संसदीय समिति पनि क्रियाशील छैनन्। एमालेको अवरोधबीच असोज ४ गते बजेट पारित गरिएको थियो। यसबीच बसेका प्रतिनिधिसभाका बैठकमा एमालेले अवरोध गरे पनि सरकारका बिजनेसरोकिएनन्। तर, मिनि पार्लियामेन्ट (संसदीय समितिहरू) निष्क्रियजस्तै छन्। विधेयकलाई टुंगोमा पुर्याउन संसद् र सांसदले गरेको मेहनत त्यसै खेर गएको छ। विधेयक फिर्ता लिएसँगै सांसद र संसद् सचिवालयको सबै लगानी र उपलब्धि शून्यमा झरेका छन्। एमसीसी टेबल गर्न सभामुख सापकोटा तयार दाउ हेर्दै एमाले बाबुरामको छनोटदेखि ओलीको अनुमोदनसम्म देखाउँदै एमसीसीमा कांग्रेसको विस्तृत धारणा (पूर्णपाठ) के हो एमसीसी ? एमसीसी अनुमोदनको सकस एमसीसीका समर्थक र विरोधी एउटै सरकारमा बस्न मिल्दैन : पूर्वप्रधानमन्त्री भट्टराई कार्यव्यवस्था परामर्श समितिको बैठकपछि कार्यसूचीमा एमसीसी थप्ने तयारी"
कार्यव्यवस्था तथा परामर्श समितिको बैठकमा एमाले सहभागी नहुने,"काठमाडौं : कार्यव्यवस्था तथा परामर्श समितिको बैठकमा एमाले सहभागी नहुने भएको छ। बुधबार दिउँसो १ बजे बस्ने प्रतिनिधिसभा बैठकअगाडि कार्यसूची तय गर्न सभामुख अग्निप्रसाद सापकोटाले बोलाएको बैठकमा एमाले सहभागी नहुने प्रमुख सचेतक विशाल भट्टराईले जानकारी दिए। उनले अन्नपूर्णसँग भने, एमालेले संसद्का उठाएको विषय सभामुखले सम्बोधन गर्नुभएको छैन। कार्यव्यवस्था समितिको बैठकमा सहभागी हुनु र नहुनुको अर्थ छैन। हाम्रो आन्दोलन निरन्तरता भएकाले कार्यव्यवस्था तथा परामर्श समितिको बैठकमा सहभागी हुँदैनौं। प्रमुख विपक्षी एमालेले बुधबार पनि संसद् अवरोधलाई निरन्तरता दिने भएको छ। पार्टीले कारबाही गरेका १४ सांसदलाई सभामुख अग्नि सापकोटाले पदमुक्त नगरेको भन्दै उसले लगातार अवरोध गर्दै आएको छ। हामी आफ्नो नियमित प्रक्रिया गर्छौं नै, नेता भट्टराईले भने, बैठकमा विरोध प्रदर्शन गर्दा पनि उहाँहरू (सत्तापक्ष)ले आफ्ना एजेन्डा ल्याउनुभएकै छ। बजेट नै पास गर्नुभयो। तर, हामी निरन्तर आन्दोलनमै छौं। भट्टराईले प्रतिपक्षको आन्दोलनलाई सत्तापक्षले बेवास्ता गरेको भन्दै यस्तो प्रवृत्ति कतै नभएको टिप्पणी गरे। संसदीय व्यवस्थामा प्रतिपक्ष उभिँदा मात्रै पनि संसद् चल्दैन्, भट्टराईले भने, तर जसरी हुन्छ, गुरिल्ला शैलीमा पेल्नुपर्छ भन्ने मात्रै हुन्छ। हाम्रो पूर्ववत अभियान जारी नै राख्छौं। सभामुख अग्नि सापकोटाले संसद्को अवरोध हटाउन गरेको आग्रहलाई प्रमुख प्रतिपक्ष दल एमालेले अस्वीकार गर्दै आएको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। पदअनुकूल आचरण नगरेको भन्ने प्रस्ताव ल्याएर सभामुख हटाउन कदम चाल्नेबारे पनि छलफल चलेको छ। एमालेले देशभित्र र बाहिरका शक्तिको षड्यन्त्रको प्रतिवाद गर्छ एमालेले काउन्टर महाभियोगबारे उच्चस्तरीय नेतृत्व बसेरमात्र निर्णय गर्ने दाउ हेर्दै एमाले एमसीसी अनुमोदनको सकस प्रतिनिधिसभाको बैठक बस्दै, के गर्छ एमाले ? सरकारले प्रतिनिधिसभाको आजको बैठकमा एमसीसी टेबल गर्ने तयारी गरेको छ। बुधबार दिउँसो १ बजे बस्ने बैठकमा एमसीसी टेबल गर्ने तयारी भएको हो। प्रतिनिधिसभामा बैठकमा एमसीसी टेबल गरेकै दिन त्यसमाथि निर्णय भने हुँदैन। पहिलो दिन पेस गर्ने, अर्को दिन सैद्धान्तिक छलफल (विचार गरियोस्) भन्ने प्रस्ताव पारित गर्ने, त्यसपछि मात्रै निर्णय प्रक्रियामा लैजानुपर्छ।"
आँसु छचल्किँदै जान्छ,"यसपालिको असार १ गते म असाध्यै विचलित भएँ। मैले यसरी भावनात्मक रूपले कहिले मन मारेको थिइनँ। यसरी मन मार्नाका पनि प्रशस्त कारणहरू छन्। ती कारणहरूमध्ये प्रमुख त यसैपल्ट म टुहुरो हुन पुग्नु पनि हो। बा हुन्जेल यस विशाल ब्रह्माण्डमा म निकै चुरीफुरी गर्थें। म जतिसुकै र जत्रोसुकै भए पनि भुसुना थिएँ, तर सूक्ष्म भुसुना भए पनि कताकता आकाशजस्तै विशाल छाती भएका मेरा बा हुनुहुन्थ्यो र मेरा शिरमाथि उहाँको स्नेहको हात थियो भनेर म ढुक्क थिएँ। मेरो कोही छैन, मभन्दा अनुभवी कोही छैन। मेरो रक्षामा कोही उभिँदैन भन्ने जुन त्रासले आज म कहाली छटाइछटाई रोइरहेको छ, त्यसको आभाससम्म पनि मलाई थिएन। म आफ्ना समस्त कमजोरीलाई एकातिर थन्क्याएर परिस्थितिका भयावह पहरामा सहर्ष र सगर्व सिँगौरी खेल्दै आएको थिएँ। असार १ गते निकै रोएँ। रुनु मनलाई निको पार्ने हो भन्ने धेरैको सोचाइ छ। तर हेर्नुहोस् जति रोयो उति भक्कानो फुटेर आउँछ। जति भक्कानो फुट्यो उति सर्वांग थर्थराएर आउँछ र जति अग थर्थरायो उति हृदय विदीर्ण भएर आउँछ। छाती छियाछिया भएर आउँछ र मुटु नै ढुक्क ढुक्क हुँदै बाहिर छचल्किएर आउँछ। असार मुसलधारे पानी पर्ने समय हो र मेरो जन्म असारमै भएको थियो। म जन्मेको बेला जोडसित पानी परेको थियो। पूर्वको माईखोला र पश्चिमको पुवाखोला तलतल उर्लेर दुवै नै हेरिनसक्ना र तरिनसक्ना भएका थिए। अरू त अरू सस्याना खहरे र खोलासमेत तँछाड र मछाड गर्दै कुर्लंदै ओरालो हुत्तिइरहेका थिए। र म त्यसै भयावह वर्षाको प्रचण्ड गर्जनलाई चिर्दै पहिलोपल्ट शिशु मुठी कसेर चिन्डे कपालमा चिच्याएको थिएँ। मैले शिशुमुठी उझाएको, विद्रोह गरेको र यहाँर याँहाँर गरेर कुर्लेको साठी वर्ष पुग्नै लाग्दै छ र त्यही भावनाले मलाई घरिघरि दगल्च्याइरहेको छ। पिरोलिरहेको छ र पिन्माइरहेको छ। ओहो ! यी ६० वर्षहरू मैले त बालक भएरै बिताएँछु, ख्यालख्यालमै बिताएँछु र केही पनि गर्न नभ्याई र नसकी बिताएँछु। हो, यी मेरा निमेषभर जति पनि नलाग्ने ६० वर्षहरू मैले कति सरलतासाथ बिताएँछु, पेट मात्र स्याहारेर बिताएँछु। अस्ति चैत २६ गते बिहान ५ बजे पो एउटा नमिठो फोनले मलाई बिउँझायो, लौ बा त अब हुनुहुन्न। यसरी म बिउँझे। एउटा नितान्त खेलाँची जीवनयात्रा, एउटा लक्ष्यहीन बेवास्ताको बचाइँ र कसैका भरमा, कसैका आडमा र कसैका संरक्षणमा खेल्दै आएको एउटा अनियन्त्रित सुसेली मुटुमा एक थप्पड लागेर एकाएक ठप्प भयो, बन्द भयो, रोकियो। अनि जब मैले असार महिनामा टेकें मलाई भाउन्न भएर आयो। यही असार महिनाको ९ गतेले मलाई यस आतेशलाग्दो पृथ्वीमा खसालेको थियो। आमाको बन्द न्यानो पेटबाट पेलिएर र ठेलिएर सालनालसहित भुइँमा एक्कासि, बज्रन पुग्दा म नाङ्गो थिएँ, निम्जो थिएँ र नगन्य थिएँ। मुडुलो टाउको लिएर निःसहाय, निरुद्देश्य र निरुपाय रुँदै मैले यस भुइँमा टेकेको ६० वर्ष पुग्दैछ र यतिका वर्षसम्मको पिताको निरन्तर प्रवाहित स्नेहको नदी स्वाट्टै सुकेको हुनाले म हठात बिउँझेको छु। म सानै छँदादेखि नै बा सम्झाइरहनुहुन्थ्यो, ठूलाबडालाई भेट्न गइरहनू, उनीहरूलाई रिझाइरहनू, उनीहरूको सेवा गरिरहनू। मैले बा छउन्जेल यस पवित्र अर्तीलाई टेरपुच्छर नगाइनँ र अब झन् मलाई त्यसरी मायालु पाराले सम्झाउने पनि कोही छैन। उहाँ मलाई चाकरी गर्ने प्रोत्साहन मेरै राम्रो होस् भनेर दिनुहुन्थ्यो, तर म भने एक कानले सुनेर अर्को कानले उडाइदिन्थेँ। त्यसैले पो म यसरी आज असफल जीवन बाँचिरहेको रहेछु। म अब हठात बिउँझेको छु। अरूहरू मान्छेले किरियापुत्री भएर कहर काटेको देख्दा त म यस्तो संस्कारप्रति मनमनै रिसाउँथेँ। तर मेरो कपालमा चिसो पानी खुयाएर छुराले स्यार्रस्यार्र पार्दै नाउले खौरन लाग्दा पो म झसंग भएँ ए हे मलाई त फेरि पनि भर्खरको शिशु हुने मौका पो मिलिरहेको छ होइन ? म आफ्ना जन्मदाताका लागि शिशु हुँदै थिएँ। बररर्र आँसुका दाना खस्तै गएकामा मलाई ग्लानी भयो। मसित शरीरभरि भालुकै जस्तो बाक्लो केश भइदिएको भए म मेरा पिताका नाउँमा सारा रौं खौरेर पहाड थुपारिदिन्थें र त्यति मात्र होइन, त्यस्तो बाक्लो झ्यापुल्ले केश काट्नेबित्तिकै उम्रिने भइदिएको भए ६० वर्ष काट्दै उम्रँदै गरेका समस्त मेरा केशहरू म आफ्ना प्यारा बाको लागि त्यो दिन खौरिदिने थिएँ। तर मैले जतिसुकै स्नेह प्रकट गर्न खोजे पनि, रोए पनि र केश खौराए पनि मेरा बा अब फर्कनु हुन्नथ्यो। अनि, समस्त ब्रह्माण्ड मेरो चिल्लो टुहुरो टाउकोमा फननन घुम्न थाल्यो। टाउको बेस्मारी धम्दै थियो, आँखामा तिरिमिरी झ्याइँ पार्दै थियो र जुत्ता फुकालेका खाली खुट्टामा म मेरा ६ जनै भाइहरूलाई मेरोपछि लर्को लगाएर तल मनेरातिर झर्दै थिएँ। जुत्ता वा चप्पल नलगाई पहाडको ढुङ्गेनी गोरटामा जीवनको पहिलोपल्ट ओरालो झर्दा मैले आफूलाई एकातिर विवश, व्यथित र विपन्न पाइरहेको थिएँ भने अकातिर पिता गुमाएपछि हुने असुरक्षित स्थिति र मानवको सहायताहीन आदिम युगको सामन्जस्यने म दार्शनिक भइरहेको थिएँ। खुल्ला आकाशमुनि साबुन प्रयोग नगरी चिसो धाराबाट लोटामा पानी भरी चिन्डे टाउकामा खन्याउँदाको अनुभव सृष्टिमा मानवले पाएको चेतनाको पहिलो झल्को मेरो मस्तिष्कमा फुर्यो। सातै जनाले नुहाइसकेपछि सेता धोतीले शरीर ढाकेर हामी डिकुरातर्फ लाग्यौं। एकातिर मलाई दाजुभाइको आपसी सहयोग प्रतीकात्मक लाग्यो भने अर्कातिर दाउरा बालेर आफैं पकाइने तरकारी, दाल र अचारबिनाको आदिम निस्तो भात केराका पातमा बाँडेर खाँदा मनुष्य विकासको इतिहास दोहोयाइएको अनुभूति भयो। अप्ठ्यारोभन्दा अप्ठ्यारो परिस्थिति पर्दा पनि मानिस बाँच्दै र बढ्दै आएका कुराको ज्ञान दिन नै यस्तो संस्कार चलाइएको त थिएन। पिता नहुँदा दाजुभाइमा हुनुपर्ने स्नेह र सहयोगको भावना नुहाउँदा, खादा, लहर लागेर उकालो ओरालो गर्दा र सुत्दा प्रतिविम्बित भएको मैले देखेँ। चाहे भुइँमा पराल र त्यसमाथि राढी ओछ्याएर कम्मल ओडी सुत्दा होस्। चाहे नुनबिनाको घिउ र चिनीसित तात्तातो भात पातमा खाँदा होस्। अथवा, बाहिरका कसैलाई नछोई सेता धोती बेरी बस्दा हिँड्दा वा गरुड पुराण भन्दा होस्। मलाई मानव विकासको आदिम इतिहासको अभिनय र व्याख्या भइरहेझैं लाग्यो। फगत चिसो पानी जिउमा खन्याएर नुहाउन, निखर पानी मात्र लगाएर लुगा पखाल्नु, माटाले भाँडा माझ्नु, नाङ्गै खुट्टा हिँड्नु र तीतेपातीका डाँठले दाँत माझ्नु प्रारम्भिक युगकै द्योतक थिए। संस्कारका समग्र क्रियाकलापले मलाई मानव जीवनका अपरिवर्तनीय सत्यहरू, इतिहासको विकास प्रक्रिया र शारीरिक तथा मानसिक शुद्धिको ज्ञान दिइरहेका थिए। वास्तवमा हाम्रा संस्कारको पालनामा म जीवनकै पाठ पढिरहेको थिएँ। दसौं दिनको बिहानी हामी दाजुभाइले एकअर्काका छोटा केश फेरि खौरिदियौं। छर्छर्ती रगत निस्क्यो र तीतेपाती निचोरेर त्यसको रसले हामीले रगत बग्नबाट रोक्यौं। छरछिमेकहरू भन्थे विचराहरूलाई ज्यादै कष्ट भयो, तर हाम्रा दिनहरू कस्तो बेगसाथ बिते भने १३ दिन त झिमिक्क आँखा झिम्काएजस्तै हामीबाट चिप्लेर गए। मेरा पिताका ८५ हिउँदहरू र मेरा ६० वर्षहरू ती १३ दिन जस्तै खुस्केर हेर्दाहेर्दै गए। सृष्टि, सृष्टिमा मानवको आविर्भाव र मानवको इतिहासले क्रमिक खुट्किलाहरू चढ्दै गए जस्तै सारा कुराहरू रमिता हुँदै गए, उदाहरण बन्दै गए, भविष्यका मार्गदर्शन बन्दै गए। १३ दिनसम्म शोक मनाउँदाका समस्त घटनाहरू सभ्यताका क्रमिक विकासका ज्वलन्त नमुना पो रहेछन्, कर्तव्यप्रति सजग पार्ने साधन पो रहेछन् र सांस्कृतिक गरिमाका बुँदाहरू पो रहेछन्। हाम्रा पिताको शरीर खरानी नै भएर गयो। यो यस्तो पदार्थ थियो जसलाई म केही गरेर पनि रोक्न र फेर्न सक्दिनथेँ। मेरा लागि पिताको ८५ वर्षको आयु पनि छोटो जस्तो, उहाँको देहावसान असामयिक जस्तो र उहाँको जीवनदायी निभ्नै नपर्ने जस्तो लाग्छ। खाई नखाई रात दिन उहाँ मोटर हिँड्ने बाटाहरू बनाउनमा तल्लीन भएको, छिमेकीहरूलाई पानी खुवाउन दसतिर व्यवस्था मिलाई हिँडेको र इलामको पूर्वी भेगमा अंग्रेजी विद्यालयहरू खोल्न र चलाउन घरी इलाम, घरी विराटनगर, घरी कलकत्ता धाएको सारा दृश्य मेरा अगाडि नाचिरहेकै छ। हो, धेरैले यी कुराहरूलाई बिर्से होलान् र नयाँ पुस्तालाई त विकास त्यसै जुँगादारी उमे्रझैँ स्वाभाविक रूपले उमे्रको भन्ने लाग्ला, तर मेरा लागि भने पशुपतिनगरदेखि फिक्कलसम्म, बुधबारेदेखि माई खोलासम्म र विशेषगरी गोदक मास्तिरको सकवीर गोलाइबाट गाडीमा गुज्रँदा बाकै अनुहार, बाकै त्याग र बाकै योगदानको झझल्को भइरहन्छ। र ६० वर्ष बितेछन् र पनि म किन बाले देखाएका बाटामा हिँडिन वा हिँड्न पाइनँ भनेर भित्रभित्रै पिरोलिन्छु। जसैजसै दिन, महिना र वर्षहरू बित्तै जान्छन् मनमा कहाली छुट्दै जान्छ, छाती बटारिँदै जान्छ र आँखा बर्सिंदै जान्छन् खनिँदै जान्छन्। असार हो, पानी दर्किनै पर्छ। मान्छे हुँ, आँखा खुलेपछि आँसु खनिँदै जान्छ, बग्दै जाच्छ, छचल्किँदै जान्छ। स्व शर्माले पिताको निधन भएपछि शोकमा बसेका बेला लेखेको निबन्ध।"
बाइडेन भन्छन् : रुसले आक्रमण गर्ने सम्भावना अझै छ,"वासिङटन डिसी : अमेरिकी राष्ट्रपति जो बाइडेनले युक्रेनमा रुसी आक्रमणको सम्भावना अझै बाँकी रहेको बताए। उनले आक्रमण भए ठूलो मानवीय क्षति हुने बताएका छन्। राष्ट्रका नाममा टेलिभिजनमा सम्बोधन गर्दै बाइडेनले अमेरिका यस्तो कदमको निर्णायक जवाफ दिन तयार रहेको बताए । अमेरिकी राष्ट्रपतिले रुसले युक्रेनसँगको सिमानामा सेनाको संख्या बढाएर करिब १ लाख ५ हजार पुर्याएको बताए । रुसका रक्षामन्त्रीले मंगलबार सैन्य बलको संख्या घटाइएको बताएका छन्, जबकि बाइडेनले यो तथ्य पुष्टि हुन बाँकी रहेको उल्लेख गरेका छन्। 'रूसका लागि केही सेना फिर्ता गर्नु राम्रो हो, तर यो अझै पुष्टि भएको छैन,' उनले भने, 'रूसी सैन्य एकाइहरू तिनीहरूको अड्डाहरूमा फर्किरहेको भन्ने कुरा प्रमाणित भएकोका छैन। हाम्रो विश्लेषणमा रूसी सेनाहरू अझै पनि युक्रेनी सीमामा डरलाग्दो स्थानमा तैनाथ रहेका फेला पारेका छौं।' रुसी राष्ट्रपति भ्लादिमिर पुटिनले मस्कोको सुरक्षा चिन्तालाई पनि गम्भीरतापूर्वक लिनुपर्छ भन्ने भनाइ राखेपछि बाइडेनको यो भनाइ आएको हो । पुटिनले युक्रेनमा आक्रमण गर्ने योजनालाई सधैं अस्वीकार गर्दै आएका छन्। विगतमा उनले रुस युरोपमा अर्को युद्ध नचाहेको बताएका थिए तर नोभेम्बरदेखि दुई देशको सिमानामा तनाव बढ्दै गएको छ । युक्रेन एक पूर्व सोभियत देश हो। रुससँग युक्रेनको गहिरो सांस्कृतिक र ऐतिहासिक सम्बन्ध छ। पुटिन पश्चिमी देशहरूबाट आश्वासन चाहन्छन् कि युक्रेन नेटो सैन्य गठबन्धनमा समावेश हुनेछैन किनभने रूसले युक्रेनको कुनै पनि विस्तारलाई आफ्नो लागि खतराको रूपमा हेर्छ, तर नेटोले पुटिनको मागलाई अस्वीकार गरेको छ। योसँगै बाइडेनले युक्रेनमाथि कुनै पनि आक्रमण गरेमा रुसमाथि प्रतिबन्ध लगाउन सकिने कुरा फेरि प्रष्ट पार्दै दुई देशबीच युद्ध भए अमेरिकी अर्थतन्त्रमा असर पर्ने बताए । अमेरिकामा बिजुली कटौती र मूल्य वृद्धिको समस्या हुन सक्छ।"
एमसीसीका समर्थक र विरोधी एउटै सरकारमा बस्न मिल्दैन : पूर्वप्रधानमन्त्री भट्टराई,"काठमाडौं : जनता समाजवादी पार्टी (जसपा) का संघीय परिषद् अध्यक्ष डा बाबुराम भट्टराईले एमसीसी समर्थक र विरोधी एउटै सरकारमा बस्ने नमिल्ने बताएका छन्। मंगलबार राति ट्वीटमार्फत उनले अमेरिकी सहयोग परियोजना (एमसीसी)का समर्थक र विरोधीहरू एउटै गठबन्धनसरकारमा बस्न नमिल्ने धारणा राखेका हुन् । उनले सत्ताको तर पनि मार्ने र बाहिर साखुल्ले हुने छुट हुनु नहुने स्पष्ट पारेका छन्। एमसीसीको मुद्दालाई एउटा विकास अनुदानको विषय मात्र नबनाएर देशको परराष्ट्र नीति,राज्यप्रणाली र विकास नीतिको विषय बनाउने हो भने यसका समर्थक र विरोधीहरू एउटै गठबन्धनसरकारमा बस्न मिल्दैन!उनले भनेका छन्,सत्ताको तर पनि मार्ने र बाहिर साखुल्ले हुने छुट हुनु हुँदैन। भट्टराईले भेडा भेडासँग बाख्रा बाख्रासँग हुनु राम्रो भएको टिप्पणी गरेका छन्। पूर्वप्रधानमन्त्रीसमेत रहेका भट्टराई आलटाल नगरी अमेरिकी मिलेनियम च्यालेञ्ज कर्पोरेसन (एमसीसी) सर्वसम्मतिले संसदबाट पारित गर्नुपर्ने अडान राख्दै आएका छन्। एमसीसीले सकसमा गठबन्धन के छ एमसीसीमा ? एमसीसी पास गर्न देउवा र प्रचण्डद्वारा हस्ताक्षरित अति गोप्य पत्र सार्वजनिक (पत्रसहित) देउवाप्रचण्डलाई एमसीसी मुख्यालयको पत्र फेब्रुअरी २८ भित्र एमसीसी पास गर्नू (पत्रसहित) प्रचण्डको प्रस्टीकरण : एमसीसीलाई लेखिएको पत्रलाई गलतरुपमा व्याख्या गरियो एमसीसी पत्र प्रकरण : अप्ठेरोमा प्रचण्ड, आफ्नैलाई दिए धोका एमसीसी टेबल गर्न सभामुख सापकोटा तयार के हो एमसीसी ? एमसीसी अनुमोदनको सकस उनले यस अगाडि माओवादी केन्द्रका अध्यक्ष पुष्पकमल दाहाल (प्रचण्ड) को दोहोरो चरित्र देखिएको टिप्पणी गरेका थिए। प्रचण्डले सार्वजनिक रुपमा एमसीसी संशोधन नगरी संसद्बाट अनुमोदन नहुने बताएपनि एमसीसी अनुमोदन गर्ने प्रतिबद्धता जनाउँदै वासिङ्टन डिसीस्थित एमसीसी मुख्यालयलाई पठाएको संवेदनशिल र अतिगोप्य पत्र सार्वजनिक भएपछि भट्टराईले प्रचण्डप्रति माछा देखे भित्र हात, सर्प देखे बाहिर हात भन्दै व्यङ्गय गरेका थिए। को मुद्दालाई एउटा विकास अनुदानको विषय मात्र नबनाएर देशको परराष्ट्र नीति,राज्यप्रणाली र विकास नीतिको विषय बनाउने हो भने यसका समर्थक र विरोधीहरू एउटै गठबन्धनसरकारमा बस्न मिल्दैन!सत्ताको तर पनि मार्ने र बाहिर साखुल्ले हुने छुट हुनुहुदैन।भेडा भेडासंग बाख्रा बाख्रासंग हुनु राम्रो!   ()  ,"
आरोपितलाई सजाय दिलाउन अदालत धाउँदै,"जनकपुरधाम : यौन हिंसा र लैंगिक हिंसाको अति संवेदनशील मुद्दाहरूमा न्याय सम्पादन प्राथमिकताका साथ गर्न सर्वोच्च अदालतकै नजिर छ। तर, धनुषामा एक नाबालिक छोरीको बलात्कार गर्नेलाई सजाय दिलाउन ३१ महिनादेखि पीडित परिवार अदालत धाइरहेको छ। तर, बिडम्बना न्याय पाउनुको सट्टा प्रत्येक पटक तारेख पाएर फर्किनुपरेको छ। जिल्ला अदालत धनुषाले सर्वाेच्च अदालतको आदेशको बेवास्ता गरेपछि झण्डै ३ वर्षदेखि पीडित भौतारिरहेका छन्। पछिल्लो पटक बुधबार मुद्दाको पेसी थियो। तर, दुई जना अधिवक्ताको निधन भएको शोकमा नेपाल बार एसोसिएसन जनकपुरले शोकसभा गर्ने भएपछि २०औं पटक पेसी सर्यो। क्षिरेश्वरनाथ नगरपालिका महेन्द्रनगरकी १४ वर्षीया किशोरीलाई २०७६ वैशाख १५ गते घरमा कोही नरहेको मौका छोपी छिमेकी राजकुमार साह बलात्कार गरेका थिए। दोषीलाई सजाय दिलाउन अदालत धाइरहेका पीडित बालिकाका पिता बिहीबार अदालत परिसरमा निराश अवस्थामा भेटिए। प्रत्येक महिना उनी काठमाडौंबाट जनकपुरधाम आउने गरेका छन्। पीडितलाई समयमै न्याय दिनुको साटो अदालतले पटकपटक पेसी सारेपछि पीडितको पीडा झनै बढेको छ। घटना भएदेखि छोरीलाई मानसिक रोगले च्याप्यो। ऊ पटकपटक बेहोस हुने र अचानक निद्रामा ब्युझिने गर्छे, पीडित बालिकाका बुवाले भने, डाक्टरले उसलाई घटना भएको घरमा नराख्न र घटना भुलाउने माहोलमा राख्न भनेको छ। घटना भएदेखि पाँच जनाको परिवार ल्याएर काठमाडौंमा जेनतेन गुजारा चलाइरहेको छु। कुनै न कुनै बहानामा पेसी सारिरहन्छन्। न्यायको आशमा पूरा परिवारै बर्बाद हुन लागेको छ। बलात्कृत छोरीसँगै घरमा रहेकी १२ वर्षीया बहिनीलाई पनि आरोपित साहले बेहोस् बनाएको पीडितका बुवाले बताए। उनका अनुसार कान्छी छोरीलाई पनि विभिन्न समस्या देखिएको छ। उनले भने, जोसँग दुश्कर्म भयो उसको अवस्था त अहिलेसम्म सामान्य भएको छैन्। तर, कान्छी छोरी पनि सामान्य हुन सकेकी छैन। उनका अनुसार घटना भएपछि प्रहरीले पनि उजुरी दर्ता गर्न मानेको थिएन। पीडितलाई न्याय दिलाउन महेन्द्रनगरका विद्यालय बन्दलगायत चक्काजामसहित सामाजिक आन्दोलन सुरुभएपछि मात्र प्रहरीले किटानी जाहेरी दर्ता गरी अनुसन्धान सुरु गरेको थियो। गाउँमा बस्ने वातावरण सहज नरहेपछि बलात्कृत छोरी र परिवारका अन्य सदस्यसहित पीडित परिवार काठमाडांैमा सरेको हो। काठमाडौंमा कपाल काट्ने शैलुनमा काम गरी उनले परिवारको गुजारा चलाइरहेका छन्। लामो समयसम्म बारको आन्दोलनले गर्दा मुद्दा स्थगित भएको थियो। फेरि कानुनले प्रतिवादीहरूलाई पेसी स्थगित गर्ने सुविधा दिएको हुनाले पनि पछिल्लोपटक फैसला आउने ढिलाइ भएको हो। तर, यसलाई अब प्राथमिकताका साथ हेर्दै जतिसक्दो छिटो पेसीमा चढाएर फैसला गराउन पहल गरिनेछ, जिल्ला अदालत धनुषाका श्रेष्तेदार विकास बस्नेतले बताए। जबरजस्ती करणी, अपहरण शरीर बन्धक तथा जबरजस्ती करणी, जबरजस्ती करणी उद्योग लगायतका १२० वटा मुद्दा जिल्ला अदालत धनुषामा सुनवाइको क्रममा छ। अनुसन्धान अधिकृत प्रहरी र अभियोजनकर्ता सरकारी वकिल ठोस रूपमा प्रमाण जुटाउनुको सट्टा आर्थिक प्रभाव र राजनीतिक दबावमा काम गर्न थालेपछि पीडितले न्याय पाउन गाह्रो भएको अधिकारकर्मीहरू बताउँछन्।"
याक एण्ड यती होटल सञ्चालन गर्न हानको माग,"काठमाडौं : होटल सङ्घ नेपाल (हान)ले संस्कृति, पर्यटन तथा नागरिक उड्डयनमन्त्री प्रेमबहादुर आलेलाई भेटी कोभिड१९ बाट सिर्जित परिस्थितिमा होटल उद्योगको प्रभावकारी सञ्चालनमा सहजीकरणका लागि आग्रह गरेको छ । हानका अध्यक्ष सिर्जना राणा नेतृत्वको टोलीले पर्यटनमन्त्री आलेसँग पर्यटन क्षेत्रका समसामयिक विषयवस्तुबारे छलफल गरेको हानले विज्ञप्तिमार्फत जनाएको छ । अध्यक्ष राणाले नेपालको पर्यटन उद्योगको प्रवर्द्धन, विकास तथा संरक्षणमा महत्वपूर्ण भूमिका निर्वाह गर्न सफल भएको हानको गतिविधिबारे अवगत गराएका थिए। कुनै पनि व्यक्ति वा संस्थाले कानुनले निर्धारण गरेको राजस्व, कर तथा शुल्क राज्यलाई बुझाउनुपर्ने कर्तव्यबाट विमुख हुन नहुने भन्दै उनले राज्यले तोकेको राजस्व तथा शुल्कको नियमसङ्गत हुने विषयमा समर्थन रहेको बताए। नेपालको पर्यटन प्रवर्द्धनमा महत्वपूर्ण योगदान पुर्याएको पाँचतारे होटल याक एण्ड यतीको इजाजत खारेजीबारे ध्यानाकर्षण गराउँदै अध्यक्ष राणाले यसबाट श्रमिक, कर्मचारीको पारिश्रमिक तथा करारअन्तर्गत अग्रिम बुकिङ गरिएको सेवासुविधा उपलब्ध गराउन समस्या रहेको बताए। राज्यको कानुनसङ्गत नियम पालना गराउने मामलामा हानको सहयोग रहने तर होटलले राष्ट्रिय अर्थतन्त्र तथा रोजगारीमा पुर्याएको योगदानको कदर गर्दै होटलजस्तो ठूलो लगानी भएको प्रतिष्ठानले अर्थतन्त्रमा पुर्याएको योगदानको कदर हुनुपर्नेमा उद्दले जोड दिए। रासस"
क्यान्सरको औषधि नेपालमै उत्पादन,"काठमाडौं : क्यान्सरका बिरामीलाई खुसीको खबर ! यो रोगको औषधि नेपालमै बनेको छ। औषधिको खोलमा लेखिएको छ, मेड इन नेपाल। यसको उत्पादन गरी बजारमा पठाउने नेपालकै पहिलो कम्पनी भएको छ, टिजिङ फर्मा प्रालि। फर्माका कार्यकारी निर्देशक शैलेस वैद्यले अहिले बजारमा जाने उत्पादन ट्याब्लेट र क्याप्सुलको बनोटमा रहेको बताए। इन्जेक्सनमा आधारित औषधि पनि निकट भविष्यमै बनाउने योजना छ, कार्यकारी निर्देशक वैद्यले भने, अहिले मुखबाट खान मिल्ने औषधि अर्थात ट्याब्लेट र क्याप्सुल बनोटमा छ। केही समयपछि इन्जेक्सन स्वरूपमा पनि जानेछौं। नेपाल औषधि उत्पादक संघका अध्यक्ष प्रज्ज्वल पाण्डेले स्वदेशमै क्यान्सरको औषधि उत्पादन हुनु गौरवको विषय भएको बताए। यसले बिरामीमा राहत पुग्ने विश्वास विशेषज्ञले व्यक्त गरेका छन्। वरिष्ठ क्यान्सर रोग विशेषज्ञ डा एमके पियाले भने, पहिला विदेशमै उत्पादित औषधि पनि पर्याप्त पाइँदैनथ्यो। अहिले स्वदेशमै क्यान्सर रोगविरुद्धको औषधि उत्पादन हुनु खुसीको विषय हो। गुणस्तरमा ध्यान दिंँदै सर्वसाधारणको पहुँचमा पुर्याउनुपर्छ। पाटन स्वास्थ्य विज्ञान प्रतिष्ठानका मेडिकल अङकोलोजिष्ट डा अरुण शाहीले गुणस्तर र औषधिको मूल्य सर्वसुलभ गराउनुपर्ने बताए। भने, औषधि कम्पनीलाई सहुलियत दिएर भए पनि स्वदेशी उद्योगलाई प्रात्साहित गर्नुपर्छ। औषधि उद्योगले पनि आर्थिक रूपमा विपन्नवर्गको पहुँच पुग्ने गरी सर्वसुलभ बनाउनुपर्छ। मूल्य केही न केही सस्तो आयातित औषधिको तुलनामा स्वदेशकै उत्पादन केही सस्तो हुने पनि कार्यकारी निर्देशक वैद्यले बताए। हामीले उत्पादन गरेका औषधि पनि यस अघिसम्म नेपाली बिरामीले विदेशबाटै ल्याएर खानुपर्ने बाध्यता थियो। अब त्यो बाध्यता हट्नेछ, वैद्यले भने, उही औषधि स्वदेशमै उत्पादन हुँदा बिरामीलाई केही सहुलियत अवश्य दिनेछौं। स्वदेशमा उत्पादन हुने भएपछि औषधिको नियमितता तथा उपलब्धतासमेत हुने उनले बताए। औषधि अभाव होला कि वा नपाइएला कि भन्ने डर हुँदैन, उनले भने। निर्यात गर्ने लक्ष्य औषधि व्यवस्था विभागबाट २७ वटा मोलिक्युलका लागि उत्पादन स्वीकृति पाइसकेको छ। जसमध्ये पाँचवटा फर्माकोपेल, अरू नन् फर्माकोपेल छन्। यीमध्ये केही औषधि उत्पादन अनुज्ञापत्र औषधि निर्यातका लागि भएको वैद्यले बताए। स्वदेशमै बिक्री बितरण गर्न तीनवटा मोलिक्युलको अनुमति प्राप्त गरेको छ। विदेश निर्यात गर्न पनि थप एउटा मोलिक्युलको स्वीकृतिपत्र प्राप्त भएको उनले बताए। भारतको हैदरवादस्थित एसपी एक्युर ल्याबसँग प्रविधि हस्तान्तरण सम्झौता गरी वैदेशिक लगानीसाथ स्थापना तथा सञ्चालन भएको नेपाली फर्मा कम्पनी हो। विभागका वरिष्ठ औषधि व्यवस्थापक सन्तोष केसीले क्यान्सरको स्वदेशमै गुणस्तरीय औषधि उत्पादन हुने प्रत्याभूति हुने बताए। स्वदेशमै क्यान्सरको गुणस्तरीय औषधि उत्पादनले लगानीकर्तालाई प्रोत्साहित गर्छ, केसीले भने, स्वदेशी उत्पादनलाई प्रोत्साहन गर्ने सरकारको नीति छ। विश्व स्वास्थ्य संगठनको स्टान्डर्ड र नेपालको प्रविधि हस्तान्तरणसम्बन्धी ऐनअनुसार नै सञ्चालनमा ल्याइएको हो। संगठनको औषधि उत्पादन निर्देशिका, औषधि ऐन २०३५, विदेशी लगानी तथा प्रविधि हस्तान्तरण ऐन २०४९ दफा (३) तथा संगठनको प्रविधि हस्तान्तरण निर्देशिका पालना गरिएको र सञ्चालनमा पनि उल्लेखित सम्पूर्ण ऐन नियमहरूका पालना हुने निर्देशक वैद्यले बताए। औषधि उत्पादन, विश्लेषण आदि कार्यका लागि सम्बन्धित संगठनको निर्देशिका, नेपालको औषधि ऐन र नियमावलीमा रहेका व्यवस्था तथा सम्बन्धित औषधिहरूको ग्रन्थमा गरिएका व्यवस्थाबमोजिम हुने जनाइएको छ।"
महोत्तरीमा दुई बालक अलपत्र अवस्थामा फेला,"महोत्तरी : गौशालामा २ जना बालक अलपत्र अवस्थामा रहेका छन्। गएराति गौशाला नगरपालिका १२ स्थित एघारनम्बर गाउँमा ती बालकहरु अलपत्र अवस्थामा फेला परेका हुन्। गाँउदेखि २ सय मिटरको दुरीमा रहेको जंगलछेउको विषहरामाई मन्दिरको नजिकै रहेको एक होटेलमा ती बालक फेला परेका स्थानीय शशिकुमार महतोले बताए। महतोले भने, मंगलबार झम्मकै साँझ परेको समयमा अज्ञात एक व्यक्तिले ती बालकलाई दिलबहादुरको होटेलमा नास्ता खुवाउन लगेका थिए। ती व्यक्ति अबेर रातिसम्म फर्केर नआएपछि ती बालक हाल अलपत्र अवस्थामा छन्। हाल ती बालकहरुको जिम्मेवारी नेपाल रेडक्रस सोसाइटी उपशाखाका सभापति दिनेश महतोको जिम्मेवारीमा रहेको छ।"
विवादमा मुछिए मन्त्री आले,"काठमाडौं : पर्यटनमन्त्री प्रेम आलेले अश्लील गालीगलौज गर्दै एक युवालाई अपहरण र ज्यान मार्ने भनी दिएको धम्कीपूर्ण अडियो सार्वजनिक भएको छ। सामाजिक सञ्जालमार्फत सार्वजनिक भएको अडियोमा मन्त्री आलेले ती युवालाई सुन्नै नसकिने गालीगलौज गरेका छन। भिडियो कलमा मन्त्री आलेले सामाजिक सञ्जालमा आफ्नाविरुद्ध किन कमेन्ट गरेको भन्दै ती युवासँग सुरुमा प्रश्न सोधेका छन्। अछाम घर भई भारतको मुम्बई बस्ने जगत वलीले मन्त्रीबाट त्यस्तो आस गरेका थिएनौ भन्ने जवाफ दिन्छन्। लगत्तै मन्त्री आले आक्रोशित हुँदै गालीगलौजमा उत्रिन्छन्। उक्त अडियोभिडियो तीनै युवाले सामाजिक सञ्जालमार्फत सार्वजनिक गरेका थिए। मन्त्री आलेले मुम्बईको ठेगाना माग्दै ती युवालाई ठाउँको ठाउँ उडाइदिने धम्की दिएको भिडियोमा सुन्न सकिन्छ। पछिल्लोपटक केही राम्रा काम गरेको भन्दै मन्त्री आले चर्चामा छन्। मन्त्री आलेको सचिवालयले पुरानो भिडियो तोडमोड गरेर सार्वजनिक गरिएको टिप्पणी गरेको छ। मन्त्री आलेसँग भएको पुरानो भिडियो संवाद तोडमोड गरेर सार्वजनिक गरिएकोमा ध्यानाकर्षण भएको छ आलेका स्वकिय सचिव हेमन्त रेग्मीद्वारा जारी विज्ञप्तिमा उल्लेख छ। उक्त भिडियो आलेको भए पनि पुरानो भएको रेग्मीले बताएका छन्। एमाले सांसदहरूले फ्लोर क्रस गरेर कांग्रेस सभापति शेरबहादुर देउवालाई विश्वासको मत दिएका बेला बोलेको संवाद अहिले सार्वजनिक गरिएको विज्ञप्तिमा जनाइएको छ। सचिवालयले मन्त्री आलेविरुद्ध तथ्यहीन आरोप लगाएर बदनाम गराउन खोजेको भन्दै रोष प्रकट गरेको छ। अछाम घर भई हाल भारतको मुम्बई बस्दै आएका जगत वलीले ब्ल्याकमेल गर्ने, उत्तेजित गर्ने, सामाजिक सञ्जालमा तथानाम राख्ने तथा धम्क्याउने काम गरेका छन्, विज्ञप्तिमा भनिएको छ, सार्वजनिक पदमा नहुँदाका बखत भएका अनौपचारिक एवं व्यक्तिगत विषयलाई अनधिकृतरूपमा सार्वजनिक गरी मन्त्रीको छविमा आँच आउने काम गरिएको छ। मन्त्री आलेले जनमुखी कार्य गरेर लोकप्रिय हुन थालेपछि अत्तालिएका केही व्यक्तिले षड्यन्त्र गरेको सचिवालयको आरोप छ। सचिवालयले कानुनी परामर्श सुरु गरेको जनाएको छ। तोडमोड, काँटछाँट गरी भिडियो सार्वजनिक गरिएको भन्दै सचिवालयले प्रहरी प्रशासनसँग अनुरोध गर्दै कानुनी परामर्श थालेको जनाइएको छ। गत साता मात्रै भिडियो सार्वजनिक गर्ने धम्कीको सूचना सचिवालयमा आएको थियो विज्ञप्तिमा भनिएको छ, नक्सालको एक होटलबाट समेत सावधान हुन खबर आएको थियो।"
के हो एमसीसी ?,"काठमाडौं : मिलेनियम च्यालेन्ज कर्पोरेसन (एमसीसी) अमेरिकी सरकारको सहयोग निकाय हो। यसले विकासशील राष्ट्रहरूमा गरिबी घटाउन र आर्थिक वृद्धिमा टेवा पुर्याउन सहयोग गर्दै आएको छ। उसले ४९ देशलाई अनुदान उपलब्ध गराएको छ। एमसीसी सञ्चालक समितिको सन् २०१७ अगस्टमा बसेको बैठकले नेपाललाई ५० करोड डलरको अनुदान सहयोग गर्ने प्रस्ताव स्वीकृत गरेको थियो। नेपालका तर्फबाट तत्कालीन अर्थमन्त्री ज्ञानेन्द्रबहादुर कार्की र एमसीसीका तर्फबाट कार्यवाहक सीईओ जोनाथन नाशले २०७४ भदौ २९ गते मिलेनियम च्यालेन्ज कम्प्याक्ट (सम्झौता) मा हस्ताक्षर गरेका थिए। केपी शर्मा ओली प्रधानमन्त्री हुँदाका अर्थमन्त्री डायुवराज खतिवडाले सन् २०१९ सेप्टेम्बर २९ मा कार्यक्रम कार्यान्वयन सम्झौतामा हस्ताक्षर गरेका थिए। उक्त परियोजनाका लागि नेपाल सन् २०११ मा छनोट भएको थियो। के हो एमसीए ? एमसीसीबाट अनुदान सहायता प्रदानपछि सम्बन्धित राष्ट्रले त्यसको व्यवस्थापन, कार्यान्वयन तथा अनुगमन गर्नुपर्ने हुन्छ। यसको लक्षित उपलब्धि प्राप्त गर्न गठन गरिने निकायलाई मिलेनियम च्यालेन्ज एकाउन्ट (एमसीए) भनिन्छ। यो निकाय अनुदानप्राप्त गरेको राष्ट्रकै स्वामित्व र नेतृत्वमा आयोजना सञ्चालन हुन दिन निर्माण गरिन्छ। मन्त्रिपरिषद्को निर्णयअनुसार २०७५ वैशाख ५ गते नेपाल राजपत्रमा सूचना प्रकाशन गरी विकास समिति ऐन २०१३ अनुसार छुट्टै विकास समितिका रूपमा मिलेनियम च्यालेन्ज एकाउन्ट नेपाल विकास समिति (एमसीएनेपाल) गठन गरियो। के छन् सम्झौताका मुख्य बुँदामा ? एमसीसीअन्तर्गत अमेरिकी सरकारले ५० करोड डलर (५५ अर्ब रुपैयाँ) अनुदान स्वरूप उपलब्ध गराउनेछ। नेपालका तर्फबाट १३० मिलियन डलर (करिब १४ अर्ब रुपैयाँ)बराबर रकम विनियोजन गर्नुपर्नेछ। उक्त रकम ऊर्जा र यातायात विकासका क्षेत्रमा सम्झौता लागू भएको मितिदेखि पाँच वर्षभित्र परिचालन गरिसक्नुपर्ने प्रावधान छ। सम्झौतामा विद्युत् प्रसारण लाइन निर्माण तथा सडक मर्मतसम्भार समेटिएको छ। काठमाडौंको उत्तरपूर्व अवस्थित लप्सीफेदीबाट काठमाडौंको पश्चिममा रहेको नुवाकोटको रातमाटेसम्मको खण्ड, रातमाटेबाट हेटौंडासम्मको खण्ड, रातमाटेबाट दमौलीसम्मको खण्ड, दमौलीबाट बुटवलसम्मको खण्ड र बुटवलबाट भारतको सिमानासम्मको खण्डमा ४ सय केभी क्षमताका प्रसारण लाइन बनाइनेछ। रातमाटे, दमौली र बुटवलमा तीनवटा सबस्टेसन बन्नेछन्। अनुदानमध्ये ३ सय किलोमिटर प्रसारण लाइन र सबस्टेसन निर्माणमा करिब ४० करोड डलर खर्च गरिनेछ। सडकतर्फ पूर्वपश्चिम राजमार्गको कपिलवस्तु चन्द्रौटाबाट लमही हुँदै बाँके र दाङमा पर्ने शिवखोलासम्म ३ सय ५ किलोमिटर स्तरोन्नतिमा करिब ५२ करोड डलर खर्च गरिनेछ। समेटियो गौरवको आयोजनामा मन्त्रिपरिषद्को २०७५ असोज ५ गते बसेको बैठकले एमसीसीको सहयोगका दुई आयोजनालाई राष्ट्रिय गौरवका आयोजना घोषणा गर्यो। जसमा काठमाडौं लप्सेफेदीबाट धादिङको गल्छीरातमाटे प्रसारण लाइन र दमौलीभरतपुरबुटवल प्रसारण लाइन निर्माण आयोजना छन्। एमसीसीको अनुदान कुन क्षेत्रमा परिचालन गर्ने भन्नेमा विज्ञसँग छलफल गरियो। सोही सन्दर्भमा अर्थ मन्त्रालयको संयोजकत्वमा समिति बनाइयो। समितिले आर्थिक वृद्धिका अवरोधहरू पहिचान गर्न विज्ञ टोलीद्वारा अध्ययन गरायो। त्यसपछि सरकारले सहयोगलाई प्रसारण लाइन र सडक स्तरोन्नतिमा खर्च गर्ने निर्णय गरेको हो। संसद्बाट अनुमोदन किन जरुरी ? अन्तर्राष्ट्रिय कानुनअन्तर्गतको सन्धिसम्बन्धी भियना अभिसन्धि १९६९ एवं नेपालको कानुनले एमसीसीलाई अन्तर्राष्ट्रिय सम्झौताको स्तरमा राख्छ। नेपाल सन्धि ऐन, २०४७ को व्यवस्थाअनुसार प्रतिनिधिसभाको बैठकमा उपस्थित सदस्यको साधारण बहुमतबाट अनुमोदन हुनुपर्ने देखिएकाले संघीय संसद्मा पेस गर्नुपर्ने भएको हो। उक्त प्रस्ताव अनुमोदनका लागि संघीय संसद्मा पेस गर्न २०७५ माघ २५ गतेको मन्त्रिपरिषद्को निर्णयबाट स्वीकृति प्राप्त भएको हो। यस्तो छ कानुनी अवस्था नेपालका कुनै पनि कानुन विस्थापित गर्ने यो सम्झौताको उद्देश्य होइन। अनुदानका परियोजना कार्यान्वयन गर्ने सन्दर्भमा सम्झौतामा उल्लिखित व्यवस्था लागू गर्नु हो। उदाहरणका लागि सार्वजनिक खरिद ऐन लागू नहुने व्यवस्था सम्झौतामा छ। यस्तो व्यवस्था सार्वजनिक खरिद ऐन २०६३ को दफा ६७ ले पनि गरेको छ। यसको हकमा सम्पूर्ण खरिद कार्यका लागि एमसीसीको कार्यक्रम खरिद मार्गनिर्देशिका प्रयोग हुने हुँदा यसको दफा ७१ ले कम्प्याक्टमा उल्लेखित व्यवस्था लागू हुने भनी कार्यान्वयनमा बाधा नहुने गरी मार्गप्रशस्त गरेको छ। कुनै कानुन सम्झौतासँग बाझिएको खण्डमा उक्त सम्झौता लागू हुने प्रावधान केवल नेपालसँगको सम्झौतामा मात्र होइन। माली, मोल्दोभा, मंगोलिया, सेनेगल, तान्जानिया, जाम्बिया, मोरक्को, घाना, नामिबियाजस्ता राष्ट्रसँगका सम्झौतामा पनि उक्त दफा ७१ सोही रूपमा राखिएको छ। ती देशमा सम्झौता संसद्बाट सम्झौता अनुमोदन भएको छ। सम्झौताको दफा ६४ मा कम्प्याक्ट सम्झौता अन्तर्राष्ट्रिय सम्झौता भएको र अन्तर्राष्ट्रिय कानुनका सिद्धान्तहरूद्वारा यसको व्याख्या हुने प्रावधान रहेको हुँदा यो प्रावधान प्रचलित अन्तर्राष्ट्रिय कानुनको सिद्धान्त अनुरूप नै छ। कुनै पनि राष्ट्रिय वा अन्तर्राष्ट्रिय सम्झौता नेपालको संविधानभन्दा माथि हुँदैन। बौद्धिक सम्पत्तिमा नेपालकै अधिकार बौद्धिक सम्पत्ति प्रयोगका विषयमा कम्प्याक्टको दफा ३२ (च)मा उल्लेख छ। साथै बौद्धिक सम्पत्तिलाई अनुसूची ६ मा पनि परिभाषित छ। उक्त परिभाषाले एमसीसीको अनुदानबाट उत्पादित बौद्धिक सामग्रीलाई मात्र समेटेको छ। यसको अर्थ नेपाल सरकारद्वारा आफ्नो १३ करोड अमेरिकी डलरको लगानी गरी विकास गरिएका बौद्धिक सम्पत्ति एमसीसीको प्रयोगका निम्ति दिनुपर्ने अवस्था रहँदैन। एमसीसीको अनुदानमार्फत विकास गरिएका कुनै बौद्धिक सामग्रीको प्रयोग गर्न पनि नेपाललाई बन्देज छैन। त्यस्ता बौद्धिक सामग्रीको हस्तान्तरण एउटा पक्ष (एमसीसी)लाई मात्रै गरिनुपर्छ पनि भनिएको छैन। नेपाल सरकारले उक्त सम्पत्ति उपयोगी ठहर्याए अन्य निकायलाई पनि प्रदान गर्न सक्ने व्यवस्था छ। त्यसैले सम्झौताले नेपाललाई त्यस्ता बौद्धिक सामग्री उपयोग गर्न बञ्चित गरेको छैन। निर्माण ठेक्का प्रतिस्पर्धाका आधारमा आयोजना निर्माण गर्न विश्वव्यापी प्रतिस्पर्धात्मक टेन्डर आह्वान गरी सक्षम ठेकेदार कम्पनी खोजिने व्यवस्था छ। एमसीसीको खरिद मार्गनिर्देशिकामा कुनै पनि देशलाई प्राथमिकता दिने व्यवस्था छैन। महालेखाले गर्छ लेखापरीक्षण आयोजनामा हुने खर्चको लेखापरीक्षण महालेखापरीक्षकले गर्ने व्यवस्था छ। यो क्रम २०७२ सालदेखि हुँदै आएको छ। यो व्यवस्था सम्झौताको दफा ३८ (क)मा छ। यसलाई मिलेनियम च्यालेन्ज एकाउन्ट नेपाल विकास समिति (गठन) आदेश २०७४ को दफा ११ मा पनि राखिएको छ। सरकारले तोकेको लेखापरीक्षक अथवा महालेखापरीक्षकद्वारा लेखापरीक्षण गर्न पाउने व्यवस्था सम्झौता र गठन आदेश दुवैमा उल्लेख छ। रद्द गर्न पाउने अधिकार दुवै पक्षलाई कम्प्याक्टको दफा ५१ (क)मा कुनै पनि पक्षले ३० दिनको सूचना दिएर कम्प्याक्ट रद्द गर्न पाउने व्यवस्था छ। नेपालले चाहे बिनाकारण सम्झौता रद्द गर्न सक्छ। एमसीसीले मात्र रद्द गर्न पाउने तर नेपालले नपाउने भन्ने प्रावधान सम्झौतामा छैन। सन् २००४ देखि हस्ताक्षर भएका सम्झौतामध्ये मादागास्कर र मालीका मात्रै बीचमा रद्द गरिएका छन्। सहायता वित्तीय मात्रै कि रणनीतिक पनि ? यो अनुदान आर्थिक विकासमा केन्द्रित छ। यो कुनै सैन्य मामिलासँग नजोडिएको सम्झौता हो। एमसीसी आयोजनाको लक्ष्य विद्युत् प्रसारण लाइन निर्माण र सडक स्तरोन्नति गरी आर्थिक विकासमा सघाउनु हो। एमसीसीमा सैन्य संलग्नतालाई अमेरिकी कानुनले नै निषेधित गरेको छ। एमसीसीअन्तर्गत अमेरिकी सेना नेपाल आउने र नेपाली सेनालाई प्रशिक्षण दिने कुनै प्रावधान छैन। यसअन्तर्गत सैनिक प्रशिक्षणलाई पूर्णरूपमा प्रतिबन्धित गरिएको छ।"
स्वस्थानी कथामा मतभेदमेलमिलाप,"श्रीमद्भागवत कथामा उल्लेख भएअनुसार स्वयम्भुव मनु र सतरूपाबाट आकूति, देवहूति र प्रसूतिसमेत तीन कन्याको जन्म भयो । प्रसूतिको विवाह ब्रह्माका पुत्र दक्षप्रजापतिसँग भएको थियो । प्रसूतिबाट पैदा भएका छोरीमध्ये श्रद्धा, मैत्री, दया, शान्ति, तुष्टि, पुष्टि, क्रिया, उन्नति, बुद्धि, मेधा, तितिक्षा द्वी र मूर्ति गरी १३ कन्याको विवाह धर्मसँग भएको थियो । यसैगरी, स्वाहाको अग्नि, स्वधाको पितृ र सतीको महादेवसँग विवाह भयो । सती र महादेवको दाम्पत्यजीवन अनुपम एवं उच्च कोटीको थियो । परन्तु दक्ष आफ्नी प्यारी पुत्रीको विवाहप्रति सन्तुष्ट थिएनन् । उनले वाध्य भएर महादेवलाई ज्वाइँ स्वीकार गरेका थिए । दक्ष महादेवलाई औघड ( अघोरी ) भनेर उपहास गर्थे । महादेव र दक्षले नेतृत्व गर्ने सम्प्रदायहरूबीच सांस्कृतिक, वैचारिक र आस्थागत मतभिन्नता थियो । ब्रह्माजीको नीति समन्वयवादमा आधारित रहेको हुँदा उनी नातिनी सती र महादेवबीचको वैवाहिक सम्बन्धको माध्यमबाट दुई सम्प्रदायमा मेलमिलाप र सौहार्दता कायम गर्न चाहन्थे । किन्तु त्यो कूटनीतिक विवाह आपसी वैमनस्यलाई सौजन्यमा परिणत गर्न सर्वथा असफल रह्यो । महादेव र सतीको विवाहबारे स्वस्थानी कथामा केही भिन्नरूपमा वर्णन भएको पाइन्छ । सभ्यताको विकाससँगै व्यक्तिगत सम्पत्ति, वैवाहिक सम्बन्ध, आआफ्नो कुलपरम्परा र पूजापद्धतिको विकास हुँदै गयो । त्यसै सिलसिलामा एक सम्प्रदायले आफूलाई अर्कोभन्दा श्रेष्ठ मान्ने क्रम फैलिँदै गयो । सत्ता, शक्ति र सम्पत्ति हुनेले कमजोरलाई विभेद गर्ने प्रवृत्ति वैदिक युगमा पनि रहेछ भन्ने प्रमाण हो, दक्षपर्व । अहिले जस्तै एक विचार समूहलाई अर्काको विरुद्धमा उक्साउने, भड्काउने र झैझगडा गराउने तत्वहरू उस बखत पनि रहेछन् । त्यस समयमा पनि विभेद, बहिष्करण, वञ्चितीकरण र हेपाइका विरुद्धमा निर्णायक संघर्ष भएको रहेछ । यसले के पुष्टि गरेको छ भने मानव सभ्यताको इतिहास निरन्तर संघर्ष, युद्ध, विनाश एवं पुनः सम्झौता, शान्ति र समृद्धिको शृंखला हो । एक समयमा प्रजापतिहरूले ठूलो यज्ञको अनुष्ठान गरेका थिए । उक्त यज्ञमा महादेव र उनका अनुयायीहरू समेतको बृहत् जमघट थियो । यज्ञशालामा दक्षप्रजापतिको आगमन हुँदा सबै आगन्तुकले उठेर हार्दिक सम्मान र अभिवादन गरे । महादेव भने चुपचाप बसिरहे । त्यसै त मन नपरेको ज्वाइँ, झन् सार्वजनिक रूपमा देखाएको त्यो उपेक्षा । दक्षप्रजापतिको क्रोधको सीमा रहेन । उनले महादेवलाई गाली गर्न थाले । शरीरमा अपवित्र श्मशानको खरानी घस्ने, नरमुण्डको माला लगाउने र बूढो साँढेमाथि चढेर यात्रा गर्ने यो मूढ एक अमंगल जीव हो । अकार्थमा ब्रह्माजीको बहकाउमा लागेर यो भूतको नेता आचारहीन दुष्ट महादेवलाई मेरी सिधा र शालीन छोरी दिएछु । छोरी आत्मघाततर्फ प्रवृत्त भएको प्रष्ट देख्दादेख्दै पनि दक्ष उपेक्षा गरेरै बसे । साम्प्रदायिक दुर्भाव र सत्ताको दम्भ कति निर्मम हुन्छ भन्ने ज्वलन्त उदाहरण हो यो । दक्षको वंश ठूलो थियो । एकसेएक नाम चलेका व्यक्तिहरूले भरिभराउ थियो कुटुम्ब । यज्ञमा जम्मा भएका धेरैजना महादेवका पनि नातेदार नै थिए । परन्तु सत्ता र शक्तिमा आसीन दक्षको विरोध गर्ने को ? अहंकारले मदान्ध र क्रुद्ध भएका दक्षले घोषणा गरे, अबदेखि यस निर्लज्ज दिगम्बरलाई इन्द्रउपेन्द्र आदिको पंक्तिमा यज्ञभाग मिल्ने छैन । दक्षको यस्तो श्रापबारे थाहा पाएका नन्दीले क्रोधले तप्त भई दक्ष र निजका समर्थक ब्राह्मणहरूलाई यस्तो श्राप दिए, महादेवको घोर अपमान गर्ने दक्ष र निजका अनुचर ब्राह्मणहरू तत्वज्ञानबाट विमुख हुनेछन् । अत्यन्त भोगी होस् । यी महादेवका द्रोही ब्राह्मणहरू कर्मकाण्डको जालमा अल्झिरहून् । यी लोलुपहरूलाई दुनियाँमा भिख माग्दै भौंतारिनु परोस् । नन्दीको मुखबाट त्यो भयावह घोषणा सुनेपछि भृगु ऋषिलाई नितान्त असह्य भयो । उनले पनि रिसको झोकमा घोषणा गरिदिए, शंकरका भक्तहरू शास्त्रविरोधी हुनेछन् । यी खरानी घसेर विचरण गर्ने जटाधारीहरू सुरापानमा मस्त रहनेछन् । वैदिक मार्गका निन्दक यिनीहरू पाखण्डमा रमाउने छन् । आआफ्ना सिद्धान्त, विश्वास र पूजाविधि थिए । सबैलाई आफ्नै सम्प्रदाय प्यारो थियो । आगो भित्रभित्र लुकेर बसेको थियो, जो वातावरण पाउनेबित्तिकै दन्क्यो । साम्प्रदायिक गालीगलोज, अपमान, निन्दा र उपहास सुनेर महादेव साह्रै खिन्न भए । उनी त्यो भनावैरी र घृणामय वातावरणमा बसिरहन नसकी चुपचाप उठेर हिँडे । त्यो वैरभाव निरन्तर चलिरहेकै थियो । त्यसै सिलसिलामा ब्रह्माले दक्षलाई समस्त प्रजापतिहरूको अधिपति बनाइदिए । सत्ता, शक्ति र सम्पदाले मदमस्त दक्षको अहंकार झनै चुलिँदै गयो । साथै शंकर र उनका अनुयायीमाथिको हेपाइ, उपहास र अपमानमा पनि लगातार अभिवृद्धि हुँदै गयो । दक्षले पहिले बृहत् रूपको वाजपेय यज्ञ गरे, जसमा शंकरलाई निमन्त्रणा नै दिइएन । उनले फेरि अर्को बृहस्पतिसव नामक भव्य यज्ञको आयोजना गरे । त्यो यज्ञमा देवता, ऋषिगण, दस दिक्पाल, यक्ष, गन्धर्व आदिलाई चुल्हो निम्तो गरिएको थियो । पछिल्लो यज्ञमा समेत निम्तो आएन तापनि सतीले महादेवलाई भनिन्, नबोलाए पनि मेरा माइती हुन् । आफ्नो जन्मभूमि र जनक जननीको माया कसलाई लाग्दैन ? हामी पनि यज्ञमा सहभागी हुन जाऔं । महादेवले भनेका थिए, विद्या, तप, धन, स्वस्थ शरीर, युवावस्था र असल कुल यी छ कुरा सत्पुरुषका लक्षण हुन् । किन्तु कसैकसैका लागि यिनै गुणहरू अवगुण हुन पुग्दा रहेछन् । अहंकारी र अवगुणी आफन्तकहाँ यी आफ्ना स्वजन हुन् भनेर जान हुँदैन । भनिएको पनि छ, शत्रुले प्रहार गरेको वाणको जलन बरु त्यस्तो पीडादायी हुँदैन । जति स्वजनहरूको कटु वचन । तिम्रा पिता मेरो ससुरा हुन् तापनि मसँग द्वेष राख्छन् । विचार नै नमिलेपछि के बाबु के छोरी, के ससुरा के ज्वाइँ । तिमी एक प्रतिष्ठित नारी हौ । निमन्त्रणा नपाएको यज्ञमा जानु उचित छैन । शिवलाई अनुमान थियो, अब सतीलाई माइत जान दिँदा पनि र नदिँदा पनि प्राणत्यागको सम्भावना छ । तथापि माइतीप्रतिको आग्रहमा लागेकी नारीलाई थप सम्झाउनुको प्रयोजन छैन भनेर उनी चुप लागे । शंकर मौन बसेको देखेर सती अत्यन्त क्रोधित भइन् । उनी लामोलामो सास फेर्दै माइतीतिर दौडिन् । महादेवका केही पार्षद सतीको पछि लागेर गए । दुनियाँ स्वार्थी छ । उनी माइत पुग्दा उनका बहिनीहरू र आमाबाहेक कोही बोलेनन् । शक्तिशाली बाबुको निम्ता मान्न आएका पाहुनाले हेला गरिएकी चेलीलाई किन वास्ता गर्थे ? आफूप्रति पिताको उपेक्षा र प्यारा पतिप्रतिको उपहासले सती अत्यन्तै मर्माहत बनिन् । उनले पिता दक्षलाई सम्बोधन गर्दै भनिन्, हामी महादेवका अनुयायीहरूको ऐश्वर्य अव्यक्त छ । किन्तु तिमीहरू यज्ञशालाको भौतिक कर्मकाण्डमा सीमित छौं । हामी तत्वज्ञानमा विश्वास गर्छौं, तिमीहरू सकाम कर्मकाण्डमा । हे पिता ! पतिको घोर उपहास सहेर तिम्रो अमंगल बीजबाट निर्मित यो शरीरलाई जीवित राख्न सक्दिनँ । छोरी आत्मघाततर्फ प्रवृत्त भएको प्रष्ट देख्दादेख्दै पनि दक्ष उपेक्षा गरेरै बसे । साम्प्रदायिक दुर्भाव र सत्ताको दम्भ कति निर्मम हुन्छ भन्ने ज्वलन्त उदाहरण हो यो । अत्यन्त मर्माहत र क्रुद्ध भएका शिवगणहरू दक्षलाई आक्रमण गर्न कस्सिएको देखेका भृगु ऋषिले अपहतम् रक्ष आदि मन्त्र पढी आहुती दिएर ऋभुहरूलाई आह्वान गरे । ऋभुहरूले शिवका गणहरूलाई पिटपाट गरेर धपाइदिए । यो सबै थाहा पाएका महादेवले वीरभद्रको सेनापतित्वमा सेना खटाई पठाए । शिवका गणहरूले दक्षको यज्ञशाला ध्वस्त गरिदिए । यज्ञमा निम्तो मान्न आएका पाहुनाहरूको भागाभाग भयो । शिवसेनाले यज्ञकुण्डमा पिसाब गरिदिए । वीरभद्रले भृगुलाई कैद गरेर दाह्री जुँगा उखेलिदिए । किनकि उनले दक्षले महादेवको अपमान गर्दा जुँगामा ताऊ दिएका थिए । उनीहरूले भग देवताका आँखा झिकिदिए । किनकि उनले शिवलाई अपमान गर्न आँखाको इशाराले उक्साएका थिए । पूषाको दाँत भाँचिदिए, किनकि उनी शिवको उपहास हुँदा दाँत देखाएर हाँसेका थिए । वीरभद्रले दक्षको टाउको काटेर यज्ञकुण्डमा होमिदिए । आपसी भनावैरी र गालीगलोजबाट सुरु भएको साम्प्रदायिक शीतयुद्ध अन्त्यमा निर्मम गरमयुद्धमा परिणत भयो । त्यो युद्धमा ठूलो भौतिक नोक्सानी मात्र भएन, वर्चस्वशाली वर्गले घुँडा टेकेर सन्धि गर्न र वञ्चनामा परेको वर्गलाई सत्ता र सम्मान दिन तयार हुनुपर्यो । कर्मकाण्डका पक्षधरहरू ज्ञानकाण्डलाई समेत सम्मान गर्न तयार भए । उनीहरू शिवसँग शान्ति तथा मैत्री सन्धि गरेर उनैलाई यज्ञका हर्ताकर्ता र संरक्षक मान्न मन्जुर भए । दक्षप्रजापतिलाई बोकाको टाउको जोडेर जीवित तुल्याउने काम भयो (हार्नेको दुर्गतिको बिम्ब हो यो) । भृगु ऋषिलाई बोकाको जस्तै दाह्री राख्ने आदेश भयो । घाइतेहरूका लागि औषधिमूलो र पीडितहरूको उद्धारको व्यवस्था भयो ।"
गाउँ ब्युँझाउने समृद्धि,"नागरिक तीन प्रकारका गरिबीका दुष्चक्रबाट मुक्त हुनुपर्छ। एउटा, व्यक्तिभित्रको गरिबी। दोस्रो, व्यक्तिसँगको गरिबी। तेस्रो, व्यक्तिवरिपरिको गरिबी। कुनै समय पानीसमेत पिउन नपाइने ख्वासी गाउँका युवकलाई छिमेकी गाउँका कसैले पनि छोरी दिन मान्दैनथे। सन् १९२८ मा चीनको चियाङ्सु प्रान्तको एक अति विपन्न गाउँको वास्तविकता पत्याउनै कठिन लाग्छ। ऊ रनपाओले सन् १९६१ देखि गाउँलेलाई परिचालन गरी २० वर्षे कठोर प्रयास गरे। अहिले ख्वासी गाउँ समृद्ध छ ख्वासीवासी सुखी र खुसी छन्। जति पढे पनि शुल्क लाग्दैन, न त बिरामीलाई उपचार खर्च नै। खानसमेत लगभग निःशुल्क छ। छोरी नदिने आसपासका १६ गाउँ ख्वासीको समृद्धि र वैभव देखेर त्यसमै गाभिए। यो सन्दर्भ पनि सन् १९८० ताकाकै हो। जहाँ त्यतिबेलै बर्सेनि २० लाख पर्यटक पुग्थे। ६ वर्षअघि नै ख्वासीको वार्षिक आम्दानीले एक सयवटा त्यस्तै नयाँ गाउँ निर्माण गर्न सक्ने क्षमता राखेको थियो। ख्वासी जसरी चीनको मात्र होइन, विश्वकै नमुना गाउँ हो। त्यसरी नै नेपालका सबै गाउँनगरपालिकामा कम्तीमा एउटा गाउँ नमुना बन्नुपर्छ। त्यस्तो नमुना गाउँपालिका मात्र होइन, नेपालकै लागि उदाहरणीय हुनुपर्छ। यही गतिमा जाने हो भने नेपालका केही गाउँ पनि ख्वासीजसरी विश्वमा उदाहरणीय हुन सक्छन्। ख्वासीको त्यो निरक्षता अनि यो साक्षरता, त्यो गरिबी अनि यो समृद्धि, त्यो दुःख अनि यो सुख, त्यो निरीह जीवनशैली अनि यो उत्कृष्ट जीवनशैली। ती दिनमा निस्कने खुइय! अहिले आहा! मा परिणत भएको छ। विगत जे भए पछि २०४६ सालमा बहुदलीय व्यवस्था आएपछि नेपालीले पनि आफ्ना नेताबाट यही चाहेका थिए। हुन त मुलुकमा प्रजातन्त्रबाट, लोकतन्त्र अनि गणतन्त्रसम्मले फड्को मारिसकेको छ। विडम्बना, जनता शब्दमा मात्र नागरिक बनेका छन्। जापानले गाउँलाई पुनर्जीवन दिएको छ। सेवानिवृत्त कर्मचारी, सेना, राजनीतिकर्मी आदिलाई आआफ्नै झुन्डको रूपमा एकएक गाउँमा व्यवस्थित र सुविधासम्पन्न ठाउँ बनाएर राखेको छ। जहाँ सेवा, सुविधा र सुरक्षा सबै छ। प्राकृतिक सुन्दरता छँदै हुन्छ, साथमा आफ्नो संस्कृति मिसाउँदा जीवन पूर्ण बनेको छ। नेपालका नेताले भनेको स्विट्जरल्यान्डमा सहर मात्र भव्य छैनन्, सहरसँग प्रतिस्पर्धा गर्ने हैसियत राख्ने गाउँ छन्। पहाडी क्षेत्रमा पर्यटकीय संरचनाले भरिपूर्ण छन्, पहाड सुरु हुने स्थान (फेदी)मा सुविधासम्पन्न बस्ती छन्। अर्थात् दुर्गम पहाडी भूगोलमा यसै सुन्दरता छ त्यसमा सरकारले संरचना र सुविधा जोडेर झन् भव्य बनाइदिएपछि स्वर्ग नहुने कुरै भएन। नेपालजस्तो टाकुरामा स्विसले बस्ती बनाएका छैनन् ता कि धरातलीय र प्राकृतिक कारणले कुनै जोखिम नहोस्। दैनिक जीवनमा आवश्यक सबै सुविधा ती हरेक बस्तीमा पुर्याइएको छ। त्यसैले त्यहाँ मानिस जहाँ पुगे पनि रमाउन सक्छ। नेपालका गाउँ हीराका टुक्रा बन्नुपर्छ। नारामा सेटेलाइट सिटी र स्मार्ट सिटी बोलेर मात्र केही हुँदैन। के हामीले हुलाकी राजमार्ग, मदन भण्डारी राजमार्ग र मध्यपहाडी राजमार्गआसपासमा यस्तै बस्तीको परिकल्पना गर्न सक्दैनौं ? यी राजमार्ग आसपासमा तत्काललाई सयसय वटा सम्भावित बस्तीका लागि अध्ययन गरेर कनेक्टिभिटी, युटिलिटी र फेसिलिटी पुर्याउन सक्यौं भने विश्वले चीन, जापान र स्विट्जरल्यान्डका गाउँजस्तै यिनलाई उदाहरणमा लिनेछ। नेपालका गाउँ प्राकृतिक रूपमा हरियाली छन्। रसिला छन्। तर भौतिक दृष्टिले सुक्खाग्रस्त र निरस छन्। गाउँमा न मानिस छन् न त विकास। नेपालका धनी संस्कृतिहरू विकास र मानिसको अभावमा शून्यमा विलाएसरि लाग्छन्। नेपालीले व्यक्ति र देश दुवै सम्पन्न होस् भन्ने चाहेका छन्। पश्चिमा देशको पूर्वाधार विकास देखेका आँखाले त्यो विलासिता चाहनु स्वाभाविकै हो यसको एउटै कारण मुख्य हुन सक्छ, पितापुर्खादेखि झेल्दै आएको गरिबी र दुःखको पहाड। कनेक्टिभिटी अर्थात् सुविधायुक्त सडक (घुमाउरा होइन, सुरुङ खनेर वा अग्ला पिलर गाडेर सिधा अनि फराकिला पिच सडक र सहरी क्षेत्र भए फ्लाइओभर वा बाइपास), बिजुली र सञ्चारको सुविधा कुनै पनि बस्तीमा पुग्नुपर्छ। युटिलिटी अर्थात् समयानुकूल जीवनशैली ता कि दैनिक उपभोग्य आवश्यकतामा कुनै कमी नहोस्। फेसिलिटी अर्थात् सुविधासम्पन्न अस्पतालदेखि आहा ! भन्नलायक पार्कहरू र साथमा सामुदायिक भवन आदि। जीवनलाई सुविधायुक्त अर्थात् कम्फर्ट बनाउने सके नेपालमा प्रकृति छँदैछ र नेपालीसँग संस्कृति छँदैछ। त्यसैले अन्य विकसित देशका नेताले जस्तो स्वार्थबाट माथि उठेर त्यहाँका युवालाई जसरी परिचालन गर्ने हो भने १० वर्षमा यो परिकल्पनाको पृष्ठभूमि तयार हुन्छ। त्यसपछिको गति सोहीअनुरूप बढाउन सक्यौं भने थप २० वर्षमा नेपाल प्राकृतिक र कृत्रिम दुवै विकासले स्वर्ग बन्न सक्छ। विकासविद् रमेशकुमार अधिकारी भन्नुहुन्छ नागरिक तीन प्रकारका गरिबीका दुष्चक्रबाट मुक्त हुनुपर्छ। एउटा, व्यक्तिभित्रको गरिबी। दोस्रो, व्यक्तिसँगको गरिबी। तेस्रो, व्यक्ति वरिपरिको गरिबी। उहाँको भनाइलाई सविस्तार बुझाउन पर्दा बाहिर ठाँटबाँठ पारेर हिँड्ने र आफूलाई भव्य देखाउने तर ऊभित्र न आत्मविश्वास छ न कुनै निर्णय गर्ने क्षमता नै। यो व्यक्तिभित्रको गरिबी हो। यसलाई हटाउन शिक्षा र समग्र व्यक्तित्व विकासका लागि सशक्तीकरण जरुरी छ। पहिलो प्रकारको गरिबीभित्र नेपालीको संख्या प्रशस्त छ। व्यक्तिसँगको दोस्रो गरिबीलाई धनले पुर्न सक्नुपर्छ। सरकारले प्रशस्त रोजगार प्रदान गरी आय पनि उच्च हुने अवस्था सिर्जना गर्नुपर्छ। त्यसअघि गुणस्तरीय शिक्षा र स्वास्थ्यमा पहुँच दिनुपर्छ। यसका लागि राज्यले दिने समग्र सेवासुविधाबीच प्रशस्त समन्वय हुनुपर्छ। प्रारम्भिक तथ्यांकले गाउँ रित्तिँदै गएको देखाएको छ। कुल जनसंख्याको दुईतिहाइ सहरमा केन्द्रित भएको परिणामले गाउँले संस्कृति र गाउँको विकासमा संकट आएको देखिन्छ। व्यक्ति वरिपरिको गरिबी तेस्रो प्रकारको गरिबी हो। यो गरिबी निवारणमा भने सामूहिक प्रयास अत्यावश्यक हुन्छ। घर महलजस्ता छन्, त्यसभित्रको इन्टेरियर डेकोरेसन विकसित देशको भन्दा कम छैन। तर तिनै नेपाली सुटबुटका साथ पफ्र्युम छर्किएर चिटिक्क परेर बाहिर निस्कँदाको अवस्था ! बर्खामा सडकमा गजगज हिलोमा भासिनु पर्दा वा हिलो छ्यापिँदा अनि हिउँदमा धूलो र धुवाँले साँझ अनुहारको दुईतीन पत्र मैलो पखाल्दा दुईवटा गरिबीबाट मुक्त धनी नागरिकको अवस्थाको अर्थ के ? ती घरभित्रका सबै भव्य क्षणभरमै शून्यमा परिणत हुने अवस्था छ। ऊ जीवनभर कमाएर भव्य बने पनि शून्यझैं महसुस गर्न बाध्य हुन्छ। त्यसैले घरबाहिरको भव्यता लोकतान्त्रिक नागरिकले मनन् गर्नुपर्ने बेला आएको छ। किनकि हामी नेपालीमा यी तीनवटै गरिबी छ। भित्रको सम्पन्नतालाई बाहिरको गरिबीले गिज्याइरहेको छ। पहिलो, दोस्रो र तेस्रो तीनवटै गरिबी निवारण गर्न सके राष्ट्र समृद्ध र नागरिक सुखी हुनेमा दुईमत छैन। यसमा सरकारको लगानीले मात्र परिणाम सम्भव छैन, नागरिकको हिस्सा र हैसियत पनि जोडिनु पर्छ। देशको मात्र होइन, अस्तित्व र पहिचान व्यक्ति, परिवार, टोल र समुदायको पनि जोडिन्छ विकासमा। विकास क्रस कटिङ इस्युजमा आधारित हुन्छ। त्यसैले भौतिक पूर्वाधारमा बेजोड विकास भएका राष्ट्रका नागरिक सुखी छन् तर खुसी छैनन्। नेपालमा सुखलाई खुसीसँग जोड्न भौतिकसँगै संस्कृति अनि जीवनशैली सबैको विकास अपरिहार्य छ। जुन सहरले मात्र धान्दैन, गाउँ पनि चाहिन्छ। सहरजस्तै गाउँ अर्थात् सेवासुविधाले सम्पन्न गाउँ। मान्छे किन मनाङ, मुस्ताङ, हुम्ला, जुम्ला, मुगु र डोल्पामै रमाउन चाहन्छ ? बजार पुग्न पाँचदिने पैदल हिँड्नु किन नपरोस्, ऊ आफ्नो संस्कृति र समुदायसँग आफ्नो अस्तित्व र पहिचान देख्छ। सरकारले ती बस्ती सहरमा सार्ने होइन, बस्तीसम्म कनेक्टिभिटी, युटिलिटी र फेसिलिटी पुर्याउन सक्नुपर्छ। तर, यी तीन कुरा नहुँदानपुग्दा युवा सहरतिर वृद्धवृद्धा अस्तित्व र पहिचानको रहरमा खुम्चिन बाध्य छन्। व्यक्तिपरिवार होइन, गाउँकै अस्तित्व र पहिचान गुमनाम भइरहेका छन्। दूरदर्शी निर्णय र यसको निरन्तर कार्यान्वयनले मात्र नेपाल समृद्ध बन्नेछ। राष्ट्रिय जनगणना २०७८ को प्रारम्भिक तथ्यांकले गाउँ रित्तिँदै गएको देखाएको छ। कुल जनसंख्याको दुई तिहाइ सहरमा केन्द्रित भएको परिणामले गाउँले संस्कृति र गाउँको विकासमा संकट आएको देखिन्छ। नेपालमा अझै २१ प्रतिशत नागरिक गरिबीको रेखामुनि नै छन्। नेपालका गाउँ हीराका टुक्रा बन्नुपर्छ। नारामा सेटेलाइट सिटी र स्मार्ट सिटी बोलेर मात्र केही हुँदैन। नेपाली मौलिक संस्कृति लोप हुनु नेपालको पहिचान गुम्दैछ भन्ने संकेत हो। २०७८ सालमा ६६०८ प्रतिशत नागरिक सहरमा छन् भने ३३९२ प्रतिशत गाउँमा। जब कि २०६८ को जनगणनामा १७०७ प्रतिशत सहरमा र ८२९३ प्रतिशत नागरिक गाउँमा बस्थे। सरकारले अब गाउँ ब्युँझाउने विकास गर्नुपर्छ या पर्दैन ? प्रश्न अनुत्तरित नै सही तर शीर्ष नेता, विज्ञ, निजी क्षेत्र, उद्योगी र कर्मचारी तन्त्र सबै गम्भीर भएर भविष्य सोच्नैपर्ने बेला भएको छ। के सहरी सेवासुविधा पुर्याएर नागरिकलाई थातथलोमा बस्ने वातावरण बनाउनु सरकारको दायित्व होइन र ? होइन भने सहरमा बढेको जनघनत्वको चापलाई व्यवस्थित गर्न गाउँमा अब गर्नुपर्ने लगानीभन्दा कम्तीमा दोब्बर खर्च गर्न सरकार तयार हुनुपर्छ। सम्बन्ध जति पुरानो भए पनि छिमेकी चीनको चालीसबर्से प्रयत्नको कायापलट परिणामलाई नेपालले मज्जाले नियाल्न सकेको छैन। उदाहरणीय कुरा अनुसरण गर्न हिचकिचाउनुपर्ने कुनै कारण छैन। नेपालले गर्ने विकास मौलिक नै हो तर विश्वका विकसित देशबाट सिकेर अघि बढे नेपाल विश्वमा वैभवशाली राष्ट्र बन्नेमा दुईमत छैन। दूरदर्शी निर्णय र यसको निरन्तर कार्यान्वयनले मात्र नेपाल समृद्ध बन्नेछ।"
आँसु छचल्किँदै जान्छ,"यसपालिको असार १ गते म असाध्यै विचलित भएँ। मैले यसरी भावनात्मक रूपले कहिले मन मारेको थिइनँ। यसरी मन मार्नाका पनि प्रशस्त कारणहरू छन्। ती कारणहरूमध्ये प्रमुख त यसैपल्ट म टुहुरो हुन पुग्नु पनि हो। बा हुन्जेल यस विशाल ब्रह्माण्डमा म निकै चुरीफुरी गर्थें। म जतिसुकै र जत्रोसुकै भए पनि भुसुना थिएँ, तर सूक्ष्म भुसुना भए पनि कताकता आकाशजस्तै विशाल छाती भएका मेरा बा हुनुहुन्थ्यो र मेरा शिरमाथि उहाँको स्नेहको हात थियो भनेर म ढुक्क थिएँ। मेरो कोही छैन, मभन्दा अनुभवी कोही छैन। मेरो रक्षामा कोही उभिँदैन भन्ने जुन त्रासले आज म कहाली छटाइछटाई रोइरहेको छ, त्यसको आभाससम्म पनि मलाई थिएन। म आफ्ना समस्त कमजोरीलाई एकातिर थन्क्याएर परिस्थितिका भयावह पहरामा सहर्ष र सगर्व सिँगौरी खेल्दै आएको थिएँ। असार १ गते निकै रोएँ। रुनु मनलाई निको पार्ने हो भन्ने धेरैको सोचाइ छ। तर हेर्नुहोस् जति रोयो उति भक्कानो फुटेर आउँछ। जति भक्कानो फुट्यो उति सर्वांग थर्थराएर आउँछ र जति अग थर्थरायो उति हृदय विदीर्ण भएर आउँछ। छाती छियाछिया भएर आउँछ र मुटु नै ढुक्क ढुक्क हुँदै बाहिर छचल्किएर आउँछ। असार मुसलधारे पानी पर्ने समय हो र मेरो जन्म असारमै भएको थियो। म जन्मेको बेला जोडसित पानी परेको थियो। पूर्वको माईखोला र पश्चिमको पुवाखोला तलतल उर्लेर दुवै नै हेरिनसक्ना र तरिनसक्ना भएका थिए। अरू त अरू सस्याना खहरे र खोलासमेत तँछाड र मछाड गर्दै कुर्लंदै ओरालो हुत्तिइरहेका थिए। र म त्यसै भयावह वर्षाको प्रचण्ड गर्जनलाई चिर्दै पहिलोपल्ट शिशु मुठी कसेर चिन्डे कपालमा चिच्याएको थिएँ। मैले शिशुमुठी उझाएको, विद्रोह गरेको र यहाँर याँहाँर गरेर कुर्लेको साठी वर्ष पुग्नै लाग्दै छ र त्यही भावनाले मलाई घरिघरि दगल्च्याइरहेको छ। पिरोलिरहेको छ र पिन्माइरहेको छ। ओहो ! यी ६० वर्षहरू मैले त बालक भएरै बिताएँछु, ख्यालख्यालमै बिताएँछु र केही पनि गर्न नभ्याई र नसकी बिताएँछु। हो, यी मेरा निमेषभर जति पनि नलाग्ने ६० वर्षहरू मैले कति सरलतासाथ बिताएँछु, पेट मात्र स्याहारेर बिताएँछु। अस्ति चैत २६ गते बिहान ५ बजे पो एउटा नमिठो फोनले मलाई बिउँझायो, लौ बा त अब हुनुहुन्न। यसरी म बिउँझे। एउटा नितान्त खेलाँची जीवनयात्रा, एउटा लक्ष्यहीन बेवास्ताको बचाइँ र कसैका भरमा, कसैका आडमा र कसैका संरक्षणमा खेल्दै आएको एउटा अनियन्त्रित सुसेली मुटुमा एक थप्पड लागेर एकाएक ठप्प भयो, बन्द भयो, रोकियो। अनि जब मैले असार महिनामा टेकें मलाई भाउन्न भएर आयो। यही असार महिनाको ९ गतेले मलाई यस आतेशलाग्दो पृथ्वीमा खसालेको थियो। आमाको बन्द न्यानो पेटबाट पेलिएर र ठेलिएर सालनालसहित भुइँमा एक्कासि, बज्रन पुग्दा म नाङ्गो थिएँ, निम्जो थिएँ र नगन्य थिएँ। मुडुलो टाउको लिएर निःसहाय, निरुद्देश्य र निरुपाय रुँदै मैले यस भुइँमा टेकेको ६० वर्ष पुग्दैछ र यतिका वर्षसम्मको पिताको निरन्तर प्रवाहित स्नेहको नदी स्वाट्टै सुकेको हुनाले म हठात बिउँझेको छु। म सानै छँदादेखि नै बा सम्झाइरहनुहुन्थ्यो, ठूलाबडालाई भेट्न गइरहनू, उनीहरूलाई रिझाइरहनू, उनीहरूको सेवा गरिरहनू। मैले बा छउन्जेल यस पवित्र अर्तीलाई टेरपुच्छर नगाइनँ र अब झन् मलाई त्यसरी मायालु पाराले सम्झाउने पनि कोही छैन। उहाँ मलाई चाकरी गर्ने प्रोत्साहन मेरै राम्रो होस् भनेर दिनुहुन्थ्यो, तर म भने एक कानले सुनेर अर्को कानले उडाइदिन्थेँ। त्यसैले पो म यसरी आज असफल जीवन बाँचिरहेको रहेछु। म अब हठात बिउँझेको छु। अरूहरू मान्छेले किरियापुत्री भएर कहर काटेको देख्दा त म यस्तो संस्कारप्रति मनमनै रिसाउँथेँ। तर मेरो कपालमा चिसो पानी खुयाएर छुराले स्यार्रस्यार्र पार्दै नाउले खौरन लाग्दा पो म झसंग भएँ ए हे मलाई त फेरि पनि भर्खरको शिशु हुने मौका पो मिलिरहेको छ होइन ? म आफ्ना जन्मदाताका लागि शिशु हुँदै थिएँ। बररर्र आँसुका दाना खस्तै गएकामा मलाई ग्लानी भयो। मसित शरीरभरि भालुकै जस्तो बाक्लो केश भइदिएको भए म मेरा पिताका नाउँमा सारा रौं खौरेर पहाड थुपारिदिन्थें र त्यति मात्र होइन, त्यस्तो बाक्लो झ्यापुल्ले केश काट्नेबित्तिकै उम्रिने भइदिएको भए ६० वर्ष काट्दै उम्रँदै गरेका समस्त मेरा केशहरू म आफ्ना प्यारा बाको लागि त्यो दिन खौरिदिने थिएँ। तर मैले जतिसुकै स्नेह प्रकट गर्न खोजे पनि, रोए पनि र केश खौराए पनि मेरा बा अब फर्कनु हुन्नथ्यो। अनि, समस्त ब्रह्माण्ड मेरो चिल्लो टुहुरो टाउकोमा फननन घुम्न थाल्यो। टाउको बेस्मारी धम्दै थियो, आँखामा तिरिमिरी झ्याइँ पार्दै थियो र जुत्ता फुकालेका खाली खुट्टामा म मेरा ६ जनै भाइहरूलाई मेरोपछि लर्को लगाएर तल मनेरातिर झर्दै थिएँ। जुत्ता वा चप्पल नलगाई पहाडको ढुङ्गेनी गोरटामा जीवनको पहिलोपल्ट ओरालो झर्दा मैले आफूलाई एकातिर विवश, व्यथित र विपन्न पाइरहेको थिएँ भने अकातिर पिता गुमाएपछि हुने असुरक्षित स्थिति र मानवको सहायताहीन आदिम युगको सामन्जस्यने म दार्शनिक भइरहेको थिएँ। खुल्ला आकाशमुनि साबुन प्रयोग नगरी चिसो धाराबाट लोटामा पानी भरी चिन्डे टाउकामा खन्याउँदाको अनुभव सृष्टिमा मानवले पाएको चेतनाको पहिलो झल्को मेरो मस्तिष्कमा फुर्यो। सातै जनाले नुहाइसकेपछि सेता धोतीले शरीर ढाकेर हामी डिकुरातर्फ लाग्यौं। एकातिर मलाई दाजुभाइको आपसी सहयोग प्रतीकात्मक लाग्यो भने अर्कातिर दाउरा बालेर आफैं पकाइने तरकारी, दाल र अचारबिनाको आदिम निस्तो भात केराका पातमा बाँडेर खाँदा मनुष्य विकासको इतिहास दोहोयाइएको अनुभूति भयो। अप्ठ्यारोभन्दा अप्ठ्यारो परिस्थिति पर्दा पनि मानिस बाँच्दै र बढ्दै आएका कुराको ज्ञान दिन नै यस्तो संस्कार चलाइएको त थिएन। पिता नहुँदा दाजुभाइमा हुनुपर्ने स्नेह र सहयोगको भावना नुहाउँदा, खादा, लहर लागेर उकालो ओरालो गर्दा र सुत्दा प्रतिविम्बित भएको मैले देखेँ। चाहे भुइँमा पराल र त्यसमाथि राढी ओछ्याएर कम्मल ओडी सुत्दा होस्। चाहे नुनबिनाको घिउ र चिनीसित तात्तातो भात पातमा खाँदा होस्। अथवा, बाहिरका कसैलाई नछोई सेता धोती बेरी बस्दा हिँड्दा वा गरुड पुराण भन्दा होस्। मलाई मानव विकासको आदिम इतिहासको अभिनय र व्याख्या भइरहेझैं लाग्यो। फगत चिसो पानी जिउमा खन्याएर नुहाउन, निखर पानी मात्र लगाएर लुगा पखाल्नु, माटाले भाँडा माझ्नु, नाङ्गै खुट्टा हिँड्नु र तीतेपातीका डाँठले दाँत माझ्नु प्रारम्भिक युगकै द्योतक थिए। संस्कारका समग्र क्रियाकलापले मलाई मानव जीवनका अपरिवर्तनीय सत्यहरू, इतिहासको विकास प्रक्रिया र शारीरिक तथा मानसिक शुद्धिको ज्ञान दिइरहेका थिए। वास्तवमा हाम्रा संस्कारको पालनामा म जीवनकै पाठ पढिरहेको थिएँ। दसौं दिनको बिहानी हामी दाजुभाइले एकअर्काका छोटा केश फेरि खौरिदियौं। छर्छर्ती रगत निस्क्यो र तीतेपाती निचोरेर त्यसको रसले हामीले रगत बग्नबाट रोक्यौं। छरछिमेकहरू भन्थे विचराहरूलाई ज्यादै कष्ट भयो, तर हाम्रा दिनहरू कस्तो बेगसाथ बिते भने १३ दिन त झिमिक्क आँखा झिम्काएजस्तै हामीबाट चिप्लेर गए। मेरा पिताका ८५ हिउँदहरू र मेरा ६० वर्षहरू ती १३ दिन जस्तै खुस्केर हेर्दाहेर्दै गए। सृष्टि, सृष्टिमा मानवको आविर्भाव र मानवको इतिहासले क्रमिक खुट्किलाहरू चढ्दै गए जस्तै सारा कुराहरू रमिता हुँदै गए, उदाहरण बन्दै गए, भविष्यका मार्गदर्शन बन्दै गए। १३ दिनसम्म शोक मनाउँदाका समस्त घटनाहरू सभ्यताका क्रमिक विकासका ज्वलन्त नमुना पो रहेछन्, कर्तव्यप्रति सजग पार्ने साधन पो रहेछन् र सांस्कृतिक गरिमाका बुँदाहरू पो रहेछन्। हाम्रा पिताको शरीर खरानी नै भएर गयो। यो यस्तो पदार्थ थियो जसलाई म केही गरेर पनि रोक्न र फेर्न सक्दिनथेँ। मेरा लागि पिताको ८५ वर्षको आयु पनि छोटो जस्तो, उहाँको देहावसान असामयिक जस्तो र उहाँको जीवनदायी निभ्नै नपर्ने जस्तो लाग्छ। खाई नखाई रात दिन उहाँ मोटर हिँड्ने बाटाहरू बनाउनमा तल्लीन भएको, छिमेकीहरूलाई पानी खुवाउन दसतिर व्यवस्था मिलाई हिँडेको र इलामको पूर्वी भेगमा अंग्रेजी विद्यालयहरू खोल्न र चलाउन घरी इलाम, घरी विराटनगर, घरी कलकत्ता धाएको सारा दृश्य मेरा अगाडि नाचिरहेकै छ। हो, धेरैले यी कुराहरूलाई बिर्से होलान् र नयाँ पुस्तालाई त विकास त्यसै जुँगादारी उमे्रझैँ स्वाभाविक रूपले उमे्रको भन्ने लाग्ला, तर मेरा लागि भने पशुपतिनगरदेखि फिक्कलसम्म, बुधबारेदेखि माई खोलासम्म र विशेषगरी गोदक मास्तिरको सकवीर गोलाइबाट गाडीमा गुज्रँदा बाकै अनुहार, बाकै त्याग र बाकै योगदानको झझल्को भइरहन्छ। र ६० वर्ष बितेछन् र पनि म किन बाले देखाएका बाटामा हिँडिन वा हिँड्न पाइनँ भनेर भित्रभित्रै पिरोलिन्छु। जसैजसै दिन, महिना र वर्षहरू बित्तै जान्छन् मनमा कहाली छुट्दै जान्छ, छाती बटारिँदै जान्छ र आँखा बर्सिंदै जान्छन् खनिँदै जान्छन्। असार हो, पानी दर्किनै पर्छ। मान्छे हुँ, आँखा खुलेपछि आँसु खनिँदै जान्छ, बग्दै जाच्छ, छचल्किँदै जान्छ। स्व शर्माले पिताको निधन भएपछि शोकमा बसेका बेला लेखेको निबन्ध।"
मछिन्द्रलाई शहीद स्मारक ए डिभिजन लिगको उपाधि,काठमाडौं: मछिन्द्र फुटबल क्लबले दुई खेल अगावै शहीद स्मारक ए डिभिजन लिग फुटबल प्रतियोगिताको उपाधि जितेको छ। त्रिपुरेश्वरस्थित दशरथ रंगशालामा भएको खेलमा मछिन्द्रले सातदोबाटो युथ क्लबलाई १० गोल अन्तरले पराजित गर्दै उक्त प्रतियोगिताको उपाधि जितेको हो। मछिन्द्रले अब १२औँ चरणको खेलमा थ्रीस्टार क्लब र अन्तिम खेलमा नेपाल एपीएफ फुटबल क्लबसँग खेल्न बाँकी छ। यी दुवै खेलमा हार बेहोरे पनि दोस्रो स्थानको टोलीले मछिन्द्रलाई भेट्ने छैन। अंक तालिकाको शीर्ष स्थानमा रहेको मछिन्द्रले ११ खेलमा २९ अंक जोडेको छ। मछिन्द्र दोस्रो स्थानमा रहेको मनाङ मर्स्याङ्दी क्लबभन्दा ९ अंकले अघि रहेको छ। १० खेल खेलेको मनाङको २० अंक रहेको छ। मनाङले अब तीनै खेल जिते पनि हेड टू हेडका आधरमा मछिन्द्र नै अगाडि हुनेछ। त्यस्तै मछिन्द्रले ११ खेलमा ९ जित र २ बराबरीको नतिजा निकालेको छ। मछिन्द्रले लगातार दोस्रो पटक उपाधि जितेको हो। यसअघि मछिन्द्रले २०७६ सालमा भएको ए डिभिजन लिगको उपाधि जितेको थियो। त्यतिबेला मछिन्द्रले आफ्नो अन्तिम खेलमा त्रिभुवन आर्मी क्लबलाई पराजित गर्दै उपाधि हासिल गरेको थियो। मछिन्द्रको जितमा अजरबैजानका खेलाडी नुर्लान नोभ्रोजोभ नायक बने। उनले खेलको ५३औँ मिनेटमा गरेको एक गोल नै मछिन्द्रका लागि निर्णायक गोल साबित बन्यो। सुनिल बलको क्रसमा देवेन्द्र तामाङको हेडलाई सातदोबाटोका गोलकिपर अविशेक बरालले बचाए पनि क्रसबारमा लाग्दै फर्किएको बलमा नोर्लानले गोल गर्न सफल भए। यस हारसँगै ११ खेल खेलेको सातदोबाटोले १५ अंक जोडेको छ। सातदोबाटो अंक तालिकाको छैटौँ स्थानमा रहेको छ।
हिउँ खेल र पर्यटनमा सरकार ध्यान खै ?,"जोमसोम : विश्वमै हिमालै हिमालको देशले परिचित छ नेपाल। यहीँ हिमालको सपना बेचेर नेपालको पर्यटन धानिएको छ। यदि हिमाल हुदैनथ्यो त पर्यटन कहाँ आउथे नेपाल। विश्वका पर्यटक हिमाल चढ्छन्, हिमाल हेर्छन र हिमाली सौन्दर्यतामा रमाउने गर्छन्। हिमाली भेंगमा हिउँ पर्नु अनौठो होईन तर अचेल सहर बजारका पडाडी भूभाग हिउँ पर्दा हिउँ खेल्ने र सेल्फी खिच्नेको ताँती लाग्छ। वास्तविक हिमालको सौन्दर्यता र हिउँ आनन्द लिनेनै हो भने हिमाली क्षेत्र उक्लिनै पर्छ अनि आउँछ हिउँको मज्जा। हिउँ खेल्ने र हिउँसँग लुकामारी खेल्नु मात्र पर्यटनसँग जोडिएको विषय होईन। हिउँको मज्जा त हिउँ खेलसँगै जोडिएको साहसीक विभिन्न खेल पनि छन्। सरकारले खेलकुदलाई पर्यटनको स्वरुपमा अथ्र्याएपनि हिउँ खेल प्रर्वद्धन कसरी गर्ने भन्ने बारे सोच्न सकेको छैन। यसतर्फ सरकारको नजर नपुगेको हिउँ खेल हो, स्की। सेताम्मे हिउँमा खेलिने खेल भएकाले स्की खेल अन्तराष्ट्रियस्तरमा लोेकप्रिय ईभेन्टको रुपमा लिने गरिन्छ। तर नेपालमा स्की खेलसँग पर्यटन कसरी जोड्न सकिन्छ भन्नेमा सरकारको ध्यान जान नसककै हो। स्कीका उपरकण सामाग्री लगाएर हिउँसँगै चिप्लेटी खेलिने साहसीक खेलको नाम हो स्की। हिमाल चढ्नु र आईस क्ल्यामिङ गरिनु हिमालसँग जोडिएका पर्यटन होईनन। हिउंँसँगै चिप्लेटी खेलेर साहसीकता प्रर्दशन गरिनु पनि उक्तिकै चुनौतीपूर्ण खेल हो। पश्चिमेली मुलुकको प्राथमिकतामा परेको हिउँमा खेलिने खेल स्की नेपालमा अझै प्राथमिकता पाउन नसक्नु दुःख लाग्दो छ। हिमाली क्षेत्रमा अनुकुल मौसममा बग्रेल्ती हिउँ पर्छ। तर, त्यो हिउँको कुनै फाईदा लिन नपाई घाँमसँगै बिलाएर जान्छ। हिउँमा खेलिने खेलको परिकल्पना र विकास गर्न सके त्यसले नेपालको पर्यटनलाई टेवा पूर्याउन सक्छ। नेपालमा हिउँमा खेलिने यस्तै खेल स्कीको विकास र प्रर्वद्धन गर्दै पर्यटनलाई जोड्ने उद्देश्य बोकेर गठन भयो, स्की एशोसिएसन। नेपालमा पनि स्की खेल्नुपर्छ, पर्यटन भित्र्याउन पर्छ, अनि हाम्रा खेलाडीलाई तालिम दिएर उत्पादनशील खेलाडी बनाई विश्वमाँझ नेपालको उपस्थिती देखाउने मान्यता राख्दै स्की एशोसियसनले पछिल्लो समय स्की प्रति चाँसो दिन थाल्यो। हिमाली क्षेत्रका लागि हिउँ प्राकृतिक वरदाननै हो। हिउँले हिमाली क्षेत्रका किसान त खुसी हुने गर्छन्नै तर, हिउसँग पर्यटनक्षेत्र जोडिन नसक्दा हिमालीक्षेत्रका पर्यटनकर्मीमा खुसी उमंग ल्याउन नसकेकै हो। हुनत स्की खेल रहर खेल्ने कुरा होईन। यसका लागि प्रशिक्षक र महङ्गा सामाग्रीको आवश्यक पर्छ, जुन बिदेशमा मात्र पाईन्छन्। सरकारले अन्य कुरामा अनुदान सहुलित दिने गरेपनि स्की उपकरण नेपाल भित्र्याउदा चर्को राजश्व बुझाउनु पर्ने हुन्छ। यसैले यस्ता उपकरण ब्यक्तिसंग हुने त कुरै भएन। नेपाल स्की एशोसियसनसँग केही स्की उपकरण छ। ब्यक्तिले सहजरुपमा किनेर स्की खेल्न नसकेपनि एशोसियनले भने स्की खेल्न चाहने ब्यक्ति खोजी खोजी मैदानमा उतार्छ, अनि खेल खेलाउछ। नेपाल स्की सँघ अनौपचारिक रुपमा यसप्रकारको खेल खेलाउदै आएपनि सन् २०१६ देखि भने च्याम्पियनसीप राखेरै स्की खेलाउन थालेको हो। हिउँ खेल र पर्यटन विकासको सम्भावनाको खोजी गर्दै नेपाल स्की एशोएसियसनले मुस्ताङको मुक्तिक्षेत्रमा स्की रिसोर्ट बनाउने सोचमा छ। स्थानीय सरोकारवाला, स्थानीय तह र सरकारले सहयोग गरेमा मुक्तिनाथमा स्की रिसोर्ट बनाउन एशोसिएसन तयार छ। मुस्ताङमा सडकको पहुँच, अनुकुल भूगोल र प्रसस्त हिउँ पर्ने भएकाले एशोसियनको ध्यान मुस्ताङमा पुगेको हो। मुक्तिक्षेत्रमा स्की हब बन्न सकेमा नेपालकै पर्यटनमा टेवा पुग्ने दावी छ। तर, आउँदो बैशाखमा सरोकारवाला र स्थानीय तहको सहयोगमा स्कीश्लोप बनाउने तैयारी भईरहेको एशोसियनको भनाई छ। मुस्ताङमा दोश्रो, तेश्रो र चौथौ स्की च्याम्पियनसीप सम्पन्न भईसकेको छ। मुस्ताङमा स्की खेलको भविष्य उज्वल रहेको नेपाल स्की एशोसियनका महासचिव बिजय श्रेष्ठले बताए। स्की हिउँसँगै सम्वन्धित खेल रहेकाले एशोसियनले वर्षेनि मुस्ताङमा स्की च्याम्पियनसीप गर्दैआईरहेको उल्लेख गरे। नेपाल हिमालै हिमालको देश भएको र हिउँमा खेलिने खेल भएपनि नेपालमा स्की खेल अरु खेल भन्दा पछि परेको महासचिव श्रेष्ठले दुखेसो सुनाए।स्कीको दक्ष खेलाडी उत्पादन गरी राष्ट्रिय र अन्तराष्ट्रिय स्तरमा नेपालीलाई हिमालसंग सम्वन्धित खेलको विकास गर्दै नेपालको पर्यटनसंग जोड्ने स्की एशोसियनको लक्ष्य रहेको उनको भनाई थियो। नेपाल ओलम्पिक कमिटीका उपाध्यक्ष चतुरानन्दराज बैधले हिउँमा खेलिने खेल स्कीको माध्यमबाट टुरिजम र खेललाई एकैसाथ लैजान सके नेपालमा पर्यटन क्षेत्रको विकास हुने दावी गरे।"
