शीर्षक,विवरण
एमालेले कारवाही गरेका माधव नेपालसहित १४ सांसदको पद नजाने,"काठमाडौँ: नेकपा एमालेले कारवाही गरेका १४ सांसदको पद नजाने भएको छ । पार्टीको ह्वीप उल्लंघन गरेको भन्दै माधव नेपाल सहित १४ सांसदलाई नेकपा एमालेले निष्काशन गर्दै उनीहरुको सांसद पदमुक्त गर्न संसद सचिवालयमा जानकारी गराएको थियो । संसद सचिवालयले भने उनीहरुमाथि कारवाही गर्नु नपर्ने निर्णय गरेको छ । उनीहरुले अर्कै दल दर्ता गरी आएकाले कारवाही गर्नु नपर्ने देखिएको सचिवालयको तर्क छ । एमालेले भदौ १ गते नै माधव नेपालको पार्टीमा सामेल भएका सांसदहरुलाई कारवाही गर्दै उनीहरुलाई पदमुक्त गर्न सभामुखलाई जानकारी गराए पनि सचिवालयले एमालेको निवेदनमा निर्णय गर्न आलटाल गर्दैआएको थियो । तर एमालेका सांसदहरुले सभामुखको कार्यकक्षमै पुगेर उनीहरुलाई पदमुक्त गराउन आग्रह समेत गरेका थिए । आइतबार भने संसद सतिवालयले उनीहरु अर्को दलबाट आइसकेकाले कारवाही आवस्यक नभएको बताएको हो । माधवकुमार नेपालसहित, मुकुन्द न्यौपाने, जीवनराम श्रेष्ठ, रामकुमारी झाँक्री, कल्याणी खड्का सहित पार्टीको ह्विप उल्लंघन गरेको आरोपमा एमालेले कारवाही गरेको थियो । माधव नेपालसहितका सांसदहरु हाल नेकपा एमाले समाजवादीको तर्फबाट प्रतिनिधिसभामा सहभागी छन् ।"
"विश्वभर आज: अफगान नागरिकलाई देशको भलाइमा जुट्न तालिबानको अपिल, यमनमा हुथी हमलाबाट ४० मारिए","काबुलमा रकेट आक्रमण काबुल: अफगानिस्तानको काबुलमा फेरि आक्रमण भएको छ । बीबीसीका अनुसार आइतबार साँझ रकेट आक्रमण भएको हो । स्वास्थ्य मन्त्रालयका अनुसार उक्त आक्रमण काबुल विमानस्थलाई लक्षित गरिएको थियो । घटनाबारे पूर्ण विवरण भने आएको छैन । यसअघि बिहीबार पनि काबुल अन्तर्राष्ट्रिय विमानस्थल नजिकै भएको आक्रमणमा अमेरिकी सैनिक, तालिबान सहित १७० जना मारिएका थिए । अमेरिकी राष्ट्रपति जो बाइडेनले भने उक्त आक्रमणको बदला लिने चेतावनी दिएका थिए । ००० न्यूक्लियर मुद्दामाथि बाइडेन पनि ट्रम्पजस्तै: इरान तेहरान: इरानका मुख्य नेता अयोतोल्लाह अली खमेनीले न्यूक्लियर मुद्दाबारे अमेरिकी राष्ट्रपति जो बाइडेन पनि पूर्वराष्ट्रपति डोनल्ड ट्रम्प जस्तै भएको आरोप लगाएका छन् । न्यूक्लियरको मुद्दामा अमेरिकाका वर्तमान राष्ट्रपति बाइडेन पूर्वराष्ट्रपति ट्रम्पभन्दा कम छैनन् उनले भनेका छन्, इरानसँगको न्यूक्लियर मुद्दामा ट्रम्को जुन माग थियो आज बाइडेनको पनि त्यही माग छ । बहुराष्ट्रिय सम्झौताअन्तर्गत अमेरिकाले इरानको परमाणु सहयोगमा ट्रम्प प्रशासनले सन् २०१८ देखि प्रतिबन्ध लगाएको थियो । प्रतिबन्धपछि पनि अमेरिकाले बदलामा इरानसँग परमाणु सहयोग माग गरिरहेको छ । परमाणु सम्झौताको मुद्दा झिकेपछि पनि परमाणु मद्दाबारे अमेरिकीहरुले साँच्चै लाज पचाइसकेका छन् । उनीहरुले फेरि परमाणु सम्झौताको माग गरिरहेका छन्' नेता खमेनीले भने ।  यमनमा हुथी आक्रमणबाट ४० जना मारिए साना: यमनको दक्षिणी प्रान्तमा हुथी आक्रमणमा परी सैनिक अधिकारी सहित ४० जना मारिएका छन् भने ५० जना भन्दा धेरै घाइते भएका छन् । अल अनाद मिलिट्री बेसमा आइतबार हुथी विद्रोहीले आक्रमण गरेका हुन्। दक्षिण प्रान्तका प्रवक्ता मोहम्मद अल नकिबका अनुसार दक्षिण यमनको लाहिज प्रान्तमा हुथी विद्रोहीहरुले सैन्य ड्रोनमार्फत मिसाइल आक्रमण गरेका थिए । विष्फोटक मिसाइल आइतबार बिहान सेनाको तालिम क्षेत्रमा खसेको थियो । बिहानी अभ्यास गरिरहेको समयमा सेनामाथि हमला भएको स्थानीय मिडियाले जनाएका छन् । घटनापछि उद्धारकर्मीहरु घटनास्थलमा पुगेका छन् । मृतक र घाइतेको संख्या अझै बढ्न सक्ने बताइएको छ। हुथी विद्रोहीले यमनको राजधानी एवं यमनको सबैभन्दा ठूलो शहर साना कब्जा गरेसँगै सन् २०१४ मा युद्ध समाप्तीको घोषणा गरिएको थियो । सन २०१४ सम्ममा यमनको दोस्रो ठूलो शहर आदेनमा अमेरिकाले अल कायदाविरुद्ध ड्रोन आक्रमण गरेको थियो । सन् १९९० मा दक्षिण यमनबाट हुथी विद्रोहीको उदय भएको हो । सन् १९९० मा दक्षिण यमनबाट उदय भएको हुथी विद्रोहीले यमन लगायत देशमा सशस्त्र आक्रमण गर्दैआएको छ । ००० अफगान नागरिकलाई देशको भलाइमा जुट्न तालिबानको अपिल काबुल: तालिबानले अफगानिस्तान छोडिरहेका नागरिकलाई देशको भलाइमा जुट्न अपिल गरेको छ । आइतबार एक विज्ञप्ति जारी गर्दै तालिबानले यस्तो आग्रह गरेको हो । तालिबानको राजनैतिक कार्यालयका उपनिर्देशक शेर मोहम्मद अब्बास स्टानिकजेइले विज्ञप्ति जारी गर्दै अफगान नागरिकलाई देशको भलाइमा जुट्न निर्देशन दिएका हुन्। अफगानिस्तान छोड्न चाहने नागरिकहरुले देश नछोडी आफ्नो देशको हित हुने काममा जुट्दा उचित हुनेछउनले भनेका छन्, यतिबेला देश छोडेका नागरिकहरु शरणार्थीको रुपमा चिनिनेछन् । तालिबानले सत्ता कब्जा गरेपछि अफगान नागरिकलाई देश नछोड्न पटक पटक अपिल गर्दैआएको छ । काबुलमा बम विस्फोटपछि पनि अफगानिस्तान छोड्न चाहने हजारौँ अफगान नागरिकहरु काबुल विमानस्थलमा जम्मा भएका छन् । ००० चिनियाँ विश्वविद्यालयहरुले लैंगिक अल्पसंख्यक विद्यार्थीहरुको सूची माग्ने बेइजिङ: चीनका प्रख्यात विश्वविद्यालयहरुले विभिन्न कलेजलाई लैंगिक अल्पसंख्यक विद्यार्थीहरुको सूची तयार गर्न निर्देशन दिने भएको छ । लैंगिक अल्पसंख्यक विद्यार्थीको मानसिकता बुझ्न अध्ययन गर्ने भन्दै विश्वविद्यालयहरुले कलेजहरुलाई सो सूची तयार गर्न निर्देशन दिने तयारी गरेको हो । चीनका विभिन्न विश्वविद्यालयमध्ये सांघाइ युनिभर्सिटीले विभिन्न कलेजहरुलाई लैंगिक अल्पसंख्यक विद्यार्थीको सूची तयार गर्न विभिन्न कलेजहरु समक्ष आग्रह गरेको चिनियाँ सञ्चारमाध्यमले जनाएका छन् । चिनियाँ सञ्चारमाध्यमका अनुसार लैंगिक अल्पसंख्यक, युवा पुस्ता र महिला अधिकारकर्मीहरुलाई साथ दिने उद्देश्यले चीनका विश्वविद्यालयहरुले सो सूची तयार गर्न कलेजहरुलाई निर्देशन दिने भएका हुन् । लैंगिक अल्पसंख्यक विद्यार्थीहरुको सूचीमार्फत क्याम्पस सर्भे, उचित अनुसन्धान, सही सूचना, विश्वसनीय सामग्री उपलब्ध हुने विश्वास गरिएको चिनियाँ अधिकारीहरुले जनाएका छन् । लैंगिक अल्पसंख्यक विद्यार्थीको सूचना संकलनका लागि विद्यार्थी र अधिकारकर्मीहरु सहमत भए पनि विज्ञहरुले भने उक्त अभ्यासले चीनमा गोपनियता भंगबारे नयाँ द्धन्द्ध निम्त्याउने चेतावनी दिएका छन् । चीनमा लैंगिक अल्पसंख्यकको संख्या बढ्दो दरमा भए पनि पछिल्लो राजनैतिक घटनाक्रमका कारण उक्त समूहका मानिसहरु बाहिरिन नचाहने बताइन्छ । ००० महिला म्याराथनमा इथियोपियाकी खेलाडिको नयाँ विश्व रेकर्ड इथियोपिया: इथियोपियाकी २२ वर्षीया खेलाडी यालेम्जर्फ येहुआलाओले महिला म्याराथनमा नयाँ विश्व रेकर्ड बनाएकी छन् । येहुआलाओले यसअघि केन्याकी रुथ चेपगेटिजले कायम गरेको विश्व रेकर्ड तोड्दै नयाँ रेकर्ड कायम गरेकी हुन् । यालेम्जर्फले ५ किलोमिटरको दूरीबाट १५ किलोमिटरसम्मको दौड ६० मिनेट २९ सेकेन्डमा पूरा गर्दै अघिल्लो रेकर्ड तोडेकी हुन् । सोही दूरी पार गर्न रुथलाई ६ मिनेट बढी समय लागेको थियो । उत्तरी आयरल्याण्डमा अन्तरिम कोस्ट इभेन्टअन्तर्गत वुमेन्स हाफ म्याराथुन खेल चलिरहेको छ । इथियोपियाले म्याराथन खेलमा विश्व रेकर्ड कायम गरेको यो पहिलो पटक हो । यालेम्जर्फले बनाएको नयाँ विश्व रेकर्डले आयरल्याण्डमा चर्चा कमाइरहेको छ । ००० वरिष्ठ अफगान कमान्डर र तालिबानबीच भेटवार्ता हुँदै काबुल: वरिष्ठ अफगान अधिकारी र दुई क्षेत्रीय कमाण्डरले तालिबानसँग भेटवार्ता गर्ने भएका छन् । तालिबानले गठन गर्ने नयाँ सरकारबारे छफफल गर्न अफगान कमान्डर र तालिबानबीच यसै साता वार्ता हुने भएको हो । अफगानिस्तानको बल्ख प्रान्तका गर्भनर अत्ता मोहम्मद नुरका छोरा खालिद नुरका अनुसार अफगानिस्तानका वरिष्ठ आदिवासी उज्वेक समूहका नेता अब्दुल रसिद दोस्तम र अन्य व्यक्तित्वहरुले तालिबानलाई भेट्ने र नयाँ बन्ने सरकारबारे छलफल गर्ने भएका छन् । हामीले तालिबानसँग भेटेरै छलफल र सम्झौता गर्ने योजना बनाएका छौँ । यो अफगानिस्तान र तालिबानको समस्या मात्र नभई हाम्रो साझा समस्या भएकोले यसको तत्काल समाधानका लागि यही हप्ताभित्र तालिबानसँग भेट्ने योजना बनाएका छौँ२७ वर्षीय नुरले भनेका छन्, देशभित्रका सम्पूर्ण राजनैतिक समुदाय, विशेषगरी जडसुत्रवादी नेताहरु र जनताको समर्थनमा अफगानिस्तानको समस्याको दिर्घकालीन समाधानका लागि हामीले भेट्न र नयाँ मोड लिन निकै जरुरी छ । संयोजन: अस्मिता खड्का"
९ करोड बराबरको कोकिनसहित तीन विदेशी पक्राउ,"काठमाडौँ: अफ्रिकाबाट नेपालको बाटो हुँदै भारत पुर्याउन लागेको ९ करोड रुपैयाँ बराबरको कोकिन सहित तीन विदेशी पक्राउ परेका छन् । भारतीय नागरिक ३३ वर्षीय विजय सिंह, दक्षीण अफ्रिकन नागरिक ३० वर्षीया सिर्ले गामा, तान्जानीयाकी २६ वर्षीया गेरट्युड लियोनार्ड किमारा पक्राउ परेका हुन्। नेपाल प्रहरीको लागूऔषध नियन्त्रण ब्युरोले काठमाडौँ कमलादीको एक होटलमा बसिरहेका उनीहरुबाट दुई किलो ९६६ ग्राम लागूऔषध कोकिन बरामद गरेको हो । प्रहरीका अनुसार उक्त कोकिनको मुल्य ८ करोड ८९ लाख ८० हजार पर्छ । ब्यूरोले आइतबार अभियुक्तहरु सार्वजनिक गरेको थियो । नेपाल प्रहरीले निरन्तरको निगरानीपछि ब्यूरोबाट खटिएको टोली कोकिन कारोबारमा संग्लन गिरोहसम्म पुग्न सफल भएको जनाएको छ । प्रहरीका अनुसार तान्जानीयाकी महिला गेरट्युड लियोनार्ड किमारा भारततर्फ भाग्ने क्रममा सिन्धुली खुर्कोटबाट प्रक्राउ परेकी थिइन् । दक्षिण अफ्रिकन महिला सिर्ले गामा केपटाउनबाट दोहा हुँदै भदौ ३ गते कतार एयरलाइन्सको उडान नं ६४६ मार्फत कोकिन बोकेरै नेपाल प्रवेश गरेकी थिइन् । उनीबारे प्रहरीले थप विवरण खुलाएको छैन । उनलाई कमलादीस्थित एक होटलबाटै कोकिन सहित प्रक्राउ गरेको थियो । ठूलो परिमाणको कोकिन कसरी विमानस्थलबाट कमलादीसम्म पुग्यो भन्ने विषय प्रहरीले अनुसन्धानकै क्रममा रहेको बतायो । कारोबारमा संग्लन भारत बेङलोर किडाथी कर्नाटकका ३३ वर्षीय विजय सिंह लागूऔषध लिन नेपाल आएको अवस्थामा कमलादीबाटै प्रक्राउ परेका थिए । पक्राउ परेका तीन विदेशीहरु दोषी ठहर भएमा लागूऔषध निवारण ऐन २०३३ को दफा १४, १ छ ३ बमोजिम १५ वर्षदेखि जन्मकैद र ५ देखि २५ लाख रुपैयाँ सम्म जरिवाना हुनसक्ने कानूनी प्रावधान छ । उनीहरुमाथि काठमाडौँ जिल्ला अदालतबाट म्याद थप गरी अनुसन्धान भइरहेको प्रहरीले जनाएको छ ।"
कोरोनाको खोप लगाएका ८० प्रतिशत भन्दा धेरैमा एन्टिबडी,"काठमाडौँ: कोरोनाविरुद्धको पूर्ण खोप लगाएकामध्ये ९० प्रतिशतमा एन्टिबडी बनिसकेको स्वास्थ्य तथा जनसंख्या मन्त्रालयले जनाएको छ । मन्त्रालयले गरेको सर्वेक्षणबाट प्राप्त प्रारम्भिक नतिजा अनुसार देशभर ६८६ प्रतिशत व्यक्तिमा कोभिड १९ एन्टिबडी देखिएको हो । एक मात्रा खोप लगाएका व्यक्तिहरु ८० प्रतिशतमा र पूर्ण खोप लगाएका ९० प्रतिशतमा एन्टिबडी देखिएको स्वास्थ्य तथा जनसंख्या मन्त्रालयले जनाएको छ । स्वास्थ्य मन्त्रालयले जारी गरेको विज्ञप्तिमा भनिएको छ स्वास्थ्य मन्त्रालयले कोभिड १९ संक्रमणको अवस्थालाई सुक्ष्म विश्लेषण गरी आवश्यक कार्ययोजना बनाउने उद्देश्यले देशभरीका ६ महिना भन्दा बढी उमेरका व्यक्तिलाई समेटी संकलित नमुनाहरुमध्ये १३ हजार १६१ जनाको परीक्षण गरी विश्लेषण गरिएको थियो । यस सर्भेबाट प्राप्त प्रारम्भिक नतिजा अनुसार देशभरी ६८६ प्रतिशत नमुनामा कोभिड १९९ एन्टीबडी देखिएको छ । विज्ञप्तिमा भनिएको छ, भाइरसले आफ्नो रुप परिवर्तन गरिरहने जोखिम कायम रहेकाले संक्रमणको रोकथाम, नियन्त्रण गर्नु नै प्रभावकारी उपाय हो । कुनै पनि स्वास्थ्यमा समस्या हुने बित्तिकै परीक्षण गर्न र स्वास्थ्यकर्मीको सम्पर्कमा आउन जानकारी गराउनुका साथै १० दिन आइसोलेसनमा बसी स्वास्थ्यकर्मीको निगरानीमा रहनुहुन अनुरोध छ । २०७८ असार २१ देखि ३० सम्ममा संकलित नमुनाहरुमध्ये १३ हजार एक सय ६१ जनाको परीक्षण गरी विश्लेषण गरिएको थियो । कोरोनाको पहिलो डोज खोप लगाएका ८० र दुबै डोज लगाएका ९० प्रतिशतमा एन्टिबडी देखिएको स्वास्थ्य मन्त्रालयले जनाएको छ । स्वास्थ्य मन्त्रालयका प्रवक्ता डा कृष्णप्रसाद पौडेलका अनुसार सातै प्रदेश, हिमाल, पहाड, तराई, गाउँ शहरका सबै लिंग, उमेर, पेशा तथा सबै समूहमा समान एन्टिबडी देखिएको बताए । उनले भने, कोराना नियन्त्रणका लागि भौतिक दूरी कायम, मास्कको समुचित प्रयोग र व्यक्तिगत सरसफाईमा विशेष ध्यान दिनुपर्छ ।"
१३ सय घर सप्तकोशीको उच्च जोखिममा,"उदयपुर : सप्तकोशीमा पानीको बहाव बढेसँगै तटीय क्षेत्र उच्चजोखिमा परेका छन्। लगातारको वर्षाका कारण कोशीमा आएको बाढीले उदयपुरको बेलका नगरपालिका क्षेत्रमा कटान गर्न थालेपछि आसपासका बस्ती उच्चजोखिममा परेका हुन्। बेलका नपा वडा नं ८ लाहुरेखोज दक्षिण २ सय मिटर क्षेत्र र श्रीलंका टापुमा कोशीले तीव्र कटान गरेपछि जोखिममा रहेका आसपासका वडानं २,३,९, सप्तरी जिल्लाको सप्तकोशी नगरपालिका र कन्चनरुप नगरपालिकाका स्थानीयलाई उच्च सतर्कता अपनाउन अपिल गरिएको हो। कटान नरोएिपछि जुनसुकै बेला कोशीले धार परिवर्तन गर्न सक्ने भन्दै प्रशासनसँगको समन्वयमा नगरपालिकाले आसपासका बस्ती संरक्षणका लागि अपिल जारि गरेको छ। नगर प्रमुख दुर्गाकुमार थापाले नगर क्षेत्रका बस्ती उच्च जोखिममा रहेकाले संकटको बेलामा संघीय र प्रदेश सरकारलाई सहयोग गरिदिन आग्रह गरेका छन्। उनले भने, आकाशको पानी रोकिएको छैन, कोशी ब्यारेजका ढोका पर्याप्त खोलिएका छैनन्, थप ढोका खोल्ने प्रयास भइरहेको छ, त्यसैले यसै भन्ने अवश्था छैन, खतराको संकेत बढेको छ।' प्रमुख थापाले कटान नियन्त्रणका लागि संघीय सरकारको गृहमन्त्रालय र प्रदेश सरकारसँग कुरा भइरहेको बताए। नदी आसपासका करिव एक हजार तीन सय घरधुरी उच्चजोखिममा रहेकाले नजिकमा रहेका विद्यालय, पार्टी, पौवा, सार्वजानिक स्थलमा स्थान्तरण गर्ने तयारी भइरहेको उनले बताए। हाम्रो पहिलो प्रयास जनताको ज्युधन सुरक्षा गर्नु हो', उनले भने, नदी संरक्षणका लागि जनसहभागितामा काम भइरहेको छ, अर्कोतर्फ स्थान्तरणको काम पनि अघि बढाएका छौं।' नगरबासीलाई सुरक्षित र सतर्कता अपनाउन माइकिङ्ग, प्रचारप्रसार भैरहेको उनले बताए। मेयर थापाले आफ्नो फेसबुक स्टाटसमार्फत कोशी कटान रोक्न सामुहिक प्रयासको लागि सेना, प्रहरी, स्वयम्सेवक, जनप्रतिनिधि र सम्पूर्ण टप्पुबासी जनसमुदायलाई सहयोगको अपील गरेका छन्। उनको स्टाटसमा भनिएको छ, अब रात पर्न लाग्यो, हामी, कोशीको ढोका खोल्ने, माइकिङ्ग गर्ने, सबै सुरक्षा निकाय र स्वयम्सेवक परिचालन गर्ने कोसिस गरिरहेका छौं, नदि किनारका सबै जनसमुदायलाई सचेत र सुरक्षित रहन आग्रह गर्दछौं।' बस्ती जोखिमा परेपछि निमित्त प्रमुख जिल्ला अधिकारी बिनोदकुमार पोखरेलको अध्यक्षतामा बेलका नगरपालिकामा जिल्ला विपद् व्यवस्थापन समितिको आकास्मिक बैठक बसेको छ। बैठकले तत्काल तीन सय मिटर कटान क्षेत्रमा जिल्ला सिचाई कार्यालयबाट प्राप्त आठ हजार बोरा र ५० थान जालीले तटबन्धन गर्ने निर्णय गरेको निमित्त प्रजिअ पोखरेलले बताए। कोशी ब्यारेज कन्ट्रोल रुमले दिएको जानकारी अनुसार सप्तकोशीमा यस वर्षकै उच्च बहाव मापन भएको छ। केही दिन यता निरन्तर बढ्दो क्रममा रहेको नदीको बहाव आइतबार यस वर्षकै उच्च विन्दुमा पुगेको हो। पछिल्लो मापनअनुसार सप्तकोशीमा २ लाख ५७ हजार ७ सय ९० क्यूसेकप्रति सेकेन्ड बहाव पुगेको छ। यसअघि साउन ३२ गते कोशीमा यस वर्षकै बढी २ लाख ५६ हजार २० क्यूसेक प्रतिसेकेन्ड बहाव मापन गरिएको थियो। नदीको बहाव बढेसँगै कोशी ब्यारेजका ३५ वटा ढोका खोलिएका छन्। पूर्वका अधिकांश भूभागमा वर्षा जारी रहेकाले कोशीमा पानीको वहाव अझ बढ्न सक्ने अनुमान गरिएको छ।"
"नबिल बैंकद्वारा काभ्रे, पाँचखाल र पनौती नगरपालिकासँग समझदारी","काठमाडौं : नबिल बैंकले काभ्रे, पाँचखाल र पनौती नगरपालिकासँग उद्यमशीलता विकास र वित्तीय पहुँचका लागि समझदारी गरेको छ। पनौती नगरपालिकामा नबिल बैंकको तर्फबाट नायब प्रमुख कार्यकारी अधिकृत सुजितकुमार शाक्य र नगरपालिकाको तर्फबाट मेयर भीम न्यौपाने तथा पाँचखाल नगरपालिकामा नबिल बैंकको बाग्मती प्रदेश प्रमुख अमित श्रेष्ठ र उपमेयर लक्ष्मी दनुवारले साझेदारी सम्झौता पत्रमा हस्ताक्षर गरेका हुन्। उक्त साझेदारीमार्फत नगरपालिकाहरूले स्थानिय स्तरमा सञ्चालन गर्ने विभिन्न उद्यमसम्बन्धी कार्यक्रम, तालिम लिएर उद्यम गर्न चाहने उद्यमीलाई नगरपालिकाको सिफारिसमा बैंकले उद्यम गर्न बैंकको नियमअनुसार कर्जा उपलब्ध गराउने र त्यस्ता कार्यक्रम, तालिममा वित्तीय साक्षरतासम्बन्धी अभिमुखीकरण कार्यक्रमसमेत सञ्चालन गर्ने उद्देश्य रहेको छ। नायब प्रमुख कार्यकारी अधिकृत सुजित शाक्यले यस सम्झौताले पनौती नगरपालिकामा रोजगारी र उद्यमशीलता विकास गरी सामाजिक रुपान्तरणमा सहयोग गर्ने र अबको एक वर्षमा सफलताका कथाहरू सुन्न आतुर भएको बताए। यस्तै, पनौती नगर प्रमुख न्यौपानेले नबिल बैंकको दिगो बैंकिङले निम्नवर्गीय किसान तथा उद्यमीलाई बलियो बनाउने आशा व्यक्त गरे। साथै, उनले वास्तविक किसान तथा उद्यमी पहिचान गरी बैंकसम्म पुर्याई नगरपालिकाको विकासमा सहयोग गर्न सबैलाई आग्रह गरे। पाँचखालमा आयोजित कार्यक्रममा उपमेयर लक्ष्मी दनुवारले पाँचखाल शाखालाई नबिल दिगो बैंकिङ पाइलट शाखा बनाएकोमा धन्यवाद ज्ञापन गर्दै नबिल बैंकसँग नगर विकास र रोजगारी सिर्जनामा हातेमालो गर्ने बताइन्।"
"कोसी नदीको बहाव यस वर्षकै उच्च, स्थानीयहरु त्रसित","राजविराजः चीनको हृवाङहो नदीपछि तिब्र गतिमा बग्ने विश्वकै दोस्रो ठूलो नदी सप्तकोसीको पानीको बहाव निरन्तर बढ्दो क्रममा रहेको छ । केही दिनयता लगातार वर्षाले नदीको बहाव यस वर्षकै उच्च विन्दुमा पुगेपछि र कटान हुन थालेपछि स्थानीयहरु त्रसित बनेका छन् । कोसी ब्यारेज कन्ट्रोल रुमले दिएको जानकारी अनुसार पछिल्लोपटक अपरान्ह ५ बजे मापन गर्दा सप्तकोसीमा २ लाख ७४ हजार ५ क्यूसेक प्रतिसेकेण्ड बहाव पुगेको छ । सप्तकोसी नदीमा पानीको बहाव बढेसँगै कोशी ब्यारेजका ५६ मध्ये ३७ वटा ढोका खोलिएको छ । सप्तकोसीमा पानीको बहाव उच्च भएपछि सप्तरी, सुनसरी र उदयपुरका स्थानीयहरु त्रसित बनेका हुन् । कोसीको बहाव बढदै गएपछि सुनसरीको चतरा, श्रीलंका टापु क्षेत्र र उदयपुरको बेलका नगरपालिका८ सिसौली उत्तर लाहुरेको खोजभन्दा २ सय मिटर दक्षिण तिब्र कटान थालेको छ । कटान तिब्र भएकाले धार परिवर्तन गरी कोशी बस्तीमा पस्ने भन्दै बेलका नगर प्रमुख दुर्गाकुमार थापाले बेलका नगरपालिका वडा नम्बर २, ३, ८ र ९ का साथै सप्तरीको सप्तकोसी र कञ्चनरुप नगरपालिकाका नागरिकलाई सजक रहन अनुरोध गरेका छन् । उदयपुरका निमित्त प्रमुख जिल्ला अधिकारी बिनोदकुमार पोखरेलको अध्यक्षतामा बसेको विपद व्यवस्थापन समितिले तत्काल ३ सय मिटर कटान क्षेत्रमा तटबन्ध गर्ने भएको छ । सुनसरीका प्रमुख जिल्ला अधिकारी उमेशकुमार ढकालले टापु क्षेत्रका केही स्थानमा नदीले पुनः कटान गरेको बताए । भारी वर्षाको सम्भावना रहेको र चतरा क्षेत्रमा कटान भइरहेको जानकारी दिँदै सप्तरीका सहायक प्रमुख जिल्ला अधिकारी नाथु साहले सप्तरीको सप्तकोसी, कञ्चनरुप र हनुमाननगर कंकालिनी नगरपालिका तथा तिरहुत र तिलाठी कोइलाडी गाउँपालिकाको कोसी किनारका बस्ती तथा होचा स्थानहरुमा कटान हुने तिब्र सम्भावना रहेको बताए । जिल्ला प्रशासन कार्यालय सप्तरीले आइतबार नेपाल प्रहरी, सशस्त्र प्रहरी, नेपाली सेना र स्थानीय तहलाई सतर्क रहन र तयारी अवस्थामा रहन सूचना जारी गरेको छ । सूचनामा आगामी ३ दिनसम्म ठूला तथा साना सहायक नदीहरुको तल्लो तटीय होचा तथा डुबान क्षेत्रका बासिन्दाहरुको जिउधनको सुरक्षाका लागि तत्काल आवश्यक तयारी गर्न र आवश्यक सतर्कता तथा समन्वय गर्न अनुरोध गरिएको छ । नेपालको सबैभन्दा ठूलो नदी कोसीका सहायक नदीहरू अरूण, तमोर, सुनकोसी, भोटेकोसी, लिखु, तामाकोसी, इन्द्रावती हुन्। पहाडी क्षेत्र र पूर्वका अधिकांश भेगमा वर्षा जारी रहेकाले उक्त सहायक नदीहरुको जलस्तर बढ्नाले कोसीको वहान अझै बढ्नसक्ने अनुमान गरिएको छ । साँझ ६ बजे गरिएको मापनमा २ लाख ७० हजार ३०० क्युसेक प्रतिसेकेण्ड बहाव भए पनि उतारचढाव भइरहने कोसी ब्यारेज कन्ट्रोल रुमले जनाएको छ । चतरामा रहेको बाढी मापन केन्द्रले समेत नदीको जलस्तर बढ्दो क्रममा रहेको देखाएको छ । जसका कारणसमेत कोसी ब्यारेजमा गरिने पछिल्ला मापनमा बहाव थप बढ्ने आंकलन गरिएको छ । जलस्तर कमी नभएकाले तटबन्धहरुमा दवाव बढ्दै गएको छ । हिमालयबाट उत्पत्ति भएका सहायक नदीहरू महाभारत पर्वत श्रेणीको तल्लो भागमा सम्मिश्रित भई सप्तकोशीको रूपमा सुनसरी जिल्लाको चतरा गल्छीबाट तराईको समथर क्षेत्रमा प्रवेश गर्छन् । सुनसरीको लौकही र सप्तरीको भारदहको बीचमा बनेको कोसी बाँध पार गरेर यो नदी भारत प्रवेश गर्छन् । भारतको बिहार राज्यको कर्सेला घाटमा गंगा नदीमा मिल्ने नदीले वर्षायाममा बाढी आउँदा सप्तरी, सुनसरी, उदयपुर हुँदै भारतको बिहारलाई डुबानमा पार्ने गरेको छ ।"
"सिन्धुलीमा बोलेरो दुर्घटना, दुई जना घाईते",सिन्धुली : सिन्धुलीमा आईतबार बोलेरो दुर्घटना भएको छ । नेपाल विद्युत प्राधिकरण सिन्धुलीको प्रदेश नम्बर ३०१००१ ञ २५५५ नम्बरको बोलेरो दुर्घटना भएको प्रहरीले जनाएको छ । जिल्लाको घ्याङलेख गाउँपालिका क्षेत्रमा बत्ति बनाउन जाने क्रममा कमलामाई नगरपालिका २ पिपलभन्जाङमा बोलेरो दुर्घटना भएको जिल्ला प्रहरी कार्यालय सिन्धुलीका प्रवक्ता मनोज कुमार लामाले जानकारी दिए । उक्त बोलेरो सडकबाट लगभग १ सय ५० मिटर तल खसेको लामाले बताए । दुर्घटनामा बोलेरोका चालक कमलामाई नगरपालिका ६ पानीट्यांकी निवासी अन्दाजी ५० वर्षिया प्रमेश्वर सुनुवार र प्राधिकरणका कर्मचारी कमलामाई नगरपालिका ७ का ४७ वर्षीय राजिव लामा रहेका छन् । उनीहरुको सिन्धुली अस्पतालमा सामान्य उपचारपछि थप उपचारको लागि काठमाडौं पठाइएको छ ।
एमाले र जसपाका प्रतिनिधिले भदौ २२ गतेसम्म दल रोज्न पाउने,"काठमाडौं : निर्वाचन आयोगले नेकपा (एमाले) र जनता समाजवादी पार्टी (जसपा) नेपालबाट निर्वाचित प्रदेशसभा सदस्य र स्थानीय जनप्रतिनिधिलाई दल रोज्न यही भदौ २२ गते अपराह्न ५ बजेसम्म समय दिएको छ । आयोगका पदाधिकारीहरुको आइतबार बसेको बैठकले दुबै दलका जनप्रतिनिधिहरुलाई दल रोज्न समय दिने निर्णय गरेको हो । नेकपा (एमाले) विभाजन भएर नेकपा (एकीकृत समाजवादी) र जनता समाजवादी पार्टी(जसपा) विभाजन भएर लोकतान्त्रिक समाजवादी पार्टी (लोसपा) नेपाल दर्ता भएका छन् । सरकारले हालै ल्याएको अध्यादेशअनुसार सङ्घीय संसद वा केन्द्रीय समितिको २० प्रतिशत पुर्याए दल विभाजन गर्न सक्ने व्यवस्था गरेपछि यी दुबै दल विभाजित भई यही भदौ ९ गते आयोगमा दर्ता भएका हुन् । अध्यादेशमा प्रदेश र स्थानीय तहका जनप्रतिनिधिलाई नयाँ दल दर्ता प्रक्रिया सुरु भएको मितिले २१ दिनभित्र दल रोज्न सक्ने व्यवस्था भएअनुसार भदौ २२ गतेभित्र दुबै दलका जनप्रतिनिधिले सनाखत गर्नुपर्ने आयोगका प्रवक्ता राजकुमार श्रेष्ठले जानकारी दिए । उनका अनुसार प्रदेशसभा सदस्यहरुले प्रदेश निर्वाचन कार्यालय र स्थानीय जनप्रतिनिधिहरुले जिल्ला निर्वाचन कार्यालयमा गएर सनाखत गर्नुपर्ने हुन्छ । सनाखत गर्नका लागि नागरिकता वा मतदाता परिचय प्रमाणपत्र, निर्वाचित भएको वा प्रदेशसभास्थानीय तहबाट जारी भएको परिचयपत्र वा प्रमाणपत्र लैजानुपर्ने आयोगद्वारा जारी सूचनामा जनाइएको छ ।"
यमन: हुथी हमलाबाट ३० सैनिक मारिए,साना: यमनको दक्षिणी प्रान्तमा हुथी आक्रमणमा परी ३० सैनिक मारिएका छन् भने ६० जना गम्भीर घाइते भएका छन् । अल अनाद मिलिट्री बेसमा आइतबार हुथी विद्रोहीले आक्रमण गरेका थिए । दक्षिण प्रान्तका प्रवक्ता मोहम्मद अल नकिबका अनुसार दक्षिण यमनको लाहिज प्रान्तमा हुथी विद्रोहीहरुले सैन्य ड्रोनमार्फत मिसाइल आक्रमण गरेका थिए । विष्फोटक मिसाइल आइतबार बिहान आर्मीको तालिम क्षेत्रमा खसेको थियो । बिहानी अभ्यास गरिरहेको समयमा सेनामाथि हमला भएको स्थानीय मिडियाले जनाएका छन् । घटनापछि उद्धारकर्मीहरु घटनास्थलमा पुगेका छन् । मृतक र घाइतेको संख्या अझै बढ्न सक्ने बताइएको छ। हुथी विद्रोहीले यमनको राजधानी एवं यमनको सबैभन्दा ठूलो शहर साना कब्जा गरेसँगै सन् २०१४ मा युद्ध समाप्तीको घोषणा गरिएको थियो । सन २०१४ सम्ममा यमनको दोस्रो ठूलो शहर आदेनमा अमेरिकाले अल कायदाविरुद्ध ड्रोन आक्रमण गरेको थियो । सन् १९९० मा दक्षिण यमनबाट हुथी विद्रोहीको उदय भएको हो ।
मंगलबारदेखि वर्षा कम हुने,"काठमाडौं : विगतमा वर्षाले हिमाली र पहाडी क्षेत्रमा ठूलो क्षति गरेको छ। वर्षापछिको बाढी, पहिराले सिन्धुपाल्चोक, मनाङलगायत दुई दर्जन बढी जिल्ला प्रभावित पारेका छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता विश्वप्रकाश अर्यालका अनुसार नेपालमा मनसुन भित्रिएपछि आजसम्म बाढी पहिराले ९४ जनाको मृत्यु भएको र ४४ जना बेपत्ता भएका छन् । नेपालमा जेठ २८ मा मनसुन भित्रिएको थियो भने जेठ ३० गते देशैभर फैलिएको थियो मनसुन असोजको मध्यबाट हट्ने छ । मौसम विज्ञान विभागले यो वर्ष औसतभन्दा बढी नै वर्षा हुने आँकलन गरेको थियो। विगतमा हिमाली र पहाडी क्षेत्रमा परेको भारी वर्षा यसपाली मध्य नेपालको तराई क्षेत्रमा देखियो । यद्यपि मुलुकभर नै भदौरे झरी जारी छ। त्यसकारण हजारौँ घर डुबानमा परेको छ । अहिलेसम्म चार हजार घर डुबानमा परेको प्रहरीको तथ्यांक छ। विभिन्न जिल्लामा पछिल्लो तीन दिनदेखिको वर्षापछिको बाढी, पहिरो र डुबानका कारण ९ जनाको मृत्यु भइसकेको छ । अन्य छ जना बेपत्ता भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता आर्यालले जानकारी दिए । जल तथा मौसम विज्ञान विभाग मौसम पूर्वानुमान महाशाखाले आज र सोमबार पनि वर्षा जारी रहने तर मङ्गलबारबाट भने विस्तारै खुल्दै जाने जानकारी दिएको छ। यद्यपि वर्षा केही घट्दो क्रममा नै रहेको मौसमविद्को भनाइ छ । मौसमविद् समीर श्रेष्ठले आज पनि वाग्मती, गण्डकी, लुम्बिनी प्रदेशमा वर्षा भइरहेको जानकारी दिए । उनले आज राति पनि नेपालको पश्चिम क्षेत्रमा भारी वर्षा हुने जानकारी दिए । गण्डकी लुम्बिनीसहित कर्णाली र सुदूरपश्चिममा समेत पानी पर्नेछ । साना खोलामा भने बाढी बढ्नसक्ने र ठूला नदीमा घट्टो क्रममा रहेको जनाइएको छ । जमिन गलिसकेकाले थोरै पानी पर्दा पनि जोखिम बढ्नसक्नेतर्फ सचेत हुन अनुरोध गरिएको छ । स्याटलाइट तस्बिरको विष्लेषण गरी पश्चिम क्षेत्रको बाढी अवस्था हेर्दा झण्डै ९५ हजार मानिस बाढीबाट प्रभावित हुने अनुमान गरिएको छ । मौसमविद् राजु प्रधानाङ्गले पानी पार्ने न्यूनचापीय रेखा तल झर्न थालिसकेको जानकारी दिए । मंगलबार भने पूर्वतर्फ प्रभाव पार्ने उनले बताए । प्राधिकरणका प्रमुख कार्यकारी अधिकृत अनिल पोखरेलले यस वर्ष मनसुनको आधा समय पार गरेर आउँदा विगतमा शताब्दीभर नभोगेका घटना बेहोर्नुपरेको बताए ।"
हुण्डीबाट ल्याइएको १० लाख सहित भारतीय र नेपाली पक्राउ,"वीरगन्जः हुण्डी कारोबार (अवैध वित्तिय कोरोबार) गरेको आरोपमा प्रहरीले एक भारतीय सहित २ जनालाई १० लाख रुपैयाँ सहित दुईजनालाई पक्राउ गरेको छ । पक्राउ पर्नेमा भारत बिहारको पश्चिम चम्पारण ईनर्वा घर भएका ४५ वर्षीय बृजकिशोर गिरी र पर्साको धोबीनी गाँउपालिका २ गुलरीयाका ५० वर्षीय रामपुकार पटेल रहेका छन् । भारतबाट हुण्डीको रकम नेपाली १० लाख ६३ हजार ६ सय २० रुपैयाँ लिएर आउँदै गरेको अवस्थामा प्रहरीले गिरी र पटेललाई पक्राउ गरेको जनाएको छ । पर्साको जिराभवानी गाउँपालिका २ सीमा क्षेत्रमा अवस्थित इलाका प्रहरी कार्यालय नजिकैबाट प्रहरीले हुण्डीको रकम सहित गिरी र पटेललाइलाई नियन्त्रणमा लिएको हो । भारततर्फबाट नम्बर प्लेट नभएको मोटरसाइकलमा नेपाल प्रवेश गर्दै गरेको अवस्थामा गिरी र पटेललाई प्रहरीले रोकेर मोटरसाइकल चेकजाँच गरेको थियो । त्यसक्रममा मोटरसाइकलको सीटमुनि लुकाएर राखिएको अवस्थामा श्रोत खुल्न नसकेको नेपाली १० लाख ६३ हजार ६ सय २० रुपैयाँ बरामद भएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए । बरामद भएको रकम , श्रोत खुल्न नसकेकाले हुण्डी कारोबारका लागि ल्याइएको रकम रहेको पुष्टि भएको खनालले बताए । रकम सहित पक्राउ परेका गिरी र पटेल सहित मोटरसाइकललाई ईलाका प्रहरी कार्यालय पोखरीयामा राखेर बैंक तथा वित्तीय संस्था सम्बन्धी ऐन, २०७३ बिरूद्वको कसूरमा अनुसन्धान अगाडि बढाइएको खनालले जानकारी दिए ।"
काबुल विमानस्थलमा फेरि आक्रमण,"काबुल: अफगानिस्तानको काबुलमा फेरि आक्रमण भएको छ । आइतबार साँझ काबुल अन्तर्राष्ट्रिय विमानस्थललाई लक्षित गर्दै रकेट आक्रमण भएको बीबीसीले जनाएको छ । स्वास्थ्य मन्त्रालयका अनुसार उक्त आक्रमणबारे पूर्ण विवरण आउन बाँकी छ । घटनाबारे अनुसन्धान गरिने बताइएको छ । यसअघि गत बिहीबार विमानस्थल नजिकै भएको आक्रमण १३ अमेरिकी सैनिक, २० तालिबान सहित १७० जना मारिएका थिए । उक्त हमलाको जिम्मेवारी इस्लामिक स्टेट ए ले लिएको थियो । आइतबारको घटना तालिबानले अफगानिस्तानमा सत्ता कब्जा गरेपछिको दोस्रो हमला हो ।"
नारायणी नदीले खतराको तह पार गर्यो : उच्च सतर्कता अपनाउन आग्रह,"नवलपुर : नारायणी नदीले सतर्कता तह पार गरेपछि नदी तटीय क्षेत्रका जिल्लावासीलाई उच्च सतर्कता अपनाउन जिल्ला प्रशासन कार्यालय नवलपरासी (बर्दघाटसुस्तापूर्व)ले आग्रह गरेको छ। नारायणी नदीले देवघाटस्थित बाढी मापन केन्द्रमा जलसतह सतर्कता तह पार गरेको र नदीमा पानीको बहाव बढ्दो क्रममा रहेकाले उच्च सतर्कता अपनाउन आग्रह गरिएको हो। प्रमुख जिल्ला अधिकारी मनमाया भट्टराई पङ्गेनीले नदी तटीय क्षेत्रका बासिन्दाले आज रातिसम्म उच्च सतर्कता अपनाउनुपर्ने बताए। 'नारायणी नदीमा पानीको बहाव बढ्दै गएको छ', पङ्गेनीले भने, 'नदीको जलाधार क्षेत्रमा निरन्तर वर्षा भइरहेकाले नदीमा ठूलो बाढी आउन सक्ने भएकाले नदी तटीय क्षेत्रमा उच्च सतर्कता अपनाउन जरुरी छ।' जिल्लाको गैँडाकोट, देवचुली, कावासोती, मध्यविन्दु नगरपालिका तथा विनयी त्रिवेणी गाउँपालिकाका विभिन्न वडामा नारायणी नदीको तटीय क्षेत्रमा बसोबास रहेको भन्दै ती स्थानमा डुबान र कटानको समस्या देखिएको पङ्गेनीले बताए। त्यसैगरी जिल्लाका अन्य खोलामा समेत बाढी आउन सक्ने भएकाले सतर्कता अपनाउनुपर्ने उनको भनाइ छ। बर्खामा बाढी र पहिराको उच्च जोखिम रहेको भन्दै उद्धारका लागि सुरक्षाकर्मीसहितको उद्धार टोली तयारी अवस्थामा राखिएको उनले बताए। देवघाटको बाढी मापन केन्द्रका अनुसार आइतबार अपराह्न ४:४५ बजे नारायणी नदीमा पानीको बहाव ७७ मिटर रहेको छ। नारायणी नदीमा पानीको सतह ७।३ मिटरलाई सतर्कता तहको विन्दु मानिएको छ भने नौ मिटरलाई खतराको तह मानिएको छ। नारायणी नदीमा पानीको बहाव अहिले पनि निरन्तर बढ्दो क्रममा रहेको बाढी मापन केन्द्रले जनाएको छ।"
मन्त्री चयनको जिम्मेवारी नेता नेपाललाई,"काठमाडौं : नेकपा (एकीकृत समाजवादी) ले सरकारमा जाने व्यक्तिहरुको टुङ्गो लगाउने जिम्मेवारी अध्यक्ष माधवकुमार नेपाललाई दिएको छ। संसदीय दल गठनका लागि आइतबार बसेको बैठकले सो जिम्मेवारी अध्यक्ष नेपाललाई दिएको हो। बैठकले प्रतिनिधिसभा, संसदीय दलका नेतामा अध्यक्ष नेपाल र राष्ट्रियसभा संसदीय दलका नेतामा बेदुराम भुसाललाई चयन गरेको छ। बैठकले पाँच सदस्यीय संसदीय दलको विधान बनाउन मस्यौदा कमिटी निर्माण गरेको छ। चाँडै मन्त्रिमण्डल पुनर्गठन हुने र त्यसका लागि आवश्यक समयमा निर्णय गरिने सांसद विरोध खतिवडाले बताए। उनका अनुसार सरकारमा पार्टीले पाउने मन्त्रालयको सङ्ख्या र कुन कुन मन्त्रालय भन्ने टुङ्गो सरकारमा सहभागी दलहरुको गठबन्धनले गर्नेछ। उनले भने, 'पहिले मन्त्रालय टुङ्गो लागेपछि नै पार्टीले व्यक्ति टुङ्गो लगाउनेछ।' केही दिनमै मन्त्रिपरिषद् विस्तार हुने सांसद खतिवडाले जानकारी दिए। पार्टीले सरकारमा सहभागी हुने व्यक्ति छान्दा काम, योग्यता, वरिष्ठता, क्षेत्रीय र लैङ्गिक समावेशितालाई ध्यान दिइने उनको भनाइ छ।"
कोशीका ४० ढोका खोलियो,"धरान : पाहाडी जिल्लाहरूमा लगातारको वर्षापश्चात् सप्तकोशी नदीमा पानीको बहाव यो वर्षकै उच्च भएको छ। आइतबार साँझ सप्तकोशीमा पानीको बहाव प्रतिसेकेण्ड २ लाख ७४ हजार क्युसेक मापन गरिएको सशस्त्र प्रहरी बल ४ गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलले जानकारी दिए। सप्तकोशी पानीको बहाव उच्च भएपश्चात् कोशी ब्यारेजका ५६ मध्ये ४० वटा मात्र ढोका खोलिएको छ। सुनसरी प्रशासनको आग्रहमा भारतले ४० ढोका खुल्ला गरेको प्रमुख जिल्ला अधिकारी उमेशकुमार ढकालले बताएका छन्। सप्तकोशीमा पानीको बहाव उच्च भएपछि सुनसरीको बराहक्षेत्र नगरपालिका ६ को गरैया टापुमा गोठालो गएका ४० भन्दा बढी सर्वसाधारण त्यही फसेका थिए। उनले गरैया टापुमा फसेका केही स्थानीयलाई सशस्त्र प्रहरी र नेपाली सेना परिचालन गरी उद्धार गरिएको भए पनि धेरैजसोले उद्दार हुन नचाहेकाले सुरक्षाकर्मीहरुको टोली त्यसै फर्किएको बताएका छन्। गरैया टापुमा बराहक्षेत्र नगरपालिका ठाकुरबारीका सर्वसाधारण गाई, भैंसी पालेर उतै बस्दै आएका छन्। गैरैया टापुमा बिहान गएर बेलुका घर फर्कने उनीहरुको दिनचर्या हो। धेरै गाई भैंसी पालेका कारण केही पीडितहरुले घर फर्कन नचाहेको प्रजिअ ढकालले बताए। उनले कोशीको बीचमा फसेका १० जनालाई उद्दार गरिएको बताए। सप्तकोशीमा पानीको बहाव उच्च भएसँगै श्रीलंका टापुमा मानव बस्ती र खेतीयोग्य जमिन कटान तीव्र पारेको छ। सप्तकोशीको पश्चिम क्षेत्र श्रीलंका टापुको सोमबारेको डुडखोलामा कोशीले धार परिवर्तन गर्दा हजारौं बिघा जमिन कटान गरेको छ। डुडखोलामा कोशीले धार परिवर्तन गर्न लागेको स्थानमा उदयपुरतर्फका सुरक्षाकर्मी आएर कटान नियन्त्रणको काम गरिरहेको स्थानीय सन्तोष चन्द्रबंसीले बताए। उनले महिनादिनदेखि कोशीले पश्चिम क्षेत्र कटान गर्दासमेत बस्ती र त्यहाँका सर्वसाधारणको सुरक्षामा सरकारले चासे नदेखाएको गुनासो गरे। प्रत्येक वर्ष असार, साउन र भदौ महिनामा कोशीको त्राशले १० हजार भन्दा बढी सर्वसाधारण त्रासमा रात बिताउन बाध्य छन्। सप्तकोशीमा पानीको बहाव उच्च भएपश्चात् भारतले कोशी ब्यारेजमा खतराको संकेत स्वरुप रातो बत्ति बालेको छ। कोशी ब्यारेजमा खतराका संकेत स्वरुप रातो बत्ति बालिए पनि सबै ढोका नखोलेका कारण कोशीले श्रीलंका टापु र ठाकुरवारि क्षेत्रमा डुवान गरी खेती योग्य जमिन र मानव बस्तीमा कटान गरेको कोशी पीडित संर्घष समितिका अध्यक्ष मिश्रीलाल महतोले बताए। २०६५ साल भदौ २ गते सप्तकोशीले पूर्वी तटबन्ध भत्काएर कटान गर्दा पानीको बहाव एक लाख ६८ हजार रहेको थियो। कोशी कटानका कारण सुनसरीको साविकका गाविसहरु हरीपुर, पश्चिम कुशाहा र लौकही गाविसमा हजारौं बिघा खेतियोग्य जमिन मरुभुमि बनाउनुका साथै ५ हजारभन्दा बढी घर परिवारको उठिवास बनाएको थियो।"
सम्पत्ति र हतियार फिर्ता गर्न काबुलका नागरिकलाई तालिबानको निर्देशन,"काबुल: तालिबानले काबुलमा बसोबास गर्ने नागरिकहरुलाई आफूसँग भएको सवारी साधन, हतियार र गोला बारुदसहित सम्पूर्ण सरकारी सम्पत्ति फिर्ता गर्न निर्देशन दिएको छ । चिनियाँ समाचार एजेन्सी सिन्ह्वाका अनुसार तालिबानका प्रवक्ता जवीहुल्लाह मुजाहिदले काबुलमा बस्ने सबै अफगान नागरिकले आफूसँग भएको निजी सम्पत्ति सहित ती सामग्री सरकारलाई फिर्ता गर्न निर्देशन दिएका हुन् । साथै सरकारी कर्मचारीहरुलाई काममा फर्कन समेत तालिबानले निर्देशन दिएको छ । यसवाहेक स्थानीय मिडियासँग तालिबानका एक अधिकारीले अमेरिकाले काबुल विमानस्थलका तीनवटा गेट आफ्नो नियन्त्रणमा रहेको समेत बताएका छन् । अमेरिकाले सूचना जारी गर्दै काबुल विमानस्थलस्थित आगामी २४ देखि ३६ घण्टा भित्र आक्रमण हुनसक्ने चेतावनी दिएको छ ।"
"एकीकृत समाजवादी संसदीय दलको बैठक जारी, दलको नेता चुन्ने","काठमाडौं : नेकपा (एकीकृत समाजवादी) पार्टीको संसदीय दलको बैठक जारी छ । बैठकले संसदीय दलको नेता चयन गर्ने समाजवादीका केन्द्रीय सदस्य मेटमणी चौधरीले जानकारी दिए । उनले भने, ' बैठक भर्खरै सुरु भएको छ । बैठकले संसदीय दलको नेता चयन गर्नेछ । संसद भवनको ल्होत्से हलमा जारी बैठकले संसदीय दलको नेता, प्रमुख सचेतक र सचेतक चयन गर्नेछ । समाजवादी पार्टीलाई निर्वाचन आयोगले मान्यता दिँदै ९ भदौमा दल दर्ताको प्रमाणपत्र दिएको थियो । समाजवादीले आफ्नो दल सरकारमा सहभागी हुने यसअघि नै जनाइसकेको छ । नेकपा एकीकृत समाजवादीले स्थायी कमिटी गठन गरिसकेको छ । समाजवादीबाट प्रतिनिधिसभामा २३ र राष्ट्रियसभामा ७ सांसद रहेका छन् ।"
नशालु औषधीसहित एक पक्राउ,"गुलरिया : बर्दियाको राजापुर नगरपालिका ४ बजारस्थित सञ्चालनमा रहेको विरयानी एण्ड कफी शपबाट प्रहरीले लागुऔषध (नशालु औषधी) सहित एक जनालाई नियन्त्रणमा लिएको छ। सोही निवासी ३१ बर्षका अलिम अन्सारीलाई लागुऔषध कारोवारको आरोपमा नियन्त्रणमा लिईएको हो । पसलमा शंका लागि खानतलासी गर्दा विभिन्न नामका प्रतिबन्धित १ हजार २५४ वटा ट्याबलेटहरु फेला परेको जिल्ला प्रहरी कार्यालय बर्दियाका प्रहरी नायव उपरिक्षक हेमबहादुर शाहीले बताए । प्रहरीले पसलबाट नाईट्राभेट ५७० ट्यावलेट, स्पासमो प्रोक्सीभोन आर प्लस २६४ र अल्प्राजोलम नामको ट्यावलेट ४२० वटा फेला परेको जनाएको छ । अन्सारीको पसलबाट भीभो कम्पनीको मोवाईल १ थान, विभिन्न दरका नेपाली रुपैया ३ हजार ७७० र भारतीय रुपैया २२० बरामद गरिएको छ । प्रारम्भिक अनुसन्धानबाट अन्सारी लागुऔषधको कारोवारी भएको खुल्न आएकोले थप अनुसन्धान भैरहेको डिएसपी शाहीले जानकारी दिए ।"
एकीकृत समाजवादी संसदीय दलको नेतामा माधव नेपाल,काठमाडौँ: नेकपा (एकीकृत समाजवादी) पार्टीको संसदीय दलको नेतामा माधव कुमार नेपाल चयन भएका छन् । एकीकृत समाजवादीको आइतबार बसेको बैठकले माधव नेपाललाई दलको नेतामा सर्वसम्मतले चयन गरेको समाजवादीका केन्द्रीय सदस्य मेटमणि चौधरीले जानकारी दिए । यस्तै बैठकबाट राष्ट्रियसभाको संसदीय दलको नेतामा वेदुराम भुसाललाई चयन भएका छन् । बैठक भर्खरै सम्पन्न भएको छ । संसदीय दलको नेतामा माधव नेपाललाई र राष्ट्रियसभाको संसदीय दलको नेतामा वेदुराम भुसाललाई चयन गरेको छ नेता मेटमणि चौधरीले भने । संसद भवनको ल्होत्से हलमा बैठक बसेको थियो । आइतबारको बैठकले विधान मस्यौदा समिति बनाएको छ । समाजवादीबाट प्रतिनिधिसभामा २३ र राष्ट्रियसभामा ७ सांसद छन् ।
नेकपा एकीकृत समाजवादीको भागमा ६ मन्त्रालय,काठमाडौँ: नेकपा एकीकृत समाजवादी पार्टीले सरकारमा छिट्टै सहभागी हुने तयारी गरेको छ । समाजवादीका नेता मेटमणि चौधरीका अनुसार एक राज्यमन्त्रालय सहित ६ मन्त्रालय समाजवादीले सम्हाल्नेछ । तर को को नेताहरु मन्त्री बन्ने भन्ने बारे सोमबार टुंगो लाग्ने नेता चौधरीले अन्नपूर्णलाई बताए । साथै छिट्टै सरकारमा सहभागी हुने उनले बताए । आइतबार बसेको समाजवादी संसदीय दलको बैठकले माधव नेपाललाई दलको नेता र वेदुराम भुसाललाई राष्ट्रियसभामा दलको नेताको रुपमा चयन गरेको छ । माधव नेपाल नेतृत्वको समाजवादी पार्टीले सरकारमा जानेबारे निर्णय नगर्दा मन्त्रिपरिषद विस्तारमा ढिलाइ हुँदैआएको थियो । हाल २३ सांसद सहित नेकपा एकीकृत समाजवादी पार्टी प्रतिनिधिसभामा चौथो ठूलो दलको रुपमा छ ।
"ढुंगाले लागेर मोटरसाइकल चालकको मृत्यु, एक गम्भीर",काभ्रे : बीपी राजमार्गअन्तर्गत काभ्रेको रोशि गाउँपालिका ७ लास्कोटबेसीमा बीपी राजमार्गमा ढुङ्गाले लागेर मोटरसाइकल चालकको मृत्यु भएको छ । जनकपुरबाट काठमाडौंतर्फ आउँदै गरेको ज ८ प ७४९० नम्बरको मोटरसाइकलमा सवार दुईजनालाई ढुंगा लागेर घाइते भएका थिए। धुलिखेल अस्पतालमा उपचारको क्रममा एकजनाको मृत्यु भएको जिल्ला प्रहरी कार्यालयले जनाएको छ । बीपी राजमार्गस्थित रोशीगाउँपालिका ७ मा सडक माथिबाट खसेको ढुङ्गा लागेर घाइते भएकालाई प्रहरीले उद्धारको लागि धुलिखेल अस्पताल ल्याएको थियो। उपचारको क्रममा महोतरी रामगोपालपुर घर भएका २८ वर्षीय सरोज कुमार साहको अस्पतालमा मृत्यु भएको जिल्ला प्रहरी प्रमुख एसपी भुपेन्द्र खत्रीले जानकारी दिए । मोटरसाइकल चालक साहको धुलिखेल अस्पतालमा उपचारको क्रममा दिउँसो मृत्यु भएको हो । उक्त मोटरसाइकलको पछाडि सवार धनुषा रामानन्दचोक घर भएका ३० वर्षीय सतिसकुमार साह घाइते भएका थिए। उनको धुलिखेल अस्पतालमा उपचार भइरहेको प्रहरीले जनाएको छ । गाइते साहको अवस्था सामान्य रहेको थप उपचार धुलिखेल अस्पतालमा उपचार भइरहेको प्रहरीले जनाएको छ ।
"१३ सय ८८ जना संक्रमित थपिए, २४ को मृत्यु",काठमाडौं : पछिल्लो २४ घन्टामा कोरोना भाइरस (कोभिड१९) संक्रमणबाट थप २४ जनाको मृत्यु भएको छ भने २२ सय ६० जना संक्रमण मुक्त भएका छन् । शनिबार कोरोनाबाट २५ जनाले ज्यान गुमाएका थिए। स्वास्थ्य तथा जनसंख्या मन्त्रालयका अनुसार आइतबार थप १३ सय ८८ जनामा कोरोना भाइरस संक्रमण पुष्टि भएको छ। एन्टिजेनबाट १७४ र पीसीआरबाट १ हजार २१४ जनामा संक्रमण देखिएको हो। मन्त्रालयका अनुसार ६२५ जनाको आइसीयू र १६७ जनाको भेन्टिलेटरमा उपचार भइरहेको छ। हाल सक्रिय संक्रमितको संख्या ३५ हजार ७९६ रहेको छ।
"मर्स्याङदी ए बाट विद्युत उत्पादन बन्द, दैनिक एक करोड घाटा","बेसीसहर : लमजुङमा सञ्चालित ५० मेगावाटको माथिल्लो मर्स्याङदीए जलविद्युत अयोजनाबाट दुई महिनादेखि विद्युत उत्पादन बन्द भएको छ । गत असार १ गते मर्स्याङदी नदीमा आएको बाढीले संरचनामा क्षति पुगेपछि उत्पादन बन्द भएको हो । बर्षा नरोकिएको र मर्स्याङदी नदीमा बाढी आइरहेका कारण मर्मत संभारमा समेत कठिनाई भएको आयोजनाले जनाएको छ । आयोजनाको बाँधस्थलदेखि विद्युतगृहसम्म जाने सडक क्षतविक्षत छ । सो सडक मर्मत हुन सकेको छैन। ५० मेगावाट विद्युत उत्पादन गर्ने सो आयोजना हाल बन्द हुँदा दैनिक एक करोड रुपैयाँ नोक्सानी बेहोरेको आयोजनाका जनसम्पर्क अधिकृत कर्ण अधिकारीले जानकारी दिए । दुई महिनामै ६० करोडभन्दा बढी नोक्सानी भएको उनले बताए । अधिकारीका अनुसार आयोजना मर्मत हुन अझै दुई महिना समय लाग्नेछ । आयोजनाका दुई वटै टर्वाइनहरु बिग्रीएका छन् । बाढीले पावरहाउसमा रहेको टेलबेसमा बालुवा थुपारेको छ । नयाँ टर्वाइन चीनबाट झिकाएर जडान गर्ने तयारीमा आयोजना रहेको छ । टर्वाइनबाहेक बाँधस्थल र पावरहाउसका अन्य संरचनामा पनि क्षति पुगेको आयोजनाका दोभाषे दयाराम दाहालले जानकारी दिए । विद्युत उत्पादन नहुँदा दैनिक करोड रुपैयाँ नोक्सानी बेहोरेको आयोजनाले मर्मतसंभार र नयाँ सामग्री खरिद, सडक सञ्जाल निर्माण आदिमा थप करोडौँ लगानी गर्नुपर्ने भएको छ । आयोजनाको अन्य संरचनामा अहिले पनि मर्मत कार्य जारी रहेको छ । बाँधदेखि पावरहाउस सम्मको ११ केभीए विद्युत प्रशारण लाईन र सडक संरचनामा पनि ठूलो क्षती पुगेको छ । विद्युत प्रशारण लाईन मर्मत गरिएपनि सडक संरचना भने मर्मत हुन सकेको छैन । बाढीले आयोजनाको केहि उपकरण र स्टोर गरी राखिएका लाखौ मुल्य बराबरका सामाग्री पनि बगाएको थियो । माथिल्लो मस्र्याङ्दी ए जलविद्युत आयोजना सिनोहाइड्रोसगरमाथा पावर कम्पनीले निर्माण गरेको हो। आयोजनामा चिनियाँ बहुराष्ट्रिय कम्पनीको सिनो होइड्रोको ९० र नेपालको सगरमाथा हाइड्रोपावर कम्पनीको १० प्रतिशत लगानी रहेको छ । आयोजनाले ०७३ असोजबाट विद्युत उत्पादन सुरु गरेको थियो ।"
सप्तकोशीको बहाव वर्षकै उच्च : ४० गोठाला टापुमा फसे,"धरान : माथिल्लो भेगमा लगातार वर्षा हुँदा सप्तकोशीको पानीको वहाव यो वर्षकै उच्च भएको छ। सप्तकोशीमा आएको बाढीका कारण सुनसरीको बराहक्षेत्र नगरपालिका६ मा पर्ने श्रीलंका टापुको गरैयामा गाई बस्तु चराउन गएका गएका ४० जना स्थानीय कोशीबीच अलपत्र परेका छन्। श्रीलंका टापु कोशीको दूई धारबीचमा बनेको टापुको नाम हो। गोठालो गएका सर्वसाधारण बाढीका कारण अलपत्र परेपछि सुनसरीका प्रमुख जिल्ला अधिकारी उमेशकुमार ढकाल, सशस्त्र प्रहरी बल ४ नम्बर गण सुनसरीका प्रमुख माधवप्रसाद पौडेल गोताखोर सहितको सुरक्षाकर्मीको उद्दार टोली लिएर घटनास्थल पुगेका छन्। सप्तकोशीमा आएको बाढीले कयौंदिन अघिदेखि तटवर्ती कटान गरी मानव बस्ती प्रवेश गर्दा पनि सरकारले कोशी आसपासका सर्वसाधारणको सुरक्षामा चासो नदेखाएको स्थानीयबासी सन्तोष चन्द्रवंशीले बताए। प्रत्येक वर्ष असार, साउन र भदौको तीन महिनामा कोशीको त्रासले १० हजारभन्दा बढी नदी आसपास बस्ने सर्वसाधरण त्राशमा बाँच्न विवस छन्। सप्तकोशीमा पानीको बहाव अत्यधिक सप्तकोशीमा पानीको बहाव प्रतिसेकेण्ड २ लाख ४९ हजार ६ सय क्युसेक मापन गरिएको सशस्त्र प्रहरी बल ४ गण सुनसरीका प्रमुख सशस्त्र प्रहरी उपरीक्षक माधव प्रसाद पौडेलले जानकारी दिएका छन्। उनका अनुसार सप्तकोसी पानीको बहाव बढेसंगै कोशी ब्यारेजका ५६ मध्ये ३४ वटा ढोका खोलिएको छ। सप्तकोशीमा पानीको बहाव उच्च भएपश्चात भारतले कोशी ब्यारेजमा खतराको संकेत स्वरुप रातो बत्ति बालेको छ। सप्तकोसी नदीमा पानीको बहाव प्रति सेकेण्ड एक लाख ५० हजार क्युसेक पुगेपछी खतरा मानिन्छ। सप्तकोसीमा पानीको बहाव उच्च भएपछी सुनसरी, उदयपुर र सप्तरीका सर्बसाधारण आत्तंकित बनेका छन्। भारत सरकारको नियन्त्रणमा रहेको कोसी ब्यारेजका सबै ढोका नखोलेका कारण सुनसरीको श्रीलंका टापुमा कोसीले तिव्र कटान गरेको स्थानियले बताएका छन्। घटनास्थल पुगेका सुनसरीका प्रमुख जिल्ला अधिकारी ढकालले क्षतिको मुल्याङ्कन गरी विस्थापित परिवारलाई सुरक्षित स्थानतर्फ सार्ने पहल भइरहेको बताएका छन्। श्रीलंका टापुमा सुनसरी र उदयपुरबाट प्रयाप्त रुपमा सशस्त्र प्रहरी परिचालन गरिएको छ। आत्ति हाल्नु पर्ने अबस्था छैन्। सर्बसाधारणको उद्धार हामी जसरी पनि गरेरै छाड्छौं, प्रजिअ ढकालले बताए। २०६५ साल भदौ २ गते सप्तकोशीले पूर्वी तटबन्ध भत्काएर कटान गर्दा पानीको बहाव एक लाख ६८ हजार थियो। सप्तकोशीको पानीको कटानका कारण सुनसरीको साविकका गावस हरीपुर, प्श्चिम कुशाहा र लौकही गाविसमा हजारौ विघा खेतियोग्य जमिन भरुभुमि बनेको थियो। त्यस्तै ५ हजार भन्दा बढि घर परिवारको उठिवास भएको थियो।"
सिन्धुलीमा बाढीमा बेपत्ता भएका अझै भेटिएनन्,"सिन्धुली : सिन्धुलीमा लगातार वर्षाका कारण आएको बाढीले बगाउँदा वेपत्ता भएका पुरुष अझै भेटिएका छैनन्। शुक्रबार गोलन्जोर गाउँपालिका २ स्थित बितिजोर खोलामा आएको बाढीले बगाउँदा स्थानीय ५० वर्षीय पुण्यबहादुर कार्की बेपत्ता भएका थिए । तीन दिनदेखि स्थानीय र प्रहरीले लगातार खोजी गरिरहेको छ । तर उनी भेटिएको छैन। कृषि औजारमा धार लगाएर घर फर्किदै गरेका कार्कीलाई शुक्रबार साँझ बितिजोर खोलाले बगाएको थियो । उता लगातार वर्षासँगै आएको बाढी र पहिरोले अवरुद्ध विपी राजमार्ग र मध्य पहाडी लोकमार्ग आइतबारबाट एकतर्फी सञ्चालनमा ल्याइएको सिन्धुलीका प्रहरी प्रवक्ता मनोज कुमार लामाले जानकारी दिए । सडक माथीबाट खसेको पहिरो सफा गर्ने कार्य भएपनि सानो पानी परेपछि खहरे र लेदोले सडक अवरुद्ध हुने गरेको छ । अहिले भने दुबै राजमार्गहरु एकतर्फी सञ्चालनमा ल्याएका छौं, उनले भने । यसैबीच अविरल वर्षाका कारण खसेको पहिरोले सिन्धुलीको कमलामाई नगरपालिका ११ फिटिङमा तीन घर पुरिएको प्रहरीले जनाएको छ । जिल्ला प्रहरी कार्यालय सिन्धुलीका प्रहरी प्रवक्ता मनोज कुमार लामाका अनुसार सँगै जोडिएका अन्य ९ घर उच्च जोखिममा छन् । जोखिममा परेकाहरुलाई प्रहरीले सुरक्षित स्थानमा सारेका छन् । सिन्धुलीमाडीचकमके सडकसमेत बगाउने गरी खसेको पहिरो कमलामाइकै ७ एकपाखेमा दुई घर जोखिममा परेका छन् । कमलामाई नगरपालिका ३ स्थित सोलाभन्ञ्याङमझुवा सडकमा पहिरो जाँदा त्यहाँ दर्जनौ घरहरु जोखिममा परेको स्थानीयले बताए । कमलामाई नगरपालिका ४ को चिसापानी झोरामा समेत पहिरो खस्दा ४ घर जोखिममा परेका छन् । बागमती, कमला, मरिण र चँदाहा खोलामा आएको बाढीले खेतियोग्य जमिन कटान गरिरहेको छ भने सुनकोशी लगायत नदी तटिय क्षेत्रमा रहेका बस्तिहरुमा बाढी र पहिरोको जोखिम बढेको छ ।"
बेनीजोमसोम सडक अवरुद्ध,"बेनी : जोमसोमउत्तरदक्षिण जोड्ने बेनीजोमसोम ७६ किमी सडक आईतबार बिहानदेखि अवरुद्ध भएको छ। आईतबार बिहानैदेखिको वर्षाले बेनीजोमसोम सडकखण्डको ठाउाँठाउँमा पहिरो गएपछि सडक अवरुद्ध भएको जनाईएको छ । अबिरल वर्षाले म्याग्दी र मुस्ताङको सीमाना काभेभभीर सडकमा पहिरो गएको छ । म्याग्दीको अन्नपूर्ण गापा३ अन्तर्गत रुप्से झरना, ढुङ्गा खानी र गुईठे लगायतका स्थानमा पहिरोले सडक अवरुद्ध बनेको बेनीजोमसोम सडकका सुपरभाईजर ईन्द्रसिंह शेरचनले जानकारी दिए । उनका अनुसार कालिगण्डक करिडोरअन्तर्गत सडक स्तरोन्नतिको काम गरिरहेको निर्माण कन्ट्रक्सनले अवरुद्ध सडक खुलाउने प्रयास गरिए पनि वर्षा नरोकिएकाले सडक सञ्चालनमा ल्याउन असहज भएको सुपरभाईजर शेरचनले उल्लेख गरे । आईतबार बिहानै देखि निरन्तर परेको वर्षा अझै नरोकिएको शेरचनले बताए । मनसुन सुरु भएसँगै गत असारदेखि अहिलेसम्म बेनीजोमसोम सडक पटकपटक अवरुद्ध बन्दै आईरहेको छ। बर्खायामको वर्षाले यसअघि पनि मुस्ताङ खण्डको लेत खोलो, घासा माथिको चेतन डाँडा, कैकु र म्याग्दीको बेगखोला, गलेश्वर, तातोपानी, रुप्से झरना, गुईठे र काभ्रीभीर सडककमा बाढी, पहिरो र नदी कटानले सडक अवरुद्ध हुने गरेको थियो । निर्माणधिन म्याग्दी खण्डको कमजोर भुबनावटका कारण वर्षेनि बर्खायामको मौसममा पटकपटक सडक अवरुद्ध हुने गरेको छ । आईतबारको वर्षासँगै आएको निर्माणधिन सडक माथिको पहिरोले सडक अवरुद्ध हुदा बेनीजोमसोममा चल्ने सवारी साधन गन्तब्य पुग्न नसकी रोकिएका छन् । सुपरभाईजर शेरचनले वर्षा रोकिएमा निर्माण कम्पनीको सडक खन्ने उपकरणले सडकको खसेको पहिरो पन्छ्याउन पहल गरिने बताए । पहिरोले बेनीजोमसोम सडक अवरुद्ध हुँदा मुस्ताङमा उत्पादित गाँजर र आलु बजारीकरणका लागि ढुवानी गर्न समस्या परेको बताईएको छ ।"
"प्रधानमन्त्री देउवा, नेपाल र प्रचण्डबीच छलफल: छिट्टै मन्त्रिपरिषद् विस्तार हुने",काठमाडौं : प्रधानमन्त्री शेरबहादुर देउवाले सत्ता गठबन्धनका शीर्षनेताहरुसँग भेटावार्ता गरेका छन्। प्रधानमन्त्री देउवाले नेकपा (एकीकृत समाजवादी) पार्टीका अध्यक्ष माधवकुमार नेपाल र नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' सँग छलफल गरेका हुन्। प्रधानमन्त्री निवास बालुवाटारमा तीन नेताबीच आइतबार बिहान करिब डेढ घन्टा लामो छलफल भएको थियो। मन्त्रिपरिषद विस्तार छलफलको मुख्य एजेन्डा रहेको बालुवाटार स्रोतले बतायो। स्रोतकाअनुसार मन्त्रालय बाँडफाँट र सरकारमा सहभागी हुने मन्त्रीको नाम टुंगोबारे शीर्षनेताबीच छलफल भएको थियो। अब नेकपा एकीकृत समावादी र जसपालाई समेटेर प्रधानमन्त्री देउवा छिट्टै मन्त्रिपरिषद विस्तारको तयारीमा छन्। जसपाका अध्यक्ष उपेन्द्र यादव भने छलफलमा थिएनन्। यादव हाल काठमाडौं उपत्यका बाहिर छन्। प्रधानमन्त्रीमा नियुक्त भएको लामो समयसम्म देउवाले मन्त्रिपरिषद विस्तार गर्न सकेका छैनन्। मन्त्रिपरिषद विस्तार नहुँदा सरकारका काम कारवाही प्रभावित हुँदै आएका छन्। हाल सरकारमा चारमन्त्री र एक राज्यमन्त्री छन्। गठबन्धनमा सहमति नजुट्दा लामो समयसम्म सरकारले पूर्णता पाउन सकेको छैन।
नागरिकता नहुँदा अवसरबाट वञ्चित : आन्दोलन गर्ने चेतावनी,"विराटनगर : एक वर्षअघि राजकुमार साहले कृषि विज्ञानमा स्नातक गरे। तर उनले कतै काम गर्न सकेका छैनन्। मोरङको जाहदा गाउँपालिका ३ का साहले स्थानीय तहदेखि विभिन्न स्थानमा अध्ययन गरे अनुसार काम पाउन सकेका छैनन्। अवसर पाउने भन्दै जाने गरे पनि नागरिकता नभएका कारण फर्कर आउन परेको उनले बताए । अध्ययन गरे पनि घरमा विज्ञापन पढेर दिन बिताउनुको विकल्प नरहेको उनले बताए। कामको लागि नागरिकता पहिला खोज्ने राज्यको नीतिका कारण उनले अध्ययन गरेर पनि केही गर्न नसकेका हुन्। कृषिमा बढी अवसर पाउने भनेर कृषि विज्ञान पढेर झनै मुर्खता गरेको जस्तो लागेको उनले बताए। उनले भने, पहिलै नागरिकता नपाउने थाहा पाएको भए कुनै सिप सिकेर काम गरी खान्थें।' साह जस्तै सुनसरी धरान नगरपालिका ९ का अमर वर्मा नागरिकता नहुँदा झनै विच्चली बनेका छन्। सानैदेखि आमा बुवाको चिकित्सक बनाउने सपना भएकोले भारतको राम्रो कलेजबाट विज्ञानमा प्लस टु' पढाए। छोराको पढाइ राम्रो भएकाले चिकित्कस बन्न सकिने भन्दै मेडिकलको तयारी समेत गराए । तर मेडिकलको प्रवेश परीक्षामा नै नागरिकता अनिवार्य दिनु पर्ने प्रावधानले फर्म भर्न बाटै बञ्चित भए उनी। वर्माले भने, दुई वर्षदेखि सबै तयारी गरे पनि प्रवेश परीक्षाको फारम भर्न वञ्चित भएँ।' नागरिकता पाउने आशमा निरन्तर तयारीमा लागे पनि निराश भएर बस्नु पर्ने बाध्यता भएको उनले सुनाए । विराटनगर १ का कृष्ण मण्डलले दाइले नागरिकता नपाएकाले कक्षा ९ मा पढ्दा पढ्दै अध्ययन छोडेको बताए। उनले अध्ययन छोडेर गाडी चलाउन सिके। विगत चार वर्षदेखि गाडी चलाउन सिके पनि नागरिकताको कारण लाइसन्स पाउन नसेको उनले बताए । लाइसन्स नहुँदा जिविकोउपार्जनका लागि राजमिस्त्रीको सहयोगीमा काम गर्ने गरेको उनले बताए। 'बुवा विपुलको जन्मसिद्ध र आमा ललीताको वंशज नागरिकता छ', उनले भने, 'मैले नागरिकता पाउन नसक्दा लामो समयदेखि सिप अनुसारको काम गर्न सकेका छैन।' साह, वर्मा र मण्डल जस्तै मोरङमा हजारौं युवा नागरिकता नपाउँदा पढाइबाट वञ्चित हुनुका साथै लोकसेवा आयोगकको तयारी गर्न पनि पाइरहेका छैनन्। नागरिकता नपाउँदा वैदेशिक रोजगारीका लागि जान नपाएको उनीहरुले दुखेसो गरे। 'बुवाले जन्मका आधारमा नागरिकता लिनु भएको छ। आमाको वंशको नागरिकता छ, हकिम अली खानले भने, 'नागरिकताका लागि पटकपटक धाउँदा पनि मैले पाउन सकिनँ। जिल्ला प्रशासन कार्यालय मोरङमा जाँदा दिन नमिल्ने भन्दै फर्काउने गरिएको छ। जन्मसिद्ध नागरिकका सन्तान भएकै कारण उमेर पुगेर पनि आफूहरुले नागरिकता पाउन नसकेको भन्दै उनीहरुले आइतबार प्रमुख अधिकारी मार्फत नेपाल सरकारलाई ज्ञापन पत्रसमेत बुझाएका छन्। पटकपटक ज्ञापन पत्र, रिले अनशन र प्रदर्शन गरे पनि कतैबाट सुनवाही नभएको भन्दै नागरिकता पीडित संघर्ष समितिले अब निर्णायक आन्दोलनको तयारीमा जुटेको उनीहरुले बताए। समितिका मोरङ अध्यक्ष अजय पौद्धारले भने, 'हामीलाई अनागरिक बनाएर भविष्यसँग खेलवाड गर्ने अधिकार कुन संविधानको धाराले दियो?' जन्मका आधारमा नागरिकता लिएका अभिभावकका धेरै सन्तान नागरिकताविहीन बन्नु परेको र राज्य यस विषयमा संवेदनशील नभएको भन्दै आन्दोलनको विकल्प नभएको समितिका केन्द्रीय अध्यक्ष इशान खानले बताए। 'हामीले केही मागेका छैनौं नागरिकता लिएर देशमा केही गर्न मात्र चाहेका हौं।', उनले भने, 'नागरिकताका लागि विभिन्न निकाय हुँदै प्रधानमन्त्री कार्यालयसम्म पुग्दा आश्वासन मात्रै पाइयो। जन्मसिद्धका आधारमा २०६३ सालमा नागरिकता पाएका अभिभावकका धेरै सन्तान उमेर पुगेर पनि लामो समयदेखि नागरिकताविहीन बन्नु परेको छ। '२०७२ सालको संविधानको धारा ११ को उपधारा (१), (२) र (३) बमोजिम नागरिकता प्राप्त गर्न कुनै अड्चन छैन, उनले भने, 'तर ऐन नबनेको भन्दै नागरिकता दिइएको छैन। उनले मुलुकको मुल कानुनलाई ऐन नबनेको भनेर बन्धक बनाउन नपाइने जिकिर गरे। संविधानको धारा १० (१) मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित नगरिने प्रावधान रहेको उल्लेख गर्दै उनले भने, संविधानका धाराहरुमा कानुनअनुसार शब्दावलीमा कुनै बाधा अवरोध पनि पुर्याइएको छैन। खानले नागरिकताकै कारण उच्च शिक्षा र रोजगारीको अवसरबाट वञ्चित भइ धेरै युवाको भविष्य नै अन्धकारमा परिरहेको गुनासो गरे। विभिन्न समयमा उच्च र सर्वोच्च अदालतले समेत जन्मसिद्ध नागरिकको सन्तानलाई वंशजका आधारमा नागरिकता दिनका लागि आदेश दिइसक्दा पनि नागरिकलाई आफ्नै नैसर्गिक अधिकारबाट वञ्चित गराउने काम भइरहेको संविधान विपरित भएको बताए। अन्तर्राष्ट्रिय अदालत, संयुक्त राष्ट्र संघ र मानव अधिकार आयोगसमक्ष पुग्ने तयारीमा जुटेको उनले बताए। नागरिकता पीडित संघर्ष समितिले आमाको नामबाट नागरिकता र जन्मसिद्धका सन्तानलाई वंशजको आधारमा नागरिकता दिइनु पर्ने, महिला र पुरुषबीचको विभेदको अन्त्य हुनुपर्ने, सर्वोच्च र उच्च अदालतको परमादेशको पालना हुनुपर्ने लगायतका माग अघि सारेको छ। २०४६ सालअघि जन्मिएका जुनसुकै नेपाली नागरिकलाई २०६३ सालमा जन्मका आधारमा नागरिकता दिइएको थियो। २०६३ मा जन्मसिद्ध नागरिकता लिएकाका सन्तानले भने अहिले वंशजको नागरिकता पाउन नसकेका हुन्। जन्मका आधारमा एक पटक मात्रै नागरिकता दिने व्यवस्था उपयुक्त हुने र अन्य व्यवस्था कानुन बनाएर मात्रै दिनु भन्ने फैसला २०७० सालमा सर्वोच्च अदालतले गरेको पनि छ। त्यही फैसलाका आधारमा गृह मन्त्रालयले २०७० चैत २० गते जन्मेका सन्तानलाई अहिले नागरिकता नदिनु भन्दै परिपत्र गरेको थियो। नागरिकका विधेयक २०७५ संसदमा पेश भइसकेका कारण पारित नहुँदा नागरिकतासम्बन्धी सबै समस्याको हल हुन नसकेको बताइएको छ।"
"जिप दुर्घटनामा चालकको मृत्यु, ११ जना घाइते","कालीकोट : कर्णाली करिडोरको कालीकोट खण्डस्थित मतडाको उकालोमा जिप दुर्घटना भएको छ । दुर्घटनामा गाडी चालकको घटना स्थलमै मृत्यु भएको हो । शान्नि त्रिवेणी गाउँपालिकादेखि लालिघाट बजार आउँदै गरेको क १ ज ३२ नम्बरको जिप आम्तडाको उकालो चढ्ने क्रममा दुर्घटना हुँदा गाडि चालक शान्नि त्रिवेणी गाउँपालिका रकु घर भएका बिक्रम गिरीको मृत्यु भएको छ। गाडिमा सवार ११ जना घाइते भएको जिल्ला प्रहरी कार्यालय कालिकोटले जनाएको छ । घाइते यात्रुको अवस्था गम्भीर छ । दुर्घटना कसरी भयो भन्ने बिषयमा प्रहरीले अनुसन्धान गरिरहेको छ । दुर्घटनामा घाइते भएकाहरुको सनाखत हुन बाँकी रहेको प्रहरी निरिक्षक महेशविक्रम शाहीले बताए । घाइतेको हेलिकप्टरमार्फत उद्धार गर्ने तयारी रहेको प्रमुख जिल्ला अधिकारी कृष्णप्रसाद आचार्यले जानकारी दिए । उनले भने, 'घाईतेको अवस्था गम्भीर रहेको बुझिएकाले तत्काल सुविधा सम्पन्न अस्पताल लग्नु पर्ने अवस्था छ । हामी त्यसैको तयारीमा छौँ ।'"
"पुल निर्माणमा चरम लापरवाही, डिजाइनकै समस्याले सातवटा पुल अलपत्र","बेनी : म्याग्दीका मुख्य तथा सहायक सडकअन्तरगतका नदी र खोलामा निर्माणाधिन सातवटा मोटरेबल पुल अलपत्र परेका छन् । एकाधबाहेकका अधिकांश मोटरेबल पुल समयमै सम्पन्न नहुँदा अलपत्र परेका हुन् । पुलको काम समयमै सम्पन्न नहुँदा यातायात सेवा प्रभावित बनेको छ । पुल निर्माण ढिलाइ हुनु र अलपत्र पर्नुमा सम्वद्ध कार्यालय र निर्माण व्यवसायी मात्र नभएर हचुवामा डिजाइन बनाउने परामर्शदाताको लापरवाही पनि अर्को कारण हो । प्राविधिक र भौगोलिक अवस्थाको तालमेल नमिल्दा केही मोटरेबल पुल आयोजना अलपत्र परेका छन्,' जिसस म्याग्दीका प्रमुख देबेन्द्रबहादुर कटुवाल भन्छन्, 'सम्बन्धित आयोजना र कार्यालयमार्फत रोकिएका र अलपत्र परेका पुलहरुको समस्या पहिचान तथा समाधान गरी निर्माण प्रक्रियाअघि बढाउन ताकेता गरिरहेका छौं।' यी हुन् अलपत्र परेका मोटरेबल पुल कार्यतालिका अनुसार काम भएको भए म्याग्दीको अन्नपूर्ण गाउँपालिका५ र ६ नम्बर वडाको सिमाना घारखोलामा एक महिनाअघि मोटर चल्ने पुल निर्माण सकिएर गाडी गुडेका हुन्थे । राष्ट्रिय पुनःनिर्माण प्राधिकरण मार्फत २०७८ साउन २४ गते सम्पन्न गर्ने लक्ष्य सहित २०७६ माघ १७ गते दुई करोड ८१ लाख ७८ हजार ६४६ रुपैयाँमा फेवाबिएम जेभीले ठेक्का लिएको २५ मिटर लामो पुलको हालसम्म २२ प्रतिशत भौतिक प्रगति भएको छ । परामर्शदाताले गरेको गलत डिजाइनका कारण सम्झौता गरेको करिब एक वर्षपछि सुरु भएको एकवटा पिल्लर ठडिएको पुल निर्माण कार्य बाढी आएपछि गत असार महिनादेखि रोकिएको छ । निर्माण व्यवसायी विमलेश आचार्यले विस्तृत परियोजना प्रतिवेदन (डिपिआर) र पुल निर्माण गर्ने ठाउँको भूगोल तथा दूरी नमिलेपछि पुल निर्माणमा ढिलाई भएको बताए । परामर्शदाता कम्पनी ग्रिड कन्सल्टेन्सीले २० मिटर लामो पुलको डीपीआर बनाएको रहेछ,'उनले भने, 'सोही डीपीआरको आधारमा भएको ठेक्का अनुसार काम गर्न नसकेपछि संसोधन गर्दा एक वर्ष ढिलाइ भएको हो । घारखोलामा पुल नहुँदा २०० घरधुरीको बसोबास भएको चार वर्षअघि सडक पुगेको पाउद्धार गाउँ बर्खामा यातायात सम्पर्क विच्छेद हुन्छ । दुखुखोला बेनीदरबाङ सडकअन्तरगत दुखुखोलामा २२ मिटर लामो मोटरेबल पुल निर्माण गर्न नौं वर्ष लाग्यो । तत्कालिन जिविसअन्तर्गत सञ्चालित विकेन्द्रित ग्रामीण पूर्वाधार निर्माण तथा जीविकोपार्जन सुधार कार्यक्रम (ड्रिलीप) मार्फत २०६७ मा सुरु भएको सो पुलको ढाँचा असफल बनेको थियो । पुरानो ठेक्का रद्द गरेर पुनःसर्वेक्षण गराइ २०७३ मा अर्को ठेक्का सम्झौता भएको सो योजना संघीयतासँगै प्रदेश सरकारको पूर्धाधार विकास कार्यालयलाई हस्तान्तरण भएको थियो । २०७४ कात्तिकमा सम्पन्न गर्ने लक्ष्यसहित दुई करोड २५ लाख ६० हजार ८२३ रुपैयाँमा ठेक्का लिएको स्वच्छन्दगौचन जेभीले २०७६ माघमा निर्माण सकेको थियो । स्वाँताखोलाको पुल प्रयोगबिहीन अन्नपूर्ण गाउँपालिका५ को स्वाँता खोलामा दुई करोडभन्दा बढी खर्चेर दुई वर्षअघि निर्माण भएको ३० मिटर लामो आर्क प्रविधिको मोटरेबल पुल पुग्ने पहुँच मार्ग नै नभएपछि प्रयोगबिहीन बनेको छ । शिखदेखि स्वाँत, किन्दु जोड्ने सडक अन्तरगतको मोटरेबल पुलमा शिखतर्फबाट जोडिने करिब दुई सय मिटर पहुँचमार्ग जगदेखिनै पहिरोले बगाएको लोकबहादुर पुर्जाले बताए । रुप्से र खहरेखोलाको ठेक्का रद्द गर्ने तयारी बेनीजोमसोमकोरला सडक आयोजना मार्फत निर्माणाधिन म्याग्दीको अन्नपूर्ण गाउँपालिका३ स्थित रुप्से र मुस्ताङको खहरेखोलाको मोटरेबल पुल अलपत्र बनेका छन् । आयोजनाका इञ्जिनियर आश्वीनीकुमार यादबले निर्माणको क्रममा रहेका पुलका संरचनामा बाढीले तहसनहस बनाएपछि डिजाइन परिवर्तन गरेर दुरी बढाएर नयाँ प्रक्रियाबाट बनाउन पुरानो ठेक्का तोड्ने प्रक्रियामा रहेको बताए । ४० मिटर लम्बाइ भएको रुप्से खोलाको पुलको दुईतर्फ पिल्लर उठाएर ६६ प्रतिशत र ढलान गर्ने अवस्थामा रहेको ८५ प्रतिशत प्रगति भएको खहरेखोलाको पुलको जगनै खलबलाउने गरि बाढीले बगाएपछि स्पाम (लम्बाई) बढाउन लागिएको छ, उनले भने भूगोल र प्राकृतिक विपद्का कारण डिजाइन संसोधन, पुरानो ठेक्का तोडेर नयाँ ठेक्का प्रक्रिया शुरु गर्नुपर्ने भएको हो । सकिनुपर्ने दाङखोलाको पुल अझै निर्माण सुरु भएन् मालिका गाउँपालिका५ र धवलागिरी गाउँपालिका७ को सिमाना फेदी स्थित दाङखोलामा १८ मिटर लामो मोटरेबल पुल बनाउन पूर्वाधार विकास कार्यालय म्याग्दीले २०७६ साउनमा एक करोड ९३ लाखमा इन्द्रेणीफेवा जेभीसँग ठेक्का सम्झौता गरेको थियो । १८ महिनामा सकिनुपर्ने पुल निर्माण स्थल दरबाङ म्याग्दीखोला जलविद्युत आयोजनाको बाँधको डुबान क्षेत्रमा पर्ने भएपछि रोकियो । सम्झौता हुँदाको वर्ष दरबाङ म्याग्दीखोला जलविद्युत आयोजनाको बाँधको डुबान क्षेत्र पर्ने भएकाले रोकिएको दाङखोलाको मोटरेबल पुल निर्माण स्थलमा २०७७ बर्खाको बाढीले क्षति पुर्याएपछि रिडिजाइन गरी भेरीयसन अर्डर तयार गरी २५ मिटरको पुल निर्माण सुरु गर्ने तयारी भएको पूर्वाधार विकास कार्यालयका प्रमुख नवराज पौडेलले बताए । बैसरीको पुलबारे सडक डिभिजन बेखबर सडक डिभिजन कार्यालय बागलुङले रघुगंगा गाउँपालिका२ र अन्नपूर्ण गाउँपालिका७ को सिमाना स्थित बैसरीमा बिस २०७१ मा ठेक्कामार्फत कालीगण्डकी नदीमा मोटरेबल पुल निर्माण सुरु गरेको थियो । २०७२ जेठमा राम्चेको पहिरोले बैसरीमा कालीगण्डकी थुनिएर पुलको निर्माणाधिन पिल्लर डुबानमा परेपछि रोकिएको निर्माणको काम अझै सूचारु भएको छैन् । बैसरीमा मोटरेबल पुल नहुँदा अन्नपूर्ण गाउँपालिकाको हिस्तान र राम्चेका दुईवटा वडाका बासिन्दा सदरमुकाम बेनी आवतजावत गर्न जोखिमयुक्त सडकमा घुमाउरो यात्रा गर्न बाध्य भएका अन्नपूर्ण७ का वडा अध्यक्ष गमप्रसाद फगामीले बताए । सडक डिभिजन कार्यालय बागलुङसँग अहिले सो पुल निर्माण सम्बन्धी कुनै पनि अभिलेख छैन् । कार्यालयका सूचना अधिकारी मुकुन्द लामिछानेले पहिरोले पुरिएपछि ठेक्का रद्द वा निर्माण गराउन कुनै पनि प्रक्रिया अघि नबढेको बताए । त्यतीबेलाको अभिलेख अहिले हामीसँग पनि छैन, उनले भने, 'त्यो पुल बनाउने हो भने ठेक्का सम्झौता र डिजाइन संसोधन गर्नुपर्छ । स्पाम र उचाई बढाउनुपर्ने पूर्वाधार विकास कार्यालय म्याग्दीका प्रमुख पौडेलले पछिल्लो पटक सार्वजनिक खरिद ऐन संसोधन भएपछि डिजाइनमा लापरवाही गर्ने परामर्शदातालाई कानुनी दायरामा ल्याएर कारबाही गर्ने बाटो खुलेको बताए । यसअघि कानुन अभावमा लापरबाही गर्ने परामर्शदाता उम्कने गरेका थिए । पछिल्लो समय अनुमानभन्दा बढी पानी पर्ने र बाढी आउन थालेकाले पुलको उचाई बढाउनुपर्ने देखिएको उनको अनुभव छ । यस्तो छ निर्माणाधिन दशवटा पुलको प्रगति म्याग्दीमा संघीय र प्रदेश सरकार मार्फत दश वटा मोटरेबल पुल निर्माणाधिन छन् । पूर्वाधार विकास कार्यालयमार्फत हालै अन्नपूर्ण गाउँपालिकाको वडा नम्बर ७ र ८ को सीमानामा पर्ने संसारीखोलामा १६ मिटर लामो सडक पुल निर्माण भएको छ । मालिका र धवलागिरी गाउँपालिकाको सिमानामा बन्न लागेको ४० मिटर लामो भारबाङ खोला मोटरेबल पुलको ६५ प्रतिशत र अर्कलाकोे मराङखोलामा निर्माणाधिन २५ मिटर लामो पुलको ४० प्रतिशत प्रगति भएको छ । मालिका गाउँपालिकाको छ्यारछ्यारेमा ४० मिटर लामो ट्रस प्रविधिको मोटरेबल पुलको दुईतर्फ फाउण्डेशन खनिएको पूर्वाधार विकास कार्यालयका इञ्जिनियर सन्तोष अर्यालले जानकारी दिए । राष्ट्रिय पुननिर्माण प्राधिकरणले अन्नपूर्ण गाउँपालिकाको ५ र ६ नम्बर वडाको सीमाना घारखोलामा २५ मिटर लामो मोटरेबल पुल निर्माणाधिन छ । बेनीजोमसोमकोरला सडक आयोजनामार्फत बेनी नगरपालिका ९ र रघुगंगा गाउँपालिका३ को सिमाना राहुघाट नदी माथि ४० मिटर लामो मोटरेबल पुल निर्माणको अन्तिम चरणमा छ । अन्नपूर्ण गाउँपालिकाको घट्टेखोलामा गत वर्ष ४० मिटर लामो मोटरेबल पुल निर्माण गरेको आयोजनामार्फत सञ्चालित रुप्सेखोला मोटरेबल पुलमा बाढीले क्षति पुर्याएपछि रोकिएको छ । भौतिक योजना तथा यातायात मन्त्रालय अन्तरगत पुल महाशाखाको पश्चिम सेक्टरले बेनीजोमसोम सडक अन्तरगत अन्नपूर्ण गाउँपालिकाको महभिर र पोखरेबगरमा दुईवटा मोटरेबल पुल निर्माण कार्य अन्तिम चरणमा पुर्याएको छ । ८०८० मिटर लामो दुईवटै पुल निर्माणका लागि बिस २०७४ मा हिम सगरमाथाडाँफेबज्रगुरु जेभीले १९ करोड रुपैयाँमा ठेक्का लिएका थिए । सबै संरचना निर्माण सकिएको दुईवटै पुलमा पहुँचमार्गले जोडेर रंगरोगन गरी दसैं अघिनै सञ्चालनमा ल्याउने तयारी भएको छ । सोही कार्यालयमार्फत रघुगंगा गाउँपालिकाको बेगखोलामा ७० मिटर लामो मोटरेबल पुल बनाउन आव्हान गरिएको ठेक्काको प्रस्ताब मूल्याङ्कनको क्रममा रहेको इञ्जिनियर आषिक रिजालले बताए । मंगला गाउँपालिकाको बरंजा र अर्मनका तीन वटा वडालाई सिधा सडक सञ्जालसँग जोड्न म्याग्दी नदीमा निर्माणाधिन दुईवटा मोटरेबल पुल यसै आर्थिक वर्षभित्र सकिदैछन् । सडक डिभिजन कार्यालय बागलुङले दुईवटै पुल निर्माण गर्न २०७५ पुषमा लुम्बिनीप्राकृतक जेभीसँग २२ करोडमा ठेक्का सम्झौता गरेको थियो । ८० मिटर लम्बाइ भएको माटेबगरअर्मन जोड्ने पुलको ५५ र ११७ मिटर लम्बाइको फापरखेतपखेर जोड्ने पुलको ६० प्रतिशत निर्माण सकिएको कार्यालयले जनाएको छ । संसारीखोला बाहेकका म्याग्दीका कुनै पनि मोटरेबल पुल निर्धारित समयभित्र निर्माण सकिएका छैनन् । पर्याप्त मात्रामा उपकरण, मजदुर परिचालन गर्न, निर्माण सामग्री जुटाउन नसकेका निर्माण ब्यवसायीले डिजाइन, कोरोनाको जोखिम, निषेधाज्ञा र प्राकृतिक प्रकोपको बाहना देखाएर ढिलासुस्ति गरेका छन् ।"
कुहिरोभित्र नेपाल एयरलाइन्स,"२०१५ सालमा नेपाल वायुसेवा निगमको स्थापना भयो। नेपालको पहिलो राष्ट्रिय ध्वजावाहक विमान सेवा कम्पनी यो नै हो। डगलस डीसी३ डकोटा विमानबाट आन्तरिक र भारतका केही गन्तव्यमा उडान सुरु गरेको निगमले २०२८ सालमा आफ्नो पहिलो जेट विमान, बोइङ ७२७ सेवामा ल्याएको पाइन्छ। हाल दुईदुईवटा वाइडबडी र न्यारोबडी, ६ वटा चिनियाँ जहाज र तीन ट्वीनअटरसहित १३ विमान निगमसँग छन्। हवाईमैदानको क्रमिक विस्तार र सुधारसँगै आफैंलाई पनि सुधार गर्नुपर्ने चुनौती अझै छ। पहिले नेपालको भूराजनीतिक परिस्थितिका कारण निगमका जहाजहरू जहाजनिर्माता मुलुकहरूबाट अनुदानमा उपलब्ध हुन्थे। अहिले समय प्रतिस्पर्धाको छ। नेपाली आकाशमा दिएकाभन्दा किनेका सुविधा सम्पन्न विमान धेरै उडेका छन्। सेवा लिनेले रोजेर उड्न पाउँछन्। छोटो समयमै हवाई क्षेत्रमा प्रतिस्पर्धा उच्च हुँदा नेपाल वायुसेवा निगम भने कुहिरोमा हराएजस्तो बनेको छ। इतिहास बोकेर पनि आफ्नो सान जोगाउन मुस्किल छ निगमलाई। कुनै समय धनी एयरलाइन्समा गनिने अहिले क्रमशः ओरालो लाग्दैछ। धनभन्दा पनि ऋणको अंकभार उच्च छ। सरकारले सबै व्यवस्थापन गरे पनि आफैं व्यापार गरेर खान नसक्ने अवस्थामा पुगेको छ। आपूसँग भएको ५४ अर्ब रुपैयाँको सम्पत्ति बेच्ने हो भने जम्मा सात अर्ब मात्रै गोजीमा पर्ने अवस्था छ। निगमले कमाएर जायजेथा जोडेको छैन। जग्गाजमिन सरकारले दिएका हुन्। जहाज प्रायः सरकारकै जमानीमा किनिएका छन्। तर, यति गर्दा पनि गति बढेन। थप्नेभन्दा पनि गुमाउनेको सूचीमा निगम अग्रपंक्तिमा छ। निगमसँगै जन्मिएको थाई एयरवेजसँग ६१ वटा विमान भए तर निगमले नयाँ विमान थप्नेभन्दा भएकालाई जोगाउन सकेको छैन। भएका १३ जहाजमध्ये सातवटा ग्राउन्डेड छन्। बाँकी ६ जहाजले वित्तीय दायित्वलाई काँध थाम्न सकेका छैनन्। उडान भर्न योग्यमा दुईवटा न्यारोबडी, एउटा वाइडबडी र तीनवटा ट्वीनअटर जहाज छन्। तर यी जहाजले पनि थन्किएर बस्नेमा इतिहास रच्दैछन्। निगमको मुख्य कमाइको स्रोत जहाज उडाउनु नै हो। जहाज नै नउडेपछि कमाइ हुने कुरै भएन। यसको मुख्य समस्या भनेकै कमजोर व्यवस्थापन प्रणाली हो। उडड्ययन जानकारहरूलाई भन्दा पनि बाहिरबाट आएकालाई व्यवस्थापन दिँदा नै निगम डुब्न पुगेको यस क्षेत्रका जानकार बताउँछन्। अहिले बाह्य उडान भर्ने जहाजहरूले दैनिक ५६ घण्टासम्म उडान भर्न सक्छन्। तर, निगमका जहाजले मुस्किलले १० घण्टा पनि उडेका छैनन्। आन्तरिकतर्फ पनि दैनिक करिब चार उडान मात्रै छ। यो तथ्यांक हेर्दा अस्तित्व जोगाउन मात्रै उडेको जस्तो देखिन्छ। आम्दानीको स्रोत ग्राउन्ड ह्यान्डलिङ पनि हो। यसबाट मात्रै मासिक करिब ३५ करोड रुपैयाँ उठ्नेमा अहिले सीमित अन्तर्राष्ट्रिय उडानका कारण यसबाट पनि नाफा छैन। व्यवस्थापन पक्षले सुधारका योजना बनाएको भेटिँदैन। समस्या समाधान गर्दै सुधार गरेर कमाउनेभन्दा पनि नयाँ जहाज किन्ने रटान चल्छ। जहाज किन्दा पनि गुणस्तरभन्दा कमिसनको खेल बढी हुन्छ। न्यारोबडी र वाइडबडी खरिदमा पनि अनियमितताका कुरा उठेकै हुन्। आवश्यकताभन्दा पनि कमिसनको लोभमा वाइडबडी किनिएको आरोप निगमलाई लाग्यो। खरिदको समयमा लामो दूरी मात्र उडान भर्न सक्ने टिकाटिप्पणी भएको थियो। अहिले वाइडबडी थन्किँदा निगमलाई लागेको आरोप सत्यको नजिक छ। निगमलाई थप नोक्सानी थपेको छ। कुनै समय निगम मुलुकको पहिचान थियो। जब यसभित्र राजनीति छिर्यो निगमले पहिचान गुमायो। यसलाई सुधार गर्न पहिले राजनीतिबाट मुक्त बनाउनु पर्छ। व्यवस्थापनको जिम्मा जानकारलाई दिनुपर्छ। कमाउन पठाउने राजनीतिक संयन्त्र र कमाउने धाउनमा पुग्नेहरूको समयमा पुच्छर समाएर निकाल्नुपर्छ। निगम काण्डैकाण्डमा मुछिएको छ। यसको छानबिनमा संवैधानिक निकायको सक्रियता अझै बढी आवश्यक छ। अनियमितता र भ्रष्टाचार गर्नेलाई कारबाही गर्ने कानुन पर्याप्त छन्। कानुनको प्रयोग गर्न खुट्टा कमाउनु हुँदैन। भ्रष्टाचार र अनियमितताको सुक्ष्म अनुसन्धान गर्नुपर्छ। कुन मोडलमा चलाएर सुधार हुन्छ, समयमा अध्ययन गर्न आवश्यक छ। निगम इतिहासको पानामा सीमित हुनबाट जोगियोस्।"
फलामे होइन सुनौलो ढोका,"नाम बदलिए पनि एसईईको महत्त्व एसएलसीकै जत्तिको मानिन्छ। फलामे ढोका भनिएकै छ। एसईईको परीक्षाफल प्रकाशित भएको छ। अर्थात् फलामे ढोका खुलेको छ, ढोका पार भएको छ। मानौं, अब कुनै पनि बाधाव्यवधान जीवनमा आइपर्दैनन्। त्यसो त, कोरानाका कारण यो ढोका पार गर्न यसपालि त्यति कठिन भएन। उच्चशिक्षाको सपना बोकेका युवा बाटोको खोजीमा लागि परिसकेका छन्। वास्तवमा एसएलसीजस्तै एसईई पनि फलामे ढोका हो भने यो बुझ्नुपर्छ कि त्योभन्दा पनि बलिया ढोकाहरू त त्यसपछि आइलाग्छन। यो, उमेरको त्यो अवस्था हो जतिबेला किशोरावस्थाको उमेर पार गर्दै युवा हुने खुड्किलोतर्फ अग्रसर हुन लाग्छन् पाइलाहरू। एसईईको गम्भीरतापूर्वक परीक्षा दिएर राम्रो रिजल्ट प्राप्त गर्ने अभिलाषामा रहेका परीक्षार्थीका लागि त्यसको उचित परिणाम आइसकेको छ। स्पष्ट छ यसबेला कथित त्यो फलामे गहिरिएर हेर्ने हो भने केवल पढाइ होइन, सम्पूर्ण क्यारियर बनाउन सोच्नुपर्ने बेला हो यो। साँच्चै, अभिभावकका सपनालाई साक्षी राखेर निर्दृष्ट उद्देश्य निर्धारण गरिनुपर्ने बेला पनि यही नै हो। निश्चय नै लेखाइपढाइ प्रमुख विषय हो। त्यसका साथै आफू र परिवारको भविष्यको परिकल्पनामा घरव्यवहारको सामान्य कर्तव्यबोध समेत यो समयमा थपिन पुग्छ। तर यस्तो अवस्था आउनुको अर्थ नबुझीकनै फलामे ढोकाको नाममा हुर्कंदो किशोरको मनमस्तिष्कलाई चलायमान हुन नदिनु सर्वथा गलत छ। साँच्चै भन्ने हो भने फलामे ढोका भनेर भनिनु एउटा त्रस्त मानसिकता बोक्नुपर्ने बाध्यता कलिला विद्यार्थीका मस्तिष्कमा सञ्चारित गराउनु हो। परीक्षाको समयमा तिनका पढाइको ध्यानलाई बिटुल्याउनमा पक्कै अप्रत्यक्ष सघाउ पुर्याउँछ। एसईई दिइरहेको अवस्थामा यो उपमालाई तथा कथित बौद्धिकको पाखण्डीपनाको उच्चतम् नमूना मान्न सकिन्छ। प्रश्न उठाउन सकिन्छ के एसईई उत्तीर्ण गर्नु मात्रै जीवनको सबैभन्दा ठूलो उपलब्धि हो ? अन्यथा, यो तथ्यलाई किन उजागर गरिँदैन कि उत्तीर्ण हुनु त पहिलो कक्षादेखि अझ आजको आधुनिक शिक्षामा पनि नर्सरी, केजीदेखि नै छँदैछ। यस दृष्टिकोणले बरु खुलेर भनिदिन सक्नुपर्थ्यो संघर्ष त पढाइ प्रारम्भ भएको सुरुको कक्षादेखि नै गर्न जरुरी छ। के फलामे ढोकाको उपमा दिनेहरूले यो वास्तविकतालाई बुझेका छैनन् र ? गहिरिएर विश्लेषण गर्ने हो भने संघर्ष केवल पढाइमा मात्रै गरिन्न। जिन्दगीका यावत् पक्षहरू पारिवारिक, सामाजिक, प्रशासनिक जतासुकै क्रमशः बढ्दो उमेरसँगै संघर्ष बढ्दै जान्छ। अब सोच्नुपर्ने चाहिँ यही छ, जीवनमा कतिसम्म संघर्षको मैदानबाट पार पाइन्छ ? गीतमा भनिएकै छ, संघर्ष हो जीवन, जीवन संघर्ष हो, जीवनदेखि हारेर भाग्छु नभन। कति ठाउँ जितिएला, कति ठाउँ हारिएला। अलिकति आध्यात्मिक पाराले भन्ने हो भने जीवन एउटा खेल हो। चाहेर जित्न नसकिएला अथवा नचाहेरै पनि हारिएला। बस्, संघर्ष जारी राख्नुपर्छ, प्रयास गर्ने हो। प्रयास गर्नेले नै सगरमाथाको शिखर चुम्छ। कदाचित् कैयौंपटक प्रयास नगरिएको भए चन्द्रमा छुने मात्रै होइन त्यहाँ पाइला राख्ने आकांक्षा कसरी पूरा हुन्थ्यो ? यस हिसाबले भन्न सकिन्छ, असफलता नै सफलताको असली ढोका हो। त्यसो त, आजको समाजमा धेरै सम्पत्ति भएको धनाढ्य मान्छेको जीवनलाई नै बढीभन्दा बढी सफल मानिन्छ। त्यो मान्यताअनुसार पैसाले संसारमा सबै थोक किन्न पाइन्छ भन्ने विकृतपूर्ण सोच राखिएको समेत पाइन्छ। तिनले धनलाई नै सफलताको पर्याय मान्नु अस्वाभाविक होइन पनि। यद्यपि, पर्याप्त धन हुनेहरू सबै पैसाकै माध्यमबाट सफलताको शिखर चुमेका हुन्। धन जीवनको अपरिहार्य विषय हुनसक्छ, महत्त्वको विषय हुनसक्छ तर सबैभन्दा प्रमुख विषय धनलाई नै मानिनु भने अस्वस्थ मानसिकताको पराकाष्ठा नै हो। उपर्युक्त सन्दर्भमा, आजको समाजमा एउटा महत्त्वपूर्ण विषय भनेको अवश्य पनि शिक्षा नै हो। शिक्षा आर्जनमा ज्ञानविज्ञानका महान् सूत्र समावेश भएका हुन्छन्। शिक्षाविषयलाई नै ठूलो पहाड बनाउन आवश्यक छैन। अर्को शब्दमा, शिक्षा ज्ञानअध्ययनको बाटोमा आइपर्ने विभिन्न परीक्षामध्ये एसईई नामक एउटा अलिक महत्त्वपूर्ण परीक्षालाई फलामे ढोकाजस्ता अतिरञ्जित शब्द प्रयोग गरेर विद्यार्थीमाथि अनावश्यकीय दबाव दिनु कुनै पनि दृष्टिकोणबाट सही छैन। बरु तिनलाई पढ्नसिक्न आत्मप्रेरित हुने बाटोतर्फ आकर्षण बढाउने उपायहरू अवलम्बन गर्नु आवश्यक देखिन्छ। यहाँ, कुनै कतै मिडियामा ठाउँ नपाएको एउटा सन्दर्भ उल्लेखनीय छ। काठमाडौं कोटेश्वरस्थित कस्मिक इन्टरनेशनल एकेडेमीले विद्यालयका परीक्षार्थीको मनमा आत्मविश्वास बढाउन प्रस्तुत गरेको उदाहरण प्रशंसनीय देखिन्छ। त्यस विद्यालयका नेपाली अध्यापक तुलसीप्र्रसाद घिमिरेले अघिल्ला केही वर्षदेखि तत्कालीन एसएलसी र आजको एसईई परीक्षामा परीक्षार्थीलाई एउटा आकर्षण पेश गरेका थिए मैले पढाएको विषयमा जसले डिस्टिङ्क्सन ल्याउँछ, म उसलाई व्यक्तिगत रूपले निश्चित रकम दिन्छु। एकातर्फबाट हेर्दा यो क्रियालाई प्रलोभन दिलाएको जस्तो लागे पनि वास्तवमा उक्त कार्यभित्र ध्यान दिएर हेर्ने हो भने एउटा स्पष्ट तस्वीर देख्न सकिन्छ। त्यो के भने, यस प्रकारको शैक्षिकजुक्तिले विद्यार्थीका लागि पक्कै पनि गम्भीरतापूर्वक पढ्नमा हौसला प्रदान गर्न सहयोग पुग्न सक्छ। शिक्षकले पढाएरसिकाएर मात्र हुँदैन, पढाइसिकाइको सदुपयोग केकति भएको छ भन्ने तथ्य पनि जाँच्ने अवसर हो। प्रवेशिका परीक्षालाई केवल फलामे ढोकाको नाम दिएर विद्यार्थीको मनमस्तिष्कमा काल्पनिक हाउगुजी खडा गरिदिनु हुँदैन। त्यसको सट्टा अवसरका रूपमा लिन सकिने वास्तविकतातर्फ ध्यान खिच्न सके उपलब्धिमूलक हुन सक्थ्यो। ढोका पार गरेर तिनका लागि जीवनको उद्देश्य पहिल्याउन सुनौलो ढोका खुलिसकेको छ।"
रक गार्डेनमा सरसफाई,"सन्धिखर्क : अर्घाखाँचीको सन्धिखर्क नगरपालिका ११ डिभर्नामा रहेको रक गार्डेनमा सरसफाई गरिएको छ । सन्धिखर्क नगरपालिकाको आयोजनामा पर्यटकीस्थल रक गार्डेनमा सरसफाइ गरिएको हो । प्राकृतिक रुपमा रहेको चट्टान आफै गार्डेन जस्तै बनेर बसेको छ । एकपटक हेर्न जाने मानिसहरु चट्टानको बनावट र त्यहाँको वातावरणमा प्रफुल्लीत हुन्छन् । चिसो वातावरण र छिटोछिटो परिवर्तन हुने मौषममा देखिने ढुंगाको बगैचामा जाने मासिनसहरु आनन्दीत हुने गरेका छन् । कलात्मक रुपमा मानिसहरुले आफै सजाएर र योजना अनुसार बनाएर राखेको जस्तो देखिने ती चट्टान अनौठो प्रकृतिका रहेका छन् । रक गार्डेनमा आउने स्थानीय तथा आन्तरिक पर्यटकहरुले फालेका प्लाष्टिक तथा पानीका बोत्तल लगायत उक्त स्थानमा रहेका फोहरको सरसफाई गरिएको नगरपलिकाका प्रमुख प्रशासकीय अधिकृत नारायण अर्यालले बताए । कार्यक्रममा सन्धिखर्क नगरपालिकाका नगर प्रमुख कमल प्रसाद भुसाल, प्रमुख प्रशासकीय अधिकृत नारायण अर्याल, सन्धिखर्क नगरपालिका वडा नम्वर ११ का वडा अध्यक्ष ध्रुब आचार्य, प्राविधिक नारायण पोख्रेल लगायत, सञ्चारकर्मी र सरोकारवाला निकायको उपस्थितिमा सरसफाई गरिएको हो ।"
भासिँदै राजमार्ग,"चितवन : नारायणगढमुग्लिन सडकखण्डको चौधकिलोमा शुक्रबार सडक भासियो। लगातारको वर्षाले ३८ मिटर लम्बाइ र चार मिटर चौडाइ सडकको सतहबाट दुई मिटर तल भासिएको छ। सडक भासिए पनि सवारी आवतजावत भने रोकिएको छैन। सोही खण्डमा यसअघि तीन ठाउँमा सडक भासिएको थियो। भरतपुर महानगरपालिका२९ सत्रकिलोमा ६० मिटर र २६ किलोमा ४० मिटर सडक भासियो। सत्रकिलोमा २०५९ सालमा आएको बाढीले भत्काएको थियो। २०६० मा सडकको तल्लो भागबाट भित्तामा फलामको रड घुसाएर रक स्वायल एङ्करिङ गरिएको थियो। ती सडकको अहिले पुनर्निर्माण थालिएको छ। मुलुकको लाइफलाइनका रूपमा चिनिएको नारायणगढमुग्लिन र पृथ्वी राजमार्गका विभिन्न खण्ड भासिएको छ। पानीका कारण जमिनको तल्लो भाग चिरा परेर भासिएको विज्ञको भनाइ छ। गत असार २० गते पृथ्वी राजमार्गको फिस्लिङमा भासिएको थियो। गत वर्ष थोरै मात्रै दबिएको सडक यसपटक ६० मिटर भासियो। मुग्लिनकुरिनटार बीचको घोप्टेभीरमा पनि सडक दबिएको छ। पाँच वर्षअघि घोप्टेभीरको सालमा पूर्वगृहमन्त्री माधव घिमिरेको गाडी पल्टिएर त्रिशुलीमा खसेर बेपत्ता भएको थियो। त्यसबेलब धादिङको जवाङ खोलामा पनि सडक भासियो। त्यस्तै, पृथ्वी राजमार्गअन्तर्गत हुग्दी खोला मोड मझिमटारमा पनि सडक भासिएको छ। हरेक वर्ष नयाँनयाँ ठाउमा सडक भासिने गरेको छ। सडक डिभिजन कार्यालय चितवनका सूचना अधिकारी इन्जिनियर शिव खनालले भौगोलिक बनोट कमजोर हुँदा सडक भासिने समस्या बढेको बताए। त्रिशुली नदीको एकतर्फी कटानले बाटोमुनिको भाग कमजोर हुँदा जमिन भासिएको उनको भनाइ छ। सडक छेउको पहाडमा अव्यवस्थित रूपमा खोलिएका शाखा सडकका पानी बाटोमा खस्दा त्यसले जमिन कमजोर बनाएको बताए। त्रिशूलीको सतह बढेपछि सडकको तल्लो सतह कटान भएपछि भासिएको हो, उनले भने, पहाडमा खोलिएका सडकले पानीको निकास बन्द हुँदा जथाभावी बग्ने पानीले माटो बगाएर कमजोर बनाएको छ। नदीको किनारैकिनारमा बन्ने सडकलाई प्राविधिक भाषामा रिभर रुट भनिन्छ। त्रिशूलीले सडकको तल्लो भाग निरन्तर क्षयीकरण गरिहरहेका कारण पनि सडक भासिने समस्या देखिएको हो। त्रिशुली नदीले टो कटिङ ले गर्दा सडक भासिने समस्या देखिएको हो। नदीले बाटोको तल्लो भागलाई कटान गर्नुलाई इन्जिनियरिङ भाषामा टो कटिङ भनिन्छ। अर्कोतर्फ जमिनको भित्री भागबाट बग्ने पानीले पनि भित्री भाग बगाउँदा सडक कमजोर भएको सडक डिभिजन कार्यालय भरतपुरअन्तर्गत गजुरी साइट क्याम्पका इन्जिनियर कृषबहादुर खड्काले बताए। त्रिशूली नदीको कटानका कारण राजमार्ग जोखिममा परेको विज्ञहरूको भनाइ छ। नेपालमा हुने चट्टानहरू कमजोर प्रकृतिको भएका कारण नेपालका सडकमा समस्या आउने गरेको सडक डिभिजनमा लामो समय अनुभव सँगालेका इन्जिनियर प्रकाश उपाध्यायले बताए। नदीनाला गहिरिँदै गएका छन्। त्यसले क्षयीकरण हुँदा पर्खाल र जगहरू बाहिर परे। बाटोपट्टिको भित्ता भत्काउँदा बाटो भासिदै गयो, ईउपाध्याय भन्छन्, हाम्रो देशको चट्टान बलियो खालका छैनन्। भूकम्पले छियाछिया पारेको भित्रीभाग वर्षाको पानीले बगाउँदा पनि समस्या देखिएको हो। पृथ्वी राजमार्ग २०२७ सालमा बनेको हो। नारायणगढमुग्लिन सडक २०३७ सालमा निर्माण भएको हो। यस सडकखण्डमा दैनिक १० हजार सवारीसाधन आवतजावत गर्छन्। भासिएका सडकका कारण जोखिम पनि उत्तिकै छ।"
मध्यपश्चिम विश्वविद्यालय : परीक्षाको माध्यम विद्यार्थीलाई नै रोज्न दिने सहमति,"सुर्खेत : अनलाइन माध्यमबाट परीक्षा सञ्चालन गर्नुपर्ने मुख्य मागसहित आन्दोलनरत विद्यार्थी सङ्गठन र मध्यपश्चिम विश्वविद्यालयबीच सहमति भएको छ । दुई पक्षबीच शनिबार साँझ सम्पन्न वार्तामा भौतिक उपस्थिति र वैकल्पिक माध्यममध्ये कुनै एक रोज्न स्वयं विद्यार्थीलाई नै दिने सहमति भएको हो । सहमतिअनुसार अब विद्यार्थीले परीक्षा व्यवस्थापन कार्यालयले सूचना जारी गरेको पाँच दिनभित्र तोकिएको ढाँचाको अनलाइन फारम भरी कुन माध्यमबाट जाँच दिने हो खुलाउनुपर्नेछ । विद्यार्थीको आवेदनबमोजिम परीक्षालाई व्यवस्थित, मर्यादित र आधारभूत मापदण्डअनुसार सञ्चालनका लागि समयतालिका अविलम्ब सार्वजनिक गर्ने सहमति भएको छ । विश्वविद्यालयद्वारा गठित उच्चस्तरीय वार्ता टोलीका सदस्य उपप्राध्यापक विष्णुकुमार खड्काले पूर्वनिर्धारित परीक्षाका कार्यक्रमलाई दशैँ बिदाअगावै सम्पन्न गर्ने गरी तयारी थाल्ने बताउनुभयो। विश्वविद्यालयले विद्यार्थीबाट लिने विभिन्न शीर्षकका शुल्क हेरफेर गर्न कार्यदल गठन गरी पुनःनिर्धारण गर्ने, तोकिएको समयमा दीक्षान्त समारोह, सभा, बैठक सम्पन्न गर्ने प्रतिबद्धता जनाएको छ । शिक्षा, विज्ञान तथा प्रविधि मन्त्रालयले पठाएको परिपत्रअनुसार कोभिड१९ को अवधिभरको शिक्षण शुल्क मिनाहा गर्ने, भर्ना भएका कूल विद्यार्थी सङ्ख्याको साधारणतर्फ १७ प्रतिशत विद्यार्थीलाई छात्रवृत्ति उपलब्ध गराउने, हाल वितरण गर्न बाँकी रहेका विद्यार्थीलाई आगामी मङ्सिर मसान्तभित्र वितरण गरिसक्ने सहमति भएको छ। त्यस्तै पुस्तकालय, ईपुस्तकालय, प्रयोगशाला, भौतिक संरचना निर्माण तथा स्तरोन्नति एवं सञ्चालनका लागि आर्थिक वर्ष २०७८७९ को बजेटमा व्यवस्था गरी कार्यान्वयन गर्नेलगायत सात बुँदे सहमति भएको छ। सहमतिपत्रमा विश्वविद्यालयद्वारा गठित वार्ता टोलीका संयोजक प्रा डा लीलाधर तिवारी, प्रा डा चन्द्रप्रसाद रिजाल, सहप्राध्यापक वीरबहादुर पौडेल, उपप्राध्यापक विष्णुकुमार खड्का र आन्दोलनरत विद्यार्थी सङ्गठनका तर्फबाट नेपाल विद्यार्थी सङ्घका झक्कबहादुर शाही, अखिल (क्रान्तिकारी) का मोतीराम रम्तेल, अनेरास्ववियुका भरत शाही र अखिल (छैटौँ) का हरि बुढाले हस्ताक्षर गर्नुभएको छ। विभिन्न १९ बुँदे माग राखी विश्वविद्यालयअन्तर्गतका केन्द्रीय क्याम्पसहरुमा क्रियाशील विद्यार्थी सङ्गठनहरु ४५ दिनदेखि आन्दोलनमा थिए।"
गुम्बै गुम्बाले भरिएको मुस्ताङ,"जोमसोम : उत्तरी छिमेकी देश चिनसँग सीमाना जोडिएको हिमाली जिल्ला मुस्ताङमा तिब्बती कलासस्कृतिको प्रभाव बढी छ। मुस्ताङका अधिकांश मानिसले बौद्ध धर्ममा आस्था राख्ने गर्छन्। उपल्लो मुस्ताङमा तिब्बती भाषा, कला सस्कृति र रहनसहन करिवकरिव मिल्दोजुल्दो छ। उपल्लो मुस्ताङको दुई स्थानीय तहमा बिष्ट, गुरुङ र लोहा समुदायका मानिसको बसोबास छ। मध्यमुस्ताङको वारागुङ मुक्ति क्षेत्रमा अधिकांश गुरुङ समुदायको बस्ती छ भने आशिंक दलित समुदाय बस्छन्। तल्लो मुस्ताङको घरपझोङ र थासाङमा थकाली, गुरुङ र दलित समुदायको मिश्रित बसोबास छ। झन्डै १३ हजार जनसंख्या रहेको हिमाली जिल्ला मुस्ताङमा यहाँका ९० प्रतिशत स्थानीयले बौद्ध धर्म मान्ने गरेका छन् । बौद्ध धर्मको प्रभुत्व रहेको हिमाली जिल्ला मुस्ताङ गुम्बै गुम्बाले भरिएको छ। मुस्ताङका ५ वटै स्थानीय तहका प्रत्येक वडामा गुम्बा छन्। मुस्ताङमा अवस्थित आधाजसो गुम्बा सदियौं वर्ष पुरानो हुन्। कतिपय गुम्बाहरु भने केही नयाँ छन्। मुस्ताङका गुम्बामध्ये सबैभन्दा पहिलो र पुरानो गुम्बा हो, उपल्लो मुस्ताङको लोघेकर दामोदरकुण्ड गापा१ मराङको 'घर' गुम्बा। यस गुम्बा लोघेकर गुम्बाको रुपमा पनि परिचित छ। यो गुम्बा ८ औं शताब्दीमा निर्माण भएको हो। तिब्बतमा राजा ठिस्रोङ धेचेनले राज्य गर्थे। त्यस समय राजा धेचेनले धार्मिक गुम्बाहरु निर्माण गर्ने क्रममा विभिन्न व्यवधान उत्पन्न भयो। तिब्बतमा गुम्बा निर्माणमा विभिन्न अवरोध सृजना भएपछि गुरु रिम्पोर्छे (पद्यसम्भव) तिब्बत पुगेका थिए। गुम्बा निर्माणमा अवरोध पुर्याउनेलाई लखेट्दै लखेट्दै तिब्बतमा मुस्ताङ ल्याए। मुस्ताङ लखेटेकालाई फेरि तल्लो मुस्ताङबाट माथिमाथि धपाए। यसरी धार्मिक कार्यमा व्यवधान पर्याउनेलाई त्यससमय राक्षस भन्ने गरिन्थ्यो। पद्यसम्भवले मुस्ताङको मराङमा राक्षसको बध गरेको हुनाले पद्यसम्भवले त्यहाँ धार्मिक गुम्बा स्थापना गरेको भन्ने भनाइ छ। मुस्ताङको मराङमा गुम्बा स्थापना भएपछि जिल्लाको अन्य स्थानमा पनि गुम्बा स्थापनाकार्य सुरु भएको थियो। हिमाली जिल्ला मुस्ताङमा झन्डै ३ दर्जन बढी गुम्बा छन्। जसमध्ये नाम चलेका गुम्बाहरु भने एक चौथाइ मात्र छ। विभिन्न श्रोतले दिएको जानकारी अनुसार उपल्लो मुस्ताङको लोमान्थाङमा ७ वटा, लोघेकर दामोदरकुण्डमा ६ वटा, वारागुङ मुक्तिक्षेत्रमा ७ वटा, घरपझोङमा ७ वटा र थासाङमा ५ वटा गुम्बा छन्। लोमान्थाङ५ मा झ्याम्पा गुम्बा, थुक्छेन गुम्बा र छोदे गुम्बा छन्। लोमान्थाङको छोसेरमा निफुक गुम्बा र गर्फु गूम्बा छ भने नाम्ग्यालमा नाम्ग्याल गुम्बा छ। लोमान्थाङ गापामा छोजुङ गुम्बा छ। छोजुङ गुम्बा बेवारिसे अवस्थामा रहेको लोमान्थाङ छोदे गुम्बाका लामा झ्याम्पा घ्याचो गुरुङले जानकारी दिए। उनले सो गुम्बामा लामाहरु बाह्रै महिना नबस्ने बताए। छोजुङ गुम्बा सदियौं वर्ष पुरानो रहेकाले जीर्ण हुँदै जान थालेको उनको भनाइ छ। सो गुम्बा मर्मतका लागि पालिकाले केही रकम बजेट दिएको थियो। लोमान्थाङको झ्याम्पा र थुक्छेन गुम्बाहरुको रेखदेख तथा पूजापाठ छोदे गुम्बाका लामाहरुले गर्ने गरेको लामा घ्याचो गुरुङले उल्लेख गरे। उपल्लो मुस्ताङको लोघेकर दामोदरकुण्ड गापाको मराङ, चराङ, घमी, घिलिङ र सुर्खाङ लगायतका स्थानमा सदियौं पुराना गुम्बा छन्। जसमध्ये लुरी गुम्बा ,घर गुम्बा र चराङ गुम्बा मुख्य हुन्। यस्तै, वारागुङ मुक्तिक्षेत्रको कागबेनी, मुक्तिनाथ, तीरी र छुसाङमा गुम्बा छन्। मुक्तिनाथ परिसर भित्र चर्चित ज्वालामाई गुम्बा छ। यो गुम्बा २०७२ सालको महाभुकम्पले क्षति पुर्याएको थियो। पुरातत्व विभागले सो गुम्बा पूननिर्माण गरिरहेको जनाइएको छ। मुस्ताङको घरपझोङमा ५ वटै वडामा गुम्बा छन्। जोमसोम, ठिनी, ढुम्बा, स्याङ, मार्फा र छैरोमा गुम्बा छन्। जसमध्ये जोमसोम गुम्बा केही वर्षअघि मात्र स्थापना भएको थियो भने अन्य गुम्बा सदियौं वर्ष पुराना गुम्बा हुन्। यस्तै मुस्ताङको थासाङ गापा अन्तर्गत टुकुचे, सौरु, कोवाङ, नाकुङ र ताक्लुङमा सदियौं वर्ष पुराना गुम्बा छन्। पछिल्लो समय थासाङको लेते र घाँसामा समेत नयाँ गुम्बा निर्माण भएका छन्। मुस्ताङमा अधिकांश सामुदायिक गुम्बा छन् भने केहीले निजी गुम्बा समेत निर्माण गरेको थासाङका स्थानीय सोजन हिराचनले जानकारी दिए। यस्तै मुस्ताङ झिना मसिना दर्जनौं गुम्बा छन् जुन चर्चामा छैनन्। मुस्ताङमा ढुङ्गा र माटोले निर्माण भएका सदियौं वर्ष पुराना गुम्बाहरु वर्षाका कारण जीर्ण हुँदै गइरहेको हिराचनले बताए। उनले मुस्ताङका प्राचीन गुम्बाहरुलाई सरकारले बेवास्ता गरेको जनाए। तर मुस्ताङका केही गुम्बाहरुको पुननिर्माण तथा स्तरोन्नति विदेशी संघसंस्थाहरुको सहयोगले गरिएको छ। मुस्ताङका अधिकांश गाउँहरुमा गुम्बा स्थापना भए पनि गुम्बामा पूजापाठ गर्ने लामाहरुको अभाव छ। केही वर्षअघि मुस्ताङमा घरको माइलो छोरालाई लामा गुम्बामा र माहिली छोरीलाई आनी गुम्बामा चढाउने चलन रहेको थियो। पछिल्लो समय मुस्ताङमा यो प्रचलन बिस्तारै हट्दै गइरहेको छ। पछिल्लो समय घरको स्वईच्क्षाले मात्र छोरीछोरीलाई गुम्बा राख्ने गरिएको छ। मुस्ताङका गुम्बामा बहुमुल्य मूर्तिहरु हुने भए पनि पछिल्लो समय सुरक्षाको दृष्टिकोणले निकै चुनौतीपूर्ण छ। पछिल्लो समय सडक सञ्जालले जोडिएसँगै मुस्ताङमा विभिन्न प्रकारका मानिसहरुको आउजाउ हुने भएकाले मुस्ताङका गुम्बाहरु असुरक्षित बन्दै गएका हुन्। विगतको इतिहासमा मुस्ताङका केही गुम्बा तथा व्यक्तिको घरमा राखिएका बुद्धको मूर्ति तथा अन्य बहुमुल्य खजाना हराउने गरेको स्थानीय बताउँछन्।"
स्तनपान अमृत समान,"आमाको दूध शिशुको अधिकार तथा प्रकृतिप्रदत्त उपहार हो। अर्कोतिर यो जीवनदायी अमृतसमान। आमाहरूमा स्तनपानसम्बन्धी पर्याप्त जानकारी नभएकाले पहाडी र तराई क्षेत्रका कतिपय जिल्लामा बिगौती दूध दुहेर फाल्ने गरिन्छ। सौन्दर्यमा ह्रास आउँछ, शरीरको तौल घट्छ, स्तनको आकार बिग्रन्छ भन्ने गलत मानसिकतामा आधुनिक नारी देखिन्छन्। कतिले कमजोर भइन्छ, कतिले दूध पुग्दैन भन्छन्। स्वास्थ्य मन्त्रालयको सर्वेक्षणमा यथेष्ट मात्रामा स्तनपान गरेका बच्चालाई रोग कम लाग्ने, शारीरिक र मानसिक विकास दू्रत गतिमा हुने र बाल मृत्युदर कम हुने देखिएको छ। स्तनपान गर्न नपाएका शिशु पछि गएर झगडालु स्वभावका हुने, अरूसँग घुलमिल गर्न नसक्ने, पछि गएर आपराधिक कार्यहरूमा लाग्ने गरेको, अस्वस्थ हुने, लुलो लंगडो हुने, सानातिना रोगव्याधिले समेत सताउने र जटिलता ल्याउने, बौद्धिक शक्ति कमजोर हुने देखिन्छ। प्रचुर मात्रामा स्तनपान नगर्ने शिशुमा गर्नेमा भन्दा झाडापखाला, श्वासप्रश्वास, निमोनिया, कुपोषण, आउँ र क्षयरोगबाट बिरामी हुने र मृत्यु हुने सम्भावना २५ प्रतिशतले बढी भएको पाइन्छ। साथै समयअगावै दुई महिनामै अतिरिक्त खाना दिने र ज्यादै ढिलो १९ महिनासम्म थप खाना दिने दुवै गलत प्रवृत्तिले कुपोषण र बालमृत्युदर बढाएको देखिन्छ। स्तनपान गराउँदा प्रोजेष्ट्रोन हर्मोनको वृद्धिले छ महिनासम्म सतप्रतिशत गर्भनिरोधकको काम गर्छ। गर्भधारण ढिलो हुन गई गर्भान्तरमा मद्धत पुग्छ। विश्व स्वास्थ्य संगठनका अनुसार बच्चालाई जन्मेको छ महिनासम्म आमाको दूध मात्रै खुवाए पुग्छ। त्यसपछिको शारीरिक र मानसिक विकासका लागि दूधको साथै अन्य ठोस खानेकुरा दुई वर्षसम्म खुवाउनु पर्दछ। त्यसैले उचित समयअनुसार, उचित मात्रामा स्तनपान गराउँदा र शिशुको खाद्य पदार्थमा ध्यान दिँदा कुपोषण हुन सक्दैन। एनडीएचएस २०१६ अनुसार इक्सक्लुजिभ ६ महिनासम्म ६६ र एक घण्टाभित्र बिगौती दूध खुवाउने ५५ प्रतिशत छन्। त्यस्तै ० देखि १ महिनामा ८० प्रतिशत २ देखि ३ महिनामा ७२ प्रतिशत,४ देखि ५ महिनामा ४१ प्रतिशत छ। एनएमएससीएस २०१९ मा बिगौती दूध १ घण्टामै खुवाउने ४२ प्रतिशत, ६ महिनासम्म स्तनपान गराउने ६२ र पूर्ण स्तनपान गराउने ८७६ प्रतिशत छ। स्तनपान प्रवद्र्धन गर्न सरकारले हाल ९८ दिन तलबी र ६ महिना बेतलबी विदा दिने गरेको छ। स्वस्थ आमाको स्तनबाट प्रतिदिन ९ देखि १२०० मिलीलिटर दूध निस्कन्छ, ६५ किलो क्यालोरी शक्ति प्रतिसय ग्राम निहीत हुन्छ। बच्चाको शारीरिक आवश्यकतानुसार मस्तिष्क विकास गर्न जरुरत पर्ने सबै एमीनो एसीड पाइन्छ। समय सीमा र मात्रा नभएको खाद्य वस्तु पनि यही नै हो। आमाको दूध स्वच्छ, सुपाच्य, हानीकारक किटाणुको प्रवेश हुन नपाउने, प्राकृतिक तत्त्व निहीत भएकाले घाटीको संक्रमण, स्कर्भी, रिकेट, पोलियो, इन्फ्लुएन्जा र दमजस्ता रोगबाट बचाउँछ। शिशुको बढ्दो उमेरको आवश्यकता अनुसार दूधको संरचनामा पनि परिवर्तन हुने गर्छ। आमाको दूध प्रचुर मात्रामा ६ महिनासम्म खुवाउँदा पानीको समेत आवश्यकता पर्दैन। आमाको दूध बच्चाका लागि तयारी खाना हो, जसलाई शिशुले चाहेमा जुनसुकै बेला र जुनसुकै स्थानमा सजिलैसँग खुवाउन सकिन्छ। बट्टाको दूध खानेमा भन्दा निमोनिया, दम, झाडापखालाले समात्ने र मृत्यु हुने सम्भावना २५ गुणा कम र भिटामिन ए, फलाम र पोषणको कमी भई कुपोषण हुने सम्भावना न्युन रहन्छ। शारीरिक अवस्था कमजोर हुने, समयमै घस्रिने र हिँडडुल गर्न नसकिने, दूध पचाउन नसकिने, वान्ता हुने, आँखा कमजोर हुने र पछि रतन्दो हुने, बौद्धिक क्षमता कम हुने र कमजोर शारीरिक अवस्थाका कारणले व्यक्तित्त्व विकास गर्न सक्दैन। आमाको सुरुको दूध ७१० दिनभित्रको अलि बाक्लो, पहेलो र च्यापच्याप लाग्ने, वंशाणुगत, कोलोष्ट्रमसहित हुन्छ जसलाई बिगौती दूध भनिन्छ। जसमा हानिकारक संक्रामक जीवाणु र किटाणुलाई नष्ट पार्ने, संक्रामक रोगसँग लड्न सक्ने तत्त्वहरू भएको, कार्बोहाइटेड, प्रोटिन, चिल्लो पदार्थको अलावा सबै पौष्टिक तत्त्वले भरिपूर्ण भएकाले विगौती दूधलाई पहिलो खोप पनि भनिन्छ। आमामा जन्मेदेखि गर्भधारण गर्दासम्म उत्पन्न भएका रोगविरुद्ध विकसित एण्टीबडी भएको दूध, बच्चा जन्मनेबित्तिकै वा ढिलोमा जन्मेको आधादेखि एक घण्टाभित्रै खुवाउनु पर्दछ। पीप मिसिएको दूध भनी फ्याँक्ने र सट्टामा ५० प्रतिशत महिलाले गर्ने विशेषगरी तराईमा मह चटाउने, घ्यू, जन्मघुन्टी, ग्लुकोज र घोटीचौथी खुवाउने जस्ता कार्यहरू उचित होइनन्। उक्त कुरा खान दिँदा संक्रमण हुने र दूध खान नमान्ने हुन जान्छ। शिशुलाई ममताको पहिलो उपचार स्तनपान गराउँदा शिशुका लागि मात्र नभई स्वयं आमाका लागि उत्तिकै महत्त्वपूर्ण छ। बच्चाले दूध चुस्दा अक्सिटोसिनले दूध पगार्ने भएकाले उक्त तत्त्वले आमाको पाठेघर (जुन बच्चा गर्भमा रहेको बेला खुलेको हुन्छ) खुम्चन मद्दत पुर्याई पाठेघरमा लाग्ने रोगहरू न्यूनीकरण गर्दछ। प्रसवपछि हुने रक्त श्रावलाई रोक्छ। आमालाई पछि गएर हुने डिम्बासय, स्तन र पाठेघरको क्यान्सर हुने सम्भावना ८ गुणाले कम हुन्छ। स्तनपान गराउँदा प्रोजेष्ट्रोन हर्मोनको वृद्धिले छ महिनासम्म सतप्रतिशत गर्भनिरोधकको काम गर्छ। गर्भधारण ढिलो हुन गई गर्भान्तरमा मद्धत पुग्छ। स्तनपान ५० प्रतिशतले कम गर्दा ३७ प्रतिशत प्रजनन् दरमा वृद्धि हुन्छ। डब्बा तथा अन्य दूध खुवाउँदा हुने खर्चको आर्थिक भार तथा बिरामी भई उपचारमा लाग्ने खर्चको भार कम हुन्छ। आमालाई स्तनपान गराउँदा आत्मीयता, भावनात्मक सुखानुभूति, गौरव, मानसिक स्वस्थता र आत्मसन्तुष्टि प्रदान गर्छ भने बच्चाले आफूलाई सुरक्षित ठान्छ। स्तनपान गराउँदा आमाले पूर्णता पाउँछिन्। पारिवारिक बचतसमेत बढाउँछ। गर्भावस्थामा सञ्चित बोसो घटाउँछ। अन्तमा, आमालाई उचित समय, तरिका र सुरक्षित स्तनपान सिकाउनै पर्छ। जसका लागि युवावस्थामा र गर्भवती हुँदा परीक्षण गर्नुपर्छ। ६ महिनासम्म शिशुलाई स्तनपान मात्र गराउनुपर्ने र त्यसपछि दुई वर्षसम्म खानाका साथ दूध चुसाउनु पर्छ। स्तनपानलाई शिशुको नैसर्गिक तथा बालअधिकारको रूपमा स्थापित गराउन जरुरी छ। लेखक नेपाल चिकित्सक संघका कोषाध्यक्ष हुन्।"
राप्ती प्रादेशिक अस्पतालका चिकित्सक आन्दोलित,"दाङ : राप्ती प्रादेशिक अस्पतालमा तेस्रो दिन पनि चिकित्सक आन्दोलित छन्। अस्पतालका मेडिकल सुपरिटेण्डेन्ट डाक्टर बिनोद सिंहमाथि दुर्व्यवहार भएपछि अस्पताल तनावग्रस्त बनेको हो । घटनापछि अस्पतालका चिकित्सक तथा कर्मचारीहरु दोषीलाई कारवाहीको मागसहित आन्दोलनमा उत्रिएका छन् । प्रादेशिक अस्पतालसहित तुलसीपुरका निजी तथा सरकारी अस्पतालमा कार्यरत चिकित्सक तथा स्वास्थ्यकर्मीले आइतबार विरोध गर्दै सडकमा निस्केका छन्। उनीहरुले बजार परिक्रमा गरी विरोध जनाएका छन् । घटना भएको तेस्रो दिनसम्म पनि घटनामा संलग्न दोषी पक्राउ पर्न नसकेको भन्दै उनीहरु आक्रोसित बनेका हुन्। दोषी पक्राउ नपर्दासम्म अस्पतालका आकस्मिक, डायलासिस र प्रसूति सेवाबाहेक अरु सेवा बन्द गरिएको सघंष मितिका सम्योजक डा ॐ अर्यालले बताए । उनले दोषीलाई कारवाही नहुँदा आन्दोलन जारी रहने बताए। चिकित्सकको आन्दोलनका कारण सेवा अवरुद्ध हुँदा अस्पताल आउने बिरामीले सास्ती पाएका छन् । अस्पतालमा अन्य सेवा बन्द गरेर उनीहरु आन्दोलित हुँदा उपचारका लागि अस्पतालमा आएका बिरामीहरु त्यसै फर्किन बाध्य भएका छन् । जिल्ला प्रहरी कार्यालय दाङका प्रहरी प्रमुख एसपी सुरेश काफ्लेले घटनामा संलग्न दोषी उम्कन नसक्ने बताए । शुक्रबार दिउँसो २ बजेतिर सर्जन परियार, दिवस क्षेत्री, गणेश खड्कासहितका युवाहरूले डा सिंहमाथि दुव्र्यवहार गरेका थिए । अस्पतालमा विवाद भएपछि परियारसहितको टोलीले डासिंहलाई मोसो दलेपछि अहिले अस्पताल तनावग्रस्त बनेको छ ।दाङका प्रमुख जिल्ला अधिकारी रामबहादुर कुरुम्बाङले सेवा नरोक्न आन्दोलनरत चिकित्सक तथा स्वास्थ्यकर्मीलाई आग्रह गरेका छन् ।"
देवीदेवताकै मालिक मन्दिरमा प्रतिबन्ध,"सामुदायिक र जातीय दस्तावेजलाई हेर्दा नेपालका सबै जातिहरू ढिलो, चाँडो बाहिरबाटै आएको इतिहास छ। शिल्पी (कथित दलित) समुदायलाई शिक्षा लिएमा मृत्युदण्डको नीतिले लिखित इतिहास नै छैन। त्यसैले पृथ्वीनारायण शाहसँगै नेपालको अन्यत्र विस्तार भएको हुन भन्दै आएको पाइन्छ। तथ्यलाई हेर्दा यसमा विलकुलै सत्यता छैन। जातीय भेदभाव बुद्धकालीन समय अघिबाटै सुरु भएको देखिन्छ। चेला बन्ने थुप्रै शिष्य बुद्धको संघमा आउन हिच्किचाएका छन्। तर बुद्धले चेलाको रूपमा स्वीकारेका छन्। सुपुष्प बर्मा (ईपू२१०१९४) को समयभन्दा अघि नै विदेह र कपिलवस्तुको शाक्य राज्यमा वर्णाश्रम व्यवस्थाको विस्तार भइसकेको थियो। नेपालमा इशापूर्व पाँचौं शताब्दीतिर दक्षिणका विदेह, कोलीय (कामी), शाक्य तथा उत्तरका किराँतहरूमा व्यापार विनिमय बढ्दै गएको थियो। यस समयमा बसाइ सराइ र श्रम विभाजनको महत्वपूर्ण भूमिका थियो। प्रकृतिपूजक झाँक्री परम्परासँग पनि जोडिएको छ। यसका लागि स्थानीय पर्यावरण, भूमि, हावापानी, वायुदेवतासँग घनिष्ठ हुनैपर्छ अब कविलाहरू पूर्णरूपमा आत्मनिर्भर अर्थतन्त्रको एकाइबाट वस्तु विनिमयको प्रक्रियातर्फ तीव्ररूपले गइरहेकाले श्रममा विविधिकरण बढ्नु स्वाभाविक थियो। उनको काम गर्ने गुरुङहरू, माटोको भाँडाकुँडा बनाउने कुमालेहरू, लुगा सिलाउने दर्जीहरू, सुनचाँदीका गहना तथा फलामका औजार बनाउने कामीहरू, तामा आदिका भाँडा बनाउने बाँडाहरू, लेखपढको काम गर्ने कायस्थहरू, अध्यापन गराउने तथा टिपन बनाउने र चिना हेर्ने, ज्योतिष काम गर्ने र धार्मिक अनुष्ठान पूजापाठ आदि काम गर्ने पुरोहित, व्यापारमा संलग्न नेवारका विभिन्न शाखा, केश काट्ने नाई, छाला आदिको काम गर्ने सार्की, चमार देशैभरिका विभिन्न कविलाका परम्परागत भौगोलिक क्षेत्रमा छरिन थाले। दक्षिण तराईमा तिरहुत राज्यमा सन् १०९७ देखि १३२५ सम्म कर्णाटवंशी डोय राज्य चल्न गयो। मुसलमानको आक्रमणले यो राज्यको पतन भएको थियो। ईस १५१३ देखि १७६२ को अवधिमा पाल्पादेखि मोरङसम्म सेन राज्य बिस्तार भएको थियो। यसकारण नेपालभर आदिम कविलाका परम्परागत भौगोलिक क्षेत्रहरूमा उत्पीडित समुदायका झुन्डहरू विस्तार भइसकेको देखिन्छ। सामाजिक र सांस्कृतिक नरसंहारले शिल्पी समुदायको इतिहास गुमनाम पारिएको छ। यी तथ्यहरूमा अहिलेसम्म जातीय नाममा दर्जनौं गढी, किल्ला, कोटहरूको नामकरण हुनु, ठूला र चर्चित देवीदेवता प्राप्त गर्नु, शिल्पसभ्यता, कलासंस्कृति ९६ प्रतिशतभन्दा बढी यिनै समुदायको रहनु, विभिन्न ठाउँमा भूमिपति (मट्या) को रूपमा रहनु छन्। झाँक्री विद्या र कलासंस्कृति कुमशाल्या जातिको इतिहासमा उल्लेख गर्नु, विभिन्न ठाउँमा शिल्पी समुदायको आमनरसंहार गरिएको इतिहास पाइनु पनि हो। क्षेत्रगत र ऐतिहासिक निरन्तरताको रूपमा भेरीकर्नालीमा पहिलो जनसंख्या रहनु, ऐतिहासिक दस्तावेजहरू, भौगोलिक तथ्यप्रमाण पनि भेटिएका छन्। स्थानीय बूढापाका र जानकारहरूका अनुसार शिल्पी समुदाय कर्नालीका अनादिकालीन रैथानेको रूपमा रहेको प्रष्ट हुन्छ। उनीहरू मानस खण्ड र हिमवत खण्डका पनि रैथाने हुन्। १२औं शताब्दीमा खस मल्ल राज्य नागराजाले स्थापना गरे। १५औं शताब्दीको अन्त्यतिर अभय मल्लको पालामा खस शसान विघटन भएपछि बाइसे, चौबिसे राज्य अस्तित्वमा आए। खसराज्य विस्तार अघि र पछि भेरीकर्नालीबाट ठूलो संख्यामा शिल्पी गण्डकी प्रदेशमा स्थानान्तरण भए। मिश्रित नश्लका शिल्पी हिमालपहाडका शिल्पी समुदाय अनार्य द्रविड, खस र मंगोल किराँत मिश्रित नश्लका छन्। उनीहरू गैरतागधारी र मतुवाली हुन्। यसरी हजारौं वर्षसम्म पृथक चिनारी र पहिचान भएका समुदायलाई सदाबहार शासन गर्न जातीय क्लस्टर नै समाप्त गर्नतिर एउटा ज्ञानी तप्का लागेको छ। शिल्पीका आदिपुर्खा द्रविड सभ्यताका विकासकर्ता सिन्धुघाँटीबाट विस्थापित भएको विदितै छ। यसैको एक हाँगो खसबाहुन भन्दाअघि वर्तमान नेपालको पश्चिम क्षेत्रमा आए। पहिलाका सनकी राजाहरूले जात उकाल्न र खसाल्न आइतबार कुर्दैनथे। तसर्थ धेरै जातिहरूबाट शुद्रअछुतमा परिणत गरिएको छिपेको छैन। पृथ्वीनारायण शाहले मकवानपुरका सेन राजाका पुर्खालाई सार्कीमा झारेको इतिहासमा उल्लेख छ। पृथक संस्कार रैथाने शिल्पी समुदायको प्राचीन इतिहास खौज्दै जाँदा आआफ्नै मौलिक पृथक रीतिरिवाज, चालचलन, संस्कार र संस्कृति रहेको पाइएको छ। त्यसलाई उचित तरिकाले लिपिवद्ध गरी इतिहास लेखनमा छुटाइएको छ। ऐतिहासिक कालखण्डमा सांस्कृतिक अधिकारमा वञ्चित गरियो। समयक्रममा देशको अन्यत्र स्थानान्तरण हुँदा आफ्नोपन बिर्सिदै गएका छन्। यसको ज्वलन्त उदाहरण हिमालपहाडका शिल्पी समुदाय हुन्। नेपालको पश्चिम क्षेत्रमा आजसम्म जन्मदेखि मृत्युसम्मका आफ्नो सम्पूर्ण सामाजिक संस्काहरू मन्त्रतन्त्र परम्पराबाट गर्दै आएका छन्। सबै संस्कारमा पुख्र्यौली ज्ञान परम्परामा आधारित रैथाने बाजाका राग, धुन बज्ने गर्छन्। बौद्धिक शास्त्र वा मन्त्रोच्चारण हुँदैनन्। त्यस क्षेत्रबाट उनीहरू देशको अन्यत्र स्थानान्तरण हुँदै गए। समयको अन्तरालमा आफ्नो मौलिक संस्कार बिर्सिए। जात लुकाएर संस्कार सम्पन्न गर्न पण्डितको सहारा लिन बाध्य भएका हुन्। अध्ययनका क्रममा रैथाने सार्की जातिको सामाजिक संस्कार निकै पृथक पाइन्छ। जो प्राचीन तिब्बती भोटियाहरूसँग मिल्दोजुल्दो छ। देवीदेवताका मालिक केही समयअघि ललितपुरमा रम्तेल थरका सार्की र दाङमा एक शिल्पी महिला मन्दिरमा पूजारी रहेको नगरा पिटियो। पशुपतिको पूजारी नै बनाइदिए जस्तो प्रचारबाजी पनि गरियो। शिल्पीको विगतमा देवीदेवता र मन्त्रतन्त्रको सम्बन्ध कस्तो थियो ? खोजको विषय छ। धेरैलाई जानकारी नहुनसक्छ, अहिले चर्चामा रहेको गौरापर्व कुनै समय कामी जातिको प्रमुख चाड थियो। त्यसैगरी आगो बाल्ने भुँवो (भो) पर्व पनि कामीकै प्रमुख चाड हो। यो पर्वमा कामीले नै आगो बालेर सुरु गर्ने गर्छन्। बैतडीको निङ्गलाशैनी भगवती बडालाबड (कामी) ले पाएका हुन्, त्यसै क्षेत्रमा मसानी बादीले र जगन्नाथ देवता सार्कीले पाएका हुन्। डडेलधुराको प्रसिद्ध देवता भागेश्वर किराली लोहारले, निलपाल देवतालाई कामी र दमाईँले कुलदेवताको रूपमा पूज्ने गर्छन्। एउटै देवतालाई पन्तले सिद्ध देवता र सार्कीले कालशैनीको रूपमा पूज्दै आएका छन्। पन्त खलकले श्रीखण्ड, दूध, अक्षता, फूलपातीले र अर्कोतिर भूल सार्की खलकले कालशैनीको सुँगुरले पूजा गर्ने गर्छन्। बैतडीको महाबली बनारसीको जात्रामा सबैको सामूहिक अनुष्ठानले प्रष्ट पार्छ। त्यहाँ क्षत्री, ठकुरी, बाहुन सबै विश्वासको आधारमा सहभागिता रहन्छ। मन्दिरको मूल ठाउँमा पूजाआजा, धूपधँवार लोहार (कामी) धामीले गर्ने गर्छन्। बाहुन पण्डितहरू भने मन्दिर बाहिरै बसेर पूजापाठ, दर्शन गर्ने गर्छन्। नागार्जुन, बनारसी, मष्ट, कालसी, घटाललयागत सयौं देवीदेवता शिल्पी पुर्खाहरूले पाएको इतिहास साक्षी छ। तर एकपछि अर्को शक्तिशालीबलशाली देवीदेवता शासकहरूले षडयन्त्रबाट, काल्पनिक कथाकहानी जोडेर, अनेक जालसाजी, तिकडमले कसरी शुद्रअछुतका हातबाट खोसिएको थियो ? भन्ने इतिहास गायब पारिएको छ। स्थानीय देवीदेवता उत्पत्ति, विकास र पूजनलाई रैथाने समुदायको अभिन्न अंगको रूपमा लिइन्छ। यो विषय प्रकृतिपूजक झाँक्री परम्परासँग पनि जोडिएको छ। यसका लागि स्थानीय पर्यावरण, भूमि, जल, थल, हावापानी, वायुदेवतासँग घनिष्ठ हुनैपर्छ। योबिना सजिलै कोही कसैले चर्चामा रहेका बलशालीशक्तिशाली देवता प्राप्त गर्नु सम्भव हुँदैन। अर्थात् देवीदेवता प्राप्त गर्नुअघि सम्बन्धित जाति त्यस क्षेत्रको भूगोल र हावापानीले चिनेको रैथाने हुनैपर्छ। शासकहरूले धार्मिकसत्ता र रोजगारीका लागि शुद्रअछुतका देवीदेवता नै कब्जा गरेर मन्दिरमा रोकेका हुन्। देवीदेवताका मालिक नै शिल्पी हुन् भने पूजारी ठूलो विषय होइन। आजसम्म पश्चिम क्षेत्रमा पूजारी कायम रहेको थुप्रै दृष्टान्त छन्। त्यसमध्ये खप्तड क्षेत्रको खापरदह (खापरमाडौंसार्कीमाडौं) मा आजसम्म सार्की पूजारी छन्। यसलाई विद्यावारिधीधारी इतिहास लेखकले अन्देखा गरेको पाइन्छ। खप्तड क्षेत्रका वरिपरिका जिल्ला र भारतबाट समेत दर्शनार्थीको घुँइचो लाग्छ। ती सार्कीले रगतलाई रोक्न चामलको फाँको चपाई घाउमा राखेको र त्यस फाँकोबाट रगत रोकिएको हुँदा। त्यसै बेलादेखि सार्की जातिकै पूजारी धामीझाँक्रीले चपाएको चामल (फाँको)ले सार्कीले नै पूजापाठ गर्ने चलन कायमै छ। यस समयमा उनीहरूमा झाँक आउने, पर्तुने, काम्ने गरेर विधिपूर्वक पूजा पूरा गर्ने गर्छन्। बैतडी पुर्चौडीहाट त्रिवेणीधामको राताशिला अर्को चर्चित धार्मिकस्थल हो। जो कमकर (रैकाल) जातिले पाएका र मुख्य पूजारी छन्। रैकाल शिल्पीभित्र पर्छन्। सबै जातिका मानिस विभिन्न जात्रा, पर्व र अवसरमा रैकालकै हातबाट टीकाप्रसाद र आर्शिवाद लिन्छन्। यहाँको कफलखानामा कार्तिक हरिबोधनी एकादशीका दिन पूजा र ठूलो मेला लाग्छ। अहिलेसम्म यहाँ रैकाल धामी कामेर शोभा यात्रा चल्दा सम्पूर्ण जाति समुदायका मानिस राताशिलाको दर्शन गर्छन्। यसैगरी डोटीको कालीगाडमा रहेको सालमुनि देवताका पूजारी बादी हुन्। सालमुनि बादी जातिका कुलदेवता हुन्। अहिले देवताको चर्चापरिचर्चा र मनोकांक्षा पूरा भएकाले सबैको ध्यान खिचेको छ। धनगढीबाट डोटी, अछाम, बझाङलगायत खप्तड जाने मूलराजमार्गकै कालीगाडस्थित बाटोमुनि मन्दिर स्थल छ। यी देवताको प्रसिद्धिको कारणले यहाँ मंगलबार, बिहीबार र शनिबारको दिन विशेष पूजा सामग्री लिएर श्रद्धाका साथ बादी धामीझाँक्री पूजारीबाट पूजाआराधना गराउने गर्छन्। सँगै शासकहरूको कब्जामा पर्ने खतरा उत्पन्न भएको छ। यहाँ बादी पूजारी हुँदाहुँदै कतिपयले आफ्नै जातको पूजारी लिएर जान थालेका छन्। बादी पूजारी सोझासिधा भएको र स्थानीय सरकारको गैरजिम्मेवारीले गर्दा निकट भविष्यमा अन्य देवीदेवता जस्तै कब्जामा पर्ने देखिन्छ।"
तानसेनमा घर भत्किदा बालिकाको मृत्यु,तानसेन : तानसेन नगरपालिका ५ कैलाशनगरमा घर भत्किँदा एक बालिकाको मृत्यु भएको छ । लगातार परेको वर्षाका कारण शनिबार राति करिब साढे २ बजेतिर घरमा सुतिरहेको बेला नारायण दर्जीको घर भत्किँदा १० वर्षीया नैना दर्जीको मृत्यु भएको प्रहरीले जनाएको छ । घाइते भएकी बालिकाको युनाइटेड मिसन अस्पतालमा उपचारका क्रममा मृत्यु भएको जिल्ला प्रहरी कार्यालय पाल्पाका सूचना अधिकारी प्रहरी नायव उपरीक्षक रामेश्वर त्वातीले जानकारी दिए।
"सुनको मूल्य स्थिर, चाँदी बढ्यो",काठमाडौं : नेपाली बजारमा आज सुनको मूल्य स्थिर रहेको छ । आइतबार सुनको मूल्य ९१ हजार ६ सय मा कारोबार भइरहेको नेपाल सुन चाँदी व्यवसायी महासंघले जनाएको छ। तेजावी सुनको मूल्य ९१ हजार १ सय कायम गरिएको छ । यस्तै चाँदीको मूल्यमा भने सामान्य वृद्धि भएको छ । महासंघका अनुसार चाँदी १ हजार २ सय १० कायम गरिएको छ । शुक्रबार चाँदी तोलाको १ हजार २०० मा कारोबार भएको थियो ।
"पार्टीभित्र, पार्टीबाहिर","मुलुक अध्यादेशको राजनीतिमा क्षतविक्षत भएको छ। नयाँ दल गठन भए तर राजनीतिक स्थायित्वको जग भत्किएको छ अघिल्लो सरकारले प्रतिनिधि सभा नै भंग गरेर अध्यादेशमार्फत सरकार चलाउने प्रयास गरेको थियो। जुन निकै गलत र असंवैधानिक भएकाले त्यसको सर्वत्र विरोध भयो। परिणामस्वरूप कति अध्यादेश त अघिल्लो सरकार आफंैले फिर्ता गर्यो भने कति फिर्ता गर्न बाध्य बनाइयो। सरकारका त्यस्तै असंवैधानिक र गैरजिम्मेवारीपूर्ण कामका कारण आज सत्ता च्युत हुन पुग्यो। पाँच दलको गठबन्धन मिलेर केपी ओली नेतृत्वको सरकारलाई सत्ता बाहिर पुर्याए। त्यसपछि प्रधानमन्त्री शेरबहादुर देउवाको नेतृत्वमा नयाँ सरकार गठन गरे। अब अध्यादेशको राजनीति समाप्त हुन्छ भन्ने थियो। पुनः देश संवैधानिक बाटोबाट चल्छ। तर, अहिलेको गठबन्धनले जनसमुदायको विश्वासमाथि घात गरेको छ। जुन अध्यादेशबाट नेपालीहरू आजित भएका थिए। सरकार गठन भएको धेरै समय पनि नहुँदै गठबन्धनको सरकारले समेत संसद् अधिवेशन नै अन्त्य गरेर दल विभाजनसम्बन्धी अध्यादेश ल्याएको छ। अर्थात्, अब समाप्त होला भन्ने अपेक्षा गरिएको अध्यादेशको राजनीति पुनः सुचारु भएको देखिन्छ। अध्यादेशमार्फत जुन विधेयक आयो त्यसलाई हेर्दा जो फुट्न चाहन्छन् उनीहरूका लागि सजिलो पारेको जस्तो देखियो। कालान्तरमा भने यसले नेपालको राजनीतिमा निकै नै ठूलो असर पार्ने देखिन्छ। दल विभाजन निकै गम्भीर विषय हो। मुलुकको राजनीति तबसम्म स्थिर हुँदैन जबसम्म स्थिर सरकार आउँदैन। त्यसका लागि दुईतिहाइको सरकार जरुरी देखिन्छ। हो, योभन्दा अघिको सरकार झन्डै दुईतिहाइको थियो। तर, त्यहाँ एउटै विचार र सिद्धान्त थिएन। दुईतिहाइको सरकार हुँदा त राजनीति स्थिर हुन सकेन भने विभाजित भएका ससाना दल मिलेर बनेको सरकार कसरीले कसरी सत्ता टिकाउन सक्ला ? त्यसैले दलहरूलाई एकत्रित हुन प्रोत्साहन गर्ने नीति ल्याउनु पर्छ न कि विभाजत हुने। यहाँ दलहरू विभाजित हुने क्रम बढ्दै गयो भने त्यसको असर राजनीतिक दलले मात्र होइन मुलुक र जनताले त्योभन्दा बढी बेहोर्नुपर्ने अवस्था आउने छ। यो मात्र होइन, अन्य अध्यादेश पनि आउने सुनिएको छ। संसद् अधिवेशन अन्त्य गरेर चोर बाटोबाट विधान ल्याउनु गलत कुरा हो। अध्यादेशले राजनीतिक अस्थिरता ल्याउँछ। मुलुक र जनतामाथि अन्तर्घात गर्छ। दल विभाजन निकै गम्भीर विषय हो। मुलुकको राजनीति तबसम्म स्थिर हुँदैन जबसम्म स्थिर सरकार आउँदैन। एकादुई नेता विदेशबाट परिचालित हुँदा एकअर्कोलाई नंग्याउने र खुइल्याउने काम हुन्छ। कसैलाई कर्नरमा पार्ने काम गरिन्छ। आफ्नै दलका नेतालाई सत्ता च्यूत बनाउनेजस्ता कामहरू भइरहेका छन्। आज माधव नेपालले जस्तो राजनीति गरेका छन् त्यसले देशलाई अधोगतितिर लग्ने निश्चित छ। खासमा त्यो गठबन्धन बन्नु नै स्वाभाविक थिएन भनेर पहिले पनि भनेको थिएँ। त्यो गठबन्धन जसरी बन्यो त्यो सही थिएन। एकै विचार, सिद्धान्त र उद्धेश्यबिना गठबन्धन बन्नु नै हुँदैन। सिद्धान्तमा पनि दुईचार जनाका व्यक्तिगत सिद्धान्त नभई मुलुक संवृद्धि र विकासको उद्देश्यबिना बनेको गठबन्धनको कुनै तोक हुँदैन। त्यसैले यो गठबन्धन स्वाभाविक, अपवित्र र अकल्पनीय छ। गठबन्धनमा रहेका दलहरू एकअर्कोसँग पटक्कै नमिल्ने सिद्धान्त बोकेका छन्। कार्यकर्ताको सिकाइ प्रशिक्षण नै फरक छ। संगठन संरचना नै फरक छ। अब कहीँकतै पनि राजनीतिक दर्शनमा मेल नखाने राजनीतिक दलहरूको गठबन्धनलाई कसरी स्वाभाविक भन्ने ? यस्तो राजनीति कहिलेसम्म कायम रहन्छ ? त्यसलाई कसरी स्वाभाविक भन्ने ? गठबन्धनको राजनीति भनेको क्षणिक हुन्छ। केही घटना र विषयवस्तुका लागि गर्ने हो। गठबन्धनको उद्देश्य ओलीलाई सत्ता च्यूत गराउनु थियो भने त्यो पूरा भइसकेको छ। ओलीले जे कदम उठाए त्यसले उनलाई प्रतिगमनकारी बनायो। अहिलेको गठबन्धनले त्योभन्दा पनि प्रतिगमनकारी कदम चालिरहेको छ। कारण गठबन्धनमा यस्ता मानिस पनि सामेल छन् जो व्यक्तिगत स्वार्थ पूर्ति गर्न मात्र उठिरहेका छन्। त्यसैले यस्तो किसिमको गठबन्धनले मुलुकलाई दूरगामी असर गर्छ। पाटीपंक्तिलाई असर गर्छ। कार्यकर्ताहरूको विश्वास र भरोसामाथि आघात पुर्याउँछ। सुरुआतदेखि नै विचार गर्ने हो भने गठबन्धनमा सामेल हुन प्रधानमन्त्री शेरबहादुर देउवा इच्छुक नभएको जस्तो लाग्छ। सरकारमा जान पनि इच्छुक थिएनन्। उनको दलभित्रबाट अर्थात् रामचन्द्र पौडेलसहित केही व्यक्तिको समूहले देउवालाई प्रधानमन्त्री हुन दबाब सिर्जना गरे। उता प्रचण्ड र माधवको उद्देश्य पनि स्वार्थ पूर्ति गर्नु थियो। उनीहरू ओलीलाई जसरी भए पनि सत्ता च्यूत बनाउन चाहन्थे। त्यसैले देउवालाई उक्साए। विभिन्न ठाउँबाट सरकारमा जान प्रस्ताव गरेपछि पछाडि हट्ने कुरा भएन। त्यसैले देउवा प्रधानमन्त्री बन्न र प्रधानमन्त्रीको रूपमा देश चलाउन राजी भए। देउवालाई प्रधानमन्त्रीको कुर्चीमा आसिन गराएर पाँच दलीय गठबन्धनले मनलाग्दी गराउने सोच बनाएको देखिन्छ। दल विभाजनसम्बन्धी अध्यादेश पनि त्यसैको एक नतिजा हो। प्रधानमन्त्रीमा देउवा भएपछि त्यसको अपजस देउवा र उनको पार्टीले लिनुपर्ने हो। तर त्यसको फाइदा अरू कसैले उठाउने देखिएको छ। अहिले ओलीले नियुक्त गरेका सबै मानिस हटाउनु पर्छ भनेर केही मानिस लागि परेका छन्। अदालतमा परेका मुद्दा पनि सुनुवाईको क्रममा छन्। ओलीले नियुक्त गरेका मानिसहरू हटाएर आफ्ना मान्छे छिराउने र त्यहाँबाट लेवी उठाउने उनीहरूको मनसाय हुनुपर्छ। संवैधानिक नियुक्तिहरू हटाउन लगाएर थप अप्रिय काम देउवाबाट गराउने देखिएको छ। प्रचण्ड र माधव नेपालले भनेझैं वर्तमान प्रधानमन्त्रीले सबै काम गर्ने र गराउने हो भने त्यसको असर समग्र कांग्रेस पार्टीलाई पर्ने देखिन्छ। प्रधानमन्त्री देउवा यस विषयमा सजक र संयम हुनुपर्छ। कसैको उक्साहटमा लाग्नु हुँदैन। अन्यथा त्यसको बदनामि कांग्रेसले लिनुपर्छ। आउँदो चुनावमा कांग्रेस र त्यसको नेत्रित्वलाई जनताले पनि सजाय दिने छन्। यस्तो सजायको भागेदार कांग्रेस हुनु हुँदैन। देउवाले वर्तमान संविधान र कानुनले निर्दिष्ट गरेको बाटोअनुसार मुलुक सञ्चालन गर्नुपर्छ। कसैको लहैलहै र वहकाउमा लागेर गैरकानुनी तरिकाले कुनै काम कारबाही गर्न अग्रसर हुनु हुँदैन। दुईतिहाइको सरकार हुँदा पनि नियमनकारी निकायको नेतृत्व बदल्ने काम गरेको थिएन। देउवाले पनि त्यस विषयमा विचार पुर्याउनुपर्छ। त्यसैले संवैधानिक निकायका पदाधिकारी तथा नियमनकारी निकायका पदाधिकारी बदल्नु हुँदैन। निकायका पदाधिकारीले कुनै गैरसंवैधानिक काम गरेको भए अनुसन्धान गर्ने निकायले अनुसन्धान गर्छ अदालतमा मुद्दा चल्छ। अदालतले त्यसको छिनोफानो गर्छ। त्यसैले सरकारले अनावश्यक अपजसको काम गर्नु हुँदैन। स्रोत साधन प्राप्त निकायमा मान्छे बदल्दा सम्बन्धित निकायबाट पार्टीले लेवी असुल्ला तर त्यसले मुलुक र जनतालाई के फाइदा हुन्छ ? प्रधानमन्त्रीले मुलुक र जनताको पक्षमा काम गर्नुपर्छ। न कि गठबन्धनको स्वार्थका लागि। संविधान र कानुनको पालना गर्ने हो तर गैरजिम्मेवार व्यक्तिहरूका सरसल्लाहमा चल्ने काम कदापि गर्नु हुँदैन। यस विषयमा प्रधानमन्त्री मात्र नभएर समग्र कांग्रेस पार्टी नै सजग हुनुपर्छ। अहिले मुलुक अध्यादेशको राजनीतिमा क्षतविक्षत भएको छ। नयाँ दल गठन भएका छन्। राजनीतिक स्थायित्वको जग भत्किएको छ। मनलागी अध्यादेश ल्याइएका छन्। यसरी ल्याइएका अध्यादेश खारेज हुनुपर्छ। दल विभाजनको व्यवस्थाले एमालेलाई त घाटा भयौ नै भोलि अरू पार्टीमा पनि दल विभाजनको स्थिति नआउला भन्न सकिँदैन। त्यसैले दल भत्काउनतिर होइन, दलहरू बलियो बनाउनेतिर सोचौं। पार्टीभन्दा पनि माथि उठेर जबसम्म मुलुकका लागि सोचिँदैन तबसम्म प्रतिफल प्राप्त हुने छैन।"
"गोरखामा खाद्यान्न अभाव : नुन किलोको २५०, चिनी ३००, चामल छैन","गोरखा : गोरखाको चुमउपत्यकामा खाद्यान्नको चरम अभाव भएको छ । चुमनुब्री गाउँपालिका ७ मा चामल अभावका कारण स्थानीयबासी चम्पा र थुक्पाका भरमा बसेका वडाअध्यक्ष पासाङफुञ्जो लामाले जानकारी दिए । चामल त कसैको घरमा पनि छैन । चम्पा र थुक्पा खाएर बसेका छौँ,' उनले भने, चम्पामा चिनी हाल्नुपर्छ । चिनी पनि छैन।' थुक्पामा प्रयोग गर्ने नुन, तेल, घ्यू पनि सकिएको उनले बताए। बजारमा नून प्रतिकिलो २५० पर्ने स्थानीय डोबर लामा बताउँछिन् । केहीदिनअघिसम्म चिनी एक किलोको तीनसय रुपैयाँ, चामल २५ किलोको बोरालाई छ हजार रुपैयाँ पथ्र्यो । खानेतेल आधा लिटरको पोकालाई दुईसय ५० पथ्र्यो, लामाले भनिन्, तर अहिले कतै पनि पाइँदैन । पूजाआजा गर्न घ्यूतेल नपाएर चौपट भएको स्थानीय चुमगुम्बाका प्रमुख लामा समेत रहेका वडाअध्यक्ष पासाङफुञ्जो लामा बताउँछन् । गाउँमा मान्छे मरेका छन् । ४९ दिनसम्म हप्ताहप्तामा १०८ बत्ती बाल्नुपर्छ तर घ्यूतेल नपाएर बत्ती नै बालेको छैन, उनले भने, घरको पनि सकियो, पसलको पनि सकियो, गुम्बाको पनि सकियो । अब के गर्ने त ? कोरोना र बाढी पहिरोले गाउँमा नाकाबन्दी भएको अर्का स्थानीय दोर्जे लामा बताउँछन् । चाइनातिरबाट ल्याउँ भने कोरोनाले गर्दा चाइनाले दुईबर्षदेखि नाकाबन्दी गरिदियो । तलबाट ल्याउँ भने कतै जान सक्ने अबस्था छैन,' उनी भन्छन्, 'हेलिकोप्टर चार्टर गरुँ भने सकिदैन ।' केही दिनदेखि गाउँमा खाद्यान्नको चरम समस्या भएको उनको भनाइ छ । स्थानीय निमा लामाका अनुसार लोक्पाको पहिरो र सर्दीभीरको क्याण्टिलिभर पुल भत्किएपछि समस्या जटिल बनेको हो । जगत बगर र यारु बगरको कटानको समस्या त जसोतसो टरेको थियो । अहिले फेरि लोक्पामा ठूलो पहिरो झरिरहेको छ, 'लामाले भने, 'त्यहाँभन्दा अल्लि माथि सर्दीभीरको क्याण्टिलिभर पुल पनि पहिरोले भत्काइदियो । त्यसपछि हिँडडुल गर्न र सामान ढुवानी गर्न सम्भवै भएन । केहीदिनअघि लोक्पामा पहिरो झर्दा खाद्यान्न ढुवानी गरिरहेका १६ वटा खच्चड पुरिएर मरेका थिए। क्याण्टिलिभर पुल पनि भत्किएको थियो । सो क्षेत्रका जनप्रतिनिधि सांसद हरि अधिकारीले क्याण्टिलिभर पुल मर्मत गर्नु जरुरी रहेको बताए। तर समय अभावका कारण त्यसको पहल गर्न नभ्याएको बताएका छन् । यारु बगरको क्याण्टिलिभर पुलको बरु विकल्प छ, तर सर्दीभीरको क्याण्टिलिभर पुलको विकल्प छैन,' उनले भने, 'त्यो मर्मत नगरेसम्म जनजीवनमा ठूलो असर पर्छ ।'चुमनुब्री गाउँपालिका ६ (साविक चुम्चेत गाविस) र वडा नं ७ (साविक छेकम्पार गाविस)मा उत्पन्न समस्या समाधानका लागि आफ्ना लाइनका प्रदेश र केन्द्र सरकारलाई जानकारी गराइरहेको प्रमुख जिल्ला अधिकारी शालिग्राम शर्मा पौडेल बताउँछन् ।"
भात खाने सपना अधुरै : सधैं डुबानकै मार,"परासी : सरावल गाउँपालिका७ भटौलियाकी नीलमदेवी चमारको ३ कठ्ठा खेतको धान कामै नलाग्ने गरी गलेपछि अहिले उनी चिन्तामा छन्। उनको गोड्ने बेला भएको धान वर्षाको पानीले डुबाएको छ। आफैं नै खेतको धान भित्राएर परिवारलाई भात ख्वाउने सपना पानीसँगै डुबेको भन्दै नीलमले चिन्ता जनाइन्। अब मजदुरी गरेर बजारको चामल खरिद गरेर भात खानुको विकल्प नभएको उनले बताइन्। जग्गाको नाममा यत्ति हो। गत वर्ष पनि एक गेडो धान घर भित्र्याउन पाइएन यो साल पनि यस्तै भयो। डुबेको धान देखाउँदै निलमले भनिन्। वडा नं ६ मधौलिया गाउँका इब्राहिम धुनियाले २ बिघामा लगाएको उखुको बीउ र ८ बिघामा लगाएको धान बाढीले डुबाएको छ। खेतमा लगाएका बाली सबै बाढीले डुबायो। खेती लगाउँदा लागेको ऋण कसरी तिर्ने होला। ऋणमाथि ऋण थपियो। त्यही चिन्ताले पिरलेको छ। धुनियाले दुःखेसो पोखे। नीलम र इब्राहिमको मात्र समस्या होइन यो। पश्चिम नवलपरासीका ३ गाउँपालिकाका स्थानीयले हरेक वर्ष वर्षायाममा यस्तै समस्या भोग्दै आएका छन्। बाढीले कहिले रोपेर छोडेको २४ दिनको धान बगाउँछ भने। कहिले गोड्ने बेलाको धान डुबाएर गलाउने गरेको छ। हरेक वर्ष बाढीका कारण डुबानमा पर्ने भए पनि त्यस क्षेत्रमा अरु खेती नहुने भएकाले किसानहरूले धान नै लगाउने गरेका हुन्। बाढी आउँदैन की भनेर हरेक वर्ष धान लगाउँछौं तर सधैं डुबानमा पर्ने गर्छ। रामपुरखडौनाका अब्दुल हकिमले दुःखेसो पोखे। यदाकदाका वर्षबाहेक अधिकांश वर्ष यहाँका किसानले लगाएको धान घरभित्र भित्राउन पाएका छैनन्। पानीको उचित निकास नहुँदा सरावल गाउँपालिका ५,६, ७, पाल्हीनन्दन गाउँपालिकाको वडा नं १ र प्रतापपुर गाउँपालिकाको वडा नं २,३ र ४ नम्बर वडाका एक दर्जनबढी गाउँ वर्षेनी डुबानमा पर्दै आएका छन्। खेतमा लगाएको धान पानीका कारण डुब्ने चिन्ता त स्थानीयलाई छ नै त्यो भन्दाबढी चिन्ता घर डुबानमा परेपछि आश्रय लिएर बस्नु छ। गाउँ जलमग्न भएपछि ससाना केटाकेटी लिएर अर्कैको घर वा अन्य स्थानमा रहेको आश्रय स्थलमा जानु पर्छ। बाढीको समयमा बालीको भन्दा पनि केटाकेटी मर्छन की भन्ने चिन्ता बढी हुन्छ, अब्दुलले भने। स्थानीय झरही, धनेवा र भलुहीलगायतका स्थानीय खोलाका कारण गाउँ डुबानमा पर्ने गरेको छ। पानीको निकास नहुँदा गाउँमै पानी ठेलिने गरेको छ। जसका कारण हरेक वर्ष डुबानमा पर्ने गरेको हो। अरू ठाउँमा उत्तरबाट दक्षिणतर्फ पानी बगेर जान्छ। हाम्रो गाउँमा दक्षिणबाट उत्तरतर्फ पानी आउँछ। अब्दुल हकिमले भने। हरेक वर्ष डुबानमा पर्ने गरेपनि केन्द्रदेखि प्रदेश र स्थानीय जनप्रतिनिधिहरूले समेत वास्ता नगरेको भन्दै हकिमले आक्रोश पोखे। अरू समय वास्ता नगर्ने तर बाढीको बेला राहत लिएर आउने जनप्रतिनिधिलाई राहत नभई अब दीर्घकालीन समस्या समाधानका लागि योजना लिएर गाउँ आउन पाल्हीनन्दनका स्थानीय युवा धर्मेन्द्र गिरीले जनप्रतिनिधिलाई आग्रह गरे। स्थानीय खोलाहरूको सफाई नहुँदा र भारततर्फ बग्दै गएका खोलाहरू साँघुरो भएका कारण पानी ठेलिन गई डुबानमा पर्ने गरेको सरावल गाउँपालिकाका अध्यक्ष राधेश्याम चौधरीले बताए। बाढीले तिन गाउँपालिकाका करिब १५ सय विघा खेतमा लगाएको धानबाली डुबानमा पर्ने र कामै नलाग्ने गरी कुहिने गरेको छ। जसका कारण हरेक वर्ष १२ देखि १५ करोडको क्षति पुर्याउने गरेको स्थानीयले बताएका छन्। क्षतिपूर्ति भने कहीबाट पाउन नसकेको स्थानीयको गुनासो छ। सानो नोक्सानी भए पालिकाले क्षतिपूर्ति दिन सक्थ्यो। ठूलै नोक्सानी भएकाले संभव भएन। अध्यक्ष चौधरीले भने। क्षतिपूर्ति उपलब्ध गराउन नसके पनि बीउ बिजनमा किसानलाई सहुलियत दिने गरिएको चौधरीको भनाइ छ। समस्या समाधानका लागि कसैले वास्ता नगरेको भन्दै स्थानीय किसानहरूले सम्बन्धित निकायको ध्यानआकर्षण गराउन बाढी नियन्त्रण समन्वय समिति गठन गरेका छन्। समितिका संयोजक रञ्जब अलीले ६० वर्षअघि देखिको समस्या समाधानमा कसैले ध्यान नदिएपछि किसानहरू संगठित भएर समिति गठन गरेको बताए। समितिले हरेक वर्ष हुने करिब १५ करोड बराबरको धानबाली नोक्सानीको क्षतिपूर्ति र दीर्घकालीन समस्या समाधानका लागि बाँध निर्माण गर्नुपर्ने माग गरेको छ।"
लघुवित्तले कमाए करोडौं,"काठमाडौं : अधिकांश आर्थिक क्षेत्रलाई कोभिडपूर्वको अवस्थामा फर्कन सकश परेको छ। यसमध्ये लघुवित्त वित्तीय संस्थाका ऋणी सदस्यहरू पनि एक हुन्। तर, केही बाहेकका लघुवित्त वित्तीय संस्थाको वार्षिक प्रतिवेदनले भने करोडौंको नाफामा उनीहरू गएको देखिन्छन्। सञ्चालनमा रहेका ७० लघुवित्त वित्तीय संस्थामध्ये अपरिस्कृत वित्तीय प्रतिवेदन सार्वजनिक गरेका ४७ संस्थामध्ये नाफा कमाउनेमा छिमेक लघुवित्त वित्तीय संस्था अग्रपंक्तिमा छ। केही लघु वित्तको नाफा वाणिज्य बैंक र विकास बैंकभन्दा पनि राम्रो छ। छिमेक लघुवित्तले नै कोभिडका बाबजुद १ अर्ब २१ करोड ५६ लाख ३३ हजार रुपैयाँको नाफा गर्न सफल भएको छ। संस्थाको वितरण योग्य नाफाबाट लाभांश दिने क्षमता ३८ प्रतिशत रहेको जानकारी दिएको छ। यसपछि उत्कृष्ट नाफा गर्नेमा निर्धन उत्थान लघुवित्त छ। यसले ९१ करोड ९१ लाख रुपैयाँ हाराहारीमा कमाएको छ। यसको लाभांश दिने क्षमता ३२ प्रतिशत छ। यसपछि राम्रो नाफा गर्नेमा क्रमशः डिप्रोक्सले ७१ करोड ३७ लाख, स्वावलम्बनले ६१ करोड ९४ लाख, साना किसानले ६१ करोड ४९ लाख, फरवार्ड माईक्रोफाइनान्सले ५७ करोड ४६ लाख, एनआईसी एसिया लघुवित्तले ५६ करोड ४७ लाख, मेरो माइक्रोफाइनान्सले ४४ करोड ७२ लाख र ग्रामीण विकासले ३५ करोड ९५लाख रुपैयाँ हाराहारीमा नाफा कमाएका छन्। यो बाहेकका संस्थाको नाफा ३३ करोड रुपैयाँभन्दा तल छ। यसमध्ये घोडीघोडा लघुवित्तको नाफा ऋणात्मक देखिएको छ। योबीच उक्त संस्थाको नाफा १८ लाख ४३ हजार रुपैंयाँले ऋणात्मक ह्ँदा लाभांश क्षमता पनि ६६७ प्रतिशतले संकुचित भएको छ। तर, पनि कतिपय लघुवित्तका नाफादर कम भए पनि लाभांश क्षमता भने अधिक देखिएको छ। प्रतिवेदनअनुसार गत आवमा ३२ करोड ५७ लाख रुपैयाँ नाफा कमाएको नेसनल माइएक्रो फाइनान्सको लाभांश क्षमता ५२ प्रतिशत छ। यसपछि लाभांश क्षमता बढी हुनेमा क्रमशः ग्लोबल आईएमई लघुवित्त र महिला लघुवित्तको ४४ प्रतिशत, फरवार्ड माइक्रो फाइनान्सको ४० प्रतिशत र यसबाहेकका संस्थाको ३८ प्रतिशतदेखी तल लाभांश दिने क्षमता छ। ऋणी मर्कामा पर्दा पनि आर्जन भयो नाफा कोभिडले उपभोग्य व्यवसाय बाहेकका अधिकांश साना व्यवसाय बढी प्रभावित भए। नेपाल राष्ट्र बैंक र नेपाल लघुवित्त बैंकर्स संघको सर्वेक्षणले पनि यसलाई पुष्टि गरेको छ। योबीच अधिकांश बैंक तथा वित्तीय संस्थाले खराब ऋणलाई पुनरतालिकीकरण पुनर्संरचना र इभरग्रिनिङ रणनीति अपनाएका छन्। केही हदसम्म नेपाल राष्ट्र बैंकले पनि छुटको व्यवस्था गर्यो। अझै ऋणीलाई साँवा, ब्याज तथा किस्ता तिर्न थप समयको माग गर्दा केन्द्रीय बैंकले पनि लघुवित्तको वित्तीय विवरण राम्रो भएकाले जरुरी नभएको प्रतिउत्तर दिएको लघुवित्त बैंकर्स संघका अध्यक्ष बसन्तराज लम्सालले बताए। विजय लघुवित्त वित्तीय संस्थाका प्रमुख कार्यकारी अधिकृतसमेत रहेका लम्साल कोभिडले ऋणीको व्यवसाय प्रभावित भएको र असुलीमा समस्या भएको बताए। वास्तविक ऋणीको अवस्था राम्रो छैन। तर, संस्थाको वित्तीय प्रतिवेदन राम्रो छ, उनले भने। वार्षिक वित्तीय प्रतिवेदनअनुसार अधिकांश लघुवित्त वित्तीय संस्था नाफामा गएका छन्। संस्था नाफामा गए पनि ऋणीको ऋण खराब नहोस् भनेर धेरै बैंकले पुराना ऋणीलाई अर्को कर्जा दिएका छन्। यसलाई इभरग्रिनिङ भनिन्छ। राष्ट्र बैंक लघुवित्त सुपरिवेक्षण विभागका कार्यकारी निर्देशक सुमन अधिकारीका अनुसार कोभिडको दोस्रो लहरले संस्थालाई प्रभाव पारेको देखिएन्। संस्थाको नाफा पनि राम्रै छ। संख्या भने मर्जरको कारणले घटेको छ, उनले भने, अधिकांश ऋणीको उद्योग र व्यवसाय राम्ररी चलेको छैन। संस्थाको खासै नाफा पनि घटेको छैन। केन्द्रीय बैंकले २०७७ असार मसान्तमा कायम रहेको ८४ वटै लघुवित्त वित्तीय संस्थाको गैरस्थलगत सुपरीवेक्षणले संस्थाको कर्जा लगानी, निक्षेप संकलन र आम्दानी वृद्धिमा ऋणात्मक असर नपरे पनि कर्जा लगानीसँगै निक्षेपको वृद्धिदरमा संकुचन आएको देखाएको थियो। प्रतिवेदनले निष्क्रिय कर्जामा वृद्धि भएको समेत निचोड निकालेको थियो। निस्क्रिय कर्जा बढेको देखिए पनि लघुवित्तले ऋण तीर्नलाई नै ऋण दिने अर्थात इभरग्रिनिङ गरेको कार्यकारी निर्देशक अधिकारीको तर्क छ। यो भनेको कर्जालाई सधै ग्रीन अर्थात हरियो बनाइ राख्न रातो अर्थात खराब हुन नदिनु भन्ने हो। जब कर्जा खराब हुन थाल्छ बैंक तथा वित्तीय संस्थाले त्यही ऋणीलाई त्योभन्दा बढी लगानी गरेर पुरानो डुब्न लागेको ऋण चुक्ता गराउँछन्। इभरग्रिनिङका कारण संस्था नाफामा गएको देखिए पनि यो प्रवृत्ति उचित नभएको उनको भनाइ छ। यसलाई नियन्त्रण गर्ने गृहकार्य भइरहेको उनले बताए। यस्तो प्रवृत्तिले संस्था नाफामा गएर बलियो बनाएको छ। तर, ऋणी सदस्यको भने व्यापार व्यवसाय चौपट भएको गुनासो आएको छ, उनले भने। संस्थाले इभरग्रिनिङ नगरेको भए अधिकांशको खराब कर्जा ५ प्रतिशतभन्दा धेरै माथि जान सक्ने सम्भावना रहेको उनको भनाइ छ। कोभिडको दोस्रो लहरको प्रभावबारे नेपाल लघुवित्त बैंकर्स संघले समेत अध्ययन गरेको थियो। उक्त अध्ययनले पनि कोभिडका कारण ९३ प्रतिशतले व्यवसाय आंशिक रूपमा मात्र सञ्चालन गर्न पाएको निचोड निकालेको थियो। यो बाहेक बाँकी ७ प्रतिशतले पूर्ण रूपमा व्यवसाय बन्द भएको बताएका थिए।"
कालिकोटको खाँडाचक्रमा २ करोड ३ लाख बेरुजु,"कालीकोट : जिल्लाको खाँडाचक्र नगरपालिकाले आर्थिक वर्ष २०७५०७६ मा २ करोड ३ लाख ९२ हजार बेरुजु देखाएको छ । महालेखा परिक्षकको ५८ औं बार्षिक प्रतिवेदन सार्वजनिक गर्दै कालीकोट लगायत देशभरका स्थानीय तहको बेरुजु सार्वजनिक गरेको हो । महालेखा परिक्षकको कार्यालयले दिएको प्रतिवेदन अनुसार ३२ लाख ६० हजार असुल गर्नुपर्ने बेरुजु, २५ लाख ८२ हजार कागजात पेश गर्नुपर्ने, नियमित गर्नुपर्ने ७१ लाख ६९ हजार र पेश्की बाँकी ७३ लाख ७१ हजार बेरुजु देखाएको छ ।सोही अनुसार कालीकोट जिल्लाको खाडाचक्र नगरपालिकामा २ करोडभन्दा बढी बेरुजु देखिएको छ । आर्थिक वर्ष २०७६०७७ सम्मको फछ्र्यौट गर्न बाँकी जम्मा बेरुजु ३ करोड ८५ लाख ४३ हजार ९८३६० बेरुजु देखाएको हो । १० लाख भन्दा बढी स्वकीय र भान्सेमा बेरुजु खाँडाचक्र नगरपालिकाका प्रमुख र उपप्रमुखले स्वकीय र भान्से नियुक्त गरी १० लाख भन्दा बढी रकम भुक्तानी लिएको पाइएको छ । गाउँसभा र नगरसभाका सदस्यले पाउने सुविधा प्रदेश कानुन बमोजिम हुने उल्लेख छ । कर्णाली प्रदेश स्थानीय तहका पदाधिकारी तथा सदस्यहरुले पाउने सुविधाका सम्बन्धमा व्यवस्था गर्न बनेको ऐन, २०७५ मा नगरप्रमुख एवं उपप्रमुखको लागि स्वकीय सचिव एवं भान्सेको सुविधा दिन मिल्ने व्यवस्था छैन। तर खाँडाचक्र नगरपालिकाले स्वकीय र भान्से नियुक्त गरी १० लाख ४७ हजार २ सय ६० रुपैयाँ नगरप्रमुख एवं उपप्रमुखको स्वकीय सचिव नियुक्त गरी कानुन विपरित खर्च गरेकाले महालेखा परिक्षकको कार्यालयले असुल गर्नु भनी अनियमितता देखाएको छ । १ लाख भन्दा बढी योजना अनुगमनमा बेरुजु खाँडाचक्र नगरपालिकामा योजना अनुगमन भन्दै लिएको रकम पनि महालेखाले असुल गर्नुपर्ने भन्दै बेरुजु देखाएको छ। कर्णाली प्रदेश स्थानिय तहका पदाधिकारी तथा सदस्यले पाउने सुविधा सम्बन्धमा व्यवस्था गर्न बनेको ऐन २०७५ को दफा ६ मा सदस्यहरुले स्थानिय तहसँग सम्बन्धित कामको सिलशिलामा नेपाल भित्र वा बाहिर भ्रमण गर्नुपर्दा स्थानिय तहको आन्तरिक श्रोत समेतको आधारमा दैनिक भ्रमण भत्ता पाउने व्यवस्था रहेको छ । तर एक वडाका अध्यक्ष सदस्य अर्को वडामा गई अनुगमन गरेवापत भत्ता लिन मिल्ने व्यवस्था भएको देखिएन । त्यस्तै भ्रमण खर्च नियमावली, २०६४ को नियम ७ अनुसार १५ किमि बाहिर रात बिताउनु पर्ने गरी काज खटिएमा मात्र दैनिक भत्ता लिन मिल्ने व्यवस्था छ । स्पष्ट भ्रमणको उद्देश्य बेगर भ्रमण गर्न नमिल्ने र भ्रमण गरी फिर्ता भएपछि भ्रमण प्रतिवेदन वुझाउनु पर्नेमा नगर प्रमुख, उपप्रमुख र अन्य पदाधिकारीहरु विभिन्न समयमा दैनिक भ्रमण भत्ता लिने गरी जिल्ला बाहिर खटिएकोमा स्पष्ट भ्रमणको उद्देश्य उल्लेख नहुने र भ्रमण प्रतिवेदन समेत पेश नभएकाले अनुगमनमा मलेपले बेरुजु देखाएको हो । अनुगमन भत्ता भन्दै लिएको १ लाख १४ हजार ६ सय २० रुपैयाँ नगरपालिकाले असुल गर्नुपर्ने देखाएको छ । १८ लाख बैठक भत्ता नेपालको संविधानको धारा २२७ मा गाउँसभा र नगरसभाका सदस्यले पाउने सुविधा प्रदेश कानुन बमोजिम हुने उल्लेख छ । कर्णाली प्रदेश स्थानीय तहका पदाधिकारी तथा सदस्यहरुले पाउने सुविधाका सम्बन्धमा व्यवस्था गर्न बनेको ऐन, २०७५ को अनुसूची १ मा उल्लेख नभएकोले बैठक भत्ता लिएकाले असुल गर्न मलेपले भनेको छ । खाँडाचक्र नगरपालिका १० वडा समिति भत्ता बाह्र महिना ९६ हजार ९ वडा समिति भत्ता बाह्र महिना ७६ हजार १ वडा समिति भत्ता बाह्र महिना ९६ हजार ५ वडा समिति भत्ता बाह्र महिना ९० हजार २ वडा समिति भत्ता बाह्र महिना ८५ हजार ८ वडा समिति भत्ता बाह्र महिना ८४ हजार ७ वडा समिति भत्ता बाह्र महिना ७२ हजार ६ वडा समिति भत्ता बाह्र महिना १ लाख ८ हजार ३ वडा समिति भत्ता बाह्र महिना ७२ हजार ११ वडा समिति भत्ता बाह्र महिना ८४ हजार ४ वडा समिति भत्ता बाह्र महिना ९४ हजार विधायन समितिको बैठक १ लखा ८७ हजार ५ सय विभिन्न कार्यपालिका बैठक ६ लाख ९३ हजार गरि जम्मा १८ लाख ३७ हजार ५ सय भत्ता सुविधा लिएकोले कानुन विपरितको उक्त सुविधा असूल गर्न मलेपले भनेको छ । ८ लाख भन्दा बढी पोशाक सुविधामा बेरुजु खाँडाचक्र नगरपालिकाले ५९ जना जनप्रतिनिधिलाई बाँडेको पोशाक सुविधामा पनि मलेपले बेरुजु देखाएको छ। नेपालको संविधानको धारा २२७ मा गाउँसभा र नगरसभाका सदस्यले पाउने सुविधा प्रदेश कानुन बमोजिम हुने उल्लेख छ । कर्णाली प्रदेश स्थानीय तहका पदाधिकारी तथा सदस्यहरुले पाउने सुविधाका सम्बन्धमा व्यवस्था गर्न बनेको ऐन, २०७५ मा पदाधिकारीहरुलाई पोशाक सुविधा पाउने व्यवस्था छैन । नगरपालिकाका पशु प्रश्री खडानन्द पाण्डेको पेश्की फछ्र्यौट गर्दा ५९ जना सभाका सदस्यहरुलाई पोशाक खर्च उपलब्ध गराएको देखिएकोले कानुन विपरित प्रदान गरिएको पोशाक सुविधा असूल गर्नुपर्ने मलेपले जनाएको छ। नगरपालिकाले पोशाकमा मात्र ८ लाख ८५ हजार रुपैयाँ खर्च गरेको हो । यो सबै रकम अनियमितता भएको भन्दै मलेपले असुल गर्न भनेको छ ।"
वर्षासँगै ठाउँठाउँमा पहिरो : पाल्पाका ग्रामीण सडक अवरुद्ध,"तानसेन : तीन दिनदेखि परेको अविरल वर्षाका कारण राजमार्ग तथा सहायक राजमार्ग अवरुद्ध भएका छन्। सिद्धार्थ राजमार्गको तानसेन बुटवल सडकखण्ड, तानसेन राम्दी सडक, तानसेन रिडी सडकखण्ड, हार्थाक छहरा तिनगिरे सडकखण्ड, आर्यभञ्ज्याङ्ग रामपुर सडक, कालीगण्डकी करिडोरको राम्दी रामपुर सडकखण्ड, रामपुर पूर्वी नवलपरासी सडकखण्डको ठाउँठाउँमा पहिरो खस्दा सडक अवरुद्ध भएका छन् । सिदार्थ राजमार्गको तानसेन बुटवल सडकखण्ड शनिबार रातिदेखि अवरुद्ध छ । तानसेन बुटवल सडकखण्डको वरतुङ्ग चोक तल, गौडेपुल नजिक, कालीमाटी क्षेत्र, चर्चरे, जोरधार क्षेत्र, हिउँदेखोला, केरावारी क्षेत्र, झुम्सा पानीमिल क्षेत्र, झुम्सा सिसुवा, सिद्धबाबा क्षेत्रमा पहिरोले सडक अवरुद्ध भएको छ । यसैगरी तानसेन पोखरा सडकखण्डको बगनासकाली गाउँपालिका ३ धैरेनी, ४ खानीछापको सेरा, रम्भा गाउँपालिका ३ सितापहाडमा पहिरो खस्दा शनिबार रातिदेखि सडक अवरुद्ध भएको छ । यसैगरी तानसेन रिडी सडकअन्तरगत तानसेन नगरपालिका ११ सम्मोवारी क्षेत्रमा पहिरो खसेका कारण सडक अवरुद्ध भएको हो । कालीगण्डकी करिडोर राम्दी रामपुर क्षेत्रमा रम्भा गाउँपालिका १ हुगी, र रामपुर नगरपालिका १० गेझामा पहिरो खसेको छ। यस्तै हार्थाक छहरा तिनगिरे सडकखण्डको बतासे क्षेत्रमा पहिरो खस्दा सडक अवरुद्ध भएको छ । सरदमुकाम जोड्ने ग्रामिण क्षेत्रका अधिकांश सडक अवरुद्ध भएको पाल्पा प्रहरीले जनाएको छ ।वर्षा रोकिएपछि पहिरो क्षेत्रमा डोजर परिचालन गरी बाटो खुलाउने प्रयास भइरहेको डिभिजन सडक कार्यालय पाल्पाका सूचना अधिकारी शिवु खत्रीले बताए । ग्रामिण क्षेत्रमा सम्बन्धित गाउँपालिकाका अध्यक्ष तथा वडाअध्यक्षको समन्वयमा बाटो खुलाउने प्रयास भइरहेको पाल्पा प्रहरीले जनाएको छ ।"
अवरुद्ध मध्यपहाडी लोकमार्ग सुचारु,"कुश्मा : पहिरोले रोकिएको मध्यपहाडी लोकमार्गको पर्वत खण्ड सुचारु भएको छ । निरन्तर वर्षाले मोदी गाउँपालिका ६ बेतनीमा पहिरो झरेर आज बिहानै देखि रोकिएको सडक केहिबेर अघिदेखि सुचारु भएको हो । पहिरोले रोकिएको सडक सुचारु भएपछि कास्कीको नयाँ पुल र पर्वतको डिमुवामा रोकिएका सवारीसाधान गन्तब्यतर्फ लागेको जिल्ला प्रहरी कार्यालय पर्वतका प्रहरी नायव उपरीक्षक शिवराज बुढाथोकीले जानकारी दिए। निरन्तर वर्षाले पहिरोले जोखिम भने कायमै रहेको उनले बताए । यसैबीच निरन्तर वर्षाले मध्यपहाडी लोकमार्गको पर्वत खण्डका विभिन्न ठाउँमा पहिरो गएको छ । सडक माथिबाट लगातार पहिरो झर्ने क्रम नरोकिएपछि मध्यपहाडी लोकमार्गको यात्रा जोखिमपुर्ण बनेको छ । लोकमार्गको पर्वतबागलुङ खण्ड र पर्वतपोखरा खण्डका ठाउँठाउँमा पहिरो खस्ने क्रम रोकिएको छैन । यो खण्डअन्तर्गत पर्वतको नयाँ पुल, सहस्रधारा, अर्मादी, र रिठेखालामा सडक माथिबाट ढुंगा, माटो खस्ने क्रम नरोकिएको जिल्ला प्रहरी कार्यालय पर्वतले जनाएको छ । प्रहरीका अनुसार वर्षा हुने वित्तिकै ढुंगा, माटो बग्ने क्रम शुरु हुने भएकाले यो खण्डमा यात्रा गर्न जोखिम रहेको छ । शनिवार दिनभर ठुला ठुला ढुंगाहरु खसेपछि सडक एकतर्फि रुपमा मात्र संचालन भएको थियो । वर्षा निरन्तर भएकाले कतिबेला ठुलो पहिरो झरेर जोखिम निम्तिने हो भन्ने खतरा रहेको जिल्ला प्रहरी कार्यालय पर्वतका प्रहरी निरिक्षक राजेन्द्र अधिकारीले जानकारी दिए । उनका अनुसार अहिलेपनि उक्त खण्ड अवरुद्ध जस्तै बनेको छ । साना सवारीसाधनहरु मुस्किलले वारपार भएपनि बस तथा मालबाहक ट्रकहरु भने ठप्प रहेको अधिकारीले जानकारी दिए । वर्षा नरोकिएकाले पहिरो पन्छाउन मुस्किल भएको छ । स्काभेटर लगाएर पन्छाउने वित्तिकै फेरी माथिबाट खसिहाल्छ, झनै जोखिम बढेको छ उनले भने । यता कुश्मादेखि पोखरा जाने खण्डमा पनि ठाउँठाउँमा पहिरो खसिरहेको प्रहरीले जनाएको छ । निर्माणाधिन यो सडकमा गत वर्ष ठुला पहिरा गएका थिए । अहिलेपनि तीनै ठाउँबाट निरन्तर खस्ने क्रम रोकिएको छैन । यो सडकको स्वरुप कच्ची सडकजस्तै बनेको छ । पर्वतको कुश्मादेखि बागलुङसम्मको १५ किलोमिटर सामान्यता आधा घण्टामा यात्रा गर्न सकिने भएपनि अहिले भने १ देखि डेढ घण्टासम्म लाग्ने गरेको सवारीचालकहरुको गुनासो छ ।"
नदी गाउँ पस्ने डरले रातभर जाग्राम,"कपिलवस्तु : वर्षाका कारण कपिलवस्तु्को वाणगंगा नदीमा आएको बाढीले गर्दा यशोधरा गाउँपालिका ८ खोरिया गाउँ नदी कटानको उच्च जोखिममा परेको छ । नदी गाउँ पस्न सक्ने डरका कारण खोरिया गाउँका स्थानीय सर्वसाधारण पालैपालो नदी तटीय क्षेत्रमा रातभर जाग्राम बस्छन् । नदीमा पानीको बहाव र सतह बढ्दै गर्दा नदी किनारको तटबन्ध टुट्ने पो हो कि भन्ने डरले आफूहरु निकै चिन्तित रहेको स्थानीय पप्पु मुसलमानले बताए । वाणगंगा नदी तटीय क्षेत्रका यी सर्वसाधारणको समस्या यस वर्षको मात्रै भने पक्कै होइन । जिल्लामा धेरै सांसद तथा मन्त्री बने तर यहाँका सर्वसाधारणको यो समस्या ज्यूकात्यूँ नै रह्यो । हरेक वर्ष यसरी नै वाणगंगा नदी तटीय क्षेत्र खोरिया र आसपासका अन्य सर्वसाधारण सास्ती खेप्दै आएका छन्। वर्षौको यो समस्या समाधानका लागि स्थानीय राजनैतिक अगुवा युवा गिरिजेश पाण्डेयले स्थानीय सरकार, प्रदेश सरकार र केन्द्र सरकारको ध्यानाकर्षणका लागि आग्रह गरेका छन् । तत्काल बाढीबाट तटवन्ध टुट्न नदिन बाँस र माटो तथा बालुवा भर्नका लागि खाली बोरा स्थानीय प्रशासनले उपलब्ध गराउने तयारी गरिएको छ । स्थानीय सर्वसाधारणा समेतको संलग्नतामा नेपाली सेना, सशस्त्र प्रहरी र नेपाल प्रहरी परिचालन गरी क्षति भएको तटवन्ध निर्माणको व्यवस्थापनको काम सुरु गर्न लागिएको जिल्ला प्रशासन कार्यालयले जनाएको छ । सामान्य बजेटबाट तटवन्ध निर्माण कार्य गर्न नसकिने भएका कारण यसको नियन्त्रणका लागि प्रदेश सरकार र केन्द्र सरकारको सहयोगको खाँचो रहेको यशोधरा गाउँपालिकाका प्रमुख गिरिजेश कुमार पाण्डेयले बताए । गाउँपालिकाबाट गर्न सम्भव कार्य गाउँपालिकाबाट तत्काल गर्छौं,' गाउँपालिका प्रमुख पाण्डेयले भने । डुबान क्षेत्रमा कांग्रेस नेता सुरेन्द्रराज आचार्य, सुधाकर पाण्डेय, सांसद बृजेश कुमार गुप्ता, लुम्बिनी प्रदेश सभा सदस्य रिना नेपाल, धर्मबहादुर लाल श्रीवास्तव, लुम्बिनी प्रदेशका भौतिक पूर्वाधार विकासमन्त्री सहसराम यादवलगायतका जनप्रतिनिधिहरुले अवलोकन गरी समस्याको बारेमा जानकारी लिएका छन् ।"
घस्रेरै बित्यो सरकारको डेढ महिना,"काठमाडौं : गत साउन ३ मा संसद्मा विश्वासको मत लिँदै गर्दा प्रधानमन्त्री शेरबहादुर देउवाले राष्ट्रिय सहमतिको सरकारको आह्वान गरे। सबै दल एकजुट भएर कोरोना महामारीसँगै मुलुकका जल्दाबल्दा समस्या समाधान गर्नुपर्ने देउवाको जोड थियो। तर, राष्ट्रिय सरकार त परै जाओस्, आफूलाई मत दिएका दललाई समेत समेटेर प्रधानमन्त्री देउवाले मन्त्रिपरिषदलाई पूर्णता दिन सकेनन्। गत असार २९ गते प्रधानमन्त्री बनेका देउवा सरकारलाई ५ मन्त्रीको टेको छ। सरकार अपूर्ण छ, प्रधानमन्त्रीको सचिवालय अस्तव्यस्त छ। बजेटमा अन्योल छ। सुशासनमाथि प्रश्न उठेका छन्। संसद बिजनेसविहीन छ। तर, देउवा भने सत्ता सञ्चालनभन्दा पार्टी महाधिवेशनबाट नेतृत्व पुनः हातमा लिने दाउमा लागेको कांग्रेसकै नेताहरू बताउँछन्। यसबीचमा न त सरकारले कुनै उल्लेख्य काम गर्न सकेको छ, न त जनताले नयाँ सरकारको अनुभूति गर्न सकेका छन्। ४५ दिनमा देउवा कहाँकहाँ फितलो देखिए त ? असार २९ गते प्रधानमन्त्रीमा नियुक्त भएपछि पदभार ग्रहण गर्दै प्रधानमन्त्री शेरबहादुर देउवा। १७ मन्त्रीको भारी आफैंलाई देउवा प्रधानमन्त्री बनेको झण्डै डेढ महिना पुग्दा पनि मन्त्रिपरिषद्ले पूर्णता पाएको छैन। १७ वटा मन्त्रालयको जिम्मेवारी प्रधानमन्त्रीसँगै छ। प्रधानमन्त्रीसहित कांग्रेसका ४ (एक राज्यमन्त्री) र माओवादीका २ मन्त्रीको भरमा देश सञ्चालन भइरहेको छ। मन्त्री नहुँदा सरकार सञ्चालनको काम प्रभावित छ भने मन्त्रालयका कामकाज ठप्प छन्। मन्त्रिपरिषद् विस्तारमा देउवाले एमाले विभाजनलाई पर्खेको उनी निकट नेताहरू बताउँछन्। निर्वाचन आयोगले एमालेबाट अलग भई माधव नेपालको नेतृत्वमा गठन भएको नेकपा (एकीकृत समाजवादी) लाई दलको मान्यता दिएकाले मन्त्रिपरिषद् विस्तार गर्न देउवालाई सहज भएको उनीहरूको दाबी छ। सत्ता गठबन्धनका सहयात्री एकीकृत समाजवादीका अध्यक्ष नेपाल, माओवादी अध्यक्ष पुष्पकमल दाहाल र जसपा अध्यक्ष उपेन्द्र यादवसँग देउवाले मन्त्रिपरिषद्बारे छलफल गरिरहेको स्रोतले बतायो। दाहाल सोमबार बालुवाटार पुगेर मन्त्रिपरिषद्लाई छिटो पूर्णता दिन सुझाव दिएको उनका प्रेस सहयोगी विष्णुप्रसाद सापकोटाले जनाए। कांग्रेस वरिष्ठ नेता रामचन्द्र पौडेलले सरकार केमा अल्झियो भन्ने पत्तो नपाइएको प्रतिक्रिया दिए। जनतामाझ लोकप्रिय हुने मौका शेरबहादुरजीले पाउनुभएको छ, पौडेलले भने, तर सरकार केमा अल्झियो भन्ने पत्तो पाइएन। समयमै मन्त्रीमण्डल विस्तार गरेर जनताका काममा अघि बढ्नुपर्ने हो। कांग्रेस प्रवक्ता विश्वप्रकाश शर्माले भने अब गति लिने बताए। सभापतिज्यू केही समय पार्टी महाधिवेशनको काममा अल्झिनुभयो, उनले अन्नपूर्णसँग भने, उहाँ (प्रधानमन्त्री) को ध्यान अव सम्पूर्ण रूपमा सरकारमा केन्द्रित हुन्छ। सरकारले गति लिन्छ। सरकार के मा अल्झियो भन्ने पत्तो पाइएन रामचन्द्र पौडेल, वरिष्ठ नेता, कांग्रेस सभापतिज्यू केही समय महाधिवेशनको काममा अल्झिनुभयो। अब सरकारले गति लिन्छ। विश्वप्रकाश शर्मा, कांग्रेस प्रवक्ता सुशासन र सत्ताको खेलमा देउवाको विगतको छवि पनि राम्रो मानिँदैन, योगेश भट्टराई, एमाले प्रवक्ता एक त हामी त्यसै ढिलो भइसक्यौं, बजेट संशोधन भयो भने झनै अप्ठ्यारो अवस्था आउँछ । डा शंकर शर्मा, अर्थविद् देउवाजीलाई सरकारमा ध्यान दिनुस्, महाधिवेशनमा चासो नदिनुस् भनेकै हो। गोपालमान श्रेष्ठ, नेता कांग्रेस सचिवालय अस्तव्यस्त प्रधानमन्त्री देउवाले अझै पनि आफ्नो सचिवालयलाई पूर्णता दिएका छैनन्। भानु देउवालाई प्रमुख स्वकीय सचिव नियुक्त गर्नु बाहेक प्रधानमन्त्रीलाई सघाउने औपचारिक टिम बनेको छैन। दैनिक प्रशासन र सरकारलाई प्रभावकारी बनाउन विभिन्न क्षेत्रका विज्ञहरूको सल्लाहकार टिम बनाउने गरिन्छ। तर, देउवाले अहिलेसम्म कसैलाई पनि सल्लाहकार तोकेका छैनन्। सरकारका कामकारबाहीबारे प्रेस र जनतालाई जानकारी दिने प्रेसविज्ञसहयोगीको टिम पनि छैन। सूचना दिने टिम नबन्दा सरकारका सूचना सजिलोसँग प्रेससँग पुग्न सकेका छैनन्। सुशासनबारे सुरुमै प्रश्न असार २९ मा देउवा प्रधानमन्त्री बने। भ्रष्टाचारको मुद्दामा फरार उपसभापति विजय गच्छदार भोलिपल्टै विशेष अदालतमा उपस्थित भए, धरौटीमा छुटे। बालुवाटारको ललिता निवास प्रकरणमा गच्छदारसहित केही कर्मचारीविरुद्ध ०७६ माघ २२ मा विशेष अदालतमा मुद्दा परेको थियो। म्याद बुझ्न अस्वीकार गरिरहेका गच्छदार देउवा प्रधानमन्त्री भएकै भोलिपल्ट धरौटीमा छुट्ने घटनाले सरकारको सुशासनमाथि गम्भीर प्रश्न उठाएको थियो। पेट्रोलियम पदार्थमा लगातार भइरहेको मूल्य वृद्धि र भन्सार विभागका महानिर्देशकको नियुक्ति पनि विवादमा परेको छ। केन्द्र सरकार आफैं सुशासनको मामिलामा विवादमा पर्दै गयो भने स्थानीय तहसम्म मौलाएको भ्रष्टाचारले थप मलजल पाउने निश्चित छ, विपक्षी एमाले प्रवक्ता योगेश भट्टराईले भने, सुशासन र सत्ताको खेलमा देउवाको विगतको छवि राम्रो मानिँदैन। संसद् होइन, अध्यादेश प्यारो तत्कालीन प्रधानमन्त्री केपी ओलीको संसद विघटनको निर्णयलाई असंवैधानिक भन्दै देउवासहित त्यसबेलाको विपक्षी गठबन्धन सर्वोच्च गयो। अदालतले संसद पुनस्र्थापनासहित देउवालाई प्रधानमन्त्रीमा परमादेश दियो। तर, पुनस्र्थापित संसदलाई सरकारले बिजनेस दिएन। सरकारले उल्टै २९ दिनमा अधिवेशन अन्त्य गर्यो। देउवाको यो प्रधानमन्त्रीत्वमा एउटा पनि विधेयक संसदमा दर्ता भएको छैन। पुराना महत्वपूर्ण विधेयक जहीँको त्यहीँ अड्केका छन्। संघीयता कार्यान्वयन एवं प्रदेश र स्थानीय तहका सरकारहरूको सबलीकरणका लागि आवश्यक कानुन तर्जुमा गर्ने र संसद्मा विचाराधीन विधेयकको टुंगो लगाउने, देउवा सरकारको साझा न्यूनतम कार्यक्रमको प्राथमिकतामा उल्लेख छ। तर, एसिड नियन्त्रण, रेल्वे, बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग, यौन हिंसाविरुद्धको केही ऐनलाई संशोधन गर्ने, फौजदारी कसुर तथा फौजदारी कार्यविधिसम्बन्धी, औषधिलगायतका अध्यादेशलाई सरकारले संसद्मार्फत अघि बढाउने रुचि देखाएन। ६० दिनभित्र संसद्मा प्रतिस्थापन विधेयकमार्फत अघि नबढाए ती अध्यादेश स्वतः निष्क्रिय हुन्छन्। संसदीय सर्वोच्चता र विधिको शासनको जगमा बनेको सरकारले संसद् अधिवेशन अन्त्य गरेर अध्यादेशको बाटो रोजेको भन्दै आलोचना भइरहेको छ। अधिवेशन अन्त्य गरेर देउवा सरकारले राजनीतिक दल विभाजनमा खुकुलो प्रावधान राखेर अध्यादेश जारी गरिसकेको छ। सोही अध्यादेशमा टेकेर एमालेबाट माधव नेपाल र जसपाबाट महन्त ठाकुर अलग भई नयाँ दल गठन गरिसकेका छन्। बजेट अलपत्र संसद् विघटनपछि अघिल्लो एमाले सरकारले अध्यादेशमार्फत बजेट सार्वजनिक गरेको थियो। बजेटसम्बन्धी अध्यादेशलाई देउवाले सरकारले संसद्मा पेश गरे पनि त्यसको पूर्ण स्वामित्व लिन चाहेको छैन। साउन १ देखि नै नयाँ बजेट कार्यान्वयनमा आए पनि सरकारले त्यसमा संशोधन र परिमार्जनको तयारी गरेको छ। यसले बजेट कार्यान्वयनमा अन्योल देखिएको छ। संसद्मा पेश भइसकेकाले बजेट अध्यादेशलाई ६० दिनभित्र संसद्बाट अर्को विधेयकमार्फत प्रतिस्थापन नगरे स्वतः निष्क्रिय हुनेछ। यस्तो अवस्थामा सरकारले पुनः बजेट अध्यादेश जारी गर्नुपर्ने हुन्छ। अर्थविद् एवं राष्ट्रिय योजना आयोगका पूर्वउपाध्यक्ष डा शंकर शर्मा बजेट तलमाथि भयो भने सबैतिर असर पर्ने बताउँछन्। एक त हामी त्यसै ढिलो भइसक्यौं, त्यसमाथि बजेट संशोधन र परिमार्जन भयो भने झनै अप्ठ्यारो अवस्था आउँछ, डा शर्मा भन्छन्, धेरै आयोजना अलपत्र पर्ने अवस्था आउँछ। पुराना बहुवर्षीय योजनाहरूलाई पनि तीव्र गतिमा दौडाउनेतिर सरकार अग्रसर हुनुपर्छ। अर्थविद् रामेश्वर खनाल बजेट कार्यान्वयन नहुँदा समग्र अर्थतन्त्रका सामुदायिक र उत्पादनमूलक क्षेत्रहरूलाई केही नीतिगत परिवर्तन हुन्छ कि भन्ने अन्योल बढेको बताउँछन्। अन्तर्राष्ट्रिय समुदाय अर्थात अन्तर्राष्ट्रिय मुद्रा कोष, विश्व बैंकहरू पनि प्रायः नयाँ नेतृत्व फेरिएपछि ससंकित हुने गरेको तर्क गर्दै खनाल भन्छन्, नेतृत्व फेरिएकाले यसअघि जारी परियोजनाहरूले निरन्तरता पाउने वा नपाउने भन्नेमा वैदेशिक लगानीकर्ताहरूको शंका हुन सक्छ। तर, नेपालमा अहिले कांग्रेसको नेतृत्व भएकाले यो उदारवादी हो भनेर दातृ निकायहरू सकारात्मक देखिएका छन्। अब कार्यान्वयनमा भने ढिलाइ गर्नुहुँदैन। राहत कार्यक्रम खोई ? कोरोनाले देशको अर्थतन्त्र जर्जर छ। लकडाउनले बेरोजगारीको संख्या बढ्दो छ। देउवा प्रधानमन्त्री लगत्तै सत्तापक्षीय गठबन्धनले श्रमजीवी, विपन्न, बेरोजगार आदिको राहतका लागि विशेष आर्थिक प्याकेज ल्याउने घोषणा गरेको थियो। तर, त्यससम्बन्धी सरकारबाट कुनै पहल भएको छैन। पर्यटन, होटललगायत क्षेत्रका लगानीकर्ताले पनि राहतका लागि सरकारसँग माग गरिरहेका छन्। सरकारले किन काम गर्न सकेको छैन भन्ने जनतालाई लाग्न सक्छ, सरकारका प्रवक्ता कानुनमन्त्री ज्ञानेन्द्रबहादुर कार्की भन्छन्, हामीले काम गरेका छौं। यसबीच कोरोना खोपहरू ल्याउने काम भएको छ। यद्यपि सम्बन्धित मन्त्रालयका मन्त्री नहुँदा काम नभएको जस्तो देखिएको मात्र हो। मन्त्री कार्की सरकार अपूर्ण नै रहे पनि राहत र उद्घारमा कामलाई तीव्रता दिएको तर्क गर्छन्। स्थिर सरकार निर्माणका लागि सबै दलसँग छलफल भइरहेको छ, उनले भने, राम्रो रिजल्ट आउने गरी काम गर्छौं। त्यसका लागि छिट्टै मन्त्रिमण्डल विस्तार हुन्छ। दिगो विकासका लागि जनतालाई महसुस हुने खालको मन्त्रिमण्डल बनाइने कार्कीले बताए। केही समय ढिला भएर केही फरक पर्दैन, उनले भने। एमसीसीमा किन मौन ? गत साउन २४ मा सरकारले संयुक्त सरकारको साझा कार्यक्रम सार्वजनिक गर्यो। अमेरिकी मिलेनियम च्यालेञ्ज कर्पोरेसन (एमसीसी) बारे संयुक्त सरकारले के गर्छ भन्ने सबैको चासो थियो। तर, संसदमा विचाराधीन एमसीसीबारे साझा कार्यक्रम मौन रह्यो। प्रमुख विपक्षी दलका नेता केपी ओलीले एमसीसी के गर्ने भनेर संसद्मै प्रश्न उठाइसकेका छन्। तत्कालीन अर्थमन्त्रीका हैसियतमा एमसीसीमा हस्ताक्षर गरेका ज्ञानेन्द्रबहादुर कार्की यसबारे सबैले राम्रोसँग बुझ्न जरुरी भएको तर्क गर्छन्। देशलाई समुन्नत बनाउने योजना हो, कार्की भन्छन, हाम्रो जस्तो मुलुकलाई एमसीसी आवश्यक पनि छ। मन महाधिवेशनतिर, सरकार अनि प्रधानमन्त्री देउवालाई पार्टीको १४औं महाधिवेशनको चटारो छ। भदौमा पूर्वनिर्धारित महाधिवेशन मंसिरसम्म सार्ने उपाय निकाले पनि क्रियाशील सदस्यताको विवाद, टिम निर्माण र सभापतिमा आफैं उम्मेदवार बन्नुपर्ने भएका कारण देउवा दोहोरो दबाबमा छन्। कोरोनाकालको चार महिनालाई शून्य समयको नयाँ नजिर स्थापित गरेर कांग्रेसले भदौमै महाधिवेशन गर्नुपर्ने संवैधानिक संकटको गाँठो फुकाएको थियो। क्रियाशील सदस्यताको विवाद बल्लतल्ल मिले पनि वडा तहदेखि नै आफू पक्षधर महाधिवेशन प्रतिनिधि छनोट गर्दै ल्याउनुपर्ने भएकाले देउवाको ध्यान सरकारभन्दा महाधिवेशनतिर गएको कांग्रेसकै नेताहरूको आरोप छ। कांग्रेस नेता गोपालमान श्रेष्ठले महाधिवेशनभन्दा सरकार सञ्चालनमा ध्यान दिन आफूहरूले सुझाव दिइरहेको बताए। देउवाजीलाई सरकार सञ्चालनमा ध्यान दिनुस्, महाधिवेशनमा अहिले चासो नदिनुस् भनेकै हो, श्रेष्ठले भने, उहाँको ध्यान महाधिवेशनमा मात्र केन्द्रित छ। गठबन्धनको सरकार हो, भनेको जस्तो सहज हुँदैन। मन्त्रिमण्डल बिस्तार पनि त्यसैका कारण अल्झेको छ। खोप नारा मात्र साझा कार्यक्रममा देउवा सरकारको पहिलो प्राथमिकता थियो, नागरिकको जीवन रक्षा गर्ने। कोभिडविरुद्ध असोजभित्र एकतिहाइ र चैतभित्र सबै नागरिकलाई खोप उपलब्ध गराउने सरकारको घोषणा थियो। अग्रिम भुक्तानी गरेको १० लाख डोज खोप अझै आएको छैन। अघिल्लो सरकारले तय गरेभन्दा खासै खोपको पहल भएको पनि छैन। स्वास्थ्य मन्त्रालय राज्यमन्त्रीको भरमा छ। विभिन्न देश र खोप निर्माता कम्पनीले दिएको अनुदानको खोप अहिले नागरिकलाई दिने गरिएको छ। सरकारी लक्ष्य पूरा गर्न कार्ययोजनालाई प्रभावकारी रूपमा कार्यान्वयन गर्नुपर्ने खाँचो छ। चैतसम्म सबै नेपालीलाई खोप लगाउने सरकारी लक्ष्य पूरा गर्न यसको आयातमै भर पर्छ। खोप उपलब्ध हुनुपर्यो। जनस्वास्थ्यको मापदण्ड अपनाएर खोप केन्द्र बढाउनुपर्छ, खोपविज्ञ डा श्यामराज उपे्रतिले भने। तुइन घटनामा कमजोर कूटनीति महाकाली तर्ने क्रममा भारतीय सीमा सुरक्षा बलद्वारा तुइन खुस्काएर बेपत्ता दार्चुलाका जयसिंह धामी घटनामा सरकारले कूटनीतिक प्रयास नगरेको आरोप छ। एक महिना बढी समय बित्दा पनि सरकारले उक्त घटनाको छानबिन प्रतिवेदन तयार पार्न सकेको छैन। सत्ता गठबन्धनकै नेताहरूले प्रतिवेदन सार्वजनिक गर्न सरकार इच्छुक नदेखिएको आरोप लगाएका छन्। केही दिनअघि संसद्को राज्य व्यवस्था समिति बैठकमा सत्तासीन पार्टीकै सांसदहरू रेखा शर्मा, यशोदा सुवेदी गुरुङलगायतले प्रतिवेदन ढिलाइ गर्ने र सार्वजनिक नगर्ने षड्यन्त्रमा सरकार लागेको आरोप लगाएका थिए। उनीहरूले यस घटनामा भारतसँग कूटनीतिक प्रयास गर्न सरकारको ध्यानाकर्षण गराएका थिए। कर्मचारीमा सरुवा आतंक मन्त्रिपरिषद्ले पूर्णता नपाउँदा दैनिक प्रशासन ठप्प छ। कर्मचारीतन्त्र लथालिंग छ। यस्तोमा पनि सरकारको ध्यान भने कर्मचारी सरुवामा केन्द्रित छ। सरकार गठन भए लगत्तै सचिव, विभागीय प्रमुख, महाशाखा प्रमुख आयोजना प्रमुख धमाधम सरुवा भएका छन्। अर्थ, गृह, स्वास्थ्यलगायत महत्वपूर्ण मन्त्रालयका सचिवको सरुवा गरिएको छ। मन्त्री भएका मन्त्रालयमा सरुवाको आतंक नै छ। अर्थ, गृह, स्वास्थ्य, ऊर्जामा विभागीय प्रमुख, महाशाखा प्रमुख र आयोजना प्रमुखको व्यापक हेरफेर भइसकेको छ। पूर्वसचिव शारदाप्रसाद त्रितालले २०६२।६३ पछिका सरकारमा कर्मचारी सरुवालाई ठूलो प्रगति मान्ने प्रवृत्ति हाबी भएको बताए। सरकार परिवर्तनसँगै कर्मचारी सरुवाको आतंक नै हुने गरेको बताए। उनले मन्त्रिमण्डलले पूर्णता नपाउँदै सरुवा आंतक भइसकको उल्लेख गर्दै उनले भने, मन्त्री आउनै बाँकी छ, अहिले नै व्यापक सरुवा भइसक्यो, यसपछि त कति होलान्, कति ! कर्मचारी तर्साएर, धक्याएर काम गर्न सक्छौ, भन्ने सबै पार्टीमा देखिएको छ। उनले आसेपासे, टेड युनियनको कुरा सुनेर मन्त्रीले निर्णय गर्दा कर्मचारी प्रशासन लथालिंग भइरहेको बताए। चाकडी गर्ने, भ्रष्ट र फटाहा तथा आफूलाई सुविधा दिने, ख्वाउनेहरूलाई नै मन्त्रीले च्याप्ने काम गरिरहेका छन्, उनले भने, यसले गर्दा इमान्दारहरू शिकार भएका छन्। (साथमा दिनेश गौतम, राधा खनाल र ममता थापा)"
रोहितले मैत्रीपूर्ण खेल गुमाउने,"काठमाडौं : नेपाली राष्ट्रिय फुटबल टोलीका डिफेन्डर रोहित चन्दले भारतविरुद्धको दुई वटा मैत्रीपूर्ण खेल गुमाउने भएका छन्। पर्सिजा जकार्ताबाट इन्डोनेसियाको शीर्ष डिभिजनको लिग खेलिरहेका रोहित भारतसँगको मैत्रीपूर्ण खेलका लागि नेपाल नआउने भएका हुन्। राष्ट्रिय टोलीको बन्द प्रशिक्षणमा लामो समय बिताएका रोहित पर्सिजा जकार्तामा पनि आफूले पाएको जिम्मेवारी पूरा गर्न गत साता इन्डोनेसिया पुगेका थिए। इन्डोनेसियाको शीर्ष डिभिजनको लिग शुक्रबारबाट सुरु भएको छ। उनले शुक्रबार मात्र एक साता लामो क्वारेन्टाइनको समय पूरा गरेका छन्। शनिबार सामाजिक सञ्जाल फेसबुकमार्फत रोहितले आठ दिनको क्वारेन्टाइन पूरा गरेको बताएका छन्। इन्डोनेसियाको शीर्ष डिभिजनको लिग खेल्न म तयार छु। उत्साहित पनि छु, रोहितले स्टाटसमा लेखेका छन्। रोहित नेपाली टोलीका मुख्य प्रशिक्षक अब्दुल्लाह अलमुताइरी र एन्फाको सल्लाहमा नै इन्डोनेसिया गएको जनाइएको छ। अखिल नेपाल फुटबल संघ (एन्फा) का महासचिव इन्द्रमान तुलाधरले एन्फासँगको छलफलबाटै रोहित इन्डोनेसिया गएको जानकारी दिए। हामीसँग स्वीकृति लिएर नै रोहित इन्डोनेसिया गएका हुन्, महासचिव तुलाधरले भने, इन्डोनेसियाको लिग शुक्रबारबाट सुरु भएको छ। त्यसअघि क्वारेन्टाइनमा बस्नुपर्ने भएकाले उनी गत साता नै इन्डोनेसिया गएका हुन्। फिफा विश्वकप छनोट र सन् २०२३ को एसिया कपको दोस्रो चरणको छनोटअन्तर्गत अस्ट्रेलियाविरुद्धको खेलमा रोहितले रातो कार्ड पाएका थिए। कुवेतमा भएको उक्त खेलको पहिलो हाफको अन्तिम समयमा रोहितले रातो कार्ड पाएका थिए। खेलको ४५औं मिनेटमा अस्ट्रेलियाका मार्टिन बोयललाई फल गरेपछि रोहित चन्दले सिधै रातो कार्ड पाएका थिए। त्यही कारण उनले भारतविरुद्धको पहिलो खेल गुमाउन सक्ने भएकाले पनि इन्डोनेसिया जान स्वीकृति दिएको महासचिव तुलाधरले जानकारी दिए। पछिल्लो अन्तर्राष्ट्रिय खेलमा उनले रातो कार्ड पाएका कारण उनले एक खेल गुमाउन सक्ने सम्भावना छ। यसको निर्णय भने भइसकेको छैन, महासचिव तुलाधरले भने, यस बारेमा हामीले विश्व फुटबल महासंघ (फिफा) सँग जानकारी लिइरहेका छौं। रोहित राष्ट्रिय टोलीका महत्वपूर्ण खेलाडी हुन्। पर्सिजामा डिफेन्सिभ मिडफिल्डरको भूमिका निर्वाह गरिरहेका उनी पछिल्लो समय राष्ट्रिय टोलीमा सेन्टर डिफेन्सबाट खेल्दै आएका छन्। उनकै प्रेरणादायी प्रदर्शनमा नेपालले गत चैतमा सम्पन्न थ्री नेसन्स कपको उपाधि जितेको थियो। उनी प्रतियोगिताकै सर्वोत्कृष्ट खेलाडी घोषित भएका थिए। माल्दिभ्समा आयोजना हुने साफ च्याम्पियनसिपको तयारीका लागि नेपालले भारतसँग दुई वटा मैत्रीपूर्ण खेल खेल्न लागेको हो। दुई चिरपरिचित राष्ट्रबीच त्रिपुरेश्वरस्थित दशरथ रंगशालामा भदौ १७ र भदौ २० मा दुई खेल हुनेछ। दुवै मैत्रीपूर्ण खेल दर्शकबिनाको बन्द रंगशालामा गर्ने एन्फाले जनाएको छ। भारतसँगको मैत्रीपूर्ण खेलपछि नेपाली टोली भदौ २५ गते कतारको दोहा प्रस्थान गर्नेछ। दोहामा तयारी गरेर नेपाली टोली माल्दिभ्स जानेछ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्।"
"तराईमा बाढी, पहाडमा पहिरो","काठमाडौं : पछिल्लो अढाई महिनमा बाढी र पहिरोमा परी ८६ जनाले ज्यान गुमाउँदा ३१ जना बेपत्ता छन्। यो समयमा १ सय १५ जना घाइते भएको प्रहरीको तथ्यांक छ। अझै वर्षात् निरन्तर भएकाले क्षतिको तथ्यांक बढ्न सक्ने मौसमविद् बताउँछन्। वर्षाले १ हजार १ सय ५८ घरपरिवार विस्थापित भएका छन्। ३ हजार १ सय ६८ वटा घर डुबानमा परेको छ। जथाभावी विकास निर्माणले गर्दा बर्सेनि पहाडमा पहिरो र तराईमा डुवानका घटना बढ्दैछन्। पछिल्लो घटनालाई लिँदा बाढी र पहिरोमा नै बालकदेखि वृद्धसम्मले ज्यान गुमाउनु परेको छ। शुक्रबार पहिरो खस्दा उदयपुर कटारी नगरपालिका २ मिलन चोकका ७ वर्षीय कर्ण मगर पुरिए। उद्धार गरेर अस्पताल लाँदै गर्दा बाटोमा नै ज्यान गयो। नवलपरासीका रामग्राम नगरपालिका १८ का बाबुछोरोलाई बाढीले निल्यो। घरमा बाढी पसेपछि साहाराको खोजीमा निस्किएका ३८ वर्षीय विनोद पासी र १३ वर्षीय छोरा प्रदीप छिमेकीको घर पुग्न पाएनन्। बुधबार रातिदेखि परेको वर्षाका कारण नवलपरासी (बर्दघाटसुस्तापूर्व)को हुप्सेकोटमा शुक्रबार बिहानै पहिरो गयो। पहिरोमा परेर एकै परिवारका तीनजना बेपत्ता भए। हुप्सेकोट४ माथिल्लो चारघरे रुम्सिका हस्तबहादुर पुलामीकी ४० वर्षीया श्रीमती धनमाया, ७ वर्षीया नातिनी भूमिसरा र ६ वर्षीया नातिनी देउमाया पुलामी बेपत्ता भएका छन्। महोत्तरीमा रातु खोलाको बाढीले वितण्डा मचाएको छ। बलवास्थित तिलगढमा बाँध भत्काएर बाढी गाउँमा पस्दा ९ सय घर डुबेको छ। चुरेको शीरबाट बग्ने नदीहरूको बाढीले तराईको ३७ जिल्लालाई प्रत्येक वर्ष डुबाउँछ। सीमाक्षेत्रमा भारतले एकतर्फी बाँध निर्माण गर्दा तराईका कैयौं गाउँ डुबेको छ। वर्षासँगै चुरेबाट बग्ने खोलाले पनि रूप फेरेको छ। १ सय ६४ नदीको चरम दोहनले बस्ती प्रभावित हुनुका साथै हजारौंको उठिबास भएको छ। नवलपरासीको रामग्राम १ की राधिका राना भन्छिन्, केटाकेटीहरू बिहानको खाना खाने समयमा भोक लाग्यो भनेर रोइरहेका छन्, ५ पिस बिस्कुट ४ जनालाई बाँडेर दियौं, रानाले भनिन्, खानेकुरा पाए पनि हुन्थ्यो। उनको घरमा बाढी पसेपछिको पीडा हो यो। चुरेविद् डा विजय सिंह अत्याधिक चुरे दोहनकै कारण तराईमा डुवानको मात्रा बढेको बताउँछन्। लगातार २४ घण्टामा १४० मिलिलिटरभन्दा बढी पानी पर्यो भने जमिनले पानी सोस्न सक्दैन। झन् चुरे र तराईमा ३ सय मिलिलिटरभन्दा बढी पानी परेको विगतको रेकर्ड छ। लगातार झरी पर्दा पनि जमिनले पानी सोस्न सक्दैन र तराईमा डुबानको समस्या आउने डा सिंहको तर्क छ। विनासले चुरेमा पानी सोस्ने क्षमता कम हुँदै गयो, चुरेबाट माटो मिसिएको पानी बाढी भएर तराईमा पुग्छ, उनले भने, पानीको घनत्वचाहिँ बाक्लो हुन्छ, पानी रिचार्ज हुन पाउँदैन। बाढीले डुबान मात्रै गरेन गौरवका आयोजना पनि ध्वस्त पारेको छ। अढाई महिनाको अवधिमा हुलाकी राजमार्गसहितका देशभरमा ६० वटा पक्की पुल बाढीले भत्काएको छ। असार १ गतेको मेलम्चीको बाढीले ५ अर्ब रुपैयाँ लगानीमा २२ वर्षमा निर्माण सकिएको मेलम्ची खानेपानी आयोजना एक रातमा ध्वस्त बनायो। वर्षायाममा खोलामा बाढी आउनु स्वाभाविक हो तर यत्रो ठूलो राष्ट्रिय गौरवको आयोजना निर्माण गर्दा सम्भावित जोखिम तर्फ ध्यान नपुग्दा क्षति भोग्नु परेको हो। यहाँ बाढीपछिको पुनर्निर्माणमा १ अर्ब ८८ करोड रुपैयाँ लाग्ने प्रारम्भिक अनुमान गरिएको छ। मेलम्चीको बाढीले बस्तीमा पुर्याएको क्षतिबारे सरकारले अध्ययन गर्दैछ। जेठ ३० गते यताको मुनसुनी वर्षाले देशभरिमा १५ करोड १९ लाख ९९ हजा रुपैयाँ क्षति भएको अनुमान छ। त्रिविका भूगर्व शास्त्री प्राडातारानिधि भट्टराईका जथाभावी विकास निर्माणले गर्दा भूसतहको शक्ति सन्तुलनमा असर पर्दा पहिरो जाने गरेको बताए।"
किन मृत्यु रोज्छन् लैंगिक अल्पसंख्यक ?,"काठमाडौं : केही दिनअघि पारलिंगी महिला (ट्रान्सवुमन) अमिशा भण्डारी आफैंलाई सिध्याउने कठोर निर्णयमा पुगिन्। २० दिन अस्पताल बसेपछि ठीक त भइन्, अझै सामान्य भएकी छैनन्। १५ दिन भेन्टिलेटर र ५ दिन हाई केयरमा उपचार गरी नयाँ जीवन दिन चिकित्सक सफल भए। धन्न यो समुदायको संस्था नीलहिरा समाज थियो र उपचार सम्भव भयो। अध्यक्ष पिंकी गुरुङले यसको चाँजो मिलाएकी थिइन्। अत्यन्तै तनावमा थिएँ। नशाको तालमा नराम्रो निर्णय लिएछु, भण्डारीले भनिन्। तनाव अरू केहीले होइन, लैंगिक अल्पसंख्यकलाई राज्य र समाजले हेर्ने दृष्टिकोण अनि पाइलापाइलामा दिने दुःखले सिर्जना गरेको थियो। नीलहीरा समाजको तथ्यांकअनुसार लकडाउनमा मात्र २४ जना लैंगिक अल्पसंख्यक समुदायका व्यक्तिले स्वेच्छिक मृत्यु रोजेका छन्। अध्यक्ष गुरुङले भनिन्, बेलैमा उपचार गरेर भण्डारी र अरू ३ जनालाई चाहिँ बचाउन सफल भयौं। आवेगमा आएर ज्यानै फाल्ने निर्णय गर्नुको पछाडि विभिन्न कुराले प्रेरित गरेको उनीहरूको तर्क छ। झुटो प्रेम, बुलिङ, अपहेलना, तिरस्कार, परिवार, समाजको अस्वीकार, अनावश्यक दबाब, आर्थिक भार, लैंगिक पहिचान नहुनु आदि मुख्य जड बनेका छन्। भण्डारीले पनि आफ्नो वैवाहिक जीवनमा असन्तुलन महसुस गरेकी थिइन्। तर, उनले कसैलाई पनि यस्तो कदम नउठाउन आग्रह गरिन्। भनिन्, शरीर पूरै गलेको छ, निकै गाह्रो हुँदोरहेछ। आवेगमा आउँदा दुःख पाइने रहेछ। जिन्दगीको महत्व बुझांै, अमूल्य जीवन खेर नफालौं। लकडाउनकै बीच धनगढीमा समलिंगी महिला जोडीले एउटै रूखमा झुण्डिएर ज्यान फाले। उक्त दुर्घटना निम्तिन आर्थिक समस्या रहेको बताइएको छ। २३ र २४ वर्षका ती जोडी नेपालभारत सीमाबाट सामान ल्याएर व्यापार गर्थे तर लकडाउनपछि यो चलेन। नीलहीरा समाजमा कार्यरत मिलन शाहका अनुसार सुदूरपश्चिमबाट आएका ती जोडी दिदीको घरका बस्थे। तर, आफन्तहरू पैसा भइन्जेल माया गर्ने र नभएपछि हेला गर्न थाले। व्यापार बन्द भयो। आफन्तले हेला गर्न थाले। आर्थिक भार र अपहेलनाका कारण ज्यानै लिएको देखियो। राजविराजको घटना पनि त्यस्तै छ। २८ वर्षका पारलिंगी पुरुष काठको काम गर्थे। घरमा रंग पनि लगाउँथे। एउटा बच्चा पालेर बसेका थिए। काम नपाएपछि बच्चालाई ख्वाउन सकेनन्। श्रीमती माइत गइन्। आर्थिक अभावका कारण ती व्यक्तिले आफ्नै ज्यान लिए । सामाजिक लाञ्छनाबाट जोगिन यस समुदायका व्यक्तिले इच्छाविपरीत विवाह गर्ने गरेका छन्। सोह्रखुट्टेमा बस्दै आएकी ४० वर्षीया पारलिंगी महिलाको घटना यस्तै छ। उनी छोरीको विवाह गर्ने तयारीमा थिइन्। केही सामान जोडजाड गरिसकेकी थिइन्। लकडाउनमा केही काम हुन सकेन। आर्थिक बोझका कारण उनले पनि आफूलाई सिध्याइन्। जबरजस्तीको विवाहले खुसी नभएको र दिनहुँ बलात्कृत भएको महसुस गरेकाले दुई वर्ष पहिला दाङबाट काठमाडौं आएको बताउने गर्थिन् उनी। शाहका अनुसार धरानमा भएको घटनामा २५ वर्षका पारलिंगी पुरुषले परिवारका कारण ज्यान फाले। उनी परिवारमा खुलिसकेका थिएनन्। लकडाउनपछि सधैं घरै बस्नुपर्ने भएपछि परिवारले उनका बारेमा थाहा पाए। नियन्त्रण गर्न थाल्यो। विवाहका लागि बारम्बार दबाब दिएकाले तनाव भएको साथीहरूलाई सुनाउने गर्थे। उनको कुरा साथीहरूले हल्का रूपमा लिए। तर, केही दिनमै उनले पनि आफैंलाई सिध्याए। बलात्कार र यौनहिंसाको सिकार हेटौंडामा ३० वर्षीया पारलिंगी महिला हजुरआमा पालेर बसेकी थिइन्। एकदिन उनलाई चिनजानको ड्राइभरले कल गरेर बोलाए। उनी गइन्। तर, कहिल्यै फर्किनन्। उनलाई सात जनाले बलात्कार गरेर बाटोमा फालेका थिए। उनीसँग भएको पैसा तथा मोबाइलसमेत लुटेर लगिएको थियो। तर, ती ड्राइभरले मृतकको मोबाइल श्रीमतीलाई चलाउन दिएपछि प्रहरीले अपराधीहरूलाई पक्राउ गरेको थियो। लकडाउनभन्दा केही पहिला नवलपरासीमा यस्तै घटना भयो। विवाहमा नाचगानका लागि पारलिंगी महिलालाई बोलाइयो। नाचगान सकाएर पैसा लिई घर फर्कंदै गर्दा उनी चार जनाबाट बलात्कृत भइन्। तराईतिर यस समुदायका मानिसहरू नाचगानमा जाने, विवाह, व्रतबन्ध जस्ता कार्यमा आशीर्वाद दिनका लागि बोलाउने गरिन्छ। यसरी गुजारा गर्दै आएकी उनीहरूलाई लुट्ने तथा गुण्डा लगाएर मार्ने गरेको घटनाहरू देखिएको शाहले जनाए। वर्षौंदेखि पारलिंगीहरू हिंसाको शिकार भएको देखिएको छ। सन् २००३ मा भएको एउटा घटना डरलाग्दो छ। हाँडीघोप्टे नाम गरेका पारलिंगी पुरुष जोरपाटीमा बस्थे। उनी आफ्नै कोठामा सामूहिक बलात्कारमा परेर मारिएका थिए। बलात्कारीले औंलाहरू ब्लेडले चिरिदिएका थिए, शरीरभरि चोटपटक थियो। घटनापछि ढोकामा ताल्चा लगाएर उनीहरू भागेका थिए। जमलमा भएको अर्को घटनामा जया नाम गरेकी पारलिंगी महिलालाई मुख मैथुनका लागि उनको ग्राहकले दबाब दिएको थियो। उनी त्यहाँबाट भाग्न खोज्दा धारिलो हतियारले उनीमाथि हमला भयो। उनको भोकल कर्ड काटिएका कारण सधैंका लागि आवाज गुम्यो। हमला रोक्न खोज्दा हत्केलादेखि बुढीऔंलासम्म छिन्नै लागेको थियो। तर, जुनु गुरुङ नाम गरेकी पारलिंगी महिलाको हत्यारालाई १५ वर्षको जेल सजाय सुनाएर सर्वोच्च अदालतले लैंगिक अल्पसंख्यकहलाई न्याय गरेको यस समुदायका मानिसहरू बताउँछन्। पोखराकी ३२ वर्षीया जुनुको पार्टनर विदेश कार्की (२१) ले उनको हत्या गरेका थिए। बालुवाटारमा उक्त घटना करिब डेढ वर्ष पहिला भएको हो। प्रहरीको ज्यादती बिनाकारण प्रहरीले ज्यादती गरेको भन्दै लैंगिक अल्पसंख्यक समुदायका मानिस मानव अधिकार आयोगसम्म पुगेका घटना छन्। जथाभावी कुटपिट र गालीगलौज गर्ने तथा धरपकड गर्ने प्रवृत्ति बढेकाले मानवअधिकार रक्षाका लागि आयोग पुग्नु परेको उनीहरूले बताएका छन्। गत वर्ष एक पारलिंगी महिलाले प्रहरीको पिटाइ खाएकी थिइन्। पिटाइ खाएको एक साता बितिसक्दा समेत उनको खुट्टा निको भएन। न्युरोडतिर किनमेल सकाएर आएको र साथीहरूसँग रत्नपार्कमा चिया खाएर निस्कन लाग्दा प्रहरीले पिटेको दाबी उनले गरिन्। गत माघमा प्रहरीका ज्यादतीमा परेकी २९ वर्षकी बबिता मैनालीको पाखुरा, छातीमा नराम्ररी चोट लागेको थियो। उनीलगायत १५ जना अन्य पारलैंगिक महिलालाई माघ ८ गते पक्राउ गरेको थियो। कपाल भुताल्ने, बुट तथा लौरोले बजार्ने, मुखमा थुक्ने जस्ता व्यवहार भएको उनीहरूले बताएका थिए। उनीहरूलाई गोंगबुको बिजी मल अगाडि प्रहरीले समातेको थियो। त्यतिबेला उनीहरू फिल्म हेर्न जानलाई तयार हुँदै थिए। आरती, प्राप्ती, सन्जु लामालगायत १५ जनालाई पक्राउ गरेको थियो। प्रहरीले उनीहरूलाई अभ्रद्र व्यवहार गरेको आरोपमा मुद्दा चलाएको थियो। प्रेमको सट्टा धोका ? समाजका अध्यक्ष गुरुङका अनुसार लैंगिक अल्पसंख्यकहरू घरपरिवार तथा समाजका कारण खुल्न सक्दैनन्। सानैदेखि यस्ता कुराले नराम्ररी असर गरेको हुन्छ। कसैको माया, प्रेममा पर्न र स्वतन्त्र हुने लालचमा ज्यानै गुमाउनुपर्ने अवस्था आएका छन्। मनका कुरा खोल्न नसक्दा र आफ्ना सन्तुष्टि दबाएर राख्नुपर्ने बाध्यता उत्तिकै छन्। यस समुदायका मानिस एक्लो महसुस गर्छन्। कसैले माया गर्छु भन्यो भने अति नै समर्पित गर्छन्। तर, धेरैले भावनामा खेल्ने, क्षणिक लाभ लिने गर्दा आत्महत्याको बाटो रोजेका छन्। गुरुङका अनुसार कतिपय श्रीमान् हुँ भन्दै कोठामा बस्छन्। यौन शोषण गरेर भाग्छन्। मायामा समर्पित हुँदा धोका मात्रै पाएका छन्। हर्कत डरलाग्दो यस समुदायका केही सदस्यको हर्कतले वाक्कै बनाएको अध्यक्ष गुरुङले बताएकी छन्। हालै उनलाई प्रहरीले फोन गरेको थियो। नयाँ बसपार्कतिर बस्ने पारलिंगी महिलाले आफ्नो ग्राहकबाट पैसा लिएको र सेवा नदिई उल्टै टाउको फुटाइदिएको गुनासो आएको बताइन्। कतिपयले उत्ताउलो हर्कत गर्ने, सोझासाझालाई फसाउने, यौनहिंसामा परेको आरोप लगाउँदै हिँड्ने गर्छन्। उनीहरूका कारण सिंगो समुदायलाई नराम्रो असर परेको जनाइन्। मूल धारमा ल्याउने प्रयास महिला बालबालिका तथा ज्येष्ठ नागरिक मन्त्रालयका सूचना अधिकारी नीराजन घिमिरेले राज्यले लैंगिक अल्पसंख्यकको विषयलाई चासो लिएर हेरिएको बताए। उनका अनुसार नेपालभरि नेटवर्क भएका सम्बन्धित संस्थाहरूमार्फत चेतना जगाउने तथा छलफलका कार्यक्रम ल्याइसकेको छ। आयआर्जन तथा रोजगारीका विषयमा कार्यक्रम गर्न अनुदान दिएको छ। उनले भने, राज्यले उनीहरूको विषयमा सम्बोधन गरेको छ। चाहिने कार्यक्रममा सरकारले सहयोग गर्छ। महिला मन्त्रालयअन्तर्गत तथ्यांक विश्लेषण तथा प्रकाशन शाखाले लैंगिक अल्पसंख्यकको विषयमा हेर्दै आएको छ। उक्त शाखामा लामो समयदेखि काम गर्दै आएका भरत शर्माले यस समुदायलाई अन्यसँग मिसाएर हेर्न नमिल्ने बताए। उनका अनुसार राज्यको तर्फबाट दुई प्रकारको कार्यक्रम भइरहेकको छ। एउटा कार्यक्रमअन्तर्गत समाजमा उनीहरूप्रतिको बुझाइ र भ्रम चिर्न अगाडि ल्याइएको छ। समाज, परिवारले स्वीकार नगर्दा घर छोडेर हिँड्ने, विद्यालय छोड्ने (ड्रपआउट) गर्ने लगायतका समस्या छन्। त्यसैले भ्रम हटाउन जनचेतनामूलक कार्यक्रम गरेको बताए। शर्माले भने, यस समुदायलाई प्रमुख धारमा ल्याउने भन्ने नै हो। उनीहरूका एजेन्डालाई नीति तथा योजनाहरूमा समावेश गर्दै लगिएको छ। तर, सोचेको जस्तो छिटो काम हुन सकेको छैन। यस समुदायको यकिन तथ्यांक छैन। उनले राष्ट्रिय जनगणना २०७८ मा भने समेट्ने प्रयास गरिने बताए। विश्व स्वास्थ्य संगठनको अध्ययनले होमोसेक्सुअल ओरिन्टेसन भएका मान्छे पूरा जनसंख्याको तीन देखि चार प्रतिशत हुन्छ भन्ने निचोड निकालेको छ। त्यसैअनुसार नेपालका तीन करोड जनसंख्याको आधारमा ८ देखि ९ लाख जनसंख्या हुन सक्ने अनुमान छ। नागरिकता दिएर पहिचान बनाएर हिँड्नेको संख्या ५ सयभन्दा कम रहेको शर्माले बताए। कानुन नै कमजोर लैंगिक अल्पसंख्यकको सवालमा लामो समयदेखि वकालत गर्दै आएका अधिवक्ता सुजन पन्तका अनुसार नेपालको कानुन हेर्दा ऐना, छाम्दा छैन भने जस्तो छ। संविधानमा उनीहरूबारे सम्बोधन गरिए पनि कार्यान्वयन नभएको उनले गुनासो गरे। पन्तका अनुसार संविधानले मौलिक हकको विषयमा विभेद गर्दिन भनेर धारा १८ मा भनेको छ। तर, सँगसँगै लैंगिक अल्पसंख्यकको बारेमा फरक कानुन बनाउँछु भन्नु विभेदकारी भएको जनाए। यस समुदायका लागि सामाजिक सुरक्षा वा कानुन केही नभएको बताए। ०७२ मा संविधान बने पनि ०७४ मा आएको मुलुकी देवानी संहिताले विभेद गरेको आरोप लगाए। किनभने यस संहिताको दफा ६७ मा महिला र पुरुषको मात्रै विवाह गर्न पाउने उल्लेख छ। तर, सर्वोच्च अदालतले उमेर पुगेको दुई व्यक्तिसँगै बस्न पाउने भनिसकेको भए पनि समलिंगी सम्बन्धलाई कानुनी बैधता नपाउने, विवाह दर्ता नहुने अवस्था भएको बताए। तर, संविधानमा उनीहरूबारे उल्लेख गर्ने नेपाल एसियाको एउटा मात्रै मुलुक हो। पन्तले भने, संविधानमा लेखिदिएको छौं, कानुन बनाउँदैछौं भनेर बाहिर देखाउन सजिलो भएको छ, तर राज्यको प्राथमिकतामा पर्नुपर्छ।"
ओसाकाले स्वीकारिन गल्ती,"टोकियो : जापानी टेनिस सुन्दरी नाओमी ओसाकाले फ्रेन्च ओपनका दौरान मिडियाबाट टाढा बस्न लिएको निर्णय गलत भएको स्वीकार गरेकी छन्। ओसाकाले मानसिक स्वास्थ्यका लागि लिइएको निर्णयले त्यतिखेरको निर्णयले कति ठूलो रुप लिन्छ भनेर आँकलन गर्न नसक्दा विवादित बन्न पुगेको बताएकी हुन्। मैले आफ्नो मानसिक स्वास्थ्यका लागि मिडियासँग कुरा नगर्ने निर्णय लिएको थिएँ। त्यो निर्णय लिँदा त्यसको प्रभाव कस्तो पर्छ भन्ने सोच्नै सकिनँ, अमेरिकी (यूएस) ओपनका क्रममा कुरा गर्दै उनले भनिन्, त्यही अवस्था अहिले आएको भए अलग तरहले सम्हाल्ने थिएँ। फ्रेन्च ओपनमा उनले आफ्नो मानसिक स्वास्थ्यलाई प्राथमिकतामा राख्दै पोस्ट् म्याच कन्फरेन्समा सहभागी नहुने निर्णय गरेकी थिइन्। जसका कारण ओसाका र ग्रान्डस्लाम आयोजकबीच विवाद बढेपछि उनले प्रतियोगिता नै छाड्ने निर्णय लिएकी थिइन्। मलाई लाग्छ, त्यो समय मैले धेरै गल्ती गरें, ओसाकाले भनिन्, म पनि त्यही व्यक्ति परें। जो त्यस्तो समयमा सही निर्णय लिन सक्तैनन्। त्यस बेलाको घटनाले मैले धेरै कुराहरू सिक्न पाएँ। अब त्यस्तो स्थिति फेरि आउँदैन। २३ वर्षीया ओसाका यूएस ओपनको उपाधि रक्षाको अभियानमा छिन्। गत वर्ष उनले बेलारुसकी भिक्टोरिया अजरेन्कालाई पराजित गर्दै दोस्रो पटक यूएस ओपनको उपाधि जितेकी थिइन्। आफ्नै देशमा भएको टोकियो ओलम्पिकमा ओसाकाबाट स्वर्णको आशा गरिएको थियो। तर, लामो समयदेखि मानसिक स्वास्थ्यको समस्याबाट जुधिरहेकी ओसाकाले घरेलु कोर्टमा कुनै जादु देखाउन सकिनन्। म अहिले शारीरिक र मानसिक रुपमा स्वस्थ छु, ओसाकाले भनिन्, पछिल्लो समय मैले धेरै प्रतियोगिता खेलेको छैन। तर, पनि स्वभाविक लयमा फर्कनेमा आशावादी छु।"
देवीदेवताकै मालिक मन्दिरमा प्रतिबन्ध,"सामुदायिक र जातीय दस्तावेजलाई हेर्दा नेपालका सबै जातिहरू ढिलो, चाँडो बाहिरबाटै आएको इतिहास छ। शिल्पी (कथित दलित) समुदायलाई शिक्षा लिएमा मृत्युदण्डको नीतिले लिखित इतिहास नै छैन। त्यसैले पृथ्वीनारायण शाहसँगै नेपालको अन्यत्र विस्तार भएको हुन भन्दै आएको पाइन्छ। तथ्यलाई हेर्दा यसमा विलकुलै सत्यता छैन। जातीय भेदभाव बुद्धकालीन समय अघिबाटै सुरु भएको देखिन्छ। चेला बन्ने थुप्रै शिष्य बुद्धको संघमा आउन हिच्किचाएका छन्। तर बुद्धले चेलाको रूपमा स्वीकारेका छन्। सुपुष्प बर्मा (ईपू२१०१९४) को समयभन्दा अघि नै विदेह र कपिलवस्तुको शाक्य राज्यमा वर्णाश्रम व्यवस्थाको विस्तार भइसकेको थियो। नेपालमा इशापूर्व पाँचौं शताब्दीतिर दक्षिणका विदेह, कोलीय (कामी), शाक्य तथा उत्तरका किराँतहरूमा व्यापार विनिमय बढ्दै गएको थियो। यस समयमा बसाइ सराइ र श्रम विभाजनको महत्वपूर्ण भूमिका थियो। प्रकृतिपूजक झाँक्री परम्परासँग पनि जोडिएको छ। यसका लागि स्थानीय पर्यावरण, भूमि, हावापानी, वायुदेवतासँग घनिष्ठ हुनैपर्छ अब कविलाहरू पूर्णरूपमा आत्मनिर्भर अर्थतन्त्रको एकाइबाट वस्तु विनिमयको प्रक्रियातर्फ तीव्ररूपले गइरहेकाले श्रममा विविधिकरण बढ्नु स्वाभाविक थियो। उनको काम गर्ने गुरुङहरू, माटोको भाँडाकुँडा बनाउने कुमालेहरू, लुगा सिलाउने दर्जीहरू, सुनचाँदीका गहना तथा फलामका औजार बनाउने कामीहरू, तामा आदिका भाँडा बनाउने बाँडाहरू, लेखपढको काम गर्ने कायस्थहरू, अध्यापन गराउने तथा टिपन बनाउने र चिना हेर्ने, ज्योतिष काम गर्ने र धार्मिक अनुष्ठान पूजापाठ आदि काम गर्ने पुरोहित, व्यापारमा संलग्न नेवारका विभिन्न शाखा, केश काट्ने नाई, छाला आदिको काम गर्ने सार्की, चमार देशैभरिका विभिन्न कविलाका परम्परागत भौगोलिक क्षेत्रमा छरिन थाले। दक्षिण तराईमा तिरहुत राज्यमा सन् १०९७ देखि १३२५ सम्म कर्णाटवंशी डोय राज्य चल्न गयो। मुसलमानको आक्रमणले यो राज्यको पतन भएको थियो। ईस १५१३ देखि १७६२ को अवधिमा पाल्पादेखि मोरङसम्म सेन राज्य बिस्तार भएको थियो। यसकारण नेपालभर आदिम कविलाका परम्परागत भौगोलिक क्षेत्रहरूमा उत्पीडित समुदायका झुन्डहरू विस्तार भइसकेको देखिन्छ। सामाजिक र सांस्कृतिक नरसंहारले शिल्पी समुदायको इतिहास गुमनाम पारिएको छ। यी तथ्यहरूमा अहिलेसम्म जातीय नाममा दर्जनौं गढी, किल्ला, कोटहरूको नामकरण हुनु, ठूला र चर्चित देवीदेवता प्राप्त गर्नु, शिल्पसभ्यता, कलासंस्कृति ९६ प्रतिशतभन्दा बढी यिनै समुदायको रहनु, विभिन्न ठाउँमा भूमिपति (मट्या) को रूपमा रहनु छन्। झाँक्री विद्या र कलासंस्कृति कुमशाल्या जातिको इतिहासमा उल्लेख गर्नु, विभिन्न ठाउँमा शिल्पी समुदायको आमनरसंहार गरिएको इतिहास पाइनु पनि हो। क्षेत्रगत र ऐतिहासिक निरन्तरताको रूपमा भेरीकर्नालीमा पहिलो जनसंख्या रहनु, ऐतिहासिक दस्तावेजहरू, भौगोलिक तथ्यप्रमाण पनि भेटिएका छन्। स्थानीय बूढापाका र जानकारहरूका अनुसार शिल्पी समुदाय कर्नालीका अनादिकालीन रैथानेको रूपमा रहेको प्रष्ट हुन्छ। उनीहरू मानस खण्ड र हिमवत खण्डका पनि रैथाने हुन्। १२औं शताब्दीमा खस मल्ल राज्य नागराजाले स्थापना गरे। १५औं शताब्दीको अन्त्यतिर अभय मल्लको पालामा खस शसान विघटन भएपछि बाइसे, चौबिसे राज्य अस्तित्वमा आए। खसराज्य विस्तार अघि र पछि भेरीकर्नालीबाट ठूलो संख्यामा शिल्पी गण्डकी प्रदेशमा स्थानान्तरण भए। मिश्रित नश्लका शिल्पी हिमालपहाडका शिल्पी समुदाय अनार्य द्रविड, खस र मंगोल किराँत मिश्रित नश्लका छन्। उनीहरू गैरतागधारी र मतुवाली हुन्। यसरी हजारौं वर्षसम्म पृथक चिनारी र पहिचान भएका समुदायलाई सदाबहार शासन गर्न जातीय क्लस्टर नै समाप्त गर्नतिर एउटा ज्ञानी तप्का लागेको छ। शिल्पीका आदिपुर्खा द्रविड सभ्यताका विकासकर्ता सिन्धुघाँटीबाट विस्थापित भएको विदितै छ। यसैको एक हाँगो खसबाहुन भन्दाअघि वर्तमान नेपालको पश्चिम क्षेत्रमा आए। पहिलाका सनकी राजाहरूले जात उकाल्न र खसाल्न आइतबार कुर्दैनथे। तसर्थ धेरै जातिहरूबाट शुद्रअछुतमा परिणत गरिएको छिपेको छैन। पृथ्वीनारायण शाहले मकवानपुरका सेन राजाका पुर्खालाई सार्कीमा झारेको इतिहासमा उल्लेख छ। पृथक संस्कार रैथाने शिल्पी समुदायको प्राचीन इतिहास खौज्दै जाँदा आआफ्नै मौलिक पृथक रीतिरिवाज, चालचलन, संस्कार र संस्कृति रहेको पाइएको छ। त्यसलाई उचित तरिकाले लिपिवद्ध गरी इतिहास लेखनमा छुटाइएको छ। ऐतिहासिक कालखण्डमा सांस्कृतिक अधिकारमा वञ्चित गरियो। समयक्रममा देशको अन्यत्र स्थानान्तरण हुँदा आफ्नोपन बिर्सिदै गएका छन्। यसको ज्वलन्त उदाहरण हिमालपहाडका शिल्पी समुदाय हुन्। नेपालको पश्चिम क्षेत्रमा आजसम्म जन्मदेखि मृत्युसम्मका आफ्नो सम्पूर्ण सामाजिक संस्काहरू मन्त्रतन्त्र परम्पराबाट गर्दै आएका छन्। सबै संस्कारमा पुख्र्यौली ज्ञान परम्परामा आधारित रैथाने बाजाका राग, धुन बज्ने गर्छन्। बौद्धिक शास्त्र वा मन्त्रोच्चारण हुँदैनन्। त्यस क्षेत्रबाट उनीहरू देशको अन्यत्र स्थानान्तरण हुँदै गए। समयको अन्तरालमा आफ्नो मौलिक संस्कार बिर्सिए। जात लुकाएर संस्कार सम्पन्न गर्न पण्डितको सहारा लिन बाध्य भएका हुन्। अध्ययनका क्रममा रैथाने सार्की जातिको सामाजिक संस्कार निकै पृथक पाइन्छ। जो प्राचीन तिब्बती भोटियाहरूसँग मिल्दोजुल्दो छ। देवीदेवताका मालिक केही समयअघि ललितपुरमा रम्तेल थरका सार्की र दाङमा एक शिल्पी महिला मन्दिरमा पूजारी रहेको नगरा पिटियो। पशुपतिको पूजारी नै बनाइदिए जस्तो प्रचारबाजी पनि गरियो। शिल्पीको विगतमा देवीदेवता र मन्त्रतन्त्रको सम्बन्ध कस्तो थियो ? खोजको विषय छ। धेरैलाई जानकारी नहुनसक्छ, अहिले चर्चामा रहेको गौरापर्व कुनै समय कामी जातिको प्रमुख चाड थियो। त्यसैगरी आगो बाल्ने भुँवो (भो) पर्व पनि कामीकै प्रमुख चाड हो। यो पर्वमा कामीले नै आगो बालेर सुरु गर्ने गर्छन्। बैतडीको निङ्गलाशैनी भगवती बडालाबड (कामी) ले पाएका हुन्, त्यसै क्षेत्रमा मसानी बादीले र जगन्नाथ देवता सार्कीले पाएका हुन्। डडेलधुराको प्रसिद्ध देवता भागेश्वर किराली लोहारले, निलपाल देवतालाई कामी र दमाईँले कुलदेवताको रूपमा पूज्ने गर्छन्। एउटै देवतालाई पन्तले सिद्ध देवता र सार्कीले कालशैनीको रूपमा पूज्दै आएका छन्। पन्त खलकले श्रीखण्ड, दूध, अक्षता, फूलपातीले र अर्कोतिर भूल सार्की खलकले कालशैनीको सुँगुरले पूजा गर्ने गर्छन्। बैतडीको महाबली बनारसीको जात्रामा सबैको सामूहिक अनुष्ठानले प्रष्ट पार्छ। त्यहाँ क्षत्री, ठकुरी, बाहुन सबै विश्वासको आधारमा सहभागिता रहन्छ। मन्दिरको मूल ठाउँमा पूजाआजा, धूपधँवार लोहार (कामी) धामीले गर्ने गर्छन्। बाहुन पण्डितहरू भने मन्दिर बाहिरै बसेर पूजापाठ, दर्शन गर्ने गर्छन्। नागार्जुन, बनारसी, मष्ट, कालसी, घटाललयागत सयौं देवीदेवता शिल्पी पुर्खाहरूले पाएको इतिहास साक्षी छ। तर एकपछि अर्को शक्तिशालीबलशाली देवीदेवता शासकहरूले षडयन्त्रबाट, काल्पनिक कथाकहानी जोडेर, अनेक जालसाजी, तिकडमले कसरी शुद्रअछुतका हातबाट खोसिएको थियो ? भन्ने इतिहास गायब पारिएको छ। स्थानीय देवीदेवता उत्पत्ति, विकास र पूजनलाई रैथाने समुदायको अभिन्न अंगको रूपमा लिइन्छ। यो विषय प्रकृतिपूजक झाँक्री परम्परासँग पनि जोडिएको छ। यसका लागि स्थानीय पर्यावरण, भूमि, जल, थल, हावापानी, वायुदेवतासँग घनिष्ठ हुनैपर्छ। योबिना सजिलै कोही कसैले चर्चामा रहेका बलशालीशक्तिशाली देवता प्राप्त गर्नु सम्भव हुँदैन। अर्थात् देवीदेवता प्राप्त गर्नुअघि सम्बन्धित जाति त्यस क्षेत्रको भूगोल र हावापानीले चिनेको रैथाने हुनैपर्छ। शासकहरूले धार्मिकसत्ता र रोजगारीका लागि शुद्रअछुतका देवीदेवता नै कब्जा गरेर मन्दिरमा रोकेका हुन्। देवीदेवताका मालिक नै शिल्पी हुन् भने पूजारी ठूलो विषय होइन। आजसम्म पश्चिम क्षेत्रमा पूजारी कायम रहेको थुप्रै दृष्टान्त छन्। त्यसमध्ये खप्तड क्षेत्रको खापरदह (खापरमाडौंसार्कीमाडौं) मा आजसम्म सार्की पूजारी छन्। यसलाई विद्यावारिधीधारी इतिहास लेखकले अन्देखा गरेको पाइन्छ। खप्तड क्षेत्रका वरिपरिका जिल्ला र भारतबाट समेत दर्शनार्थीको घुँइचो लाग्छ। ती सार्कीले रगतलाई रोक्न चामलको फाँको चपाई घाउमा राखेको र त्यस फाँकोबाट रगत रोकिएको हुँदा। त्यसै बेलादेखि सार्की जातिकै पूजारी धामीझाँक्रीले चपाएको चामल (फाँको)ले सार्कीले नै पूजापाठ गर्ने चलन कायमै छ। यस समयमा उनीहरूमा झाँक आउने, पर्तुने, काम्ने गरेर विधिपूर्वक पूजा पूरा गर्ने गर्छन्। बैतडी पुर्चौडीहाट त्रिवेणीधामको राताशिला अर्को चर्चित धार्मिकस्थल हो। जो कमकर (रैकाल) जातिले पाएका र मुख्य पूजारी छन्। रैकाल शिल्पीभित्र पर्छन्। सबै जातिका मानिस विभिन्न जात्रा, पर्व र अवसरमा रैकालकै हातबाट टीकाप्रसाद र आर्शिवाद लिन्छन्। यहाँको कफलखानामा कार्तिक हरिबोधनी एकादशीका दिन पूजा र ठूलो मेला लाग्छ। अहिलेसम्म यहाँ रैकाल धामी कामेर शोभा यात्रा चल्दा सम्पूर्ण जाति समुदायका मानिस राताशिलाको दर्शन गर्छन्। यसैगरी डोटीको कालीगाडमा रहेको सालमुनि देवताका पूजारी बादी हुन्। सालमुनि बादी जातिका कुलदेवता हुन्। अहिले देवताको चर्चापरिचर्चा र मनोकांक्षा पूरा भएकाले सबैको ध्यान खिचेको छ। धनगढीबाट डोटी, अछाम, बझाङलगायत खप्तड जाने मूलराजमार्गकै कालीगाडस्थित बाटोमुनि मन्दिर स्थल छ। यी देवताको प्रसिद्धिको कारणले यहाँ मंगलबार, बिहीबार र शनिबारको दिन विशेष पूजा सामग्री लिएर श्रद्धाका साथ बादी धामीझाँक्री पूजारीबाट पूजाआराधना गराउने गर्छन्। सँगै शासकहरूको कब्जामा पर्ने खतरा उत्पन्न भएको छ। यहाँ बादी पूजारी हुँदाहुँदै कतिपयले आफ्नै जातको पूजारी लिएर जान थालेका छन्। बादी पूजारी सोझासिधा भएको र स्थानीय सरकारको गैरजिम्मेवारीले गर्दा निकट भविष्यमा अन्य देवीदेवता जस्तै कब्जामा पर्ने देखिन्छ।"
"पार्टीभित्र, पार्टीबाहिर","मुलुक अध्यादेशको राजनीतिमा क्षतविक्षत भएको छ। नयाँ दल गठन भए तर राजनीतिक स्थायित्वको जग भत्किएको छ अघिल्लो सरकारले प्रतिनिधि सभा नै भंग गरेर अध्यादेशमार्फत सरकार चलाउने प्रयास गरेको थियो। जुन निकै गलत र असंवैधानिक भएकाले त्यसको सर्वत्र विरोध भयो। परिणामस्वरूप कति अध्यादेश त अघिल्लो सरकार आफंैले फिर्ता गर्यो भने कति फिर्ता गर्न बाध्य बनाइयो। सरकारका त्यस्तै असंवैधानिक र गैरजिम्मेवारीपूर्ण कामका कारण आज सत्ता च्युत हुन पुग्यो। पाँच दलको गठबन्धन मिलेर केपी ओली नेतृत्वको सरकारलाई सत्ता बाहिर पुर्याए। त्यसपछि प्रधानमन्त्री शेरबहादुर देउवाको नेतृत्वमा नयाँ सरकार गठन गरे। अब अध्यादेशको राजनीति समाप्त हुन्छ भन्ने थियो। पुनः देश संवैधानिक बाटोबाट चल्छ। तर, अहिलेको गठबन्धनले जनसमुदायको विश्वासमाथि घात गरेको छ। जुन अध्यादेशबाट नेपालीहरू आजित भएका थिए। सरकार गठन भएको धेरै समय पनि नहुँदै गठबन्धनको सरकारले समेत संसद् अधिवेशन नै अन्त्य गरेर दल विभाजनसम्बन्धी अध्यादेश ल्याएको छ। अर्थात्, अब समाप्त होला भन्ने अपेक्षा गरिएको अध्यादेशको राजनीति पुनः सुचारु भएको देखिन्छ। अध्यादेशमार्फत जुन विधेयक आयो त्यसलाई हेर्दा जो फुट्न चाहन्छन् उनीहरूका लागि सजिलो पारेको जस्तो देखियो। कालान्तरमा भने यसले नेपालको राजनीतिमा निकै नै ठूलो असर पार्ने देखिन्छ। दल विभाजन निकै गम्भीर विषय हो। मुलुकको राजनीति तबसम्म स्थिर हुँदैन जबसम्म स्थिर सरकार आउँदैन। त्यसका लागि दुईतिहाइको सरकार जरुरी देखिन्छ। हो, योभन्दा अघिको सरकार झन्डै दुईतिहाइको थियो। तर, त्यहाँ एउटै विचार र सिद्धान्त थिएन। दुईतिहाइको सरकार हुँदा त राजनीति स्थिर हुन सकेन भने विभाजित भएका ससाना दल मिलेर बनेको सरकार कसरीले कसरी सत्ता टिकाउन सक्ला ? त्यसैले दलहरूलाई एकत्रित हुन प्रोत्साहन गर्ने नीति ल्याउनु पर्छ न कि विभाजत हुने। यहाँ दलहरू विभाजित हुने क्रम बढ्दै गयो भने त्यसको असर राजनीतिक दलले मात्र होइन मुलुक र जनताले त्योभन्दा बढी बेहोर्नुपर्ने अवस्था आउने छ। यो मात्र होइन, अन्य अध्यादेश पनि आउने सुनिएको छ। संसद् अधिवेशन अन्त्य गरेर चोर बाटोबाट विधान ल्याउनु गलत कुरा हो। अध्यादेशले राजनीतिक अस्थिरता ल्याउँछ। मुलुक र जनतामाथि अन्तर्घात गर्छ। दल विभाजन निकै गम्भीर विषय हो। मुलुकको राजनीति तबसम्म स्थिर हुँदैन जबसम्म स्थिर सरकार आउँदैन। एकादुई नेता विदेशबाट परिचालित हुँदा एकअर्कोलाई नंग्याउने र खुइल्याउने काम हुन्छ। कसैलाई कर्नरमा पार्ने काम गरिन्छ। आफ्नै दलका नेतालाई सत्ता च्यूत बनाउनेजस्ता कामहरू भइरहेका छन्। आज माधव नेपालले जस्तो राजनीति गरेका छन् त्यसले देशलाई अधोगतितिर लग्ने निश्चित छ। खासमा त्यो गठबन्धन बन्नु नै स्वाभाविक थिएन भनेर पहिले पनि भनेको थिएँ। त्यो गठबन्धन जसरी बन्यो त्यो सही थिएन। एकै विचार, सिद्धान्त र उद्धेश्यबिना गठबन्धन बन्नु नै हुँदैन। सिद्धान्तमा पनि दुईचार जनाका व्यक्तिगत सिद्धान्त नभई मुलुक संवृद्धि र विकासको उद्देश्यबिना बनेको गठबन्धनको कुनै तोक हुँदैन। त्यसैले यो गठबन्धन स्वाभाविक, अपवित्र र अकल्पनीय छ। गठबन्धनमा रहेका दलहरू एकअर्कोसँग पटक्कै नमिल्ने सिद्धान्त बोकेका छन्। कार्यकर्ताको सिकाइ प्रशिक्षण नै फरक छ। संगठन संरचना नै फरक छ। अब कहीँकतै पनि राजनीतिक दर्शनमा मेल नखाने राजनीतिक दलहरूको गठबन्धनलाई कसरी स्वाभाविक भन्ने ? यस्तो राजनीति कहिलेसम्म कायम रहन्छ ? त्यसलाई कसरी स्वाभाविक भन्ने ? गठबन्धनको राजनीति भनेको क्षणिक हुन्छ। केही घटना र विषयवस्तुका लागि गर्ने हो। गठबन्धनको उद्देश्य ओलीलाई सत्ता च्यूत गराउनु थियो भने त्यो पूरा भइसकेको छ। ओलीले जे कदम उठाए त्यसले उनलाई प्रतिगमनकारी बनायो। अहिलेको गठबन्धनले त्योभन्दा पनि प्रतिगमनकारी कदम चालिरहेको छ। कारण गठबन्धनमा यस्ता मानिस पनि सामेल छन् जो व्यक्तिगत स्वार्थ पूर्ति गर्न मात्र उठिरहेका छन्। त्यसैले यस्तो किसिमको गठबन्धनले मुलुकलाई दूरगामी असर गर्छ। पाटीपंक्तिलाई असर गर्छ। कार्यकर्ताहरूको विश्वास र भरोसामाथि आघात पुर्याउँछ। सुरुआतदेखि नै विचार गर्ने हो भने गठबन्धनमा सामेल हुन प्रधानमन्त्री शेरबहादुर देउवा इच्छुक नभएको जस्तो लाग्छ। सरकारमा जान पनि इच्छुक थिएनन्। उनको दलभित्रबाट अर्थात् रामचन्द्र पौडेलसहित केही व्यक्तिको समूहले देउवालाई प्रधानमन्त्री हुन दबाब सिर्जना गरे। उता प्रचण्ड र माधवको उद्देश्य पनि स्वार्थ पूर्ति गर्नु थियो। उनीहरू ओलीलाई जसरी भए पनि सत्ता च्यूत बनाउन चाहन्थे। त्यसैले देउवालाई उक्साए। विभिन्न ठाउँबाट सरकारमा जान प्रस्ताव गरेपछि पछाडि हट्ने कुरा भएन। त्यसैले देउवा प्रधानमन्त्री बन्न र प्रधानमन्त्रीको रूपमा देश चलाउन राजी भए। देउवालाई प्रधानमन्त्रीको कुर्चीमा आसिन गराएर पाँच दलीय गठबन्धनले मनलाग्दी गराउने सोच बनाएको देखिन्छ। दल विभाजनसम्बन्धी अध्यादेश पनि त्यसैको एक नतिजा हो। प्रधानमन्त्रीमा देउवा भएपछि त्यसको अपजस देउवा र उनको पार्टीले लिनुपर्ने हो। तर त्यसको फाइदा अरू कसैले उठाउने देखिएको छ। अहिले ओलीले नियुक्त गरेका सबै मानिस हटाउनु पर्छ भनेर केही मानिस लागि परेका छन्। अदालतमा परेका मुद्दा पनि सुनुवाईको क्रममा छन्। ओलीले नियुक्त गरेका मानिसहरू हटाएर आफ्ना मान्छे छिराउने र त्यहाँबाट लेवी उठाउने उनीहरूको मनसाय हुनुपर्छ। संवैधानिक नियुक्तिहरू हटाउन लगाएर थप अप्रिय काम देउवाबाट गराउने देखिएको छ। प्रचण्ड र माधव नेपालले भनेझैं वर्तमान प्रधानमन्त्रीले सबै काम गर्ने र गराउने हो भने त्यसको असर समग्र कांग्रेस पार्टीलाई पर्ने देखिन्छ। प्रधानमन्त्री देउवा यस विषयमा सजक र संयम हुनुपर्छ। कसैको उक्साहटमा लाग्नु हुँदैन। अन्यथा त्यसको बदनामि कांग्रेसले लिनुपर्छ। आउँदो चुनावमा कांग्रेस र त्यसको नेत्रित्वलाई जनताले पनि सजाय दिने छन्। यस्तो सजायको भागेदार कांग्रेस हुनु हुँदैन। देउवाले वर्तमान संविधान र कानुनले निर्दिष्ट गरेको बाटोअनुसार मुलुक सञ्चालन गर्नुपर्छ। कसैको लहैलहै र वहकाउमा लागेर गैरकानुनी तरिकाले कुनै काम कारबाही गर्न अग्रसर हुनु हुँदैन। दुईतिहाइको सरकार हुँदा पनि नियमनकारी निकायको नेतृत्व बदल्ने काम गरेको थिएन। देउवाले पनि त्यस विषयमा विचार पुर्याउनुपर्छ। त्यसैले संवैधानिक निकायका पदाधिकारी तथा नियमनकारी निकायका पदाधिकारी बदल्नु हुँदैन। निकायका पदाधिकारीले कुनै गैरसंवैधानिक काम गरेको भए अनुसन्धान गर्ने निकायले अनुसन्धान गर्छ अदालतमा मुद्दा चल्छ। अदालतले त्यसको छिनोफानो गर्छ। त्यसैले सरकारले अनावश्यक अपजसको काम गर्नु हुँदैन। स्रोत साधन प्राप्त निकायमा मान्छे बदल्दा सम्बन्धित निकायबाट पार्टीले लेवी असुल्ला तर त्यसले मुलुक र जनतालाई के फाइदा हुन्छ ? प्रधानमन्त्रीले मुलुक र जनताको पक्षमा काम गर्नुपर्छ। न कि गठबन्धनको स्वार्थका लागि। संविधान र कानुनको पालना गर्ने हो तर गैरजिम्मेवार व्यक्तिहरूका सरसल्लाहमा चल्ने काम कदापि गर्नु हुँदैन। यस विषयमा प्रधानमन्त्री मात्र नभएर समग्र कांग्रेस पार्टी नै सजग हुनुपर्छ। अहिले मुलुक अध्यादेशको राजनीतिमा क्षतविक्षत भएको छ। नयाँ दल गठन भएका छन्। राजनीतिक स्थायित्वको जग भत्किएको छ। मनलागी अध्यादेश ल्याइएका छन्। यसरी ल्याइएका अध्यादेश खारेज हुनुपर्छ। दल विभाजनको व्यवस्थाले एमालेलाई त घाटा भयौ नै भोलि अरू पार्टीमा पनि दल विभाजनको स्थिति नआउला भन्न सकिँदैन। त्यसैले दल भत्काउनतिर होइन, दलहरू बलियो बनाउनेतिर सोचौं। पार्टीभन्दा पनि माथि उठेर जबसम्म मुलुकका लागि सोचिँदैन तबसम्म प्रतिफल प्राप्त हुने छैन।"
फलामे होइन सुनौलो ढोका,"नाम बदलिए पनि एसईईको महत्त्व एसएलसीकै जत्तिको मानिन्छ। फलामे ढोका भनिएकै छ। एसईईको परीक्षाफल प्रकाशित भएको छ। अर्थात् फलामे ढोका खुलेको छ, ढोका पार भएको छ। मानौं, अब कुनै पनि बाधाव्यवधान जीवनमा आइपर्दैनन्। त्यसो त, कोरानाका कारण यो ढोका पार गर्न यसपालि त्यति कठिन भएन। उच्चशिक्षाको सपना बोकेका युवा बाटोको खोजीमा लागि परिसकेका छन्। वास्तवमा एसएलसीजस्तै एसईई पनि फलामे ढोका हो भने यो बुझ्नुपर्छ कि त्योभन्दा पनि बलिया ढोकाहरू त त्यसपछि आइलाग्छन। यो, उमेरको त्यो अवस्था हो जतिबेला किशोरावस्थाको उमेर पार गर्दै युवा हुने खुड्किलोतर्फ अग्रसर हुन लाग्छन् पाइलाहरू। एसईईको गम्भीरतापूर्वक परीक्षा दिएर राम्रो रिजल्ट प्राप्त गर्ने अभिलाषामा रहेका परीक्षार्थीका लागि त्यसको उचित परिणाम आइसकेको छ। स्पष्ट छ यसबेला कथित त्यो फलामे गहिरिएर हेर्ने हो भने केवल पढाइ होइन, सम्पूर्ण क्यारियर बनाउन सोच्नुपर्ने बेला हो यो। साँच्चै, अभिभावकका सपनालाई साक्षी राखेर निर्दृष्ट उद्देश्य निर्धारण गरिनुपर्ने बेला पनि यही नै हो। निश्चय नै लेखाइपढाइ प्रमुख विषय हो। त्यसका साथै आफू र परिवारको भविष्यको परिकल्पनामा घरव्यवहारको सामान्य कर्तव्यबोध समेत यो समयमा थपिन पुग्छ। तर यस्तो अवस्था आउनुको अर्थ नबुझीकनै फलामे ढोकाको नाममा हुर्कंदो किशोरको मनमस्तिष्कलाई चलायमान हुन नदिनु सर्वथा गलत छ। साँच्चै भन्ने हो भने फलामे ढोका भनेर भनिनु एउटा त्रस्त मानसिकता बोक्नुपर्ने बाध्यता कलिला विद्यार्थीका मस्तिष्कमा सञ्चारित गराउनु हो। परीक्षाको समयमा तिनका पढाइको ध्यानलाई बिटुल्याउनमा पक्कै अप्रत्यक्ष सघाउ पुर्याउँछ। एसईई दिइरहेको अवस्थामा यो उपमालाई तथा कथित बौद्धिकको पाखण्डीपनाको उच्चतम् नमूना मान्न सकिन्छ। प्रश्न उठाउन सकिन्छ के एसईई उत्तीर्ण गर्नु मात्रै जीवनको सबैभन्दा ठूलो उपलब्धि हो ? अन्यथा, यो तथ्यलाई किन उजागर गरिँदैन कि उत्तीर्ण हुनु त पहिलो कक्षादेखि अझ आजको आधुनिक शिक्षामा पनि नर्सरी, केजीदेखि नै छँदैछ। यस दृष्टिकोणले बरु खुलेर भनिदिन सक्नुपर्थ्यो संघर्ष त पढाइ प्रारम्भ भएको सुरुको कक्षादेखि नै गर्न जरुरी छ। के फलामे ढोकाको उपमा दिनेहरूले यो वास्तविकतालाई बुझेका छैनन् र ? गहिरिएर विश्लेषण गर्ने हो भने संघर्ष केवल पढाइमा मात्रै गरिन्न। जिन्दगीका यावत् पक्षहरू पारिवारिक, सामाजिक, प्रशासनिक जतासुकै क्रमशः बढ्दो उमेरसँगै संघर्ष बढ्दै जान्छ। अब सोच्नुपर्ने चाहिँ यही छ, जीवनमा कतिसम्म संघर्षको मैदानबाट पार पाइन्छ ? गीतमा भनिएकै छ, संघर्ष हो जीवन, जीवन संघर्ष हो, जीवनदेखि हारेर भाग्छु नभन। कति ठाउँ जितिएला, कति ठाउँ हारिएला। अलिकति आध्यात्मिक पाराले भन्ने हो भने जीवन एउटा खेल हो। चाहेर जित्न नसकिएला अथवा नचाहेरै पनि हारिएला। बस्, संघर्ष जारी राख्नुपर्छ, प्रयास गर्ने हो। प्रयास गर्नेले नै सगरमाथाको शिखर चुम्छ। कदाचित् कैयौंपटक प्रयास नगरिएको भए चन्द्रमा छुने मात्रै होइन त्यहाँ पाइला राख्ने आकांक्षा कसरी पूरा हुन्थ्यो ? यस हिसाबले भन्न सकिन्छ, असफलता नै सफलताको असली ढोका हो। त्यसो त, आजको समाजमा धेरै सम्पत्ति भएको धनाढ्य मान्छेको जीवनलाई नै बढीभन्दा बढी सफल मानिन्छ। त्यो मान्यताअनुसार पैसाले संसारमा सबै थोक किन्न पाइन्छ भन्ने विकृतपूर्ण सोच राखिएको समेत पाइन्छ। तिनले धनलाई नै सफलताको पर्याय मान्नु अस्वाभाविक होइन पनि। यद्यपि, पर्याप्त धन हुनेहरू सबै पैसाकै माध्यमबाट सफलताको शिखर चुमेका हुन्। धन जीवनको अपरिहार्य विषय हुनसक्छ, महत्त्वको विषय हुनसक्छ तर सबैभन्दा प्रमुख विषय धनलाई नै मानिनु भने अस्वस्थ मानसिकताको पराकाष्ठा नै हो। उपर्युक्त सन्दर्भमा, आजको समाजमा एउटा महत्त्वपूर्ण विषय भनेको अवश्य पनि शिक्षा नै हो। शिक्षा आर्जनमा ज्ञानविज्ञानका महान् सूत्र समावेश भएका हुन्छन्। शिक्षाविषयलाई नै ठूलो पहाड बनाउन आवश्यक छैन। अर्को शब्दमा, शिक्षा ज्ञानअध्ययनको बाटोमा आइपर्ने विभिन्न परीक्षामध्ये एसईई नामक एउटा अलिक महत्त्वपूर्ण परीक्षालाई फलामे ढोकाजस्ता अतिरञ्जित शब्द प्रयोग गरेर विद्यार्थीमाथि अनावश्यकीय दबाव दिनु कुनै पनि दृष्टिकोणबाट सही छैन। बरु तिनलाई पढ्नसिक्न आत्मप्रेरित हुने बाटोतर्फ आकर्षण बढाउने उपायहरू अवलम्बन गर्नु आवश्यक देखिन्छ। यहाँ, कुनै कतै मिडियामा ठाउँ नपाएको एउटा सन्दर्भ उल्लेखनीय छ। काठमाडौं कोटेश्वरस्थित कस्मिक इन्टरनेशनल एकेडेमीले विद्यालयका परीक्षार्थीको मनमा आत्मविश्वास बढाउन प्रस्तुत गरेको उदाहरण प्रशंसनीय देखिन्छ। त्यस विद्यालयका नेपाली अध्यापक तुलसीप्र्रसाद घिमिरेले अघिल्ला केही वर्षदेखि तत्कालीन एसएलसी र आजको एसईई परीक्षामा परीक्षार्थीलाई एउटा आकर्षण पेश गरेका थिए मैले पढाएको विषयमा जसले डिस्टिङ्क्सन ल्याउँछ, म उसलाई व्यक्तिगत रूपले निश्चित रकम दिन्छु। एकातर्फबाट हेर्दा यो क्रियालाई प्रलोभन दिलाएको जस्तो लागे पनि वास्तवमा उक्त कार्यभित्र ध्यान दिएर हेर्ने हो भने एउटा स्पष्ट तस्वीर देख्न सकिन्छ। त्यो के भने, यस प्रकारको शैक्षिकजुक्तिले विद्यार्थीका लागि पक्कै पनि गम्भीरतापूर्वक पढ्नमा हौसला प्रदान गर्न सहयोग पुग्न सक्छ। शिक्षकले पढाएरसिकाएर मात्र हुँदैन, पढाइसिकाइको सदुपयोग केकति भएको छ भन्ने तथ्य पनि जाँच्ने अवसर हो। प्रवेशिका परीक्षालाई केवल फलामे ढोकाको नाम दिएर विद्यार्थीको मनमस्तिष्कमा काल्पनिक हाउगुजी खडा गरिदिनु हुँदैन। त्यसको सट्टा अवसरका रूपमा लिन सकिने वास्तविकतातर्फ ध्यान खिच्न सके उपलब्धिमूलक हुन सक्थ्यो। ढोका पार गरेर तिनका लागि जीवनको उद्देश्य पहिल्याउन सुनौलो ढोका खुलिसकेको छ।"
स्तनपान अमृत समान,"आमाको दूध शिशुको अधिकार तथा प्रकृतिप्रदत्त उपहार हो। अर्कोतिर यो जीवनदायी अमृतसमान। आमाहरूमा स्तनपानसम्बन्धी पर्याप्त जानकारी नभएकाले पहाडी र तराई क्षेत्रका कतिपय जिल्लामा बिगौती दूध दुहेर फाल्ने गरिन्छ। सौन्दर्यमा ह्रास आउँछ, शरीरको तौल घट्छ, स्तनको आकार बिग्रन्छ भन्ने गलत मानसिकतामा आधुनिक नारी देखिन्छन्। कतिले कमजोर भइन्छ, कतिले दूध पुग्दैन भन्छन्। स्वास्थ्य मन्त्रालयको सर्वेक्षणमा यथेष्ट मात्रामा स्तनपान गरेका बच्चालाई रोग कम लाग्ने, शारीरिक र मानसिक विकास दू्रत गतिमा हुने र बाल मृत्युदर कम हुने देखिएको छ। स्तनपान गर्न नपाएका शिशु पछि गएर झगडालु स्वभावका हुने, अरूसँग घुलमिल गर्न नसक्ने, पछि गएर आपराधिक कार्यहरूमा लाग्ने गरेको, अस्वस्थ हुने, लुलो लंगडो हुने, सानातिना रोगव्याधिले समेत सताउने र जटिलता ल्याउने, बौद्धिक शक्ति कमजोर हुने देखिन्छ। प्रचुर मात्रामा स्तनपान नगर्ने शिशुमा गर्नेमा भन्दा झाडापखाला, श्वासप्रश्वास, निमोनिया, कुपोषण, आउँ र क्षयरोगबाट बिरामी हुने र मृत्यु हुने सम्भावना २५ प्रतिशतले बढी भएको पाइन्छ। साथै समयअगावै दुई महिनामै अतिरिक्त खाना दिने र ज्यादै ढिलो १९ महिनासम्म थप खाना दिने दुवै गलत प्रवृत्तिले कुपोषण र बालमृत्युदर बढाएको देखिन्छ। स्तनपान गराउँदा प्रोजेष्ट्रोन हर्मोनको वृद्धिले छ महिनासम्म सतप्रतिशत गर्भनिरोधकको काम गर्छ। गर्भधारण ढिलो हुन गई गर्भान्तरमा मद्धत पुग्छ। विश्व स्वास्थ्य संगठनका अनुसार बच्चालाई जन्मेको छ महिनासम्म आमाको दूध मात्रै खुवाए पुग्छ। त्यसपछिको शारीरिक र मानसिक विकासका लागि दूधको साथै अन्य ठोस खानेकुरा दुई वर्षसम्म खुवाउनु पर्दछ। त्यसैले उचित समयअनुसार, उचित मात्रामा स्तनपान गराउँदा र शिशुको खाद्य पदार्थमा ध्यान दिँदा कुपोषण हुन सक्दैन। एनडीएचएस २०१६ अनुसार इक्सक्लुजिभ ६ महिनासम्म ६६ र एक घण्टाभित्र बिगौती दूध खुवाउने ५५ प्रतिशत छन्। त्यस्तै ० देखि १ महिनामा ८० प्रतिशत २ देखि ३ महिनामा ७२ प्रतिशत,४ देखि ५ महिनामा ४१ प्रतिशत छ। एनएमएससीएस २०१९ मा बिगौती दूध १ घण्टामै खुवाउने ४२ प्रतिशत, ६ महिनासम्म स्तनपान गराउने ६२ र पूर्ण स्तनपान गराउने ८७६ प्रतिशत छ। स्तनपान प्रवद्र्धन गर्न सरकारले हाल ९८ दिन तलबी र ६ महिना बेतलबी विदा दिने गरेको छ। स्वस्थ आमाको स्तनबाट प्रतिदिन ९ देखि १२०० मिलीलिटर दूध निस्कन्छ, ६५ किलो क्यालोरी शक्ति प्रतिसय ग्राम निहीत हुन्छ। बच्चाको शारीरिक आवश्यकतानुसार मस्तिष्क विकास गर्न जरुरत पर्ने सबै एमीनो एसीड पाइन्छ। समय सीमा र मात्रा नभएको खाद्य वस्तु पनि यही नै हो। आमाको दूध स्वच्छ, सुपाच्य, हानीकारक किटाणुको प्रवेश हुन नपाउने, प्राकृतिक तत्त्व निहीत भएकाले घाटीको संक्रमण, स्कर्भी, रिकेट, पोलियो, इन्फ्लुएन्जा र दमजस्ता रोगबाट बचाउँछ। शिशुको बढ्दो उमेरको आवश्यकता अनुसार दूधको संरचनामा पनि परिवर्तन हुने गर्छ। आमाको दूध प्रचुर मात्रामा ६ महिनासम्म खुवाउँदा पानीको समेत आवश्यकता पर्दैन। आमाको दूध बच्चाका लागि तयारी खाना हो, जसलाई शिशुले चाहेमा जुनसुकै बेला र जुनसुकै स्थानमा सजिलैसँग खुवाउन सकिन्छ। बट्टाको दूध खानेमा भन्दा निमोनिया, दम, झाडापखालाले समात्ने र मृत्यु हुने सम्भावना २५ गुणा कम र भिटामिन ए, फलाम र पोषणको कमी भई कुपोषण हुने सम्भावना न्युन रहन्छ। शारीरिक अवस्था कमजोर हुने, समयमै घस्रिने र हिँडडुल गर्न नसकिने, दूध पचाउन नसकिने, वान्ता हुने, आँखा कमजोर हुने र पछि रतन्दो हुने, बौद्धिक क्षमता कम हुने र कमजोर शारीरिक अवस्थाका कारणले व्यक्तित्त्व विकास गर्न सक्दैन। आमाको सुरुको दूध ७१० दिनभित्रको अलि बाक्लो, पहेलो र च्यापच्याप लाग्ने, वंशाणुगत, कोलोष्ट्रमसहित हुन्छ जसलाई बिगौती दूध भनिन्छ। जसमा हानिकारक संक्रामक जीवाणु र किटाणुलाई नष्ट पार्ने, संक्रामक रोगसँग लड्न सक्ने तत्त्वहरू भएको, कार्बोहाइटेड, प्रोटिन, चिल्लो पदार्थको अलावा सबै पौष्टिक तत्त्वले भरिपूर्ण भएकाले विगौती दूधलाई पहिलो खोप पनि भनिन्छ। आमामा जन्मेदेखि गर्भधारण गर्दासम्म उत्पन्न भएका रोगविरुद्ध विकसित एण्टीबडी भएको दूध, बच्चा जन्मनेबित्तिकै वा ढिलोमा जन्मेको आधादेखि एक घण्टाभित्रै खुवाउनु पर्दछ। पीप मिसिएको दूध भनी फ्याँक्ने र सट्टामा ५० प्रतिशत महिलाले गर्ने विशेषगरी तराईमा मह चटाउने, घ्यू, जन्मघुन्टी, ग्लुकोज र घोटीचौथी खुवाउने जस्ता कार्यहरू उचित होइनन्। उक्त कुरा खान दिँदा संक्रमण हुने र दूध खान नमान्ने हुन जान्छ। शिशुलाई ममताको पहिलो उपचार स्तनपान गराउँदा शिशुका लागि मात्र नभई स्वयं आमाका लागि उत्तिकै महत्त्वपूर्ण छ। बच्चाले दूध चुस्दा अक्सिटोसिनले दूध पगार्ने भएकाले उक्त तत्त्वले आमाको पाठेघर (जुन बच्चा गर्भमा रहेको बेला खुलेको हुन्छ) खुम्चन मद्दत पुर्याई पाठेघरमा लाग्ने रोगहरू न्यूनीकरण गर्दछ। प्रसवपछि हुने रक्त श्रावलाई रोक्छ। आमालाई पछि गएर हुने डिम्बासय, स्तन र पाठेघरको क्यान्सर हुने सम्भावना ८ गुणाले कम हुन्छ। स्तनपान गराउँदा प्रोजेष्ट्रोन हर्मोनको वृद्धिले छ महिनासम्म सतप्रतिशत गर्भनिरोधकको काम गर्छ। गर्भधारण ढिलो हुन गई गर्भान्तरमा मद्धत पुग्छ। स्तनपान ५० प्रतिशतले कम गर्दा ३७ प्रतिशत प्रजनन् दरमा वृद्धि हुन्छ। डब्बा तथा अन्य दूध खुवाउँदा हुने खर्चको आर्थिक भार तथा बिरामी भई उपचारमा लाग्ने खर्चको भार कम हुन्छ। आमालाई स्तनपान गराउँदा आत्मीयता, भावनात्मक सुखानुभूति, गौरव, मानसिक स्वस्थता र आत्मसन्तुष्टि प्रदान गर्छ भने बच्चाले आफूलाई सुरक्षित ठान्छ। स्तनपान गराउँदा आमाले पूर्णता पाउँछिन्। पारिवारिक बचतसमेत बढाउँछ। गर्भावस्थामा सञ्चित बोसो घटाउँछ। अन्तमा, आमालाई उचित समय, तरिका र सुरक्षित स्तनपान सिकाउनै पर्छ। जसका लागि युवावस्थामा र गर्भवती हुँदा परीक्षण गर्नुपर्छ। ६ महिनासम्म शिशुलाई स्तनपान मात्र गराउनुपर्ने र त्यसपछि दुई वर्षसम्म खानाका साथ दूध चुसाउनु पर्छ। स्तनपानलाई शिशुको नैसर्गिक तथा बालअधिकारको रूपमा स्थापित गराउन जरुरी छ। लेखक नेपाल चिकित्सक संघका कोषाध्यक्ष हुन्।"
ओसाकाले स्वीकारिन गल्ती,"टोकियो : जापानी टेनिस सुन्दरी नाओमी ओसाकाले फ्रेन्च ओपनका दौरान मिडियाबाट टाढा बस्न लिएको निर्णय गलत भएको स्वीकार गरेकी छन्। ओसाकाले मानसिक स्वास्थ्यका लागि लिइएको निर्णयले त्यतिखेरको निर्णयले कति ठूलो रुप लिन्छ भनेर आँकलन गर्न नसक्दा विवादित बन्न पुगेको बताएकी हुन्। मैले आफ्नो मानसिक स्वास्थ्यका लागि मिडियासँग कुरा नगर्ने निर्णय लिएको थिएँ। त्यो निर्णय लिँदा त्यसको प्रभाव कस्तो पर्छ भन्ने सोच्नै सकिनँ, अमेरिकी (यूएस) ओपनका क्रममा कुरा गर्दै उनले भनिन्, त्यही अवस्था अहिले आएको भए अलग तरहले सम्हाल्ने थिएँ। फ्रेन्च ओपनमा उनले आफ्नो मानसिक स्वास्थ्यलाई प्राथमिकतामा राख्दै पोस्ट् म्याच कन्फरेन्समा सहभागी नहुने निर्णय गरेकी थिइन्। जसका कारण ओसाका र ग्रान्डस्लाम आयोजकबीच विवाद बढेपछि उनले प्रतियोगिता नै छाड्ने निर्णय लिएकी थिइन्। मलाई लाग्छ, त्यो समय मैले धेरै गल्ती गरें, ओसाकाले भनिन्, म पनि त्यही व्यक्ति परें। जो त्यस्तो समयमा सही निर्णय लिन सक्तैनन्। त्यस बेलाको घटनाले मैले धेरै कुराहरू सिक्न पाएँ। अब त्यस्तो स्थिति फेरि आउँदैन। २३ वर्षीया ओसाका यूएस ओपनको उपाधि रक्षाको अभियानमा छिन्। गत वर्ष उनले बेलारुसकी भिक्टोरिया अजरेन्कालाई पराजित गर्दै दोस्रो पटक यूएस ओपनको उपाधि जितेकी थिइन्। आफ्नै देशमा भएको टोकियो ओलम्पिकमा ओसाकाबाट स्वर्णको आशा गरिएको थियो। तर, लामो समयदेखि मानसिक स्वास्थ्यको समस्याबाट जुधिरहेकी ओसाकाले घरेलु कोर्टमा कुनै जादु देखाउन सकिनन्। म अहिले शारीरिक र मानसिक रुपमा स्वस्थ छु, ओसाकाले भनिन्, पछिल्लो समय मैले धेरै प्रतियोगिता खेलेको छैन। तर, पनि स्वभाविक लयमा फर्कनेमा आशावादी छु।"
रोहितले मैत्रीपूर्ण खेल गुमाउने,"काठमाडौं : नेपाली राष्ट्रिय फुटबल टोलीका डिफेन्डर रोहित चन्दले भारतविरुद्धको दुई वटा मैत्रीपूर्ण खेल गुमाउने भएका छन्। पर्सिजा जकार्ताबाट इन्डोनेसियाको शीर्ष डिभिजनको लिग खेलिरहेका रोहित भारतसँगको मैत्रीपूर्ण खेलका लागि नेपाल नआउने भएका हुन्। राष्ट्रिय टोलीको बन्द प्रशिक्षणमा लामो समय बिताएका रोहित पर्सिजा जकार्तामा पनि आफूले पाएको जिम्मेवारी पूरा गर्न गत साता इन्डोनेसिया पुगेका थिए। इन्डोनेसियाको शीर्ष डिभिजनको लिग शुक्रबारबाट सुरु भएको छ। उनले शुक्रबार मात्र एक साता लामो क्वारेन्टाइनको समय पूरा गरेका छन्। शनिबार सामाजिक सञ्जाल फेसबुकमार्फत रोहितले आठ दिनको क्वारेन्टाइन पूरा गरेको बताएका छन्। इन्डोनेसियाको शीर्ष डिभिजनको लिग खेल्न म तयार छु। उत्साहित पनि छु, रोहितले स्टाटसमा लेखेका छन्। रोहित नेपाली टोलीका मुख्य प्रशिक्षक अब्दुल्लाह अलमुताइरी र एन्फाको सल्लाहमा नै इन्डोनेसिया गएको जनाइएको छ। अखिल नेपाल फुटबल संघ (एन्फा) का महासचिव इन्द्रमान तुलाधरले एन्फासँगको छलफलबाटै रोहित इन्डोनेसिया गएको जानकारी दिए। हामीसँग स्वीकृति लिएर नै रोहित इन्डोनेसिया गएका हुन्, महासचिव तुलाधरले भने, इन्डोनेसियाको लिग शुक्रबारबाट सुरु भएको छ। त्यसअघि क्वारेन्टाइनमा बस्नुपर्ने भएकाले उनी गत साता नै इन्डोनेसिया गएका हुन्। फिफा विश्वकप छनोट र सन् २०२३ को एसिया कपको दोस्रो चरणको छनोटअन्तर्गत अस्ट्रेलियाविरुद्धको खेलमा रोहितले रातो कार्ड पाएका थिए। कुवेतमा भएको उक्त खेलको पहिलो हाफको अन्तिम समयमा रोहितले रातो कार्ड पाएका थिए। खेलको ४५औं मिनेटमा अस्ट्रेलियाका मार्टिन बोयललाई फल गरेपछि रोहित चन्दले सिधै रातो कार्ड पाएका थिए। त्यही कारण उनले भारतविरुद्धको पहिलो खेल गुमाउन सक्ने भएकाले पनि इन्डोनेसिया जान स्वीकृति दिएको महासचिव तुलाधरले जानकारी दिए। पछिल्लो अन्तर्राष्ट्रिय खेलमा उनले रातो कार्ड पाएका कारण उनले एक खेल गुमाउन सक्ने सम्भावना छ। यसको निर्णय भने भइसकेको छैन, महासचिव तुलाधरले भने, यस बारेमा हामीले विश्व फुटबल महासंघ (फिफा) सँग जानकारी लिइरहेका छौं। रोहित राष्ट्रिय टोलीका महत्वपूर्ण खेलाडी हुन्। पर्सिजामा डिफेन्सिभ मिडफिल्डरको भूमिका निर्वाह गरिरहेका उनी पछिल्लो समय राष्ट्रिय टोलीमा सेन्टर डिफेन्सबाट खेल्दै आएका छन्। उनकै प्रेरणादायी प्रदर्शनमा नेपालले गत चैतमा सम्पन्न थ्री नेसन्स कपको उपाधि जितेको थियो। उनी प्रतियोगिताकै सर्वोत्कृष्ट खेलाडी घोषित भएका थिए। माल्दिभ्समा आयोजना हुने साफ च्याम्पियनसिपको तयारीका लागि नेपालले भारतसँग दुई वटा मैत्रीपूर्ण खेल खेल्न लागेको हो। दुई चिरपरिचित राष्ट्रबीच त्रिपुरेश्वरस्थित दशरथ रंगशालामा भदौ १७ र भदौ २० मा दुई खेल हुनेछ। दुवै मैत्रीपूर्ण खेल दर्शकबिनाको बन्द रंगशालामा गर्ने एन्फाले जनाएको छ। भारतसँगको मैत्रीपूर्ण खेलपछि नेपाली टोली भदौ २५ गते कतारको दोहा प्रस्थान गर्नेछ। दोहामा तयारी गरेर नेपाली टोली माल्दिभ्स जानेछ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्।"
