शीर्षक,विवरण
घरघरमा सेवा प्रदान गर्दै पाल्पाको पूर्वखोला गाउँपालिका,"तानसन : नागरिकलाई घरघर तथा वडावडा सेवा सुविधा प्रदान गर्न पूर्वखोला गाउँपालिकाले वडा स्तरीय एकीकृत घुम्ति शिविर सञ्चालन गरेको छ। जनप्रतिनिधि तथा प्रमुख प्रशासकीय अधिकृतको नेतृत्वमा पूर्वखोला गाउँपालिकाले वडावडामा एकीकृत घुम्ती शिविर सञ्चालन गरी जनताको काम घरदैलोमा अभियान सुरु गरेको हो। गाउँपालिकाले घरबाट बाहिर आउन नसक्नेलाई घरघरमै, घर बाट बाहिर आउनेलाई वडावडाबाट घुम्ति शिविर मार्फत सेवा प्रदान गरेको हो। गाउँपालिकाले वडावडामा पुगेर व्यवसाय दर्ता, स्वास्थ्य शिविर, कृषि तथा पशु सेवा शिविर, महिला हिंसा न्युनीकरण अभियान, अपाङ्ग परिचयपत्र वितरण, स्वास्थ्य शिविर, योजना सम्झौता तथा भइपरि आएका नागरिक समस्या एउटै थलोबाट सम्बोधन गर्ने गरी एकीकृत घुम्ति शिविर सञ्चालन गरिएको प्रमुख प्रशासकीय अधिकृत ज्ञानुप्रसाद पनेरुले बताए। कोभिड १९ को सक्रमणसँगै जनतालाई पालिकाको केन्द्रसम्म पुग्नसमेत कठिन भइरहेको समयमा पालिकाले प्रदान गर्ने सबै कसिमका सेवा सुविधासहित वडावडामा पुगेर घुम्ति शिविर सञ्चालन गरिएको गाउँपालिकाका अध्यक्ष नुनबहादुर थापाले बताए। वडामा सेवा लिनेको भीड नै भयो। नागरिकले राखेका गुनासाहरु अधिकांश सोही स्थानमै सम्बोधन गरेको, वडामा सम्बोधन नभएका गुनासा, सुझाव तथा उजुरी पालिकाबाट सम्बोधन गर्ने गरी टिपोट गरी ल्याएको प्रमुख प्रशासकीय अधिकृत पनेरुले बताए। नागरिकहरुले गरेका माग, सुझाव तथा गुनासाहरु केही कार्यपालिकाको बोर्ड बैठकबाट केही गाउँ परिषदबाट सम्बोधन गरिने गाउँपालिका अध्यक्ष थापाले बताए। वडावडाबाट भएको एकीकृत घुम्ती शिविरले घरदैलोमा व्यवसाय दर्ता तथा नवीकरण गर्न पाएको, खेतीपाती तथा पशुपालनको विषयमा जानकारी लिएको, पालिकाले कृषि तथा पशुपालनमा प्रदान गर्ने अनुदान तथा सहुलियतका बारेमा जानकारी पाएको जल्पाकी रुमी सारुले बताइन्। एकीकृत घुम्ती शिविरमा लैङ्गिक हिंसाको जानकारी दिएका छौं। परिवार, समाजमा घरघरमा भएका महिला हिंसाबारे सचेतना, कानुनी उपचार, कानुनी सेवा पालिकाबाट हुने सम्बोधन लगायतका विषयमा छलफल तथा अन्तरक्रिया गर्दै पालिकाकी उपाध्यक्ष भागिरथी शर्मा भट्टराईले बताइन्। पालिकाले एकीकृत घुम्ति शिविरबाट वडा नं १ सिलुवामा २५ जनालाई, वडा नं २ जल्पामा १० जनालाई, वडा नं ३ रिङनेरहमा ८ जनालाई, वडा नं ४ देवीनगरमा २१ जनालाई, वडा नं ५ विरकोटमा १३ जनालाई र हेकलाङमा ११ जनालाई अपाङ्ग परिचयपत्र वितरण गरेको छ। पालिकाले घुम्ति शिविरमार्फत ९१ वटा व्यवसाय दर्ता तथा नवीकरण गरेको सूचना अधिकारी मोहन ढकालले बताए। एकीकृत घुम्ति सेवालाई निरन्तरता दिने गाउँपालिकाले जनाएको छ।"
कांग्रेस केन्द्रीय सदस्यमा रानाको उमेद्ववारी,"दैलेख : नेपाली कांग्रेसको केन्द्रीय सदस्यमा दैलेखकी सीताकुमारी रानाले उम्मेदवारी दर्ता गरेकी छिन्। काठमाडौंमा जारी कांग्रेसको १४ औं महाधिवेशनमा उनले केन्द्रीय सदस्य पदमा उम्मेदवारी दिएकी हुन्। उनले आदिवासी जनजाति महिलातर्फ नेपाली कांग्रेसको केन्द्रीय सदस्य पदमा उमेद्वारी दिएकी हुन्। नेपाल महिला संघ दैलेखको अध्यक्षसमेत रहेकी रानाले महाधिवेशनमा सांगठनिक सुदृढीकरण, समावेशिताको सशक्तीकरण र राजनीतिमा सबैका लागि अवसर भन्ने नारा अघि सार्दै आदिवासी जनजाति महिलातर्फ नेपाली कांग्रेसको केन्द्रीय सदस्य पदमा उमेद्वारी दिएको बताइन्। उनी दैलेखबाट अत्याधिक मतसहित महाधिवेशन प्रतिनिधि निर्वाचित भएकी थिइन्। उनी दैलेख निर्वाचन क्षेत्र नं २ को क्षेत्रीय अधिवेशनबाट ४ सय ३ मतसहित केन्द्रीय महाधिवेशन प्रतिनिधि निर्वाचित भएकी थिइन्।"
प्रदेश २ : लोसपाको अध्यक्षमा सोनल मनोनित,"जनकपुरधाम : लोकतान्त्रिक समाजवादी पार्टीको प्रदेश २ का अध्यक्षमा जितेन्द्र सोनललाई मनोनयन गरिएको छ। पार्टीका केन्द्रीय अध्यक्ष महन्थ ठाकुरले शनिबार प्रदेश २ का संसदीय दलका नेतासमेत रहेका सोनललाई अध्यक्षमा चयन गरेका हुन्। लोसपा नेपालको अन्तरिम विधान अनुसार प्रदेश अध्यक्षको जिम्मेवारी उनलाई दिइएको हो। त्यस्तै प्रदेश २ का सचिवमा नेता रामविनोद चौधरी (पप्पु)लाई जिम्मेवारी दिइएको छ। ४ जिल्लामा अध्यक्ष चयन लोकतान्त्रिक समाजवादी पार्टी (लोसपा) नेपालले प्रदेश २ का ८ मध्ये ४ जिल्लामा जिल्ला अध्यक्ष चयन गरेको छ। पार्टी अध्यक्ष महन्थ ठाकुरले शुक्रबार प्रदेश २ का धनुषा, महोत्तरी, बारा र पर्सामा जिल्ला अध्यक्ष चयन गरेका हुन्। पार्टीको धनुषा जिल्ला अध्यक्षमा परमेश्वर साह, महोत्तरी जिल्ला अध्यक्षमा रामबाबु साह, बारामा नवल किशोर सिंह र पर्सामा पुरुषोत्तम झालाई मनोनयत गरेको छ। लोसपा नेपालको अन्तरिम विधान अनुसार चारै जनालाई जिल्ला अध्यक्षको जिम्मेवारी दिइएको छ। लोसपाले प्रदेश २ का बाँकी चार जिल्ला सर्लाही, रौतहट, सिरहा र सप्तरीमा चाँडै जिल्ला अध्यक्षहरु चयन गरिने जनाएको छ। त्यस्तै, अध्यक्ष ठाकुरले उमाकान्त झालाई धनुषा र अभिराम शर्मालाई महोत्तरी जिल्लाको पर्यवेक्षकमा मनोनयन गरेका हुन्।"
विनाशकारी आँधीबाट अमेरिकामा कम्तिमा ५० जनाको मृत्यु,न्युयोर्क: अमेरिकामा विनाशकारी आँधीका कारण कम्तिमा ५० जनाको मृत्यु भएको छ। केन्टकीका गर्भनरले यो संख्या अझै बढ्नसक्ने बताएका छन्। उनका अनुसार कम्तिमा ७० देखि एक सयमसम्म मृतक संख्या बढ्ने छ। गर्भनर एन्डी बेशियरले विनाशकारी आँधी अहिलेसम्मकै डरलाग्दो रहेको बताएका छन्। त्यहाँको विभिन्न गोदामहरुमा कामदारहरु फसेबो बताइएको छ। न्युयोर्क टाइम्सका अनुसार केन्टकीको मेफिल्डमा रहेको मैनबत्ति कारखानमा एक सयभन्दा बढी कामदारहरु फसेका छन्। गर्भनर बेशियरले उनीहरुको तत्काल उद्धार नगरे धेरै मानिसको ज्यान जानसक्ने उल्लेख गरेका छन्।
सन् २०२२ लाई फेवा किनारमा सडक महोत्सव गरी स्वागत गर्दै,"पोखरा : पोखराको फेवाताल किनार लेकसाइडमा सन् २०२२ लाई स्वागत गर्न सडक महोत्सवको तयारी गरिएको छ। अंग्रेजी नयाँ वर्ष मनाउने गन्तव्यस्थलको रुपमा विकास गर्न रेष्टुरेन्ट एण्ड बार एशोसियसन (रेवान) पोखराको आयोजनामा विगत २२ वर्षअघिदेखि फेवाताल किनारमा सडक महोत्वस हुँदै आएको छ। नेपाली कला, संस्कृति, खानाका परिकार र खेलकुदका गतिविधि सडक महोत्सवमा हुने आयोजक संस्था रेष्टुरेन्ट एण्ड बार एशोसियसन (रेवान) पोखराका अध्यक्ष लक्ष्मण बरालले जानकारी दिए। महोत्सव डिसम्बर महिनाको ३०, ३१ र नयाँ वर्ष २०२२ को पहिलो दिन १ तारिखसम्म हुने छ। नेपाली महिनाको पुस १५ गतेदेखि १७ गतेसम्म हुने महोत्सवमा सन् २०२१ को अन्तिम दिन १२ गते विशेष कार्यक्रम गरी नयाँ वर्ष २०२२ लाई स्वागत गर्ने कार्यक्रम रहेको रेवानका अध्यक्ष बरालले जानकारी दिए। रेवान पोखराले राजनैतिक अस्थिरता, कोरोना महामारी, २०७२ सालको भुकम्प र भारतले लगाएको नाकाबन्दी जस्नो कठीन समयमा पनि पर्यटन प्रवद्धन गर्न सडक महोत्सवलाई निरन्तरता दिंदै आएको छ। गत वर्ष पनि कोरोना संक्रमण कम हुँदै गएको र लकडाउन हटेको समय परेकोले सन् २०२१ लाई स्वागत गर्न सडक महोत्सव रेवान पोखराले आयोजना गरेको थियो। यस वर्ष कोमागाने पार्कका संस्कृति कार्यक्रम सहित महोत्सवको आयोजना हुने सडक महोत्सवका संयोजक नरेश भट्टराईले जानकारी दिए। नेपाल र पोखरा घुम्न आएका विदेशी पर्यटक अंग्रेजी नयाँ वर्ष नजिकिएसँगै नयाँ वर्ष मनाउन भारतको गोवा वा अन्य मुलुक जाने गर्दर्थे। पर्यटक नयाँ वर्ष मनाउनकै लागि अन्यत्रजाने अवस्थालाई रोक्न रेवान पोखराले फेवाताल किनारमा महोत्सवको आयोजना गर्दै आएको हो। महोत्सवमामा मौलिक भेषभुसा, ग्रामीण जनजीवन, किसानका उत्पादन पस्कने उद्देश्यले पनि महोत्सवको आयोजना गरिएको रेवानले जनाएको छ। ती दिनसम्म हुने महोत्सव लेकसाइडका तीन किलोमिटर क्षेत्रमा हुने छ। नेपाली मौलिक संस्कृतिको साथै पोखरामा रहेका विदेशीको संस्कृतिक कार्यक्रम समेत हुने भएकोले सडक महोत्सव स्वदेशी तथा विदेशी पर्यटकका लागि विशेष आकर्षक रहने पोखरा पर्यटन परिषद्का अध्यक्ष गोपी भट्टराईले बताए। महोत्सवमा ख्यातिप्राप्त कलाकारहरुको दोहोरी, हास्य प्रहसन र साँझमा लाइभ कन्सर्ट पनि आयोजना हुने रेवान पोखराका सचिव भिष्मराज पौडेलले बताए।"
"महामन्त्रीमा युवा पुस्ताबीच भीडन्त, यी हुन् प्रमुख दाबेदार",काठमाडौं: नेपाली कांग्रेसको १४औं महाधिवेशनअन्तर्गत महामन्त्री पदमा युवा नेताहरुले उम्मेदवारी दिएका छन्। उनीहरुले विभिन्न प्यानलबाट उम्मेदवारी दिएका हुन्। शेरबहादुर देउवा प्यानलबाट महामन्त्रीमा प्रकाशशरण महत र प्रदिप पौडेलले उम्मेदवारी दिएका छन्। यसअघि बालकृष्ण खाँण र ज्ञानेन्द्र कार्कीको नाम पनि महामन्त्रीका लागि चर्चामा रहे पनि कृष्णप्रसाद सिटौलासँग तालमेल भएपछि प्रकाशशरण र प्रदिपले महामन्त्रीमा बाजी मारेका हुन्। देउवा प्यानलबाट विद्रोह गरेका विश्वप्रकाश शर्माले भने अन्तिममा प्रकाशमान सिंह प्यानलबाट महामन्त्रीमा उम्मेदवारी दिएका छन्। देउवा प्यानलबाट विद्रोह गर्दा उनी शेखर कोइरालाको प्यानलबाट उम्मेदवारी दिने चर्चा चलेको थियो। त्यस्तै कोइरालाको प्यानलबाट गगन थापा र डा मिनेन्द्र रिजालले उम्मेदवारी दिएका छन्। त्यस्तै विमलेन्द्र निधीको प्यानलबाट राजाराम कार्कीले महामन्त्रीमा उम्मेदवारी दिएका छन्।
देउता चढेको निहुँमा क्रुर यातना दिने पतिलाई २ वर्ष कैद,"दैलेख : पत्निलाई क्रुर यातना दिने एक युवकलाई २ वर्ष कैद सजाय तोकिएको छ। पत्निको शरीरमा तातो पानी र अगुल्टोले पोलेको कसुरमा ती युवकलाई दैलेख जिल्ला अदालतले २ वर्ष कैद, २० हजार जरिवाना, ५० हजार क्षतिपूर्ति र १२ सय रुपैयाँ पीडित राहत कोषमा जम्मा गर्नुपर्ने फैसला गरेको छ। भैरबी गाउँपालिका५ गौरीसल्लाका २६ वर्षीय दीपक नेपालीलाई आफ्नी पत्नी २६ वर्षीया हस्तना नेपालीलाई पटकपटकको घरेलु हिंसापछि ज्यानै जान सक्नेसम्मको कसुर ठहर गर्दै उक्त फैसला भएको हो। जिल्ला न्यायाधीश दण्डपाणी लामिछानेको एकल इजलासबाट उक्त फैसला भएको श्रेस्तेदार उपसचिव इन्द्रबहादुर कार्कीले जानकारी दिए। २०७८ साउन २१ गते राती दीपकले आफूलाई देउता आएको बाहनामा पत्नि हस्तना नेपालीको शरीरमा तातो पानी र अगुल्टोले पोलेको घटनामा जिल्ला प्रहरी कार्यालय दैलेखमा साउन २२ गते पीडित पक्षले दिएको उजुरीका आधारमा प्रहरीले साउन २२ गते नै पक्राउ गरेको थियो। दैलेख जिल्ला अस्पतालमा तीन साता उपचार गरिएको पीडितको स्वास्थ्य अवस्था र निरन्तर घरेलु हिंसा हुँदै शरीर पोल्नेसम्मको घटना गराएको भन्ने प्रहरी अनुसन्धान प्रतिवेदनको आधारमा जिल्ला सरकारी वकिल कार्यालयले दैलेख जिल्ला अदालतमा २०७८ भदौ १६ गते ज्यान मार्ने उद्योगको अभियोग पेश गरेको थियो। अभियोग सम्बन्धमा भदौ १६ गते नै भएको थुनछेक बहसपछि जिल्ला न्यायाधीश दण्डपाणी लामिछानेको इजलासबाट दिपकलाई पुर्पक्षका लागि थुनामा राख्ने आदेश भएको थियो। शुक्रबार भएको फैसलाबारे पीडितको राहत र न्याय अनुभूतीमा राम्रो काम गरेको जिल्ला न्यायाधिवक्ता हरिप्रसाद घिमिरेले बताए। लैंगिक हिंसा विरुद्धको १६ दिने अभियानको अन्तिम दिन एक जना घरेलु हिंसा पीडितले न्याय पाएकोमा आफूलाई खुशी लागेको कानूनी सहायता र उपचारमा सघाउँ पुर्याएको सामाजिक सेवा केन्द्र (सोसेक) नेपालको महिला तथा बालबालिका सेवा केन्द्र, बाल हेल्पलाइन १०९८ का संयोजक रमा श्रेष्ठ बताउँछिन्। हस्तना अहिले तीन वर्षकी छोरी मीना र ८ महिनाकी छोरी लक्ष्मीसहित माइतीघर ठाँटीकाँध गाउँपालिका३ बिसालामा बस्तै आएकी छिन्। फैसलाको जानकारी पाएपछि सोचे जस्तै धेरै सजाय नभए पनि कसूर ठहर गरेकोमा खुसी लागेको हस्तनाले बताइन्।"
देउवा भर्सेस कोइराला : कसको प्यानल बलियो?,"काठमाडौंः नेपाली कांग्रेसको १४औं महाधिवेशनमा उम्मेदवारी टुंगो लागेको छ। सभापतिको आकांक्षीमा ६ जना रहेका छन्। सभापतिमा शेरबहादुर देउवा, शेखर कोइराला, प्रकाशमान सिंह, विमलेन्द्र निधी, कल्याण गुरुङ र युवराज न्यौपानेले उम्मेदवारी दिएका छन्। यीमध्ये देउवा र कोइरालाले प्यानल बनाएरै सम्पूर्ण पदमा उम्मेदवारी दिएका छन्। देउवा प्यानलबाट विजयकुमार गच्छदार र पूर्णबहादुर खड्का उपसभापतिको उम्मेदवार बनेका छन्। शेखर कोइराला प्यानलबाट उपसभापतिमा चन्द्र भण्डारी र धनराज गुरुङको उमेदवारी परेको छ। त्यस्तै देउवा प्यानलबाट महामन्त्रीमा प्रकाशशरण महत र प्रदीप पौडेल उम्मेदवार बनेका छन् भने कोइराला प्यानलबाट महामन्त्रीमा मिनेन्द्र रिजाल र गगन थापाले उम्मेदवारी दिएका छन्। त्यस्तै देउवा प्यानलबाट सहमहामन्त्रीमा महिला कोटामा महालक्ष्मी उपाध्याय डिना (मकवानपुर), आदिवासी जनजातितर्फ भीष्मराज आङ्देम्बे (पाँचथर), दलितर्फ मानबहादुर विश्वकर्मा (अर्घाखाँची), मधेशीतर्फ महेन्द्र यादव (धनुषा), खस आर्यतर्फ किशोरसिंह राठौर (बर्दिया), थारुतर्फ उमाकान्त चौधरी (बारा), मुस्लिमतर्फ फरमुल्लाह मन्सुर (बारा) र पिछडिएको क्षेत्रमा जीवनबहादुर शाही (हुम्ला)ले उम्मेदवारी दिएका छन्। त्यस्तै कोइराला प्यानलबाट सहमहामन्त्रीमा खस आर्यबाट देवराज चालिसे, पिछडिएको क्षेत्रबाट बद्री पाण्डे, दलितबाट जीवन परियार, महिलाबाट कमला पन्त, जनजातिबाट विकास लामा, मधेसीबाट रामकृष्ण यादव र थारुबाट तेजुलाल चौधरी र अल्पसंख्यबाट वकिल मियाँले उम्मेदवारी दिएका छन्।"
कांग्रेस महाधिवेशन: ३९ पदाधिकारीसहित ५४८ जनाको उम्मेदवारी,"काठमाडौं: नेपाली कांग्रेसको १४औँ महाधिवेशनमा ६ जना सभापतिसहित ३९ जनाको पदाधिकारीमा उम्मेदवारी परेको छ। नयाँ कार्यसमिति चयनका लागि राजधानीको राष्ट्रियसभा गृहमा आज भएको उम्मेदवारी मनोनयन दर्तामा पदाधिकारीको लागि उक्त सङ्ख्यामा उम्मेदवारी मनोनयन पत्र दर्ता भएको केन्द्रीय निर्वाचन समितिले जनाएको छ। बिहान १० बजेदेखि साँझ पाँच बजेसम्म उम्मेदवारी मनोनयन समयावधि तोकिएको थियो। निर्वाचन समितिका अनुसार सभापतिमा शेरबहादुर देउवा, प्रकाशमान सिंह, विमलेन्द्र निधी, डा शेखर कोइराला, कल्याण गुरुङ र युवराज न्यौपानेको उम्मेदवारी परेको छ। उपसभापतिमा विजयकुमार गच्छदार, महेश आचार्य, सुजाता कोइराला, डा चन्द्र भण्डारी, धनराज गुरुङ, दिव्यश्वरी साह र पूर्णबहादुर खड्काले मनोनयन दर्ता गराएका छन्। त्यसैगरी महामन्त्रीमा डा मीनेन्द्र रिजाल, डा प्रकाशशरण महत, विश्वप्रकाश शर्मा, गगनकुमार थापा, प्रदीप पौडेल र डा राजाराम कार्कीको उम्मेदवारी परेको छ। सहमहामन्त्रीमा मानबहादुर विश्वकर्मा, बद्रीप्रसाद पाण्डे, फर्मुल्लाह मनसुर, सुरेन्द्र चौधरी, शेख वकिल, देवराज चालिसे, किशोरसिंह राठौर, रञ्जीत कर्ण, जीवन परियार, रामकृष्ण यादव, जीवनबहादुर शाही, विकास लामा, कमला पन्त, तेजुलाल चौधरी, भीष्मराज आङदाङवे, चेतनाराज बजाल, उमाकान्त चौधरी, गङ्गा सुनार, महेन्द्र यादव र डिना उपाध्यायले उम्मेदवारी मनोनयन गरेको निर्वाचन समितिले जनाएको छ। त्यस्तै केन्द्रीय सदस्यतर्फ पिछडिएका समूहबाट दुई, अपाङ्ग कोटामा १७, अल्पसङ्ख्यकमा ६, मुस्लिम कोटामा १६, थारु समुदायबाट १४, मधेसीमा ३२, दलित ३९, महिला ३१, खसआर्यतर्फ ८३ जना, आदिवासी जनजाति क्लष्टरबाट ८७ जना र खुलातर्फ ११० जनाको उम्मेदवारी परेको छ। त्यसैगरी प्रदेश १ बाट १३, प्रदेश २ बाट पाँच, लुम्बिनी प्रदेशका लागि ११, गण्डकीका लागि ६, कर्णालीका लागि छ, सुदूरपश्चिम प्रदेशका लागि १२, वाग्मतीका लागि नौ जनाले उम्मेदवारी मनोनयन गराएको छ। निर्वाचन प्रक्रियाको काम भृकुटीमण्डप र राष्ट्रियसभागृहबाट भइरहेको छ। कांग्रेस केन्द्रीय कार्यसमितिका पदाधिकारीमध्ये एक सभापति, दुई उपसभापति, दुई महामन्त्री र आठ सहमहामन्त्रीको निर्वाचन हुने व्यवस्था छ। कोषाध्यक्ष भने निर्वाचित केन्द्रीय सदस्य मध्येबाट निर्वाचित हुने व्यवस्था छ। त्यसैगरी ३५ खुला केन्द्रीय सदस्य, महिला नौ, प्रत्येक प्रदेशबाट तीन जनाका दरले २१, दलित नौ, आदिवासीजनजाति १५, खसआर्य १३, मधेसी नौ, थारु चार, मुस्लिम तीन, पिछडिएको क्षेत्रबाट एक, अल्पसङ्ख्यकबाट एक, अपाङ्गताबाट एक सदस्य गरी कूल १३४ पदाधिकारी तथा सदस्यको निर्वाचन हुने विधानको व्यवस्था छ। यसबाहेक केन्द्रीय सभापतिले ३३ जना मनोनित गर्ने विधानमा उल्लेख छ। पार्टीका सबै तहका पदाधिकारी तथा सदस्यको पदावधि चार वर्षको हुनेछ। असाधारण स्थिति भएमा केन्द्रीय कार्यसमितिले सोको कारण खोली बढीमा एक वर्षसम्मको अवधि बढाउन सक्ने विधानको व्यवस्था छ। यस महाधिवेशनमा महाधिवेशन प्रतिनिधिको सङ्ख्या जम्मा चार हजार ७४३ कायम रहेको छ। पार्टीको केन्द्रीय निर्वाचन समितिका अनुसार १६५ सङ्घीय निर्वाचन क्षेत्र, भ्रातृ तथा शुभेच्छुक संस्था र विदेशस्थित जनसम्पर्कबाट गरी उक्त सङ्ख्यामा महाधिवेशन प्रतिनिधि चयन भएका हुन्। यसअघि शुक्रबार भृकुटीमण्डपमा भव्य समारोहका बीच महाधिवेशनको उद्घाटन भएको थियो।"
अमेरिकामा विनाशकारी आँधीबाट मर्नेको संख्या ७० नाध्यो,न्युयोर्कः अमेरिकामा विनाशकारी आँधीका कारण ७० जना भन्दा बढीको मृत्यु भएको छ। केन्टकीका गर्भनरले यो संख्या अझै बढ्नसक्ने बताएका छन्। उनका अनुसार मृतकको संख्या अझै बढ्ने छ।गर्भनर एन्डी बेशियरले विनाशकारी आँधी अहिलेसम्मकै डरलाग्दो रहेको बताएका छन्। त्यहाँको विभिन्न गोदामहरुमा कामदारहरु फसेको बताइएको छ। केन्टकी लगायत अमेरिकाको अन्य ६ राज्यमा विनासकारी आँधीले नराम्ररी असर पारेको छ । न्युयोर्क टाइम्सका अनुसार केन्टकीको मेफिल्डमा रहेको मैनबत्ति कारखानमा एक सयभन्दा बढी कामदारहरु फसेका छन्। गर्भनर बेशियरले उनीहरुको तत्काल उद्धार नगरे धेरै मानिसको ज्यान जानसक्ने उल्लेख गरेका छन्।
देउवा र शेखरको प्यानलले पायो पूर्णता (सूचीसहित),"काठमाडौं: नेपाली कांग्रेसको महाधिवेशनअन्तर्गत नेतृत्व चयनका लागि हुने चुनावमा सभापति शेरबहादुर देउवा र नेता शेखर कोइरालाको प्यानलले पूर्णता पाएको छ। देउवा प्यानलबाट विजयकुमार गच्छदार र पूर्णबहादुर खड्का उपसभापतिको उम्मेदवार बनेका छन्। देउवालाई कृष्णप्रसाद सिटौलाको साथ छ। त्यस्तै देउवा प्यानलबाट महामन्त्रीमा प्रकाशशरण महत र प्रदीप पौडेल उम्मेदवार बनेका छन्। सहमहामन्त्रीका लागि आदिवासी जनजातिको तर्फबाट भीष्मराज आङ्देम्बे, दलित तर्फबाट मानबहादुर विक, महिलामा डिना उपाध्याय, मधेसीमा महेन्द्र यादव, खस आर्यमा किशोर सिंह राठौर, थारुमा उमाकान्त चौधरी, मुस्लिममा फरमुल्लाह मन्सुर र पीछडिएको क्षेत्रबाट जीवन शाही उम्मेदवार बन्ने भएका छन्। त्यस्तै शेखर कोइराला प्यानलबाट उपसभापतिमा चन्द्र भण्डारी र धनराज गुरुङ, महामन्त्रीमा मिनेन्द्र रिजाल र गगन थापाले उम्मेदवारी दिएका छन्। त्यस्तै शेखर प्यानलबाट सहमहामन्त्री देवराज चालिसे, बद्री पाण्डे, जीवन परियार, विकास लामा, कमला पन्त, रामकृष्ण यादव, तेजुलाल चौधरी र वकिल मियाँ उम्मेदवार बनेका छन्।"
शेरबहादुर देउवाले गराए सभापतिमा उम्मेदवारी दर्ता,"काठमाडौं: नेपाली कांग्रेसको सभापतिमा शेरबहादुर देउवाले उम्मेदवारी दर्ता गरेका छन्। बालकृष्ण खाँणको प्रस्ताव र कृष्ण सिटौलाको समर्थनमा देउवाले उम्मेदवारी दर्ता गराएका हुन्। देउवाको प्यानलबाट महामन्त्रीमा डा प्रकाशशरण महत र प्रदीप पौडेलले उम्मेदवारी दिएका छन्। त्यस्तै सहमहामन्त्रीमा महिला कोटाबाट महालक्ष्मी उपाध्याय डिना, आदिवासी जनजाति तर्फ भिष्मराज आङ्दाम्बे, दलितर्फ मानबहादुर विश्वकर्मा, मधेशीतर्फ महेन्द्र यादव, खस आर्यतर्फ किशोरसिंह राठोर, थारू तर्फ उमाकान्त चौधरी, मुस्लिमतर्फ फर्मुल्लाह मन्सुर, पिछडिएको क्षेत्र तर्फ जीवनबहादुर शाहीले उम्मेदवारी दर्ता गराएका छन्।"
कोरोना भाइरसविरुद्ध दुई करोड मात्रा खोप लगाइयो,काठमाडौं : नेपालमा कोरोना भाइरसविरुद्धको दुई करोड मात्रा खोप लगाइएको छ। स्वास्थ्य तथा जनसङ्ख्या मन्त्रालयका सहप्रवक्ता डा समीरकुमार अधिकारीले कोरोना भाइरसविरुद्धको खोप दुई करोड मात्रा लगाइएको बताए। उनका अनुसार दुई करोड दुई लाख ३४ हजार ८२२ मात्रा खोप लगाइएको छ। तीमध्ये एक करोड १० लाख ६६ हजार ४६४ जनाले एक मात्रा र ९१ लाख ६८ हजार ३५८ जनाले पूर्ण मात्रा खोप लगाएका छन्। सबभन्दा बढी शुक्रबार खोप लगाएका छन्। उनका अनुसार तीन लाख २९ हजार ३२१ जनाले खोप लगाएका छन्। सरकारले दैनिक दुई लाख जनालाई खोप उपलब्ध गराउने व्यवस्था गरेको छ। सरकारले गत माघदेखि कोरोना भाइरसविरुद्धको खोप अभियान सञ्चालन गरेको हो। अहिले सबै नागरिकलाई सरकारले खरिद गरेर र कोभ्याक्समार्फत ल्याएका खोप लगाउँदैछ। यस्तै लक्षितमध्ये ५५५ प्रतिशतले पहिलो मात्रा र ४६ प्रतिशतले पूर्ण मात्राको खोप लगाएका छन्। नेपालमा एक करोड ९९ लाख २२ हजार १६४ जनालाई खोप लगाउने सरकारको लक्ष्य छ। मन्त्रालयका सहप्रवक्ता डा अधिकारीले दुई करोड ९४ लाख ५३ हजार ७३० मात्रा खोप आइपुगेको छ।
"गगनले भने : समुन्नत नेपाली, सम्मानित नेपालीप्रति ओलीको टिप्पणी हतारो","काठमाडौं : नेपाली कांग्रेसका नेता गगन थापाले समुन्नत नेपाली, सम्मानित नेपालीको अवधारणाप्रति केपी शर्मा ओलीले हतारमा टिप्पणी गरेको बताएका छन्। शनिबार ट्वीट गर्दै उनले अवधारणा पढेको थाहा पाएर खुशी लागेको बताएका हुन्। उनले लेखेका छन्, आदरणीय केपी ओलीज्यू, चौधौं महाधिवेशनको पूर्वसंध्यामा स्नेही कांग्रेसजनमाझ सल्लाह, सुझाव र छलफलका लागि मैले प्रस्तुत गरेको 'समुन्नत नेपालःसम्मानित नेपाली'को अवधारणा तपाईंले पनि पढेको थाहा पाएर खुशी लाग्यो। तर टिप्पणी चाहिँ अलि हतारमा गर्नु भएछ। थापाले तेह्रो महाधिवेशनमै पार्टीको रुपान्तरण हुनुपर्ने प्रस्ताव अगाडि सारेको बताए। उनले भने, मैले २०७२ मा संविधान जारी भएपछि सम्पन्न तेह्रौं महाधिवेशनमैं कांग्रेसको सम्पूर्ण राजनीति अब 'समुन्नत नेपाल : सम्मानित नेपाली'को निर्माणमा समर्पित हुनुपर्छ र नीति र कार्यक्रमसहित त्यसलाई कार्यान्वयन गर्नसक्ने बन्नका लागि पार्टीको रुपान्तरण हुनुपर्छ भनेर निरन्तर प्रस्ताव गर्दै आएको छु। थापाले सामाजिक लोकतन्त्रको सैद्धान्तिक खाकाभित्र 'समुन्नत नेपाल : सम्मानित नेपाली'को सङ्कल्पसहित राष्ट्रिय अभियान प्रारम्भ गर्दा ओलीसँग जम्काभेट हुने बताए। गगन थापाको प्रतिबद्धता: समुन्नत नेपाली, सम्मानित नेपाली"
"यी हुन् सभापतिका आकांक्षी, कसको प्यानल बलियो?","काठमाडौं: नेपाली कांग्रेसको १४औं महाधिवेशनअन्तर्गत सभापतिमा ६ जनाले उम्मेदवारी दिएका छन्। राष्ट्रिय सभामा आज ५ बजेसम्मका लागि तोकिएको मनोनय दर्तामा कांग्रेस सभापति शेरबहादुर देउवासहितले उम्मेदवारी दर्ता गराएका हुन्। देउवाबाहेक, शेखर कोइराला, प्रकाशमान सिंह, बिमलेन्द्र निधि, कल्याण गुरुङ र युवराज न्यौपानेको उम्मेदवारी दिएका छन्। वरिष्ठ नेता रामचन्द्र पौडेल सभापतिको आकांक्षी भए पनि अन्तिम समयमा उनले शेखर कोइरालालाई साथ दिएका थिए।"
प्रकाशमानले उम्मेदवारी दर्ता गर्दै भने दोस्रो चरणमा मेरो प्यानलले जित्छ,"काठमाडौं: कांग्रेस सभापति पदका उम्मेदवार प्रकाशमान सिंहले पार्टी शुद्धीकरणका लागि उम्मेदवारी दिएको बताएका छन्। मनोनयन दर्ता गरेपछि सञ्चारकर्मीहरुसँग कुराकानी गर्दै उनले पार्टीलाई विधि विधानअनुसार चलाउन आफूले उम्मेदवारी दिएको बताए। उनले दोस्रो चरणमा आफ्नो प्यानलले जित्ने दाबीसमेत गरे। पार्टी विधि र विधानअनुसार चलेन। कांग्रेसलाई बलियो बनाउन मैले उम्मेदवारी दिएको हुँ। दोस्रो चरणमा मेरो प्यानलले जित्छ, उनले भने। त्यस्तै उसभापतिका उम्मेदवार सुजाता कोइरालाले महिला उत्थानका लागि उम्मेदवारी दिएको बताइन्। उनले आफूले कोइराला परिवारको साथ नछोडेको स्पष्ट पारिन्। मैले कोइराला परिवार छाडेको छैन। महिला उत्थानका लागि प्रकाशमान सिंहको प्यानलबाट उम्मेदवारी दिएको हुँ, सञ्चारकर्मीको प्रश्नमा उनले भनिन्।"
संस्थापनइतरमा जुटेन सहमति : प्रकाशमान र शेखर सभापतिको उम्मेदवार बन्ने,"काठमाडौं : नेपाली कांग्रेसको संस्थापन इतरबाट डा शेखर कोइराला र प्रकाशमान सिंह उम्मेदवार बन्ने पक्का भएको छ । वरिष्ठ नेता रामचन्द्र पौडेलले १४ औं महाधिवेशनमा सभापतिमा उम्मेदवारी नदिने घोषणा गरेसँगै संस्थापन इतरबाट कोइराला र सिंह उम्मेदवार बन्ने पक्का भएको हो । यो समूहबाट नेता पौडेल र महामन्त्री डा शशांक कोइरालाले सहमति जुटे सभापतिको उम्मेदवारबाट आफूहरू लचिलो बन्ने संकेत गरेका थिए। तर, नेता सिंह र शेखर कोइरालाका बीचमा सहमति जुट्न नसकेको हो। शनिबार बिहानैदेखि संस्थापनइतरबाट शेखर र सिंहले प्यानल बनाउने तयारीमा जुटिरहेका छन्। यता १४ औं महाधिवेशनमा सुजाता कोइरालाले उपसभापतिमा उम्मेदवारी दिने भएकी छन्। नेतृ सुजाताले प्रकाशमान सिंहको तर्फबाट उपसभापतिमा उम्मेदवार दिने सिंहको सचिवालयले जनाएको छ। पौडेलले शेखरलाई साझा उम्मेदवार बन्ने सर्तमा सभापतिको रेशबाट बाहिरिएका हुन्। शनिबार बिहान कांग्रेस नेता कार्यकर्तासँगको छलफल पौडेलले संस्थापन इत्तरबाट कसैले अडान नछाडेपछि आफू सभापति पदबाट पछाडि हटेको बताएका हुन्। पौडेल निवासमा मिनेन्द्र रिजाल, बन्द्री पाण्डे लगायतका नेता कार्यकर्ताहरु गएका थिए। पाण्डेले भने, 'रामचन्द्र पौडेल आफूले सभापतिको उम्मेद्वारी नदिने भन्नुभएको छ। उहाँले कसलाई समर्थन गर्ने भन्नेबारेमा बेलुकासम्म टुंगो लाग्नेछ।' कांग्रेसको १४ औँ महाधिवेशनअन्तर्गत जिल्ला र प्रदेश अधिवेशनमा शेरबहादुर देउवा र कृष्ण सिटौलापक्ष एउटै प्यानल बनाएर अगाडि बढेका थिए। महाधिवेशनमा पनि उनीहरु एक भएर जाने सहमति भएको छ। महाधिवेशनको उद्घाटन सत्र सकिएर बन्दसत्र सुरु हुँदा समेत कांग्रेसका दुवै पक्षले प्यानल बनाउन सकेका छैनन्। सभापति शेरबहादुर देउवा पक्ष (संस्थापन)ले उपसभापति, महामन्त्री र सहमहामन्त्रीको टुंगो लगाउन सकेको छैन। कांग्रेस विधानमा सभापति, २ उपसभापति, २ महामन्त्री, ८ सहमहामन्त्री र १ जना कोषाध्यक्ष मनोनित गरी १४ जना पदाधिकारी रहने व्यवस्था गरिएको छ । केन्द्रीय सदस्यहरू खुलातर्फ ३५ जना, विभिन्न समावेशी समूह र पिछडिएको क्षेत्रतर्फ ६५ जना र ७ प्रदेशबाट ११ महिलासहित २१ जना आउने छन्। कांग्रेसको विधानमा उपसभापति, महामन्त्री र केन्द्रीय सदस्यमा खुलातर्फको छुट्टै कोटा भए पनि सहमहामन्त्रीमा खुलातर्फ कोटा छुट्याइएको छैन। प्रदीप पौडेललाई महामन्त्रीको उम्मेद्वार बनाउने भएपछि संस्थापनमा असन्तुष्टि कांग्रेस सभापतिमा पौडेलले उम्मेदवारी नदिने सुजाता कोइरालाले उपसभापतिमा उम्मेदवारी दिने कल्याण गुरुङले गरे कांग्रेस सभापतिमा उम्मेदवारी दर्ता कांग्रेस महाधिवेशन : उम्मेदवारी मनोनयन प्रक्रिया जारी देउवा गुटमा असन्तुष्टि, विश्वप्रकाश शर्मा महामन्त्री पदबाट पछि नहट्ने"
महाधिवेशनको मझधारमा आएर प्रतिस्पर्धाको मैदान छोडेँ : रामचन्द्र पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले १४ औं महाधिवेशनमा नेतृत्वको प्रतिस्पर्धाबाट अलग रहने निर्णय गरेको बताएका छन्। शनिबार एक विज्ञप्ति जारी गर्दै पौडेलले चौधौं महाधिवेशनसम्म आइपुग्दा आफूले अनेक प्रपञ्च भोगेको बताएका हुन्। पार्टी महाधिवेशनको मझधारमा आएर प्रतिस्पर्धाको मैदान छोड्न पर्ने अवस्थामा पुगेको धारणा राखेका छन्। प्रजातन्त्रका मूल्य, मान्यता र आर्दश अंगालेर अथक प्रयत्न गरिरहँदा पनि पार्टी महाधिवेशनको मझधारमा आएर प्रतिस्पर्धाको मैदान छोड्न पर्ने अवस्थामा म पुगें। विज्ञप्तिमार्फत उनले भनेका छन्, तथापि एउटा इमान्दार र लोकतन्त्रवादी नेपालीको हैसियतमा पार्टी र राष्ट्रमा देखिएका विकृति र गलत प्रवृत्तिविरुद्ध भने लडिनै रहनेछ। लोकतन्त्रको आस्था मनभरि भरिएका कांग्रेसजन र विशेषगरि नयाँ शिक्षित पुस्ताले नेपाली कांग्रेसलाई राष्ट्रियता, प्रजातन्त्र र समाजवादको मूल आदर्शमा स्थापित गर्ने प्रयास अघि बढाउने छन् भन्ने मेरो अपेक्षा भने मेटिएको छैन। उनले पार्टीलाई स्पष्ट नीति, योजना र एकताको सन्देश दिनु आवश्यक रहेको भन्दै प्रतिस्पर्धाबाट अलग रहने निर्णय गरेको दाबी गरेका छन्। उनले भनेका छन्, म नेपाली कांग्रेस पार्टीका तमाम कार्यकर्ता र महाधिवेशन प्रतिनिधिहरुलाई यो दिशामा आफ्नो ध्यान लगाउन र सुदृढ, सबल र एकताबद्ध पार्टी निर्माणमा एकजुट हुन आग्रह गर्दछु। मैले कांग्रेसलाई जुन रुपमा बस्दै आएको थिए, त्यो कांग्रेसमा विचलन आइरहेको मैले अनुभव गर्नुपरेको छ। प्रदीप पौडेललाई महामन्त्रीको उम्मेद्वार बनाउने भएपछि संस्थापनमा असन्तुष्टि कांग्रेस सभापतिमा पौडेलले उम्मेदवारी नदिने संस्थापनइतरमा जुटेन सहमति : प्रकाशमान र शेखर सभापतिको उम्मेदवार बन्ने प्रकाशमान सिंहले गरे सभापतिमा उम्मेदवारी दिने घोषणा कांग्रेसमा विचलन आइरहेको उनले बताए। पौडेलले भनेका छन्, मैले कांग्रेसलाई जुन रुपमा बस्दै आएको थिए, त्यो कांग्रेसमा विचलन आइरहेको मैले अनुभव गर्नुपरेको छ। पार्टी सत्ताको भर्याङमा सीमित नहोस् भनेर यसका संस्थापक नेताहरू बीपी, गणेशमान र किशुनजीले आर्दश र मूल्यका लागि जीवनभर लड्नु भयो, संघर्ष गर्नु भयो, त्यो आज निरर्थक हुन लागेको पीडा बोध भइरहेछ। कांग्रेसलाई आज केवल सत्ताको भन्याङमा सीमित हुन गएको मलाई महसुस भइरहेको छ। त्यो पनि संसदीय विचलनबाट हात लागेको सत्ता अवसरमा पार्टी रमाइरहेको अवस्था छ। पौडेलले राष्ट्रिय राजनीतिमा आफ्नो भूमिका रही रहने स्पष्ट पारेका छन्। पौडेलले प्रतिस्पर्धाबाट आफू बाहिरिएपनि आफ्नो विवेक प्रयोग गरेर लोकतान्त्रिक प्रतिस्पधाको आदर्श र मूल्यलाई जोगाउन कार्यकर्तालाई आह्वान गरेका छन्।"
"सभापतिमा शेखर, महामन्त्रीमा मिनेन्द्र र गगनको उम्मेदवारी",काठमाडौं: नेपाली कांग्रेसको १४औं महाधिवेशनमा सभापतिमा शेखर कोइरालाले उम्मेदवारी दर्ता गराएका छ। उनको प्यानलबाट महामन्त्रीमा मिनेन्द्र रिजाल र गगन थापाले उम्मेदवारी दर्ता गराएका छन्। त्यस्तै उपसभापति चन्द्र भण्डारी र धनराज गुरुङले उम्मेदवारी दर्ता गराएका छन्। यसअघि सभापतिमा प्रकाशमान सिंहले उम्मेदवारी दिएका छन् भने महामन्त्रीमा विश्वप्रकाशले उम्मेदवारी दिएका छन्।
"देउवा गुटमा असन्तुष्टि, विश्वप्रकाश शर्मा महामन्त्री पदबाट पछि नहट्ने","काठमाडौं : नेपाली कांग्रेसका प्रवक्ता विश्वप्रकाश शर्माले महामन्त्रीमा पदमा उम्मेदवारी दिने भएका छन्। शर्माले महामन्त्रीमा उम्मेदवारी दिने निर्णयबाट पछि नहटेको संकेत गरेका छन्। कांग्रेस सभापति शेरबहादुर देउवाले सहमहामन्त्रीमा उठ्न शर्मालाई सुझाएका थिए। संस्थापन पक्षबाट प्रदीप पौडेल महामन्त्रीको उम्मेद्वार बनाउने तयारी भएपछि देउवाको गुटमा असन्तुष्टि बढेको हो। सभापति शेरबहादुर देउवा र कृष्णप्रसाद सिटौला पक्षबीच भएको सहमतिमा सिटौला निकट नेता पौडेललाई महामन्त्रीमा उम्मेद्वारी बनाउने तयारी भएको छ। यो निर्णय भएसँगै देउवा पक्षबाट महामन्त्रीको उम्मेद्वार बन्न शर्मा र दुरी बढेको छ। महामन्त्रीमा उम्मेदवारी दिने निर्णय गरेपनि टिम भने अझै टुंगो लागेको छैन। महामन्त्रीमा शर्मासहित गगन थापा, प्रदीप पौडेल, बालकृष्ण खाँण र मीनेन्द्र रिजाल, ज्ञानेन्द्रबहादुर कार्की उम्मेदवारी दिने तयारीमा छन्। १३ औं महाधिवेशनको पहिलो चरणको निर्वाचनमा जम्मा खसेको मतको १० प्रतिशत अर्थात् ३ सय २४ मत मात्र ल्याएका सिटौलाले दोस्रो चरणमा देउवालाई सहयोग गरेर सभापति बनाएका थिए। १४औंमा आइपुग्दा पनि देउवासँगै सहकार्य गर्न पुगेका छन्। सिटौला समूहले उपसभापति, महामन्त्री, सहमहामन्त्री र ३५ जना केन्द्रीय सदस्य पाउने सहमति भएको छ। आफ्नो समूहको नेतृत्व सिटौला आफैंले गर्ने भएका छन्। उनी पार्टी उपसभापतिमा प्रतिस्पर्धा गर्ने भएका छन्। महामन्त्रीमा युवा नेता प्रदीप पौडेल र सममहामन्त्रीमा काभ्रेका नेता जिल्ला सभापतिसमेत भइसकेका नेता शिवप्रसाद हुमागाईं उठ्ने सिटौला निकट एक नेताले बताए। महाधिवेशनपछि देउवाले सिटौलालाई कार्यवाहक सभापति बनाउने र सिटौलाले देउवालाई निर्वाचनपछि पनि प्रधानमन्त्री बनाउने सहमति भएको सिटौला निकटका एक नेताले जानकारी दिए। केन्द्रीय समितिबाट निर्णय गराएर कार्यवाहक दिनुपर्ने भनी सिटौलाले राखेको सर्त देउवाले स्वीकारेका छन्। कांग्रेसलाई समुन्नत र सशक्त पार्टी बनाउनु पर्छ प्रदीप पौडेललाई महामन्त्रीको उम्मेद्वार बनाउने भएपछि संस्थापनमा असन्तुष्टि कांग्रेस सभापतिमा पौडेलले उम्मेदवारी नदिने सुजाता कोइरालाले उपसभापतिमा उम्मेदवारी दिने कल्याण गुरुङले गरे कांग्रेस सभापतिमा उम्मेदवारी दर्ता कांग्रेस महाधिवेशन : उम्मेदवारी मनोनयन प्रक्रिया जारी"
"यी हुन् उपसभापतिका आकांक्षी, यीमध्ये को हुन् शक्तिशाली?",काठमाडौं: नेपाली कांग्रेसको उपसभापतिमा प्यानलसहित उम्मेदवारी परेको छ। शेरबहादुर देउवा प्यानलबाट विजयकुमार गच्छदार र पूर्णबहादुर खड्काले उपसभापतिमा उम्मेदवारी दिएका छन्। शेखर कोइराला प्यानलबाट उपसभापतिमा चन्द्र भण्डारी र धनराज गुरुङको उमेदवारी परेको छ। विमलेन्द्र निधीको प्यानलबाट उपसभापतिमा दिव्येश्वरी शाहले उम्मेदवारी दर्ता गराएका छन् भने प्रकाशमान सिंहको टिमबाट सुजाता कोइराला उपसभापतिको उम्मेदवारी दिएकी छन्। त्यस्तै महेश आचार्यले बिना गुट उपसभापतिमा उम्मेदवारी दिएका छन्।
एमाले केन्द्रीय कमिटी बैठक भक्तपुरमा जारी,"काठमाडौं : नेकपा (एमाले)को केन्द्रीय कमिटीको बैठक जारी रहेको छ। एमालेको दशौं महाधिवेशनपछिको दोस्रो केन्द्रीय कमिटी बैठक दिउँसो जर्मन हाउस हस्पिटालिटी गठ्ठाघर भक्तपुरमा बसेको हो। बैठकमा सपथ लिन बाँकी केन्द्रीय सदस्यहरूले शपथग्रहण गरेका छन्। बैठकलाई सम्बोधन गर्दै एमाले अध्यक्ष ओलीले अविलम्ब सबै संगठनका अधिवेशन आयोजना गर्न निर्देशन दिएका छन्। उनले पार्टी र संगठनलाई गति दिनका लागि आआफ्नो क्षेत्रबाट सक्रिय भएर लाग्न आह्वान गरेका हुन्। एमाले केन्द्रीय कार्यालयका सचिव शेरबहादुर तामाङले बैठकमा १५ वटा कार्यसूचीमाथि छलफल हुने जानकारी दिए। चितवनमा सम्पन्न दसौं राष्ट्रिय महाधिवेशनबाट ३०१ सदस्यीय नयाँ कमिटी गठन भएको छ। नवनिर्वाचित कमिटीको पहिलो बैठक चितवनमै बसेको थियो। तामाङका अनुसार केन्द्रीय सदस्यहरूको शपथग्रहण, महाधिवेशनको सामान्य समीक्षा, केन्द्रीय कमिटीमा सदस्यहरूको मनोनयन, पोलिटब्युरो गठन, स्थायी कमिटीको गठन, केन्द्रीय सल्लाहकार परिषद्को गठन र कार्य विभाजन, प्रदेशमा रिक्त पदाधिकारीको मनोनयन, जिल्ला र प्रदेश अधिवेशनको मिति निर्धारण, विधान सम्पादन र नियमावली संशोधन, बैठक सञ्चालन कार्यविधि, केन्द्रीय कार्यालय व्यवस्थापन, महाधिवेशनको सन्देश तथा पार्टी प्रवेश अभियान, वरीयताक्रम निर्धारण र जनसंगठनको सुदृढीकरण अभियान लगाएतका विषय बैठकका एजेण्डामा राखिएको छ।"
शेखरको नेतृत्वमा बन्ने प्यानल अन्तिम चरणमा (कोको समेटिए),"काठमाडौं: नेपाली कांग्रेसको १४औं महाधिवेशनमा संस्थापनइतरबाट सभापतिमा शेखर कोइरालाले उम्मेदवारी दिने तयारी गरेका छन्। वरिष्ठ नेता रामचन्द्र पौडेल प्रतिस्पर्धाबाट बाहिरिने निर्णय गरेसँगै शेखरको नेतृत्वमा प्यानल बन्ने भएको हो। महामन्त्रीमा गगन थापा र मिनेन्द्र रिजालको नाममा सहमति भइसकेको कांग्रेसका एक नेताले बताए। तर, विश्वप्रकाश शर्माले पनि महामन्त्री मागिरहेका छन्। रिजालको नाम उपसभापतिमा उम्मेदवारी दिने चर्चा पनि छ। उपसभापतिमा एक जना चन्द्र भण्डारी र अर्का एक जनाको नाम भने टुंगो लाग्ने चरणमा छ। रामशरण महत र महेश आचार्यमध्ये एक जना उपसभापतिमा नाम टुंगो लाग्ने बताइएको छ। कांग्रेस नेताहरुका अनुसार सहमहामन्त्रीमा खसआर्यबाट देवराज चालिसे, महिलाबाट कमला पन्त, दलितबाट जीवन परियार, मधेसीबाट रामकृष्ण यादव, मुस्लिमबाट शेख वकिल र थारुबाट तेजुलाल चौधरीको नाम चर्चामा छ। हालसम्म सभापतिमा कल्याण गुरुङले उम्मेदवारी दर्ता गराएका छन् भने पार्टी सभापति शेरबहादुर देउवासहित प्रकाशमान सिंह, विमलेन्द्र निधि र शेखर कोइरालाले उम्मेदवारी दर्ता गराउने तयारीमा छन्।"
प्रकाशमान सिंहले गरे सभापतिमा उम्मेदवारी दिने घोषणा,"काठमाडौं : नेपाली कांग्रेसका नेता प्रकाशमान सिंहले सभापतिमा उम्मेदवारी दर्ता गर्ने घोषणा गरेका छन्। शनिबार दिउँसो राजधानीमा कार्यकर्ता भेला गरी सिंहले उम्मेदवारी घोषणा गरेका हुन्। उनले भने, पार्टी सभापति शेरबहादुर देउवाले पार्टीको विधान बेवास्ता गरे। पार्टीलाई विधि र नियम अनुसार चलाउन सकेनन्। सिंहले शनिबार पार्टी सभापतिमा आफ्नो उम्मेदवारी घोषणासहित अवधारणापत्र सार्वजनिक गरेका छन्। सिंहको टीमबाट सुजाता कोइराला उपसभापतिको उम्मेदवार रहेकी छन्। उनले पार्टीलाई चलायमान बनाउन सभापतिमा उमेदवार घोषणा गरेको दाबी गरे। हालसम्म सभापतिमा कल्याण गुरुङले उम्मेदवारी दर्ता गराएका छन् भने पार्टी सभापति शेरबहादुर देउवासहित प्रकाशमान सिंह, विमलेन्द्र निधि र शेखर कोइरालाले उम्मेदवारी दर्ता गराउने तयारीमा छन्। तस्बिर : दीपेन श्रेष्ठ"
विमलेन्द्र निधीले दिए सभापतिमा उम्मेदवारी,"काठमाडौंः नेपाली कांग्रेसको महाधिवेशनमा विमलेन्द्र निधीले सभापतिमा उम्मेदवारी दर्ता गराएका छन्। सभापतिमा शेरबहादुर देउवा, शेखर कोइराला, कल्याण गुरुङ र युवराज न्यौपानेले पनि उम्मेदवारी दर्ता गराएका छन्। शेखरको प्यानलबाट महामन्त्रीमा मिनेन्द्र रिजाल र गगन थापाले उम्मेदवारी दर्ता गराएका छन् भने देउवा प्यानलबाट प्रदीप पौडेल र प्रकाशशरण महतले महामन्त्रीमा उम्मेदवारी दर्ता गराएका छन्।"
पदाधिकारीमा ककसले दिए उम्मेदवारी? (सूचीसहित),"काठमाडौं: नेपाली कांग्रेसको १४औं महाधिवेशनमा उम्मेदवारी दिने क्रम जारी छ। अहिलेसम्म सभापतिमा कल्याण गुरुङ, युवराज न्यौपानेले उमेदवारी दिएका छन्। त्यस्तै उपसभापतिमा महेश आचार्यले उमेदवारी दिएका छन्। उनी शेखर कोइराला निकट हुन्। त्यस्तै सहमहामन्त्रीमा बद्री पाण्डे (पिछडिएको क्षेत्र), फरमुल्लाह मन्सुर (मुस्लिम), सुरेश चौधरी (थारु), मानबहादुर विश्वकर्माले दलितबाट उम्मेदवारी दर्ता गराएका छन्। त्यस्तै एक सयभन्दा बढीले केन्द्रीय सदस्यमा उम्मेदवारी दिएका छन्।"
विश्वप्रकाशले अन्ततः प्रकाशमान प्यानलबाट दिए महामन्त्रीको उम्मेदवारी,काठमाडौं: संस्थापन पक्षबाट विद्रोह गरेका महामन्त्रीका आकांक्षी विश्वप्रकाश शर्माले अन्ततः प्रकाशमान सिंह प्यानल रोजेका छन्। उनले अन्तिम समयमा प्रकाशमान सिंह प्यानलबाट महामन्त्रीमा उम्मेदवारी दिएका छन्। देउवा समूहबाट विद्रोह गरेपछि उनलाई शेखर प्यानलबाट महामन्त्रीमा उठाउने प्रयास गरिएको थियो। तर मिनेन्द्र रिजालले महामन्त्रीमा अडान नछाडेपछि उनी उक्त प्यानलबाट बाहिरिएका थिए।
राजधानीका अधिकांश होटल भरिभराउ,"काठमाडौं : नेपाली कांग्रेसको १४औैँ महाधिवेशनमा सहभागी प्रतिनिधि, पर्यवेक्षक तथा शुभेच्छुकका कारण राजधानीका अधिकांश होटल भरिभराउ भएका छन्। मङ्सिर २४ गतदेखि काठमाडौंमा कांग्रेसको महाधिवेशन सुरु भएको छ। कांग्रेसले महाधिवेशन प्रतिनिधि बस्नका लागि राजधानीका तीन ठाउँमा होटलको व्यवस्था गरेको छ। सुन्धारा, ठमेल र गौशालामा प्रतिनिधिलाई बस्ने व्यवस्था गरिए पनि तारे होटल, पर्यटकीय होटलदेखि सामान्य होटलसमेत प्रतिनिधि, पर्यवेक्षकका साथै शुभेच्छुकले भरिएका छन्। आवास तथा भोजन समितिका संयोजक एवं कांग्रेस केन्द्रीय सदस्य सुरेन्द्र पाण्डेका अनुसार करिब चार हजार प्रतिनिधिका लागि ८६ होटल बुकिङ गरिएका छन्। महाधिवेशनमा सहभागी हुने आठ हजार व्यक्तिका लागि भोजनको व्यवस्था गरिएको छ। महाधिवेशन आयोजनास्थल भृकुटीमण्डप आसपास मात्र होइन, प्रतिनिधि बस्ने होटल आसपास पनि उम्मेदवारका प्रचार सामग्री झुण्ड्याइएका छन्। सुन्धारा, ठमेल र गौशाला क्षेत्रका बाटाबाटामा प्रचार सामग्री देख्न सकिन्छ। कोरोना महामारी जोखिम कायमै रहे पनि होटल व्यवसायीले स्वास्थ्य मापदण्डको पालना गरेर प्रतिनिधिलाई खानेबस्ने प्रबन्ध मिलाएका छन्। लामो सयम कोरोना महामारीका कारण समस्यामा परेका होटल व्यवसायीले महाधिवशेनका कारण थोरै भए पनि राहत महसुस गरेका छन्। एकता होटल व्यवसायी सङ्घका उपाध्यक्ष खेमराज उप्रेतीले ठूलो पार्टीले काठमाडौँमा महाधिवेशन गर्नु राम्रो पक्ष भएको बताए। उनले काठमाडौँका तारे होटलदेखि पर्यटकस्तरीय होटल प्रतिनिधि र शुभेच्छुकका कारण भरिभराउ भएको जानकारी दिए। कोरोनाका कारण लामो समयसम्म पाहुनाविहीन बनेका व्यवसायी अहिले कोरोना केही मत्थर हुँदै गएको, पहिले जस्तै विभिन्न बैठक, भेला, सम्मेलन, गोष्ठीका साथै पार्टीका महाधिवशेन पनि हुन थालेपछि खुसी देखिएका छन्। सङ्घअन्तर्गत राजधानीमा करिब ४०० होटल रहेका छन्। अध्यक्ष उप्रेतीले सङ्घ आबद्ध कोटेश्वर, एयरपोर्ट, तिलगङ्गा, गौशाला, चाबहिल, बत्तिसपुतली, ज्ञानेश्वर, लाजिम्पाटलगायत होटल महाधिवेशन प्रतिनिधि तथा शुभेच्छुकका कारण खचाखच भरिएका बताए। सो क्षेत्रका होटल अहिले शतप्रतिशत अकुपेन्सीमा चलेका छन्। 'सबै होटल भरिएका छन्, कोठा खाली छैनन्, यो सुखद् पक्ष हो', उपाध्यक्ष उप्रेतीले भने, 'सबै होटलले स्वास्थ्य मापदण्ड अपनाएर सेवा प्रवाह गरेका छन्।' राजनीतिक दलका गतिविधिले टेवा कोरोनाको सङ्क्रमण केही कमी आएको र खोपको उपलब्धतासँगै पर्यटन क्षेत्र विस्तारै चलायमान हुन थालेको छ। पछिल्लो समय विदेशी पर्यटकको आवागमनसमेत बढेको छ। आन्तरिक पर्यटन पनि फस्टाउन थालेको छ। राजनीतिक दलका गतिविधिले पनि नेपालको पर्यटन प्रवद्र्धनमा टेवा पुगेको छ। प्रमुख प्रतिपक्षी नेकपा (एमाले)ले मङ्सिर दोस्रो साता चितवनको सौराहामा १०औँ महाधिवेशन सम्पन्न गर्यो। एमालेको महाधिवेनले मध्य नेपाल क्षेत्रको पर्यटन प्रवद्र्धनमा निकै ठूलो भूमिका निर्वाह गरेको पर्यटन व्यवसायीको मत छ। विदेशी पाहुनासमेत सहभागी महाधिवेशनका क्रममा विभिन्नि जातजाति, भाषाभाषीका तर्फबाट प्रस्तुत गरिएका सांस्कृतिक झाँकीले पनि नेपालको कला, संस्कृतिको प्रचारप्रसारमा महत्वपूर्ण भूमिका निर्वाह पर्यटन व्यवसायीको भनाइ छ। कांग्रेसको महाधिवशेनले पनि काठमाडौँको पर्यटन व्यवसायलाई निकै ठूलो सहयोग गरेको सङ्घका उपाध्यक्ष उप्रेतीको भनाइ छ। यहीबीचमा राष्ट्रिय प्रजातन्त्र पार्टीले पनि काठमाडौँमा महाधिवेशनको आयोजना गरेको थियो। रासस"
शेखर कोइरलाले टुंग्याए टिम,काठमाडौं: नेपाली कांग्रेसको १४औं महाधिवेशनमा सभापतिका उमेदवार शेखर कोइरालाले आफ्नो टिमको टुंगो लगाएका छन्। उनको टिम मनोनयन दर्ता गर्नका लागि तयारी अवस्थामा रहेको बताइएको छ। र्यालीसहित उनीहरु मनोनयन दर्ता गर्न जाने बताइएको छ। उनको टिममा उपसभापतिमा चन्द्र भण्डारी र धनराज गुरुङ र महामन्त्रीमा मिनेन्द्र रीजाल र गगन थापाको नाम टुंगो लगाएका हुन्। त्यस्तै संस्थापन पक्षबाट विद्रोह गरेका विश्वप्रकाश शर्मालाई पनि शेखरले आफ्नै टिममा सहभागी गराउने बताइएको छ। यद्यपि उनलाई कुन पद दिने अहिलेसम्म खुलाइएको छैन।
"प्रकाशमान सिंहले दिए सभापतिमा उम्मेदवारी, उपसभापतिमा सुजाता कोइराला",काठमाडौं: नेपाली कांग्रेसको १४औं महाधिवेशनमा प्रकाशमान सिंहले सभापतिमा उम्मेदवारी दिएका छन्। उनको टिमबाट उपसभापतिमा सुजाता कोइरालाले उम्मेदवारी दिएकी छन्। उम्मेदवारी दर्ताका लागि बाजागजासहित भृकुटीमण्डप पुगेको कांग्रेस नेतृ एवं काठमाडौं महानगरकी उपप्रमुख हरिप्रभा खड्गीले जानकारी दिइन्। प्रकाशमान सिंहले गरे सभापतिमा उम्मेदवारी दिने घोषणा
बधाई छ हजुर !,"हजुर दर्शन ! फोनमा बडो आत्मीय अभिवादन आयो। म हजुरको फुपूको काइँलो देवरको माइला ससुरापट्टिको सालो हजुर। गाउँघरतिर कुभिण्डे भनेपछि सबैले चिन्छन्। गेटबाट भित्र छिर्नेबित्तिकै आँगनमै साष्टांग दण्डवत् गर्लाझैं गरी निहुरिँदै हातमा बोकिराखेको फूलको सानो गुच्छालाई दुवै हातका माझमा राखेर जम्लाहात घरी माथि घरी तल गर्दै अत्यन्त कृत्रिम हाँसो र खुसी व्यक्त गर्दै आइपुग्यो ऊ मेरा नजिकै। बधाई छ हजुर ! मुरीमुरी बधाई ! मलाई त आज जीवनको सबैभन्दा खुसीको दिन लागिराछ हजुर। आफ्नो छिमेकको व्यक्ति आज यत्रो पदमा आसीन हुँदा हामी त अत्यन्तै गद्गद् भाछौँ हजुर। हुन त हजुर देशकै नक्षत्र, तर हाम्रो टोल छिमेक पनि साह्रै भाग्यमानी रैछ हजुर ! हाम्लाई त अब दिन र रात सरोबरी उज्यालो हुने भो हजुर ! मलाई उसको फूलबुट्टा कुँदाइले हल्का उकुसमुकुस भइराखेको थियो। कस्तो बनावटी मान्छे रैछ ? हिजोसम्म बाटोतिर भेटघाट हुँदा मेरो मुस्कानसहितको अभिवादन पनि फर्काउँदैनथ्यो। मैले नमस्कार गर्दा देब्रे हात यसो हल्लाउँथ्यो। दाहिनेसम्म भए नि हुन्थ्यो, देब्रे नै हल्लाउँथ्यो। न त्यो फाँट फेरिन्छ, न त त्यो कुर्ची नै अग्लो हुन्छ। म त त्यै कुर्चीमै खिइएर सकिने भएँ हजुर। यसपालि त हजुर अर्को नयाँ कुर्चीमा नबसी भएन। भन्दै गणेशले शिवपार्वतीको प्रदक्षिणा गरेझैं मेरा वरिपरि घुम्न खोज्यो। बधाई छ हजुर ! मुरीमुरी बधाई ! मलाई त आज जीवनको सबैभन्दा खुसीको दिन लागिराछ हजुर। आफ्नो छिमेकको व्यत्तिा आज यत्रो पदमा आसीन हुँदा हामी त अत्यन्तै गद्गद् भाछौं हजुर। यतातिर वरिपरिको जान्नेमान्ने ठालु मैं हुँ झैं गथ्र्याे। हुन पनि उसले सबैमा एउटा गजबको प्रभाव जमाएको थियो। उसले आफ्ना आमा बुवाबाहेक सायद आदरभाव देखाउनुपर्ने व्यक्ति कसैलाई ठानेको थिएन। सबैले उसैलाई नमस्कार गर्नुपर्ने। ऊभन्दा जान्नेसुन्ने त कोही हुने कुरै भएन। आज त मलाई उज्यालोमैं नक्षत्र देख्न थाल्यो। छेपारो। हुन त के गरोस् ? सायद यसो नगर्या भए मैले पो अन्यथा ठान्थें कि ? मेरै सोच खोटी हुन के बेर ? सूर्य उत्तरायण र दक्षिणायन भएजस्तै हिजो बेलुकीपखदेखि उसको पनि मुलायम भावको मौसम सुरु भएको हुन सक्छ। उसको वाणीमा गुलियो रस घुलन हुन थालेको हुनसक्छ। अन्तर्रात्मा फेरिएको कुरा उसका आगामी व्यवहारहरूले सुस्तसुस्त पुष्टि गर्लान्। अहिलेलाई ऊ हातभरि प्रकृतिको सुन्दर गुच्छा बोकेर शुभकामनासहित हाजिर छ, मैले शुभ नै ठान्नु पर्दछ। हार्दिकताका साथ आलिंगन गरें, धन्यवाद टक्र्याएर भित्रै जान अनुरोध गरें। ऊ त्यहींबाटै फर्किन चाह्यो। भन्यो फेरि कुनै दिन। बनावटी हो भनेर जान्दाजान्दै पनि मानिस प्रशंसाबाट नरमाई रहन सक्दैन। त्यही प्रशंसाको मृगतृष्णा मेट्न ऊ नांगो पाउले तातो मरुभूमिमा दगुर्न पनि तम्सिन्छ। छिमेकी दुई पाइला पर पुग्न नभ्याउँदै कालो टोपी ढल्काउँदै एकजना अपरिचित व्यक्ति खुबै चिनेजानेको झैं गरी भित्रियो। भित्रिने शैली झन्डैझन्डै अघिल्लोको जस्तै थियो। यसपल्ट चाहिँ ऊ एक्लै थिएन, तीन चार जनाको दलबल थियो। कतै त देखेकै अनुहार हो भनेर सोच्दा नसोच्दै उसले बधाई हजुर भन्दै गलामा माला झुन्ड्याइदिन भ्यायो। अरूले त्यसैमाथि खादा ओइर्याउँदै गए। अरू अझै दुई चारजना पनि भइदिएको भए म मंगलबारे गणेश देउताझैं अनुहारै छोपिने गरी माला र खादाले पुरिने रैछु। यत्तिकैमा सोच्दासोच्दै त्यो अनुहार झल्याँस्स सम्झना भयो। मेरो हुर्मत लिएको त्यो अनुहार सम्झिँदा रिसले धर्ती रोटे पिङझैं फनफनी घुम्न थाल्यो। मुड्की उज्याएर, नभए चिर्पट दाउराले ठटाउँदै डाँडा कटाइदिउँझैं लाग्यो। आज चाहिँ घरमा एउटा भोटे कुकुर त पाल्नै पर्ने रैछ भन्ने महसुस भयो। उसले भए मेरो मनोदशा पक्कै बुझ्थ्यो। कुकुर एउटा यस्तो प्राणी हो जसले मालिकको हैसियत नाप्दैन, केवल माया र भरोसामा अडिन्छ। घरपालुवा पशुहरूमा यो गुण पाइन्छ। फ्लोर क्रस गरेर नयाँ मालिकतिर लाग्ने प्रचलन हुँदैन यिनीहरूको। सायद यही गुण नभएर होला मानिस प्राणी जगत्कै श्रेष्ठ कहलिएको रिसले मेरो पनि मानवीय गुण हराउला जस्तै भयो। उम्लिएको पानीमा छाया देखिँदैन भन्छन्। मनभित्रैबाट आफूलाई मत्थर पारें। ऊ चाहिँ कुनै दन्तमञ्जनको विज्ञापनझैं खैनीले डामेका दाँत ङिच्च देखाउँदै मेरा सामुन्ने उभिएको थियो। आफ्नो जयजयकार गर्न आएकालाई पनि कसैले उल्टो पाइला फर्काउँछ ? यही एकछिनको जय कमाउन बालुवा पेलेर तेल निकाल्छन् मानिस। भक्तले जय भन्दा देवता पनि रमाउँछन्। हुन त कम्ती दुःख दिएको हैन यो मान्छेले मलाई। दुई मिनेटको काम लिएर यसको कार्यालय गएको म, दुई हप्तासम्म जुत्ता घिसार्दै हिँड्ने बनायो। कहिले भन्थ्यो आज हाकिमसाहेब हुनुहुन्न, पर्सितिर आउनू। कहिले भन्थ्यो यति प्रमाणले पुग्दैन, थप प्रमाण ल्याउनू। खासमा उसलाई चाहिएको जे प्रमाण हो, त्यो मुख फोरेर कहिल्यै भनेन। शिर उठाएर ग्राहकका मुखतिर हँसिलो भावले कहिल्यै नहेर्ने जनताको सेवक, सन्तापले सेकेर सुकुटी परेको जस्तो अनुहार बनाएर कुर्सीमा टाँसिइरहन्थ्यो। जहिल्यै नाक कति कोट्ट्याउन सकेको ? खनिज पदार्थ, पुरातात्त्विक महत्त्वका विषय उत्खनन गर्लाझैं। मेरो काम, मेरो विनम्रताप्रति उसलाई कुनै रुचि नै थिएन, थोरै चियापत्ती राखेर उमालिएकोे स्वादरहित चियाझैं। उसलाई पगाल्ने मेरो प्रचेष्टा जारी थियो। अन्ततः जुक्ति नलगाई भएन। अलि बढी चियापत्ती राखेको कडकदार तात्तातो चिया नख्वाई भएन। पोहोर सालदेखि थन्किएको मयलपोसमा इस्त्री लगाएँ। मयलपोसमाथि ट्विटको कोट, युरोपबाट ल्याइदिएको गलबन्दी, शिरपोस र टिलिक्क टल्कने पाउपोस पहिरिएर, अलिअलि अत्तरको वासना छर्दै रवाफका साथ हाकिमका कक्षमा छिरें, आफ्नो विषय फर्माएँ। हाकिम मलाई घरिघरि शिरदेखि पाउसम्म हेर्थे। फाँटवाला कर्मचारी बोलाइए, आदेश भयो, आदेश भुइँमा नझर्दै काम सकियो। आखिर काम थियो नै कत्रो ? कुनै जालझेलको काम भए पो ? सधैंभरि आचरणले मात्रै पवित्र भएर नहुँदो रहेछ, कहिलेकाहीँ आवरण पनि दह्रो चाहिने रहेछ। मेरा एक मित्रको विचार पुष्टि भयो। आज त्यही फाँटवाला मेरा आँगनमा बधाई र शुभकामनाको देउसी खेल्दै छ। न त्यो फाँट फेरिन्छ, न त त्यो कुर्ची नै अग्लो हुन्छ। म त त्यै कुर्चीमै खिइएर सकिने भएँ हजुर। कुर्ची पनि प्वाल पर्न लागिसक्यो। यसपालि त हजुर अर्को नयाँ कुर्चीमा नबसी भएन। नत्र त जिन्दगी हजुर सुकेनासको रोगले सिध्याउने भयो। भन्दै गणेशले शिवपार्वतीको प्रदक्षिणा गरेझैं मेरा वरिपरि घुम्न खोज्यो। धत् ! भनेर हकार्दै पछि हेरौंला भन्ने आश्वासनमा बल्ल बल्ल छुटकारा पाएँ। झट्ट नजर गृहलक्ष्मीको मेहनतले झांगिएका घिरौंलाका लहराहरूमा पर्यो। हिजोसम्म त फुलेझैं लागेको थिएन, आज पहेंलै भएछन्। कति चाँडै भमरा झुम्मिएका नि ? टम्म रस भरिन नपाउँदै कलिलैमा चुस्न थालेछन्। मोबाइलमा सामाजिक सञ्जालसँग रमाएर नथाक्ने मेरी श्रीमती मलाई मोबाइल देखाउँदै भन्छिन्, ए हजुर, ह्याँ हेर्नुस् न ! आज त जतासुकै हजुरलाई बधाईको ओइरोबाहेक केही देख्दिनँ त ? होइन यतिका बिघ्न सबै हजुरका सामाजिक सञ्जालका मित्र नै हुन् त ? कति धेरै ? यो तिम्रो होइन, मेरो मोबाइल परेछ नि त ! सहजै थियो मेरो उत्तर। अनि के त ? हजुरको मोबाइल मैले हेर्न हुन्थेन ? मभन्दा नजिकको अरू पनि कोही छ र ? यो त साह्रै गम्भीर कुरा भयो। हेर्नुस्, म पनि पाँडेकी छोरी हुँ। त्यति सजिली छैन कहिलेकाहीँ उनी सुर नमिलाई राग भैरवी गाउँछिन्। म मुस्कुराएर टारिदिन्छु। हुन पनि कतिधेरै बधाई र शुभकामनाका सन्देशहरू ? खै कसलाई चिन्नु ? कसलाई नचिन्नु ? कसैले पिकनिकमा रम्दै गरेको फोटो टाँसेछन्, कसैले सडक आन्दोलनमा सँगै हिँडेको। कसैले बिहे भोजमा छेवैमा उभिएको फोटो चिप्काएछन् भने कसैले त पत्रिकाको फोटो नै पैंचो मागेर टाँस्न भ्याएछन्। कैयन् फोटाहरू त बिजुलीको खम्बामा कब्जियत र पाइल्सको औषधिका पर्चा टाँसेभन्दा पनि अव्यवस्थित थिए। तर सबैका सन्देश यति मृदुल थिए कि मानौं उनीहरू मेरा किञ्चित् कुभलो नचिताउने निकटस्थ र प्रिय पात्रहरू हुन्। बिहान बिहानै गेटको घण्टी रन्कियो, चीलले चल्ला लैजाँदा माउपोथी कराएझैं। झ्यालबाट छुस्स टाउको छिराएर हेरेको, पत्रिका ल्याउने भाइ रैछ। सधैं बाहिरैबाट बार्दलीमा पत्रिका मिल्काएर जान्थ्यो, आज के कति कामले मुन्टो उँभो फर्काएर उभियाछ ? मैले केही सोध्न नभ्याउँदै उही बोल्न तम्सियो, दाइ, किन अचेल सबै पत्रिकामा तपाईंलाई बधाई बधाई भनेर छापेको ? तपाईंले छोरा पाएको हो ? मलाई बेस्सरी हाँसो उठ्यो। बिचरा यो पनि छोरावादी परेछ। अनि छोरै पाए पनि मैले पाउने हो र ? श्रीमतीले पाउँछिन् नि। अचेलको भाषा बोल्नेले भन्दा सुन्नेले मिलाएर बुझ्नुपर्ने। झ्यालबाट अलि परै थुतुनो पुर्याउँदै भनें, अनि त्यहीँ पढेनौ त ?, पढ्न त पढें है ? खै जेरी झैं फन्फनी घुमाएर लेखेको रैछ। केही बुझिनँ। लौ जे होस् दाइ, मैले पनि बधाई भनेको छु है ? नबिर्सिनु नि ? कसरी बिर्सिनु ? जिन्दगीमा एकचोटि गेटमा आइपुग्नेलाई त सम्झिनु पर्नेछ, यो त झन् कुनै लालसा बेगर दिनदिनै गेटको दर्शन गरेर जान्छ। कति सरल मान्छे ? दुनियाँभरिका खबर बोकेर मेरो बार्दलीसम्म पुर्याइदिने मान्छे मेरै खबरदेखि बेखबर छ। लौ न ! यो खबरकागत हो कि मेरो फोटो एल्बम ? राम ! राम ! राम ! कति धेरै शुभचिन्तकहरू कमाएको रैछु मैले ? मन प्रफुल्ल भयो। मलाई लाग्यो सारा देशले आज समाचार भनेर मलाई नै पढिराखेको छ, मेरै मात्र फोटो हेरिरहेको छ र मलाई मात्रै बधाई भनिरहेको छ। एकछिन चोकतिर, पसल हुँदा डुल्न जाऊँजाऊँ गर्दै दुवै गोडा भँगेराका झैं फुत्रुक्क फुत्रुक्क उफ्रिन थाले। हजुर दर्शन ! फोनमा बडो आत्मीय अभिवादन आयो। म हजुरको फुपूको काइँलो देवरको माइला ससुरापट्टिको सालो हजुर। गाउँघरतिर कुभिण्डे भनेपछि सबैले चिन्छन्। टुल्केकी छोरीको विहेको सर्जाम किन्न जाँदै गर्दा बटौलीमा हाम्रो भेट भाथ्यो नि ? मलाई यी कुभिन्डे र टुल्के सज्जनहरूको अनुहार र आकृतिको घुर्मैलो विम्ब पनि सम्झना भएन। यिनीहरूलाई किन कुभिण्डे र टुल्के भनेका होलान् ? टुल्केजीको निधारमा सुपारी जत्रो टुटुल्को पनि उठेको भए तिनको नाउँ के राख्दा हुन् ? नामाकरण संस्कृतिमा नेपालीहरूले विश्वमा ख्याति नै कमाउनु पर्ने हो। कुभिण्डेजीसँग मेरो के साइनो पर्यो भनेर खुट्ट्याउनै सकिनँ। अब यस्तो ट्वाक्कै आफ्नो नातागोताको मान्छे त्यति मास्तिर पुग्नुभो। त्यो मेरो छोरो त्यतै राजधानीतिर हल्ल्या छ। मेसोपेसो पनि केही छैन। सिंहदरबारभित्र सरर मोटराँ चढेर छिर्ने, यसो विदेशतिर पनि डुल्ने नौकरी खाने बेला यै हो। आफ्नालाई विचार पुर्याउने आफ्नैले त हो नि ! अरूलाई हेर्न भोलिपर्सि अरू नै आउँचन्। लौ हजुर फरक नपरोस्। हे कुभिण्डेजी, तपार्ईंको छानाको कुभिण्डोझैं नोकरी पनि लहराभरि फल्ने भए म तपाईंलाई कति गुन लगाउने थिएँ। ००० हल्का बतास चल्यो। पातहरू बिस्तारै सर्सराउन थाले। आँखाले ठम्याउन धौ धौ पर्ने गरी धुलो उड्यो। स्थिर तलाउको माथिल्लो सतहमा ससाना लहरहरू दगुर्न थाले। एउटा कानबाट अर्को कानसम्म फुसफुसाउँदै एउटा गुप्त हल्ला चल्न थाल्यो। फेरिन्छ रे ! फेरिने नै भयो !! जाने भए यी सबै !!! हल्ला न हो। एक कान, दुई कान, मैदान। कानबाट कानसम्म पुग्दा शब्द फेरबदल हुन्छन्, वाक्य उलटपुलट हुन्छ, भाव र सन्देश नै बदलिएर खसीबाट सुरु भएर फर्सीमा टुंगिन्छ। बधाई र शुभकामनाका माला सुकेका छैनन्। जाने भो ? जाने भो ? मेरा छिमेकीहरूका मुहार प्रसन्न भएझैं देख्न थालें। कसैले ठूलै स्वरमा गीत बजाउँदा पनि उत्सव नै मनाउन लागेछ क्यारे भन्ठानें। खबर कागतवालाले फेरि घण्टी रन्काएर केही सोधिहाल्ला कि ? ए पुसाइँ, पक्कै जाने भो हैन ? सामुन्नेको घरकी बहिनीले गाउँको दस मुरी धान फल्ने खेत बेच्ने कुरो पो गरेकी रहिछन्। गयो, गयो, गयो ! भन्दै एक हूल केटाकेटीले सडकमा हल्ला मच्चाउँदा मन चिसो भयो। कसैले मेरो रङ उडेको अनुहार देख्लान् कि भन्ने पीर भयो। बधाई र शुभकामनाका मेरै तस्बिरहरू हूल बाँधेर मलाई नै गिज्याउन आएझैं गर्न थाले। रेडियो, टेलिभिजन, पत्रपत्रिका, सामाजिक सञ्जाल सबै मेरा बैरीका नातेदारझैं लाग्न थाले। आफ्नै आसनमुनिबाट धमिराहरू अट्टहास गर्दै दगुर्न थाले। ००० आज चौतारीमा भेटिनु छ टोलबासीको जमघटमा। कसरी जाने ? जतासुकै हल्ला छ। फेरिन्छ ! फेरिन्छ ! जाने भो !! जाने भो !! कवि भूपी शेरचनको हल्लैहल्लाको सहरको सम्झना भयो। निभ्न लागेको आगो झैं रापविहीन भएर के जानू ? मनको दशालाई अनुहारको ऐनाले छर्लंगै देखाइदिन्छ। प्रसन्न मनको तेजिलो भावलाई कुनै बादलले छेक्न सक्दैन। मन त चुँडेर फालेको तीतेपातीझैं ओइलाएको थियो तर शिर भने ठड्याएर नै पुगें चौतारीमा। टोलवासीहरूको अभिवादन पनि निरसिलो लागिरहेको थियो। अग्रपंक्तिको विशेष आसनमा बसाइयो। सायद कोही खास पाहुनाको आगमन अझै बाँकी छ। हेडसर आउनुभो। चौतारामा बसेका सबै भद्रभलादमी विद्यार्थीहरू जुरुक्क उठे, अभिवादन गरे। मुख्यासनमा हेडसर बस्नुभो। निक्खर सेतो, कुनै दागरहित कमिज र पाइजामा, लरक्क कोरिएको सेतै कपाल, छालाका चप्पल, आँखामा दुनियाँमाथि नजर राख्ने चस्मा अनि बुढ्यौलीको सहारा हातमा लौरो। ज्ञान र चेतनाका पर्याय गुरु भएझैं उहिले उहिले लौरो अनुशासनको पर्याय हुन्थ्यो। अचेल गुरुहरूका हातबाट लौरो हराएको छ। हेडसरभन्दा माथि कोही नहुँदो रैछ। त्याग र तपस्याको जिउँदो सालिक। स्वदेशे पूज्यते राजन्, विद्वान् सर्वत्र पूज्यते। मलाई पत्याउनै केहीबेर लाग्यो। हेडसरले सयपत्रीको माला लगाइदिनुभयो। निधारमा टीका लगाइदिनुभयो र आशीर्वाद दिँदै भन्नुभयो, पार्थ, जिम्मेवारीबाट नडगमगाउनू ! यो माला हामी सबैको भरोसाले उनिएको हो। हामीले विश्वास गरेका छौं। हामीले भरोसा गरेका छौं। कल्याणमस्तु ! आँखा रुझ्न चाहेका थिए, रोक्नै पर्ने भो। गुरुले दिएकै प्रमाणपत्रले यहाँ पुगियो। आज पनि गुरुले नै प्रमाणपत्रको माला पहिर्याइदिनुभयो। अब दुनियाँका कुनै चोर औंला मतिर उभिने छैनन्। चौतारामा बसेका सबैले पररर ताली बजाए। सामुन्नेमा आएर फेरि सबैले भन्दै गए, बधाई छ हजुर ! घर पुग्दा एक हर्पे घिउ बोकेर गोरु बेचेको साइनोका मामा नवनियुक्त मन्त्री भाञ्जा भेट्न आउनु भएको रहेछ।"
"धाइरीङमा ट्याक्टर दुर्घटना, एक जनाको मृत्यु",बेनी : पर्वतको जलजला गाउँपालिका७ धाइरीङमा शनिबार बिहान भएको ट्याक्टर दुर्घटनामा एक जनाको मृत्यु भएको छ । धाइरीङको घाखेतबाट मिलनचोकतर्फ जाँदै गरेको ध १ त ४४५ नम्बरको ट्याक्टर गुन्द्रिखेतमा सडकमा पल्टिएर दुर्घटना भएको हो । ट्याक्टरमा च्यापिएर धाइरीङका १२ वर्षीय सन्देश परियारको घटनास्थलमै मृत्यु भएको मिलनचोक प्रहरी चौकीले जनाएको छ । मृतकको शव ब्याकुहोलोडरको सहायताले निकालेर परीक्षणका लागि कुश्मा अस्पतालमा पठाइएको चौकीले जनाएको छ । दुर्घटना भएको ट्याक्टर मोहित मल्लको भएको बताइएको छ । दुर्घटना भएको ट्याक्टर मिलनचोकबाट हराएको थियो । ट्याक्टरमा तीन जना सवार थिए । सकुशल दुई जनाले आफूहरुले ट्याक्टर मिलनचोकबाट घाखेत लगेर फर्कने क्रममा दुर्घटना भएको बताएका छन् ।
कल्याण गुरुङले गरे कांग्रेस सभापतिमा उम्मेदवारी दर्ता,"काठमाडौं : नेपाली कांग्रेसको १४ औं महाधिवेशनमा सभापति पदमा कल्याण गुरुङले उम्मेदवारी दिएका छन्। शनिबार बिहान ११ बजे गुरुङले उम्मेदवारी दर्ता गरेको निर्वाचन समिति सदस्य सचिव जगन्नाथ श्रेष्ठले जानकारी दिए। गुरुङले यस अगाडि नै सभापतिमा उम्मेदवारी दिने घोषणा गरेका थिए। गुरुङ कांग्रेसका केन्द्रीय सदस्य हुन्। कांग्रेसका सभापति शेरबहादुर देउवा र वरिष्ठ नेता रामचन्द्र पौडेल पक्ष आआफ्ना उम्मेदवार तय गर्न छलफलमा जुटेका छन्। तर सहमति हुन नसक्दा हालसम्म प्यानल घोषणा हुन सकेको छैन। संस्थापनइतर पक्षले सभापतिकै उम्मेदवार तय गर्न सकेको छैन। वरिष्ठ नेता रामचन्द्र पौडेलसहितको इतर समूह निरन्तर छलफलमा छन्। सो समूहबाट नेता पौडेल र महामन्त्री डा शशांक कोइरालाले सहमति जुटे सभापतिको उम्मेदवारबाट आफूहरू लचिलो बन्ने संकेत गरेका छन्। तर, नेता प्रकाशमान सिंह र शेखर कोइरालाका बीचमा सहमति जुट्न सकेको छैन। देउवासिटौला एउटै प्यानलमा प्रदीप पौडेललाई महामन्त्रीको उम्मेद्वार बनाउने भएपछि संस्थापनमा असन्तुष्टि कांग्रेस सभापतिमा पौडेलले उम्मेदवारी नदिने सुजाता कोइरालाले उपसभापतिमा उम्मेदवारी दिने"
दलाल पूँजीवाद हाबी भएकाले विकृति र विसङ्गति हुर्कियो : नेपाल,"काठमाडौं : नेकपा (एकीकृत समाजवादी) का अध्यक्ष माधवकुमार नेपालले समाजमा दलाल पूँजीवाद हाबी भएकाले विकृति र विसङ्गति हुर्किएको बताएका छन्। उनले त्यस्ता विकृतिबाट मुक्त भएर जनताका पीडा वेदनाको समाधान गर्न आवश्यक रहेकामा जोड दिए। शनिबार बुटवल पुगेर नेपालले समाजमा विद्यमान जातीय विभेद, महिला हिंसा, अन्याय, अत्याचार तथा उत्पीडनको अन्त्य गरी नागरिकलाई गास, बास र कपासको सुनिश्चितता गर्नु अहिलेको मुख्य कार्यभार रहेको बताए। लोकतन्त्रका मूल्यमान्यताको रक्षा गर्दै समाज, राज्य सत्ता र राजनीतिक दलको लोकतान्त्रीकरण गर्नु नै जनताको बहुदलीय जनवाद भएको चर्चा गर्दै उनले मदन भण्डारीको विचारलाई स्थापित गर्दै पार्टी अगाडि बढेको उल्लेख गरे। उनले पार्टीलाई वैचारिकरुपमा बलियो र गतिविधिका हिसाबले सशक्त बनाएर आर्थिक, सामाजिक तथा सांस्कृतिक रुपान्तरणको दिशामा अगाडि बढाउने काम भइरहेको जनाउँदै यसले गुणात्मक उपस्थिति बलियो बनाउने बताए। कम्युनिष्ट पार्टीलाई विसर्जनमा जान नदिनका लागि नयाँ क्रान्तिकारी पार्टीको आवश्यकता देखिएका कारण नै समाजवादी पार्टी गठन गरिएको प्रष्ट पार्दै अध्यक्ष नेपालले राष्ट्रियसभाको निर्वाचनमा सत्ता गठबन्धनका दलहरु मिलेर जाने सहमति भएको जानकारी गराए। उनले मुलुकमा राजतन्त्र फेरि स्थापित हुने कुरा असम्भव रहेको दोहोर्याउँदै इतिहासमा हराएका शक्तिबारे बहस नगर्न आग्रह गर्नुभयो। 'अब राजतन्त्रको काम छैन, इतिहासमा समाप्त भइसकेको सामन्तवादलाई फेरि जगाउने काम नगरौँ, अग्रगामी सोँच राखेर अघि बढौँ', उनले भने। रासस"
एमाले १० औं महाधिवेशनको माइन्युट अध्यक्ष ओलीलाई हस्तान्तरण,"काठमाडौं : नेकपा एमालेको १० औं महाधिवेशनको माइन्युट (निर्णयपुस्तिका) अध्यक्ष केपी शर्मा ओलीलाई हस्तान्तरण भएको छ। माइन्युट कमिटीका सदस्य सूर्य थापाले नेकपा एमाले, दशौं राष्ट्रिय महाधिवेशनको निर्णयपुस्तिका शनिबार अध्यक्ष मण्डलका अध्यक्ष तथा नवनिर्वाचित अध्यक्ष ओलीलाई हस्तान्तरण गरिएको जानकारी दिए। एमालेले महाधिवेशनको लागि सात सदस्यीय बैठकको माइन्युट कमिटी बनाएको थियो। निर्णयपुस्तिका बुझाउन माइन्युट कमिटीका संयोजक पृथ्वीसुब्बा गुरूङ, सदस्यहरु सूर्य थापा, विष्णु रिजाल, ठाकुर गैरे, गोविन्द नेपाली र ज्वालाकुमारी साह पुगेका थिए। एमालेको केन्द्रीय कमिटीको बैठक शनिबार दिउँसो बस्दैछ। एमालेको दशौं महाधिवेशनपछिको दोस्रो केन्द्रीय कमिटी बैठक दिउँसो १ बजे जर्मन हाउस हस्पिटालिटी गठ्ठाघर भक्तपुरमा बस्न लागेको हो। शनिबार बिहान ११ बजे केन्द्रीय कमिटीको बैठक बस्ने कार्यतालिका तय भएपनि १ बजेसम्मका लागि बैठक सारिएको हो। एमाले केन्द्रीय कार्यालयका सचिव शेरबहादुर तामाङले बैठकमा १५ वटा कार्यसूचीमाथि छलफल हुने जानकारी दिए। चितवनमा सम्पन्न दसौं राष्ट्रिय महाधिवेशनबाट ३०१ सदस्यीय नयाँ कमिटी गठन भएको छ। नवनिर्वाचित कमिटीको पहिलो बैठक चितवनमै बसेको थियो। तामाङका अनुसार केन्द्रीय सदस्यहरूको शपथग्रहण, महाधिवेशनको सामान्य समीक्षा, केन्द्रीय कमिटीमा सदस्यहरूको मनोनयन, पोलिटब्युरो गठन, स्थायी कमिटीको गठन, केन्द्रीय सल्लाहकार परिषद्को गठन र कार्य विभाजन, प्रदेशमा रिक्त पदाधिकारीको मनोनयन, जिल्ला र प्रदेश अधिवेशनको मिति निर्धारण, विधान सम्पादन र नियमावली संशोधन, बैठक सञ्चालन कार्यविधि, केन्द्रीय कार्यालय व्यवस्थापन, महाधिवेशनको सन्देश तथा पार्टी प्रवेश अभियान, वरीयताक्रम निर्धारण र जनसंगठनको सुदृढीकरण अभियान लगाएतका विषय बैठकका एजेण्डामा राखिएको छ।"
माओवादी केन्द्रको प्रदेश अधिवेशन : लुम्बिनीमा नेतृत्वका लागि केन्द्रीय नेताको आकांक्षा,"दाङ : नेपाल कम्युनिष्ट पार्टी (माओवादी केन्द्र)ले पहिलो पटक लुम्बिनी प्रदेशमा प्रदेश अधिवेशन गर्दैछ। लुम्बिनी प्रदेशको स्थायी राजधानी राप्ती उपत्यकामा केन्द्रले प्रदेश अधिवेशन गर्न लागेको हो। अधिवेशनको शनिबार दिउँसो १ बजे उद्घाटन हुँदैछ। मंसिर २५ र २६ गते हुने अधिवेशनले नयाँ नेतृत्व चयन गर्नेछ। संघीयता कार्यान्वयन नहुँदै माओवादीले आफ्नो पार्टी कमिटीलाई प्रदेशमा रुपान्तर गर्दै आएपनि पहिलो पटक औपचारिक रुपमा नेतृत्व छनोट गर्न लागेको हो। युद्धकालदेखि शान्तिप्रक्रियाको यो १५ वर्षमा माओवादीका विभिन्न सांगठनिक संरचनाको सुधारको अध्यास गरेको छ। माओवादीले विधान मै एक व्यक्ति एक पद को मापदण्ड बनाएको छ। अब कुनै पनि व्यक्ति दुई ओटा कमिटीमा बस्न पाउने छैनन्। अहिले प्रदेशका पदाधिकारीहरू नै केन्द्रीय समितिमा रहेका छन्। अब उनीहरूले कि त केन्द्रीय कमिटी छाड्नुपर्ने छ कि त प्रदेश कमिटी छाड्नुपर्ने छ। विधान मापदण्ड अनुसार अहिले भएका सबै जसो पदाधिकारीहरू केन्द्रीय समितिमा रुचि देखाएका छन्। प्रदेश समितिको पदाधिकारीमा भने अहिलेका बहालवाला केन्द्रीय सदस्यहरू आउने देखिन्छ। अहिले प्रदेश अध्यक्षमा दाङका हेमराज शर्मा डायमन्ड, रोल्पाका दीपेन्द्र पुन सिजल, पूर्वी रुकुमका तेजबहादुर वलीको चर्चाछ। सबै माओवादी कन्द्रका केन्द्रिय नेता हुन्। माओवादीको विधानमा प्रदेश समिति कार्यकारी भएकाले प्रदेश पदाधिकारीमा केन्द्रीय सदस्यहरूको नै आकर्षण देखिएको छ। केन्द्रीय सदस्य बन्दा एउटै जिल्लामा सीमित हुनुपर्ने बाध्यता देखिएको छ भने। प्रदेश अध्यक्ष वा सचिव बन्दा १२ ओटै जिल्लामा राजनीतिक प्रभाव पार्न सकिने भएकाले केन्द्रीय सदस्यहरू नै प्रदेश अध्यक्ष वा पदाधिकारीमा आकांक्षी देखिएका हुन। माओवादी केन्द्रका प्रदेश सचिव जगप्रसाद शर्मा अपारले आफूहरूले सर्वसम्मत नेतृत्व चयनको प्रयास गरेको बताए। हामी सकभर सर्वसम्मत नेतृत्व चयन गर्छौं, यदि सहमति हुन नसकेको खण्डमा जनवादको अभ्यास हुन्छ, उनले भने, प्रदेश समितिमा को आउने भन्ने कुरा अहिले भन्न सकिदैन। नेताहरूको इच्छाअनुसार अहिले केन्द्रीय समितिमा रहेका वा प्रदेश समितिमै रहेका नेताहरू उम्मेदवार बन्न सक्ने शर्माले बताए।"
शेखर कोइरालाको प्यानलबाट गगन र विश्वप्रकाशलाई महामन्त्रीको प्रस्ताव,"काठमाडौं : नेपाली कांग्रेसको सभापतिमा संस्थापनइतरबाट शेखर कोइराला उम्मेदवार दिने तयारीमा छन्। वरिष्ठ नेता रामचन्द्र पौडेल समूहले शेखरलाई सभापतिको उम्मेदवार बनाउने भएको हो। पौडेल समूहका नेताहरु पदाधिकारीसहित टिम बनाउन व्यस्त छन्। यो समूहबाट विश्वप्रकाश शर्मा र गगन थापालाई महामन्त्रीको प्रस्ताव गरिएको छ। यद्यपी अन्तिम टुंगो भने लागिसकेको छैन। कांग्रेसको १४ औँ महाधिवेशनअन्तर्गत जिल्ला र प्रदेश अधिवेशनमा शेरबहादुर देउवा र कृष्ण सिटौलापक्ष एउटै प्यानल बनाएर अगाडि बढेका थिए। महाधिवेशनमा पनि उनीहरु एक भएर जाने सहमति भएको छ। संस्थापन पक्षबाट प्रदीप पौडेल महामन्त्रीको उम्मेद्वार बनाउने तयारी भएपछि देउवाको गुटबाट शर्माले विद्रोह गर्न लागेको स्रोत जनाएको छ। १३ औं महाधिवेशनको पहिलो चरणको निर्वाचनमा जम्मा खसेको मतको १० प्रतिशत अर्थात् ३ सय २४ मत मात्र ल्याएका सिटौलाले दोस्रो चरणमा शेरबहादुर देउवालाई सहयोग गरेर सभापति बनाएका थिए। १४ औंमा आइपुग्दा पनि देउवासँगै सहकार्य गर्न पुगेका छन्। सिटौला समूहले उपसभापति, महामन्त्री, सहमहामन्त्री र ३५ जना केन्द्रीय सदस्य पाउने सहमति भएको छ। आफ्नो समूहको नेतृत्व सिटौला आफैंले गर्ने भएका छन्। उनी पार्टी उपसभापतिमा प्रतिस्पर्धा गर्ने भएका छन्। महामन्त्रीमा युवा नेता प्रदीप पौडेल र सममहामन्त्रीमा काभ्रेका नेता जिल्ला सभापतिसमेत भइसकेका नेता शिवप्रसाद हुमागाईं उठ्ने सिटौला निकट एक नेताले बताए। महाधिवेशनपछि देउवाले सिटौलालाई कार्यवाहक सभापति बनाउने र सिटौलाले देउवालाई निर्वाचनपछि पनि प्रधानमन्त्री बनाउने सहमति भएको सिटौला निकटका एक नेताले जानकारी दिए। केन्द्रीय समितिबाट निर्णय गराएर कार्यवाहक दिनुपर्ने भनी सिटौलाले राखेको सर्त देउवाले स्वीकारेका छन्। कांग्रेस सभापतिमा पौडेलले उम्मेदवारी नदिने सुजाता कोइरालाले उपसभापतिमा उम्मेदवारी दिने कल्याण गुरुङले गरे कांग्रेस सभापतिमा उम्मेदवारी दर्ता कांग्रेस महाधिवेशन : उम्मेदवारी मनोनयन प्रक्रिया जारी देउवा गुटमा असन्तुष्टि, विश्वप्रकाश शर्मा महामन्त्री पदबाट पछि नहट्ने संस्थापनइतरमा जुटेन सहमति : प्रकाशमान र शेखर सभापतिको उम्मेदवार बन्ने"
"नयाँ भेरियन्टको त्रास : सभा, सम्मेलन र यालीमा रोक","मुम्बाइ : मुम्बाइमा कोरोना भाइरसको नयाँ भेरियन्ट ओमिक्रोन बढेपछि महाराष्ट्र सरकारले सभा, सम्मेलन र यालीमा प्रतिबन्ध लगाएको छ । महाराष्ट्रमा ओमिक्रोनबाट संक्रमित हुनेको संख्या बढन थालेपछि सरकारले सभा सम्मेलन गर्न कडाइ गरेको हो । महाराष्ट्रमा ओमिक्रोनबाट संक्रमित हुनेको संख्या १७ पुगेको छ । शुक्रबार मात्र महाराष्ट्रमा ओमिक्रोनका ७ केस देखिएका थिए । जसमा मुम्बाइमा तीन र पिंपरीमा ४ जनामा नयाँ भेरियन्ट देखिएको भारतीय संचारमाध्यहरुमा खबर छ । डिसेम्बर ११ बाट महाराष्ट्र सरकारले यस्तो नियम लागु गरेको हो । भारतमा अहिले सम्ममा ओमिक्रोनबाट संक्रमित हुनको संख्या ३२ पुगेको छ ।"
सुजाता कोइरालाले उपसभापतिमा उम्मेदवारी दिने,"काठमाडौं : नेपाली कांग्रेसको १४ औं महाधिवेशनमा सुजाता कोइरालाले उपसभापतिमा उम्मेदवारी दिने भएकी छन्। नेतृ सुजाताले प्रकाशमान सिंहको तर्फबाट उपसभापतिमा उम्मेदवार दिने सिंहको सचिवालयले जनाएको छ। सचिवालयका अनुसार अहिले नेताहरु आन्तरिक परामर्शमा जुटेकाले केहि समयमा नै आफ्ना प्यानलको घोषणा हुनेछ। कांग्रेसका सभापति शेरबहादुर देउवा र वरिष्ठ नेता रामचन्द्र पौडेल पक्ष आआफ्ना उम्मेदवार तय गर्न छलफलमा जुटेका छन्। तर सहमति हुन नसक्दा हालसम्म प्यानल घोषणा हुन सकेको छैन। कांग्रेस सभापतिमा रामचन्द्र पौडेलले उम्मेद्वारी नदिने भएका छन्। शनिबार बिहान कांग्रेस नेता कार्यकर्तासँगको छलफल पौडेलले संस्थापन इत्तरबाट कसैले अडान नछाडेपछि आफू सभापति पदबाट पछाडि हटेको बताएका हुन्। पौडेल निवासमा मिनेन्द्र रिजाल, बन्द्री पाण्डे लगायतका नेता कार्यकर्ताहरु गएका थिए। संस्थापनइतर पक्षले सभापतिकै उम्मेदवार तय गर्न सकेको छैन। वरिष्ठ नेता रामचन्द्र पौडेलसहितको इतर समूह निरन्तर छलफलमा छन्। सो समूहबाट नेता पौडेल र महामन्त्री डा शशांक कोइरालाले सहमति जुटे सभापतिको उम्मेदवारबाट आफूहरू लचिलो बन्ने संकेत गरेका छन्। तर, नेता प्रकाशमान सिंह र शेखर कोइरालाका बीचमा सहमति जुट्न सकेको छैन।"
कांग्रेस महाधिवेशन : उम्मेदवारी मनोनयन प्रक्रिया जारी,"काठमाडौं : नेपाली कांग्रेसको १४ औं महाधिवेशनअन्तर्गत नयाँ नेतृत्वका लागि उम्मेदवारी मनोनयन प्रक्रिया जारी रहेको छ। शनिबार बिहान १० बजेदेखि मनोनयन प्रक्रिया अनुरुप उम्मेदवारी दर्ताको लागि फाराम वितरण सुरु गरेको पार्टीको केन्द्रीय निर्वाचन समितिले जनाएको छ। निर्वाचन प्रक्रियाको काम भृकुटीमण्डप र राष्ट्रियसभा गृहबाट भइरहेको छ। अहिले उम्मेदवारले दर्ता फाराम लैजानेक्रम जारी छ। निर्वाचन समितिका संयोजक गोपालकृष्ण घिमिरेले निर्वाचन कार्यक्रम अन्तर्गत सम्पूर्ण तयारी पुरा भएको बताए। संयोजक घिमिरेले निर्वाचनको समयतालिकाभित्रै सम्पूर्ण प्रक्रिया सकिने विश्वास व्यक्त गरे। उनका अनुसार निर्वाचन समितिले मनोनयनको लागि आज साँझ ५ बजेसम्म समय निर्धारण गरेको छ। आइतबार दावी विरोध सकेर अन्तिम नामावाली प्रकाशन गरिनेछ। उम्मेदवारी मनोनयनका लागि २० स्थानमा व्यवस्था गरिएको छ। प्रदीप पौडेललाई महामन्त्रीको उम्मेद्वार बनाउने भएपछि संस्थापनमा असन्तुष्टि कांग्रेस सभापतिमा पौडेलले उम्मेदवारी नदिने सुजाता कोइरालाले उपसभापतिमा उम्मेदवारी दिने कल्याण गुरुङले गरे कांग्रेस सभापतिमा उम्मेदवारी दर्ता एमाले १० औं महाधिवेशनको माइन्युट अध्यक्ष ओलीलाई हस्तान्तरण मतदान सकिएपछि सभापतिको उम्मेदवारको मतगणना राष्ट्रिय सभा गृहमा हुनेछ। पहिलो चरणमा खसेको मतको ५१ प्रतिशत नआए भोलीपल्टै पुनः मतदान हुनेछ। सभापति बाहेकका उम्मेदवारको सानेपास्थित पार्टी केन्द्रीय कार्यालयमा मतगणना हुने संयोजक घिमिरेले जानकारी दिनुभयो। यस पटक विभिन्न क्लस्टरका २९ वटा मतपत्र रहेको छ। मनोनयनमाथि दाबी विरोध सकेर २७ गते बिहान ८ बजेदेखि मतदान सुरु हुने कांग्रेसले जनाएको छ। कांग्रेसमा चार हजार ७४३ महाधिवेशन प्रतिनिधि रहेका छन्। निर्वाचनबाट देशभरबाट आएका महाधिवेशन प्रतिनिधिले १३४ पदाधिकारीसहितको केन्द्रीय समिति चयन गर्नेछ। पदाधिकारीतर्फ एक सभापति, दुई उपसभापति, दुई महामन्त्री, आठ सहमहामन्त्रीको निर्वाचन हुने व्यवस्था छ। त्यसैगरी ३५ खुला केन्द्रीय सदस्य, महिला नौ, प्रत्येक प्रदेशबाट तीन जनाका दरले २१, दलित नौ, आदिवासी जनजाति, १५ खस आर्य १३, मधेसी नौ, दलित चार, मुस्लिम तीन, पिछडिएको क्षेत्रबाट एक अल्पसङ्ख्यकबाट एक, अपाङ्गताबाट एक सदस्य निर्वाचित हुने व्यवस्था छ। कोषाध्यक्ष भने निर्वाचित केन्द्रीय सदस्यमध्येबाट निर्वाचित हुने व्यवस्था छ। कांग्रेसको महाधिवेशन शुक्रबार एक भव्य समारोहका बीच उद्घाटन भएको थियो। गएराति नै सुरु भएको बन्दसत्रमा उपसभापति विमलेन्द्र निधिले नीति, प्रशिक्षण तथा अनुसन्धान प्रतिष्ठानको प्रतिवेदन, महामन्त्री पूर्णबहादुर खड्काले साङ्गठनिक प्रतिवेदन र कोषाध्यक्ष सीतादेवी यादवले लेखा समितिको प्रतिवेदन पेश भई बन्द सत्रले ती प्रतिवेदन पारित गरिसकेको छ। कांग्रेस पदाधिकारी तथा केन्द्रीय सदस्यका लागि उम्मेदवारी घोषणा गर्ने क्रम जारी रहेको छ। रासस"
जब असम्भव सम्भव बन्छ,"नेपाल हिमालमा मात्रै धनी छैन। कीर्तिमानी आरोहीमा पनि धनी छ। खासगरी कीर्तिमानी आरोही शेर्पा छन्। निर्मल पुर्जामगर एक फरक पात्र छन् यो भीडमा। निम्स दाइ पुर्जा भनेर परिचित उनी फरक दुई कोणमा छन्। एक, उनी वंशज आरोही होइनन् जस्तो अधिकांश कीर्तिमानी शेर्पा आरोहीहरू छन्। दुई, उनी हिमाल क्षेत्रमा प्रवेश गरेको एक दशक नपुगी अनेकन कीर्तिमान बनाउन सफल भए। जस्तो आठ हजार मिटर माथिका विश्वका सबै १४ हिमाली चुचुरामा उनी ६ महिना ६ दिनमै पुगे। जुन सफलता पाउन सन् २०१३ मा कोरियाली आरोही किम चाङहोलाई ७ वर्ष १० महिना ६ दिन लागेको थियो। सन् २०२१ को जनवरी १६ मा १० नेपाली आरोहीले पाकिस्तान र चीनको सिमानामा रहेको विश्वको दोस्रो अग्लो शिखर केटुमा गरेको ऐतिहासिक आरोहणका एक सदस्य पनि हुन् उनी। पुर्जाका अरू पनि रेकर्ड छन्। जस्तो अन्नपूर्ण, धौलागिरि, कञ्चनजंघा, सगरमाथा, ल्होत्से र मकालु एकै सिजनमा चढ्नु। पाकिस्तानमा आठ हजार मिटर माथिका सबै पाँच हिमाल ३३ दिनमा चढ्नु। सगरमाथा, केटु, कञ्चनजंघा, ल्होत्से, मकालुजस्ता विश्वका प्रमुख पाँच हिमाल ७० दिनमै चढ्नु। सगरमाथा, ल्होत्से र मकालु चुचुरोमा ४८ घण्टा ३० मिनेटमा चढ्नु। पुर्जाले आफ्नो आरोहणको आत्मकथाको कृति बियोन्ड पोसिबल लिएर आएका छन्। २१ अध्याय र २९३ पृष्ठमा फैलिएको पुस्तकमा केटु आरोहण कथा छैन। त्यसअघि आएकोले त्यो पक्ष पुस्तकमा छैन। जति छ विश्वभर हिमालदेखि हिमाली आरोहणमा चासो राख्नेहरूलाई चित्ताकर्षक बनाउने कथा छन्। आफूलाई एन्टिबायोटिक मानव भन्ने पुर्जाको कहानीले त्यो पुष्टि गर्छ। पुर्जा १० वर्षको हुँदा टीबी रोगले पीडित बने। पछि उनलाई दम देखियो। सन् २००२ मा पहिलो पटक बेलायती गोर्खा सैनिकमा भर्ना हुँदा उनी छनोट भएनन्। २०१६ मेमा उनी पहिलोपटक सगरमाथामा चढ्न जाँदा हिमाली उचाइमा फोक्सोमा समस्या पार्ने हेपबाट पीडित बने। डाक्टरले आराम आवश्यक छ भन्दा पनि उनी आराम गर्न लुक्ला पुगे। फेरि अनुभवविहीन शेर्पा लिएर सगरमाथा गए। सफलतापूर्वक चढे। उनी त्यो समयमा चारहप्ते बिदामा मात्रै नेपाल आएका थिए। चार हप्तामा बेलायतबाट नेपाल आएर सगरमाथा चढेर फर्कनु आफैंमा एक सफलता थियो। त्यसपछि बेलायती गोर्खा सैनिकको दुई सय वर्षगाँठको अवसरमा आयोजना भएको सन् २०१७ को आरोहणमा सहभागी भए। अरूले एक पटक चढ्दा उनले दुई पटक चढे। दोस्रोपटक चढेको १० घण्टामै ल्होत्से चुचुरोमा पनि पुगे। पाँचै दिनमा मकालुसमेत चढे। यसरी सन् २०१९ मा रेकर्ड बनाउने आरोहण अगाडि नै उनको रेकर्डजन्य आरोहण गरे। २०४३ साउन ९ गते म्याग्दीको दानामा जन्मेका पुर्जा चार वर्ष हुँदा चितवनको रामनगर बसाइँ सरेर आए। भारतीय गोर्खा सैनिक पिताका छोरा पुर्जा पनि सन् २००३ मा बेलायती गोर्खा सैनिकमा छनोट भए। सन् २००९ मा उनी गोर्खा सैनिकबाट हवाई, जमिन र जल सबै क्षेत्रमा काम गर्न सक्ने स्पेसल बोट सर्भिसमा प्रवेश गर्ने प्रथम गोर्खा सैनिक बने। उनलाई हिमाल चढेका वा हिमाल घरबाट कति पर छ जस्ता प्रश्नहरू बेलायतमा आइरह्यो। आफूले हिमाल परबाट मात्रै देखेको तर आधारशिविरसमेत नपुगेको भन्दा साथीहरू अचम्म हुने पुर्जाले लेखेका छन्। बेलायतीहरूले चासो र आफ्नो रुचि दुवैको कारण सन् २०१२ मा निर्मल पुर्जा सगरमाथा आधार शिविरसम्मको ट्रेकिङमा आए। माउन्टेन गाइड दोर्जी खत्रीसँग आएका उनलाई आधार शिविरले मात्रै धोको पुगेन। आधार शिविर यात्राबाट आउँदा देखिने सुन्दर हिमाल आमादब्लम चढ्न दोर्जीलाई भने। उनी धौलागिरि चढे। आमादब्लम चढे। धौलागिरिको दुई वर्षपछि सगरमाथा। सन् २०१७ मा गोर्खा सैनिकको आरोहण दल यात्रा गरे। त्यसपछि सुरु भयो, पुर्जाको नयाँ मिसन प्रोजेक्ट पोसिबल। जसमा थियो, विश्वका आठ हजार मिटर माथिका सबै १४ हिमाल ७ महिनाभित्र आरोहण गर्ने लक्ष्य। सन् २०१८ स्पेसल फोर्सको जागिर छोडे। उनको योजनामा कसैले पत्याएनन्। उनले प्रयोजनको लागि बेलायती धनाढ्य खर्बपति रिचर्ड ब्रयान्सनलाई पत्र लेखे, उत्तर आएन। अरू प्रायोजकलाई बिहान ४ बजेदेखि मध्यरातसम्म प्रस्ताव राखे। मानवीय रूपमा असम्भव भनेर धेरैले भने। कीर्तिमानी आरोहण भएकाले तस्बिर लिलाम गर्न कम्पनीहरू चहारे। कसैले पत्याएनन्। आमा पूर्णकुमारीले गरेको प्रश्न उनका लागि झनै पीडादायक छ। आमाले भनिन्, निर्मल, अब आमाबुबा बूढा भए, स्याहार्न गाह्रो हुन्छ भनेर आफैं हिमालमा मर्न हिँडेको हो ? उनले प्रोजेक्टको मोटामोटी खर्च निकाले, ७ लाख ५० हजार पाउन्ड। तर, पैसा छैन। उनले बेलायतको घर धितोमा राखेर ६५ हजार पाउन्ड निकाले। बेलायती गोर्खा सैनिक समुदायसँग चन्दा उठाए। चन्दा र अरू जोड्दा डेढ लाख पाउन्ड मात्र उठ्यो। यही पैसाबाट उनले प्रथम चरणको आरोहण सुरु गरे। सन् २०१९ मे को सगरमाथामा ट्राफिक जाम हुँदा पुर्जा मिसनै आरोहणमा थिए। उनले त्यो तस्बिर राम्रै दाममा बेचेको बताएका छन्। सगरमाथामा ट्राफिक जाम भएको तस्बिरसँगै उनको चर्चा पनि चुलियो। र, पछि ब्रेमन्ट नामक घडी कम्पनीले दुई लाख पाउन्ड सहयोग गर्यो। अरू सहयोग र गाइडेड समिटजस्ता काम गरेर पनि उनले अतिरिक्त पैसा जम्मा गरे। सन् २०१९ को अप्रिल २४ मा अन्नपूर्ण चढेर सुरु भएको उनको यात्रा सोही वर्षको अक्टोबर २९ मा चीनको सिसापाङ्मा हिमाल चढेर पूरा भयो। १४ वटा आठ हजार मिटर माथिका चुचुरामा उनले सात चुचुरा नेपालमा चढे। अन्नपूर्ण, धौलागिरि, कञ्चनजंघा, सगरमाथा, ल्होत्से, मकालु र मनास्लु नेपालबाट चढे। चीनबाट चो ओयु र सिसापाङ्मा चढ्नुपर्नेमा सिसापाङ्मा हिमाल चढ्न प्रतिबन्ध लगाइएकाले उनलाई तनाव भयो। चीनले खुला गरेपछि सिसापाङ् जाने आफ्नै रुट बनाए पुर्जाले। जसको नाम राखियो प्रोजेक्ट पोसिबल रुट। पाकिस्तानमा नांगा पर्वत, केटु, ब्रोड पिकदेखि गासरब्रुम एक र गागरबु्रम दुई चढे। पाकिस्तानको नाङ्गा पर्वतमा सन् २०१३ मा जस्तै तालिवानले हत्या गर्लान् कि भन्दै डराउँदै हिँडे। ती नाङ्गा पर्वतमै उनी झन्डै मृत्यु हुने स्तरमा लडेर पनि जोगिए। पुर्जाले हिमाल आफ्नो कीर्तिमानका लागि मात्रै चढेनन्। सकेको सहयोग गरे। पुस्तकमा आरोहणका कथाहरू रोचक हुँदाहुँदा तिथिमितिमा भन्दा घटनामा ध्यान दिइएको छ। ग्याल्जेन, निङ्मा, गेसमानजस्ता सहकर्मी आरोहीबाहेक अरू हिमाली श्रमिकको नाम उल्लेख छैन। तथ्यगत त्रुटि पनि छन्। जस्तो ईश्वर पोखरेललाई उपरक्षामन्त्री भनिएको छ। आरोहणका चित्ताकर्षक कथाहरूले भरिएको पुस्तक एक हिसाबले चलचित्र जस्तै छ। अन्तिम अध्याय २१ मा दुःखद् कथा छ। चितवनबाट आधा प्यारालाइसिस भएका बुवा र मुटु तथा किड्नीमा समस्या भोग्ने आमालाई काठमाडौंमा घर तयार गरेर लिन बेलायतबाट काठमाडांै उड्छन् पुर्जा र श्रीमती सुची। सन् २०२० को फेब्रअरी २५ मा उनीहरू काठमाडौं ओर्लन्छन्। ओर्लनेबित्तिकै फोनको घण्टी बज्छ। फोनबाट आमा दुई घण्टा अगाडि नै बितेको खबर आउँछ।"
"चीनमा ५१ जनामा कोरोना, ओमिक्रोन छैन",बेइजिङ : चीनकाे मेनल्याण्डमा शुक्रबार ५१ जनामा कोरोना संक्रमण देखिएको छ । चीनको स्वास्थ्य आयोगका अनुशार केही दिनयता चीनमा कोरोना संक्रमितको मृत्यु भएको छैन । चीनमा नयाँ भेरियन्ट समेत देखा नपरेको त्यहाँका अधिकारीहरुले जनाएका छन् । नयाँ भेरियन्ट रोक्न चीनले उच्च सावधानी अपनाएको छ । कतिपय मुलुकहरुसँग हवाइ सम्बन्ध समेत विच्छेद गरेको छ । त्यहाँका अधिकांश नागरिकले कोरोना विरुद्दको खोप लगाइसकेका छन् ।
प्रदीप पौडेललाई महामन्त्रीको उम्मेद्वार बनाउने भएपछि संस्थापनमा असन्तुष्टि,"काठमाडौं : संस्थापन पक्षबाट प्रदीप पौडेल महामन्त्रीको उम्मेद्वार बनाउने तयारी भएपछि असन्तुष्टि बढेको छ। सभापति शेरबहादुर देउवा र कृष्णप्रसाद सिटौला पक्षबीच भएको सहमतिमा सिटौला निकट नेता पौडेललाई महामन्त्रीमा उम्मेद्वारी बनाउने तयारी भएको छ। यो निर्णय भएसँगै देउवा पक्षबाट महामन्त्रीको उम्मेद्वार बन्न लागेका नेताहरु असन्तुष्ट बनेका हुन्। कांग्रेसको १४ औँ महाधिवेशनअन्तर्गत जिल्ला र प्रदेश अधिवेशनमा देउवासिटौलापक्ष एउटै प्यानल बनाएर अगाडि बढेका थिए। लामो समयदेखि देउवाको पक्षमा रहेका नेताहरुले महामन्त्रीको दाबी गरिरहनुभएको छ।देउवा निकट एक नेताले अन्नपूर्णसँग भने, पार्टीमा महत्वपूर्ण भूमिका खेलिरहेका नेताहरुलाई पन्छाएर, जुनियर नेतालाई महामन्त्रीमा उम्मेद्वार बनाएको सह्य हुँदैन। उद्घाटन सत्रमा नै सिटौलाले पार्टीलाई युवापुस्तामा हस्तान्तरण गर्ने बेला भएको बताएका थिए। सिटौलाले युवा नेता पौडेललाई अघि सार्दै मत दिन समेत आग्रह गरेका थिए।"
कांग्रेस सभापतिमा पौडेलले उम्मेदवारी नदिने,"काठमाडौं : कांग्रेस सभापतिमा रामचन्द्र पौडेलले उम्मेदवारी नदिने भएका छन्। शनिबार बिहान कांग्रेस नेता कार्यकर्तासँगको छलफल पौडेलले संस्थापन इत्तरबाट कसैले अडान नछाडेपछि आफू सभापति पदबाट पछाडि हटेको बताएका हुन्। पौडेल निवासमा मिनेन्द्र रिजाल, बन्द्री पाण्डे लगायतका नेता कार्यकर्ताहरु गएका थिए। पाण्डेले भने, 'रामचन्द्र पौडेल आफूले सभापतिको उम्मेद्वारी नदिने भन्नुभएको छ। उहाँले कसलाई समर्थन गर्ने भन्नेबारेमा बेलुकासम्म टुंगो लाग्नेछ।' संस्थापनइतर पक्षले सभापतिकै उम्मेदवार तय गर्न सकेको छैन। वरिष्ठ नेता रामचन्द्र पौडेलसहितको इतर समूह निरन्तर छलफलमा छन्। सो समूहबाट नेता पौडेल र महामन्त्री डा शशांक कोइरालाले सहमति जुटे सभापतिको उम्मेदवारबाट आफूहरू लचिलो बन्ने संकेत गरेका छन्। तर, नेता प्रकाशमान सिंह र शेखर कोइरालाका बीचमा सहमति जुट्न सकेको छैन। सर्वसम्मत रुपमा आफूलाई उम्मेद्वारी बनाउन पौडेलले आग्रह गर्दै आएका थिए। कांग्रेसको १४ औँ महाधिवेशनअन्तर्गत जिल्ला र प्रदेश अधिवेशनमा शेरबहादुर देउवा र कृष्ण सिटौलापक्ष एउटै प्यानल बनाएर अगाडि बढेका थिए। महाधिवेशनमा पनि उनीहरु एक भएर जाने सहमति भएको छ। महाधिवेशनको उद्घाटन सत्र सकिएर बन्दसत्र सुरु हुँदा समेत कांग्रेसका दुवै पक्षले प्यानल बनाउन सकेका छैनन्। सभापति शेरबहादुर देउवा पक्ष (संस्थापन)ले उपसभापति, महामन्त्री र सहमहामन्त्रीको टुंगो लगाउन सकेको छैन। कांग्रेस विधानमा सभापति, २ उपसभापति, २ महामन्त्री, ८ सहमहामन्त्री र १ जना कोषाध्यक्ष मनोनित गरी १४ जना पदाधिकारी रहने व्यवस्था गरिएको छ । केन्द्रीय सदस्यहरू खुलातर्फ ३५ जना, विभिन्न समावेशी समूह र पिछडिएको क्षेत्रतर्फ ६५ जना र ७ प्रदेशबाट ११ महिलासहित २१ जना आउने छन्। कांग्रेसको विधानमा उपसभापति, महामन्त्री र केन्द्रीय सदस्यमा खुलातर्फको छुट्टै कोटा भए पनि सहमहामन्त्रीमा खुलातर्फ कोटा छुट्याइएको छैन। देउवासिटौला एउटै प्यानलमा कांग्रेसलाई समुन्नत र सशक्त पार्टी बनाउनु पर्छ प्रदीप पौडेललाई महामन्त्रीको उम्मेद्वार बनाउने भएपछि संस्थापनमा असन्तुष्टि सुजाता कोइरालाले उपसभापतिमा उम्मेदवारी दिने कल्याण गुरुङले गरे कांग्रेस सभापतिमा उम्मेदवारी दर्ता"
सरकारी तक्मा,"आजभोलि खै कसले किन के पो पायो यता हल्ला चलायो ! यो हल्लै हल्लाको देश ढल्दै ढल्दाको देश। गाउँभरि हल्ला छ रक्सी धोकेर स्वास्नी मर्नेगरी कुट्ने बले बाजेलाई सरकारी तक्मा घोषणा भएको छ गोर्खे दक्षिणा बलबाहु ! समाचारमा छ्यापछ्याप्ती छ ढुसी परेको चामल कर्णाली ओसार्ने सहरको गरिबमल साहुको गलामा सरकारी तक्मा अल्झेको छ जनसेवाश्री ! सहरभरि चर्चा उत्तिकै छ आफ्नै कार्यकर्ताको छोरीलाई बलात्कार गरेका नेता देशभक्त शर्माले यो पाली सरकारी शूरवीर विभूषण तक्मा झ्याप्प पारेछन्। यता देशैभरि हुरी हल्ला छ हावाले भत्किने पुल निर्माण गरी देश निर्माणमा महान योगदान गरिसिनु भइसिएको ठेकेदार ठग बहादुर ठगुणाको गलामा सरकारी सुकीर्ति तक्मा सुशोभित भएको छ ! हिजोआज, राजधानी सहरका नामुद सुके बहुला बाटाभरि चिच्याउँदै हिँडिरहेको सुनिएको छ हैन यो सरकारी तक्मा हो कि आलु तरकारी ?"
राष्ट्रिय क्रिकेट टोलीको मुख्य प्रशिक्षकमा पुबुदु दासानायके,काठमाडौं : नेपाल क्रिकेट संघ (क्यान)ले राष्ट्रिय क्रिकेट टोलीको मुख्य प्रशिक्षकमा पुबुदु दासानायकेलाई नियुक्त गर्ने निर्णय गरेको छ। शनिबार बिहान बसेको क्यानको बोर्ड बैठकले दासानायकेलाई मुख्य प्रशिक्षकमा नियुक्त गरेको हो। अन्तर्राष्ट्रिय क्रिकेट परिषद् (आईसीसी)को राय अनुसार क्यानले राष्ट्रिय क्रिकेट टोलीका पूर्व प्रशिक्षक पुबुदुलाई फेरि नेपाल फर्काउने निर्णय गरेको हो। क्यानले पुबुदुसहित पाँच जना प्रशिक्षकको नाम आईसीसीमा सिफारिस गरेको थियो। आईसीसीले पुबुदुका पक्षमा राय दिएपछि क्यानले त्यही नामलाई अनुमोदन गरेको हो। श्रीलंकाका पूर्व क्रिकेटर पुबुदु दासानायकेले यसअघि सन् २०११ देखि २०१५ सम्म नेपालको मुख्य प्रशिक्षकको जिम्मेवारी सम्हालेका थिए। उनकै प्रशिक्षणमा नेपालले पहिलो पटक सन् २०१४ मा आईसीसी टीट्वेन्टी विश्वकप खेलेको थियो। त्यही कारण उनलाई नेपालको सफल क्रिकेट प्रशिक्षका रुपमा लिइन्छ। पुबुदुको प्रशिक्षकमा नेपालले डिभिजन ४ देखि ३ सम्म उपाधि जितेको थियो। गत असोजमा भएको एभरेष्ट प्रिमियर लिगमा पुबुदुले भैरहवा ग्ल्याडियटर्सको प्रशिक्षकका रुपमा काम गरेका थिए। २०१५ मा नेपाली क्रिकेटको आन्तरिक किचलोको कारण देखाउँदै पुबुदुले प्रशिक्षक छाडेर अमेरिका गएका थिए। मुख्य प्रशिक्षक डेभ वाटमोरले राजीनामा दिएपछि नेपाल क्रिकेट मुख्य प्रशिक्षकबिहीन थियो। ओमानमा भएको आईसीसी विश्वकप क्रिकेट लिग२ को त्रिकोणात्मक एकदिवसीय शृंखलापछि वाटमोरले राजीनामा दिएका थिए। नेपालले सन् २०२२ को सुरुआतमै आईसीसी टीट्वेन्टी विश्वकप छनोट खेल्ने तालिका छ। त्यही कारण जतिसक्दो चाँडो मुख्य प्रशिक्षक नियुक्ति गर्ने अभियानमा क्यान लागेको थियो। क्यानले मुख्य प्रशिक्षकका लागि खुला आवेदन पनि मागेको थियो। नेपाली क्रिकेट टोलीको मुख्य प्रशिक्षक बन्न ६० प्रशिक्षकले आवेदन दिएका थिए। क्यानले उत्कृष्ट १५ जनाको अन्तर्वार्ता लिँदै पाँच जनाको नाम अनुमोदनका लागि आईसीसीमा पठाएको थियो।
"एमाले केन्द्रीय कमिटी बैठक बस्दै, १५ एजेण्डामाथि छलफल हुने","काठमाडौं : नेकपा (एमाले)को केन्द्रीय कमिटीको बैठक शनिबार दिउँसो बस्दैछ। एमालेको दशौं महाधिवेशनपछिको दोस्रो केन्द्रीय कमिटी बैठक दिउँसो १ बजे जर्मन हाउस हस्पिटालिटी गठ्ठाघर भक्तपुरमा बस्न लागेको हो। शनिबार बिहान ११ बजे केन्द्रीय कमिटीको बैठक बस्ने कार्यतालिका तय भएपनि १ बजेसम्मका लागि समय सारिएको हो। एमाले केन्द्रीय कार्यालयका सचिव शेरबहादुर तामाङले बैठकमा १५ वटा कार्यसूचीमाथि छलफल हुने जानकारी दिए। चितवनमा सम्पन्न दसौं राष्ट्रिय महाधिवेशनबाट ३०१ सदस्यीय नयाँ कमिटी गठन भएको छ। नवनिर्वाचित कमिटीको पहिलो बैठक चितवनमै बसेको थियो। तामाङका अनुसार केन्द्रीय सदस्यहरूको शपथग्रहण, महाधिवेशनको सामान्य समीक्षा, केन्द्रीय कमिटीमा सदस्यहरूको मनोनयन, पोलिटब्युरो गठन, स्थायी कमिटीको गठन, केन्द्रीय सल्लाहकार परिषद्को गठन र कार्य विभाजन, प्रदेशमा रिक्त पदाधिकारीको मनोनयन, जिल्ला र प्रदेश अधिवेशनको मिति निर्धारण, विधान सम्पादन र नियमावली संशोधन, बैठक सञ्चालन कार्यविधि, केन्द्रीय कार्यालय व्यवस्थापन, महाधिवेशनको सन्देश तथा पार्टी प्रवेश अभियान, वरीयताक्रम निर्धारण र जनसंगठनको सुदृढीकरण अभियान लगाएतका विषय बैठकका एजेण्डामा राखिएको छ।"
"अमेरिकाले लगायो चीन, म्यान्मार र उत्तर कोरियामाथि प्रतिबन्ध","वासिङटन डिसी : अमेरिकाले राज्य शक्तिको दुरुपयोग गरी नागरिक माथि दमन गरेको भन्दै चीन,उत्तर कोरिया र म्यान्मार माथि मानव अधिकार सम्बन्धी प्रतिबन्ध लगाएको छ । अमेरिकाले राज्य शक्तिको दुरुपयोग गरी नागरिकालाई पीडा र दमन गर्नेहरु विरुद्द कडा सन्देश दिएको हो । अमेरिकाले चीन, उत्तर कोरिया, म्यान्मार र बंगलादेशका केही व्यक्तिले राज्य शक्तिको दुरुपयोग गरी नागरिकलाई दमन गरेको भन्दै उनीहरु माथि प्रतिबन्ध लगाएको हो । बाइडेन प्रशासनले उत्तर कोरियामा माथि लगाएको यो पहिलो प्रतिबन्ध हो ।म्यान्मारको सैनिक शासकले त्यहाँका सर्वसाधारणलाई अधिक दमन गरेको भन्दै अमेरिकाले उ माथि समेत प्रतिबन्ध लगाएको छ । चीनले अल्पसंख्यक उइगुर समुदाय माथि चरम दमन गरेको अमेरिकाको बुझाइ छ । अमेरिकाले चीनको आर्टिफिसियल इन्टेलिजेन्स कम्पनीलाई लगानीको कालो सूचीमा राखेको छ । अमेरिकाले मानव अधिकारको अन्तराष्ट्रिय दिवसको अवसर पारेर मानव अधिकार विरुद्द उभिनेहरु माथि कारवाही स्वरुप प्रतिबन्ध लगाएको हो ।"
धर्तीमै आकाशगंगा !,"हामी बूढो भयौं भने हिँड्न छोड्छौं कि हिँड्न छोड्यौं भने बूढो हुन्छौं ? फिनिस मिटचेलको यो भनाइले हामीलाई हिँड्ने हौसला दिन्छ। तर हामीसित हिँड्ने फुर्सद नै कहाँ छ र ? फुर्सद भए पनि हिँड्ने गतिलो ठाउँ छैन। सहरी भीडभाडमा मास्क र कालो चस्मा लगाएर पनि कोही हिँडुवा आफ्नो हिँडाइको प्यास मेट्न सक्छन्। स्वच्छ एवं लामो सास लिँदै हरियाली र पुष्पिला डाँडाकाँडामा आँखा डुलाउँदै फुक्काफाल भएर हिँड्नुको मज्जा नै बेग्लै हुन्छ। काठमाडौं उपत्यका आसपास हिँडुवाहरूका लागि एउटा खुसीको कुरा छ, हिँडेर सजिलै पुग्न सकिने लुकेको नगरकोट भेटिएको छ। कलमसी र बोजिनी क्षेत्रको भ्रमणमा निस्कनु भयो भने बिहान गएर बेलुका फर्किने हतारो नगर्नु होला। नत्र साँझको बेलामा यहाँबाट काठमाडौं उपत्यका हेर्दा धर्तीमा ओर्लिएको पारलौकिक आकाशगंगा देख्न पाउनु हुने छैन। काठमाडांैबाट मात्र ३२ किलोमिटरको दूरीमा अवस्थित छ, नजिकको पर्यटकीय गन्तव्य नगरकोट। नगरकोट अर्थात् हिमाल हेर्ने डाँडो। चराचुरुंगी र हरियाली नियाल्ने पखेरो। स्वच्छ हावाले फोक्सो माझ्न मिल्ने ठाउँ। जन्मिँदा जन्मिँदैको स्वच्छ सूर्यलाई आँखाले चुम्न मिल्ने पर्वत। थुम्क्याइला दृश्यले भरिभराउ प्रकृतिको सुन्दर सिर्जना। प्रेमिल जोडीहरू धेरै आउन सक्ने भएकाले प्रेमकोट पनि भन्न सकिने। यस्तै विशेषता बोकेको रत्नागिरि पर्वतको उत्तरी थाप्लोलाई मात्रै दुनियाँले नगरकोटका रूपमा चिन्यो। यसको दक्षिणी मोहडा युगौंसम्म गुमनाम रह्यो। भक्तपुरको कमलविनायक, भत्केपाटीबाट जितपुर, सरस्वतीस्थान, चरेली, कलमसी हुँदै नापी विभागको टावरसम्म पुग्न सकिने नयाँ बाटो खुलेपछि यसको नयाँ स्वरूपको विस्तारै उजागर हुँदै छ। भनौं, लुकेको अर्को नगरकोटको घुम्टी खोलिएको छ। साबिकको बाटोभन्दा यो ७ किलोमिटर कम्ती छ। नयाँ बाटोबाट नगरकोट जाँदा काठमाडौंबाट २५ किमिको यात्रामै पुगिन्छ। भक्तपुरबाट १० किलोमिटरमा पुगिन्छ। अचेल यस क्षेत्रको चहलपहल बढ्दै छ। मुहान पोखरीदेखि कलमसीसम्म फैलिएको उच्छाइलो र पारिलो पर्वत हो यो। काठमाडौंलाई दक्षिण पारेर वर्षौंदेखि काठमाडौंको भौतिक उन्नति नियालिरहेको तर आफू दुर्गमता ओढेर उभिइरहेको पर्वत। खासमा नगरकोटको दक्षिणी मोहडाको उच्च भूखण्डमा रहेको बोजिनी र कलमसी क्षेत्र नै लुकेको नगरकोट हो। जसरी नगरकोटका नाममा संरचना र संस्थाहरू खुले यता बोजिनीको नाममा पनि खुल्दै छन्। जस्तै बोजिनी ड्याम, बोजिनी रिसोर्ट, प्रेम दरबार, चरेली रिसोर्ट आदि इत्यादि। बाटो नै विकासको आधार रहेछ। यहाँ बाटोघोटो पुगेको थिएन। त्यही भएर राजधानीसित कुम जोडिए पनि यसमा दुर्गमता र दुरुहताका कथा थिए। हिँडेर जान सकिन्थ्यो तर थकाइ मार्ने, बस्ने, खाजा खाने गतिला ठाउँ थिएनन्। केही वर्षअघि बाटो खुलेपछि सबै कुरा खुले। पसल र प्रविधि। होटेल, रिसोर्ट र रेस्टुराँहरू। ठूला मूर्ति बनाउने होडबाजी पनि। ओल्लो डाँडोदेखि पल्लो डाँडोसम्म लठ्ठामा झुन्डिँदै सरर जान पाइने जिपलाइन खुल्दै छ। चाँगुनारायण नगरपालिकाको पहलमा बोजिनी नजिक मजुवामा रंगशाला बन्दै छ। मुहानपोखरीदेखि गणेश ढुंगासम्म ७ किलोमिटरको पदयात्रा मार्ग पनि। बोजिनीको ड्यामको निर्माण सम्पन्न। यी त भए मानिसले गरेका केही प्रयास। प्रकृतिले युगौं अघिदेखि सुन्दरता भरेका अनेक कुरा यहाँ बाँकी छन्। यसरी एकै साथ पर्यापर्यटन, धार्मिक पर्यटन र कृषि पर्यटनका सम्भावनाहरू उघारिँदै छन् यहाँ। चोभारको डाँडोबाट काठमाडौं खाल्डाको पानी कटाएपछि टाकुराबाट हेर्दा कस्तो देखिएला भनेर महामञ्जुश्री यहाँसम्म आइपुगेको जनविश्वास छ। महामञ्जुश्री रात बसेको ठाउँलाई अहिले सरस्वती स्थान भनेर चिनिन्छ। जहाँ मञ्जुश्रीको मूर्ति अझै विद्यमान छ। यही मूर्तिलाई हिन्दू र बौद्धले सदियौंसम्म फरकफरक आस्था र विश्वासले पुजिरहे। हाम्रो सद्भावको यो अद्वितीय नमुना थियो। भलै कसैलाई यो कुरा मन परेन। अहिले मञ्जुश्री र सरस्वतीलाई छुट्ट्याइयो। नजिकै अर्को सरस्वतीको मन्दिर बनाइयो। यो कुराजनीतिको नमुनातिर अहिले नलागौं। मञ्जुश्री बास बसेको स्थानमा एउटा गुफा थियो रे। यो गुफाबाट छिरेर ह्लासा जान आउन सकिन्थ्यो रे। भक्तपुरका बूढापाका अझै पनि यस ठाउँलाई ह्लासा पाक सरस्वती भनेर पुकार्ने गर्छन्। यस्ता कुरालाई किंवदन्ती र इतिहासका ठेलीले थप पुष्टि गर्लान् नै। कतिपय कुरालाई इतिहासले प्रमाणित नगर्न सक्छ। तर एउटा कुरा प्रमाणित र अकाट्य छ। त्यो के हो भने उत्तरी नगरकोटबाट सूर्योदय हेरेजस्तै दक्षिणी नगरकोटबाट तपाईं सन्ध्याकालीन मनोरम दृश्य हेर्न सक्नु हुन्छ। तपाईं कलमसी र बोजिनी क्षेत्रको भ्रमणमा निस्कनु भयो भने बिहान गएर बेलुका फर्किने हतारो नगर्नु होला। नत्र साँझको बेलामा यहाँबाट काठमाडौं उपत्यका हेर्दा धर्तीमा ओर्लिएको पारलौकिक आकाशगंगा देख्न पाउनु हुने छैन। शान्त, अद्भुत र शृंगार रसले तपाईंको हृदयलाई एकैचोटि स्पर्श गर्नेछन्। पर्खालहरूको बीचमा रहेको काठमाडौंलाई बत्तीमाडौंमा परिवर्तन भएको महसुस गर्न सक्नु हुन्छ। मानिलिनुस् तपाईं हेलिकप्टरबाट तलको कुनै सहर हेर्दै हुनुहुन्छ। अथवा मानिलिनुस्, तपार्इं आकाशभन्दा माथि हुनुहुन्छ र ताराहरू धर्तीमा ओर्लिएर टिम्टिमाइरहेका छन्। यहाँबाट साँझको काठमाडौं खाल्डो दिव्य, अलौकिक, अतुलनीय देखिन्छ। पदयात्राका सौखिनहरूका लागि यो नयाँ गन्तव्यको अर्को एउटा अवसर पनि हुन सक्छ। यस ठाउँमा पुग्ने अनेक लघुमार्ग छन्। तपाईं काठमाडौंको मूलपानीबाट चाँगुनारायण मन्दिरलाई छुँदै डाँडैडाँडामाथि टेकेर तेलकोट भन्ज्याङ निस्कन सक्नु हुन्छ। तेलकोटबाट मुहान पोखरी हुँदै कलमसी पुग्दा तपाईंको ४५ घण्टा समय सकिएको हुनेछ। तपाईं भक्तपुरको कमलविनायक, जितपुर, चरेली हुँदै दुई घण्टाको यात्रा पनि तय गर्न सक्नु हुन्छ। साँगाको शिव मन्दिरलाई देव्रे पार्दै नाला गुम्बा निस्किएर पात्ले वन, टुकुचा हुँदै १० किलोमिटर हिँडेर पनि कलमसी पुग्न सक्नु हुन्छ। तपाईं प्रकृतिप्रेमी हुनु हुन्छ भने यो मार्गले तपाईंलाई बढी मोहनी लगाउने खतरा पनि छ। कलमसीले आन्तरिक र बाह्य पर्यटनका अनेक सम्भावना खोजिइरहेको सन्दर्भमा धुलिखेल नगरकोट पदयात्रा मार्ग पनि सुरु भएको छ। यसलाई लम्ब्याएर जहरसिंह पौवा, भोटेचौर हुँदै सिन्धुपाल्चोकको चिया बगानसम्म पुर्याउन पनि सकिन्छ। चाँगुनारायण नगरपालिकाले यस क्षेत्रको दिगो पर्यटन विकासका लागि काम गरिरहेको छ। नगरकोट नाल्दुम पर्यटन विकास समिति पनि यसमा क्रियाशील छ। यहाँ उघारिएको पर्यकीय सम्भावनाको ढोकाले स्थानीय जनजीवनमा के प्रभाव पार्दै छ ? प्रश्न सजिलो भए पनि यसको उत्तर जटिल छ। डोजर छिरेका छन्। भीर, पखेरा र बारीका पाटाहरू प्लटिङको जालोमा परेका छन्। पर्यटन व्यवसायलाई स्थानीय अर्थतन्त्रसित जोड्नु पर्छ भन्ने कुरा भुलिँदै छ। पर्यटकले तिरेको पैसा विदेशीको पोल्टामा पुग्ने परिपाटी घातक हो। यसलाई तोड्न स्थानीय सरकार र पर्यटन व्यवसायीसित इच्छाशक्ति हुनु जरुरी छ। टुकुचा, घिमिरे गाउँ, कलमसी, नेपाल गाउँ पहिला प्रशस्त मात्रामा कोदो र फापर फल्ने ठाउँ हुन्। आलु त अहिले पनि बेजोड फल्छ नै। हामीलाई फापर र कोदाको ढिँडो खान ठमेल पुग्नु पर्ने बाध्यता छ। अहिले हाम्रो घरआँगनमा भुटानको आलु आइपुग्दो रहेछ। गाउँको मकै फल्ने पाटोमा डोजर लगाउँदै अर्जेन्टिनाको पपकर्न खान हामीलाई लाज लाग्नु पर्ने हो। स्थानीय पर्यटनले स्थानीय उपजलाई उपयोग गर्ने वातावरण सिर्जना गर्न सके कति जाति हुँदो हो। कलमसीमा विश्वकर्माहरूको बस्ती पनि छ। उनीहरूको परम्परागत शिल्पलाई पर्यटनसित जोड्न सकिन्छ। पुराना आरनलाई पर्यटकका लागि मायाको चिनो उत्पादन गर्ने कार्यशालामा बदल्न पो सकिन्छ कि ? सरस्वती स्थानमा लुगा सिउनेहरूको बस्ती छ। उनीहरूसित भएको सिलाइबुनाइ शिल्पलाई पनि पर्यटकका लागि चिनो बनाउने कार्यमा उपयोग गर्न सकिन्छ। कलमसी बोजिनी क्षेत्रको पर्यटन व्यवसायले यसलाई आफ्नो अमूल्य स्रोत र सामथ्र्यका रूपमा उपयोग गर्न सक्छ। बाँस र निगालो स्थानीय स्तरमै पाइने हुनाले तिनबाट पर्यटनलाई खुसी पार्ने सामग्री बनाउन सकिन्छ। खरिपाटीको पल्लोभित्तो मुहान पोखरी र तेलकोट क्षेत्रलाई पुरानो नगरकोटको फेदी भनिन्छ। यहाँको बाँस्तोला गाउँमा समुदायले सञ्चालन गरेको होमस्टे सफलतापूर्वक अघि बढेको छ। यताको नयाँबाटोतिर भने अन्य सम्भावना खोज्न सकिन्छ। सुडाल, दुलाल गाउँ र नेपाल गाउँसम्मका क्षेत्रमा होमस्टे सञ्चालन गरी फाँटमा जोडिएको छ पात्लेवन र लेक। त्यसमा जोडिएको बाहाल वनलाई पक्षी अवलोकन क्षेत्रका रूपमा विकास गर्न सकिन्छ। सुडालको ब्रह्मयणी मन्दिरदेखि नगरकोटको टावरसम्म पदयात्रा मार्ग निर्माण गर्न सकिन्छ। सुडालको खुवा पहिला उपत्यकामै प्रसिद्ध थियो। यसलाई पर्यटकीय भोजनमा समावेश गर्न सकिन्छ। खास कुरो चाँही हामी नेपालीको घुम्ने बानी छैन। घुमेर डुलेर खाने फुर्सद हामीलाई कहाँ छ भन्ने प्रश्न उब्जिन पनि सक्छ। घुम्नु डुल्नु पनि एउटा संस्कार रहेछ। हामी घुम्दा पनि देशलाई केही न केही फाइदा पुगेको हुन्छ। देश पनि हेरिने, मुख पनि फेरिने यो उखान पनि चरितार्थ हुने रहेछ। स्थानीयले थोरै भए पनि रोजगारी पाउने रहेछन्। अर्को कुरा हिँड्नु स्वास्थ्यका लागि अत्यन्त लाभदायक कुरा पनि हो। औषधिमा गर्ने खर्च हिँडाइमा गर्ने हो भने आफ्नै ज्यान स्वस्थ्य र बलियो हुने रहेछ। हिँड्दा ज्यानलाई मात्र फाइदा हुँदैन, ज्ञानलाई पनि फाइदा पुग्छ। त्यसमाथि डाँडाकाँडा चढ्नुको मजा नै बैग्लै छ। आखिर उचाइमा पुग्नु भनेको गहिराइमा पुग्नु पनि त हो।"
बेइमानीको पर्दा,"सम्पत्तिमा छ सुख भन्छन् तर त्यसैले पोलिरहेछ यहाँ सम्पत्तिमै सन्ततिको भविष्य खोज्छन् तर भविष्य नै तड्पिरहेछ यहाँ। एकदिन ! त्यो दिन पनि आउनेछ ! कसैका पीडामा नझरेका तिम्रा आँसु, आफैंलाई बगाउने गरी झर्नेछन् पश्चातापको ज्वालामा आफ्नै सामु, आफ्नो भविष्य जलिरहेको देख्नेछौ शक्ति र दम्भले वज्र त्यो तिम्रो मुटु, एकदिन कायर बनी कापिरहेको हुनेछ भक्कानिएको तिम्रो मुटुलाई डर, त्रासमा आफ्नै प्रतिविम्बले छामिरहेको हुनेछ। कति दिन छोप्छौ ? केकेले ढाक्छौ ? आफ्नो छद्म भेषलाई आफूले आफैंलाई ढाँट्न सकिन्न बरु अंगाल सदाचारी परिवेशलाई पश्चातापमा रुनुभन्दा छोड गैरकानुनी धन्दा हटाऊ बेइमानीको पर्दा स्वाभिमानमा लेऊ आनन्द स्वार्थले रुवाउँछ, लोभले रुवाउँछ धरधरी रुवाउँछ, शून्यतामा हराउँछ जीवन। सन्ततिको भविष्य ! सम्पत्तिमा होइन, कर्ममा खोज कर्ममा बनाऊ अब्बल गर्वले बाँच स्वाभिमानले बाँच बाँच बनेर सधैं असल ज्ञान, वुद्धि, विवेक अनि ! सदाचारी सद्विचार भ्रष्टमुक्त समाज विधिको शासन भावी सन्ततिलाई उपहार।"
देउवासिटौला एउटै प्यानलमा,"काठमाडौं : नेपाली कांग्रेसको १४औं महाधिवेशनमा सभापति एवं प्रधानमन्त्री शेरबहादुर देउवा र नेता कृष्णप्रसाद सिटौला समूहले संयुक्त प्यानल बनाउने भएका छन्। सभापति देउवा र नेता सिटौलाबीच शुक्रबार राति भएको छलफलमा संयुक्त प्यानल बनाउने विषयमा सहमति भएको हो। १३औं महाधिवेशनको पहिलो चरणको निर्वाचनमा जम्मा खसेको मतको १० प्रतिशत अर्थात् ३ सय २४ मत मात्र ल्याएका सिटौलाले दोस्रो चरणमा देउवालाई सहयोग गरेर सभापति बनाएका थिए। १४औंमा आइपुग्दा पनि देउवासँगै सहकार्य गर्न पुगेका छन्। सिटौला समूहले उपसभापति, महामन्त्री, सहमहामन्त्री र ३५ जना केन्द्रीय सदस्य पाउने सहमति भएको छ। आफ्नो समूहको नेतृत्व सिटौला आफैंले गर्ने भएका छन्। उनी पार्टी उपसभापतिमा प्रतिस्पर्धा गर्ने भएका छन्। महामन्त्रीमा युवा नेता प्रदीप पौडेल र सममहामन्त्रीमा काभ्रेका नेता जिल्ला सभापतिसमेत भइसकेका नेता शिवप्रसाद हुमागार्इं उठ्ने सिटौला निकट एक नेताले बताए। महाधिवेशनपछि देउवाले सिटौलालाई कार्यवाहक सभापति बनाउने र सिटौलाले देउवालाई निर्वाचनपछि पनि प्रधानमन्त्री बनाउने सहमति भएको सिटौला निकटका एक नेताले जानकारी दिए। केन्द्रीय समितिबाट निर्णय गराएर कार्यवाहक दिनुपर्ने भनी सिटौलाले राखेको सर्त देउवाले स्वीकारेका छन्। सिटौला ३५ जना केन्द्रीय सदस्यको नाम टुंगो लगाउन राति मध्यरातसम्म छलफलमा जुटेका थिए। शुक्रबार राति देउवा र सिटौलाले संयुक्त प्यानलको अन्तिम टुंगो लगाउने भएका छन्। सिटौला समूह गणितीय हिसाबले निर्णायक छ। सिटौला समूहमा पछिल्लो समय आठ सयको हाराहारीमा महाधिवेशन प्रतिनिधि नै छन्। शीर्ष नेता पौडेल समूहको भने सभापतिमै सहमति जुट्न सकेको छैन। कांग्रेस महाधिवेशनअन्तर्गत आज मनोनयन दर्ताको कार्यक्रम छ।"
कांग्रेसलाई समुन्नत र सशक्त पार्टी बनाउनु पर्छ,"नेपाली कांग्रेसको १४औं महाधिवेशन काठमाडौंमा सुरु भएको छ। २७ गतेसम्म चल्ने महाधिवेशनको शुक्रबारको उद्घाटन कार्यक्रममा देशभरका कांग्रेस नेता, कार्यकर्ता सहितका नागरिक भृकुटीमण्डपमा भेला भएका थिए। यही भीडमा भेटिएका कांग्रेस नेता एवं शुभेच्छुकहरूसँग कांग्रेमा कस्तो नेतृत्व आवश्यक छ भन्ने विषयमा अन्नपूर्णकर्मी रामकला खड्का र रीता थापाले लिइएको प्रतिक्रिया। समावेशी होस् कांग्रेसले ठोस दिशा निर्देश गर्नुपर्छ भन्ने आम जनताको बुझाइ छ। यो अधिवेशनबाट अमुक पात्र को आउँछ, को सभापति बन्छ भन्ने तपसिलको कुरा हो। सिंगो राष्ट्रलाई के दिन्छ, मुख्य एजेन्डा यहाँ रहन्छ। यो एजेन्डालाई कार्यान्वयन गर्ने पात्र युवा र समावेशी होस्, राष्ट्रलाई केही दिन सक्ने चाहिन्छ। अधिवेशनले यो टुंग्याउनु जरुरी छ। मेरो माग भनेको मुलुकले र पार्टीले चाहेको र सिंगो मुलुकलाई हाँक्न सक्ने योग्य, कार्यक्षमता र कार्यशैली भएको नेतालाई चुनेर सिंगो पार्र्टीलाई एक समुन्नत पार्टी बनाउनुपर्छ। कमल तामाङ, उपसभापति, ओखलढुंगा जिल्ला कार्यसमिति ००० जनताको मनमनमा पुर्याउनुपर्छ अहिले जुन हिसाबले नेपाली कांग्रेस अगाडि बढ्नुपथ्र्यो, बढेको छैन। यसलाई एउटा दिशा निर्देश गरेर, देशमा एक सशक्त प्रजातन्त्रवादी शक्ति निर्माण गनुपर्छ। खास गरेर देशमा भएका विसंगतिहरू, त्रुटिहरू र कमी कमजोरीहरू त्यसलाई बिसर्जन गरेर अबका दिनमा अगाडि बढ्नुपर्छ। यसका लागि यो महाधिवेशनले पक्कै पनि दिशा निर्देश गर्नेछ भन्ने मलाई लागेको छ। सलाउदिन मियाँ, महाधिवेशन प्रतिनिधि, गोरखा ००० अझै उचाइ दिनुछ कांग्रेस आम जनताकै बीचमा छ। अझै जनतामाझ पुर्याउनु छ। यसको नेतृत्व पूर्ण बहुमतका साथ पुर्याउन सक्ने पार्टीका रूपमा कांग्रेसलाई बदल्नु छ। आम जनताको भावनाको सम्बोधन गर्ने एउटा लोकतान्त्रिक पार्टीका रूपमा नेपाली कांग्रेसलाई इतिहासको विरासत प्राप्त छ। त्यसका आधारमा यसलाई अझै उचाइ दिनुछ। यो महाधिवेशनबाट नेता रामचन्द्र पौडेलको नेतृत्वमा प्रकाशमान सिंह, शेखर कोइराला, कृष्णप्रसाद सिटौला, शशांक कोइराला र आम रोजाइमा पर्ने युवा नेताहरूको समेत सहभागितामा निर्वाचनमा होमिएको खण्डमा मात्र आम कार्यकर्ताको चाहनाअनुसार परिवर्तनको सम्भावना छ। मोहन पाण्डे, प्रतिनिधिसभा सदस्य ००० समृद्ध समाजको निर्माण गर्ने प्रजातान्त्रिक आन्दोलनको पहिलो पाइला चालेदेखि संघीयतासम्म आइपुग्दा जुन उपलब्धि यो देशले हासिल गरेको छ, अहिले यही विन्दुमा कांग्रेस छ। नेपालको राजनीतिक पार्टीहरूमध्ये सबैभन्दा ठूलो पार्टीको हैसियतले आम नेपाली नागरिकको शिक्षा, स्वास्थ्यलगायत सबैले अनुभूति गर्न सक्ने खालको सुविधाहरू सहरदेखि गाउँसम्म पुर्याउनुपर्छ। गाउँका हरेक कुनाकाप्चामा रहेका नागरिकले महसुस गर्ने खालको सेवा प्रदान गर्ने नेतृत्व आवश्यक छ। हामीले देखेको समुन्नत समाज र सामाजिक कुरीतिलाई हटाएर समृद्ध समाज निर्माण गर्ने, आम नेपालीले महसुस गर्ने खालको सेवा र न्याय दिन सक्ने कांग्रेस बनाउने नेतृत्व आउनुपर्छ। तिलक पुलामीमगर, प्रदेश अधिवेशन प्रतिनिधि (जनजाति), सिन्धुली क्षेत्र नं १ ००० एकताको सन्देश दिनुपर्छ नेपाली कांग्रेस जहाँ थियो, त्यहीँ छ। पार्टी अहिले पनि केही भएको छैन। पार्टीलाई मजबुत बनाएर अझ बढी संशक्त र संगठित गरेर लैजानु जरुरी छ। अब पार्टीलाई सशक्त ढंगले अगाडि बढाउने र भ्रातृ संघसंस्थालाई चलायमान बनाएर लैजानुपर्छ। एकताको सन्देश दिएर यो १४औं महाधिवेशनबाट सहमति र सहकार्य एकता गरेर पार्र्टीलाई अगाडि बढाउनुपर्छ। अब आउने नेतृत्वले पनि यो कुरालाई ध्यानमा राखेर अगाडि बढेमा अवश्य पनि समग्र पार्टीलाई अझ संशक्त बनाउन सकिएला। सुजाता परियार, केन्द्रीय सदस्य ००० सबल र सक्षम कांग्रेस स्थापनाकालदेखि आजसम्म आइपुग्दा कांग्रेस जीवित छ। जनताका समसामयिक विषयलाई लिएर लागिपरेको छ। कहिले सरकारमा बस्दा होस् वा सरकारभन्दा बाहिर बस्दा निरन्तर रूपमा नेपाली जनताको पक्षमा, नेपाली जनताको समस्या र अप्ठ्यारामा नेपाली कांग्रेस साथ छ। यो १४औं महाधिवेशनबाट बन्ने नेतृत्वले हिजो भएको कमी, कमजोरीलाई सुधारेर प्रत्येक युवा, कलेजमा पढ्ने विद्यार्थी, एउटा श्रमिक किसान, विदेशमा बसेर काम गरी नेपालमा रेमिट्यान्स पठाउने एउटा नागरिकदेखि सबैको भावना बुझेर सबैभन्दा राम्रो पार्टी नेपाली कांग्रेस बनाउनु पर्छ। मनोज वैद्य, महामन्त्री, नेपाल विद्यार्थी संघ ००० वैचारिक रूपमा अझ सशक्त नेपाली कांग्रेस अहिले वैचारिक रूपमा धेरै कमजोर देखिएको छ। नेपाली कांग्रेसको महाधिवेशनमा वैचारिक, सैद्धान्तिकलगायतका हरेक कुरामा छलफल हुनुपथ्र्यो। तर समयको अभावले पार्टीले यो अधिवेशनमा यी कुरा गर्न सकेन। तथापि निर्वाचन पद्धतिबाट आउने कांग्रेसको सभापतिलगायत केन्द्रीय समितिले भोलिको दिनमा नेपाली कांग्रेसलाई वैचारिक रूपमा अझ सशक्त बनाउनुपर्नेछ। आउने निर्वाचनमा कांग्रेसलाई पहिलो पार्टी बनाउने अभियानको सन्देश दिनुपर्नेछ। त्यस्तो नेतृत्व यो महाधिवेशनले छानोस् भन्ने हाम्रो शुभकामना। नागेश्वर यादव, महाधिवेशन प्रतिनिधि, महोत्तरी ००० ऐक्यबद्ध रूपमा अगाडि बढाउनुपर्छ कांग्रेस सबैभन्दा जेठो पार्टी हो। यसको इतिहास करिब ७५ वर्ष पुरानो छ। अहिले जनताले फेरि पनि कांग्रेसको काँधमा ठूलो जिम्मेवारी सुम्पिएको छ। यो अधिवेशन भनेको हाम्रो एउटा चाड हो। नेपाल र नेपाली जनताको भविष्यको लागि नेतृत्व चयन गर्दै गर्दा नेपाली कांग्रेसको काँधमा ठूलो जिम्मेवारी आएको छ। सबै जातजाति, भाषाभाषी, महिला पुरुषलाई समेटेर समावेशी रूपमा नेतृत्व गर्दै आएको हो। भोलिका दिनमा पनि यसरी नै संगठित भएर देशलाई हाँक्ने नेतृत्व चयन गर्नुपर्छ। पार्टीलाई ऐक्यबद्ध बनाएर अगाडि बढाउनुपर्छ। सबैले विश्वास गरेको नेतृत्वलाई पुनः एक पटक चुन्नुपर्छ। किनकि पार्टीको काँधमा नेपाली कांग्रेसको मात्र नभई सिंगो नेपाली जनताको जिम्मेवारी छ। पार्वती शाह, उपप्रमुख, भरतपुर उपमहानगरपालिका ००० पुस्ता हस्तान्तरण गर्नुपर्छ नेपाली कांग्रेस देशैभरि छ। यो प्रजातन्त्रवादी पार्टी भएकाले पार्टीमा अलि प्रतिस्पर्धा हुनु स्वाभाविक नै हो। सबैले उठ्न पाउँछन् र आफ्नो विचार राख्न पाउँछन्। तर अब वरिष्ठ नेताहरूले वरिष्ठ नै भएर बसिदिनुपर्छ। दोस्रो पुस्ताका नेताहरूलाई पार्टी सञ्चालनको जिम्मेवारी दिनुपर्छ। पार्टीलाई अझ मजबुत बनाउन र देशभरका कांग्रेसीलाई संरक्षण गर्नका लागि पुस्ता हस्तान्तरण गर्दै जानुपर्छ। नेपाली कांग्रेसको विधान र विधिलाई सही ढंगमा चलाउन पनि युवा पुस्ताको आवश्यकता छ। अहिले कांग्रेसमा तल्लो तहदेखि नै महिलाको एक तिहाइ सुनिश्चितता गर्दै ल्याएको छ। तर निर्णायक तहमा भने एउटा सहमहामन्त्री मात्र राखिएको छ। यसबाट हामी सन्तुष्ट छैनौं। कम्तीमा उपसभापतिसम्म महिलालाई बनाउनुपर्छ। महिलावादी नेतृ मंगलादेवी सिंहको सुपुत्रका रूपमा प्रकाशमान सिंहले मात्र महिला एवं समावेशी नेतृत्वलाई निर्णायक तहमा ल्याई कांग्रेसलाई समावेशी र समुन्नत बनाउनुहुन्छ भन्ने हाम्रो विश्वास हो। कल्याणी रिजाल, केन्द्रीय सदस्य, नेपाल महिला संघ ००० सबैभन्दा जिम्मेवार पार्टी नेपाली कांग्रेस अरू पार्टीभन्दा धेरै राम्रो छ भन्ने लाग्छ। यो पुरानो र ऐतिहासिक पार्टी पनि हो। सबैभन्दा जिम्मेवार पार्टी पनि हो। अहिले यो पार्टीलाई पार्टीभन्दा पनि कसरी देशलाई नै विकास गर्ने र यसलाई अन्तर्राष्ट्रिय रूपमा पनि लोकप्रिय बनाउने भन्ने धारणा र दृष्टिकोण भएको नेतृत्व आवश्यक छ। युवालाई कसरी सम्बोधन र स्थापित गर्ने भन्ने सोच राख्ने असल नेतृत्व हामीलाई चाहिएको छ। युवा मात्र नभई महिला, दलित जनजाति, पिछडा वर्ग, थारु, खसआर्यलगायतका समावेशी वर्गमा पर्ने सबैलाई समेटेर अगाडि बढ्ने खालको पार्टी नेपाली कांग्रेस बन्नुपर्छ भन्ने मलाई लाग्छ। प्रमिला गच्छदार, सहमहामन्त्री, प्रदेश १"
भ्रष्टाचारले थलियो सिक्टा सिँचाइ आयोजना,"काठमाडौं : आर्थिक वर्ष २०६१०६२ मा सुरु सिक्टा सिँचाइ आयोजना अधुरो छ। सात वर्षमा सक्ने लक्ष्य राखिएको आयोजनमा भ्रष्टाचार भयो। १६ वर्षमा ७० प्रतिशत मात्रै काम सकिएको छ। अझै निर्माण सक्न १० वर्ष लाग्ने आयोजनाकै कर्मचारी बताउँछन्। ढिला काम भएकाले लागत बढेको छ। सुरुआतमा १२ अर्ब ८० करोड अनुमानित लागतले अहिले नभ्याउने अवस्था छ, आयोजना प्रमुख डा सन्तोष कैनी बताउँछन्। उनका अनुसार अब २०८५०८६ भित्र आयोजना सक्ने लक्ष्य राखिएको छ। अहिले लागत बढेर २५२ अर्ब पुगेको प्रमुख कैनीको भनाइ छ। आयोजना निर्माणको प्रमुख ठेकेदार कम्पनी सीटीसीई कालिका कन्स्ट्रक्सन जेभी हो। यसका ठेकेदार पूर्वमन्त्री विक्रम पाण्डे हुन्। उनकै कम्पनीले गरेको काममा अनियमितता भएको भन्दै अख्तियारले अनुसन्धान गर्यो। नहरमा गुणस्तरहीन सामग्री प्रयोग गरेको र परीक्षणकालमै ठाउँठाउँमा भत्किएपछि आयोजनामा भ्रष्टाचार भएको रहस्य खुल्यो। अख्तियारको अनुसन्धानपछि भ्रष्टाचार भएको ठहर गर्दै २०७५ मंसिर २१ मा ठेकेदार पाण्डे र चार आयोजाना प्रमुखसहित २१ जनाविरुद्ध मुद्दा दायर भयो। पूर्वमन्त्री पाण्डेलाई २ अर्ब १३ करोडको बिगो र दुई वर्ष कैदबराबरको रकम माग गरिएको थियो। सरकारले निधार्रण गरेको सर्तनामा, नियम र कार्यविधि उल्लंघन गरी गुणस्तरहीन निर्माण गरेको दाबी अख्तियारको छ। यहाँ प्राविधिक रूपमा नै त्रुटि छ। निर्माणमा पनि चरम भ्रष्टाचार भएको छ। यो विषयलाई नयाँ ढंगले अगाडि बढाउनुपर्छ। यस्तै मैले मन्त्री हुँदा अध्ययन समिति नै बनाएर अनुसन्धान गराएको थिए। सय किलोमिटर क्षेत्रमा नै चार वटा राष्ट्रिय गौरवका आयोजना छन्। सिक्टा, भेरी बबई डाइभर्सन बहुउद्देश्यीय आयोजना, सुर्खेत, बबई सिँचाइ आयोजना बर्दिया र रानी जमरा कुलरिया सिँचाइ आयोजना, कैलाली यो यही वरिपरि छन्। सिँचाइको हबका रूपमा लैजानुपर्छ भने मेरो सोच हो। त्यस मध्येको सिक्टामा लापरबाही देखिएको छ। सञ्जय गौतम, पूर्वमन्त्री सिँचाइ हाम्रो देशमा एउटा पनि आयोजना तोकिएको म्यादमा सकिएको छैन। पूर्व इस्टिमेटले कुनै आयोजना सकिएका छैनन्। गुणस्तरीयताको कुरै छैन। टीआई नेपालले गरेको अध्ययनमा कुनै पनि आयोजना तोकिएको मितिमा सकिएको र गुणस्तरीय निर्माण भएको पाइएको छैन्। परीक्षण, सञ्चालन नहुँदै भत्किन थाल्छन्, उनीहरूलाई कारबाही हुने भएन नै, तीनै ठूला नेता बन्छन्। भोट पनि उनीहरूले नै धेरै पाउँछन्। बदमासी गर्ने ठूला व्यापारी, ठेकेदार, दलाल नै नेता भएपछि अरू के अपेक्षा हुन्छ र ? पार्टीलाई पैसा उनीहरूले दिन्छन्। उनीहरूकै पैसाले पार्टी चलेका हुन्छन्। त्यही आँटले हरेक निर्माणका काममा भ्रष्टाचार भएका छन्। भरत थापा, पूर्वअध्यक्ष, ट्रान्सपरेन्सी इन्टरनेसनल नेपाल दण्डहीनताको परिणाम हो। शासन व्यवस्था नै कमजोर छ। राज्य सञ्चालकको ध्यान नै अर्कैतिर हुन्छ। राष्ट्रिय गौरवदेखि सानातिना आयोजना न समयमा सकिन्छन्, गुणस्तरीय नै हुन्छ, सबैतिर त्यस्तै छ। जिम्मेवारी र जवाफदेहीको परिपाटी छैन। प्रशासनिक नेतृत्व पनि कमजोर छ। प्रशासनिक नेतृत्व सरुवा भइरहन्छ। टिकेर काम गर्न पाउँदैनन्। मन्त्री छिटोछिटो हेरफेरलगायत पनि यस्ता विषयमा प्रभाव परिरहेको हुन्छ। यस्ता विषयमा कोही पनि गम्भीर छैनन्। त्यही भएर मनपरी गर्नेले गरिरहन्छ। कानुनमा सुधार, कार्यान्वयनका विषयमा अर्थ मन्त्रालयदेखि सम्बन्धित मन्त्रालय र सार्वजनिक खरिद कार्यालय जिम्मेवार हुनुपर्छ। अख्तियारजस्ता दण्डात्मक प्रावधान भएका निकाय कडाइका साथ परिचालन हुनुपर्छ। नागरिकले पनि खबरदारी गर्नुपर्छ। कृष्ण ज्ञवाली, पूर्वसचिव मूल नहरको डिजाइनमा नै त्रुटि भएको तथ्य आयोगले फेला पारेको थियो। ठेकेदार पाण्डेसहित तत्कालीन आयोजना प्रमुखहरू सरोजचन्द्र पण्डित, दिलीपबहादुर कार्की, रमेश बस्नेत, सर्वदेवप्रसाद जैसवालविरुद्ध पनि मुद्दा चल्यो। आयोजना प्रमुख बस्नेतलाई पनि २ अर्ब १३ करोड ८६ लाख बिगो माग भयो। बस्नेत २०७३ कात्तिक ७ देखि २०७४ भदौ २१ सम्म र दोस्रो पटक २०७५ वैशाख ५ देखि २०७५ भदौ ५ गतेसम्म आयोजना प्रमुख भएर काम गरेका थिए। अर्का सर्वदेवप्रसादलाई भने बिगो जफतको माग भएन। २०६५ मंसिर १८ देखि २०६८ असार १२ गतेसम्म सर्वदेवप्रसाद आयोजना प्रमुख थिए। अर्का आयोजना प्रमुख कार्कीविरुद्ध १ अर्ब ५६ करोड ८२ लाख ८३ हजार १ सय ९९ रुपैयाँ भ्रष्टाचारको आरोप छ। कार्की २०६८ जेठ १० देखि २०७० फागुन २६ सम्म आयोजना प्रमुखका रूपमा कार्यरत थिए। आयोजना प्रमुख पण्डितमाथि ५९ करोड ३४ लाख ५२ हजार ५ सय ९४ रुपैयाँ बिगो छ। उनीहरूलाई पनि दुई वर्षसम्म कैदको माग गर्दै बिगोअनुरूप जरिवाना असुल्न माग गरिएको छ। पण्डित २०७० चैत २४ देखि २०७३ असोज २० सम्म आयोजना प्रमुख थिए। यता सोही काण्डमा मुछिएका कन्सल्टेन्ट उद्धव चौलागाईंविरुद्ध भने २ करोड ४० लाख बिगोसहित मुद्दा हालिएको छ। चौलागाईं एमएसईआरएमसीआईटीईसीओ नेपाल जेभीका म्यानेजिङ डाइरेक्टर हुन्। निर्माण लागतभन्दा बढी मर्मत खर्च लाग्ने गरी कमजोर नहर बनाएको अनुसन्धानबाट पुष्टि भएको अख्तियारले जनाएको छ। गुणस्तरयुक्त नहर निर्माणका लागि सहयोगी र महत्त्वपूर्ण प्रावधानहरू कार्यान्वयन नगरेको। गुणस्तरहीन जोर्नी निर्माण गरेर कामै नलाग्ने नहर बनाएको, विगतका अध्ययन प्रतिवेदन र सुझावलाई बेवास्ता गरिएको अख्तियारको आरोपपत्रमा उल्लेख छ। ५० घनमिटर क्षमताको हुनुपर्ने नहरले न्यून पानीको वहाव पनि धान्न सकेन। नहरको निर्माणमा भएको लगानी प्रायः शून्य अवस्थामा पुगेको छ। सम्झौताअनुसार भत्किएको नहर मर्मत गर्नुपर्नेमा बेवास्ता गरिएको पाइएको अख्तियारले जनाएको छ। कालिका जेभीका प्रबन्ध निर्देशक रहेका युवराज क्षेत्री, आयोजनाका सिनियर डिभिजन इन्जिनियरहरू मीनराज ढकाल, सूर्यदेव थापा, योगेन्द्र मिश्र, श्यामबहादुर कार्की, सुशीलचन्द्र देवकोटा, कृष्णप्रसाद सुवेदी, प्रेमराज घिमिरे, वीरसिंह धामी, प्रकाशबहादुर कार्कीलाई पनि भ्रष्टाचार मुद्दा हालिएको छ। उनीहरूलाई पनि दुई वर्षसम्म कैद र बिगोबमोजिम जरिवानाकै माग छ। ढकाललाई भने मतियारमा सजायको माग छ। सिँचाइ विभागका तत्कालीन सुपरिटेन्डिङ इन्जिनियर कमलप्रसाद रेग्मी, विभागका सीडीई रविनाथबाबु श्रेष्ठ र आशिषभन्द्र खनाललाई पनि भ्रष्टाचारको मतियारमा प्रतिवादी कायम गर्दै भ्रष्टाचार निवारण ऐन अनुरूप सजाय हुन माग गरिएको थियो। उनीहरूविरुद्ध बिगो माग गरिएको छैन। त्यसैगरी कन्सल्टेन्ट कम्पनी एमएसईआरएमसीआईटीईसीओ नेपाल जेभीका टिम लिडर अरुणकुमार चौधरी र अर्का सदस्य हेमनिधि शर्माविरुद्ध पनि मुद्दा हालिएको थियो। निर्माणकै क्रममा पनि आयोजनामा खटिएका प्राविधिक, कन्सल्टेन्ट, निर्माण व्यवसायीले पर्याप्त सुपरभिजन नगरेकाले गुणस्तहीन निर्माण भएको सहसचिव तथा अख्तियारका प्रवक्ता नारायणप्रसाद रिसाल बताउँछन्। विशेष अदालतले पाण्डेसहित २१ जनाकै थुनछेक आदेश दिएको उपरजिस्ट्रार एवं प्रवक्ता दीपेन्द्रनाथ योगी बताउँछन्। उनका अनुसार जसमा ५ जना नगद धरौटी बुझाएर छुटेका छन्। बाँकी बैंक ग्यारेन्टीमा धरौटी छुटे। उद्धव चापागार्इं ७ लाख, हेमनिधि शर्मा ४ लाख, अरुण चौधरी ३ लाख, आशिषभद्र खनाल र कमलप्रसाद रेग्मी ५५ लाख नगद धरौटी बुझाएर छोडेका छन्। पूर्वमन्त्री पाण्डेविरुद्ध ४ करोड धरौटी माग गरिएको छ। पाण्डेलाई सबैभन्दा धेरै धरौटी माग गरिएको हो। तत्कालीन चारै जना आयोजना प्रमुख बैंक ग्यारेन्टीमा धरौटी राखेर छुटे। कार्कीविरुद्ध १ करोड १० लाख, पण्डितविरुद्ध ८० लाख, बस्नेतविरुद्ध ६ लाख र जैसवालविरुद्ध ५ लाख धरौटी माग गरिएको थियो। उनीहरू पनि ग्यारेन्टीमा नै छुटेका छन्। यो मुद्दा विशेष अदालतमा विचाराधीन छ। माघ ६ मा पेसी रहेको प्रवक्ता योगीले बताए। के के भए काम ? आयोजनाको ७१ प्रतिशत मात्रै काम भएको छ। आयोजना प्रमुख कैनीका अनुसार पश्चिमतर्फको ४५ किलोमिटर लामो मूल नहरको निर्माण सम्पन्न भएको छ। शाखा नहरको मर्मत र विस्तारको काम बाँकी छ। शाखा नहरको अध्ययन काम भइरहेको छ। अर्को वर्षबाट शाखा नहर विस्तार हुने बताइएको छ। सिधनिया शाखाबाट पानी चलेको छ। डुडुवा शाखा निर्माण कम्पनीले काम नगरेका कारण अघि बढ्न सकेको छैन्। क्रिस्टल पप्पु जेभीले यो ठेक्का पाएको थियो तर उसले तोकिएको अवधिमा ७ प्रतिशत मात्रै काम गर्यो। त्यसका कारण उसको ठेक्का रद्द गरिएको छ। कालो सूची राख्ने प्रक्रिया अघि बढाइयो तर यसका विरुद्ध निर्माण कम्पनी उच्च अदालतमा गयो। यो मुद्दा उच्च अदालतमा चलिरहेको छ। अकलघरुवा शाखाको सानातिना काम भइरहेको आयोजना प्रमुख कैनीले जानकारी दिए। उनका अनुसार पश्चिमतर्फका ९ वटा शाखामध्ये गोदवा, कसेनीपुर, पेडारी, गुरुवागाउँ, थपुवा र टिटिहिरिया शाखाको अध्ययन काम भइरहेको छ। अध्ययनको काम सकिएपछि ठेक्का हुनेछ। पश्चिममा ३३ हजार ७ सय ६६ हेक्टर सिँचाइ गर्ने लक्ष्य छ। पूर्वतर्फ ५० किलोमिटर लामो नहर बनिरहेको छ। हालसम्म मूल नहरको ३० प्रतिशत काम भएको छ। पूर्वतर्फको ९ हजार हेक्टर सिँचाइ गर्ने लक्ष्य रहेको आयोजना प्रमुख डा कैनीले जानकारी दिए। पूर्व र पश्चिमगरी बाँके जिल्लाको ४२ हजार ७ सय ६६ हेक्टर जमिनमा सिँचाइ सुविधा उपलब्ध गराउने उद्देश्यका साथ निर्माण भएको हो। २०३३ सालमा पहिलो सर्भे भएको आयोजना निर्माण २०६१०६२ मा सुुरुआत भएको थियो। पूर्व सम्भाव्यता अध्ययनपश्चात् आयोजनाको सम्भाव्यता अध्ययन संयुक्त राष्ट्र विकास कार्यक्रम र एसियाली विकास बैंकको सहयोगमा जर्मन परामर्शदातृ फर्म लमेयर इन्टरनेसनल जीएमबीएचले २०३७ सालमा सम्पन्न गरेको थियो। राप्ती नदीमा बाँध निर्माण गरीे राप्ती नदी पश्चिम (दायाँ) ३३ हजार ७ सय ६६ हेक्टर र राप्तीपूर्व (बायाँ) ९ हजार हेक्टर गरी कुल ४२ हजार ७ सय ६६ हेक्टरमा सिँचाइको लागि पानी उपलब्ध गराउन सकिने सम्भावना थियो। २०५९ सालमा युरोपेली संघको सहयोगमा पुनः यस आयोजनाको विस्तृत सम्भाव्यता अध्ययन भएको थियो।"
दुर्घटनामा मोटरसाइकल चालकको मृत्यु,विराटनगर : मोरङको बेलबारीमा शुक्रबार राति भएको सवारी दुर्घटनामा एक जनाको मृत्यु भएको छ। बेलबारी नगरपालिका८ मा प्रदेश १०२००३ त ०३८० नम्बरको ट्याक्टरमा को ५ प ५९५९ नम्बरको मोटरसाइकल ठोक्किएर दुर्घटना हुँदा मोटरसाइकल चालकको मृत्यु भएको हो। मोरङ ट्राफिक प्रमुख प्रहरी निरीक्षक चन्द्रबहादुर खड्काका अनुसार सडकमा रोकेर राखिएको ट्याक्टरमा उत्तरबाट दक्षिणतर्फ तीव्र गतिमा जाँदै गरेको मोटरसाइकल पछाडिबाट ठोक्किएर दुर्घटना भएको हो। दुर्घटनामा मोटरसाइकल चालक बेलबारी८ का २९ वर्षीय डम्बर थापाको मृत्यु भएको जानकारी खड्काले दिए। उनका अनुसार दुर्घटनामा परेर गम्भीर घाइते भएका थापाको उपचारका क्रममा विराटनगरको नोबेल शिक्षण अस्पतालमा राति ८ बजेतिर मृत्यु भएको हो। दुर्घटनामा मोटरसाइकलको पछाडि सवार बेलबारी८ का २८ वर्षीय राजन पराजुली घाइते भएका छन्। पराजुलीको नोबेलमै उपचार भइरहेको छ। खड्काका अनुसार दुर्घटनापछि दुवै सवारी साधन र ट्याक्टरका चालक मोरङको रंगेली नगरपालिका१ का २९ वर्षीय कमलेश चौधरीलाई नियन्त्रणमा लिएर घटनाको अनुसन्धान सुरु गरिएको छ। प्रारम्भिक अनुसन्धानबाट दुवै सवारी साधनका चालकको साथमा सवारी चालक अनुमति पत्र (लाइसेन्स) नभएको पाइएको छ।
कांग्रेस महोत्सवका फरक दृश्य : अपांगता भएकालाई प्राथमिकता,"काठमाडौं : कांग्रेसको १४औं महाधिवेशनमा अपांगता भएका व्यक्तिहरू उत्साहित भेटिएका छन्। कांग्रेसले अपांगताको मुद्दालाई अन्य दलभन्दा बढी प्राथमिकतामा राख्नु उपलब्धिमूलक भएको महाधिवेशनका सहभागी बताउँछन्। कांग्रेसले वडादेखि संघसम्मै आरक्षणको व्यवस्था गरेको झापा मेचीनगर नगरपालिकाका धर्मराज घिमिरेको भनाइ छ। यसका आधारमा अपांगता भएकाहरूबीच प्रतिस्पर्धा भई आफ्नो प्रतिनिधित्व आफैं गर्ने मौका पाउने घिमिरे बताउँछन्। भन्छन्, अन्य दलले आफ्नो महाधिवेशनमा अपांगता भएकालाई प्रतिनिधिमा सहभागी गराएका छैनन्। उनीहरूले नेपाली कांग्रेसबाट केही सिकून्। १३औं महाधिवेशनले क्षेत्रसम्म अपांगता भएका र अल्पसंख्यक भनेर मात्रै आरक्षण दिएको थियो। अहिले जिल्लादेखि माथिल्लो तहमा अपांगताका लागि विशेष आरक्षणको व्यवस्था रहेको उनी सुनाउँछन्। इलामका माधवप्रसाद चौलागाईं कांग्रेसको यो व्यवस्था निकै महत्त्वपूर्ण भएको बताउँछन्। १४औं महाधिवेशनमा कांग्रेसले अपांगता भएका व्यक्तिको मुद्दामा चासो दिएको छ। यो हाम्रो लागि निकै खुसीको कुरा हो, महाधिवेशन प्रतिनिधि चौलागाईं भन्छन्, कांग्रेसले हरेक जिल्लाबाट अपांगतालगायत अन्य समावेशी समुदायलाई समेटेको छ। यो अवसर अन्य कुनै पनि पार्टीमा छैन। कांग्रेसले जनसंख्याका आधारमा भने यो सहभागिता पर्याप्त नभएको उनको ठम्याइँ छ। केन्द्रीय पदाधिकारीमा अपांगता भएका व्यक्तिहरूलाई सहभागी गराउनु हाम्रो लागि खुसीको कुरा भए पनि जनसंख्याका आधारमा पर्याप्त होइन, उनी भन्छन्, अपांगता भएका व्यक्तिहरू १० प्रतिशतभन्दा बढी छन्। यसअनुसार भने यो आरक्षण कम नै हो। त्यसैले यसलाई अझै सक्रिय बनाउनुपर्छ भनेर हामी लागेका छौं। यो महाधिवेशनले यो कुरालाई समेट्नेछ। कांग्रेस विधानमा अपांगता भएका व्यक्तिलाई प्राथमिकतासाथ सहभागी गराउने व्यवस्था भए पनि अबको नेतृत्वले विशेष ध्यान दिनुपर्ने उनीहरूको सुझाव छ। १३औं महाधिवेशनले जुन नेतृत्व प्रदान गरेको थियो। त्यसमा प्रायः उमेरले पाका व्यक्तिहरू बढी थिए। तर, १४औं महाधिवेशनमा करिब ५० प्रतिशत युवाको प्रतिनिधित्व हुने देखिन्छ, घिमिरे भन्छन्, नयाँ नेतृत्व पक्कै पनि युवाहरूले लिनेछन्। पार्टी अनि देशलाई सही दिशामा डोयाउनुका साथै हाम्रा मुद्दालाई प्राथमिकता दिनेछन्। अपांगता भएका व्यक्तिलाई प्रतिनिधिका रूपमा सहभागी गराउनु उपलब्धिमूलक भए पनि अपांगता भएका व्यक्तिहरूको दुःख, पीडा नसुल्झिएसम्म यो सार्थक नहुने उनीहरूको भनाइ छ। अपांगता भएका व्यक्तिलाई प्रतिनिधिका रूपमा सहभागी गराउनु निकै खुसीको कुरा हो। तर, जबसम्म हाम्रा समस्या वास्तवमै समाधान हुँदैनन् तबसम्म यसको कुनै अर्थ छैन, भृकृटीमण्डपमा महाधिवेशन उद्घाटनमा भेटिएकी कालीकोटकी सुशीला शाहीले भनिन्, महाधिवेशनमै खै त अपांगमैत्री वातावरण ? यहाँ हामीलाई हिँड्डुल गर्न र ह्वील चियरमा हिँड्न पनि समस्या भइरहेको छ। त्यसैले अब अपांगता भएका व्यक्तिको भावना, मर्म र चाहना बुझ्ने नेतृत्व आउनुपर्नेे उनले बताइन्। दोलखा घर भई जोरपाटी बस्दै आएका रामकाजी कार्की ह्वील चियरमा भेटिए। म थान्का आर्टिस्टु हुँ। म कुनै पार्टीमा पनि आबद्ध छैन। मजस्ता हजारौं अपांगता भएका व्यक्ति रोजगारीबाट वञ्चित भएका छन्। उनीहरूको समस्या समाधान होस्, कार्कीले भने, हाम्रो प्रनिनिधित्व गर्ने प्रतिनिधि यसमा आउन् र अपांगतामैत्री बाटोघाटो, विद्यालय तथा कलेज पनि अपांगतामैत्री बनाउन्।"
बैंकमा कांग्रेसको १२ करोड मौज्दात !,"काठमाडौं : कांग्रेसको विभिन्न वाणिज्य बैंकमा १२ करोड रुपैयाँ मौज्दात रहेको पाइएको छ। एकवर्षे मुद्दती निक्षेपमा १० करोड र बचतचल्ती खातामा २ करोड जम्मा गरेको आर्थिक प्रतिवेदनमा उल्लेख छ। २०७२०७३ यता ४ करोड ९२ लाख ८७ हजार ३ सय ३९ रुपैयाँ वृद्धि भएको हो। १४औं महाधिवेशनमा पेस भएको प्रतिवेदनअनुसार कांग्रेसको सबै खर्च कटाएर कम्तीमा ८ करोड १६ लाख ६२ हजार १ सय १६ रुपैयाँ बचतमा छ। गत आर्थिक वर्षसम्म ३ करोड ४ लाख ४९ हजार १ सय ५ रुपैयाँ खर्च गरेकोमा ११ करोड २१ लाख ११ हजार २२१ रुपैयाँ कुल आम्दानी गरेको जनाएको छ। २०७६०७७ मा चुनावका लागि र गत आर्थिक वर्ष कोभिड महामारी नियन्त्रणका लागि चन्दा तथा सहयोग प्राप्त भएको प्रतिवेदनमा उल्लेख छ। चालू आर्थिक वर्षमा खुद स्थिर सम्पत्ति ५ करोड ५४ लाख ४३ हजार ४१० रुपैयाँबराबर पुगेको देखिन्छ। २०७२७३ मा सम्पत्ति ६ करोड ६० लाख ६९ हजार ७२८ रुपैयाँ थियो। खर्चलगायत दायित्व पूरा गरिसकेपछिको यस्तो सम्पत्ति भने १ करोड ६ लाख २६ हजार ३१८ रुपैयाँले घटेको देखिन्छ। कांग्रेससँग नगद र नगदमा परिणत हुने खुद चालू सम्पत्ति ११ करोड ४८ लाख ७४ हजार ६ सय ७० रुपैयाँ रहेको प्रतिवेदनमा उल्लेख छ। खुद स्थिर र चालू गरी कांग्रेससँग जम्मा सम्पत्ति १७ करोड ३ लाख १८ हजार १ सय ७० रुपैयाँ रहेको प्रतिवेदनमा उल्लेख छ। नवीकरण दस्तुरबापत ४ करोड ४० लाख, कुपन तथा प्रकाशन बिक्रीबापत ४ लाख ५० हजार, अन्य आय १४ लाख ५० हजार गरी ४ करोड ५९ लाख रुपैयाँ आय रहेको प्रतिवेदनमा समावेश छ। आयबाट कर्मचारी र प्रशासनिकतर्फ २ करोड ४८ लाख रुपैयाँ खर्च भएको कांग्रेसले जनाएको छ। खर्च कटाएर २ करोड ११ लाख रुपैयाँ बचत भएको प्रतिवेदनमा उल्लेख छ। महाधिवेशनको बन्दसत्र भृकुटीमण्डपको हलमा राति करिब ९ बजे सुरु भएको छ। बन्दसत्रमा महामन्त्रीको प्रतिवेदन, केन्द्रीय नीति, अनुसन्धान तथा प्रशिक्षण प्रतिष्ठानको प्रतिवेदन र लेखा समितिको प्रतिवेदन पेस भएको प्रवक्ता विश्वप्रकाश शर्माले बताए। बन्दसत्रमा १४औं महाधिवेशन तयारीका क्रममा कांग्रेस केन्द्रीय कार्यसमितिको निर्णयबमोजिम विधानको विभिन्न धारा उपधारा व्याख्या, बाधा अड्काउ फुकाउ र निलम्बन गर्ने निर्णय अनुमोदनका लागि प्रस्तुत प्रतिवेदन पेस गरिएको छ। पेस गरिएका प्रतिवेदनउपर छलफल गरी पारित गरिनेछ। नेतृत्व चयन गर्ने कांग्रेसको यो महाधिवेशनमा महाधिवेशन प्रतिनिधिको संख्या ४ हजार ७ सय ४३ छ। पार्टीको केन्द्रीय निर्वाचन समितिका अनुसार १ सय ६५ संघीय निर्वाचन क्षेत्र, भ्रातृ तथा शुभेच्छुक संस्था र विदेशस्थित जनसम्पर्कबाट गरी उक्त संख्यामा महाधिवेशन प्रतिनिधिहरू चयन भएका हुन्। महाधिवेशन प्रतिनिधिको नामावली निर्वाचन समितिले शुक्रबार नै प्रकाशन गरेको छ। उम्मेदवार मनोनयन दर्ता मंसिर २५ गते बिहान १० देखि साँझ ५ बजेसम्म, उम्मेदवारी मनोनयन दर्ताउपर दाबी विरोध र जाँचबुझ सोही दिन साँझ ५ देखि ७ बजेसम्म र दाबी विरोधउपर निर्णय साँझ ७ देखि ९ बजेसम्म हुने समितिले जनाएको छ।"
कांग्रेसमा पुस्तान्तरण कति सम्भव ?,"काठमाडौं : कांग्रेसको महाधिवेशन प्रतिनिधिमा युवाहरूको बाहुल्य देखिन्छ। १८१९ वर्षकै युवा पनि प्रतिनिधि भएर महाधिवेशनमा सहभागी भइरहेका छन्। तर, महाधिवेशनमा मात्र होइन, केन्द्रीय कार्यसमितिमै पुस्तान्तरण हुनुपर्ने आवाज उठ्ने गरेको छ। ताप्लेजुङबाट आएकी महाधिवेशन प्रतिनिधि शिला इजम नेतृत्व लिन युवाहरू आफैं अग्रसर नभएको बताउँछिन्। पुस्तान्तरणका लागि युवाहरू आफैं सक्षम हुनुपर्छ। नेतृत्व सम्हाल्न पनि तयार हुनुपर्छ, इजम भन्छिन्, युवा जमात पनि पदाधिकारीमै बस्न खोज्छन्। नेतृत्व लिन कोही पनि अघि सर्दैनन्। फरकफरक पुस्ताको आगमन, उनीहरूको अवधारणा, सोच्ने र अनुभूति गर्ने तरिकाको भिन्नता नै पुस्तान्तरण हो। पुस्तान्तरण एक अनिवार्य तर जटिल प्रक्रिया हो। उमेरसँगै वैचारिक पुस्तान्तरण महत्त्वपूर्ण मानिन्छ। कांग्रेसकै युवा नेता प्रदीप पौडेल पुस्तान्तरण र नेतृत्व हस्तान्तरण स्वाभाविक प्रक्रिया भए पनि पुस्तान्तरणसँगै वैचारिक रूपान्तरण पनि आवश्यक रहेको बताउँछन्। पुस्तान्तरण र नेतृत्व हस्तान्तरण स्वाभाविक प्रक्रिया हो। पुस्तान्तरणको विषय विधिबाटै स्थापित हुन्छ। पुस्तान्तरणसँगै कांग्रेसमा वैचारिक रूपान्तरण पनि आवश्यक छ, १४औं महाधिवेशनमा महामन्त्रीका आकांक्षी पौडेल भन्छन्, हामीले समयसापेक्ष रूपमा आफ्ना विचारहरूलाई अध्यावधिक गर्न सकिरहेका छैनौं। युवाहरूले अहिलेको समाजको परिवेश र आवश्यकतासँग हाम्रा मुद्दाहरूलाई जोड्न सक्नुपर्छ। त्यसैले पुस्तान्तरणसँगै वैचारिक रूपान्तरण हुनुपर्छ। वैचारिक रूपान्तरणका लागि युवा पुस्ता अघि सर्नुपर्छ। केन्द्रीय सदस्यका प्रत्याशी उदयशमशेर राणा कांग्रेसमा पुस्तान्तरण भइरहे पनि त्यसको रफ्तार बढ्न नसकेको बताउँछन्। कांग्रेसमा पुस्तान्तरण भइरहेकै छ। तर, जुन गतिमा हुनुपर्ने हो त्यो भने हुन सकेको छैन, तरुण दलका पूर्वअध्यक्ष राणा भन्छन्, १३औं महाधिवेशनमा पनि धेरै युवाले मौका पाएका थिए। त्यतिबेला युवाहरू केन्द्रीय सदस्यमा मात्रै थन्किए। केन्द्रीय सदस्यमा रहेकाहरूले पनि जुन काम गर्नु पर्ने थियो, त्यो काम गर्न सकेनन्। युवाहरूले पनि युवाका नाममा मत मात्रै लिने काम गरेको उनको ठम्याइँ छ। भन्छन्, परिवर्तनका लागि काम गर्न सकेनौं। पुस्तान्तरलाई छुट्ट्याउने मुख्य आधार उमेर कि विचार भन्ने प्रश्न पनि ज्वलन्त रूपमा उठेको छ। पुस्तान्तरको गति समयसापेक्ष हुन नसके युवा पुस्ता किनारा लाग्ने मात्रै होइन, पुस्तान्तरणको खाडल पनि गहिरिन पुग्छ। अमेरिकाको टेलिभिजन क्षेत्रमा लामो समय बिताएका डोनाल्ड म्याकग्याननले लिडरसिप इज एन एक्सन, नट ए पोजिसन भनेका थिए। तर, हामीकहाँ नेतृत्व भनेको पद मात्र हो भन्ने मानसिकता छ। जसकारण बाँचुन्जेल कुर्सीमै टाँसिने प्रवृत्ति छ। केन्द्रीय सदस्यका प्रत्याशी जितजंग बस्नेत प्रजातन्त्र र लोकतन्त्रमा मागेर कसैले पनि केही नपाउने, त्यसका लागि जित्नै पर्ने तर्क गर्छन्। प्रजातन्त्र र लोकतन्त्रमा केही पाउन जित्नै पर्ने हुन्छ। मलाई ठाउँ देऊ भनेर कसैले पनि दिनेवाला छैनन्, एवं नेपाल तरुण दलका अध्यक्ष बस्नेत भन्छन्, युवाहरू आफैंले आफ्नो स्थान सुरक्षित गर्नुपर्छ। युवाको जोस, जाँगर र ऊर्जाको सदपुयोगसँगै पुरानो पुस्ताको योगदानलाई कदर पनि गर्नुपर्छ। महाधिवेशन प्रतिनिधि इजम अग्रजको सम्मानकै लागि युवाले नेतृत्व तहमा हस्तक्षेप गर्न नसकेको बताउँछिन्। हामीले अग्रजको सम्मान गर्नुपर्छ। उनीहरूको सम्मान र अनुभव लिएर नै युवा पुस्ता अगाडि बढ्नुपर्छ, उनी भन्छिन्। युवा नेता पौडेल उमेरका हिसाबले मात्रै सुविधा प्राप्त गर्ने कुरा स्वाभाविक हुन नसक्ने बताउँछन्। फरक कार्यशैली, फरक रूपमा आफ्नो विचार प्रष्ट्याउने क्षमता र समाजको मागनुरूप विषयहरूलाई परिभाषित गर्न सक्ने क्षमता, प्रखरता र सबैलाई विश्वास दिलाउन सक्ने नेतृत्व हामीलाई आवश्यक परेको छ, उनी भन्छन्, यी गुणहरूले सम्पन्न नेतृत्व जुनसुकै पुस्ताको भए पनि हुन्छ, त्यो हामीलाई आवश्यक परेको छ। नेता राणा १४औं महाधिवेशनबाट निर्वाचित हुने पदाधिकारीको संख्या धेरै भएकाले युवाले पनि उचित स्थान र अवसर पाउने बताउँछन्। पहिला तीन पदाधिकारी मात्रै निर्वाचित हुन्थे। अरू मनोनीत हुन्थे, उनी भन्छन्, अहिले १४ जना पदाधिकारी निर्वाचित हुने व्यवस्थाले युवाहरूलाई पनि पदाधिकारीमा पुग्न सहज भएको छ। १३औं महाधिवेशनमा युवाहरू जुन रफ्तारमा बढेका थिए। १४औं महाधिवेशनमा पनि युवापंक्तिले महत्त्वपूर्ण भूमिका निर्वाह गर्नु हुनेछ भन्ने विश्वास छ। नेता बस्नेत युवाको ऊर्जालाई पार्टीले सक्दो सहयोग गर्नुपर्ने बताउँछन्। युवाहरूको ऊर्जालाई सदुपयोग गर्न सके मात्र स्थानीय, प्रदेश र संघीय निर्वाचनमा सफलता हासिल गर्न सकिन्छ, उनी भन्छन्। हरेक राजनीतिक दलमा पुस्तान्तरणको बहस तीव्र रूपमा उठ्ने गरेको छ। यसको चर्चा अधिवेशन र महाधिवेशनजस्ता नेतृत्व चयनका बेला जोडतोडले उठ्ने गरे पनि अरू बेला भने कहीँ कतै प्रवेश पाउँदैन। एमालेको दसौं राष्ट्रिय महाधिवेशनमा पुस्तान्तरले केही हदसम्म भए पनि चर्चा पाएको थियो। यसैगरी राष्ट्रिय प्रजातन्त्र पार्टी (राप्रपा) महाधिवेशनमा त यो विषय बहसकै विषय बन्यो। राष्ट्रिय युवा नीतिअनुसार १६ देखि ४० वर्ष उमेरसमूहका व्यक्तिलाई युवा मानिन्छ। कुल जनसंख्यामा यो उमेरसमूहको हिस्सा करिब ४१ प्रतिशत छ। तर, नेतृत्व तहमा यस उमेरसमूहबाट प्रतिनिधित्व हुनेको संख्या नगन्य मात्रै छ। त्यही कारण पनि पुस्तान्तरणको प्रश्न उत्तिकै पेचिलो बनिरहेको छ।"
कांग्रेसको मञ्चमा कम्युनिस्ट रमिता,"काठमाडौं : कांग्रेसको १४औं महाधिवेशनले शुक्रबार कम्युनिस्ट नेताहरूलाई पुनर्मिलन गराएजस्तो भयो। कांग्रेसलाई शुभकामना दिन आएका उनीहरू एकले अर्कालाई व्यंग्य गर्न भने छाडेनन्। महाधिवेशन उद्घाटन सत्रमा एमाले अध्यक्ष केपी शर्मा ओली कांग्रेस सभापति एवं प्रधानमन्त्री शेरबहादुर देउवाका बायाँतिर थिए। माओवादी केन्द्र अध्यक्ष पुष्पकमल दाहाल र नेकपा (एकीकृत समाजवादी) अध्यक्ष माधवकुमार नेपाल दायाँतिर बसेका थिए। दाहाल र ओली कुराकानी गरेजस्तो पनि देखिन्थे। जब कि दाहाल निम्तो पाएर पनि एमालेको १०औं राष्ट्रिय महाधिवेशनमा गएका थिएनन्। एमालेले नेपाललाई त निम्तोसमेत गरेको थिएन। यस्तै जनता समाजवादी पार्टी अध्यक्ष उपेन्द्र यादव र लोकतान्त्रिक समाजवादी पार्टी अध्यक्ष महन्थ ठाकुर सँगैको कुर्सीमा बसेका थिए। जब कि यी दुई नेता पनि पार्टी विभाजन गरेर अलगअलग भएका हुन्। त्यसमाथि राप्रपाका नवनिर्वाचित अध्यक्ष राजेन्द्र लिङ्देनको अभिव्यक्तिप्रति ओली र दाहालले रोष प्रकट गरे। कांग्रेस सभापति एवं प्रधानमन्त्री देउवाले पनि कटाक्ष गर्न छाडेनन्। देउवाले भने, एउटा स्पष्ट कुरा के हो भने जुन दिन मेरो सरकार बन्यो त्योभन्दा अगाडिको दिनको डर, त्रास कस्तो थियो हेर्नुस्। म प्रधानमन्त्री भएको भोलिपल्टैै ओलीको शासनबाट मुक्ति पाएजस्तो भयो। जनताले त्यो महसुस गरे। देशले नै ओलीको शासनबाट मुक्ति पायो। अब यही स्वतन्त्रतालाई बचाइराख्ने हो भने यो महाधिवेशनले निर्णय गर्नुपर्छ। देउवाले राष्ट्रियसभा, स्थानीय तह र केन्द्रको चुनाव आउँदै गरेको बताए। कांग्रेसको सरकार टिकिराख्यो भने मात्र आउँदो सरकारमा गाउँदेखि केन्द्रसम्म कांग्रेसको प्रतिनिधित्व हुन्छ, उनले भने, तपार्इंहरू मलाई सभापतिमा जिताउनुहोस्। स्थानीय र आमनिर्वाचनमा कांग्रेस जिताउने जिम्मा मेरो भयो। उनले कांग्रेसकै वरिष्ठ नेता रामचन्द्र पौडेलको लामो भाषणप्रति पनि व्यंग्य गरे। भने, रामचन्द्रजी चिसोले गर्दा बोल्नै सक्नु भएन। एमाले अध्यक्ष ओलीले केही साना दललाई कांग्रेसले औंलो समाउन दिएन भने के होला भन्ने पीर रहेको बताए। सधैं सुन्छु, सँगै जानुपर्छ, सँगै जानुपर्छ। सँगै जानुपर्छ भनेको सरकारमा मात्रै हो कि देश बनाउन सँगै जाने हो ? देश बनाउन सँगै जाने कुरामा नेकपा (एमाले) नेपाली कांग्रेसको साथमै छ, ओलीले भने, हामी सरकारमा छैनौं, प्रतिपक्षमा छौं। प्रतिपक्ष भनेको के संसद्को अंग होइन ? लोकतन्त्रको सवालमा हामी साथमा छैनौं ? त्यसकारण सरकारबाट हट्नुपर्ला कि भन्ने कतिपयलाई चिन्ता होला। एमाले एक्लै हिँड्न रहर पनि नगर्ने उनको भनाइ थियो। राणाशासन, राजतन्त्र फाल्नेदेखि संघीय गणतन्त्र ल्याउनेसम्मको भूमिका निर्वाह गरेको कांग्रेसप्रति जनताले ठूलो भरोसा राखेकाले सोहीअनुसार अघि बढ्न उनले सुझाए। राप्रपा अध्यक्ष लिङ्देनले नेताहरू गाउँघर जाँदा चोर आयो भन्छन् भनेकामा ओलीले आपत्ति जनाए। हरेक नेता चोर हुन्छन्, यस्ता कुरा बोकेर हिँड्ने ? उनले भने, भर्खर भर्खर अध्यक्षमा छानिएको रापताप होला केही साथीहरूलाई। भर्खर भर्खर जन्मेको बाच्छो अलिक हिँड्न जान्दैन, बेसी कुद्छ। माओवादी केन्द्र अध्यक्ष दाहालले दलहरूमा एकता र सहकार्य हुनुपर्ने बताए। उनले कांग्रेस र माओवादी तथा व्यक्तिगत रूपमा आफ्नो विशेष सम्बन्ध रहेको बताए। दलहरूबीचको एकताले नै विभिन्न चरणका जनआन्दोलन सफल भएको उनको भनाइ थियो। नेकपा एकीकृत समाजवादी अध्यक्ष नेपालले नेपालमा प्रतिगामी तत्त्वले फेरि शिर उठाउने कोसिस नगर्न चेतावनी दिएका छन्। नेता नेपालले कांग्रेसमा गिरिजाप्रसाद कोइरालासँगका केही सहकार्य र क्षणहरूलाई स्मरण गर्दै कांग्रेस पुरानो साथी हो भने। कांग्रेस वरिष्ठ नेता पौडेलले पार्टीको महाधिवेशन समयमै हुन नसक्नु दुर्भाग्य भएको बताए। देशको परिस्थितिअनुसार पार्टीका नीति र कार्यक्रममाथि गम्भीर छलफल गर्नुपर्ने भए पनि गर्न नसकिएको पौडेलको भनाइ थियो। अर्का नेता कृष्णप्रसाद सिटौलाले महाधिवेशनमा तलदेखि माथिसम्म प्रतिस्पर्धा गरे पनि महाधिवेशनपछि त्यसलाई एकतामा बदल्न सक्नुपर्ने बताए। उपसभापति विमलेन्द्र निधिले १४औं महाधिवेशनले युवालाई पार्टीको नेतृत्वमा पुयाउनेमा आफू ढुक्क भएको बताए। अर्का नेता विजयकुमार गच्छदारले नयाँ पुस्ता आउन थालेका कारण हाम्रा मुद्दाहरू बलियो बनाएर लैजानुपर्ने बताए। महामन्त्री शशांक कोइरालाले अब मुलुकको समृद्धि र विकासका लागि कार्य गर्नुपर्ने बताए। अर्का महामन्त्री पूर्णबहादुर खड्काले पार्टीको सिंगो एकतालाई महाधिवेशनमार्फत गाउँगाउँमा जाँदा ६ महिनापछि मुलुकमा हुने स्थानीय चुनाव, प्रदेश र संघीय चुनावमा फेरि बहुमतको पार्टी, सबैभन्दा ठूलो पार्टी बनाउनुपर्ने बताए। जसपा अध्यक्ष यादवले विगतका कमीकमजोरी हटाएर राजनीतिक अस्थिरता, दिशाहीनता र अन्योल अन्त्य गर्न सबै दल एकजुट हुनुपर्ने बताए। राप्रपा अध्यक्ष लिङ्देनले सबै दलहरूले विश्वास गुमाएको बताए। देशको राजनीति जनताको आँखाबाट हेर्दा अनियन्त्रित भएको छ, उनले भने, सरकार सरकारजस्तो छैन, संसद् संसद् जस्तो छैन, अदालत अदालत जस्तो छैन। यो सबलाई ठीक लगाउने कसले ? यसलाई ठीक लगाउने राजनीति हो। तर राजनीति ठीक छैन। यो राजनीति ठीक लगाउने नेताहरूले हो। तर नेताहरूले पूर्ण रूपमा विश्वास गुमाएको अवस्था छ। भारतीय जनता पार्टीका (बीजेपी) नेता हर्षवद्र्धन पाटिलले यति धेरै पूर्वप्रधानमन्त्रीहरू अटाएको मञ्च विश्वमै सायद पहिलो रहेको बताए। त्यसैगरी कुनै एक पार्टीको महाधिवेशन देशका अन्य सबै पार्टीहरूका सर्वोत्कृष्ट नेताहरूको उपस्थिति रही सबै विचारधाराका मानिसलाई समेट्न सक्नु पनि विश्वभरका लागि एक उदाहरण बनेको प्रतिक्रिया उनले दिए। नेता पाटिलले भारतका प्रधानमन्त्री नरेन्द्र मोदी र बीजेपीका अध्यक्ष जेपी नड्डाका तर्फबाट महाधिवेशन सफलताको शुभकामना दिए। भारतीय राष्ट्रिय कंग्रेसका महासचिव मुकुल वास्निकले सन् १९४७ मा संयुक्त राष्ट्रसंघको महासभामा बोल्दा गौरवान्वित हुने भावना आएको थियो, आज नेपाली कांग्रेसको महाधिवेशनमा पनि त्यही अनुभूति भइरहेको बताए। उनले पार्टीलाई लोकतन्त्रको कडीको संज्ञा दिँदै नेपालले शान्ति, समृद्धि र समग्र विकासमा निरन्तरता दिनेमा आफ्नो पार्टी विश्वस्त रहेको बताए। विश्वव्यापी महामारी कोभिडका कारण भौतिक रूपमा उपस्थित हुन नसकेका विदेशी पाहुनाले शुभकामना सन्देश पठाएका थिए। जर्मनीका चान्सलर तथा सोसियल डेमोक्र्याटिक पार्टी (एसडीपी)का ओलाफ स्कोल्ज, बंगलादेशकी प्रधानमन्त्री शेख हसिना वाजिद, सोसलिस्ट इन्टरनेसनलका महासचिव लुइस आयला, भारत पश्चिम बंगालकी मुख्यमन्त्री ममता बेनर्जी, भारतीय कम्युनिस्ट पार्टीका महासचिव डी राजा, नेटवर्क अफ सोसियल डेमोक्रेसी इन एसियाका क्षेत्रीय संयोजक माचुइस क्र्याप्रो र चिनियाँ कम्युनिस्ट पार्टीको अन्तर्राष्ट्रिय विभागले पनि महाधिवेशन सफलताको शुभकामना व्यक्त गरे। ००० कोही बोल्दै, कोही निस्किँदै कांग्रेसको १४औं महाधिवेशन उद्घाटन समारोहमा पार्टीलाई शुभकामना दिन आएका अन्य पार्टीका अधिकांश अतिथिहरू कांग्रेस सभापति एवं प्रधानमन्त्री शेरबहादुर देउवाको सम्बोधनअगाबै बाहिरिएका छन्। एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल, नेकपा एकीकृत समाजवादीका अध्यक्ष माधवकुमार नेपाललगायतका अतिथि देउवाको सम्बोधन नहुँदै कार्यक्रमस्थलबाट बाहिरिएका हुन्। एमाले विभाजनपछि यी तीन नेताहरू एउटै मञ्चमा उपस्थित भएको यो पहिलो कार्यक्रम हो। आफू बोलिसकेर मञ्चबाट नेता नेपाल बाहिरिए। यसको केही बेरपछि नेता ओली बोल्दै गर्दा अर्का नेता दाहाल पनि बीचैमा उठेर हिँडे। यसरी कुनै पनि नेताको भाषण बहिष्कार गर्दै मञ्चबाट बाहिरिनु राजनीतिक संस्कारहीनता मानिन्छ। जसपा अध्यक्ष उपेन्द्र यादव, लोसपा अध्यक्ष महन्थ ठाकुर, राप्रपा अध्यक्ष राजेन्द्र लिङ्देल, माले महासचिव सीपी मैनाली पनि आफ्नो सम्बोधन सकेर मञ्चबाट बाहिरिएका हुन्। यसरी नेताहरू आफ्नो सकाउँदै भटाभट बाहिरिएको दृश्य दर्शकलाई भने कुनै अचम्म लागेन। महाधिवेशनका लागि नेपालगन्जबाट आएका सुनील पराजुलीले भने, हामीले अरू कार्यक्रममा पनि कोही नेता पूरा समय बसेको देखेका छैनौं। यो विषय अचम्म मान्नुपर्ने कुरा होइन। अर्कोतर्फ ओलीको घोचपेच सुन्न नसकेर दाहाल बाहिरिएका उनको अनुमान छ। दाहाल र नेपाल बाहिरिएका प्रसंगलाई जोड्दै मोरङकी सरस्वती अधिकारीले हाँस्दै भनिन्, ओलीजीले डाइलग मार्नुहुन्छ नि, त्यही पचाउन नसकेर हिँड्नुभएको होला। महाधिवेशनमा सहभागी बझाङका राजेश शाहले पार्टी टुक्रिएपछि दुवै नेताबीच बोलचाल बन्द भएकाले दाहाल हिँडेका हुन सक्ने बताए। नेता ओलीले रमाइलो गरेको सबैलाई मन नपर्ने भएकाले पनि दाहाल बाहिदिएका हुन सक्ने काठमाडौंका समिर श्रेष्ठको भनाइ छ। फरक राजनीतिक मूल्यमान्यता र विचारधारा बोकेका राजनीतिक दलका शीर्ष नेताहरू एउटै मञ्चमा उभिएका विषयमा भाजपा नेता हर्षवद्र्धनले प्रशंसा गरेकै कार्यक्रममा नेताहरूले पछि गएर यस्तो रवैया देखाएका थिए। यति मात्र नभई सबैभन्दा धेरै पूर्वप्रधानमन्त्रीहरू रहेको मञ्चको रूपमा विश्वमै उदाहरणीय रहेको भन्दै नेता हषवद्र्धनले खुलेर प्रशंसा गरेका थिए। नेताहरूबीचको व्यंग्यपूर्ण घोचपेचले पनि उद्घाटन सत्रलाई रोमाञ्चक बनाएको थियो। मञ्चमा एमाले अध्यक्ष ओली र माओवादी अध्यक्ष दाहालबीचको अभिवादन साटासाट र बेलाबेलाको भलाकुसारी आकर्षक देखिन्थ्यो। नेताहरू एकअर्काको भाषणलाई पनि टिप्पणी र खण्डन गर्ने थलो बन्यो महाधिवेशन मञ्च। राप्रपा अध्यक्ष राजेन्द्र लिङ्देनले नेताहरूलाई गाउँघरमा चोर आयो भन्छन् भन्ने विषयमा ओलीले भने, भर्खरभर्खर जन्मेको बाछो हिँड्न जान्दैन, बेसी कुद्छ।"
"थरीथरी भाषा, थरीथरी भेष","काठमाडौं : थरीथरी भाषा, थरीथरी भेष। त्यसमाथि लोप हुन लागेका बाजा र भाका। जसले कांग्रेसको १४औं महाधिवेशन उद्घाटन समारोहलाई उल्लासमय बनायो। अनेकतामा एकताको भूमि हो नेपाल भन्ने मर्मलाई कांग्रेसले शुक्रबार विदेशी पाहुनासमक्ष गीतसंगीतका माध्यमबाट पस्कियो। कलाकारहरू आफूमात्रै नाचेनन्, महाधिवेशन उद्घाटनमा सहभागीलाई नचाए। हिमालदेखि तराईसम्म, मेचीदेखि महाकालीसम्मका सहभागी भृकुटीमण्डपमा रमाए। विदेशी पाहुना नेपालको कला, संस्कृति देखेर मोहित भए। मैथिली, नेवारी, थारू, गुरुङलगायत १२ थरीका विभिन्न गीतसंगीत र बाजासहितका झाँकी प्रदर्शन गरिएको थियो। नेपाल सांस्कृतिक संघले सांस्कृतिक कार्यक्रमको संयोजन गरेको थियो। कलाकारले समृद्धि, विकास र शान्तिको सन्देश गीत तथा नृत्यबाट प्रस्तुत गरे। यहाँ जातिअनुसारको परम्परा झल्काएको छ। यसले नै नेपालीका लागि विश्वसामु एकताको सन्देश फैलाएको छ, दोलखाबाट महाधिवेशनमा आएका कृष्णप्रसाद शिवाकोटीले भने। यस्ता सांस्कृतिक कार्यक्रमले मनोरञ्जनसँगै संस्कृतिको जगेर्नामा टेवा पुर्याउने उनले बताए। देशका कुनाकाप्चामा धेरै प्रकारका संस्कृति छन्, जो अझै ओझेलमा छन्, उनले भने, त्यसलाई खोजीनीति गरिनुपर्छ। कांग्रेस महाधिवेशनले शुक्रबार पाँच पुस्ताका दर्शक एउटै मञ्चमा पायो। यहाँ प्रस्तुत गरिएको कला, संस्कृति नयाँ पुस्ताले जान्न, बुझन् र देख्न पायो, महोत्तरीको बिजलपुराका श्यामप्रसाद महतोले भने। देशभरिका कला, संस्कृतिलाई महाधिवेशनमा पस्किएर कांग्रेस सबै जातजाति, भाषाभाषी, संस्कृति, धमार्वलम्बीको पार्टी रहेको प्रतीकात्मक सन्देश दिएको कैलालीकी तुलसी देवकोटाले बताइन्। सबैले आफ्नो भेषभूषा, रीतिरिवाज, चालचलनअनुसार संस्कृति जोगाउनुपर्छ भन्ने हिसाबले सबैले आफ्नो कला प्रस्तुत गरेको राम्रो लाग्यो।"
