शीर्षक,विवरण
अचेत अवस्थामा फेला परेका २ जनासहित भक्तपुरमा चारको मृत्यु,"भादगाउँ : भक्तपुरमा अचेत अवस्थामा फेला परेका दुई र घरको भर्याङबाट लडेर एक जना मृतावस्थामा फेला परेका छन्। मध्यपुर थिमि नपा२ सानोथिमिको दुई भिन्नाभिन्नै स्थानमा अचेत अवस्थामा फेला परेका दुई र सानोठिमिमै भर्याङबाट लडेर एक जनाको मृत्यु भएको हो। त्यस्तै सूर्यविनायक नगरपालिका९ नंखेलमा एक पुरुष मृतावस्थामा फेला परेका छन्। महानगरिय प्रहरी परिसर भक्तपुरका अनुसार सानोथिमीस्थित मगरगाँउमा ७८ वर्षीय शिवराम श्रीमालीको आफ्नै एकतले घरको भर्याङबाट अचानक लडेर मृत्यु भएको हो। लडेर घाइते भएका श्रीमालीलाई उपचारका लागि नेपालकोरियामैत्री नगरपालिका अस्पताल थिमि लगिएकामा उपचारकै क्रममा मृत्यु भएको परिसरका सूचना अधिकारी प्रहरी नायब उपरीक्षक राजु पाण्डेले बताए। त्यस्तै मध्यपुरथिमि२, सानोथिमिस्थित दिव्यश्वरी प्लानिङको हलेसी मार्टपछाडि सडकमा घोप्टो भई अचेत अवस्थामा फेला परेका उदयपुर कटारी९ का ३५ वर्षीय सुरज तामाङको उपचारका क्रममा मृत्यु भएको प्रनाउ पाण्डेले जानकारी दिए। तामाङलाई उपचारका लागि नेपालकोरियामैत्री अस्पताल लगिएकामा उपचारकै क्रममा मृत्यु भएको उनले बताए। यसैगरी मध्यपुरथिमि२, सानोथिमिस्थित एक घरमा डेरा गरी बस्ने उदयपुर गाईघाटका ४० वर्षीय गणेश मगरको पनि उपचारका क्रममा मृत्यु भएको छ। मगर शौचालयमा अचेत अवस्थामा फेला परेका थिए। शौचालयमा चुक्कुल लगाई अचेत अवस्थामा मगरलाई उनकै श्रीमतीले फेला पारी प्रहरीलाई खबर गरेकामा तत्कालै प्रहरी प्रभाग सानोथिमीको प्रहरी टोलीले मगरको उद्धार गरी अस्पताल लगिएको थियो। यस्तै सूर्यविनायक९ नंखेल भाराली खोलामा पहिचान नखुलेको करिब ४४ वर्षीय पुरूषको शव फेला परेको प्रहरीले जनाएको छ। गहुँगोरो, पाँच फिट उचाइ रहेको ती पुरूषले हरियो रङको नर्थफेस लेखेको ज्याकेट, हरियै ट्रयाक सुट र ऊनको टोपी लगाएको प्रहरीले बताएको छ। प्रहरीले चारवटै घटनाको अनुसन्धान भइरहेको जनाएको छ।  रासस"
"फेरि बढ्यो पेट्रोलियम पदार्थको मूल्य, इतिहासमै उच्च","काठमाडौं : नेपाल आयल निगमले पेट्रोलियम पदार्थको मूल्य बढाएको छ। निगमले आजराति १२ बजेदेखि लागू हुनेगरी डिजेल, मट्टितेल र पेट्रोलमा प्रतिलिटर तीन रुपैयाँ वृद्धि गरेको निगमका सहप्रवक्ता पुस्कर कार्कीले जानकारी दिए। यससँगै पेट्रोलियमको भाउ अहिलेसम्मकै उच्च भएको छ। निगमका अनुसार पेट्रोलको नयाँ खुद्रा बिक्री मूल्य १४५ रुपैयाँ र डिजेल मट्टितेलको मूल्य १२८ रुपैयाँ पुगेको छ। हवाई इन्धन र एलपी ग्यासको मूल्य भने यथावत् रहेको छ। पेट्रोलियम पदार्थको कारोबारबाट चर्को घाटा बेहोरेको निगमले इन्डियन आयल कर्पोरेशन (आइओस)लाई इन्धन खरिदबापतको रकम अपुग भएपछि डिजेल, पेट्रोल, मट्टितेलको मूल्यवृद्धि गरेको जनाएको छ। इन्डियन आयल कर्पोरेशनले ४ गते पेट्रोलियम पदार्थको नयाँ मूल्य पठाउँदा प्रति लिटर पेट्रोल रु ५६१ ले बढेको, डिजेल रु ५६२ ले बढेको र हवाई इन्धन रू ४९५ ले बढेर आएको निगमको भनाइ छ। समायोजनले निगमको १५ दिनको जम्मा घाटा करिब २ अर्ब ४० रुपैयाँ करोडबाट करिब २५ करोड रुपैयाँले घटी अझै करीब २ अर्ब १५ करोड रुपैयाँ घाटा यथावत नै रहने देखिएको जनाएको छ। चालु आर्थिक वर्षको माघ मसान्तसम्ममा निगमले करीब २४ अर्ब रुपैयाँ नोक्सानी व्यहोरी सकेकोले पेट्रोलियम पदार्थ खरिदबापत आवश्यक पर्ने रकम जुटाइ आपूर्ति व्यवस्था सहज बनाइ राख्न आगामी दिनहरूमा निगमलाई थप कठिनाई हुने निगमको भनाई छ।"
कुवेत हिँडेका चार जना महिलाको भिसा दुबईमा पनि 'एक्टिभ' देखिएपछि,"काठमाडौं: त्रिअबि अध्यागम कार्यालयले कुवेत हिँडेका ६ जना महिलालाई रोकेको छ। तीमध्ये ४ जनाको 'भिजिट भिसा' दुबईमा पनि 'एक्टिभ' देखिएको थियो। अध्यागमन कार्यालयका अनुसार रसुवाकी चिपुदेखी तामाङ, सुनसरीकी राधिका खड्का, बर्दियाकी गीता देवी प्रधान र रसकुकै निर्मला तामाङको दुबईको भिसा एक्टिभ देखिएको थियो। उनीहरु कुवेतको बाटो हुँदै दुबई जानसक्ने आशंकामा अध्यागामन कार्यालयले रोकेको स्रोतले बतायो। त्यस्तै झापाकी मिना तामाङ र रामेछापकी पेमा भोलानको श्रम स्वीकृति र भिसाको विवरण फरक भएको भन्दै प्रस्थान अनुमति नदिएको स्रोतको भनाइ छ। त्यस्तै दुबई हिँडेका ७ जनालाई समेत अध्यागामन कार्यालयले प्रस्थान अनुमति दिएन। जसमा सिन्धुपाल्चोककी छिरिङ याङजुम शेर्पा, पेमा ओंगेल शेर्पा, निमा तामाङ, स्याङ्जाका अमर सिंह थापा, अर्घखाँचीका युवराज बन्जाडे, नुवाकोटका बिराज घले र स्याङ्जाका श्रेया मिया रहेका छन्। यसअघि बिहीबार भारतीय बंगाली नागरिकसहित १५ जनालाई अध्यागमन कार्यालयले रोकेको थियो।"
"मोटरसाइकल एकापसमा ठोक्किदा एकको मृत्यु, एक गम्भीर घाइते",ढल्केवर(धनुषा) : धनुषामा दुई मोटरसाइकल एकआपसमा ठोक्किदा एक जनाको मृत्यु भएको छ भने एकजना घाइते भएका छन्। शनिबार साँझ दुई मोटरसाइकल एकआपसमा ठोक्किएर दुर्घटना हुँदा धनुषाधाम नगरपालिका६ मालटोलका ४२ वर्षीय रामबहादुर गोले मगरको मृत्यु भएको ईलाका प्रहरी कार्यालय ढल्केवरले जनाएको छ। पूर्वपश्चिम लोकमार्ग अन्तर्गत धनुषाको धनुषाधाम नगरपालिका६ मालटोलस्थित पश्चिमबाट पूर्वतर्फ जाँदै गरेको बा७४ प ७५३९ नम्बरको मोटरसाइकल र विपरित दिशाबाट आउँदै गरेको ज१२ प १६७२ नम्बरको मोटरसाइकल एकआपसमा ठोक्किदा दुर्घटना भएको ईलाका प्रहरी कार्यालय ढल्केवरका प्रहरी निरीक्षक प्रदिप सुवेदीले जानकारी दिए। उनका अनुसार दुर्घटनामा परेर गम्भीर घाइते भएका ज१२ प १६७२ नम्बरको मोटरसाइकल चालक मगरको धनुषाको लालगढस्थित मोडेल हस्पिटलमा उपचारको क्रममा मृत्यु भएको हो। दुर्घटनामा अर्का गम्भीर घाइते बा७४ प ७५३९ नम्बरको मोटरसाइकल चालक सिरहाको कर्जन्हा नगरपालिका५ बस्ने २४ वर्षीय अभिषेक घिमिरेको मोडेल हस्पिटलमै उपचार भइरहेको प्रहरी निरीक्षक सुवेदीले जनाए। दुर्घटनाग्रस्त दुवै मोटरसाइकल प्रहरी नियन्त्रणमा रहेको ईलाका प्रहरी कार्यालय ढल्केवरले जनाएको छ।
"एमसीसी अमेरिकी जनताको उपहार हो, यो नेपालले मात्रै निर्णय गर्न सक्छ","काठमाडौं : अमेरिकाले एमसीसी अनुमोदन गर्नेनगर्ने नेपालको सार्वभौम निर्णय भएको स्पष्ट पारेको छ। नेपालस्थित अमेरिकी दूतावासले शनिबार साँझ विज्ञप्ति जारी गर्दै एमसीसी अनुमोदन गर्ने वा नगर्ने निर्णय सार्वभौमसत्ता सम्पन्न लोकतान्त्रिक राष्ट्रका रुपमा नेपालले मात्रै गर्न सक्ने स्पष्ट पारेको हो। चीनले एमसीसी अनुमोदन गर्न अमेरिकाले नेपाली नेताहरुलाई दबाब दिएको भनेको भोलिपल्ट शनिबार नेपालस्थित अमेरिकी दूतावासले एमसीसी अनुमोदन गर्नेनगर्ने अधिकार नेपालको सार्वभौम निर्णय भएको स्पष्ट पारेको हो। यो वर्ष नेपाल र अमेरिकाबीच कुटनीतिक सम्वन्धको ७५ औं वर्ष भएको स्मरण गराउँदै दूतावासले अमेरिका सदैब नेपालको साथमा रहेको र विकास सहायता, विपद् प्रतिकार्य, स्वास्थ्य, शिक्षालगायतमा सहयोग गरेको बताएको छ। एमसीसीले नेपाली जनताको जीवन सुधार गर्न, रोजगारी सिर्जना गर्न र पूर्वाधार विकाशमा सहयोग गर्ने विज्ञप्तिमा उल्लेख छ। यो एमसीसीका लागि आएको ५० करोड डलर (५५ अर्ब रुपैयाँ) रकम अमेरिकी जनताले दिएको उपहार हाे। जसले नेपालमा रोजगार सिर्जनता गर्न, नेपाली जनता जीवनस्तर उकास्न र पू्र्वाधार विकासमा सहयोग पुर्याउँछ। विज्ञप्तिमा भनिएको छ, यो परियोजना नेपाली जनता र नेपाल सरकारको आग्रहमा ल्याइएको हो। यसले नेपालको गरिबी निवारण र अर्थतन्त्रको विकासमा सहयोग पुर्याउने छ। के छ एमसीसीमा ? के हो एमसीसी ? एमसीसीबारे अमेरिकाले भन्यो विरोधका नाममा हिंसात्मक गतिविधि स्वीकार्दैनौं अमेरिकाले नेपालमाथि दिएको दबाबमूलक कूटनीतिको विरोध गर्छौं : चीन एमसीसी : न वार, न पार"
सभामुख सापकोटाले बोलाए कार्यव्यवस्था परामर्श समितिको बैठक,काठमाडौं : सभामुख अग्निप्रसाद सापकोटाले प्रतिनिधिसभा कार्यव्यवस्था परामर्श समितिको बैठक बोलाएका छन्। नयाँ बानेश्वरस्थित सङ्घीय संसद् भवनको शङ्कर हलमा आइतबार बिहान ११: ३० बजे सभामुख सापकोटाले कार्यव्यवस्था परामर्श समितिको बैठक बोलाएको सभामुख सापकोटाका सञ्चारविज्ञ श्रीधर न्यौपानेले जानकारी दिए। उनका अनुसार बैठकमा संसद्को कार्यसूचीलगायत विषयमा छलफल हुनेछ। आइतबार अपराह्न १ बजे प्रतिनिधिसभाको बैठक बस्दैछ। सरकारले कार्यव्यवस्था परामर्श समितिको बैठकमा छलफल गरेर एमसीसीलाई कार्यसूचीमा राख्ने र संसद् बैठकमा टेबल गर्ने तयारी गरेको छ। सरकारले आफ्ना एजेन्डाहरू अघि बढाउन कार्यव्यवस्थामा सभामुख र दलहरूसँग औपचारिक आग्रह गर्ने चलन छ। कानुनमन्त्री समितिका पदेन सदस्य हुन्छन्। सरकार र संसद्बीच समन्वयकर्ताको भूमिका निर्वाह गर्ने जिम्मेवारी कानुनमन्त्रीकै हुन्छ। कार्यव्यवस्थाको बैठकमा एमसीसीबारे छलफल भए कार्यसूची संशोधन गरेर राख्न सकिने संसद् सचिवालयले जनाएको छ। आइतबार बिहान सत्ता गठबन्धनको बैठक पनि बस्दैछ। उक्त बैठकमा एमसीसीबारे निर्णायक छलफल हुनेछ।
निर्वाचन नगराउन गठबन्धनले महाअभियोग प्रस्ताव दर्ता गरेको हो : महासचिव पोख्रेल,सर्लाही : नेकपा(एमाले)का महासचिव शङ्कर पोख्रेलले समयमै निर्वाचन गर्न नदिन सरकारले प्रधानन्यायाधीशमाथि महाअभियोगको प्रस्ताव दर्ता गरेको आरोप लगाएका छन् । एमाले सर्लाहीको आठौँ जिल्ला अधिवेशन उद्घाटनका लागि सर्लाही आएका महासचिव पोख्रेलले एमालेको दबाबका कारण समयमै हुन लागेको स्थानीय निकायको निर्वाचन नगर्न कोशिस भइरहेको आशङ्का गरे। एमाले सरकारले गरेका विकास निर्माणका गतिविधि देखेर जनता एमालेप्रति आकर्षित भएको समयमा एमालेको दबाबमा वैशाख ३० गते स्थानीय निकायको निर्वाचन हुनुपर्नेमा जोड दिए । महासचिव पोख्रेलले मधेशमा कम्युनिष्ट पार्टी चिनाउने काम नेकपा (एमाले)ले गरेको दाबी गरे । उनले अघिल्लो निर्वाचनमा तत्कालीन प्रदेश नं २ अहिलेको मधेस प्रदेशमा निर्वाचनको प्रचारप्रसार गर्न नपाउँदा पनि आफूहरूले ४० प्रतिशत स्थानीय निकायमा जित हासिल गरेको भन्दै आगामी निर्वाचनमा मधेस प्रदेशमा एमालेले बहुमत ल्याउने दाबी गरे। रासस
रुपन्देहीमा अपराध : भतिजाभतिजी बने रिभेन्जको सिकार,"भैरहवा : नाम खेम बहादुर पौडेल। उमेर ३५। ठेगाना सैनामैना नपा५ भैरवटोल, रुपन्देही। पेशा बेरोजगार। मुद्दा (अपराध)अपहरण तथा शरीर बन्धक। प्रहरीको मुद्दा शाखामा हाल पौडेलको परिचय बनेको छ यो। पौडेल र उनकी श्रीमतीको वैवाहिक जीवन सुरुवाती चरणमा राम्रै चलेको थियो। तर, विस्तारै दुवै जीवनमा खटपट हुन सुरु भयो। अवस्था यहाँसम्म पुग्यो कि श्रीमती माइत गएर बस्न थालिन्। बढेको विवाद साम्य भएन। एकदिन पौडेलले श्रीमतीको खिचेका अश्लील तस्बिरहरु श्रीमतीका आफन्तहरुलाई पठाइदिए। विवादले झन् चर्को रुप लियो। श्रीमतीले श्रीमानविरुद्ध प्रहरी कार्यालयमा अभद्र व्यवहार मुद्दा दर्ता गराइन्। श्रीमान पक्राउ परे र मुद्दा चल्यो। आफूलाई कारवाही गराउनमा श्रीमतीका दाई सैनामैना नपा ६ का प्रेम दाहाल परिवारले भुमिका खेलेको अनुमान लगाउँदै दाहाल परिवारसँग रिभेन्जको सोच बनाए। पौडेल दुई हप्ता अघि धरौटीमा छुटे। अनि भयो अपहरण श्रीमतीका दाई प्रेम दाहालको १२ वर्षीय छोरा प्रशिद्द दाहाल र ९ वर्षीया छोरी प्रसन्न दाहाल सधै झै बिहीबार (फागुन ५ गते) पनि बिहान साढे ९ बजे विद्यालयको बस चढेर विद्यालयतर्फ लागे। तर, बीच बाटोमा पौडेलले विद्यालयको बसबाट भतिजा प्रशिद्द र भतिजी प्रसन्नलाई फोटो खिच्न भनी बसबाट लिएर हिँडे। उता बालबालिकालाई अभिभावकलाई छोराछोरी अपहरणमा परेको पत्तै भएन। छोराछोरी विद्यालय गएको ठानेको अभिभावकले साँझ विद्यालयको बसमा छोराछोरी घर नआएपछि आत्तिए। खोजबिन गर्न थाले। बुबाले विद्यालयमा सम्पर्क गरे। विद्यालय बसको कर्मचारीले अभिभावकले बच्चा लिएर गएको र विद्यार्थीहरुले पनि पौडेलले लगेको भन्दै पौडेलको हुलिया बताए। बुबा प्रेमले इप्रका रन्यौरामा घटनाबारे जानकारी गराए। घटनालाई गम्भीरताका साथ लिँदै जिल्लाभर हुलिया विवरणसहितको चेकिङ खोजतलास सुरु गर्यो र कमाण्ड पोष्ट स्थापना गरी एसपीसहितको टोली परिचालन भयो। रातारात जंगलभर प्रहरी बच्चाहरुलाई बिहान लिएर गएको रहेछ, हामीले जानकारी साँझ ६:५० बजे पायौँ रुपन्देहीका एसपी मनोज केसीले भने, तत्काल बालबालिकालाई उद्दार गर्नका लागि हामीसँग कुनै ठोस क्लू थिएन। चारैतिर प्रहरीको मुम्भमेन्ट बढायौँ र सैनामैना, नुवाकोट लगायत जंगल क्षेत्रमा सर्च अपरेशन चलायौँ। प्रहरीले पौडेलले प्रयोग गर्ने मोबाइल नम्बरको लोकेसन ट्रेस गर्ने प्रयास गर्यो। मोबाइल सोही दिन ३:४० बजे बुटवलमा स्विच अफ भएको देखियो। त्यसपछि प्रहरीले सीडिआर हेर्यो। प्रहरीले रातारात चारैतिर निरन्तर अध्याँरो तिर हानिरहेको थियो।पक्राउ परेका पौडेलसँग सोही दिन दिउँसो साढे १२ बजे उनका भाई गुप्तबहादुर पौडेलको कुराकानी भएको सिडिआरबाट खुल्यो उनले भने,भाईले दाईलाई एउटा सुटकेश दिएको पाइयो। प्रहरीले राती नै सीसीटिभी फुटेज पनि हेर्यो। फुटेजमा पौडेलले रातो रंगको सुटकेशसहित देखिए। तर, साथ भतिजाभतिजी भने देखिएनन्। प्रहरीले बालबालिकाको विद्यालयको झोला बुटवलको एक फेन्सी पसलबाट बरामद गरेको छ। बसबाट बच्चाहरुलाई झारेपछि पौडेलले उनीहरुलाई दिनभर कुन ठाउँमा राखे ? लगायत विषयमा अहिले खुलिसकेको छैन एसपी केसीले भने, भर्खर त्यहाँ (झापा) नियन्त्रणमा लिएर आएका छौँ, अब अनुसन्धानमा सबै खुल्छ। भोलीपल्ट शुक्रबार बिहान पौडेलले नवलपरासीको भुमहीमा रहेकी आफ्नो दिदीलाई नयाँ सिम नम्बरमार्फत फोन सम्पर्क गरे। त्यसपछि यता प्रहरीले पनि सोही नम्बरमा पौडेललाई फोन सम्पर्क गर्यो र उता फेरि लोकेसन ट्रेस गर्यो। प्रहरीले बच्चाहरुलाई हेण्डओभरगर्न आग्रह गर्यो। तर, उनले मानेनन्। आफु मर्न र मार्न आएकोले खोज्ने प्रयोस नगर्नुस् पौडेलको भनाई उदृत गर्दै एसपी केसीले भने। प्रहरीले ट्रेसगरेको लोकेसनझापाको बिर्तामोड देखायो। यता प्रहरीले बुटवल बसपार्कमा पनि सोधखोज गरिरहेको थियो। पौडेलले वर्षौसम्म दार्जिलिङमा काम गरेकोले सोही स्थानतर्फ भतिजाभतिजीलाई लगेको प्रहरीको अनुमान छ। जब हात लाग्यो क्लू बसपार्कको टिकट काउन्टरबाट पौडलले बसको टिकट काटेर बिर्तामोड गएको देखियोएसपी केसीले भने, सिमको लोकेसन र बसपार्क दुवैबाट पौडलले बिर्तामोडमा रहेको पाइयो। यो हाम्रो लागि ठोस क्लू हुन पुग्यो र प्रहरीको एक टोली तत्काल बिर्तामोडको लागि मुभ भयो। यता फेरी पौडेल र पीडित परिवारबीच फोन सम्पर्क भयो। पौडेलले आफु बुटवलमा रहेको बच्चाहरु लिन आउन भनी परिवारलाई झुक्काए। सम्बन्धित ठाउँमा परिवार पुगेपछि आफु नारायणघाट रहेको र त्यही आउन भने। फेरि उनले आफुलाई बिर्तामोडबाट आउने टिकट पठाएमा आफू आएर भतिजा भतिजी सुम्पिदिने बताए। पौडलले यो कुरा गरिरहँदा उता रुपन्देही प्रहरीको एक टोलीले बिर्तामोडको यात्रामा थियो। साथै, रुपन्देही प्रहरीले उता झापा प्रहरीलाई घटनाबारे जानकारी गराएर सम्बन्धित व्यक्तिहरुको हुलिया पठाइसकेको थियो। उता झापा प्रहरी पनि सक्रिय भयो। पौडल आफू बसको अगाडितिर र भतिजा भतिजीलाई बसको अन्तिम सिटमा बसालेर ल्याउने क्रममा बिर्तामोडबाट आरोपीलाई नियन्त्रणमा लिइएको र बालबालिकाको २४ घण्टाभित्र सकशुल उद्दार गरिएको रुपन्देहीका एसपी केसीले बताए। अभद्र व्यवहार मुद्दामा दाहाल परिवारका कारण आफु थुनामा परेको भन्ने रिभेन्जलिने बनाएको सोचले पौडेलले घटना घटाएको प्राराम्भिक अनुसन्धानमा देखिएको उनी बताउँछन्। पक्राउ परेका पौडेल उपर अपहरण तथा शरीर बन्धक मुद्दामा अदालतबाट म्याद लिएर घटनाको थप अनुसन्धान भइरहेको रुपन्देही प्रहरीले जनाएको छ।"
ठेलगाडामा तरकारी बिक्री गर्न लैजाँदै,ललितपुरको खुमलटार फुटपाथमा तरकारी बिक्री गर्न ठेलागाडा लिएर जाँदै । तस्बिर : अशोक दुलाल
पश्चिमी न्यून प्रणालीको प्रभाव : यस्तो छ मौसम पूर्वानुमान,"काठमाडौं : जल तथा मौसम विज्ञान विभागले नेपालमा पश्चिमी न्यून प्रणालीको आंशिक प्रभाव रहेको जनाएको छ। मौसम पूर्वानुमान महाशाखाबाट शनिबार साँझ जारी बुलेटिनमा पहाडी भूभागमा आंशिक बदली लागेको उल्लेख छ। राती देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। देशको उच्च पहाडी तथा हिमाली भूभागका थोरै स्थानमा मेघगर्जनचट्याङ्गसहित हल्का हिमपातको सम्भावना रहेको बुलेटिनमा उल्लेख छ। महाशाखाका अनुसार आइतबार दिउँसो देशको पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। देशको पहाडी भूभागको केही स्थानहरुमा मेघगर्जनचट्याङ्गसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका केही स्थानहरुमा हल्का हिमपातको सम्भावना रहेको छ। राती देशको पहाडी भूभागमा आंशिक देखि सामान्य बदली रही बाँकी भूभागमा मौसम सामान्यतया सफा रहने बुलेटिनमा उल्लेख छ। देशको पहाडी भूभागको थोरै स्थानहरुमा मेघगर्जनचट्याङ्गसहित हल्का वर्षाको सम्भावना रहेको छ। उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। सोमबार देशको पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। देशको पहाडी भूभागको थोरै स्थानहरुमा मेघगर्जनचट्याङ्ग सहित हल्का वर्षाको सम्भावना रहेको छ। प्रदेश १, बागमती प्रदेश तथा गण्डकी प्रदेशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको महाशाखाले जनाएको छ।"
पत्रकार हत्याका मुख्य अभियुक्तलाई आममाफी !,"झापा : सरकारले पत्रकार यादव पौडेलको हत्याका मुख्य अभियुक्त युवराज गिरीलाई आममाफी दिएको छ। प्रजातन्त्र दिवसको अवसरमा गिरीले शनिबार आममाफी पाएका हुन्। पत्रकार पौडेलको हत्या अभियोगमा उनी करिब १० वर्षदेखि झापा कारागारमा कैद सजाय भुक्तान गरिरहेका थिए। आममाफीका लागि गिरी आफैँले गरेको अपिलका आधारमा राष्ट्रपतिले आममाफी दिएको झापा कारागार स्रोतले जनाएको छ। २०६८ चैत २१ गते मध्यराति झापाको बिर्तामोडस्थित नेपाल पत्रकार महासंघको कार्यालय नजिक पत्रकार पौडेलको हत्या भएको थियो। पत्रकार पौडेलको हत्या अभियोगमा होटल सञ्चालक सोम ढकाल, उनकी श्रीमती भनिएकी फूलमाया कार्की र होटल व्यवसायी गिरी पक्राउ परेका थिए। झापाका प्रमुख जिल्ला अधिकारी छवि रिजालले कर्तव्य ज्यान मुद्दामा सजाय भोगिरहेका गिरीले आममाफी पाएको पुष्टि गरे। नियमित प्रक्रिया अन्तर्गत कर्तव्य ज्यान मुद्दामा सजाय भोगिरहेका गिरीले आममाफी पाएका हुन्, प्रजिअ रिजालले भने, उनले झण्डै १० वर्ष सजाय भुक्तान गरिसकेका रहेछन्। मुलुकी अपराध (संहिता) २०७४ को दफा १५९ मा भएको माफीसम्बन्धी व्यवस्था अनुसार गिरीले आममाफी पाएका हुन्। ऐनमा फैसलाबमोजिम सजाय पाएको व्यक्तिले गृह मन्त्रालयमार्फत राष्ट्रपतिसमक्ष निवेदन दिने प्रावधान छ। गृह मन्त्रालयले माफी सम्बन्धमा निर्णयका लागि सरकारसमक्ष कारण खुलाएर सिफारिस पेस गर्नुपर्ने व्यवस्था छ। तीन तलामाथिबाट खसालेर हत्या गरिएका पत्रकार पौडेल त्यतिबेला राजधानी दैनिक र एभिन्युज टेलिभिजनमा कार्यरत थिए। अस्पतालको पोष्टमार्टम रिपोर्टमा पत्रकार पौडेलको टाउको र फोक्सोमा रगत जमेको, कलेजो फुटेको, तीनवटा करङ तथा देव्र हात भाँचिएको उल्लेख थियो। हत्या अभियोगमा पक्राउ परेका तीनै जनालाई पुनरावेदन अदालत इलामले २०७१ असार तेस्रो साता जन्मकैदको फैसला सुनाएको थियो। यसअघि झापा जिल्ला अदालतले मुख्य अभियुक्त गिरीलाई मात्रै सर्वस्वसहित जन्मकैदको फैसला सुनाएको थियो। उनका दुई सहयोगीलाई समेत जन्मकैदको माग गरिए पनि उनीहरु थोरै सजायको भागिदार भएका थिए। गिरी पुनरावेदन अदालतको फैसलाविरुद्ध सर्वोच्च अदालत पनि गएका थिए। सर्वोच्चले पनि गतवर्ष पुनरावेदन अदालतको फैसलालाई सदर गरेपछि गिरीका अगाडि न्यायिक अपिलको अदालती ढोका बन्द भएको थियो। तर, गिरीले कारागार प्रशासनमार्फत आममाफीका लागि पहल थालेका थिए। आममाफीको पत्र आएलगत्तै शनिबार गिरी रिहा भएको झापा कारागारकी निमित्त प्रमुख हिमा पौडेलले बताइन्। आममाफी पाएर गिरी रिहा हुन भयो, निमित्त प्रमुख पौडेलले भनिन्, उहाँबाहेक अरु १५ जनाले कैद सजाय छुट पाएका छन्। पत्रकार पौडेलकी श्रीमती सुनम पौडेलले गिरीलाई आममाफी दिइएकोप्रति दुःख प्रकट गरेकी छन्। मजस्ता पीडितमाथि सरकारले यो भन्दा अन्याय गर्ने ठाउँ छैन, सुनमले भनिन्, यो देशमा पीडितका लागि न्याय मरेजस्तै रहेछ। ममाथि यो अर्को बज्रपात हो। पत्रकार पौडेलको हत्यापछि नेपाल पत्रकार महासंघले उनका दुई वटा छोराछोरीको पठनपाठनको दायित्व लिने घोषणा गरेको थियो। तर, महासंघबाट पनि भने अनुसार सहयोग नपाएको उनले दुःखेसो गरिन्।"
"कांग्रेसलाई बढी लाभ भए गठबन्धनबाट कायम, नत्र एक्लै चुनाव लड्छ : महत","छहरे(नुवाकोट) : नेपाली कांग्रेसका प्रवक्ता डाप्रकाश शरण महतले पार्टीले आगामी निर्वाचनमा गठबन्धन गर्छ गर्दैन भन्ने चिन्ता नलिन आग्रह गरेका छन्। नुवाकोटको क्षेत्र नं १ को क्षेत्रीय कार्यालय र प्रदेश ख को प्रदेश क्षेत्रीय कार्यालयको उद्घाटन समारोहमा बोल्दै उनले गठबन्धनबाट पार्टीलाई बढी लाभ हुने भए मात्रै गठबन्धन गर्ने दाबी गरेका हुन्। निर्वाचनमा हरेक पार्टीमा आफूले बढी सिट जितौं भन्ने चाहना हुन्छ। हामीले पनि बढी सिट जित्ने हो। त्यसबेलासम्म गठबन्धनका सबै दलले आआफ्नो मूल्यांकन गर्नेछन्।उनले भने,गठबन्धनबाट हामीलाई बढी लाभ हुन्छ भन्ने पार्टीले निक्र्यौल गर्यो भने गठबन्धन हुन्छ। नभए पार्टीले आफ्नो बलबूतामा चुनाव लड्छ। वडा तहसम्मका हाम्रा उम्मेद्वारले चुनाव जित्ने गरी आजैदेखि तयारी गर्नुहोला। उनले नेपाली कांग्रेसका सबै तहका पदाधिकारी र कार्यकर्ताहरुले समग्र ध्यान आगामी निर्वाचनमा लगाउनुपर्ने धारणा राखे। पूर्वपरराष्ट्रमन्त्री तथा ऊर्जामन्त्री डा महतले एमसीसीको बारेमा सत्ता गठबन्धनका साझेदार दलहरुले राजनीतिक इमान्दारी नदेखाउँदा समस्या परेको बताए। उनले अमेरिकाले दिएको विकास अनुदान लिने प्रक्रियामा सबै दलका सबै नेताहरु सहभागी भएको र अहिले संसदमा छलफलका लागि प्रस्तुत गर्न केही दलबाट अवरोध गरिएको बताए। हिजो ४ देखि ५ महिनाभित्र संसदबाट अनुमोदन गर्दछौ भनेर प्रचण्डजीले चिठी लेख्नुभएको हो। नेकपा एमालेका वर्तमान अध्यक्ष केपीशर्मा ओली प्रधानमन्त्री हुँदा उहाँकै सरकारले एमसीसी कार्यान्वयन सम्झौता गर्दा संसदबाट अनुमोदन गर्ने प्रावधान राखेको हो। तर अहिले संसदमा छलफल हुन दुवै दलबाट अवरोध भएको छ। उनले भने,पहिले छलफल त हुन दिऔं। उहाँहरु डराउनुभएको छ। यसमा उहाँहरुले छरे जस्तो कुनै भ्रामक कुरा छैन। यो वैदेशिक अनुदान सहयोग पारदर्शी छ। महतले अनुदान सहयोग नेपालले नै ठेक्का लगाउन पाउने, नेपालले नै लेखापरीक्षण गर्ने र निर्धारित समयमा सम्पन्न गर्ने जस्ता यसका प्रावधानले आगामी दिनमा नेपालमा आउने अनुदानमा नयाँ मापदण्ड निर्धारण गर्न यसले सघाउने पनि बताए। प्रवक्ता डा महतले सभामुखले कुनै पनि विषयलाई रोकेर राख्ने अधिकार नभएको भन्दै सरकारले पेश गर्ने विषयमा सभामुखले सघाउनु पर्ने धारणा राखे। पूर्वमन्त्री डा महतले नेपालका कम्युनिष्ट पार्टीका केही नेताहरुको प्रवृत्ति उजागर गर्दै भन्नुभयो, एमसीसीका बारेमा आज एउटा कुरा भोलि अर्को कुरा। आज ठीक भोलि बेठिक। सत्तामा हुँदा ठीक नहुँदा बेठिक यस्तो पनि कुरा हुन्छ ?"
फागनु १६ गतेभित्रै एमसीसी पारित गर्न सबै दलले भूमिका खेलौं : पूर्वअर्थमन्त्री डा महत,"काठमाडौं : पूर्व अर्थमन्त्री डा रामशरण महतले एमसीसी नेपालको हितमा रहेकाले संसद्बाट पारित गर्नुपर्ने बताएका छन्। महतले फागनु १६ गतेभित्रै एमसीसी पारित गर्न सबै दलले भूमिका खेल्नुपर्नेमा जोड दिए। उनले भने,एमसीसीमा हस्ताक्षर गर्दा माओवादी केन्द्र पनि सरकारमा थियो नि, पहिला हस्ताक्षर गर्ने माओवादी पनि हो। उहाँहरु पनि संलग्न हुनुहुन्थ्यो। त्यसैले सबै दलको सहमतिमा यो पारित नै होस भन्ने मेरो इच्छा हो। एमाले पनि एमसीसीको पक्षमा नै छ। एमसीसी दुई देशबीच भएकोले सम्झौता सोहीअनुसार यो सम्झौता कार्यान्वयन हुने पनि उनले विश्वास दिलाए। शनिबार रिपोर्टर्स क्लब नेपालमा बोल्दै उनले भने,यो संसद्ले पनि अनुमोदन गर्ने भनिएको छ, सम्झौता हुँदा यो सन् २०१९ भित्रै संसद्ले अनुमोदन गर्छौं भनेर नेपालले भनेको थियो। यो सम्झौता देशको हितको लागि हो। अमेरिकाले जबरजस्ती दिएको होइन, नेपालले मागेको हो। कांग्रेस नेता महतले अहिलेसम्म ३८ मुलुकसँग अमेरिकाले कम्प्याक्ट सम्झौता गरेको सुनाए। नेपालमा जस्तै एमसीसी सम्झौता धेरै देशसँग भैसकेका छन्। संसद्ले पारित गर्ने सिलसिलामा नेपालमा केही विरोध हुन थाल्यो। नेकपाको सरकारले सदनबाट पारित गर्न खोजेको थियो। तर, त्यतिबेला एक पक्षले विरोध गरेको थियो। अहिलेसम्म पारित भएको छैन। उनले भने,चारपाँच महिना अघि प्रधानमन्त्री शेरबहादुर देउवा र प्रचण्डजी दुवैले हस्ताक्षर गरेर पारित गर्नको लागि चारमहिनाको समय माग्नुभएको रहेछ। उहाँहरुले पारित गर्नको लागि यस्तो पत्र लेख्नुभएको थियो। अहिले अमेरिकाले फागुन १६ गतेसम्म पारित गर्नुपर्छ भनेको छ। र, फागुन १६ गतेसम्म पारित नभएको खण्डमा फिर्ता लैजान्छौं भन्ने अमेरिकाबाट खबर आएको छ। एमसीसीबारे अहिले भएका र गरिएका आलोचनाहरु सबै असत्य रहेको उनको टिप्पणी छ। अमेरिकी सेना आउँछ, यो सैनिक सम्झौता हुन्छ, आईपिएस अन्तर्गत हो भनेर आलोचना भएको छ। यो गलत कुरा हो। अमेरिकाका सेना आउँछ भनेर आपत्ति जनाइएको छ, यो कुरा पनि सत्य होइन। एमसीसी आईपीएस अन्तर्गत होइन। सन् २००४ मा एमसीसी पारित भएको हो। आईपिएस भनेको २०१८ मा आएको हो। एमसीसी र आईपिएस बिल्कुलै अलग हो। जो रकम उनीहरुले प्रदान गर्ने हो, त्यो विल्कुलै अहिले तोकिएको आयोजनामा खर्च गरिनुपर्छ। महतले भने,अर्को कुरा, यहाँ नेपालमा अमेरिकी कानून लागु हुन्छ भनेर पनि आलोचना भएको छ, यो पनि सरासर झुठ हो। यसमा अमेरिकी कानून लागु हुँदैन। सम्झौतामा जेजे व्यवस्था छ, नेपालको कानून अनुसार लागु हुन्छ। खर्चको लेखा पनि नेपालले नै गर्ने हो। अमेरिकाले गर्ने भन्ने पनि झुठो हो। उनले अहिले आएर एमसीसी सम्झौता संशोधन गर्न नसकिने पनि सुनाए। उनले कांग्रेसले एमालेसँग गठबन्धन गर्नेबारे कुनै निर्णय नगरेको पनि सुनाए। उनले भने,एमाले एमसीसीको पक्षमा छ। देशको हितको सवालमा एक अर्का देशसँग सम्बन्ध बिगारेर जानुहुँदैन। एमसीसी निजी स्वार्थको लागि होइन, कांग्रेसले राष्ट्रिय हितको लागि पास गर्नुपर्छ भनेको हो। एमसीसीबारे भएका आलोचना गलत छन्।"
गठबन्धनलाई पानीमुनिबाट निकालेर भएपनि ठेगान लगाइन्छ : ओली,"काठमाडौं : नेकपा एमालेका अध्यक्ष केपी शर्मा ओलीले सरकारले काम गर्न नसकेको दाबी गरेका छन्। भक्तपुरमा शनिबार आयोजित कार्यक्रममा ओलीले वर्तमान सरकारले काम नगरेको भन्दै देश चरम आर्थिक संकटमा परेको बताएका हुन्। वर्तमान सरकार चलिरहेको छैन। सरकार ज्यूदैं छ तर, काम गरिरहेको छैन। गठबन्धनले हाम्राविरुद्ध कुप्रचार गरिरह्यो। उनले भने, अहिले उसलाई कुप्रचार गर्ने पनि फुर्सद छैन। आफ्नै आन्तरिक किचलोमा रुमलिएको छ। ओलीले अहिलेको सत्तागठबन्धनमा आबद्ध पाँच दललाई गिद्धको संज्ञा दिए। ओलीले अहिलेको सत्तारुढ गठबन्धनको आयु बढीमा एक वर्ष रहेको दाबी गरे। उनले भने, यो स्वार्थी गठबन्धनलाई पानीमुनिबाट निकालेर भए पनि ठेगान लगाइन्छ। चुनाव आउनुपर्छ, बढीमा एक वर्ष हो यिनीहरुको आयु। अख्तियारमा उजुरी परेकोप्रति आक्रोस पोख्दै ओलीले भने,कुख्यात भ्रष्टाचारीको सरकार छ, तिनका मान्छेहरू मेराविरुद्ध उजुरी लिएर अख्तियार पुगेका छन्। ओलीले एमालेको सरकार बनेपछि फेरि देशमा समृद्धिको लहर आउने स्पष्ट पारे। सत्ता गठबन्धनले एमसीसीलाई ठगि खाने भाँडो बनायो : ओली एमसीसी संसद्मा टेबल गरौं, सार्वभौम सांसद्ले निर्णय गर्छन् : ओली"
एस स्थायी कमिटीको निर्णय : एमसीसीबारे आवश्यक निर्णय गर्ने अधिकार सचिवालयलाई,"काठमाडौं : नेकपा एकीकृत समाजवादीको स्थायी कमिटी बैठकले अमेरिकी सहायता परियोजना (एमसीसी)बारे आवश्यक निर्णय गर्न सचिवालयलाई अधिकार दिएको छ। शनिबार बसेको स्थायी कमिटी बैठकले नेपाली जनताको भावना, राष्ट्रिय हीत र वैचारिक प्रतिबद्धताको आधारमा एमसीसी र समसामयिक विषयमा आवश्यक निर्णय गर्न सचिवालयलाई अधिकार दिएको हो। बैठकमा एमसीसीको विषयमा अध्ययन गर्न गठित कार्यदलको प्रतिवेदनमाथि छलफल भएको उपमहासचिव तथा प्रचार विभाग प्रमुख जगन्नाथ खतिवडाले जानकारी दिए। जारी विज्ञप्तिमा भनिएको छ, पार्टीको १२ औं सचिवालयले बैठकले एमसीसीको विषयमा अध्ययन गर्न सम्मानित नेता झलनाथ खनालको संयोजकत्वमा उपाध्यक्ष प्रमेश हमाल, उपमहासचिव जगन्नाथ खतिवडा, उपमहासचिव विजय पौडेल सदस्य रहेको कार्यदलले बुझाएको प्रतिवेदन र अन्य सन्दर्भ सामग्रीहरुमा आधारित भई छलफल भएको छ। स्थायी कमिटी बैठकले यथास्थितिमा संशोधन बेगर एमसीसी पारित गर्न नसकिने पूर्ववत पार्टी निर्णयलाई कायम राखेको उनले बताए। खतिवडाले एमसीसीका सन्दर्भमा खुल्ला बहस नगरिकन अगाडि बढाउन नहुने निर्णय गरिएको जानकारी दिए। विज्ञप्तिमा भनिएको छ, संसदको अवरोध हटेर राजनीतिक दलहरुको बीचमा सहमति भएमा सार्वभौम संसदमा टेबल गर्न सकिने कुरालाई सैद्धान्तिक रुपमा स्वीकार गरेको छ। तर संशोधन नभएको एमसीसी कम्प्याक्ट टेबल हुने कुरा औचित्यपूर्ण नहुने र नेकपा एकीकृत समाजवादी जर्बजस्ती गरेर टेबल गर्ने कुराको पक्षमा छैन। बैठकमा स्थायी कमिटिका ३३ सदस्यहरुको उपस्थित थिए। सत्ता गठबन्धनले एमसीसीलाई ठगि खाने भाँडो बनायो : ओली एमसीसी संसद्मा टेबल गरौं, सार्वभौम सांसद्ले निर्णय गर्छन् : ओली एमसीसी संसदमा टेबल गर्न दिने एकीकृत समाजवादीको निर्णय गठबन्धनलाई पानीमुनिबाट निकालेर भएपनि ठेगान लगाइन्छ : ओली फागनु १६ गतेभित्रै एमसीसी पारित गर्न सबै दलले भूमिका खेलौं : पूर्वअर्थमन्त्री डा महत"
"निर्वाचनमा देखाउने कार्डअलि खतरनाक हुन्छ, सचेत हुनू : प्रमुख निर्वाचन आयुक्त","काठमाडौं : प्रमुख निर्वाचन आयुक्त दिनेशकुमार थपलियाले आगामी स्थानीय तहको निर्वाचनमा राजनीतिक दल र उम्मेदवारलाई फुटबल खेलाडीलाई जस्तै नियम उलङ्घन भयो भनी रेडकार्ड देखाउने अवस्था सिर्जना नगर्न सुझाव दिएका छन्। निर्वाचन आयोगद्वारा छैटौँ निर्वाचन दिवसका अवसमा आयोजित कार्यक्रममा उनले फुटबलमा विभिन्न कार्ड देखाउँदा सचेत गराउने अवस्था रहेपनि निर्वाचनमा देखाउने कार्डअलि खतरनाक रहने भएको हुँदा त्यसलार्ई समयमै महसुस गर्न दल र उम्मेदवारलाई आग्रह गरे। प्रमुख निर्वाचन आयुक्त थपलियाले भने, 'निर्वाचन फुटबल खेल जस्तै हो, राजनीति दल र उम्मेदवार खेलाडीका रुपमा मैदानमा आउनुहुन्छ। आयोग रेफ्रिको भूमिकामा हुन्छ, निर्वाचनका समयमा मैदानमा रहेका खेलाडी (दल र खेलाडी)ले नियम उलङ्घन (फल्ट) गरिहाल्छ कि भनेर हेर्नु पर्ने हुन्छ।' फल्ट भएनभएको हेर्ने आयोगसहित निर्वाचनमा खटिने दुई लाख ५० हजारभन्दा बढी जनशक्तिको जिम्मेवारी रहेको बताउँदै उनले भने, 'हामी चाहन्छौँ, कसैले कसैलाई फल्ट गर्यो भनेर रातो कार्ड देखाउनुपर्ने अवस्था सिर्जना नहोस्।' प्रमुख आयुक्त थपलियाले आयोग र मातहतका कर्मचारीलाई निर्वाचनको तयारीलाई विशिष्ट अङ्क ल्याएर परीक्षा उत्तीर्ण गर्ने अवसरका रुपमा लिएर काम गर्न सुझाव दिँदै भने, 'तपाईले दिँदै आएको परीक्षाभन्दा यो पटकको निर्वाचनका जिम्मेवारी फरक छ, यो परीक्षामा असफल हुने छुट तपाई हामी कसैलाई छैन।' उनले भने, 'एकै चरणमा सबै स्थानीय तहमा निर्वाचन हुँदा स्वभाविक कामको चटारो हामीलाई छ, अहिले थोरै समयमा धेरै गर्नुपर्ने हुन्छ, निर्वाचन परीक्षा भएकाले उत्कृष्ट अङ्क लिएर सफल हुनैपर्छ।' आफैँ निर्देशित भएर काम गर्नुस् निर्वाचन आयुक्त डा जानकी तुलाधरले निर्वाचन लोकतन्त्रको आधारस्तम्भ भएकाले सबैपक्षको सहमति सुनिश्चित गर्दै समन्वय र सहकार्यको खाँचो औँल्याए। निर्वाचन आयुक्त सगुन शमशेर राणाले निर्वाचनलाई सहजरुपमा सफल तुल्याउन सामूहिक दायित्वकारुपमा बुझेर काम गर्न आवश्यक रहेको बताए। निर्वाचन आयोगका सचिव गोकर्णमणि दुवाडीले स्वच्छ, निष्पक्ष, भयमुक्त विश्वासिलो र मितव्ययी निर्वाचन गर्ने आयोगको पुनित जिम्मेवारीलाई हामी सबैले अवसरका रुपमा लिएर पूरा गर्नुपर्ने बताए। आयोगका प्रवक्ता शालीग्राम शर्मा पौडेलले निर्वाचनमा बेरुजु नआउने गरी काम गर्न र जिल्लामा निर्वाचनको वातावरण सिर्जना गर्न सुझाव दिए। निर्वाचन दिवसको मूल नारा निर्वाचनमा सबै, सधैँ सँगै भन्ने रहेको छ।  रासस"
संसद बैठकको कार्यसूचीमा राखिएन एमसीसी,"काठमाडौं : संघीय संसद सचिवालयले प्रतिनिधिसभा बैठकको सम्भावित कार्यसूची सार्वजनिक गरेको छ। तर, आइतबार दिउँसो १ बजे बोलाएको संसदको बैठकमा अमेरिकी सहयोग परियोजना (एमसीसी) कार्यसूचीमा राखिएको छैन। संसद सचिवालयका महासचिव भरतराज गौतमले सार्वजनिक गरेको सम्भावित कार्यसूचीमा एउटा मात्रै एजेण्डा छ। प्रधानमन्त्री शेरबहादुर देउवाले राष्ट्रिय समावेशी आयोगको प्रतिवेदन २०७७०७८ पेश गर्नेमात्रै कार्यसूची छ। आइतबार बिहान संसद् बैठक अगाडि सत्ता गठबन्धनको बैठक बस्दैछ। यसअघि सरकारले एमसीसी टेबल गर्ने तयारी गरेपनि शुक्रबार बालुवाटारमा बसेको सत्ता गठबन्धनको बैठकमा एकीकृत समाजवादीले शनिबार पार्टीको स्थायी कमिटी बैठक बस्ने भएकाले पर्खन आग्रह गरेको थियो। सोही अनुसार शुक्रबारको कार्यसूचीमा पनि एमसीसी राखिएको थिएन। समाजवादीको आजको बैठकले संसदमा एमसीसी टेबल हुन दिने निर्णय गरेको छ। बैठकले सहमति जुटेमा, संसदको गतिरोध हटेमा एमसीसी संसदमा टेबल हुन दिने निर्णय गरेको हो। सरकारले कार्यव्यवस्था परामर्श समितिको बैठकमा छलफल गरेर एमसीसीलाई कार्यसूचीमा राख्ने र संसद् बैठकमा टेबल गर्ने तयारी गरेको छ। सरकारले आफ्ना एजेन्डाहरू अघि बढाउन कार्यव्यवस्थामा सभामुख र दलहरूसँग औपचारिक आग्रह गर्ने चलन छ। कानुनमन्त्री समितिका पदेन सदस्य हुन्छन्। सरकार र संसद्बीच समन्वयकर्ताको भूमिका निर्वाह गर्ने जिम्मेवारी कानुनमन्त्रीकै हुन्छ। कार्यव्यवस्थाको बैठकमा एमसीसीबारे छलफल भए कार्यसूची संशोधन गरेर राख्न सकिने संसद् सचिवालयले जनाएको छ।"
"एमसीसी संसद्मा टेबल गरौं, सार्वभौम सांसद्ले निर्णय गर्छन् : ओली","काठमाडौं : नेकपा एमालेका अध्यक्ष केपी शर्मा ओलीले एमसीसीलाई संसदमा लगेर टुगोंमा पुर्याउनुपर्ने बताएका छन्। शनिबार भक्तपुरमा आयोजित कार्यक्रममा ओलीले एमसीसीलाई जनताको सार्वभौम संसदमा लगेर टुगोंमा पुर्याउनुपर्ने दोहोर्याएका हुन्। हामीले सरकारमा रहँदा संसदमा एमसीसी पेश गरौं भनेका थियौं। संसदलेनै निर्णय गर्छ। संसदमा हामीले छानेर पठाएका जनप्रनिधिहरु छन्। निर्णय गर्ने ठाउँमा त पुर्याइदिऔं।उनले भने, तर, उनीहरुले संसदमा पुर्याउन सकेनन्। अहिले पनि निर्णय गर्ने ठाउँमा पुर्याउन सकेका छैनन्। बाहिर बुरुक्कबुरुक्क उफ्रिन्छन्। संसदमा नपुर्याउने बाहिर बुरुक्क बुरुक्क उफ्रिने ? अन्तर्राष्ट्रिय सम्बन्धको कुरा गर्दा ५ वर्ष अघि यिनीहरु(गठबन्धन)ले एमसीसी सम्झौता गरे। एमसीसीमा ५ वर्ष अगाडि अहिले सरकारमा जो छ उनीहरुले नै सम्झौता गरे। एमसीसीलाई ठगी खाने भाँडो बनाउँदैछन्। चुनावपछि एमालेको सरकार बन्यो। एमसीसी पास गर्नुहुँदैन एमालेलाई सरकारबाट हटाएपछि पास गर्छौ भनेर पर सार्दै, सार्दै सार्दै लगे। ओलीले भने, अब अहिले अन्तर्राष्ट्रिय सम्बन्ध , नेपालको विदेश सम्बन्धलाई तहसनहस पारेका छन्। सत्ता गठबन्धनले एमसीसीलाई ठगि खाने भाँडो बनायो : ओली"
हिउँले भूस्वर्गझैँ खप्तड ! (फोटोफिचर),"डोटी : भूस्वर्गको रुपमा चिनिएको पर्यटकीय क्षेत्र खप्तडमा अहिले आन्तरिक पर्यटकहरुको घुँईचो लाग्ने गरेको छ। खप्तडमा हिउँ खेल्न र मनमोहक दृष्यावलोकन गर्न जानेको भिड लागेको हो। केहि दिन अगाडि परेको हिउँका कारण पैदल यात्रा गरेर अहिले खप्तडमा जान नसकिने भएकाले हेलिकेप्टरमार्फत घुम्न जाने बढेका हुन्। होटल व्यवसायी महासंघ सुदूरपश्चिम प्रदेश अध्यक्ष तथा खप्तड होमस्टेका संचालक दिपकबहादुर खड्काको नेतृत्वमा डोटीको दिपायलबाट धार्मिक तथा पर्यटकीय क्षेत्र खप्तड तथा बडिमालिकामा क्षेत्रमा हेली माउन्टेन हेलिकप्टरमार्फत हेली टुर संचालनमा आएको छ। फागुन १ गतेदेखि संचालनमा आएको हेली टुर फागुन १० गतेसम्म रहने अध्यक्ष खड्काले बताए। नेपाल एसोसिएसन अफ टुर एण्ड ट्राभल एजेन्सी (नाटा), सुदूरपश्चिम प्रदेश, माउण्टेन हेलिकप्टर, उद्योग वाणिज्य महासङ्घ सुदूरपश्चिम प्रदेश तथा होटेल व्यवसायी महासङ्घ सुदूरपश्चिम प्रदेशको सहकार्यमा टुर प्याकेज संचालनमा आएको उनले बताए। हालसम्म सयौंको संख्यामा खप्तडको भ्रमण गरिसकेको बताइएको छ। विशेषगरी अहिले खप्तडमा हिउँ खेल्न मन पराउने पर्यटकहरु हेलिकप्टरमार्फत गइरहेका छन् भने त्रिवेणी धाम, सहस्र लिंग, गणेश मन्दिर, शिव मन्दिर, खप्तड बाबाको कुटी जस्ता महत्वपूर्ण धार्मिकस्थल रहेकाले धार्मिक हिसाबले पनि पर्यटकहरुले हेली टुर गरिरहेको आयोजकले जनाएको छ। अहिले हिउँका कारण खप्तडको दृष्य मनमोहक रहेको छ। खप्तडमा रहेका २२ पाटन हिउँले ढपक्क ढाकेर अप्सरा झै देखिएका छन्। खप्तडमा अझै हिउँ करिब चारपाँच फिट जति रहेको छ। बडिमालिकामा समेत हेली टुर सञ्चालन गर्ने भनिएपनि बाक्लो हिउँका कारण हेलिकप्टर बस्न नसकेर पर्यटकहरु आकाशबाटै बडिमालिकाको दृष्यावलोकन गरेर फर्किरहेका छन्। सुदूरपश्चिम प्रदेशका भौतिक पूर्वाधार विकास मन्त्री दीर्घबहादुर सोडारी, आर्थिक मामिला मन्त्री तारा लामा तामाङ्ग लगायतले समेत हेलिकप्टरमार्फत खप्तडको भ्रमण गरेका छन्। खप्तड डोटी, अछाम, बझाङ र बाजुराको संगम स्थलको रुपमा रहेको छ। यहाँ वर्षमा ६ महिना हिउँले ढाक्ने गर्दछ। खप्तडलाई अहिले हिउँले ढपक्क छोपेकाले मनमोहक दृष्य देखिएको छ, खप्तड घुमेर आएका शेरबहादुर कार्कीले भने, भरपुर रमाइलो लिने र वर्षभरीको थकान मेट्ने स्थानको रुपमा अहिले खप्तड रहेको छ।"
अन्तिम मतदाता नामावली तयारीमा जुट्यो पाल्पा,"तानसेन : जिल्ला निर्वाचन कार्यालय पाल्पाले बैशाख ३० गते हुने स्थानीय निर्वाचनको लागी मतदाता नामावलीको अध्यावधिकमा जुटेको छ। कार्यालयले जिल्लाका राजनितिक दल, सुरक्षानिकाय, स्थानीयतहका प्रमुख, पत्रकार, सरकारी तथा गैर सरकारी संघ संस्थाका प्रमुख नागरिक समाजका अगुवाहरुसँग अन्तिम मतदाता नामावली अध्यावधिकको लागी छलफल गरेको छ। कार्यालयले २०७९ बैशाख २९ गते सम्म १८ बर्ष पुरा भएका मतदाताको परिचयपत्र सहितको नामावलीको अन्तिम टुङ्गो लगाउन जिल्लाका सरोकारवाला निकायहरु संग छलफलमा जुटेको हो। जिल्ला निर्वाचन कार्यालय पाल्पाले फागुन १९ गतेसम्म जिल्लाका १० वटा पालिकाका ८१ वटै वडाहरुका मतदाता नामावली प्रकाशित गरी सूचनापाटीमा टाँस गर्ने, वडा वडा बाट फागुन २० गतेदेखि २२ गतेसम्म प्रकाशित मतदाता नामावलीमा रहेको गल्ती सच्चाउन सिफारिस पठाउने, फागुन २३ गतेसम्म प्रकाशित मतदाता नामावलीमा रहेका व्यक्तिको बसाई सराई, मृत्यु भएमा वा नेपाली नागरिता त्याग गरेको भए हटाउन जिल्ला निर्वाचन कार्यालयमा वडा बाट सिफारिस गर्ने, मतदाता नामावली विरुद्ध उजुरी परेका व्यक्ति लाई फागुन २४ गतेसम्म प्रमाणसहित सफाईको मौका दिने, मतदाता नामावलीविरुद्ध परेका उजुरीमाथि छानविन गरी हटाइएका मतदाताको नाम कार्यालयको सूचना पाटीमा प्रकाशित गर्ने, फागुन २५ गते प्रमाणसहित उजुरीविरुद्ध परेका नामावलीको अन्तिम टुङ्गो लगाउने कार्यतालिका सार्वजनिक गरेको छ। अन्तिम मतदाता नामावली प्रकाशनको लागी भएको छलफलमा लुम्बिनी प्रदेशका उर्जा जलश्रोत तथा सिंचाईमन्त्री वीरबहादुर रानाले लोकतन्त्रको प्राण भनेकै आवधिक निर्वाचन भएकोले भयरहित सुरक्षित वातावरणमा निर्वाचन गराउन राज्यका सबै अंगहरु क्रियाशिल हुनुपर्ने बताए। कसैको डर धाक धम्की बिना स्वच्छ, स्वतन्त्र, निष्पक्ष भयरहित वातावरणमा चुन्ने र चुनिने गरी निर्वाचनको वातावरण बनाउनुपर्ने मन्त्री रानाले जोड दिए। भयरहित सुरक्षित निर्वाचनको लागी सुरक्षा निकाय क्रियाशिल भएर लाग्ने, सबै पक्षसँग समन्वय गरेर काम गर्ने, प्रमुख जिल्ला अधिकारी जनार्दन पन्तले बताए। फागुन २५ गतेसम्मको अवधीमा वडा वडाबाट आएको अन्तिम नामावलीको विवरण पुन रुजु गरी प्रकाशन गर्ने, फागुन २६ गते जिल्लामा तयार भएको मतदाता नामावलीको अन्तिम विवरण निर्वाचन आयोगमा पठाउने गरी काम भइरहेको जिल्ला निर्वाचन कार्यालय पाल्पाका निमित्त कार्यालय प्रमुख विनोद घिमिरेले बताए। जिल्ला निर्वाचन कार्यालयकी सूचना अधिकारी कल्पना पौडेलले मतदाता नामावली अध्यावधिक, सरोकारवालहरुको भुमिका, कार्यालयले गर्ने काम कर्तव्यहरु, राजनीतिक दल, सुरक्षा निकाय, पत्रकार तथा पर्यवक्षेकहरुले गर्नुपर्ने काम तथा आचारसंहिताको विषयमा जानकारी गराएकी थिइन्। पाल्पामा २०७४ सालको निर्वाचनमा १ लाख ८१ हजार २ सय ५२ जना मतदाता रहेकोमा २०७८ माघ २४ गतेसम्म २ लाख ९ हजार ७ सय ९३ जना मतदाता दर्ता रहेका छन्।"
"मैले पार्टी फुटाएको होइन, बाध्य भएर अलग भएँ : कमल थापा","काठमाडौं : राप्रपा नेपालका अध्यक्ष कमल थापाले पार्टी नफुटाएको बताएका छन्। शनिबार काठमाडौंमा आयोजित पार्टी अध्यक्ष घोषणा कार्यक्रममा थापाले यस्तो बताएका हुन्। उनले भने, मैले यही मञ्चबाट राप्रपालाई फुटाउनुहुन्नँ भन्ने कसम खाएको थिएँ। गीता हामी सनातन धर्मावलम्वीको महान ग्रन्थ हो। पवीत्र ग्रन्थ हो। त्यसलाई छोएर मैले राप्रपा नफुटाउने कसम खाएको थिएँ। मैले राप्रपा फुटाइनँ। बरु अलग भएँ। मलाई साथीहरुले विश्रामको अनुमति दिनुभएन। उनले राप्रपामा अहिले पनि आफूहरूप्रति स्नेह सद्भाव र समर्थन राख्ने बहुसंख्यक केन्द्रीय सदस्यहरु भएको बताए। 'कतिपय केन्द्रीय सदस्यहरुले विधान र कानून बमोजिम ४० प्रतिशत पुर्याएर पार्टी फुटाऊ भन्ने सल्लाह पनि दिनुभयो। तर, मैले पार्टी फुटाउन चाहिनँ। पार्टी फुटाएर बलियो पार्टी बन्छ भन्ने मान्यतामा म विश्वास राख्दिनँ। थापा धनकुटाका नेता लाक्पा तामाङको अध्यक्षतामा गठन भएको राप्रपा नेपालको अध्यक्ष बनेका हुन्। थापाले हेटौंडा पुगेर पार्टी परित्याग गरेको घोषणा गरेका थिए।"
कुशलको शतकीय पारीमा नेपाल १३६ रनले विजयी,"काठमाडौँ : आईसीसी पुरुष टी२० विश्वकप अन्तर्गतको ग्लोबल छनोट ए को नेपालले लगातार दोश्रो जित निकालेको छ। फिलिपिन्सले २० ओभर खेल्दै ८ विकेटको क्षतिमा ८२ रन जोडेको थियो। आज अल अमेरात क्रिकेट मैदानमा भएको खेलमा नेपालले फिलिपिन्सलाई १३६ रनले हराउँदै दोस्रो जितको निकालेको हो। ट्स हारेर पहिलो ब्यटिङको निम्तो पाएको नेपालले २० ओभर खेल्दै ३ विकेट गुमाउँदै २ सय १८ रन जोडेको थियो। नेपालका लागि ओपनर ब्याट्सम्यान कुशल भुर्तेलले अविजित रहँदै १०४ रन जोडे। कुशलले ६१ बल खेल्दा १३ चौका र १ छक्का हिर्काए। कुशल नेपालबाट शतक बनाउने तेस्रो खेलाडी हुन्। त्यस्तै दिपेन्द्रसिंह ऐरीले ८३ बनाए। उनले ४७ बलमा ६ चौका र ४ छक्का हिर्काए । कुशल र दिपेन्द्रले १ सय ७१ रनको साझेदारी गरेका हुन्। कुशल मल्लले १२ रनमा आउट भए भने आशिफ शेख शुन्य रनमै आउट भएका थिए । त्यस्तै पछिल्लो क्रिज टेकेका लोकेश बम अविजित रहँदै ६ रन जोडे। नेपालको तर्फबाट कप्तान सन्दिप लामिछानेले सर्वाधिक ३ विकेट लिए। फिलिपिन्सका लागि मिग्गी पोडोस्की, गुर्धुपिन्दर चोहान र ड्यानियल स्मीथले एकएक विकेट लिए ।"
एकैदिन साढे ७ लाख जनाले लगाए कोरोनाविरुद्धको खोप,"काठमाडौं : नेपालमा एकैदिन साढे सातलाख बढीले कोरोनाविरुद्धको खोप लगाएका छन्। शनिबार स्वास्थ्य मन्त्रालयले ७ लाख ६९ हजार ५७६ जनाले कोरोनाविरुद्ध खोप लगाएको जनाएको छ। नेपालमा थप ३५० जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घण्टामा ७०९६ जनामा परीक्षण गर्दा ३५० जनामा कोरोना देखिएको हो। यस्तै, २४ घण्टामा ४ जनाको मृत्यु भएको छ। देशभर सक्रिय संक्रमितको संख्या १३ हजार ३५७ रहेको छ। केहिदिन यता संक्रमणदर घट्दो क्रममा रहेको छ।"
सत्ता गठबन्धनले एमसीसीलाई ठगि खाने भाँडो बनायो : ओली,"काठमाडौं : नेकपा एमालेका अध्यक्ष केपी शर्मा ओलीले सत्ता गठबन्धनले एमसीसीलाई ठगि खाने भाँडो बनाएको आरोप लगाएका छन्। शनिबार भक्तपुरमा आयोजित कार्यक्रममा ओलीले सरकारले एमसीसीबारे निर्णय नगर्दा अन्तर्राष्ट्रिय सम्बन्ध बिगारेको बताएका छन्। उनले भने, 'एमसीसीलाई गठबन्धनले ठगी खाने भाँडो बनाउँदैछन्। एमसीसी पर सार्दैछन्। संसदमा पेश गर्नै सक्दैनन्। निर्णय गर्ने ठाउँमा त पुर्याउनुपर्योनी। ओलीले जनताका जनप्रतिनिधिले संसदमा छलफल गरेर निर्णयमा पुर्याउने स्पष्ट पारे। उनले देश चरम आर्थिक संकटमा परेको बताए। ओलीले भने, सरकार ज्यूदैं त छ तर, चलिरहेको छैन।"
फिलिपिन्सको सातौं विकेट पतन,काठमाडौँ : नेपालविरुद्ध खेलिरहेको फिलिपिन्सको सातौ विकेट पनि पतन भएको छ। फिलिपिन्सका ग्रान्ट रुसलाई नेपालका दिपेन्द्रसिंह एरीले आउट गरेका हुन्। नेपालका लागि कप्तान सन्दिप लामिछानेले ३ विकेट लिएका छन्। ताजा अवस्थामा फिलिपिन्स छैटौं विकेटको क्षतिमा १७५ ओभरमा ६५ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
फिलिपिन्सलाई पाँचौ झट्का,काठमाडौँ : नेपालविरुद्ध खेलिरहेको फिलिपिन्सको पाँचौ विकेट पनि पतन भएको छ। फिलिपिन्सका जोनथान हिललाई नेपालका अविनाश बोहराले आउट गरेका हुन्। नेपालका लागि कप्तान सन्दिप लामिछानेले ३ विकेट लिएका छन्। ताजा अवस्थामा फिलिपिन्स पाँचौ विकेटको क्षतिमा १२२ ओभरमा ४१ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
एमसीसी संसदमा टेबल गर्न दिने एकीकृत समाजवादीको निर्णय,"काठमाडौं : नेकपा एकीकृत समाजवादीले संसदमा एमसीसी टेबल हुन दिने निर्णय गरेको छ। शनिबार बसेको स्थायी कमिटीको बैठकले एमसीसी संसदमा टेबल गर्न दिने निर्णय गरेको नेकपा एसका प्रवक्ता जगन्नाथ खतिवडाले जानकारी दिए। बैठकले सहमति जुटेमा, संसदको गतिरोध हटेमा एमसीसी संसदमा टेबल हुन दिने निर्णय गरेको बताए। बैठकले यथास्थितिमा एमसीसी अनुमोदन गर्न नसकिने भएकाले संशोधन गर्नुपर्ने निर्णय गरेको छ। राष्ट्रिय हित अनुकुल हुने गरी संशोधन अनिवार्य रहेको, यथास्थितिमा अनुमोदन गर्नुहुँदैन उनले भने, एमालेले संसद गतिरोध हटाउन चाहनुपर्यो। संसदमा एमसीसीबारे छलफल गर्ने वातावरण हुनुपर्यो। उनले सत्तागठबन्धनको सहमतिमा मात्र एमसीसी अगाडि बढ्नुपर्ने धारणा राखे। बैठकले एमसीसीका कारण गठबन्धन टुट्न नहुनेमा जोड दिएको छ। शुक्रबारको गठबन्धनको बैठकमा नेकपा एसका अध्यक्ष माधवकुमार नेपालले स्थायी कमिटीको बैठकपश्चात मात्र पार्टीले निर्णय दिने प्रधानमन्त्री शेरबहादुर देउवालाई जानकारी गराएका थिए। देउवा एमालेसँग सहकार्य गर्न अगाडि बढेपछि समाजवादी झस्किएको हो।"
फिलिपिन्सलाई छैटौं झट्का,काठमाडौँ : नेपालविरुद्ध खेलिरहेको फिलिपिन्सको छैटौं विकेट पनि पतन भएको छ। फिलिपिन्सका मिग्गी पोडोस्कीलाई नेपालका कुशल मल्लले आउट गरेका हुन्। नेपालका लागि कप्तान सन्दिप लामिछानेले ३ विकेट लिएका छन्। ताजा अवस्थामा फिलिपिन्स छैटौं विकेटको क्षतिमा १७० ओभरमा ६० रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
"भैरहवा विमानस्थल पुगेर पर्यटन मन्त्रीले भने, न्यू इअर वीथ न्यू एअरपोर्ट","भैरहवा : संस्कृति, पर्यटन तथा नागरिक उडड्यन मन्त्री प्रेमबहादुर आलेले गौतम बुद्ध अन्तर्राष्ट्रिय विमानस्थलमा केही दिनमा नेपाल एअरलाइन्सको वाइडबडी विमानमार्फत परीक्षण उडान गर्ने बताएका छन्।निर्माण सम्पन्न भएको विमानस्थलको शनिबार निरीक्षण गर्न पुगेका मन्त्री आलेले यान्त्रिक परिक्षणका लागि खटिएका थाइल्याण्डका प्राविधिक टोलीसँग जानकारी लिएका थिए। तोकिएको मिति अगावै हामीले क्यालिब्रेसन फ्लाइट सुरु गरेका छौँ निरीक्षणपछि पत्रकारहरुसगँ कुराकानी गर्दै उनले भने,अब क्यालिब्रेसन फ्लाइट सकिएपछि १०१२ दिनमा नेपाल एअरलाइन्सको वाइडबडी विमानबाट टेष्ट फ्लाइट (परीक्षण उडान) गर्छौँ। उनले परीक्षण उडानपछि विमानस्थलको उद्घाटन गरिने बताए। क्यालिब्रेसन रिपोर्ट आएपश्चात बैशाख १ गते न्यू इअर वीथ न्यू एअरपोर्ट को शुभारम्भ गरिने उनले बताए। त्यस्तै उनले विमानस्थलले यात्रुको चाप धान्न नसक्ने दावी गर्दै थप अर्को टर्मिनल भवन निर्माणको लागि टेण्डर प्रक्रिया अगाडि बढाइने बताए। मन्त्री आलेले एअर रुट परमिटको स्विकृतीका लागि भारतलाई आग्रह गरिएको र छिट्टै स्विकृती पाइने विश्वास व्यक्त गरे।"
बाँकेमा पाटे बाघको आक्रमणबाट एक जनाको मृत्यु,"नेपालगन्ज : बाँकेमा पाटेबाघको आक्रमणबाट थप एक जनाको मृत्यु भएको छ। जिल्ला प्रहरी कार्यालय बाँकेका प्रवक्ता डीएसपी मधुसुधन न्यौपानेका अनुसार राप्तीसोनारी६ डाँडाटेपरीका ६० वर्षका धनबहादुर चलाउनेको शनिबार बिहान राप्ती पीडित सामुदायिक वनमा दाउरा गर्न गएको बेला महुवा खोला नजिक बाघको आक्रमणबाट मृत्यु भएको हो। वन कर्मचारी र स्थानीयले खोजी गर्ने क्रममा बिहान १० बजेतिर घाँटीमा रगत चुसेर मारेको अवस्थामा शव फेला परेको थियो। शव नजिकै स्थानीयले बाघलाई पनि देखेका थिए। यसअघि राप्तीसोनारी१ गाभरमा भारतीय नागरिक, वडा नं ४ का ५६ वर्षिया लीला विष्ट, वडा नं ६ की ३२ वर्षिया चाँदनी थारु र नरैनापुर गाउँपालिकामा एक जनाको बाघ आक्रमणबाट ज्यान गइसकेको छ। बाँकेमा ५ महिनाको अवधिमा पाटेबाघको आक्रमणबाट ५ जनाको ज्यान गइसकेको छ।"
नुवाकोट र रसुवाका ६ कैदीबन्दी रिहा,"नुवाकोट :सरकारले नुवाकोट र रसुवाका कारागारमा बन्दी जीवन विताइरहेकाहरुलाई रिहा गरेको छ। सरकारले प्रजातन्त्र दिवसका अवसरमा बाँकी कैद मिनाहा गर्दै नुवाकोटका चार र रसुवाका दुई जना कैदीवन्दी रिहा गरेको हो। सरकारले ५० प्रतिशत कैद भुक्तान गरिसकेका विभिन्न प्रकृतिका कैदी बन्दीको सजाय मिनाहा गर्ने निर्णय गरेसँगै नुवाकोट र छिमेकी रसुवाका बन्दीहरु रिहा भएका हुन्। जिल्ला कारागार र जिल्ला प्रशासन कार्यालयले गरेको सिफारिसलाई छानविन गरेर सरकारले ५० प्रतिशत कैद भुक्तान गरिसकेका विभिन्न कैदीवन्दी रिहा गरेको हो। रिहाई हुनेमा नुवाकोट कारागारबाट बहुविवाह मुद्धाका विदुर नगरपालिका ३ का ३५ वर्षीय मानबहादुर राई, ठगि मुद्दाका लिखु गाउँपालिका १ का २५ वर्षीय रोमन विक, सवारीज्यान मुद्दाका गल्छी७ धादिङका २० वर्षीय सुमन परियार र ज्यान मार्ने मुद्दाका विदुर नपा७ का ५६ वर्षीय शम्भु वोगटीलाई सरकारले बाँकी कैद मिनाहा गरेपछि उनीहरु कारागारवाट सरकारको निर्णयअनुसार रिहा भएको नुवाकोट जिल्ला कारागारले जनाएको छ। कारागारका प्रमुख तथा जेलर गंगालाल योगीका अनुसार सुधारिएको चालचलनका आधारमा कारागार तथा प्रशासनको सिफारिसमा सरकारले उनीहरुलाई थप कैद मिनाहा गरि हिरासतमुक्त गरेको हो। उनका अनुसार नुवाकोट जिल्ला कागारमा शनिबारसम्म १३ महिलासहित एकसय ६६ जनाले कैद जीवन बिताइहेका छन्। कारागारमा क्षमताभन्दा बढी कैदी रहेका छन्। उता, नुवाकोटको छिमेकी रसुवा कारागारबाट रिहा हुनेहरुमा एक जना हातहतियार खरखजाना मुद्धा र अर्का एक जना ज्यान मार्ने उद्योग अन्तर्गत सजाय भोगिरहेका युवाहरु रहेको रसुवा कारागारले जानकारी दिएको छ। रसुवा कारागारका अनुसार रिहा हुनेमा हातहतियार खरखजाना मुद्धाका ललितपुर घर भएका ३१ वर्षीय सुलभ भुलन र ज्यान मार्ने उद्योगमा रसुवाकै भोर्लेका २३ वर्षीय सन्तोष गलान तामाङ रहेका छन्। बलात्कार, भ्रष्टाचार, राज्यविरुद्धको अपराध लगायत विभिन्न आधा दर्जन कसुरमा दोषी ठहरिएका बन्दीलाई भने कैद मिनाहा गर्न नपाइने व्यवस्था कारागार व्यवस्था ऐन २०२०मा उल्लेख गरिएको छ। तिबाहेकका मुद्दामा दोषी ठहर गरी ५० प्रतिशतभन्दा बढी कैद भुक्तान गरिसकेकालाई बाँकी कैद मिनाहा गरेर माफी दिइएको हो। सरकारले प्रजातन्त्र दिवससहित गणतन्त्र दिवस र असोज ३ गते संविधान दिवसको अवसर पारेर पनि कैदीबन्दीहरुको सजाय मिनाहा गर्दै आएको छ। विभिन्न अपराध अभियोगमा अदालतबाट दोषी ठहर भई कैद भुक्तान गरिरहेकामध्ये 'नेगेटिभ लिस्टमा नपरेका कैदी बन्दीलाई रिहा गरिएको हो। कारागार बन्दी जीवन बिताउने थालोको मात्रै नभई आचरण तथा व्यवहारमा सकारात्मक सुधार हुने स्थलसमेत रहेको नुवाकोट कारागारका जेलर गंगालाल योगीले बताए।"
"राजसंस्थाले गुट बोकेर हिंड्यो, अभिभावक बन्न सकेन : कमल थापा","काठमाडौं : राप्रपा नेपालका अध्यक्ष कमल थापाले राजसंस्थाले अभिभावकको भूमिका निर्वाह गर्न नसकेको आरोप लगाएका छन्। राजधानीमा आयोजित पार्टी घोषणा सभामा बोल्दै अध्यक्ष थापाले राजसंस्थाले गुट बोकेर हिंडेको र अभिभावकत्वको भूमिका निर्वाह गर्न नसकेको बताएका हुन्। उनले भने, 'राप्रपाको आन्तरिक मामिलामा राजसंस्थाबाट हस्तक्षेप भयो। राप्रपाले परिकल्पना गरेको राजसंस्थाले आदर्श अभिभावकको भूमिका निर्वाह गर्न सकेन।' राप्रपामा राजेन्द्र लिङदेन अध्यक्षमा विजयी भएपछि थापाले हेटौंडा पुगेर पार्टी परित्यागको घोषणा गरेका थिए।"
टुँडिखेलमा यसरी मनाइयो 'राष्ट्रिय प्रजातन्त्र दिवस' (तस्बिरसहित),"काठमाडौं : नेपाली जनता रैतीबाट नागरिक घोषणा भएको ऐतिहासिक दिनका अवसरमा सैनिक मञ्च टुँडिखेलमा शनिबार विशेष समारोहको आयोजना गरी राष्ट्रिय प्रजातन्त्र दिवस, २०७८ मनाइएको छ । राष्ट्रिय प्रजातन्त्र दिवस, २०७८ मूल समारोह समितिको आयोजनामा सम्पन्न समारोहमा राष्ट्रपति विद्यादेवी भण्डारी, उपराष्ट्रपति नन्दबहादुर पुन, प्रधानमन्त्री शेरबहादुर देउवा, कामु प्रधानन्यायाधीश दीपककुमार कार्की, प्रतिनिधिसभाका सभामुख अग्निप्रसाद सापकोटा, मन्त्रीगण, उच्चपदस्थ कर्मचारीलगायतको सहभागिता थियो । समारोहलाई उत्सवमय तुल्याउन नेपाली सेनाले राष्ट्रिय प्रजातन्त्र दिवस, २०७८ व्यानर अङ्कित दुई वटा हेलिकोप्टरबाट पृष्पवृष्टि गराएको थियो भने मैदानबाट शान्तिका दूत परेवा र रङ्गीचङ्गी बेलुन उडाइएको थियो । कार्यक्रममा नेपाली सेना, नेपाल प्रहरी र सशस्त्र प्रहरी बलबाट मार्चपासका साथै यो नेपाली शीर उचालीसहित देशप्रेमले भरिपूर्ण कालजयी राष्ट्रिय गीतका धून र व्याण्ड प्रस्तुत गरिएको थियो । समारोहलाई प्रधानमन्त्री देउवाले सम्बोधन गरेका थिए।"
यथास्थितिमा एमसीसी टेबल गर्न नहुने सदस्यहरुको जोड,"काठमाडौं : नेकपा एकीकृत समाजवादीको जारी स्थायी कमिटि बैठकमा नेताहरुले धारणा राखिरहेका छन्। नयाँबानेश्वरमा जारी नेकपा(एस)को स्थायी समिति बैठकमा नेताहरुले धारणा राखिरहेको पार्टीका प्रमुख सचेतक जीवनराम श्रेष्ठले बताए। उनले भने, अहिले स्थायी समिति सदस्यहरुले धारणा राखिरहेका छन्। आज बेलुकीसम्म ठोस धारणा बनाउने सोचमा छौं। उनले एमसीसी आन्तरिक मामला भएको भन्दै हस्तक्षप सह्य नहुने बताए। श्रेष्ठले भने, 'यथास्थितिमा एमसीसी पास हुन सक्दैन। यद्यपी स्थायी कमिटिले ठोस निर्णय गर्छ। बैठकमा अमेरिकी मिलेनियम च्यालेन्ज कर्पोरेशन(एमसीसी)बारे आधिकारिक धारणा तय गर्ने बताइएको छ। पार्टी अध्यक्ष माधवकुमार नेपालले यथास्थितिमा एमसीसी अनुमोदन हुन नसक्ने बताउँदै आएका छन्। बिहीबार बालुवाटारमा बसेको सत्ता गठबन्धन दलको बैठकमा एकीकृत समाजवादीका अध्यक्ष नेपालले एमसीसीबारे स्थायी समितिको बैठक बसेर आधिकारिक धारणा बनाउने भन्दै प्रधानमन्त्री शेरबहादुर देउवासँग समय मागेका थिए। व्याक्तिगत रुपमा अध्यक्ष नेपाल एमसीसीबारे नकरात्मक नरहे पनि उनको पार्टीका अन्य नेताहरु यथास्थितिमा अनुमोदन गर्न नहुने पक्षमा छन्। सो पार्टीका सम्मानित नेता झलनाथ खनाल एमसीसी कुनै पनि हालतमा अनुमोदन गर्न नहुने पक्षमा छन्। खनालको कारणपनि हध्यक्ष नेपाल दवावमा छन्। प्रधानमन्त्री देउवाले नेकपा माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष नेपाललाई एमसीसीबारे छिटो निर्णय गर्न आग्रह गरेका छन्। दाहाल र नेपालले नमाने नेकपा एमालेसँग सहकार्य गरी संसदबाट एमसीसी अनुमोदन गर्ने तयारी प्रधानमन्त्री देउवाले गरेका छन्। प्रधानमन्त्री देउवा र एमाले अध्यक्ष ओलीबीच बिहीबार बेलुकी एमसीसी अनुमोदन गर्नेबारे छलफल भएको थियो। प्रधानमन्त्री देउवा ओलीलाई भेटन पत्नी आरजुलाई लिएर बालकोट गएका थिए। स्थायी समिति बैठक ११ बजेलाई तय भएको छ।"
चुनाव सम्पन्न गरी शासन पद्धतिलाई सुदृढ तुल्याउन सबै प्रतिबद्ध हुनुपर्छ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले छिट्टै सम्पन्न हुने स्थानीय तह र त्यसलगत्तै हुने प्रदेश तथा सङ्घीय तहको चुनाव सम्पन्न गरी जननिर्वाचित प्रतिनिधिबाट मुलुकको शासन व्यवस्था सञ्चालन गर्ने पद्धतिलाई सुदृढ तुल्याउँदै जान सबै प्रतिबद्ध हुन आवश्यक रहेको बताएका छन्। बहत्तरौँ राष्ट्रिय प्रजातन्त्र दिवसका अवसरमा मूल समारोह समितिले शनिबार सैनिक मञ्च टुँडिखेलमा आयोजना गरेको समारोहमा प्रधानमन्त्री देउवाले ती सबै चुनावलाई निष्पक्ष, स्वतन्त्र र भयरहित वातावरणमा सम्पन्न गराउनुपर्नेमा जोड दिएका हुन्। उनले विसं २००७ मा प्रजातन्त्रप्राप्तिका लागि भएको राजनीतिक क्रान्ति नेपालको इतिहासमा दूरगामी र ऐतिहासिक महत्व राख्ने क्रान्ति हो भन्दै यसैको जगमा त्यसपछि विभिन्न क्रान्ति सम्पन्न भई आज लोकतन्त्र, गणतन्त्र र सङ्घीय शासन प्रणालीसम्मको यात्रा पूरा भएको स्मरण गराए। प्रधानमन्त्री देउवाले नेपाली कांग्रेसको अगुवाइमा तत्कालीन राजा त्रिभुवन, विभिन्न राजनीतिक दल र नेपाली जनताको संयुक्त प्रयासमा एकतन्त्रीय शासन अन्त्य भई जनताको हकअधिकार, स्वतन्त्रता र विधिको शासन स्थापना गर्नाका लागि विसं २००७ मा आजकै दिन प्रजातन्त्रको घोषणा भएको उल्लेख गर्दै आजका दिन जनतालाई रैतीबाट नागरिक बनाउन, उनीहरूको मौलिक हकअधिकार स्थापित गर्न र शासन व्यवस्थामा जनताको प्रतिनिधित्व सुनिश्चित गराउन सफलता प्राप्त भएको दिनका रूपमा इतिहासमा स्मरणीय भएको उल्लेख गरे। 'वास्तवमै हामी आज स्वतन्त्र देशका सम्मानित र सार्वभौम नागरिक भएका छौँ । राजनीतिकरूपमा मुलुकले ठूलो फड्को मारेको छ । यसका लागि विसं २००७ को राजनीतिक क्रान्तिदेखि २०४६ र २०६२६३ सालको जनआन्दोलनसम्मको ठूलो भूमिका रहेको छ', प्रधानमन्त्री देउवाले भने, 'आज हामी जेजस्तो स्वतन्त्रता र आत्मसम्मानका साथ बाँच्न पाइरहेका छौँ, जुनस्तरको नागरिक हकअधिकारको उपभोग गर्न पाउने स्थितिमा छौँ, राज्यको सबै तह र संरचनामा आम नागरिकको जुन प्रकारको पहुँच स्थापित हुन सकेको छ यो सबै सात सालको क्रान्तिको जगमा उभिएर भएको हो ।' उनले सात सालको राजनीतिक क्रान्तिबाट प्राप्त सफलतामा टेकेर अघि बढ्दै जाँदा आज मुलुकमा सङ्घीय लोकतान्त्रिक गणतन्त्रात्मक र समावेशी शासन प्रणाली स्थापना हुन सकेको र यसलाई अब हामी सबैले थप सबल र सुदृढ तुल्याउन आवश्यक रहेको बताए। प्रधानमन्त्री देउवाले भने, 'हामी संविधानसभाबाट नेपाली जनताले चाहेजस्तो संविधान निर्माण गरी त्यसैअन्तर्गत मुलुकमा शासन व्यवस्था सञ्चालन गर्न सफल भएका छौँ हाम्रा भावना र चाहनालाई संविधानमा प्रतिविम्बित गर्न सक्षम भएका छौँ । समाजमा व्याप्त छुवाछुत, जातीय तथा लैङ्गिक भेदभावजस्ता कूरीति र कुप्रथालाई उन्मूलन गर्दै सबैलाई समान अवसर र सहभागिता सुनिश्चित गरी समावेशी विकासको परिकल्पना गरेका छौँ ।' उनले मुलुकले युगान्तकारी राजनीतिक परिवर्तन गरेको र अब यसलाई संस्थागत गर्दै अघि बढ्न जरुरी भएकाले हामी सबै लोकतान्त्रिक विधि, पद्धतिप्रति प्रतिबद्ध भएर अघि बढ्नुपर्ने खाँचो रहेको र सहिदका अधुरा सपना पूरा गर्ने र हाम्रा पुर्खाले देख्न र भोग्न चाहेको नेपाल बनाउने जिम्मेवारी अब हाम्रो काँधमा आएको बताए । प्रधानमन्त्री देउवाले सुन्दर र समृद्ध राष्ट्र निर्माण गरी जनतालाई गरिबी, अशिक्षा र पछौटेपनबाट जतिसक्दो चाँडो मुक्ति दिलाई सबै किसिमका राजनीतिक स्वतन्त्रता र आर्थिक तथा सामाजिक अधिकार उपभोग गर्नसक्ने समतामूलक समाज निर्माण गर्नु आज हाम्रो राष्ट्रिय दायित्व हो भने। उनले २०७२ सालको विनाशकारी भूकम्पबाट क्षति भएका संरचना र पूर्वाधार नवनिर्माण र पुनर्निर्माणको कार्य पूरा हुन नपाउँदै हामीले कोभिड१९ को महामारीको प्रकोपलाई सामना गर्न परिरहेको जनाउँदै यसले नेपालीको जीवन र अर्थतन्त्रमा ठूलो असर गरेको तथा कोभिड१९ को प्रकोपलाई नियन्त्रण गर्न सरकारले देशभर खोप लगाउने अभियानलाई तीव्रता दिएको र यस कार्यमा उल्लेखनीय सफलता पनि हासिल भएको बताए। सरकारले स्वास्थ्य पूर्वाधार सेवा विस्तार र सुदृढीकरण गरी महामारीलाई नियन्त्रणमा ल्याउन र अर्थतन्त्रलाई चलायमान बनाउन सक्दो प्रयास गरिरहेको जानकारी दिँदै प्रधानमन्त्री देउवाले सबैको समन्वयात्मक प्रयासबाट कोभिडलाई छिट्टै परास्त गरी मुलुकलाई सामान्य अवस्थामा फर्काउन सफल हुने विश्वास व्यक्त गरे। रासस"
फिलिपिन्सविरुद्ध नेपालको पहिलो विकेट,काठमाडौँ : फिलिपिन्सविरुद्ध नेपालले पहिलो विकेट गुमाएको छ। खेलको दाश्रो ओभरको पहिलो बलमा नेपालका ओपनर ब्याट्सम्यान आसिफ शेखको विकेट गुमाएको हो। नेपाल ताजा अवस्थामा पहिलो विकेटको क्षतीमा ९ रनमा खेलिरहेको छ। नयाँ विकेटकोरुपमा कुशल मल्ल क्रिजमा आएका छन्।
जीतपुरसिमरा गोल्डकपको १२ औं संस्करण चैत्र दोस्रो साता,"सिमरा : मोफसलको प्रतिष्ठित फुटबल प्रतियोगितामध्येको एक जीतपुरसिमरा गोल्डपको १२ औं संस्करण चैत्र दोस्रो साता हुने भएको छ। आयोजक नव जनजागृति युवा क्लबले शनिबार सिमरामा पत्रकार सम्मेलनको आयोजना गरी चैत्र १० गतेदेखि प्रतियोगिता सुरु हुने जानकारी दिएको हो। आयोजक क्लबका अनुसार प्रतियोगितामा ए डिभिजनको ६ र मोफसलको ४ गरी १२ टिमको सहभागीता रहनेछ। प्रतियोगिताको बिजेताले १० लाख र उपबिजेताले पाँच लाख प्राप्त गर्नेछ। आयोजकले यस वर्ष प्रथम पुरस्कार राशीमा तीन लाख र द्वितीय पुरस्कारमा एक लाख पचास हजार वृद्धि गरेको छ। ११औं संस्करणमा प्रथम पुरस्कार सात लाख र द्धितीय पुरस्कार तीन लाख पचास हजार थियो। चैत्र १९ गतेसम्म संचालन हुने प्रतियोगिताको सर्वोत्कृष्ठ खेलाडीले मोटरसाइकल वा स्कुटर प्राप्त गर्ने आयोजक क्लबका अध्यक्ष रामचन्द्र लामाले जानकारी दिए। प्रतियोगिता अवधीभरी उत्कृष्ट प्रदर्शन गर्ने विधागत पुरस्कारतर्फ गोलरक्षक, डिफेन्स, मिडफिल्ड, फरवार्ड, सर्वाधिक गोलकर्ता, प्रशिक्षकले जनही २० हजार नगद प्राप्त गर्नेछन्। आयोजकले यस वर्ष पनि उदयीमान स्थानीय खेलाडीलाई १५ हजार नगदले पुरस्कृत गर्ने भएको छ। जीतपुरसिमरा उपमहानगरपालिकाको मुख्य सहयोगमा आयोजना गर्न लागिएको प्रतियोगिताको अनुमानित लागत करिब ८३ लाख रहेको अध्यक्ष लामाले बताए। ११औं संस्करणमा प्रतियोगिताको अनुमानित लागत ७० लाख ५५ हजार थियो। १०औं संस्करणसम्म सिमरा गोल्डकपको नामबाट संचालन हुँदै आएको प्रतियोगिता पछिल्लो संस्करणबाट जीतपुरसिमराको नाममा रुपान्तरित भएको हो। स्थानीय सरकारका रुपमा रहेको जीतपुरसिमरा उपमहानगरपालिकाले प्रतियोगिता सम्पन्न गर्नका लागि मुख्य सहयोगीको भूमिकामा सहयोग गर्दै आएको छ। अघिल्लो संस्करणमा २० लाख आर्थिक सहयोग उपलब्ध गराएको उपमहानगरपालिकाले यस संस्करणमा २५ लाख उपलब्ध गराउने भएको छ। राष्ट्रिय स्तरको प्रतियोगिता सफल बनाउन उपमहानगरपालिका मुख्य सहयोगीको रुपमा अग्रसर हुन थालेपछि आयोजक र खेलप्रेमी उत्साहित देखिएका छन्। आर्थिक सहयोगका साथ प्रतियोगिता आयोजना हुने सिमरा रंगशलाको खेल मैदान सुधारका लागि उपमहानगरपालिकाले साधनस्रोतसमेत उलपब्ध गराउँदै आएको छ। सिमरा रंगशालाको खेल मैदानलाई अहिले दक्षिणतर्फ विस्तार गरिएको छ। निर्माणाधीन प्यारापीटको मध्यभागमा पर्ने गरी मैदान विस्तार गरिएको महासचिव शम्भुसिंह ठकुरीले जानकारी दिए। विगतमाभन्दा यस वर्ष खेलप्रेमी दर्शकले प्यारापीटमा बसेर खेलकुदको मनोरञ्जन लिन सक्ने ठकुरीको भनाइ छ। प्रतियोगिता यस वर्ष पनि फ्लड लाइटमा हुनेछ। गर्मी मौसमलाई मध्यनजर आयोजकले अघिल्लो संस्करणदेखि फ्लड लाइटमा खेल सञ्चालन गर्न लागेको हो। फ्लड लाइटमा खेल संचालन हुदा खेलाडीलाई राहत पुग्ने र दर्शकको उपस्थिति बाक्लो रहने आयोजकको अपेक्षा छ। अखिल नेपाल फुटबल संघ (एन्फा) टुर्नामेन्ट सर्पोटरको रुपमा रहेको प्रतियोगिताको प्रोमोटरमा नेपाल पर्यटन बोर्ड रहेको छ। प्रतियोगिता अवधीभरका लागि वीरगन्जस्थित लुम्बिनी जनरल इन्स्युरेन्सले खेलाडी, अफिसियल, स्वयंसेवनकलाई १० लाख र एक सय ३० जना दर्शकलाई पाँच लाखको बिमा गर्ने भएको छ। प्रतियोगिता सफल पार्न सिमरास्थित युआर अटोमेटिक लन्ड्री, मुनसाईन टेक्नोलोजी, सुसप्त मेडिकल हल प्राविधिक सहयोगीको भूमिकामा रहने भएका छन्। पत्रकार सम्मेलनमा आयोजकले ११औं राष्ट्रिय खेलकुद मधेस प्रदेशमा आयोजना गर्न समेत माग गरेको छ। पत्रकार सम्मेलनमा जीतपुरसिमरा उपमहानगरपालिकाकी नगर उपप्रमुख सरस्वती चौधरी, क्लबका पूर्व अध्यक्षद्वय कासिम मियाँ र राजकुमार भट्टराई, नेकपा एमाले बाराका जिल्ला कमिटी सदस्य भोला अधिकारी, जीतपुरसिमरा उपमहानगरपालिका वडा नं १ वडाध्यक्ष हिराबहादुर गुरु, कार्यपालिका सदस्य शोभा कार्कीलगायत सहयोगी संघसंस्थाका प्रतिनिधि, क्लबका पदाधिकारी र सदस्यको उपस्थिती रहेको थियो। क्लबका अध्यक्ष लामाको अध्यक्षतामा सम्पन्न भएको थियो।"
मुस्ताङका ३८ मतदान केन्द्रमा १० हजार ४ सय १४ मतदाता,"जोमसोम : आसन्न स्थानीय निर्वाचनका लागि मुस्ताङका ३८ मतदान केन्द्रमा १० हजार ४ सय १४ मतदाता रहेको जिल्ला निर्वाचन कार्यालय मुस्ताङले जनाएको छ। छेटाैै निर्वाचन दिवसका अवसरमा भएको सरोकारवाला निकाय सम्मिलित बैठकमा कार्यालयले यस्तो जानकारी दिए। मुस्ताङमा यसअघिको ३७ मतदान केन्द्र कायम रहेकोमा त्यसमा थासाङ गाउँपालिका४ झिप्रा देउरालीमा थप एक केन्द्र थपिएसंगै मुस्ताङमा ३८ वटा मतदान केन्द्र कायम भएको हो। जसअन्तर्गत घरपझोङमा ५, थासाङमा ८, वारागुङ मुक्तिक्षेत्रमा ९, लोघेकर दामोदरकुण्डमा ९, र लोमान्थाङ गाउपालिकामा ७ मतदाता कायम गरिएको जिल्ला निर्वाचन अधिकारी यज्ञप्रसाद रिजालले जानकारी दिए। मतदाता नामावली अद्यावधिकको पछिल्लो विवरण अनुसार मुस्ताङमा ५ हजार १ सय ८ पुरुष र ५ हजार ३ सय ५ महिला मतदाता रहेका छन्। संघीयतापछिको २०७४ को निर्वाचनमा मुस्ताङमा ९ हजार ४ सय २७ मतदाता थिए। मुस्ताङको यसअघिको मतदाता संख्यामा ९ सय ९८ मतदाता थप भएका हुन्। जिल्लाको थासाङमा २ हजार ६ सय ९७, घरपझोङमा २ हजार १ सय २३, वारागुङ मुक्तिक्षेत्रमा २ हजार २ सय ९१, लोघेकर दामोदरकुण्डमा १ हजार ४ सय ४१ र लोमान्थाङ गाउपालिकामा १ हजार ८ सय ६२ मतदाता छन्। मुस्ताङको थासाङमा सबैभन्दा बढी र सबैभन्दा कम मतदाता लोघेकर दामोदरुकण्ड गाउपालिकामा छन्। सरकारले देशका ७५३ वटै स्थानीय तहमा एकैसाथ निर्वाचन गर्ने गरी मिति घोषणा भईसकेकाले अर्को व्यवस्था नभएसम्म मतदाता नामावली अद्यावधिक कार्य स्थगित भएको कार्यालयले जनाएको छ। आसन्न स्थानीय तह निर्वाचनका लागि पूर्व तैयारीस्वरुप गरिएको जिल्ला स्तरमा निर्वाचन संञ्चालन तथा व्यवस्थापन अन्तक्रिया कार्यक्रममा विभिन्न राजनीतिक दल र सरोकारवालाहरुले सुझाव पेश गरे। मुस्ताङका सहायक प्रमुख जिल्ला अधिकारी रामचन्द्र ढकालको अध्यक्षमा भएको कार्यक्रममा आसन्न स्थानीय तह निर्वाचन निश्पक्ष, भयरहित र शान्तिपूर्णरुपमा सम्पन्न गर्न निर्वाचन आचारसहिंता र प्रचलित कानुनका पालना गरी सम्पन्न गर्ने बिषयमा जोड दिईएको छ। कार्यक्रम स्थानीय तहका जनप्रतिनिधि ,राजनीतिक दलका प्रतिनिधि र सरोकारवाला निकायको उपस्थिती रहेको छ। निर्वाचन दिवसका अवसरमा मुस्ताङका सहायक प्रमुख जिल्ला अधिकारी रामचन्द्र ढकालले आसन्न निर्वाचनका लागि कानुन र निर्वाचन आचारसंहिताको पालना गर्दै चुनाव गर्न प्रशासन, सुरक्षा निकाय र निर्वाचन कार्यालय कटिबद्ध रहने प्रतिवद्धता ब्यक्त गरे।"
फिलिपिन्सलाई २सय १९ रनको लक्ष्य,काठमाडौँ : फिलिपिन्सलाई नेपालले २सय १९ सय रनको लक्ष्य दिएको छ। ट्स हारेर पहिलो ब्यटिङको निम्तो पाएको नेपालले २० ओभर खेल्दै ३ विकेट गुमाउँदै २ सय १८ रन जोडेको थियो। नेपालका लागि ओपनर ब्याट्सम्यान कुशल भुर्तेलले अविजित रहँद १०४ रन जोडे। त्यस्तै दिपेन्द्रसिंह ऐरीले ८३ रन जोड्दा आशिफ सेख शून्य रनमै आउट भए। त्यस्तै पछिल्लो क्रिज टेकेका लोकेश बम अविजित रहँदै ६ रन जोडे।
फिलिपिन्सविरुद्ध नेपालकाे अर्ध शतक पूरा,काठमाडौँ : फिलिपिन्सविरुद्ध नेपालले अर्ध शतक पूरा गरेको छ। खेलको ६२ ओभरमा नेपालले अर्ध शतक पूरा गरेको हो। नेपालले २ विकेट गुमाउँदै ताजा अवस्थामा ५२ रनमा खेलिरहेको छ।
समावेशी वाङ्मय खोज्नुको मज्जै बेग्लै,"संस्कृति र सभ्यताका जराहरू थाहा पाउनुपर्छ। सबैको बौद्घिक सम्पदा छ। चाहे त्यो लिखित वा अलिखित नै किन नहोस्। कविताको कोरियोग्राफीमा पीएचडी गरेका विप्लव ढकालले एउटा विशेष कृति तयार पारे भोजपुरको वाङ्मय। पुस्तकहरूको भीडमा फरक स्वाद दिन विमर्श र अभिलेख मिसाएर वाङ्मय तयार पारे। खस नेपाली भाषामा लेखिएकालाई मात्रै नेपाली वाङ्मय भन्ने परम्परा तोड्न चाहन्छन् उनी। देशका हरेक मातृभाषाभित्र इतिहास लुकेको हुन्छ। खोजेर समाज जस्तै समावेशी पुस्तक बनाउनुपर्छ भन्ने ठान्छन् डा ढकाल। त्यसैले भोजपुरको वाङ्मय समावेशी इतिहासको नमुना भन्न रुचाउँछन्। ३७ वर्षको अनुसन्धान र खोजबाट तयार भएको पुस्तकलाई सबैको हृदय जोड्ने पुल बनाउने उनको विश्वास छ। जीवनका धेरै वर्षको साधना, मनस्थिति र माटोको माया मिसिएको छ यसमा। प्रस्तुत छ पुस्तक सार्वजनिकीकरणका सन्दर्भमा लेखक ढकालसँग अन्नपूर्णकर्मी रविन भट्टराईले गरेको कुराकानी भोजपुरको वाङ्मय लेख्न किन मन लाग्यो ? यस पुस्तकलाई मैले एउटा उदाहरणको रूप बनाउन खोजेको हुँ। पुस्तकहरूको भीडमा फरक स्वाद दिन खोजेको हुँ। फरक कुरा खोज्दा भोजपुरको वाङ्मय बन्यो। मैले समावेशी इतिहासको मोडेल बनाउन खोजेको हुँ यो पुस्तकलाई। म जन्मेर हुर्केको ठाउँ र बुझेको ठाउँभित्र अझै गहिरिन मन लागेको थियो। यो सबै इच्छा र भोकको उपलब्धि हो यो पुस्तक। समावेशी ठाउँको प्रतिनिधित्व गर्छ भोजपुरले यहाँको पहिचान नै नेपालको एक उदाहरण बन्न सक्ने भएकाले यो पुस्तकको तयारी गर्न वा लेख्न मन लागेको थियो मलाई। जिल्लाको सबै क्षेत्र समेट्नु भएको छ। हरेक विषयका विमर्श तथा अभिलेखीकरण गर्नुभएको छ। कति समय लाग्यो पुस्तक तयार पार्न ? पुस्तकको लागि २०४१ सालबाट नै काम सुरु गरेको हुँ। ३७ वर्षपछि यसलाई एक हिसाबले पूर्णता दिएको छु। २०४१ सालमा मैले आफैंले बुनेको झोलामा भोजपुरको सेरोफेरोमा कविताको खोजी भन्ने बुट्टा हानेर म हिँडेको हुँ। म १६१७ वर्षको उमेरको भएकाले मान्छेले मैले गर्न खोजेको कुरालाई पत्याएनन्। यसले के भन्न खोज्दै छ ? भन्ने मान्छेले सोच्थे तर बुझ्दैनन्थिए। २०४२ सालमा एउटा लेख लेखेँ। २०४६ सालमा भोजपुरका पत्रपत्रिकाको इतिहास सम्बन्धी लघुशोधपत्र तयार पारें। यस पुस्तकलाई आवश्यक कुरा खोजेको ३७ वर्षमा मैले तयार पारेको हुँ। भोजपुरलाई खोतल्दा के पाउनु भयो ? धेरै कुरा पाएँ। जे विषयमा खोजेँ त्यहीँ नौलो र गम्भीर भेटेँ। जुनबेला आधुनिक पद्धतिको सुरुवात भएको थिएन। आधुनिक औषधिको उपचार थिएन। डाक्टर थिएनन्। अस्पताल थिएन। त्यो बेला पनि मान्छे बाँच्न चाहन्थ्यो। त्यो बाँच्न चाहने प्रक्रिया मैले खोजेँ। धामी त्यो समयको यसै प्रश्नको उत्तर भनेका थिए। पुर्खाले किन धामी खोजे भन्ने त हामीले बुझ्नु पर्ने हो नि। हामीले त्यो वैज्ञानिक पद्धतिका केलाउन खोज्दा त्रुटि होलान् तर, त्यो समयको पुर्खाको ज्ञान परम्परा हो नि। यसभित्र मैले धेरै कुरा खोज्ने प्रयास गरेँ। मन्त्र खोजेँ। कामेर बक्ने बेलामा एउटा भाषा बोल्ने। सामान्य अवस्थामा त्यो नै उनलाई थाहा नहुने कुरा अहिले कथा जस्तो छ। यी कुरा त हाम्रा पुर्खाले बुझ्नुपर्छ नि। त्यो समय विश्वासले बढाएको रोग प्रतिरोधात्मक क्षमताको त अहिले कोरोना कालमा पनि त शिक्षा दियो। इतिहासमा विश्वासले चलेका धेरै कुरा थिए नि। अहिले पनि म्युजिक थेरापी हुन्छ नि। पुर्खाले त्यो त पहिले नै पत्ता लगाएका रहेछन्। ढ्याङ्गो, झ्यालीको रिदम र मन्त्रको उच्चारणले पनि त थेरापी हुने रहेछन् नि। ती सबै कुराले बाँच्ने प्रेरणा त दिएको रहेछ भन्ने कुरा पत्ता लगायो। भाषाभित्रको शक्ति भेटेँ। यो एउटा उदाहरण हो। पुस्तकमा सबै समेटेको छु। मैले ६ वटा ज्ञान परम्पराको विश्लेषण गरेको छु। षडानन्ददेखि योगमायासम्मको कुरा लेखेको छु। सबैको जीवन संघर्षका कुरादेखि अहिलेका प्रभावसम्मका कुरालाई समेटेको छु। इतिहासलाई अनाथ बनाउनु त भएन नि। हामीले विजुवा, फेदाङ्वाको कुरा सुन्ने हो, बुझ्ने हो, र ज्ञान लिने हो। इतिहासलाई सम्मान गर्नु पर्छ। अपमान होइन। हो मैले यो नै गर्ने प्रयास गरेको छु। पुस्तकलाई समावेशी इतिहासको मोडेल बनाउन खोजेको हुँ भन्नु भएको छ। कसरी यो पुस्तक मोडल बन्न सक्छ ? नेपाली वाङ्मय भन्नाले खस नेपाली भाषामा लेखिएकालाई मात्रै बुझ्ने गरिन्छ। यो क्रम अझै छ। देशभित्र धेरै मात्री भाषा छन्। यी सबै भाषाको समष्टिगत रूपलाई नै नेपाली वाङ्मय भनौं भन्ने मेरो कुरा हो। अनि मैले यो प्रयास गरेको छु पुस्तकमा। यसमा धेरै कुरा छुटेका पनि हुन सक्छन् र नभएका पनि होलान्। किनकि इतिहासमा धेरै कुरा खोज्न सकिन्छ, गहिरिन सकिन्छ। म जति कुरामा गहिरिएर पौडदै पाएँ, त्यो कुरालाई समेटेको छु। सबै जात, जाति, भाषा र धर्मभित्र पसेको छु, खोजेको छु र ल्याएको छु। त्यसैले मैले भने कुरा हो पुस्तक समावेशी इतिहासको मोडल हो। सांस्कृतिक रूपान्तरणको प्रकृयाले धेरै मूल्यवान् कुरा छुट्दै र छोड्दै आएका छौं। इतिहास लोप भयो भने सभ्यताको बत्ती निभ्छ। पुस्तकको विषय र खोज्ने कुराको छनोटमा किन भोजपुर नै पर्यो ? समावेशिता भोजपुरमा पाउनुभयो ? यसमा दुईवटा कुरा छन्। पहिलो त म जन्मेको जिल्ला हो भोजपुर। यहाँको ढुंगा माटोसँग मैले साक्षात्कार गरेको छु। ती क्षेत्रले मलाई बुझेका छन् र मैले पनि। खोज्न र पाउन यस कारणले पनि मलाई सहजता हुन्छ। त्यस क्षेत्रको विषयमा मैले परिवेश बुझ्न समय लाग्दैनथियो। जन्मेर बुझ्ने भएदेखि मैले केही कुरा टिपेर राखेको थिएँ। ती कुरा कति कपीमा त कति मस्तिष्कमा थिए। यसले गर्दा पनि मलाई भोजपुर उपयुक्त लागेको हो। भोजपुर माझ किराँत पनि हो । यहाँ बौद्धिक सभ्यता कस्तो पाउनु भयो ? मैले आफ्नो मातृभूमिप्रति केही दिनु थियो। भोजपुर माझ किराँत पनि हो। मैले पुस्तकलाई माझ किराँतको बौद्धिक सभ्यताको अभिलेखन भन्न पनि रुचाउँछु। यहाँ मुख्य कुरा पहिचान नै पेचिलो हो। पहिचानभित्र डुबुल्की मार्न मन लाग्यो। अनि भोजपुर मेरो छनोटमा पनि परेको हो। भोजपुर रेडियोको सुरुवात भएको जिल्लादेखि पृथ्वीनारायण शाहले विजयपश्चात् भोज खुवाएको इतिहास बोकेको जिल्ला पनि हो। त्यसैले यहाँ मैले जे खोजेँ त्यो धेरै पाएँ। तपाईंले भनेझै यो पुस्तक समावेशी बन्यो त ? मेरो मुख्य कुरा सबैको हृदय जोड्ने पुल बनाउँ भन्ने हो। सबै जातजातिका आफ्ना सभ्यता र संस्कृति छन्। एकले अर्कोको संस्कृतिको सम्मान गर्ने संस्कारको विकास गरौं भन्ने हो। एकअर्काको सभ्यताको सम्मान गर्नको लागि एकअर्कालाई बुझ्नुपर्छ। संस्कृति र सभ्यताका जराहरू थाहा पाउनुपर्छ। सबैको एउटा बौद्धिक सम्पदा छ। चाहे त्यो लिखित वा अलिखित नै किन नहोस्। वा मौखिक वा श्रुति परम्पराको रूपमा आएको होस्। ती सबै कुरा एक पुस्तादेखि अर्को पुस्तासम्म हस्तान्तरण हुनुपर्छ। त्यो लोक वाङ्मय हो। जसको अभिलेखीकरण हुन सकेको छैन। यो पनि मैले नेपालको एक जिल्लाको मात्रै गरेको हुँ। यसलाई नेपालको भन्न पाए कति मजा हुने थियो होला। तर, त्यो कुरा एक्लैले र छोटो समयमा सम्भव भने छैन। इतिहास लोप भए कस्तो असर पर्दो रहेछ ? खोज्दै जाँदा हराएको के पाउनुभयो ? लोक वाङ्मय सम्बन्धित जाति, समुदाय, भाषिक समुदाय र आफ्ना पुँजीसँग जोडिएका कुराहरू हुन्। हेर्दा सामान्य लागे पनि त्यसले हाम्रो सभ्यतालाई जीवित राखेको हुन्छ। ती सभ्यताहरू इतिहासका प्रमाण हुन्। त्यस्ता कुरालाई हामीले आफ्नो ढंगले समयमा नै कसरी बचाउन सकिन्छ ? कल्चरल ट्रान्सफरेसन (सांस्कृतिक रूपान्तरण) को प्रोसेक्सले धेरै मूल्यवान् कुरा छुट्दै र छोड्दै आएका छौं। इतिहास लोप भयो भने सभ्यताको बत्ती निभ्छ। त्यसैले पुस्तकलाई यी सबै अंग दिएको छु। ती अंगको विकास गर्न र मैले बनाएको ढोकाबाट छिर्न अब जो पनि सक्छ, चाहेको खण्डमा। तपाईंको लगनशीलताबाट पुस्तक तयार भयो। नखोजिएका र छोडिएका इतिहास त धेरै रहेछन् नि ? जब खोज्न थालिन्छ धेरै सामग्री भेटिन्छ। खोज्न हार मान्नु हुँदैन। ठक्कर धेरै खाइन्छ। हामीले चाहेर इतिहास खोतल्न थाल्यौं भने जहाँ पनि फेला पर्छ। सुरुमा म पनि नेपालीमा लेखिएका र भेट्न सहज हुने कुराकै खोजीमा थिएँ। भाषा नेपाली छनोट गरेँ। तर, खोज्दै जाँदा म त्यसरी सीमित हुन चाहिनँ। अन्य भाषामा पनि अभिव्यक्ति लुकेको भेटे। त्यसलाई समेट्न मन लाग्यो। गाउँ, घर मेलापातमा गाउने गीत, सिलोक र संगिनीमा मात्रै होइन अन्य भाषाका गीत र भजनमा पनि मर्म लुकेको भेटेँ। मैले गाउँगाउँमा गएर वाणीसँग गाँसिएको कुरालाई धेरै ध्यान दिएर बुझ्न खोजेँ। टिपोर्ट गर्ने बानी सानैदेखि थियो। किसानको छोरा हुँ। गाई चराउन जाने र घाँसको भारी बोकेर आउने क्रममा अरूले नटिपेको कुरा मैले टिपेको थिएँ। जंगलमा जाँदा पनि मेरो सानु झोला र त्यसमा कापी र कलम साथमा हुन्थ्यो। केही नयाँ भेटेँ भने म टिपोर्ट गर्थे। घाँस काट्दा गाउने गीत र कविता मैले टिप्ने गरेको थिएँ। सबै मसँग छ। त्यो एउटा सम्पत्ति रहेछ। अहिले अभिलेख राख्न पाएको छु। कुनै पनि कुरा ती समय सामान्य लागेर छोपिएका अहिले इतिहास बने । तपाईंले खोज्दै जाँदा खोज्न ढिला भएछ भन्ने महसुस भएन ? सामान्य लागेका कुराहरू अति महत्वपूर्ण हुँदा रहेछन्। हामी स्वास फेरिरहेका छौं। तर, यसलाई नै हामीले बिर्सेका हुन्छौं। सम्झ्यो भने मात्रै पनि हामीलाई गहन र अचम्म लाग्ने विषय हो यो। साना कुरामा सुन्दरता हुन्छ। तर, हामीले खोज्न जान्नुपर्छ। गीत पनि एउटा अभिव्यक्ति हो नि। गाउँमा सुनेका साना कुराभित्रको रहस्य कति धेरै हुन्छ। कुनै पनि कुरालाई त हामीले अभिव्यक्त गर्ने माध्यम खोजेका हुन्छौ। जुन शब्द औषधि हुन्छ, अनि त्यहीँ शब्दले घाउ बनाउँछ भन्ने चलन नै छ। त्यसैले इतिहासका शब्द कति शक्तिशाली थिए भन्ने कुरा हामीले बुझ्यौ भने मात्रै हामी सफल हुने त हो। शब्दले छुन्छ, स्पर्श गर्छ। तर, त्यसको न हात छ, न त पाउ नै। यस्तो कुरालाई मैले सूष्म रूपमा हेर्दै गएको हुँ। खोजेको हुँ। मैले भोजपुरमा ती सबै कुरा सानैबाट भेटेको थिएँ। म जन्मिएको ठाउँको पूजा गरेको हुँ। आमाको सम्मान गरेको हुँ यो पुस्तक र शब्दमार्फत। तर, मैले अभिलेख राख्न थाल्दा धेरै कुरा हराइसकेका थिए। इतिहास बुझेकाहरू परलोक भएका थिए। साहित्यकार र लेखक पलायन भएका थिए। मठ, मन्दिर, चोक, धारा र चौतारा भत्किएछन्। त्यहाँ कुँदेका इतिहास पुरिएछन्। केही खोतलें। खोज्दा पाइने रहेछ। जन्मेर हुर्केको ठाउँ छाडेर काठमाडौं पनि आउनुभयो। पुनः फर्किएर त्यहाँको वाङ्मय खोज्ने साहस कसरी मिल्यो ? म पुस्तक तयार पर्ने क्रममा पागलजस्तै भएको थिएँ। पारिवारिक र प्राध्यापनको कुरामा भन्दा धेरै ध्यान मेरो लक्ष्यमा थियो। गाउँबाट सदरमुकाम आएर भोजपुर क्याम्पसमा पाइला टेकेपछि आफ्नो वरिपरिको सानो संसारप्रति मेरो मनमा थुप्रै जिज्ञासाहरू जन्मिए। आफैंले बुट्टा हानेको झोलामा भोजपुरको सेरोफेरो : कविताको खोजी भन्ने अधुरो वाक्य लेखेर म गाउँका कुनाकन्दरामा कविताको इतिहास खोज्दै हिँड्न थालें। धेरै ठाउँमा बूढापाकाहरू भन्ने गर्थे यो माटोमा इतिहास छैन बाबु! पानाहरू सबै रित्तै छन्! तर मैले हिम्मत नहारिकन हिँड्ने र हिँडिरहने संकल्प गरें। मैले कुल्चिएको धुलोमा शब्दको इन्द्रेणी छोपिएको छ कि ? पिखुवा र हङग्रायो खोलाको बगरमा कविताको उज्यालो पुरिएको छ कि ? ट्याम्के र मैयुङको छातीमा अग्रजका पदचिह्न भेटिन्छन् कि ? प्रश्नहरूको अग्लो पिरामिडमाथि उभिएर रित्तो क्षितिजलाई हेरिरहँ। यो भूमिमा हाम्रा पुर्खाहरूको एउटा समृद्ध इतिहास अवश्य नै हुनुपर्छ। खोज्नुपर्छ भेटिन्छ। भेटिन्छ त्यसैले म खोज्छु। यही विश्वासको बलियो लौरो टेकेर अनेकौं उकालीहरू चढें। अनेकौं ओरालीहरू झरें। स्नातक तहको औपचारिक अध्ययनका सिलसिलामा भोजपुरका पत्रपत्रिकाहरूको इतिहास विषयमा एउटा लघुशोधपत्र तयार पारें। अनि बिस्तारै भोजपुरले पनि मेरो सपनालाई विश्वास गर्न थाल्यो। मेरो २२ वर्षे युवा मनमा नयाँ जोस र नयाँ आत्मविश्वास पलायो। त्यतिखेरको आत्मविश्वास मरेन। त्यसले नै यो समयमा पनि काम गरेको हो। सामग्री जुटाउन त गाह्रै पर्यो होला। पुस्तक तयार पार्दाको ३७ वर्षका भोगाइलाई कसरी सम्झनुहुन्छ ? पहिलेका झोलामा थन्काइएका इतिहासले मेरो हात समायो। ताते गरायो। यादेखि दिल्पासम्म, दोभानेदेखि दुम्मानासम्म फकिरजस्तै बनेर घुम्दाघुम्दै कसैले मलाई ज्ञान दियो। भोजपुरका साहित्यकारहरू त लाखापाखा लागिसकेका थिए। इतिहास खोज्न काठमाडौं जाऊ भन्ने आवाज मेरो कानमा घन्कियो। अनि जंगलबाट उडेको ढुकुर बनेर म भोजपुरबाट काठमाडौं आएँ। ठेगाना थिएन। फेला पार्नु थियो भोजपुरका अग्रज साहित्यकारहरूको गुँड। काठमाडौंको धूलोमा भोजपुरका पाइलाहरू चिन्न सकिनँ। खोजें। फेरि खोजें। चौबाटोमा उभिएर सोधियो राजधानीमा भोजपुरका शब्दशिल्पीहरू कहाँ बस्छन् ? काठमाडौंले मेरो चप्पल मात्र हेर्यो। कसैको ठेगाना बताएन। निकै दिनपछि मुस्किलले भोजपुरका केही प्रसिद्ध कवि र अनुसन्धानदाताहरू फेला पारें। भनें म तपाईंहरूकै गाउँले भाइ हुँ। भोजपुरको साहित्यको इतिहास लेख्न तपाईंहरूलाई खोज्दै आएको छु। सूचना दिएर सहयोग गर्नुस्। अग्रजहरूले हार्दिक सहयोग गर्नुभयो। काठमाडौंबाटै भोजपुरको साहित्यिक रूपरेखा शीर्षकमा मेरो एउटा पुस्तक पनि प्रकाशित भयो। आमाहरूले कलेजो चिरेर गाएका संगिनी गीतहरूको भिलेज प्रोफाइल तयार भयो। तर, मलाई थाहा थियो अझै मेरो काम अधूरै छ! कुनै दिन त्यसलाई पूरा गर्नु छ। पेसागत व्यस्तताबाट बचेको समयलाई जतनले खल्तीमा राखेर कहिले पुस्तकालय, कहिले अभिलेखालय, कहिले देवालय र कहिले अग्रजहरूका आलयमा घुम्दै धमिराले खाएर बचेका कागजका टुक्राहरू, अक्षर मेटिनै लागेका हस्तलिखित पत्रिकाहरू, च्यातिएर जराजीर्ण भएका पुराना पुस्तकका पानाहरू बटुल्न थालें। थकाइ आफैं थाक्यो। निद्रा एक्लै निदायो। अब मेरो अगाडि अनेकौं भाषाका इन्द्रेणी शब्दहरूको एउटा समृद्ध उज्यालो उभिएको थियो। मैले झुकेर अभिवादन गरें। अनि पुस्तक तयार भयो। समग्र भोजपुर बोकेको पुस्तक लेखेर सकिएपछिको अनुभव कस्तो रह्यो ? पुस्तकको अन्तिम पंक्ति लेखिसकेपछि म केही समय निःशब्द बनेको छु। आफ्नै पुराना स्मृतिहरूसँग मौन संवाद गरिरहेको छु। मेरो अगाडि गाउँको स्कुलमा अन्तिम बेन्चमा बसेको आफ्नै कलिलो छाया फर्केर आउँछ र प्रश्न गर्छ तिमीले गोठालो जाँदा, खेतालो जाँदा, मेलापर्वमा जाँदा सानो कपीमा टिपोट गरेका सुदूरजंगलका शब्दहरूप्रति न्याय गर्यौ त ? मेरो अगाडि घाँसदाउराको भारी बोकेका, शरीरभरि धूलो र हिलो लागेका, नाङ्गा कुर्कुच्चाबाट रगत बगिरहेका, च्यातिएको मैलो लुगाभित्र जीवनका सुकिला दुःखहरू छोपेका, निधारबाट तरतरी पसिना चुहाइरहेका तर जस्तोसुकै कठिनाइमा पनि मुस्कुराउन नबिर्सेका अनेकौं प्रियजनहरूका धमिला छायाहरू फर्केर आउँछन् र प्रश्न गर्छन् तिमीले हाम्रो आत्माको आवाजलाई जोगाएर राख्न सक्यौ त ? यी प्रश्नहरू मेरा लागि कुनै विश्वविद्यालयका प्रश्नभन्दा कठिन छन्। उत्तरहरू खोज्दै जाँदा आधा जिन्दगी बितेछ। अहिले सम्झिन्छु ३७ वर्षअघि म १७ वर्षको एउटा सोझो र अन्तर्मुखी किशोर थिएँ। एकान्तमा कविता लेखेर जंगलका रूखहरूलाई सुनाउँथें। जंगलले नै मलाई आफूलाई खोज्न सिकायो। सपनाहरू पछ्याउँदै जाँदा जरा र जमिनलाई बिर्सनु हुँदैन भन्ने सत्य सिकायो। यो पुस्तक मेरो आफ्नै जरा र जमिनको खोजी हो। अहिले पुस्तक तयार भयो। अब आज विमोचन हुँदैछ। जन्माएको एउटी छोरी अन्माउन लागेको महुसस भएको छ। लेखन र अध्ययनमा परिवारको साथ कस्तो रह्यो ? अनि जुन ठाउँलाई पुस्तकमा संग्रृहीत गर्नु भएको छ, त्यस स्थानका नागरिकको साथ कस्तो पाउनु भयो ? यो पुस्तक तयार पार्ने क्रममा म एउटा निमित्त पात्र मात्रै हुँ। तथ्य र सूचनाहरूको संकलन गर्न सयौं व्यक्तिहरूको पसिना बगेको छ। मैले त केवल संयोजन र व्यवस्थापन मात्रै गरेको हुँ। गहिरो विमर्श गर्न सकेको छैन। मसँग रित्तो झोलामा केवल सपनाहरू थिए। तिनै सपनाहरू जोगाएर लगभग साढे तीन दशकपछि या पुरानो झोला बिसाएको छु। मैले भोजपुरबाट लिएर आएको सम्पत्ति फिर्ता गरेको छु। भोजपुरको नासो फिर्ता गरेको छु। मैले आमाको पूजा गरेको हुँ। लिनुदिनु केही छैन। जे जति फिर्ता गरें मेरो प्राप्ति त्यही हो। परिवारले त मलाई मेरो अवस्था हेरेर हरेक दुःखको व्यवस्थापन गरेको छ। अनि अन्य महानुभावको सहयोग बिना त म असफल नै हुन्थें। सबैलाई नमन गर्छु। नेपालमा गहिरिएर कमै इतिहास खोजिन्छ। इतिहासबिना वर्तमान र भविष्य सुन्दर बन्ला र ? यस पुस्तकमार्फत मैले इतिहास लोप भयो भने सभ्यताको बत्ती निभ्छ भन्न खोजेको हुँ। नेपालका कुनाकन्दरामा छरिएर रहेका सबै जातजाति र मातृभाषाहरूको वाङ्मय हामी सबैको साझा सम्पदा र साझा पहिचान भएकाले विविधताको शक्ति र सौन्दर्यलाई सबैले मिलेर समयमै बचाऔं भन्न खोजेको हुँ। बार्दलीबाट होइन, आधारशिविरमा उभिएर सूक्ष्म रूपमा खोजी गरेपछि मात्रै नेपाली वाङ्मयको बृहत् र समग्र इतिहास तयार गर्न सकिन्छ कि भन्न खोजेको हुँ। सबैको हृदय जोड्ने पुल बनाऔं भन्न खोजेको हुँ। इतिहास कुनै औपचारिक थेसिसका लागि होइन पुस्तालाई बुझाउन र पठाउन लेखिनु पर्छ। अहिले हामी गम्भीर हुँदैनौं। हामीकहाँ रिसर्च गर्ने कुराको पद्धतिमा पनि अन्योल धेरै छ। डिग्री हासिल गर्ने क्रममा र कुनै प्रोजेक्टमा बुझाउनका लागि मात्रै अनुसन्धान गर्ने चलन छ। ती सबै औपचारिकजस्ता देखिन्छन्। केही अनुसन्धान होला। तर, उद्देश्य प्राप्तिका लागि मात्रै छ गहन छैन। यो पद्धतिको कुरा गरेको हुँ मैले। यो क्रम अझ बढ्दो छ। मान्छेको समय छैन। धैर्य छैन। इच्छाशक्ति छैन। जो कुनै विषयमा एकोहोरो लागिरहन्छ। त्यसले मात्रै हो अनुसन्धान गर्ने र गहिराइमा पुग्ने। त्यसलाई हरेक कुराले साथ दिनुपर्छ। घरको वातावरणदेखि लिएर समय व्यवस्थापनको कुरा पनि हो। अनुसन्धान गर्नुपर्ने कुरा छरपष्ट छन्। हामीले खोज्न भ्याएका छैनौं। त्यसलाई टेकेर पुरिएको छ। अब समयमा खोतल्न नसके त्यो पुरिएर जान्छ। अध्ययन र अनुसन्धान भनेको कुरा कहाँ सहज छ र ? अनि सबैले अनुसन्धान पनि त गर्ने होइन। कोही न कोही त अवश्य निस्किएला नि कुनै समय। आत्तिनुपर्ने अवस्था छैन। तर, हरेक व्यक्तिले इतिहास भुल्नु हुँदैन। यसबाट पाठ सिक्नुपर्छ। अभिलेखीकरण गर्ने क्रममा धेरै प्रश्न उठेका थिए होलान्, तपाईंको सबै प्रश्नको उत्तर इतिहासमा पाउनु भयो ? इतिहास खोज्दा धेरै कुराको उत्तर पनि भेटिन्छ र अनगिन्ती प्रश्न पनि। ती प्रश्न कुनै विश्वविद्यालयको प्रश्नभन्दा कठिन छन् भनेर मैले पहिले भने पनि। अब यी सबै मैले खोजेर अभिलेख गरेको कुराको उत्तर समाजले दिनुपर्छ र सबैलाई प्रश्नको भोक लाग्नुपर्छ। म यो किताबले प्रश्नको सुरुवात गरेको भन्न सक्छु। प्रश्नको उत्तर खोजेको भन्दिनँ। मैले पुस्तकलाई सरल बनाएर इतिहासमा छिर्ने बाटो बनाइदिएको हुँ। सबै बाटो खनेको होइन। हेर्दा जति देखेँ त्यति लेखेँ। म इमानदार भएर हिँडे। कति भेटेँ होला अझै कति छोपिएकै अवस्थामा पनि त छन्। म स्रोत र मुहानसम्म पनि नपुगेको हुन सक्छु। म यस्तो ठाउँमा छु। म गहिराइमा पुगिनँ भनुँ भने कहाँ पुग्नुपथ्र्यो भनेर कसैले सोधे उत्तर छैन। पुगेंभन्दा अझै भेटिन पनि त सक्छ। इतिहास परिवर्तन हुँदै आएको छ। धेरै कुरा सेकेन्डमा आएर सेकेन्डमा छोपिएका छन्। जति समाउन सकेँ दिएँ। खोज्ने बाटो प्रशस्त छन्। खोज्न अध्ययन गर्न सकिने रहेछ भन्ने कुरा सुरुवात गरेको हुँ। मैले सबै भेटेँ भन्न पनि त सक्थे होला नि। सरल हुन कति जटिल छ। तर, जटिल हुनलाई धेरै सरल छ। म त्यो सरलता खोज्न सानैबाट जटिल बनेको थिएँ। तर, कहिले जटिल हुन खोजिनँ। अबको उद्देश्य के छ ? धेरै थकान महसुस भएको छ। अध्ययन, अनुसन्धान र समय व्यवस्थापनले। अब केही समय दिमागलाई शान्त पार्छु। पुनर्ताजगी गर्छु। अनि केही सोच्नुपर्ला। विगत १० वर्ष पारिवारिक रूपमा पनि अस्तव्यस्त भयौं अध्ययनको सिलसिलाले हो मुख्य त। अब केही पारिवारिक जीवन पनि बिताउन मन छ। म मूलतः कवि हुँ। तर, अन्य विषय पनि खोतलें। सबै विधा मन पर्छ। मूलतः म कवितामा नै अडिन्छु।"
फिलिपिन्सविरुद्ध नेपालको दोश्रो विकेट,काठमाडौँ : फिलिपिन्सविरुद्ध नेपालले दाश्रो विकेट पनि गुमाएको छ। खेलको चौथो ओभरको दोश्रो बलमा नेपालले दोश्रो विकेटको रुपमा ब्याट्सम्यान कुशल मल्लको विकेट गुमाएको हो। नेपाल ताजा अवस्थामा ३६ रनमा खेलिरहेको छ। नयाँ विकेटको रुपमा दिपेन्द्रसिंह एरी क्रिजमा आएका छन्। फिलिपिन्सका लागि डेनिअल स्मिथले आसिफ शेखलाई एलबिडब्ल आउट गर्दै नेपालको पहिलो विकेट लिएका हुन्।
"भुर्तेलको शतकिय पारी, नेपालको २०० रन पूरा",काठमाडौँ : फिलिपिन्सविरुद्ध कुशल भुर्तेले शतकिय पारी खेलेकाछ्न। उनी अहिले ताजा अवस्थामा ५७ बल खेल्दै १०० रनमा रहेका छन्। उनले १३ चौका १ छक्का प्रहार गरेका छन्। नेपालका तर्फबाट दिपेन्द्रसिंह एरीले पनि अर्धशतकिय पारी खेलेका छन्। नेपाल ताजा अवस्थामा २०१ रनमा खेलिरहेको छ।
नेपालको १०० रन पूरा,काठमाडौँ : फिलिपिन्सविरुद्ध नेपालले शतक पूरा गरेको छ। खेलको ११२औं ओभरमा नेपालले १०० रन पूरा गरेको हो। नेपालले २ विकेट गुमाउँदै ताजा अवस्थामा १०९ रनमा खेलिरहेको छ। ताजा अवस्थामा कुशल भुर्तेल ३९ बलको सामना गर्दै ६२ रनमा खेलिरहेका छन् भने दिपेन्द्रसिंह एरी २० बलको सामना गर्दै २० रनमा खेलिरहेका छन्।
१५ वर्षपछि त्रिभुवनको शालिक पुनर्स्थापना,"नेपालगन्ज : नेपालगन्जको त्रिभुवन चोकमा १५ वर्षपछि त्रिभुवनको शालिक पुस्र्थापना गरिएको छ। राजावादीहरुको संस्था स्वतन्त्र बाँकेवासी जनताको नाममा शनिबार मध्यान्न १२ बजेतिर त्रिभुवन चोकमा त्रिभुवनको शालिक पुनर्स्थापना गरिएको हो। वीरेन्द्र चोकमा भने नेपाल प्रहरी र सशस्त्र प्रहरीको टोलीले दिउँसोसम्म पहरा दिएर राखेको थियो। छापामार शैलीमा शालिक राख्न सफल भएका हौं, शालिक राख्नेमध्येका एक जनाले भने, वीरेन्द्रको शालिक राख्दैछन् भनेर प्रहरी सबै धम्बोझीमा खटाइयो। यता त्रिभुवन चोकमा शालिक राख्न सफल भएका हौं। सिमेन्टबाट बनाइएको पहेलो रंगको वस्त्र लगाएको शालिकमा त्रिभुवनले दण्ड समातेका छन्। श्रीपेज सहितको अर्धकदको शालिक बनाइएको छ। शालिकलाई सिमेन्टको जडान पनि गरिएको छ। राप्रपाबाट निर्वाचित नेपालगन्ज उपमहानगरपालिका४ का वडा अध्यक्ष मोहम्मद सफिक बेहनाले नगरमा हटाइएका राजाका सबै शालिकहरु पुनर्स्थापना हुने बताए। उनले भने, आमनागरिकले पैसा संकलन गरेर शालिक बनाएका हुन्। अब चाँडै धम्बोझी चोकको वीरेन्द्रको शालिक पनि पुनर्स्थापना हुनेछ। धम्बोझी चोकमा यसअघि पनि शालिक पुनर्स्थापना गर्ने प्रयास भएको थियो। बाँके प्रहरी प्रमुख तत्कालीन एसपी टेकप्रसाद राईले त्यो प्रयास सफल हुन दिएका थिएनन्। त्रिभुवन चोक र धम्बोझी चोकका त्रिभुवन र वीरेन्द्रको शालिक ०६२६३ को आन्दोलनमा भत्काइएको थियो। दुबै चोकमा नेपालको झन्डा मात्र फहराउँथ्यो। विस १९४२ मा त्रिभुवन चोकमा राणा प्रधानमन्त्री जुद्ध शम्शेरको शालिक थियो। पञ्चायतकालमा मरिचमान सिंह प्रधानमन्त्री भएको बेला जुद्ध शम्शेरको शालिक हटाएर त्रिभुवनको शालिक राखिएको थियो। मधेस आन्दोलनका क्रममा त्रिभुवन चोकलाई आन्दोलनकारीहरुले कमल मधेसी चोक पनि नामाकरण गरेका थिए। जेसुकै नामाकरण भए पनि नेपालगन्जको जनजिब्रोमा भने यो चोकलाई त्रिभुवन चोक नै भन्ने गरिएको छ। न्यूरोडमा रहेको ज्ञानेन्द्र चोकलाई दोस्रो जनआन्दोलनकी सहीद सेतु विकको नामाकरण गरेर उनको शालिक राखिएको छ। सेतु विकको आन्दोलनको क्रममा त्यही ठाउँमा निधन भएको थियो। शनिबार नै पूर्वरानी कोमल शाहको ७१औं जन्मदिनको अवसरमा हिमानी ट्रष्टले नेपालगन्जको हनुमान प्रावि, नेपाल राष्ट्रिय आधारभूत विद्यालय घरबारी टोली र पाटेश्वरी आधारभूत विद्यालयका ६०० विद्यार्थीहरुलाई पानी स्वतः प्रशोधन हुने बोतल र मास्क वितरण गरेको थियो। कार्यक्रममा पूर्वअधिराजकुमारी प्रेरणा राज्य लक्ष्मी सिंह र पूर्व शाहज्यादी दिलाशा राज्य लक्ष्मी राणाले विद्यार्थीलाई बोतल र मास्क हस्तान्तरण गरेका थिए।"
दिपेन्द्रको पनि अर्धशतक,काठमाडौँ : फिलिपिन्सविरुद्ध दिपेन्द्रसिंह एरीले पनि अर्धशतक पूरा गरेका छ्न। उनी अहिले ताजा अवस्थामा ३८ बल खेल्दै ६० रनमा रहेका छन्। उनले ५ चौका २ छक्का प्रहार गरेका छन्। यस अघि नेपालका तर्फबाट कुशल भुर्तेललेपनि अर्धशतकिय पारी खेलेका छन्। भुर्तेल ताजा अवस्थामा ९१ रनमा खेलिरहेका छन्। नेपाल ताजा अवस्थामा १७८ रनमा खेलिरहेको छ।
फिलिपिन्सको चौथो विकेट पतन,काठमाडौँ : नेपालविरुद्ध खेलिरहेको फिलिपिन्सको चौथो विकेट पनि पतन भएको छ। फिलिपिन्सका रिचार्ड गोडविनलाई नेपालका कप्तान सन्दिप लामिछानेले आउट गरेका हुन्। ताजा अवस्थामा फिलिपिन्स चौथो विकेटको क्षतिमा १०२ ओभरमा ३६ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
फिलिपिन्सलाई पहिलो झट्का,काठमाडौँ : नेपालविरुद्ध खेलिरहेको फिलिपिन्सलाई पहिलो झट्का लागेको छ। फिलिपिन्सका कपिल कुमारलाई नेपालका जितेन्द्र मुखियाले आउट गरेका हुन्। ताजा अवस्थामा फिलिपिन्स पहिलो विकेटको क्षतिमा १३ ओभरमा ७ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
फिलिपिन्सलाई दोश्रो झट्का,काठमाडौँ : नेपालविरुद्ध खेलिरहेको फिलिपिन्सलाई दोश्रो झट्का पनि लागेको छ। फिलिपिन्सका डानिएल स्मिथलाई नेपालका कप्तान सन्दिप लामिछानेले आउट गरेका हुन्। ताजा अवस्थामा फिलिपिन्स दोश्रो विकेटको क्षतिमा ८१ ओभरमा ३२ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
फिलिपिन्सविरुद्ध कुशलको अर्धशतक,काठमाडौँ : फिलिपिन्सविरुद्ध कुशल भुर्तेलले अर्धशतक पूरा गरेका छ्न। उनी अहिले ताजा अवस्थामा ३३ बल खेल्दै ५३ रनमा रहेका छन्। उनले ९ चौका प्रहार गरेका छन्।
पोखरा म्याराथनको उपाधि केन्याका धावक स्टेफनलाई,"पोखरा : १६ औं संस्करणको सफल पोखरा अन्तर्राष्ट्रिय म्याराथनको उपाधि केन्याका धावक स्टेफन कोसगेईले जितेका छन्। महिलातर्फको हाफ म्याराथनको उपाधि नेपाल प्रहरीकी राजपुरा प्रसाईंले हात पारिन्। भूतपूर्व खेलाडी मञ्चको आयोजना भएको म्याराथनमा केन्याली धावक कोसगेईले २ घण्टा १९ मिनेट ४३ सेकेण्डमा निधारित दुरी पूरा गर्दै चार लाख नगद राशीसहितको पुरस्कार पाएको छन्। पोखरा म्याराथनको उनले किर्तिमान कायम पनि गरे। यसअघि नेपाल आर्मीका धावक आनन्दमान श्रेष्ठले २ घण्टा २५ मिनेट ०५ सेकेण्डमा पूरा गर्दै कीर्तिमान बनाएका थिए। प्रतिस्पर्धामा दोस्रो पुरस्कार पनि केन्याली धावकले नै जितेका छन्। केन्याली धावक सिमिओन किप्लागातोले २ घण्टा २१ मिनेट ०३ सेकेण्डमा पूरा गर्दै दुईलाख नगदर राशीको पुरस्कार पाए। खुल्ला म्याराथनतर्फको तेस्रो पुरस्कार नेपाली सेनाका धावक मोहनदेव जोशीले जिते। उनले निर्धारित दुरी २ घण्टा ३३ मिनेट ४४ सेकेण्डमा पूरा गरे। यसै गरी सशस्त्र प्रहरी बलका धावक सन्तोगाविक्रम विष्टले २ घण्टा ३४ मिनेट ४८ सेकेण्डमा पुरा गरेर चौथो हुँदा सोलुखुम्बुका सुमन कुलुङले २ घण्टा ३९ मिनेट ४७ सकेण्डमा पूरा गरे। महिलातर्फको हाफ म्याराथनको उपाधि जितेकी नेपाल प्रहरीकी राजपुरा प्रसाँई । महिलातर्फको हाफ म्याराथन १ घण्टा २१ मिनेट २६ मा पूरा गरी प्रसाईंले उपाधि हात पारिन्। त्यस्तै सशस्त्र प्रहरी बलकी ब्रिन्दा श्रेष्ठले १ घण्टा २७ मिनेट ४१ सेकेण्डमा पूरा गर्दै दोस्रो भइन्। यसै गरी जुम्लाकी धाविका राममाया बुढाले निर्धारित दुरी १ घण्टा ३० मिनेट ४८ सकेण्डमा पूरा गर्दै तेस्रो भइन्। बेलायतकी हेनाह करसले हाफ म्याराथन १ घण्टा ३२ मिनेट ५८ सेकेण्डमा पूरा गर्दै चौथो भइन्। पुरुषतर्फको खुल्ला म्याराथन विजेताले नगद ४ लाख दोस्रो हुनेले २ लाख, तेस्रो स्थानमा रहने धावकले १ लाख र चौथो हुने धावकले सान्त्वना स्वरुप ३० हजार प्राप्त गरे। यसै गरी महिलातर्फको हाफ म्याराथन विजेताले नगद १ लाख पाउँदा उपविजेताले ७५ हजार पाइन्। तेस्रो हुनेले ५० हजार र चौथो हुने खेलाडीले सान्त्वना स्वरुप १५ हजार नगद राशी प्राप्त गरेका छन्। गण्डकी प्रदेशका मुख्यमन्त्री कृष्णचन्द्र पोखरेल नेपालीले पदकसहित नगद प्रदान गरेका थिए।"
एकीकृत समाजवादीको स्थायी समिति बैठक सुरु,काठमाडौं : नेकपा एकीकृत समाजवादी पार्टीको स्थायी समिति बैठक नयाँबानेश्वरस्थित अर्याल होटलमा सुरु भएको छ। बैठकमा अमेरिकी मिलेनियम च्यालेन्ज कर्पोरेशन(एमसीसी)बारे आधिकारिक धारणा तय गर्ने बताइएको छ। पार्टी अध्यक्ष माधवकुमार नेपालले यथास्थितिमा एमसीसी अनुमोदन हुन नसक्ने बताउँदै आएका छन्। बिहीबार बालुवाटारमा बसेको सत्ता गठबन्धन दलको बैठकमा एकीकृत समाजवादीका अध्यक्ष नेपालले एमसीसीबारे स्थायी समितिको बैठक बसेर आधिकारिक धारणा बनाउने भन्दै प्रधानमन्त्री शेरबहादुर देउवासँग समय मागेका थिए। व्याक्तिगत रुपमा अध्यक्ष नेपाल एमसीसीबारे नकरात्मक नरहे पनि उनको पार्टीका अन्य नेताहरु यथास्थितिमा अनुमोदन गर्न नहुने पक्षमा छन्। सो पार्टीका सम्मानित नेता झलनाथ खनाल एमसीसी कुनै पनि हालतमा अनुमोदन गर्न नहुने पक्षमा छन्। खनालको कारणपनि हध्यक्ष नेपाल दवावमा छन्। प्रधानमन्त्री देउवाले नेकपा माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष नेपाललाई एमसीसीबारे छिटो निर्णय गर्न आग्रह गरेका छन्। दाहाल र नेपालले नमाने नेकपा एमालेसँग सहकार्य गरी संसदबाट एमसीसी अनुमोदन गर्ने तयारी प्रधानमन्त्री देउवाले गरेका छन्। प्रधानमन्त्री देउवा र एमाले अध्यक्ष ओलीबीच बिहीबार बेलुकी एमसीसी अनुमोदन गर्नेबारे छलफल भएको थियो। प्रधानमन्त्री देउवा ओलीलाई भेटन पत्नी आरजुलाई लिएर बालकोट गएका थिए। स्थायी समिति बैठक ११ बजेलाई तय भएको छ।
प्रजातन्त्रदेखि गणतन्त्रसम्म,"२००७ सालको जनक्रान्तिको सामाजिक राजनीतिक सन्देश अब कुनै पूरक क्रान्ति बाँकी छैन भन्ने हो। यसको अर्थ अब मात्र समतामूलक समृद्घिको क्रान्ति बाँकी छ भन्ने बुझाउँछ। दास, दस्यु, दरबान हुँदै रैतीबाट प्रजा हुन कति गाह्रो थियो। यो कुरा जनताबाट गणतन्त्र नेपालको नागरिक भइसक्दा पनि नफेरिएको आम नेपाली जनताको जीवनस्तरलाई अलि नजिकबाट नियाल्दा पुगिहाल्छ। एकातिर सात दशकअघिको स्वर्णिम गणतन्त्र सपना आज विपनाकै आँगनमा विराजमान छ। अर्कोतिर २१ओैं शताब्दीको आधारभूत स्वाद लिनबाट वञ्चित बनाइएका जबर्जस्त रैतीहरूको संख्या आज लाखाैको संख्यामा छँदै छ। के २००७ सालको जनक्रान्ति सहजै सफल भएको थियो त ? आज पर्यन्त अत्यन्त जकडिएको नेपाली समाजको रुढि चरित्र हेरे पुगिहाल्छ नि त्यो अद्भुत जनक्रान्ति साँच्चै अत्यन्त कठिन कालखण्डमा सफल भएको थियो भन्नलाई। मुखै कानुन, आँखै निर्देशन, जन्मजात शासक प्रशासक हुने जहानियाँ एकतन्त्रीय राणा शासनबाट मुुक्त गरेर नागरिक अधिकार बहाली गर्नु चानचुने सवाल हुने कुरै भएन। अझ मनुवादी अन्धता, उच्च जातीय अहंकार र तन्नम गरिबीलाई चिर्दै समता र मर्यादाको उच्च अभ्यास गर्ने कठिन त्यो अठोट आधुनिक नेपालको राजमार्ग कोर्ने ऐतिहासिक युग थियो र दशकोैं पछि पनि हामी त्यसलाई भुल्न सक्दैनोैं, सम्झिरहन्छोैं र भन्छौं प्रजातन्त्र दिवसको शुभकामना! वीर सहिदहरू अमर रहुन्! २००७ सालको क्रान्तिपछि पनि पटकपटक आन्दोलन, जनआन्दोलन, विद्रोह, जनविद्रोहदेखि सशस्त्र युद्धसम्म भयो। जसको जग त्यही जनक्रान्ति थियो। जसले राजनीतिक सामाजिक क्षेत्रको आजसम्मकै सबैभन्दा ठूलो प्रस्थान बिन्दुको काम गर्यो। प्रजातन्त्र स्थापनासँगै लोकतन्त्र अझ एक कदम अघि बढेर गणतन्त्रसम्मकै त्यो जग जसले कोरेको थियो रिपब्लिकन सोसाइटी अर्थात् गणतन्त्र, समावेशिता, मर्यादा, सामाजिक न्याय र समृद्धिको छाना। बीपी कोइराला, क्रान्ति र सामाजिक न्याय २००७ सालको जनक्रान्तिका नायक बीपी कोइराला दक्षिण एसियाली समाजका त्यस्ता अग्रणी हुन् जसलाई एउटा पाटोबाट मात्र मूल्यांकन गरेर उनको योगदानलाई न्याय गर्न सकिन्न। अन्ध मनुवादी समाजबाट किनाराकृत एउटा ठूलो तप्कालाई साथ नलिई न क्रान्ति सफल हुन्छ, न त क्रान्तिको मक्सँदै पूरा हुन सक्छ भन्ने दृढ अठोटलाई बीपीले लेखेनन् मात्र अभ्यासमा पनि होमे र आह्वान गरे सँगै खाऔं, सँगै बसोैं, जातपात मान्दैनौं, भात भताहाको खुसी। कल्पना गरोैं त जनक्रान्तिको सात दशक पार भइसक्दासमेत नेपाली समाजमा जातपात भेदभाव र जातीय हिंसाको स्वरूप रुकुम नरसंहारसम्मको अभ्यासमा छ भने जंगबहादुर राणाले मनुस्मृतिको जगमा कायम राखेको १९१० को मुलुकी ऐन अभ्यासमा रहेको समाजको चरित्र कस्तो थियो होला। कथित उच्च जात र कथित निम्न जातको चरम विभेदी जात व्यवस्था सम्झँदा पनि आङ्ग जिरिंग हुने। जात कटक, समाज कटक, गाउँ निकाला कानुनले मन चसक्क हुने। हो त्यही चरम जातीय जञ्जीर तोड्न समाजलाई रूपान्तरण गर्ने बीपी कोइराला आजकलको विकृत राजनीतिमा जेलिएका भोट मात्रै हेर्नेे नोट मात्रै चिन्ने लुटेरा नेताहरूभन्दा अग्रपंक्तिमा दर्ज छन्। २००७ सालको क्रान्तिपछि पनि विभिन्न आन्दोलन भए। जसको जग त्यही जनक्रान्ति थियो। यसले राजनीतिक र सामाजिक क्षेत्रको आजसम्मकै सबैभन्दा ठूलो प्रस्थान बिन्दुको काम गर्यो। समाज बुझेका, देश चिनेका, विभेदको जड बुझेका, गरिबीको आँत अनुभूति गरेका, छिमेक झेलेका नेता थिए र त आज पनि उनलाई पूर्वप्रधानमन्त्रीका रूपमा मात्रै हेरिन्न राजनेताको रूपमा सम्मान गर्ने गरिन्छ। भलै नेपाली कांग्रेसले उनको पदचाप पछ्याउन सकेको छैन। प्रथम जननिर्वाचित प्रधानमन्त्री बनेर मात्रै उनी इतिहासमा दरिएका होइनन्। आफ्नो क्याबिनेटमा महिलालाई मन्त्री बनाएर दक्षिण एसियाकै प्रथम महिला मन्त्री द्वारिकादेवी ठकुरानीको इतिहास राख्न सफल बनेका छन्। त्यसको जग जनक्रान्तिमा देशका सबै जाति समुदायलाई समेटेर उनले जुन नेतृत्व देखाएका थिए त्यसलाई उनले अभ्यास गरेरै न्याय दिए, राजनेता शैलीमा। आज पर्यन्त समावेशिता सामाजिक न्याय र मानव मर्यादाको आवाज उठिरहेको छ। तुलनात्मक परिवर्तन नमनीय छ, सामूहिक प्रयास, राजकीय अठोट र द्रुत सम्बोधनको आवश्यकता टड्कारो छँदैछ। जनक्रान्ति, जनआन्दोलन, सशस्त्र द्वन्द्व र गणतन्त्र : २००७ सालमा नेपाली समाजलाई कोल्टे फेर्न गरिएको त्यो महान् क्रान्तिको जगमा बनेको जननिर्वाचित सरकारलाई २०१७ सालमा अपदस्थ गरी प्रजातन्त्रको हत्या गरी निरंकुश निर्दलीय पञ्चायती व्यवस्था लाद्ने राजा महेन्द्रको कुपछि नेपाली जनताको स्वतन्त्रता, समानता र लोकतान्त्रिक व्यवस्थाको अभ्यास गर्ने चाहना समाप्त भयो। ३० वर्ष निर्दलीय पञ्चायती व्यवस्थाको बन्द समाजमा नेपालीहरू गुज्रन बाध्य बने। २०४६ सालको जनआन्दोलनले प्रजातन्त्र पुनस्र्थापना गरेसँगै समाज एक कदम अघि बढ्दै गयो। राष्ट्र विस्तारै अघि बढ्न थाल्यो। व्यवस्थाकै खिलाफ सशस्त्र द्वन्द्व चल्यो। राजदरबार हत्या काण्डलगत्तै निरंकुशताको नक्कल भयो। खुला समाजको अभ्यास गरिरहेको, प्रजातान्त्रिक अधिकारको अनुभव गरिरहेको, अग्रमार्गमा हिँडिरहेको समाजलाई रोक्ने कुचेष्टाविरुद्ध नेपालका दलहरूले सशस्त्र द्वन्द्व गरिरहेको शक्तिसँग सहकार्य गरेर छिमेकीको समेत सदाशयतामा नेपाली जनताले वंशवादको अवशेषका रूपमा अभ्यासमा रहेको राजतन्त्रको अन्त्य गरे। जुन अन्त्य जनविद्रोह, सदन, सडक र सहादतको बलमा भयो। गणतन्त्र : समानताको अनुपम अभ्यास लोकतान्त्रिक गणतन्त्र विश्वको त्यस्तो समतामूलक व्यवस्था हो जहाँ भ्रूणमा रहेकी एक किशोरीलाई आफ्नो मुलुकको राष्ट्राध्यक्ष बन्ने राजकीय भविष्यको बाटो खुलिसकेको हुन्छ। कार्यकारी राजतन्त्रसहितको नेपालको संविधान २०१९ ले जनता प्रधानमन्त्री बनेपछि उसको मर्यादा ३९ओैं स्थानमा राखेको थियो। २०४७ सालको संविधानले १०ओैं स्थानमा भने गणतान्त्रिक व्यवस्थासहितको २०७२ सालको संविधानले राष्ट्रपतिलाई प्रथम स्थानमा राखेसँगै जन्म, वंश, वर्णको आधारमा राष्ट्रप्रमुख हुने युगको अन्त्य भयो। फलस्वरूप जनकपुर सपहीका वरण बोैवा डाक्टर रामवरण यादव नेपालको राष्ट्र प्रमुख बने। भोजपुरकी विद्यादेवी भण्डारी बहालवाला राष्ट्राध्यक्षको रूपमा राजकाज शासन प्रशासन हाँकिरहेकी छन्। सप्तरीका मुस्लिम, सुनसरीका परियार, कालीकोटका ठकुरी, ताप्लेजुङका लिम्बू, दाङका थारू, कैलालीका भट्ट, काभ्रेका तामाङ, रुकुमका विश्वकर्मालाई राष्ट्रपति हुन बाटो खुलेको छ। जात, वंश र लिंगकै कारण अब रोकिने छैन। बरु राष्ट्राध्यक्ष बन्न एउटै वंश त्यसमा पनि पुरुषै हुनुपर्ने युगको अन्त्य भएको छ। लोकतान्त्रिक गणतन्त्रको अभ्यासमा मात्रै सर्वसाधारणको कोखबाट राष्ट्रप्रमुख हुन पाउने, प्रथम नागरिक बन्न पाउने अवसर छ जसलाई समता र सामाजिक न्यायका हिसाबले संसारमै उत्कृष्ट अभ्यास मानिन्छ। लोकतान्त्रिक गणतन्त्रको जगमा नागरिकको अधिकार, स्वतन्त्रता र मुलुकको समतालिममूलक समृद्धिको महायज्ञ सम्पन्न गर्न सकिन्छ भन्नेमा अब वादविवाद, मतमतान्तर गरिरहनु पर्दैन। २००७ सालको जनक्रान्तिको सामाजिक राजनीतिक सन्देश पनि यही हो कि अब कुनै पूरक क्रान्ति बाँकी छैन छ त मात्र समतामूलक समृद्धिको क्रान्ति। यो युग चेतलाई, चोैथो पुस्ताको सपनालाई आत्मसात् गर्दै अघि बढ्न नसक्ने नेतृत्वमाथि धावा बोलिरहनु, खबरदारी गरिरहनु, सहादत सम्झाइरहनु निर्वाचनमा जनमत बदलेर देखाइदिने दायित्व फेरि पनि नेपाली नागरिककै काँधमा छ, समतामूलक समृद्धि सम्भव छ, किन हट्ने ?"
लोकतान्त्रिक प्रणालीले मात्र नागरिकलाई एकताको मालामा गाँसेर बलियो राष्ट्र निर्माण गर्नसक्छ : राष्ट्रपति भण्डारी,"काठमाडाैँ : राष्ट्रपति विद्यादेवी भण्डारीले लोकतान्त्रिक प्रणालीले मात्र नागरिकलाई एकताको मालामा गाँसेर बलियो राष्ट्र निर्माण गर्न सक्ने उल्लेख गरेका छन्। उनले ७२औं प्रजातन्त्र दिवसको अवसरमा शुभकामना दिँदै नेपालको सार्वभौमसत्ता, भौगोलिक अखण्डता, राष्ट्रिय हित, स्वाभिमान र लोकतन्त्रको रक्षार्थ भएका विभिन्न आन्दोलनहरूमा योगदान गर्नुहुने सबैप्रति सम्मान प्रकट गर्दै प्रजातन्त्र दिवसले दिगो शान्ति, सुशासन, विकास र समृद्धि हासिल गर्न सबैमा नयाँ उत्साह प्रदान गर्न सकोस् भन्ने कामनासमेत व्यक्त गरे। त्यस्तै जहानियाँ निरङ्कुश शासनविरुद्ध बलिदानीपूर्ण संघर्षको परिणामस्वरूप विसं २००७ सालको आन्दोलन सफल भएर आधारभूत मानवअधिकारको बहाली गराई नेपाली जनताले राजनीतिक स्वतन्त्रता हासिल गरेको ऐतिहासिक उपलब्धिको सम्झना र सम्मान स्वरूप प्रत्येक वर्ष फागुन ७ गते हामी प्रजातन्त्र दिवस मनाउँने र त्यसपछिको सात दशकभन्दा लामो उतारचढावपूर्ण यात्रामा नेपाली जनताको निरन्तर संघर्षकै प्रतिफलस्वरूप आज हामी लोकतान्त्रिक गणतन्त्र स्थापना गर्न सफल भएको उनले बताए। यस्तै उनले प्रजातन्त्र वा लोकतन्त्र जुनसुकै नाम दिएपनि जनतामा आधारित शासन प्रणालीले जनताको जीवनमा सकारात्मक परिवर्तन ल्याउन सक्नु पर्दछ। हाम्रो संविधानले अवलम्बन गरेको राजनीतिक व्यवस्थाले जनतालाई नै राज्य शक्तिको सम्पूर्ण स्रोत मान्दछ। तसर्थ सामाजिक न्याय, समानता र समृद्धिका माध्यमबाट जनतालाई वास्तविक परिवर्तनको अनुभूति गराउँदै हाम्रो लोकतान्त्रिक गणतन्त्रलाई जनताको जीवनसँग जोड्नु परेको छ। लोकतान्त्रिक प्रणालीले मात्र नागरिकलाई एकताको मालामा गाँसेर बलियो राष्ट्र निर्माण गर्न सक्दछ भन्ने कुरा सधैं स्मरण गर्नुपर्ने बताए। उनले भने 'लोकतन्त्र सार्थक बनाउन तदनुकूलको राजनीतिक व्यवस्था केवल साधन मात्र हो, साध्य होइन। राजनीतिक प्रणालीले तयार गरेको जगमा उभिएर राष्ट्रिय जीवनका हरेक पक्षले उच्च लोकतान्त्रिक आचरण, पारस्परिक विश्वास र सहयोगी भावना अभिवृद्धि गर्नु अत्यन्त आवश्यक छ। जनताको जागरुकताले मात्र लोकतन्त्र निरन्तर विकसित हुँदै जान्छ। र, अन्ततोगत्वा लोकतन्त्र हाम्रो जीवन पद्धति बन्न सक्दछ।'"
युक्रेनमा भएको साइबर हमलामा रुस संलग्न छैनः रुसी दूतावास,"वासिङटन डिसी : युक्रेनी बैंकहरूमा हालै भएका साइबर हमलाहरूमा रूसको संलग्नता नभएको संयुक्त राज्य अमेरिकाको लागि रूसी दूतावासले जनाएको छ। शुक्रबार, साइबर र इमर्जिङ टेक्नोलोजीका लागि उप राष्ट्रिय सुरक्षा सल्लाहकार एनी न्युबर्गरले बाइडेन प्रशासनले रूसले रक्षा मन्त्रालय लगायत युक्रेनी सरकारी संस्थाहरूलाई लक्षित गरी साइबर हमला गरेको बताए पनि यसमा सत्यता नभएको उल्लेख गरेका छन्। 'हामी अमेरिकी प्रशासनको निराधार आरोपलाई स्पष्ट रूपमा अस्वीकार गर्दछौं र उल्लेख गरिएका घटनाहरूमा रुस संलग्न थिएन र साइबरस्पेसमा कुनै दुर्भावनापूर्ण कार्यहरू नगरेको कुरामा जोड दिन्छौं', दूतावासले आफ्नो ट्विटर पेजमा उल्लेख गरेको छ। कूटनीतिक नियोगले न्युबर्गरको टिप्पणीलाई रुस विरोधी टिप्पणीको रूपमा व्याख्या गरेको छ।"
प्रदेश १ मा सर्वदलीय बैठक,विराटनगर : प्रदेश नामकरणको विषय टुंग्याउन प्रदेश १ सरकारले सर्वदलीय बैठक आह्वान गरेको छ। फागुन १० गतेका लागि बैठक बोलाइएको हो। माघ १६ को मन्त्रिपरिषद् बैठकले समन्वय एवं सहजीकरणको जिम्मा तत्कालीन सामाजिक विकासमन्त्री जयराम यादवलाई दिएको थियो। प्रदेशले चाँडै नाम पाउने मुख्यमन्त्री राजेन्द्रकुमार राईले बताए। ७ मध्ये ६ वटाले नाम पाइसकेका छन्। दलीय असहमति र स्वार्थका कारण प्रदेश १ मा नामकरणको विषय अझै टुंगिन सकिरहेको छैन। तीन जना मुख्यमन्त्री पाइसक्दा पनि प्रदेशले नाम भने पाउन सकेन। पाँचदलीय गठबन्धनका तर्फबाट सर्वसम्मत नाम टुंगो लगाउने सहमति भएको स्वास्थ्यमन्त्रीसमेत रहेका जयराम यादवले बताए।
सिनियर टोलीका लागि खेलाडी छनोट,"काठमाडौं : तेक्वान्दोको सिनियर राष्ट्रिय टोली निर्माणका लागि ७७ वटै जिल्लामा छनोट प्रतियोगिता सञ्चालन गरिएको छ। अहिलेसम्म ६७ जिल्लामा छनोट प्रतियोगिता सम्पन्न भइसकेको र बाँकी रहेका जिल्ला छनोट पनि फागुन तेस्रो हप्ताभित्र सम्पन्न गरिने नेपाल तेक्वान्दो संघका केन्द्रीय सदस्य एवं सिनियर टिम तयारी उपसमितिका संयोजक राम गिरीले जानकारी दिए। अहिले जिल्ला छनोट चलिरहेको छ। जिल्ला छनोटपछि फागुन चौथो हप्तादेखि प्रदेश छनोट हुनेछ, संयोजक गिरीले भने, चैत दोस्रो हप्तामा काठमाडौंमा सात प्रदेश र तीन विभागीय गरी १० टोलीबीच राष्ट्रिय छनोट हुनेछ। पुरुषतर्फ ५४, ५८, ६३, ६८, ७४, ८० केजी मुनि ८७ कजीमुनि र ८७ केजीमाथिको तौल समूहमा खेलाडी छनोट गरिनेछ। यसैगरी महिलातर्फ ४६, ४९, ५३, ५७, ६२, ६७, ७३ केजी मुनि र ७३ केजीमाथिको तौल समूहमा खेलाडी छनोट गरी बन्द प्रशिक्षण सञ्चालन गरिने संयोजक गिरीले जानकारी दिए। उनका अनुसार महिला र पुरुषमा तीन फरक फरक समूहका लागि ४८ जना खेलाडी छनोट हुनेछन्। राष्ट्रिय टोलीको बन्द प्रशिक्षणका लागि दक्षिण कोरियाबाट प्रशिक्षक ल्याउने र नेपालका उत्कृष्ट प्रशिक्षकलाई पनि सहभागी गराउने संयोजक गिरीले जानकारी दिए। अहिले १९औं एसियाली खेलकुदलाई लक्षित गरी प्रशिक्षण सुरु गर्न लागेका हौं। तर, ओलम्पिकमा पदक ल्याउने लक्ष्यसहित प्रशिक्षण सुरु गरिएको हो, संयोजक गिरीले भने, अब बाह्रै महिना प्रशिक्षण सञ्चालन हुनेछ। सिनियरसँगै जुनियर टिमका लागि पनि जिल्ला तहबाटै खेलाडी छनोट गरिएको छ। जुनियरतर्फ पुरुषमा पाँच र महिलामा पाँच गरी १० तौल समूहमा खेलाडी छनोट गरिने जुनियर राष्ट्रिय टिम तयारी उपसमितिका संयोजक कुमार लामा घिसिङले जानकारी दिए। जुनियरतर्फ पुरुषमा ४८ केजीमुनि, ५६ केजीमुनि, ६३ केजीमुनि, ७३ केजीमुनि र ७८ केजीमुनिको तौल समूहमा खेलाडी छनोट गरिनेछ। यसैगरी महिलातर्फ ४४ केजीमुनि, ४९ केजीमुनि, ५५ केजीमुनि, ६३ केजीमुनि र ६८ केजीमुनिको तौल समूहमा खेलाडी छनोट गरिने छ।"
केबुलकारमा सरर सराङकोट,"पोखरा : पोखरा आएका पर्यटकको नजरमा सबैभन्दा पहिले फेवाताल र हिमाल पर्ने गर्छन्। अब यसको अनुपम सुन्दरताको आनन्द छोटो यात्रामा लिन सकिने भएको छ। पर्यटकले केबुलकारबाट फेवाताल हेर्दै सराङकोट पुगेर हिमाली दृश्यावलोकन गर्न सक्नेछन्। फेवा किनारको सेदीबाट सराङकोटसम्म अन्नपूर्ण केबुलकार सञ्चालनमा आएको छ। केबुलकारहरूमध्ये अन्नपूर्ण केबुलकार देशमै कान्छो हो। अरू केबुलकार धार्मिक गन्तव्यका लागि हुन्। यसका विशेषता भने धेरै छन्। लेकसाइडबाट पश्चिमतिर सोझिँदा फेवातालको किनारैकिनार सराङकोट फेदी सेदी पुगिन्छ। त्यहीं छ केबुलकारको बेसस्टेसन। फेवाताल र हिमालको दृश्य केबुलकार चढेपछि झन् मनोरम देखिन्छ। तिनै आकर्षण यो केबुलकारको विशेषता भएको अन्नपूर्ण केबुलकारका महाप्रबन्धक दिनेश पौडेलले बताए। चारैतिर उत्तिकै आकर्षक देखिन्छ, उनले भने, गाउँघरको रहनसहन, फेवाताल र यसको मुहानसम्मकै दृश्य पश्चिमतिर देखिन्छ। पूर्वमा पोखरा सहर, दक्षिणमा फेवाताल र उत्तरमा हिमाल। सफ्टओपनिङका दिन शुक्रबार यात्रुहरूले तिनै दृश्य नियाले। पहेंलपुर तोरीबारी, सराङकोटका ग्रामीण बस्तीको माथिमाथि हुँदै १० मिनेटमै केबुलकारले २ हजार १ सय ६५ मिटरको दूरी तय गर्यो। बेलायतका जोनी फेन पहिलो दिनै केबुलकार चढ्न पुगेका थिए। यो केबुलकारको पहिलो विदेशी यात्रु मै हुँला, जोनीले कनिकुथी नेपालीमा भने। अरू रोचक र आकर्षक पर्यटकीय गतिविधि पनि सञ्चालन हुँदैछन्। डोरीमा झुन्डिँदै सराङकोटबाट हेम्जा झर्ने जिपलाइन पनि जान पाइन्छ। छोटो जिपलाइनको व्यवस्था केबुलकारकै परिसरमा हुने महाप्रबन्धक पौडेल बताउँछन्। सराङकोट सूर्यादय र सूर्यास्तको दृश्यावलोकनका लागि प्रसिद्ध छ। अन्नपूर्ण केबुलकार त्यही हेर्न आउने स्वदेशी, विदेशी पर्यटक लक्षित रहेको केबुलकारका निर्देशक तीर्थराज त्रिपाठी बताउँछन्। डाँडामा जापानी मूलका नेपाली ताकासी मियाहाराले बनाएको होटल छ। उनकै परिकल्पनामा सेदीबाट सराङकोट केबुलकार बनाउने प्रक्रिया अघि बढेको थियो। सेदीलाई पोखराको मूल बजारबाट कुनो ठाउँका रूपमा लिइन्छ। अब त्यही कुनो पर्यटकीय केन्द्र बन्ने सराङकोटका पूर्वगाविस अध्यक्ष झपटबहादुर थापाले बताए। केही लाखमै जग्गा पाइने सेदीको रूपरंग केबुलकार बन्न थालेपछि फेरियो, थापाले भने, अहिले त रोपनीकै ४५ करोड पर्छ। सेदीमै पाँचतारे होटल निर्माण सुरु भइसकेको छ। रिसोर्टहरू धमाधम बनिरहेका छन्। सेदीको शान्त वातावरण र फेवातालको दृश्यले पर्यटकीय मूल्य पाउन थालेको छ। थापाको अगुवाइमा स्थापित सराङकोट इन्भेस्टमेन्ट प्रालिमार्फत स्थानीयले पनि अन्नपूर्ण केबुलकारमा लगानी गरेका छन्। केबुलकारमा प्रतिष्ठित व्यवसायी कालु गुरुङ, ताकासी मियाहारा, पोखराकै लक्ष्मी ग्रुपका गणेशबहादुर श्रेष्ठ, क्याप्टेन रामेश्वर थापा, भाटभटेनी सुपरमार्केटका मीनबहादुर गुरुङलगायतको लगानी छ। कोभिडका कारण केही ढिला गरी केबुलकार सञ्चालन भएको त्रिपाठीले सुनाए। उनका अनुसार बेस र टप स्टेसन तथा खम्बा गाड्न, जग्गा जुटाउन पनि केही समय लागेको थियो। ७५ रोपनी जमिन कम्पनीले चर्चेको छ। महानिर्देशक पौडेलका अनुसार केबुलकारको सम्पूर्ण प्रविधि जापानी हो। केबुलकारमा दुई अर्ब लगानी भएको निर्देशक त्रिपाठीले सुनाए। नेपाली यात्रुले सराङसम्म आउजाउ गर्दा ७ सय रुपैयाँ तिरे पुग्छ। सार्क देशका लागि ८ सय र तेस्रो मुलुकका पर्यटकका लागि ९ डलर भाडा निर्धारण गरिएको छ। ज्येष्ठ नागरिक, अपांगता भएका र विद्यार्थीका लागि आधादेखि चौथाइसम्म छुट छ। केबुलकार बिहानै ५ बजे र सूर्यास्त हेरेर फर्कनेलाई लक्ष्य गरी साँझैसम्म सञ्चालन हुनेछ। केबुलकारमा यात्रु ओसारपसार गर्न १७ वटा र सामान ओसार्न एउटा डिब्बा छ। एउटा डिब्बामा ८ यात्रु बस्न मिल्छ। माथिल्लो स्टेसनमा स्काई हेवन बेलुन रेस्टुरेन्ट, भ्यु टावर निर्माण भएको छ। तल्लो स्टेसनमा पार्किङ, गार्डेन छ। लेकसाइडबाट सराङकोट पुग्न गाडीमा पौने घण्टा लाग्छ। केबुलकारले साँघुरो, घुम्ती नै घुम्ती भएको उकालो सडक यात्राको विकल्प खोलिदिएको छ।"
युक्रेनमा हमला गर्ने रुसले निर्णय गरिसकेको वाइडेनको दावी,वासिङटन डिसी : अमेरिकी राष्ट्रपति जो वाइडेनले रुसी राष्ट्रपति भ्लादिमिर पुटिनले युक्रेनमा हमला गर्ने निर्णय गरेको बताएका छन्। राष्ट्रपति वाइडेनले युक्रेनमा आक्रमण गर्ने रुसले निर्णय गरिसकेकाले जुनसुकै बेला हमला हुन सक्ने बताएका छन्। अमेरिकी गुप्चतरले वाइडेनलाई रुसले हमला गर्ने निर्णय गरिसकेको सुचना दिएको बीबीसीमा समाचार छ। यद्यपी रुसले युक्रेनमाथि आक्रमण नगर्ने बताउँदै गएको छ। युक्रेनमाथि आक्रमण गर्न रुसले सीमा क्षेत्रमा झण्डै २ लाख सेना तैनाथी अवस्थामा राखेको अमेरिकाले दावी गर्दै आएको छ। रुसले युक्रेनको पूर्वी क्षेत्रमा नक्कली संकट खडा गर्ने र सोही वहानामा आक्रमण गर्ने तयारी गरिरहेको समाचारमा उल्लेख छ।
बिहान उठ्ने बित्तिकै हिमाल देख्न पाइयोस्,"ताङतिङ : पोखरा पुग्नेहरू अन्नपूर्ण हिमशृंखलालाई पृष्ठभूमिमा पारेर बनाउने टिकटक र भिडियोमा गीत छनोट गर्छन्, बिहान उठ्ने बित्तिकै हिमाल देख्न पाइयोस् यी हातले सधैंसधैं नेपाल लेख्न पाइयोस् फोटो खिच्ने र हिमाल हेर्दै रमाउनेहरू पनि रामकृष्ण ढकालको स्वरमा गुञ्जिने उक्त गीत गुनगुनाइरहेको देखिन्छ। सामाजिक सञ्जालमा भेटिन्छन्। स्वदेशी पर्यटक मात्र होइनन् पोखरेलीहरू पनि फेवातालमा अन्नपूर्ण, माछापुच्छे हिमाल तैरिएको भिडियो खिचेर रमाउँछन्। सामाजिक सञ्जालले हिमालको ताजा दृश्यलाई गीत पुरानो भए पनि जीवित बनाएको छ। बिहान उठ्नासाथ दैनिकजसो हिउँले सेताम्मे भएका हिमालमा आँखा ठोक्किए पनि धेरै पोखरेलीका लागि हिउँ छुने र हिउँ खेलेर रमाउने रहर नै बनेको छ। पर्यटकीय सहर पोखराबाट अन्नपूर्ण हिमशृखलाको हवाई दूरी २५ किलोमिटर मात्र छ। समुद्री सतहदेखि ८ हजार ९१ मिटर उचाइको अन्नपूर्ण प्रथमदेखि ६ हजार ९ सय ९३ मिटर उचाइको कुमारी माछापुच्छे् हिमालको सुन्दर दृश्य देखेका धेरै पोखरेलीको रहर अझै पनि हिउँ खेलेर रमाउने नै भेटिन्छ। पोखरामा हुँदा हिउँ खेल्ने दुईदेखि तीन दिन लगाएर कि कास्कीकै मर्दी हिमाल पुग्नु पर्छ। कि त ४ देखि ५ दिने लगाएर अन्नपूर्ण गाउँपालिकास्थित अन्नपूर्ण आधारशिविर जानुपर्छ। पछिल्लो समयमा विकासको क्रममा पोखराबाट २१ मिटर दूरीमा रहेको कास्कीको पर्यटकीय गाउँ ताङतिङसम्म कच्ची सडक पुगेको छ। डेढ वर्षअघि पर्यटकीय गाउँ ताङतिङदेखि १० किलो मिटर दूरीमा रहेको क्रपुडाँडासम्म कच्ची सडक पुगेसँगै हिउँ खेल्ने आउने पोखरेली र विभिन्न जिल्लाको आन्तरिक पर्यटकका कारण चहलपहल बढेको छ। पोखराबाट एक दिनमा नै हिउँ खेलेर फर्कन सक्ने भएपछि पोखरेली युवायुवतीहरूको रहर पूरा हुन थालेको छ। गत सोमबार पोखरा११ फूलबारीकी सोलोनी पुन र उनको साथीहरू क्रपुडाँडामा हिउँ खेलेर फर्किए। सोलोनीले क्रपुडाँडामा आएर जीवनमै पहिलो पटक हिउँ खेल्न पाएकोमा निकै खुसी लागेको सुनाइन्। अन्नपूर्ण हिमशृंखलाको अवलोकन गर्दै हिउँ खेल्न पाइने भएकोले पनि यहाँ हिउँ खेल्दा जीवनकै रमाइलो क्षणको रूपमा आफूले लिएको उनले बताइन्। सोलोनीले तीन दिनअघि सामाजिक सञ्जाल टिकटकमा पोस्ट गरेको क्रुपडाँडामा हिउँमा रमाएको भिडियो शुक्रबार दिउँसो सम्म ७५ हजार ७ सयभन्दा बढीले हेरिसकेका छन्। यस्ता सफलतामा युवा रमाउँछन्। सोमबार नै लमजुङको मध्यनेपाल नगरपालिकाका प्रिन्स राना र उनका आठ जना साथीहरू क्रपुडाँडामा हिउँ खेल्न पुगे। सामाजिक सञ्जालमा सुन्दर हिमालको दृश्यसँगै हिउँमा रमाएको भिडियो र तस्बिर देखिपछि हिउँ खेल्न क्रपुडाँडा पुगेको उनले सुनाए। प्रिन्स र उनका साथीहरू एकै दिनमा क्रपुडाँडा पुगेर हिउँ खेलेर फर्केका थिए। यो स्थानमा गत पुसदेखि हिउँ पर्न थालेको हो। त्यसपछि पनि पटकपटक गरेर यस क्षेत्रमा ४ फिट बढी बाक्लो हिउँ परेको छ। बाक्लो हिउँको कारण यहाँ देखि एक दिनको बाटो चम्रो जाने कार्यक्रम नै रोक्नु परेको स्थानीय पर्यटन व्यवसायी प्रकाश गुरुङले सुनाए। पोखराबाट एक दिनमा नै हिउँ खेलेर फर्कन सक्ने भएपछि पोखरेली युवायुवतीहरूको पनि रहर पूरा हुन थालेको छ। बाटोको सहजतासँगै कास्कीको पर्यटकीय गाउँ ताङतिङको शिर ३१ सय मिटर उचाइमा रहेको क्रपुडाँडा आन्तरिक पर्यटकको नयाँ पर्यटकीय गन्तव्य स्थलको रूपमा विकास भएको छ। क्रपुडाँडा क्षेत्रमा बाक्लो लालीगुराँसको जंगल छ। चैत, वैशाख महिनामा विभिन्न थरीका सुन्दर लालीगुराँससँगै हिमालको अवलोकन गर्न यहाँ पर्यटक लोभिन्छन्। सडकको पहुँचको कारण एकै दिनमा क्रपुडाँडा पुगेर हिउँ खेलेर पोखरा फर्कन सकिने भएकोले यतिबेला पोखरेली मात्र होइन छिमेकी जिल्लाबाट पर्यटक आउँदा गाउँमा पर्यटकको चहलपहल बढेको मादी गाउँपालिका २ का वडाध्यक्ष एकजंग गुरुङ बताउँछन्। केही दिन बसेर हिउँमा रमाउन चाहने पर्यटकका लागि क्रपुमा टेन्ट क्याम्पसहितको होटल र धर्मशाला सञ्चालनमा छन्। क्रपुबाट झरेर अर्गानिक खाना, गुरुङ कला संस्कृति, रहनसहनमा रमाउन चाहने पर्यटकहरूका लागि ताङतिङ उत्तिकै सुन्दर गाउँ हो। पछिल्लो समयमा ताङतिङ र अर्को पर्यटकीय गाउँ सिक्लेसमा पर्यटकको आकर्षण बढेको छ। नेपालकै होचो २ हजार ४ सय ५० मिटर उचाइमा रहेको क्हफुचे हिमताल र पोखराको सबैभन्दा नजिक हिउँ खेल्न सकिने क्रपुडाँडाको कारण यस क्षेत्रमा आन्तरिक पर्यटकको चहलपहल बढेको वडाध्यक्ष गुरुङ बताउँछन्। ताङतिङ गाउँ हुँदै भजिन पदयात्रा मार्ग क्रपुडाँडा, चोरो, क्होलासोन्थर, तिउँचे, कोरीडाँडा, क्हफुचे हुँदै सिक्लेस पुग्ने गरी आठ दिनको पदयात्रा मार्ग पनि सञ्चालनमा छ। यस क्षेत्रको थप प्रचारप्रसार गरी पर्यटकलाई आकर्षण गर्न सकिन ताङतिङ पर्यटन परिषद्का अध्यक्ष भूपाल गुरुङ बताउँछन्। ताङतिङ, क्रपु हुँदै दूधपोखरी, मनाङ, लमजुङ क्षेत्रका पनि पदयात्रा गर्न सकिने उनले सुनाए। छोटो समयका लागि आउने पर्यटकका लागि ताङतिङ, क्रपु, चोरोसम्म पदयात्रा र सिक्लेसतर्फ सिक्लेस हुगु, क्हफुचे क्षेत्रको पदयात्रा गर्न सकिने सिक्लेस र ताङतिङ क्षेत्रमा ध्वाँसे चितुवा संरक्षणका क्षेत्रमा काम गरिरहेको प्रकृतिका साथीनामक संस्थाका निर्देशक राजु आचार्य बताउँछन्। यसैले यस क्षेत्र स्वदेशी मात्र होइन विदेशी पर्यटकका लागि पनि आकर्षणको केन्द्रको रूपमा विकास गर्न थप प्रचारप्रसार गर्नुपर्ने उनले सुनाए। होमस्टेको मज्जा ताङतिङमा १४ घरमा होमस्टे सञ्चालनमा छन्। यहाँ ८५ जना पाहुना बस्न सक्ने व्यवस्था रहेको ताङतिङ सामुदायिक होमस्टेकी अध्यक्ष पसमाया गुरुङ बताउँछिन्। २०६४ सालदेखि यहाँ होमस्टे सुरु भए पनि २०६८ सालमा होमस्टे दर्ता भएर सञ्चालनमा आएको हो। सुरुका दिनमा २४ घरमा सञ्चालनमा थियो। बीचमा यो संख्या घटेर ९ घरमा मात्र सञ्चालनमा आएकोमा पछिल्लो समयमा बढेर १४ घरमा सञ्चालनमा छ। आन्तरिक पर्यटकको आगमन बढेसँगै होमस्टे र होटल सञ्चालन गर्नेको संख्या बढ्दो क्रममा रहेको ताङतिङ पर्यटन परिषद्का अध्यक्ष भूपाल गुरुङले बताए। ताङतिङ गाउँमा पहिलेपहिले विदेशी पर्यटक मात्र आउँथे। पछिल्लो समयमा नेपाली पनि पदयात्रा गर्न र घुम्न रमाउन थालेपछि स्थानीय युवाहरू गाउँ फर्केर पर्यटन व्यवसायमा लाग्न थालेको ताङतिङ सामुदायिक होमस्टेकी अध्यक्ष गुरुङले बताइन्। पहिलो लहरको कोरोना संक्रमण कमजोर भएपछि यस क्षेत्रमा आन्तरिक पर्यटकको चहलपहल बढेको परिषद्का अध्यक्ष गुरुङले सुनाए। क्रपुडाँडामा पुस महिनादेखि हिउँ पर्न थालेसँगै पर्यटकको चहलपहल ह्वात्तै बढेको उनको भनाइ छ। शुक्रबार र शनिबार यतिबेला हिउँ खेल्न आउने आन्तरिक पर्यटकले गाउँका होमस्टे र होटलहरू भरिभराउ हुने गरेको परिषद्का अध्यक्ष गुरुङले सुनाए। व्यवसाय गर्ने बढ्दै रोजगारको अवसर खोज्दै सहर पसेका, व्यवसाय सञ्चालन गर्न गाउँ छोडेर पोखरा, काठमाडौंलगायत विभिन्न स्थान पुगेका युवा गाउँ फर्कंदै छन्। गाउँमै पर्यटकको चहलपहल हुन थालेपछि घर फर्किएका हुन्। कोरोना संक्रमण नियन्त्रण गर्न लगाइएको पहिलो लकडाउनपछि यहाँका युवाहरू गाउँ फर्केर होटल व्यवसायमा लगानी गरिरहेका छन्। पोखराको लेकसाइडमा होटल, रेस्टुरेन्ट र प्याराग्लाइडिङ व्यवसायसमेत गरेको ताङतिङ गाउँका युवा भूपाल गुरुङले लकडाउनको बेलामा लेकसाइडमा पर्यटक ठप्प भएपछि गाउँ फर्केर धन्नै ६० लाख खर्चमा गाउँमै होटल र बेकरी सञ्चालन गरेका छन्। लेकसाइडमा भन्दा गाउँमै आन्तरिक पर्यटकको चहलपहल बढेपछि गाउँमा फर्केर लगानी गरेको उनले बताए। सरकारले सन् २०२२ लाई नेपाल भ्रमण वर्षको रूपमा घोषण गरेपछि पर्यटकको आगमन बढ्ने ठानेर लेकसाइडमा करिब ८० लाख लगानी गरे पनि कोभिडले ठप्प हुँदा मर्कामा परेपछि आफ्नै गाउँमा भविष्य खोज्दै लगानी गरेको उनले बताए। गाउँमा पर्यटकको चहलपहल बढ्न थालेपछि स्थानीय युवा उत्साहित भएको मादी गाउँपालिका२ का वडाध्यक्ष गुरुङले बताए। ताङतिङ गाउँमा ७ वटा होटल सञ्चालनमा छन्। यहाँका होटलमा ५० पर्यटक बस्न सक्ने क्षमता रहेको परिषद्का अध्यक्ष गुरुङले जानकारी दिए। हिउँ खेल्न, हिमाल, लालीगुँरास हेर्न र यस क्षेत्रको पदयात्रा गर्न क्रपुडाँडामा पर्यटकको आगमन बढ्न थालेपछि ताङतिङ गाउँका स्थानीय युवाहरूले एक महिना अघिदेखि तीन वटा अस्थायी टहरा बनाएर होटल सञ्चालनमा ल्याएका छन्। पर्यटक आउन क्रम बढेपछि क्रपुडाँडामा होटल सञ्चालनमा आएको युवा व्यवसायी हिमाल गुरुङले जानकारी दिए। क्रपुडाँडासम्म आएका पर्यटकलाई बस्न र स्थानीय युवालाई रोजगारका अवसर सिर्जना गर्न यस क्षेत्रमा होटल सञ्चालन गर्न कानुनी बाटो खुला गरिदिन पनि स्थानीय युवाहरूले सरकारसँग माग गरेका छन्। अन्नपूर्ण संरक्षण क्षेत्रभित्र पर्ने ताङतिङ गाउँभन्दा माथि बस्ती भने छैनन्।"
फरार रहेका २६० जना पक्राउ,"चितवन : अदालतले फैसला गरेर फरार रहेका २६० जना पक्राउ परेका छन्। जिल्ला प्रहरी कार्यालय चितवनले विभिन्न मुद्दामा सजाय पाएर फरार रहेका उनीहरुलाई पक्राउ गरेको हो। चालु आर्थिक वर्षको सात महिनामा जिल्ला अदालत चितवनबाट फैसला भएर फरार रहेका उनीहरुलाई पक्राउ गरी अदालतमा बुझाएको हो। कार्यालयका सूचना अधिकारी नरहरि अधिकारीका अनुसार पक्राउ पर्नेमा वनसम्बन्धी, लागुऔषध, सरकारी छाप, दस्तखत कीर्ते, सवारी ज्यान, नकवजनी, लुटपाट, जबर्जस्ती करणीका रहेका छन्। यस्तै कर्तव्य ज्यान, चोरी, ठगी, बैंकिङ कसुर र लागुऔषध मुद्दामा उनीहरुलाई पक्राउ गरिएको हो। फैसला कार्यान्वयनका क्रममा कार्यालयले पक्राउ परेका उनीहरुबाट ८७ वर्ष आठ महिना, २३ दिन कैद सजाय र रु एक करोड ३४ लाख १६ हजार १७९ जरिवानासमेत असुली गरेको छ। अधिकारीका अनुसार अदालतबाट फैसला कार्यान्वयनका लागि आएका पत्रका आधारमा उनीहरुलाई पक्राउ गरिएको हो। रासस"
बप्पी दासँगको त्यो अकल्पनीय भेट,"प्रायः मानिस जन्मिएको खबर सीमित व्यक्तिसम्म मात्र प्रसारण हुन्छ। सफल व्यक्ति त्यही हो जसको मृत्युको खबर अधिक मान्छेको ढोकासम्म ढकढक्याउन पुग्दछ। जन्मनु खासै ठूलो कुरा होइन। न त मर्नु नै महान कुरा हो। तर सबैको चासोको विषय बनाएर यो संसार छोड्नु महान् कर्ममा पर्दछ। बलिउडले यसै महिना संगीतका दुईजना महान् हस्तीलाई गुमायो। लता मंगेशकरको मृत्युको खबर सेलाउन नपाउँदै डिस्को किंग उपाधि पाएका महान् संगीतकार बप्पी लहिरी पनि संसारबाट बिदा भए। बप्पी दाको संगीतमा लता मंगेशकरले गाएको गीत छः आओ तुम्हें चाँद पे ले जाएँ प्यार भरे सपने सजाएँ छोटा सा बंगला बनाएँ एक नयी दुनियाँ बसाएँ। गीतले भने जस्तैः लताले बप्पी लाहिरीलाई चन्द्रमामा साथै लिएर गएकी छिन्। एउटा अर्को दुनियाँको महलमा बस्ती बसाउन लिएर गइन् भन्न सकिन्छ।  बप्पी दासँगको त्यो अकल्पनीय भेट फेसबुकका भित्ताहरू एकाएक श्रद्धाञ्जलिका शब्दले भरिएको देखें। बप्पी लहिरीले मुम्बईको क्रिटिकेयर अस्पतालमा मंगलबार राति ११ः४५ मा अन्तिम सास लिएको समाचार पत्रपत्रिकामा छ्याप्छ्याप्ती छायो। ६९ वर्षमा प्राण त्यागेको समाचार पढिसकेपछि बप्पी लहिरीसँग प्रत्यक्ष भेटेको सम्झना ताजा भयो। मैले भारतका संगीतकर्मी एआर रेहमान, जावेद अली, कविता कृष्णमूर्ति, हरिरण, जगजित सिंहका प्रत्यक्ष कन्सर्ट सुन्ने अवसर प्राप्त गरेको छु। तर, दोहोरो संवाद भने बप्पी लाहिरीसँग मात्र गर्न पाएको छु। हालसम्म। कुरा सन् २०१० तिरको हुनुपर्छ। त्यतिबेला वैदेशिक रोजगारीको सिलसिलामा दुबईको इमारत कम्पनीमा कार्यरत थिएँ। मेरो भर्खरै ब्रिज भन्ने स्टेसनमा ट्रान्सफर भएको थियो। उक्त ठाउँ दुबईको बरदुबई नजिकै पर्छ। त्यहीँ थियो, मेरो कार्यशाला। नजिकै रमी रोयल होटल थियो। त्यहाँ बलिउड कलाकारको आवतजावत भइरहन्थ्यो। त्यही क्रममा रनवीर कपुर, केट्रेना कैफलाई पनि भेट गर्ने अवसर मिलेको थियो। म पेट्रोलपम्पको सिस्टोरमा काम गर्थें। त्यसदिन रात्रिसेवामा थिएँ। क्यासियर भएकाले काउन्टरमा उभिइरहेको थिएँ। बप्पी लहिरीको असली नाम अलोकेष लहिरी हो। संगीत दुनियाँमा आएपछि आफ्नो नाम बप्पी राखे। तर शुभचिन्तकले बप्पी दा र डिस्को किंग भनेर सम्बोधन गर्न थाले। अचानक स्टोरभित्र आगमन भयो, घुम्रिएको बाल, गोलमोटोल अनुहार, कालो चस्मा, सेतो सर्ट बाहिर कालो इष्टकोट लगाएको मान्छेको। त्यो अनुहारसँग कताकता परिचित भए जस्तो लाग्यो। अनि मस्तिष्कले ठम्माइहाल्यो, अरे यो त बप्पी लहिरी हो। मैले उनलाई शिष्टाचार निभाउने क्रममा गुड इभिनिङ भनिहालेँ। उनले प्रतिउत्तरमा भने, नेपाली बाबु, के छो ? म अचम्मित भए दुईवटा कुरामा। एउटा नेपाली कसरी जानेको होला अनि अर्को म नेपाली भन्ने कसरी ठ्याक्कै चिनेको होला भनेर। मैले यो अवसरलाई अवस्मरणीय घटना मानेकाले सहकर्मीलाई क्यामरामा तस्बिर कैद गर्न आग्रह गरिहालेँ। फोटो खिच्ने भने पछि उनले सर्टभित्र छोपेर राखेको घाँटीका सुनका सिक्रीलाई नजर पर्ने गरी प्रदर्शन गरे। हामी सबैले देखेको र सुनेको कुरा हो कि उनले डेढ किलो सुन शरीरमा भिरेर हिँडछ्न् भनेर। त्यसको प्रत्यक्षदर्शी हुन पाएँ। उनीसँग सामान्य कुराकानी भयो। सपरिवार यूएई भ्रमणमा आएका रहेछन्। एटीएमबाट केही पैसा निकालेर हामीबाट बिदा मागे। उनको मृत्युको खबरले मलाई फेसबुकको एल्बममा भएका उनीसँग खिचिएको तस्बिर खोज्न बाध्य बनायो। त्यहीँबाट एउटा फोटो तानेर श्रद्धाञ्जलिका दुई शब्द पनि अर्पण गरिहालेँ।  बप्पी लहिरीको जीवनयात्रा बप्पी लहिरीको जन्म सम्पन्न सांगीतिक परिवारमा २७ नोभेम्बर १९५२ मा कलकत्तामा भएको थियो। पिता अपरेस लहिरी प्रसिद्ध गायक र आमा बन्सरी लहिरी संगीतकार थिइन्। बप्पी लहिरीको असली नाम अलोकेष लहिरी हो। संगीत दुनियाँमा आएपछि आफ्नो नाम बप्पीराखे। तर शुभचिन्तकले बप्पी दा र डिस्को किंग भनेर सम्बोधन गर्न थाले। सन् १९७७ मा फिल्म निर्माता चित्रानी लहिरीसँग विवाह गरे। उनका दुई सन्तान छन्। छोरा बप्पा लाहिरी र छोरी रेमा लाहिरी। बप्पा निर्देशक र रेमा गायिका हुन्। कपीकिताब, पेन्सिल, कटर र इलेजर लिने कलिलो चार वर्षको उमेरमै बप्पी दाले तबला बजाउन सिकिसकेका थिए। उनको प्रारम्भिक शिक्षा कलकत्ताको जलपाईगुडीस्थित निजी पाठशालामा भयो। संगीतमा अधिक रुचि भएकै कारण कक्षा ११ मै शिक्षालाई पूर्णविराम लगाएर गायन र संगीतको करियरलाई अगाडि बढाउन थाले। संगीतकारका रूपमा उनको पहिलो उपस्थिति बंगाली फिल्म दादु थियो। त्यसपछि उनी मुम्बई गए। मुम्बईमा शंकर जयकिशन, एसडी बर्मन, लक्ष्मीकान्त प्यारेलाल, आरडी बर्मनजस्ता संगीतकारको एकछत्र राज थियो। १९ वर्षको उमेरमा उनको परिवार मुम्बईमा बसाइँ सर्यो। त्यहाँ कामका लागि खासै संघर्ष गर्न परेन। पिता गायक तथा संगीतकार भएकाले मुकेश, मोहम्मद रफी, लता मंगेशकर आदिसँग उठबस हुन्थ्यो। भारतको हरेक विवाह पार्टीमा उनका गीत बज्थे। ८० को दशकमा बप्पी दाले डेढ वर्षमा १२ वटा ब्लक बस्टर फिल्म दिएर रेकर्ड राखे। नन्हा शिकारी उनले संगीत दिएको चलचित्रका गीत चलेनन्। त्यसपछि चरित्रहीन फिल्ममा काम गरे, त्यो पनि चलेन। जख्मी फिल्ममा दिएको संगीतले उनलाई रातारात चर्चित बनायो। उक्त फिल्मको जलता हे जिया मेरा गीत सुपरहित भयो। शराबी फिल्मका गीतले थप उचाइमा पुर्यायो। उनले सो फिल्ममा शास्त्रीय संगीतलाई फ्युजन गरेर गीत बनाएका थिए। इन्तेहा हो गई इनतजारकी, मञ्जिले अपनी जगा, लोग केहेते हे में शराबी हुँ जस्ता गीतहरू सदाबहार बने। उनले नमक हरामका लागि कम्पोज गरेका गीतले पनि बलिउड सांगीतिक उद्योग धनी बन्यो। पग घुँघरु, रात बाँकी, आज रपट जाए, जवानी जाने मन, थोडी सी जो मेँ ने पि आदि उनका मास्टरपिस गीतहरू हुन्। मेलिडियस गीतहरूमा काम गर्दागर्दै ८० को दशकमा उनको करियरले नयाँ मोड लियो। एकदिन बब्बर सुभाष निर्देशक केही नयाँ संगीतको काम गर्ने प्रस्ताव लिएर आए। उनले अमेरिका शिकागोको डान्स क्लबमा डिस्को संगीतबारे केही बुझेर आएका थिए। अनि फिल्म डिस्को डान्सरका लागि बनाए डिस्को संगीत। र, भारतमा डिस्को संगीत भित्र्याउने सफल संगीतकार बन्न पुगे। उनले कम्पोज गरेका आई एम अ डिस्को डान्सर, जिम्मी जिम्मी, औवा औवा, याद आ राहा हे आदि गीतले भारतमा इतिहास रच्न सफल भयो। मिथुन चक्रवती सुपरस्टार बन्न पुगे। भारतको हरेक विवाह पार्टीमा उनका गीत बज्न थाले। ८० को दशकमा बप्पी दाले डेढ वर्षमा १२ वटा ब्लक बस्टर फिल्म दिएर रेकर्ड राखे। सन् १९८६ मा १ सय ८० भन्दा बढी गीत रेकर्ड गराएर गिनिज बुक अफ वल्र्ड रेकर्डमा नाम लेखाउन सफल भए। उनले जीवन कालमा लगभग पाँच सय फिल्मका लागि पाँच हजार गीत बनाउन भ्याए। संगीतकारसँगै गायकका रूपमा पनि आफूलाई चर्चित बनाए। उनका कयौं गीतहरू रिमिक्स भएर अहिलेका फिल्ममा पनि प्रयोग गरिएका छन्। डर्टी पिक्चरको ऊ लालाला उलाला उनले गाएको पछिल्लो चर्चित गीत हो। हिन्दी बाहेक तेलुगु, उडिया, कन्नड भाषाका गीतमा पनि संगीत भरेका छन्। डिस्को डान्सर फिल्मको गीत जिमी जिमी ४५ भन्दा बढी भाषामा रेकर्ड भएको छ। यसै गीतका लागि चाइनाले दिने अवार्ड पनि प्राप्त गरेका थिए। संगीत चोरीको आरोप बप्पी दाका धेरै चर्चित कम्पोजिसनलाई चोरीको आरोप लागेका छन्। हलिउड संगीत उद्योगबाट धेरै गीतलाई जस्ताको त्यस्तै लय ल्याएर हिन्दी गीतका शब्दका ढालेका छन्। मेरे दिल गाए जा भन्ने डान्स डान्स फिल्मको गीत ब्रद्रर लुइस मोडर्न टकिङबाट लय साभार गरिएको हो। कोही यहाँ चर्चित गीत जुन डिस्को डान्सर फिल्मको गीत हो यसलाई भिडियो किल्ड द रेडियो स्टार इङ्लिस गार्डेनबाट दुरुस्तै फोटोकपी गरिएको पाइन्छ। तम्मातम्मा थानेदारको सुपरहिट गीत पनि मेरी काँटेको तम्मा गीतबाट सारिएको हो। जिले ले, तेरा मेरा, जिम्मी, सोचना क्या, हंस के गुजरे जिन्दगी, हरि ओम हरि, दिल मेरा तोडोनालगायतका गीतको लय पनि विश्वका विभिन्न गीतबाट जस्ताको त्यस्तै साभार गरिएका हुन्। बलिउडमा आरडि बर्मन, अनु मलिक, प्रितम आदि संगीतकारलाई पनि गीत चोरी गरेको आरोप लागेकै छन्। बप्पी लाहिरीले गीत चोरीको आरोपलाई सहर्ष स्वीकारेका थिए। करिब २० वटा गीत पश्चिमी संगीतबाट प्रेरित भएर बनाएको कुरालाई नकारेनन्। डिस्को संगीतको अनुभूति गराउन ती गीतको मुखडालाई प्रयोग गरेको बताउने गरेका थिए। बप्प्पी दाले विदेशी गीतको नक्कल मात्र गरेनन्। उनका गीतका पनि विदेशीले नक्कल गरेका छन्। अमेरीकी आर एन्ड बि टुथ हर्टसले सन् २००२ मा गीत एडिक्टी मा लाहिरीको गीत थोडा रेशम लगता हहैको अंशलाई प्रयोग गरेका थिए। बप्पी दाले कयौं पुरस्कार हात पारेका छन्। उल्लेखनीय पुरस्कारका रूपमा फिल्मफेयर अवार्ड तीन पटकसम्म र लाइभ टाइम एचिभमेन्ट अवार्डद्वारा पनि सम्मानित भएका छन्। उनका गीत पाँच पटकसम्म ग्रामी अवार्डका लागि सर्ट लिस्टेड भएका थिए। बप्पी लाहिरी र सुनको किस्सा हामीले बप्पी लाहिरीलाई सुनका गहनाले ढकमक्क देख्ने गरेका छौं । उनी र सुनका धेरै किस्सा छन्। आउनोस् केही किस्साबारे चर्चा गरौं। उनले एउटा अन्तर्वार्तामा धेरै सुन लगाउनुको कारण खुलाएका थिए। हलिउड गायकबाट आफू प्रभावित भएको कुरा बताएका थिए। भनेका थिए, मैले हलिउड गायक एल्विस प्रेस्लीलाई धेरै मन पराउँथे। उनले सधैं एउटा सुनको सिक्री लगाउने गर्थे। मलाई उनको यो शैली धेरै मन पर्यो। एल्विस प्रेस्लीलाई देखेर बप्पी दाले सुन लगाउने निर्णय गरेका थिए। बप्पी लाहिरीका लागि सुन लक्की रहेको पनि उनले बताएका थिए। उनको मान्यता थियो जति जति सुनका गहना थप्दै गए उतिउति फिल्म उद्योगबाट सफलता प्राप्त गर्दै गए। बप्पी लाहिरीको सुनसँग निकै प्रेम थियो। त्यसैले गएको धनतरेसमा श्रीमतीले सुनको चाय सेट उपहार दिएकी थिइन्। उनले सुनको चिया सेट कहीँ कतै देखेका थिए। सो कुरा श्रीमतीले याद गरेर त्यस्तै गिफ्ट दिएर खुसी बनाएकी थिइन्। एउटा पार्टीमा बप्पी लाहिरीको जम्काभेट नायक राजकुमारसँग भएको थियो। सो पार्टीमा बप्पी दाले अधिक सुनको गहना लगाएर गएका थिए। बप्पी दाको सुन देखेर राजकुमार दंग परे। त्यो देखेर राजकुमारले भने, वाह! सानदार  गजबका गहना लगाएका छौं। मात्र एउटा मंगलसूत्रको कमी भयो। भनिन्छ कि राजकुमारको यो प्रतिक्रियाले बप्पी दा निकै उदास भए तर उनले आफूलाई हाँसोमा उडाइदिए। बप्पी दाले आफ्नो फेसन अन्दाज अन्तर्राष्ट्रिय कलाकार बेयोन्स, एकोन, इमिनेम र साकिराले पनि अनुसरण गरेका छन् भनेर एउटा अन्तर्वार्तामा बताएका थिए। बप्पी दा र नेपाल बलिउडका गीतसंगीत सुन्ने पारखी नेपालमा प्रशस्तै छन्। उनका गीत नेपाली श्रोतामाझमा लोकप्रिय नै छ। धेरैलाई यो कुरा थाहा नहुन सक्छ कि उनले देशभक्ति भावको नेपाली गीत फरक छ भाषा गाएका छन्। सो गीतका संगीतकार बीबी अनुरागी हुन्। राष्ट्रसंघीय नियोग युनेस्कोले बप्पी लाहिरीलाई सन् २०१४ मा नेपालका लागि सद्भावना दूतमा नियुक्त गरेको थियो। दूत बनेपछि उनले नेपालप्रति प्रेम, सद्भाव र स्नेह रहेको बताएका थिए। बप्पी लाहिरी र माइकल ज्याक्सनको भेट एकपटक बाल ठाकरेको घरमा माइकल ज्याक्सन आएका थिए। बप्पी लाहिरी माइकललाई भेट्न त्यहाँ पुगे। बाल ठाकरेले डिस्को डान्सर म्युजिक कम्पोजर भनेर परिचय दिएपछि, माइकलले मैले जिम्मी जिम्मी गीत सुनेको र धेरै मन पराएको कुरा बताएका थिए। साथै, बप्पी दाको सिद्धिविनायकको लकेट देखेर प्रभावित भएका थिए माइकल। बप्पी लाहिरीको सम्पत्तिा हामीलाई एउटा प्रसिद्ध बलिउडको कलाकारको सम्पत्ति कति हुने रहेछ भन्ने जिज्ञासा लाग्नु स्वाभाविक हो। उनको सम्पत्तिका बारेमा लेख्दै छु। उनीसँग कुल २२ करोड रुपैयाँ थियो। मुम्बईमा एउटा सुविधा सम्पन्न घर जसको मूल्य ३५ करोड पर्छ। उनले एउटा गीत गाएको पारिश्रमिक ८ देखि १० लाख लिन्थे। एक घण्टा लाइभ कन्सर्टको २० देखि २५ लाख लिन्थे। अब्सट्रक्टिभ स्लिप एपनिया (ओएसए) रोगका कारण उनको सास लिने प्रक्रिया सधैंका लागि समाप्त भयो। यो रोग श्वासप्रश्वाससम्बन्धी रोग हो। चल्ते चल्ते मेरे ए गीत याद रखना कभी अल्विदा ना केहेना किशोर कुमारको स्वर र बप्पी दाको संगीत रहेको यो गीत किशोर कुमारको पनि एकदम मनपर्ने गीत हो। बप्पी दाले भने अनुसार यो गीत सुनेर किशोर कुमार रोएका छन्। किशोर कुमार बप्पी दाका मामा पर्छन्। बप्पी दाले सबै कन्सर्टको अन्त्यमा यो गीत गाउने गर्थे। गीतले भने जस्तै बप्पी दा त गइसके तर उनको गीत सधैंभर याद रहनेछ। बप्पी दा हाम्रो मन मस्तिष्कमा छन्। त्यसैले कहिले अल्बिदा हुने छैनन्। हार्दिक श्रद्धाञ्जलि बप्पी दा।"
ब्राजिल पहिरो : मृत्यु हुनेको संख्या १३० पुग्यो,रियो दि जेनेरियो : दक्षिणपूर्वी ब्राजिलको रियो दि जेनेरियो राज्यको पेट्रोपोलिस शहरमा बाढी र पहिरोका कारण मृत्यु हुनेको संख्या शुक्रबार बढेर १३० पुगेको स्थानीय अधिकारीहरूले बताएका छन्। स्थानीय सिभिल डिफेन्स एजेन्सीको पछिल्लो प्रतिवेदनले पनि बेपत्ता भएका व्यक्तिहरूको सङ्ख्या झण्डै दोब्बर भएर २०० भन्दा बढी पुगेको बताएको छ । मङ्गलबारको भारी वर्षाले नदीहरूमा पानीको बहाव बढेको र धेरै घरहरू ध्वस्त भएका थिए । शुक्रबार दिउँसो प्रकोप क्षेत्रमा उडेका ब्राजिलका राष्ट्रपति जैर बोल्सोनारोले यो घटनाको दृष्य 'युद्ध दृश्य' जस्तो देखिन्छ भन्दै मन्त्रीहरूलाई उद्धारका रचनात्मक उपाय अवलम्बन गर्न निर्देशन दिएका थिए। अग्निनियन्त्रकहरूले विपद्को चार दिन पछि पनि मानिसहरूलाई जीवितै उद्धार गर्न सम्भव भएको बताएका छन्। यद्यपि प्रतिकूल मौसमका कारण भग्नावशेष सार्न भारी मेसिनरी प्रयोग गर्न गाह्रो भएकाले उद्धार प्रयासहरू सुस्त छ। ब्राजिल सरकारले प्रभावित क्षेत्रका लागि आपतकालीन राहतका लागि करिब ५० करोड रियास (लगभग ९५ मिलियन अमेरिकी डलर) घोषणा गर्ने अपेक्षा गरिएको छ।
एडीबीसँग थप साझेदारी चाहिन्छ,"काठमाडौं : अर्थमन्त्री जनार्दन शर्माले नेपाली उत्पादनलाई विश्व बजारमा लैजान एसियाली विकास बैंक (एडीबी)सँग थप साझेदारी गर्नुपर्ने बताएका छन्। एडीबीका कार्यकारी निर्देशक डा वान फारिसनसँग भुर्चुअल माध्यमबाट भएको छलफलमा अर्थमन्त्री शर्माले नेपालमा उत्पादित सामान थोरै मात्र निर्यात भइरहेको जानकारी गराए। नेपालको निकासी न्यून छ, उनले भने, गुणस्तरीय वस्तु उत्पादन गरी विश्व बजार शृंखलामा पुर्याउन पनि एडीबीसँग हाम्रो सहकार्य आवश्यक छ।"
क्यानडा ट्रक ड्राइभर आन्दोलन : प्रदर्शनकारीलाई पक्राउ गर्दै प्रहरी,"ओटावा : क्यानडाको राजधानी ओटावामा प्रदर्शनकारी र प्रहरीबीच झडप भएको छ। प्रहरीले विगत तीन सातादेखि भैरहेको भ्याक्सिन विरोधी आन्दोलन रोक्ने प्रयास गरिरहेको छ। अहिलेसम्म सो आन्दोलमा सहभागी १०० जना आन्दोलनकारी पक्राउ परेका छन्। आन्दोलन रोक्न सरकारले संकटकाल लगाएको छ। यसक्रममा प्रहरीले आन्दोलनकारीलाई फिर्ता पठाउने प्रयास गरिरहेको छ। शुक्रबार बिहान प्रहरीले अभियान सुरु गर्दा केही प्रदर्शनकारीले विरोध गरेका थिए। यसपछि सुरक्षाकर्मीले उनीहरुलाई भुइँमा खसालेर पछाडिबाट हात बाँधे। प्रहरीले प्रदर्शनकारीले बालबालिकालाई सुरक्षा कवजको रूपमा प्रयोग गरेको आरोप लगाएको छ। शहरमा अझै पनि प्रदर्शनकारीहरूको एक समूह छ। उक्त समूह सरकारको आदेश पालना गर्न अस्वीकार गरिरहेको छद। भिडियो फुटेजमा सयौं प्रहरी अधिकारीहरू प्रदर्शन स्थलमा उपस्थित देखिएका छन्। केही प्रदर्शनकारीहरूले प्रहरी अधिकारीहरू नजिकै लाइन बनाएका छन्। सबैजना एकअर्काको हात समातेर क्यानडाको राष्ट्रिय गान गाउँदै छन्। केभिन होमोन्ड नामक एक प्रदर्शनकारीले भने, 'स्वतन्त्रता कहिल्यै सित्तैमा उपलब्ध हुँदैन। यदि उनीहरूले हामीलाई हातकडी लगाएर जेलमा हाले भने पनि के नै हुन्छ र?' मानिसहरूलाई विरोध स्थलमा पुग्न नदिन ओटावा प्रहरीले मुख्य विरोध स्थल वरिपरि झन्डै १०० चेक पोइन्टहरू स्थापना गरेको छ। ओटावा प्रहरीले ट्विटरमा लेखेको छ, तपाईंहरुले यहाँबाट फर्किनुपर्छ। जो पनि यस आन्दोलनमा सहभागी हुन्छन् सबैलाई गिरफ्तार गरिने छ।' आन्दोलन अन्त्यका लागि प्रहरीले २१ वटा सवारी साधन नियन्त्रणमा लिएको छ। आन्दोलनकारीहरु कोही पनि घाइते भएनन्। पक्राउ परेकाहरुमाथि कैयौं प्रकारका मुद्दा दर्ता भएका छन्।"
"बिल गेट्सले भने कोरोनाको खतरा कम भयो, तर अर्को महामारीको सम्भावना","वासिङटन डिसी : माइक्रोसफ्ट कम्पनीका सहसंस्थापक बिल गेट्सले कोभिड१९ महामारीको खतरा नाटकीय रूपमा घटेको बताए। तर अर्को महामारी आउन सक्ने उनको भनाइ छ । सीएनबीसीसँग कुरा गर्दै शुक्रबार उनले अर्को महामारी आउन सक्ने र यस पटक नयाँ भाइरस हुने बताए। आधुनिक मेडिकल टेक्नोलोजीले मात्र यससँग लड्न मद्दत गर्ने बताउँदै त्यसका लागि अहिलेदेखि लगानी आवश्यक रहेको बताए। बिल गेट्सले दुई वर्षदेखि फैलिएको कोरोना भाइरसका कारण विश्वको जनसङ्ख्यामा धेरै तहमा प्रतिरोधात्मक क्षमता विकास भएको बताए । यसै कारणले कोरोना भाइरसको नयाँ भेरियन्ट ओमिक्रोनको जोखिम पनि कम भएको छ । बिल गेट्सले भने, 'यो महामारी वृद्धवृद्धा, मोटोपन र मधुमेहबाट पीडित मानिसहरूका लागि बढी खतरनाक थियो तर अब यो जोखिम कम भएको छ।' यो रोग प्रतिरोधात्मक क्षमता को कारण हो। विश्वव्यापी खोपको लक्ष्य हासिल गर्न धेरै ढिलो भइसकेको छ। अहिले विश्वव्यापी जनसंख्याको ६१९ ले कोभिड भ्याक्सिनको कम्तीमा एक डोज पाएका छन्। बिल गेट्सले भ्याक्सिनलाई भविष्यमा अझ छिटो वितरण गर्ने सुनिश्चित गर्न आवश्यक रहेको बताए। बिल गेट्सले अबदेखि यसमा लगानी गर्न सरकारहरूलाई आग्रह गरेका छन्।"
एमसीसी सकस : एकीकृत समाजवादीको स्थायी समिति बैठक बस्दै,काठमाडौं : अमेरिकी मिलेनियम च्यालेन्ज कर्पोरेशन(एमसीसी)बारे आधिकारिक धारणा तय गर्न नेकपा एकीकृत समाजवादी पार्टीको स्थायी समिति बैठक बस्दै छ। पार्टी अध्यक्ष माधवकुमार नेपालले यथास्थितिमा एमसीसी अनुमोदन हुन नसक्ने बताउँदै आएका छन्। बिहीबार बालुवाटारमा बसेको सत्ता गठबन्धन दलको बैठकमा एकीकृत समाजवादीका अध्यक्ष नेपालले एमसीसीबारे स्थायी समितिको बैठक बसेर आधिकारिक धारणा बनाउने भन्दै प्रधानमन्त्री शेरबहादुर देउवासँग समय मागेका थिए। व्याक्तिगत रुपमा अध्यक्ष नेपाल एमसीसीबारे नकरात्मक नरहेपनि उनको पार्टीका अन्य नेताहरु यथास्थितीमा अनुमोदन गर्न नहुने पक्षमा छन्। सो पार्टीका सम्मानित नेता झलनाथ खनाल एमसीसी कुनैपनि हालतमा अनुमोदन गर्न नहुने पक्षमा छन्। खनालको कारणपनि हध्यक्ष नेपाल दवावमा छन्। प्रधानमन्त्री देउवाले नेकपा माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष नेपाललाई एमसीसीबारे छिटो निर्णय गर्न आग्रह गरेका छन्। दाहाल र नेपालले नमाने नेकपा एमालेसँग सहकार्य गरी संसदबाट एमसीसी अनुमोदन गर्ने तयारी प्रधानमन्त्री देउवाले गरेका छन्। प्रधानमन्त्री देउवा र एमाले अध्यक्ष ओलीबीच बिहीबार बेलुकी एमसीसी अनुमोदन गर्नेबारे छलफल भएको थियो। प्रधानमन्त्री देउवा ओलीलाई भेटन पत्नी आरजुलाई लिएर बालकोट गएका थिए। स्थायी समिति बैठक ११ बजेलाई तय भएको छ।
"फिलिपिन्सविरुद्ध गुल्सनको डेब्यू, यस्तो छ नेपालको सुरुआती ११","काठमाडौँ : फिलिपिन्स विरुद्ध गुल्सन झाले डेब्यु गर्ने भएका छन्। ओमानको अल अमेरात क्रिकेट मैदानमा फिलिपिन्स विरुद्ध गुल्सनले टी२० क्रिकेटमा डेब्यू गर्दै हुन्। नेपालले फिलिपिन्सविरुद्ध गुल्सन झासहित कप्तान सन्दीप लामिछाने, विकेट किपर आशिफ शेख, ज्ञानेन्द्र मल्ल, कुशल भुर्तेल, दीपेन्द्रसिंह ऐरी, लोकेश बम, आरिफ शेख, कुशल मल्ल, जितेन्द्र मुखिया र अभिनाश बोहरालाई मैदानमा उतारको छ। खेल अहिले ११ः४५ मिनेट देखि सुरु हुनेछ। शरद भेषावकार चोटका कारण बाहिरिएका छन्।"
फिलिपिन्स टस जितेर पहिले बलिङमा,काठमाडौँ : आईसीसी पुरुष टी२० विश्वकप अन्तर्गतको ग्लोबल छनोट ए को नेपाल र फिलिपिन्सबीचको खेलमा फिलिपिन्सले टस जितेर बलिङ रोजेको छ। खेल ११ः४५ मिनेटमा ओमानको अल अमेरात क्रिकेट मैदानमा हुनेछ। समूह ए मा रहेको नेपाल फिलिपिन्सलाई हराउँदै लगातार दोस्रो जितको खोजीमा हुनेछ भने फिलिपिन्स पहिलो जितको खोजीमा हुनेछ। नेपालले शुक्रबार भएको पहिलो खेलमा ओमानलाई ३९ रनले हराएको थियो। नेपाल २ अंक जोडेर तालिकाको दोस्रो स्थानमा रहेको छ।
पशुधन बिमा प्रभावकारी,"नुवाकोट : पशुपालनप्रति नुवाकोटमा किसानहरुको सक्रियता बढ्दै गएको छ। स्थानीय सरकारले समेत पशुपालनमा सहुलियत प्रदान गरेपछि १२ स्थानीय तह रहेको पहाडी नुवाकोटका किसानहरू बिमा कार्यक्रममा सहभागी हुन थालेका हुन्। नुवाकोटका स्थानीय तहहरूले किसानको न्यूनतम लागतमा सञ्चालन गर्दै आएको पशुधन बिमा कार्यक्रम प्रभावकारी भएको हो। व्यवसायिक रुपमा पशु फार्म सञ्चालन गरेका किसानहरूले पशुको मुल्याङ्कन गरि बिमा गर्दै आएका छन्। नुवाकोटका स्थानीय तहमध्ये नुवाकोटमा सबैभन्दा पहिले विदुर नगरपालिकाले पशु बिमा कार्यक्रमको लागि ५० प्रतिशत बिमाङ्क रकम तिर्दै आएको छ। नेपाल सरकारले जम्मा बिमाङ्कको ५० प्रतिशत र बाँकि रकमको पनि बिदुर नगरपालिकाले ५० प्रतिशत बिमाङ्क रकम तिरिदिएपछि पशु बिमा कार्यक्रममा किसानहरू आकर्षित भएका छन्। पशुपालन गर्दा कतिपय अवस्थामा बस्तुले हानेर फार्म सञ्चालकको मृत्यु हुने गरेकोले किसानको समेत बिमा गरिएको छ। पहिले बिमा कार्यक्रम लागू भएपनि जानकारी कम हुँदा किसानहरू सहभागी नभएपछि ५० प्रतिशत बिमाङ्क रकम नगरपालिकाले तिरेपछि किसानहरूको आकर्षण बढेको हो। नुवाकोटमा विदुर नगरपालिका, तादी गाँउपालिका, पञ्चकन्या गाँउपालिका, शिबपुरी गाँउपालिका लगायतले पशुधन बिमा कार्यक्रम नीतिगत ब्यबस्था गरेर कार्यान्वयन गर्दै आएको छ। बिबिध कारणले पशु र पशुको माध्यमबाट हुने क्षतीको निबारण तथा भरणपोषणको लागि पशु बिमा कार्यक्रम सञ्चालन गरेको हो। विदुर नगरपालिकाका मेयर सञ्जु पण्डितले पशु बिमा कार्यक्रम लागू भएपछि किसानहरू पशु पालनमा समेत आकर्षित हुने क्रम बढेको बताए। कृषि र पशु ब्यबसायमा संलग्नलाई राहतको प्याकेज स्वरुप बिमा कार्यक्रम सञ्चालन गरेको मेयर पण्डितले बताए। उनका अनुसार केन्द्र सरकारले नै पशु बिमा कार्यक्रमले ५० प्रतिशत बिमाङ्क रकम उपलब्ध गराउँदै आएको छ। यसरी पशुधन बिमा गराउँदा कुनै कारणले पशुको मृत्यु भएमा ९० प्रतिशतसम्म किसानले क्षतिपूर्ति पाउने भएकोले ठूलो क्षति हुनबाट जोगाउन सकिने हुँदा पशुधन बिमालाई प्राथामिकतामा राखिएको विदुर नगरपालिकाका मेयर सञ्जु पण्डितले बताएका छन्। नुवाकोट मासु, अण्डा र दूधमा जिल्लालाई आत्मनिर्भर भई बाह्य जिल्लामा निर्यात समेत गर्न थालिसकेको छ। दूध उत्पादनमा वृद्धि गर्ने उद्देश्यले उत्पादनमा आधारित अनुदान कार्यक्रम अन्तर्गत किसानलाई प्रतिलिटर दूधमा बिक्रिमा अनुदानको समेत ब्यबस्था मिलाएको छ। दूध बिक्रीमा अनुदानको ब्यबस्था भएसँगै पशु पालन र दुध उत्पादनमा समेत बृद्धि हुँदै गएको छ। नुवाकोटमा दुग्ध उत्पादक किसानहरु वढिरहेका छन्।"
"एमसीसी : न वार, न पार","काठमाडौं : सत्ता गठबन्धनमा सहमति नजुटेपछि एमसीसी शुक्रबार पनि संसद्मा पेस भएन। प्रधानमन्त्री र उनको पार्टी कांग्रेसले जतिसक्दो चाँडो एमसीसी संसद्मा लैजान जोडबल गरे पनि गठबन्धनका अरू दलले मानेका छैनन्। प्रधानमन्त्री शेरबहादुर देउवाले बुधबार नै संसद्मा पेस गर्ने तयारी गरेका थिए। तर, गठबन्धनको माओवादी केन्द्र कुनै हालतमा एमसीसी अनुमोदन गर्न नहुने पक्षमा उभिएको छ। प्रधानमन्त्रीले जबर्जस्ती संसद्मा पेस गरे सत्ता छोड्ने निर्णय उसले गरिसकेको छ। जसपाका नेता डा बाबुराम भट्टराई एमसीसीका पक्षमा खुलेर लागेका कारण उपेन्द्र यादवलाई एमसीसीको विपक्षी कित्तामा उभ्याउने प्रयत्नमा माओवादी केन्द्रका अध्यक्ष प्रचण्ड क्रियाशील छन्। गठबन्धनको अर्को दल एकीकृत समाजवादीका अध्यक्ष माधव नेपाल भने एमसीसीका कारण गठबन्धन नभत्कियोस् भनेर बीचको बाटो खोजिरहेका छन्। राष्ट्रिय जनमोर्चा सुरुदेखि नै एमसीसीको विपक्षमा छ। गठबन्धनको शुक्रबारको बैठकमा सहमति नजुटेपछि आइतबार फेरि छलफल गर्ने र त्यो बेलासम्म संसद् बैठक स्थगित गर्ने निर्णय गरिएको थियो। त्यसअघि माओवादी केन्द्रका अध्यक्ष प्रचण्डको निवासमा कांग्रेस बाहेकका गठबन्धनका तीन पार्टीको बैठक बसेको थियो। उक्त बैठकले गठबन्धन कायमै राख्नुपर्ने र आफूभित्र सहमति जुटाउन संसद् बैठक केही दिन पर सार्ने प्रस्ताव प्रधानमन्त्रीसँग गर्ने निर्णय गरेको थियो। त्यसपछि प्रधानमन्त्री निवास बालुवाटारमा गठबन्धनको बैठक बसेको थियो। छोटो समय मात्रै बसेको उक्त बैठकमा दलहरूले आआफ्ना अडान दोहोर्याए। बैठकको प्रारम्भमै प्रधानमन्त्री देउवाले के धारणा ल्याउनुभयो भनेर गठबन्धनका नेताहरूलाई सोधेका थिए। पार्टीको स्थायी कमिटीको बैठक छ, आइतबार सम्म पर्खिदिनुस् भनेर एकीकृत समाजवादीका अध्यक्ष माधव नेपालले समय माग्नुभयो, स्रोतले भन्यो। माओवादी केन्द्रका अध्यक्ष प्रचण्डले भने एमसीसी पेस गरे विपक्षमा मतदान गर्ने साथीहरूको अडान कायमै छ भन्ने जवाफ दिएका थिए। एकीकृत समाजवादीका अध्यक्ष नेपालको अनुरोधसँगै फागुन ८ गने फेरि बस्ने भन्दै नेताहरू बैठकबाट हिँडेका थिए। गठबन्धनभित्र सहमतिको प्रयास जारी राख्ने र अर्को बैठकबाट निष्कर्षमा पुग्ने सहमति बनेको बैठकपछि सञ्चारमन्त्री ज्ञानेन्द्रबहादुर कार्कीले जानकारी दिए। गठबन्धनमा सहमति नजुटेपछि शुक्रबार पनि एमसीसी संसद्को कार्यसूचीमा चढाइएन। सभामुख अग्निप्रसाद सापकोटाले दलहरूबीच सहमति नजुटेको भन्दै एमसीसी कार्यसूचीमा नचढाइने निर्णय कार्यव्यवस्था परामर्श समितिको बैठकमा सुनाएका थिए। सभामुख सापकोटाले दलहरूबीच सहमति जुटेपछि मात्रै एमसीसी संसद्को कार्यसूचीमा चढने अडान राख्दै आएका छन्। गठबन्धनमा सहमति नजुटेकै कारण प्रधानमन्त्री शेरबहादुर देउवाले बिहीबार राति विपक्षी एमाले अध्यक्ष केपी शर्मा ओलीसँग भेटवार्ता गरेका थिए। गठबन्धन नभत्किएसम्म एमसीसीमा समर्थन जनाउन नसकिने जवाफ ओलीले प्रधानन्त्रीलाई दिएको नेताहरू बताउँछन्। कांग्रेस नेता डा शशांक कोइरालाले संसद्बाट एमसीसी अनुमोदन गर्नुको विकल्प नभएको बताए। प्रधानमन्त्रीसँग अनुमोदन गराउने कि गठबन्धन जोगाउने भन्ने दुईवटा विकल्प मात्र बाँकी रहेको उनले बताए। कांग्रेस महामन्त्री गगन थापाले कुरा नमिले गठबन्धन कायम रहन नसक्ने बताए। अब हाम्रो कुरा मिल्दैन, सँगै हिँड्न सक्दैनाैै भने गठबन्धन पनि रहँदैन थापाले भने, विगतमा उहाँहरू नै प्रधानमन्त्री हुनुहुन्थ्यो। प्रधानमन्त्री माधवकुमार नेपाल, झलनाथ खनाल, डा बाबुराम भट्टराई, पुष्पकमल दाहालदेखि केपी शर्मा ओलीसम्मले एमसीसी अगाडि बढाएको हो। कांग्रेसको सरकारले मात्र यसलाई अगाडि तानेको होइन। उनले एमसीसीको विषयमा कांग्रेससँग सफा व्यवहार नभएको गुनासो पनि गरे। एमसीसीको भारी कांग्रेसलाई मात्रै बोकाउने प्रयास गठबन्धनभित्रै भएको छ, थापाले भने, एमसीसी संसद्मा टेबलसम्म गर्न नदिने हो भने सहकार्यको औचित्य सकिन्छ। कांग्रेस छलछामको विषय जान्दैन। एजेन्डामा सँगै हुन सकिएन भने सरकारमा सँगै बस्नुको पनि अर्थ नहुने उनले बताए। अब गठबन्धनको लागि अन्तिम मौका ८ गते हो, थापाले भने, त्यसपछि कांग्रेस विकल्पमा जान्छ। एकीकृत समाजवादीका प्रवक्ता जगन्नाथ खतिवडाले संशोधन र परिमार्जन बिना एमसीसी अनुमोदन गर्न नहुने पार्टीको अडान कायमै रहेको बताए। हिंसात्मक गतिविधि स्वीकार्दैनौं : अमेरिका एमसीसी अनुमोदनका लागि दबाब दिँदै आएको अमेरिकाले विरोधका नाममा हुने हिंसात्मक गतिविधिलाई स्वीकार्न नसकिने बताएको छ। नेपालमा एमसीसीविरुद्ध हिंसात्मक प्रदर्शन हुन थालेपछि काठमाडौंस्थित अमेरिकी राजदूत र्यान्डी बेरीले हिंसालाई उक्साउने गतिविधि कदापि नस्वीकार्ने बताएका हुन्। उनले अमेरिका स्वतन्त्र अभिव्यक्त र सार्वजनिक बहसको बलियो समर्थक रहेको भन्दै शान्तिपूर्णरूपमा आफ्नो विचार प्रकट गर्न आग्रह गरे। हामी वाक स्वतन्त्रता र तथ्यमा आधारित खुला बहसको बलियो समर्थक हौं। एमसीसीको विषयमा पनि हाम्रो धारणा त्यही हो। आफ्नो विचार व्यक्त गर्न पाउनु लोकतन्त्रको अन्तरनिहित विषयवस्तु हो र सबैलाई आफ्नो धारणा शान्तिपूर्वक राख्न छुट हुनुपर्छ। तर, हिंसा या हिंसा भड्काउने किसिमका विचारहरू स्वीकार्य हुँदैनन्, उनले सामाजिक सञ्जालमार्फत भनेका छन्। एमसीसी संसद्मा टेबल गर्ने कुराले जति राजनीतिक दलहरूबीच असमझदारी रहेको छ। त्योभन्दा धेरै अहिले एमसीसीका नाममा दिनहुँ प्रदर्शन भइरहेका छन्।  र्यान्डी बेरी, अमेरिकी राजदूत दबाबमूलक कूटनीतिको विरोध गर्छौं : चीन नेपालमा अमेरिकी सहायता परियोजना एमसीसीलाई अनुमोदन गर्न अमेरिकाले लिएको चासोलाई चीनले दबाबमूलक कूटनीति भनी टिप्पणी गरेको छ। बेइजिङस्थित विदेश मन्त्रालयमा शुक्रबार भएको नियमित पत्रकार सम्मेलनमा प्रवक्ता वाङ् वन पिनले अमेरिकाको दबाबमूलक कूटनीतिको चीनले खुलेर विरोध गर्ने बताए। उक्त पत्रकार सम्मेलनमा सञ्चारकर्मीले नेपालको पछिल्लो राजनीतिक अवस्थाका बारेमा प्रश्न गर्दा प्रवक्ता पिनले यस्तो टिप्पणी गरेका हुन्। उनले नेपालको अर्थतन्त्रको विकासका लागि अन्तर्राष्ट्रिय समुदायले सहयोग गर्न सक्ने तर त्यहाँ कुनै राजनीतिक सर्त घुसाउन नहुने बताए। नेपाल आफ्नो विकासको साझेदार मुलुक हो। नेपाली जनताको चाहनाअनुरूप चीन सहयोगलाई निरन्तरता दिन चाहन्छ, उनले भनेका छन्। अमेरिकी विदेश सहायक मन्त्री डोनाल्ड लूले केही दिनअघि एमसीसी पारित गर्नेबारे प्रधानमन्त्रीसहित शीर्ष नेताहरूलाई टेलिफोन गरेको प्रसंगमा प्रवक्ता पिनले यस्तो टिप्पणी गरेका हुन्।  वाङ् वन पिन, प्रवक्ता, चीनीयाँ विदेश मन्त्रालय"
गौतमबुद्धमा क्यालिब्रेसन उडान,"भैरहवा : गौतमबुद्ध अन्तर्राष्ट्रिय विमानस्थलमा यान्त्रिक परीक्षण (क्यालिब्रेसन) उडान सुरु भएको छ। आईसीबी टु आयोजनाअन्तर्गत एरो नोटिकल रेडियो अफ थाइल्यान्ड (एरो थाई)का प्राविधिकसहितको विशेष विमानमार्फत शुक्रबारदेखि परीक्षण उडान भइरहेको छ। विमान बिहीबार थाइल्यान्डबाट भैरहवा आएको थियो। १० दिनसम्म यान्त्रिक परीक्षण उडान हुनेछ। विमानस्थल नियमित सञ्चालनअघि जडान गरिएका सञ्चार उपकरण परीक्षणका लागि क्यालिब्रेसन उडान गर्नुपर्ने हुन्छ। कम्युनिकेसन, नेगिभेसन र सर्विलान्स चेकजाँच गरी विमानस्थलबाट उडान योग्य रहे, नरहेको रिपोर्ट आउनेछ। र, सोहीअनुसार थप प्रक्रिया अघि बढ्ने आईसीबी टुका आयोजना प्रमुख प्रवीण न्यौपानेले बताए। विमानको दिशा र दूरी जाँच गर्ने यन्त्रको परीक्षण गरिएको न्यौपानेले बताए। विमानले शुक्रबार नवलपरासीको बर्दघाट, कपिलवस्तुको धनकौली, लुम्बिनी, मर्चवारलगायत क्षेत्रको आकाशमा घण्टौंसम्म उडान भरेको थियो। न्यौपानेका अनुसार सूचना आदानप्रदान सही छ, छैन भनेर जाँच भइरहेको छ। यसका लागि पाइलट, कोपाइलटसहित सात जना विमानमा खटिएका छन्। विमानस्थललाई केन्द्रित गरेर हुने उडानका क्रममा एन्टिना, सिग्नल रिसिभ, लाइटिङ, कम्युनिकेसनलगायत सबै सूचना ठीक छ, छैन भनी परीक्षण हुनेछ। यसलगत्तै नेपाल एयरलाइन्सको बोइङ विमानमार्फत विमानस्थलको परीक्षण गरिने नागरिक उड्डयन प्राधिकरणले जनाएको छ। त्यसपछि अधिकतम ५६ वा न्यूनतम ४२ दिनपछि नियमित उडान गरिने प्राधिकरणको भनाइ छ। यसलाई अन्तर्राष्ट्रिय विमानस्थलका रूपमा मान्यता दिलाउनका लागि क्यालिब्रेसन उडान हाम्रो लागि पहिलो पाइला हो, विमानस्थल आयोजनाका प्रमुख प्रवेश अधिकारीले भने, २०७९ जेठ २ गते बुद्ध जयन्तीका दिन सञ्चालन गर्ने लक्ष्य राखेका छौं।"
"आज प्रजातन्त्र दिवस, देशभर विविध कार्यक्रम गरी मनाइँदै","काठमाडौँ : आज फागुन ७ अर्थात प्रजातन्त्र दिवस। १०४ वर्षीया जहानियाँ राणा शासन अन्त्य भई देशमा प्रजातन्त्र बहाली भएको दिन फागुन ७ को स्मरणमा आज ७२औँ प्रजातन्त्र दिवस देशभर विविध कार्यक्रम गरी मनाइँदैछ। प्रजातन्त्र स्थापनाका लागि भएको सङ्घर्षकै क्रममा शुक्रराज शास्त्री, दशरथ चन्द, धर्मभक्त माथेमा र गङ्गालाल श्रेष्ठले विसं १९९७ माघमा जीवन आहुति दिएका थिए । प्रजापरिषद् नामक राजनीतिक दल भूमिगत रूपमा स्थापना गरी प्रजातन्त्र स्थापनाका लागि जनतामा जागरण ल्याएको अभियोगमा उहाँहरूलाई तत्कालीन राणा शासकले मृत्युदण्ड दिएको थियो। नेपाली राष्ट्रिय काँग्रेस र नेपाल प्रजातन्त्र काँग्रेसको २००६ सालमा एकीकरणपछि बनेको नेपाली काँग्रेसका संस्थापक नेता बिपी कोइरालाको नेतृत्वमा भएको सशस्त्र र निर्णायक आन्दोलनले नेपालमा २००७ साल फागुन ७ गते प्रजातन्त्र स्थापना गरेको थियो। यसै अवसरमा राष्ट्रपति विद्यादेवी भण्डारीद्धारा ५ सय १ जना कैदीको कैद मिनाहा र १२ जना व्यक्तिहरुलाई सजाय माफी गरिएको छ। राष्ट्रपति कार्यालयले शुक्रबार एक विज्ञप्ती जारी गर्दै मुलुकी अपारध संहिता २०७४को दफा ४५को उपदफा९४० तथा बालबालिका सम्बन्धी ऐन, २०७५को दफा ३६को उपदफा९४० र फौजदारी कसूर नियमावली २०७६को नियम ३ बमोजिम मन्त्रिपरिषद्को सिफारिसमा शनिबार देखि लागू हुने गरी ५०१ जना कैदीहरुको भुक्तान हुन बाँकी कैद र मुलुकी फौजदारी कार्यविधि संहित २०७४को दफा १५९ बमोजिम मन्त्रिपरिषदको सिफारिसमा १२ जना व्यक्तिहरुलाई फैसलमा बमोजिम सजाय माफी भएको राष्ट्रपति कार्यालयद्धारा जारी विज्ञप्तीमा भनिएको छ।"
प्रवासी सर्जकमा समर्पित नेपाल आइडल,"काठमाडौं : नेपाल आइडलको शुक्रबारको एपीसोड नेपाल बाहिर रहेर नेपाली गीतसंगीतको गरिमा बढाउने सर्जकप्रति समर्पित थियो। तीनै प्रवासी नेपाली सर्जकद्वारा विभिन्न कालखण्डमा सिर्जित नेपाली गीत आइडलको पन्चमा घन्किएका थिए। अतिथि थिए, प्रवासी गायक पुष्पन प्रधान र आइडल सिजन २ का उत्कृष्ट ५ मा पुग्न सफल अमित बराल। पहिलो प्रस्तुति लिएर आए, नाम्गेल तामाङ। उनले मुसुमुसु हाँसी देऊन लै लै गाएर सबैलाई नचाए। त्यसपछि बोलाउँ भने तिमीलाई पाप लाग्ने डर भन्दै रञ्जित नेपाली मञ्चमा आए। सुमेन पाख्रिनले देउराली पाखा भिरालो गाइन् । भूपेन्द्र थापामगरले सानी लथालिंग भो जिन्दगानी बोलको गीत गाए। निर्णायक सुवानी मोक्तानले उनको उच्च प्रशंसा गरेकी थिइन्। हरेक हप्ता कम भोट आउने एक जना प्रतियोगी बाहिरिने गर्छन्। शुक्रबार उत्कृष्ट ८ प्रतियोगीले गाएका थिए। हरेकको प्रस्तुति हेर्न लायक थियो। आफूलाई अब्बल सावित गर्न अनेक कोसिस गरिरहेका थिए। प्रतियोगीहरू गीत गाउने मात्रै हैन, नाच्ने र अनुहारको एक्सप्रेसनमा पनि ख्याल गरिरहेका थिए। गीतको भावसँगै डुबिरहेका थिए। जतिजति अगाडि बढ्दै गयो कार्यक्रम उत्तिकै कडा प्रतिस्पर्धा देख्न सकिन्छ। शुक्रबार यस्तै धमकेदार प्रस्तुति दिइन्, वेनिशा पौडेलले। उनले सम्हालेर राख गाएर मन्त्रमुग्ध बनाइन्। नेपाल आइडलका निर्णायक र अतिथिले प्रतिस्पर्धीको प्रशंसा गर्थे। प्रतिस्पर्धीहरू आफ्नो प्रस्तुति दिएपछि आफूलाई भोट गर्न अपिल गर्थे। पछिल्लो समय सन्तानले बाबुआमालाई भुल्दै गएको, एक्लै छाडेको प्रशस्तै सुन्न सकिन्छ। यस्तै भाव बोकेको बाबाको टोपी गन्हायो रे तिमीलाई गाएर माहोल भावुक बनाए, विश्वास उप्रेतीले। त्यसपछि लक्ष्मी पौडेल खुला किताबको कथा लिएर आइन्। एउटा खुला किताब हुँ म तिमीले पनि पढे हुन्छ भनेर अब्बल गाइन्। शुक्रबार अन्तिम प्रस्तुति दिए कानदेन लिम्बूले। सानैदेखि देखेको मैले दार्जिलिङ सहर बोलको गीत गाएर पहाडकी रानीको उपमा पाएको दार्जिलिङको सुन्दरताको बयान गरे। शुक्रबारको कोकाकोला पफमेन्स आफ द विक लक्ष्मी पौडेल भइन्। अतिथि अमित बरालले म आगो भएको बेला बोलको आफ्नो नयाँ गीत गाएका थिए। पुष्पन प्रधानले कसरी भन्नु ठूल्दाजु उसले देश बनाउँदैन गीत आएर अर्थपूर्ण सन्देश दिए। पुष्पनको गीतले हाम्रो समाजको कथा बोकेको निर्णायक शम्भुजित बाँस्कोटाले बताए। तपाईंले समाज गाउँनुभो। समाज बोल्नुभयो, बाँस्कोटाले भने, भित्र हृदयबाट सम्मान गर्न चाहान्छु। पुष्पनले आफू यो ठाउँमा पुग्नुमा नेपाल आइडलकै कारण पुगेको बताए। आइडलका निर्देशक तथा प्रोजेक्ट हेड सुरेश पौडेलका अनुसार चैतको पहिलो हप्ता नेपाल आइडल सिजन ४ को विजेता घोषणा हुनेछ।"
नेपाल र फिलिपिन्सबीचको खेल ११ः४५ देखि,काठमाडौँ : आईसीसी पुरुष टी२० विश्वकप अन्तर्गतको ग्लोबल छनोट ए को दोस्रो खेल आज नेपाल र फिलिपिन्सबीच बिहान ११ः४५ बजेदेखि सुरु हुने भएकाेछ। ओमानको अल अमेरात क्रिकेट मैदानमा नेपालले फिलिपिन्सको सामना गर्नेछ। समूह ए मा रहेको नेपाल फिलिपिन्सलाई हराउँदै लगातार दोस्रो जितको खोजीमा हुनेछ भने फिलिपिन्स पहिलो जितको खोजीमा हुनेछ। नेपालले शुक्रबार भएको पहिलो खेलमा ओमानलाई ३९ रनले हराएको थियो। नेपाल २ अंक जोडेर तालिकाको दोस्रो स्थानमा रहेको छ। नेपाल र फिलिपिन्स एक आपसमा पहिलो पटक भिड्न लागेको हुन्। शुक्रबार भएको पहिलो खेलमा फिलिपिन्स क्यानडासँग पराजित भएको थियो। यस्तै नेपालले तेस्रो खेल फेब्रुअरी २१ मा क्यानाडाविरुद्ध खेल्नेछ।
थापा नेतृत्वमा राप्रपा नेपालको आज घोषणा हुँदै,"काठमाडौं : कमल थापाको नेतृत्वमा आज राप्रपा नेपाल पार्टी घोषणा हुँदैछ। आफूले विगतमा बनाएकै दल 'राप्रपा नेपाल'मा उनी अध्यक्ष बनेका हुन्। राष्ट्रिय प्रजातन्त्र पार्टी (राप्रपा)को एकता महाधिवेशनमा अध्यक्षमा पराजित भएपछि थापाले आफूले विगतमा बनाएको पुरानो पार्टीमा लागेका हुन्। प्रजातन्त्र दिवसको अवसर पारेर्दै थापाले पार्टी घोषणा गर्न लागेका हुन्। शनिबार दिउँसाे १२:१५ बजे राष्ट्रिय सभा गृह, भृकुटीमण्डपमा पार्टी घोषणा सभा हुने राप्रपा नेपालले जनाएको छ। राप्रपा नेपालले हिन्दुराष्ट्र, सुशासन र समृद्धिलाई मूल एजेन्डा बनाएको छ। राप्रपा नेपाल वैशाख ३० गते हुने स्थानीय तहको निर्वाचनमा सक्रियताका साथ सहभागी हुने थापाको उद्घोष रहेकोछ।"
फिलिपिन्सलाई पाँचौ झट्का,काठमाडौँ : नेपालविरुद्ध खेलिरहेको फिलिपिन्सको पाँचौ विकेट पनि पतन भएको छ। फिलिपिन्सका जोनथान हिललाई नेपालका अविनाश बोहराले आउट गरेका हुन्। नेपालका लागि कप्तान सन्दिप लामिछानेले ३ विकेट लिएका छन्। ताजा अवस्थामा फिलिपिन्स पाँचौ विकेटको क्षतिमा १२२ ओभरमा ४१ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
फिलिपिन्सको सातौं विकेट पतन,काठमाडौँ : नेपालविरुद्ध खेलिरहेको फिलिपिन्सको सातौ विकेट पनि पतन भएको छ। फिलिपिन्सका ग्रान्ट रुसलाई नेपालका दिपेन्द्रसिंह एरीले आउट गरेका हुन्। नेपालका लागि कप्तान सन्दिप लामिछानेले ३ विकेट लिएका छन्। ताजा अवस्थामा फिलिपिन्स छैटौं विकेटको क्षतिमा १७५ ओभरमा ६५ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
कुशलको शतकीय पारीमा नेपाल १३६ रनले विजयी,"काठमाडौँ : आईसीसी पुरुष टी२० विश्वकप अन्तर्गतको ग्लोबल छनोट ए को नेपालले लगातार दोश्रो जित निकालेको छ। फिलिपिन्सले २० ओभर खेल्दै ८ विकेटको क्षतिमा ८२ रन जोडेको थियो। आज अल अमेरात क्रिकेट मैदानमा भएको खेलमा नेपालले फिलिपिन्सलाई १३६ रनले हराउँदै दोस्रो जितको निकालेको हो। ट्स हारेर पहिलो ब्यटिङको निम्तो पाएको नेपालले २० ओभर खेल्दै ३ विकेट गुमाउँदै २ सय १८ रन जोडेको थियो। नेपालका लागि ओपनर ब्याट्सम्यान कुशल भुर्तेलले अविजित रहँदै १०४ रन जोडे। कुशलले ६१ बल खेल्दा १३ चौका र १ छक्का हिर्काए। कुशल नेपालबाट शतक बनाउने तेस्रो खेलाडी हुन्। त्यस्तै दिपेन्द्रसिंह ऐरीले ८३ बनाए। उनले ४७ बलमा ६ चौका र ४ छक्का हिर्काए । कुशल र दिपेन्द्रले १ सय ७१ रनको साझेदारी गरेका हुन्। कुशल मल्लले १२ रनमा आउट भए भने आशिफ शेख शुन्य रनमै आउट भएका थिए । त्यस्तै पछिल्लो क्रिज टेकेका लोकेश बम अविजित रहँदै ६ रन जोडे। नेपालको तर्फबाट कप्तान सन्दिप लामिछानेले सर्वाधिक ३ विकेट लिए। फिलिपिन्सका लागि मिग्गी पोडोस्की, गुर्धुपिन्दर चोहान र ड्यानियल स्मीथले एकएक विकेट लिए ।"
फिलिपिन्सलाई छैटौं झट्का,काठमाडौँ : नेपालविरुद्ध खेलिरहेको फिलिपिन्सको छैटौं विकेट पनि पतन भएको छ। फिलिपिन्सका मिग्गी पोडोस्कीलाई नेपालका कुशल मल्लले आउट गरेका हुन्। नेपालका लागि कप्तान सन्दिप लामिछानेले ३ विकेट लिएका छन्। ताजा अवस्थामा फिलिपिन्स छैटौं विकेटको क्षतिमा १७० ओभरमा ६० रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
फिलिपिन्स टस जितेर पहिले बलिङमा,काठमाडौँ : आईसीसी पुरुष टी२० विश्वकप अन्तर्गतको ग्लोबल छनोट ए को नेपाल र फिलिपिन्सबीचको खेलमा फिलिपिन्सले टस जितेर बलिङ रोजेको छ। खेल ११ः४५ मिनेटमा ओमानको अल अमेरात क्रिकेट मैदानमा हुनेछ। समूह ए मा रहेको नेपाल फिलिपिन्सलाई हराउँदै लगातार दोस्रो जितको खोजीमा हुनेछ भने फिलिपिन्स पहिलो जितको खोजीमा हुनेछ। नेपालले शुक्रबार भएको पहिलो खेलमा ओमानलाई ३९ रनले हराएको थियो। नेपाल २ अंक जोडेर तालिकाको दोस्रो स्थानमा रहेको छ।
फिलिपिन्सविरुद्ध नेपालकाे अर्ध शतक पूरा,काठमाडौँ : फिलिपिन्सविरुद्ध नेपालले अर्ध शतक पूरा गरेको छ। खेलको ६२ ओभरमा नेपालले अर्ध शतक पूरा गरेको हो। नेपालले २ विकेट गुमाउँदै ताजा अवस्थामा ५२ रनमा खेलिरहेको छ।
दिपेन्द्रको पनि अर्धशतक,काठमाडौँ : फिलिपिन्सविरुद्ध दिपेन्द्रसिंह एरीले पनि अर्धशतक पूरा गरेका छ्न। उनी अहिले ताजा अवस्थामा ३८ बल खेल्दै ६० रनमा रहेका छन्। उनले ५ चौका २ छक्का प्रहार गरेका छन्। यस अघि नेपालका तर्फबाट कुशल भुर्तेललेपनि अर्धशतकिय पारी खेलेका छन्। भुर्तेल ताजा अवस्थामा ९१ रनमा खेलिरहेका छन्। नेपाल ताजा अवस्थामा १७८ रनमा खेलिरहेको छ।
नेपालको १०० रन पूरा,काठमाडौँ : फिलिपिन्सविरुद्ध नेपालले शतक पूरा गरेको छ। खेलको ११२औं ओभरमा नेपालले १०० रन पूरा गरेको हो। नेपालले २ विकेट गुमाउँदै ताजा अवस्थामा १०९ रनमा खेलिरहेको छ। ताजा अवस्थामा कुशल भुर्तेल ३९ बलको सामना गर्दै ६२ रनमा खेलिरहेका छन् भने दिपेन्द्रसिंह एरी २० बलको सामना गर्दै २० रनमा खेलिरहेका छन्।
"भुर्तेलको शतकिय पारी, नेपालको २०० रन पूरा",काठमाडौँ : फिलिपिन्सविरुद्ध कुशल भुर्तेले शतकिय पारी खेलेकाछ्न। उनी अहिले ताजा अवस्थामा ५७ बल खेल्दै १०० रनमा रहेका छन्। उनले १३ चौका १ छक्का प्रहार गरेका छन्। नेपालका तर्फबाट दिपेन्द्रसिंह एरीले पनि अर्धशतकिय पारी खेलेका छन्। नेपाल ताजा अवस्थामा २०१ रनमा खेलिरहेको छ।
फिलिपिन्सविरुद्ध नेपालको दोश्रो विकेट,काठमाडौँ : फिलिपिन्सविरुद्ध नेपालले दाश्रो विकेट पनि गुमाएको छ। खेलको चौथो ओभरको दोश्रो बलमा नेपालले दोश्रो विकेटको रुपमा ब्याट्सम्यान कुशल मल्लको विकेट गुमाएको हो। नेपाल ताजा अवस्थामा ३६ रनमा खेलिरहेको छ। नयाँ विकेटको रुपमा दिपेन्द्रसिंह एरी क्रिजमा आएका छन्। फिलिपिन्सका लागि डेनिअल स्मिथले आसिफ शेखलाई एलबिडब्ल आउट गर्दै नेपालको पहिलो विकेट लिएका हुन्।
फिलिपिन्सविरुद्ध नेपालको पहिलो विकेट,काठमाडौँ : फिलिपिन्सविरुद्ध नेपालले पहिलो विकेट गुमाएको छ। खेलको दाश्रो ओभरको पहिलो बलमा नेपालका ओपनर ब्याट्सम्यान आसिफ शेखको विकेट गुमाएको हो। नेपाल ताजा अवस्थामा पहिलो विकेटको क्षतीमा ९ रनमा खेलिरहेको छ। नयाँ विकेटकोरुपमा कुशल मल्ल क्रिजमा आएका छन्।
पोखरा म्याराथनको उपाधि केन्याका धावक स्टेफनलाई,"पोखरा : १६ औं संस्करणको सफल पोखरा अन्तर्राष्ट्रिय म्याराथनको उपाधि केन्याका धावक स्टेफन कोसगेईले जितेका छन्। महिलातर्फको हाफ म्याराथनको उपाधि नेपाल प्रहरीकी राजपुरा प्रसाईंले हात पारिन्। भूतपूर्व खेलाडी मञ्चको आयोजना भएको म्याराथनमा केन्याली धावक कोसगेईले २ घण्टा १९ मिनेट ४३ सेकेण्डमा निधारित दुरी पूरा गर्दै चार लाख नगद राशीसहितको पुरस्कार पाएको छन्। पोखरा म्याराथनको उनले किर्तिमान कायम पनि गरे। यसअघि नेपाल आर्मीका धावक आनन्दमान श्रेष्ठले २ घण्टा २५ मिनेट ०५ सेकेण्डमा पूरा गर्दै कीर्तिमान बनाएका थिए। प्रतिस्पर्धामा दोस्रो पुरस्कार पनि केन्याली धावकले नै जितेका छन्। केन्याली धावक सिमिओन किप्लागातोले २ घण्टा २१ मिनेट ०३ सेकेण्डमा पूरा गर्दै दुईलाख नगदर राशीको पुरस्कार पाए। खुल्ला म्याराथनतर्फको तेस्रो पुरस्कार नेपाली सेनाका धावक मोहनदेव जोशीले जिते। उनले निर्धारित दुरी २ घण्टा ३३ मिनेट ४४ सेकेण्डमा पूरा गरे। यसै गरी सशस्त्र प्रहरी बलका धावक सन्तोगाविक्रम विष्टले २ घण्टा ३४ मिनेट ४८ सेकेण्डमा पुरा गरेर चौथो हुँदा सोलुखुम्बुका सुमन कुलुङले २ घण्टा ३९ मिनेट ४७ सकेण्डमा पूरा गरे। महिलातर्फको हाफ म्याराथनको उपाधि जितेकी नेपाल प्रहरीकी राजपुरा प्रसाँई । महिलातर्फको हाफ म्याराथन १ घण्टा २१ मिनेट २६ मा पूरा गरी प्रसाईंले उपाधि हात पारिन्। त्यस्तै सशस्त्र प्रहरी बलकी ब्रिन्दा श्रेष्ठले १ घण्टा २७ मिनेट ४१ सेकेण्डमा पूरा गर्दै दोस्रो भइन्। यसै गरी जुम्लाकी धाविका राममाया बुढाले निर्धारित दुरी १ घण्टा ३० मिनेट ४८ सकेण्डमा पूरा गर्दै तेस्रो भइन्। बेलायतकी हेनाह करसले हाफ म्याराथन १ घण्टा ३२ मिनेट ५८ सेकेण्डमा पूरा गर्दै चौथो भइन्। पुरुषतर्फको खुल्ला म्याराथन विजेताले नगद ४ लाख दोस्रो हुनेले २ लाख, तेस्रो स्थानमा रहने धावकले १ लाख र चौथो हुने धावकले सान्त्वना स्वरुप ३० हजार प्राप्त गरे। यसै गरी महिलातर्फको हाफ म्याराथन विजेताले नगद १ लाख पाउँदा उपविजेताले ७५ हजार पाइन्। तेस्रो हुनेले ५० हजार र चौथो हुने खेलाडीले सान्त्वना स्वरुप १५ हजार नगद राशी प्राप्त गरेका छन्। गण्डकी प्रदेशका मुख्यमन्त्री कृष्णचन्द्र पोखरेल नेपालीले पदकसहित नगद प्रदान गरेका थिए।"
"फिलिपिन्सविरुद्ध गुल्सनको डेब्यू, यस्तो छ नेपालको सुरुआती ११","काठमाडौँ : फिलिपिन्स विरुद्ध गुल्सन झाले डेब्यु गर्ने भएका छन्। ओमानको अल अमेरात क्रिकेट मैदानमा फिलिपिन्स विरुद्ध गुल्सनले टी२० क्रिकेटमा डेब्यू गर्दै हुन्। नेपालले फिलिपिन्सविरुद्ध गुल्सन झासहित कप्तान सन्दीप लामिछाने, विकेट किपर आशिफ शेख, ज्ञानेन्द्र मल्ल, कुशल भुर्तेल, दीपेन्द्रसिंह ऐरी, लोकेश बम, आरिफ शेख, कुशल मल्ल, जितेन्द्र मुखिया र अभिनाश बोहरालाई मैदानमा उतारको छ। खेल अहिले ११ः४५ मिनेट देखि सुरु हुनेछ। शरद भेषावकार चोटका कारण बाहिरिएका छन्।"
फिलिपिन्सलाई २सय १९ रनको लक्ष्य,काठमाडौँ : फिलिपिन्सलाई नेपालले २सय १९ सय रनको लक्ष्य दिएको छ। ट्स हारेर पहिलो ब्यटिङको निम्तो पाएको नेपालले २० ओभर खेल्दै ३ विकेट गुमाउँदै २ सय १८ रन जोडेको थियो। नेपालका लागि ओपनर ब्याट्सम्यान कुशल भुर्तेलले अविजित रहँद १०४ रन जोडे। त्यस्तै दिपेन्द्रसिंह ऐरीले ८३ रन जोड्दा आशिफ सेख शून्य रनमै आउट भए। त्यस्तै पछिल्लो क्रिज टेकेका लोकेश बम अविजित रहँदै ६ रन जोडे।
नेपाल र फिलिपिन्सबीचको खेल ११ः४५ देखि,काठमाडौँ : आईसीसी पुरुष टी२० विश्वकप अन्तर्गतको ग्लोबल छनोट ए को दोस्रो खेल आज नेपाल र फिलिपिन्सबीच बिहान ११ः४५ बजेदेखि सुरु हुने भएकाेछ। ओमानको अल अमेरात क्रिकेट मैदानमा नेपालले फिलिपिन्सको सामना गर्नेछ। समूह ए मा रहेको नेपाल फिलिपिन्सलाई हराउँदै लगातार दोस्रो जितको खोजीमा हुनेछ भने फिलिपिन्स पहिलो जितको खोजीमा हुनेछ। नेपालले शुक्रबार भएको पहिलो खेलमा ओमानलाई ३९ रनले हराएको थियो। नेपाल २ अंक जोडेर तालिकाको दोस्रो स्थानमा रहेको छ। नेपाल र फिलिपिन्स एक आपसमा पहिलो पटक भिड्न लागेको हुन्। शुक्रबार भएको पहिलो खेलमा फिलिपिन्स क्यानडासँग पराजित भएको थियो। यस्तै नेपालले तेस्रो खेल फेब्रुअरी २१ मा क्यानाडाविरुद्ध खेल्नेछ।
फिलिपिन्सको चौथो विकेट पतन,काठमाडौँ : नेपालविरुद्ध खेलिरहेको फिलिपिन्सको चौथो विकेट पनि पतन भएको छ। फिलिपिन्सका रिचार्ड गोडविनलाई नेपालका कप्तान सन्दिप लामिछानेले आउट गरेका हुन्। ताजा अवस्थामा फिलिपिन्स चौथो विकेटको क्षतिमा १०२ ओभरमा ३६ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
सिनियर टोलीका लागि खेलाडी छनोट,"काठमाडौं : तेक्वान्दोको सिनियर राष्ट्रिय टोली निर्माणका लागि ७७ वटै जिल्लामा छनोट प्रतियोगिता सञ्चालन गरिएको छ। अहिलेसम्म ६७ जिल्लामा छनोट प्रतियोगिता सम्पन्न भइसकेको र बाँकी रहेका जिल्ला छनोट पनि फागुन तेस्रो हप्ताभित्र सम्पन्न गरिने नेपाल तेक्वान्दो संघका केन्द्रीय सदस्य एवं सिनियर टिम तयारी उपसमितिका संयोजक राम गिरीले जानकारी दिए। अहिले जिल्ला छनोट चलिरहेको छ। जिल्ला छनोटपछि फागुन चौथो हप्तादेखि प्रदेश छनोट हुनेछ, संयोजक गिरीले भने, चैत दोस्रो हप्तामा काठमाडौंमा सात प्रदेश र तीन विभागीय गरी १० टोलीबीच राष्ट्रिय छनोट हुनेछ। पुरुषतर्फ ५४, ५८, ६३, ६८, ७४, ८० केजी मुनि ८७ कजीमुनि र ८७ केजीमाथिको तौल समूहमा खेलाडी छनोट गरिनेछ। यसैगरी महिलातर्फ ४६, ४९, ५३, ५७, ६२, ६७, ७३ केजी मुनि र ७३ केजीमाथिको तौल समूहमा खेलाडी छनोट गरी बन्द प्रशिक्षण सञ्चालन गरिने संयोजक गिरीले जानकारी दिए। उनका अनुसार महिला र पुरुषमा तीन फरक फरक समूहका लागि ४८ जना खेलाडी छनोट हुनेछन्। राष्ट्रिय टोलीको बन्द प्रशिक्षणका लागि दक्षिण कोरियाबाट प्रशिक्षक ल्याउने र नेपालका उत्कृष्ट प्रशिक्षकलाई पनि सहभागी गराउने संयोजक गिरीले जानकारी दिए। अहिले १९औं एसियाली खेलकुदलाई लक्षित गरी प्रशिक्षण सुरु गर्न लागेका हौं। तर, ओलम्पिकमा पदक ल्याउने लक्ष्यसहित प्रशिक्षण सुरु गरिएको हो, संयोजक गिरीले भने, अब बाह्रै महिना प्रशिक्षण सञ्चालन हुनेछ। सिनियरसँगै जुनियर टिमका लागि पनि जिल्ला तहबाटै खेलाडी छनोट गरिएको छ। जुनियरतर्फ पुरुषमा पाँच र महिलामा पाँच गरी १० तौल समूहमा खेलाडी छनोट गरिने जुनियर राष्ट्रिय टिम तयारी उपसमितिका संयोजक कुमार लामा घिसिङले जानकारी दिए। जुनियरतर्फ पुरुषमा ४८ केजीमुनि, ५६ केजीमुनि, ६३ केजीमुनि, ७३ केजीमुनि र ७८ केजीमुनिको तौल समूहमा खेलाडी छनोट गरिनेछ। यसैगरी महिलातर्फ ४४ केजीमुनि, ४९ केजीमुनि, ५५ केजीमुनि, ६३ केजीमुनि र ६८ केजीमुनिको तौल समूहमा खेलाडी छनोट गरिने छ।"
फिलिपिन्सलाई पहिलो झट्का,काठमाडौँ : नेपालविरुद्ध खेलिरहेको फिलिपिन्सलाई पहिलो झट्का लागेको छ। फिलिपिन्सका कपिल कुमारलाई नेपालका जितेन्द्र मुखियाले आउट गरेका हुन्। ताजा अवस्थामा फिलिपिन्स पहिलो विकेटको क्षतिमा १३ ओभरमा ७ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
फिलिपिन्सविरुद्ध कुशलको अर्धशतक,काठमाडौँ : फिलिपिन्सविरुद्ध कुशल भुर्तेलले अर्धशतक पूरा गरेका छ्न। उनी अहिले ताजा अवस्थामा ३३ बल खेल्दै ५३ रनमा रहेका छन्। उनले ९ चौका प्रहार गरेका छन्।
जीतपुरसिमरा गोल्डकपको १२ औं संस्करण चैत्र दोस्रो साता,"सिमरा : मोफसलको प्रतिष्ठित फुटबल प्रतियोगितामध्येको एक जीतपुरसिमरा गोल्डपको १२ औं संस्करण चैत्र दोस्रो साता हुने भएको छ। आयोजक नव जनजागृति युवा क्लबले शनिबार सिमरामा पत्रकार सम्मेलनको आयोजना गरी चैत्र १० गतेदेखि प्रतियोगिता सुरु हुने जानकारी दिएको हो। आयोजक क्लबका अनुसार प्रतियोगितामा ए डिभिजनको ६ र मोफसलको ४ गरी १२ टिमको सहभागीता रहनेछ। प्रतियोगिताको बिजेताले १० लाख र उपबिजेताले पाँच लाख प्राप्त गर्नेछ। आयोजकले यस वर्ष प्रथम पुरस्कार राशीमा तीन लाख र द्वितीय पुरस्कारमा एक लाख पचास हजार वृद्धि गरेको छ। ११औं संस्करणमा प्रथम पुरस्कार सात लाख र द्धितीय पुरस्कार तीन लाख पचास हजार थियो। चैत्र १९ गतेसम्म संचालन हुने प्रतियोगिताको सर्वोत्कृष्ठ खेलाडीले मोटरसाइकल वा स्कुटर प्राप्त गर्ने आयोजक क्लबका अध्यक्ष रामचन्द्र लामाले जानकारी दिए। प्रतियोगिता अवधीभरी उत्कृष्ट प्रदर्शन गर्ने विधागत पुरस्कारतर्फ गोलरक्षक, डिफेन्स, मिडफिल्ड, फरवार्ड, सर्वाधिक गोलकर्ता, प्रशिक्षकले जनही २० हजार नगद प्राप्त गर्नेछन्। आयोजकले यस वर्ष पनि उदयीमान स्थानीय खेलाडीलाई १५ हजार नगदले पुरस्कृत गर्ने भएको छ। जीतपुरसिमरा उपमहानगरपालिकाको मुख्य सहयोगमा आयोजना गर्न लागिएको प्रतियोगिताको अनुमानित लागत करिब ८३ लाख रहेको अध्यक्ष लामाले बताए। ११औं संस्करणमा प्रतियोगिताको अनुमानित लागत ७० लाख ५५ हजार थियो। १०औं संस्करणसम्म सिमरा गोल्डकपको नामबाट संचालन हुँदै आएको प्रतियोगिता पछिल्लो संस्करणबाट जीतपुरसिमराको नाममा रुपान्तरित भएको हो। स्थानीय सरकारका रुपमा रहेको जीतपुरसिमरा उपमहानगरपालिकाले प्रतियोगिता सम्पन्न गर्नका लागि मुख्य सहयोगीको भूमिकामा सहयोग गर्दै आएको छ। अघिल्लो संस्करणमा २० लाख आर्थिक सहयोग उपलब्ध गराएको उपमहानगरपालिकाले यस संस्करणमा २५ लाख उपलब्ध गराउने भएको छ। राष्ट्रिय स्तरको प्रतियोगिता सफल बनाउन उपमहानगरपालिका मुख्य सहयोगीको रुपमा अग्रसर हुन थालेपछि आयोजक र खेलप्रेमी उत्साहित देखिएका छन्। आर्थिक सहयोगका साथ प्रतियोगिता आयोजना हुने सिमरा रंगशलाको खेल मैदान सुधारका लागि उपमहानगरपालिकाले साधनस्रोतसमेत उलपब्ध गराउँदै आएको छ। सिमरा रंगशालाको खेल मैदानलाई अहिले दक्षिणतर्फ विस्तार गरिएको छ। निर्माणाधीन प्यारापीटको मध्यभागमा पर्ने गरी मैदान विस्तार गरिएको महासचिव शम्भुसिंह ठकुरीले जानकारी दिए। विगतमाभन्दा यस वर्ष खेलप्रेमी दर्शकले प्यारापीटमा बसेर खेलकुदको मनोरञ्जन लिन सक्ने ठकुरीको भनाइ छ। प्रतियोगिता यस वर्ष पनि फ्लड लाइटमा हुनेछ। गर्मी मौसमलाई मध्यनजर आयोजकले अघिल्लो संस्करणदेखि फ्लड लाइटमा खेल सञ्चालन गर्न लागेको हो। फ्लड लाइटमा खेल संचालन हुदा खेलाडीलाई राहत पुग्ने र दर्शकको उपस्थिति बाक्लो रहने आयोजकको अपेक्षा छ। अखिल नेपाल फुटबल संघ (एन्फा) टुर्नामेन्ट सर्पोटरको रुपमा रहेको प्रतियोगिताको प्रोमोटरमा नेपाल पर्यटन बोर्ड रहेको छ। प्रतियोगिता अवधीभरका लागि वीरगन्जस्थित लुम्बिनी जनरल इन्स्युरेन्सले खेलाडी, अफिसियल, स्वयंसेवनकलाई १० लाख र एक सय ३० जना दर्शकलाई पाँच लाखको बिमा गर्ने भएको छ। प्रतियोगिता सफल पार्न सिमरास्थित युआर अटोमेटिक लन्ड्री, मुनसाईन टेक्नोलोजी, सुसप्त मेडिकल हल प्राविधिक सहयोगीको भूमिकामा रहने भएका छन्। पत्रकार सम्मेलनमा आयोजकले ११औं राष्ट्रिय खेलकुद मधेस प्रदेशमा आयोजना गर्न समेत माग गरेको छ। पत्रकार सम्मेलनमा जीतपुरसिमरा उपमहानगरपालिकाकी नगर उपप्रमुख सरस्वती चौधरी, क्लबका पूर्व अध्यक्षद्वय कासिम मियाँ र राजकुमार भट्टराई, नेकपा एमाले बाराका जिल्ला कमिटी सदस्य भोला अधिकारी, जीतपुरसिमरा उपमहानगरपालिका वडा नं १ वडाध्यक्ष हिराबहादुर गुरु, कार्यपालिका सदस्य शोभा कार्कीलगायत सहयोगी संघसंस्थाका प्रतिनिधि, क्लबका पदाधिकारी र सदस्यको उपस्थिती रहेको थियो। क्लबका अध्यक्ष लामाको अध्यक्षतामा सम्पन्न भएको थियो।"
फिलिपिन्सलाई दोश्रो झट्का,काठमाडौँ : नेपालविरुद्ध खेलिरहेको फिलिपिन्सलाई दोश्रो झट्का पनि लागेको छ। फिलिपिन्सका डानिएल स्मिथलाई नेपालका कप्तान सन्दिप लामिछानेले आउट गरेका हुन्। ताजा अवस्थामा फिलिपिन्स दोश्रो विकेटको क्षतिमा ८१ ओभरमा ३२ रनमा खेलिरहेको छ। यसअघि ब्याटिङमा उत्रिएको नेपालले फिलिपिन्सलाई जितका लागि २ सय १९ रनको लक्ष्य दिएको छ।
