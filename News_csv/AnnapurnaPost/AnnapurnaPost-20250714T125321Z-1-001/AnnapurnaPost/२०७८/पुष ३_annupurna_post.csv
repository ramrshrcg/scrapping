शीर्षक,विवरण
कांग्रेस प्रदेश २ को अधिवेशनको मिति तोकियो,काठमाडौं: नेपाली कांग्रेस प्रदेश २ अधिवेशन पुसको ६ र ७ गते हुने भएको छ। कांग्रेस केन्द्रीय निर्वाचन समितिका संयोजक गोपाल कृष्ण घिमिरेका अनुसार शुक्रबार बसेको बैठकले प्रदेश २ को अधिवेशनको मिति टुंगो लागाएको हो। नामावली प्रकाशन हुन नसक्दा प्रदेश २ को अधिवेशन स्थगित भएको थियो। प्रदेश २ का केही जिल्लामा क्रियाशील सदस्यता विवादका कारण प्रदेश अधिवेशन स्थगित गरिएको थियो।
घाँटी रेटेर युवकको हत्या,"धनगढी: कैलालीको दक्षिणपूर्वी जानकी गाउँपालिकास्थित अमरावती सामुदायिक वन क्षेत्रमा एक युवकलाई घाँटी रेटिएको अवस्थामा आज मृत फेला पारिएको छ। जिल्ला प्रहरी कार्यालयका प्रहरी नायब उपरीक्षक वेदप्रकाश जोशीले सोही ठाउँका २५ वर्षीय अरुन दास मृत फेला परेको बताए। जोशीले भने, 'युवकको घाँटी रेटेर हत्या गरेको अवस्थामा शव फेला परेपछि घटनास्थल पुगेको प्रहरी टोलीले अनुसन्धान थालेको छ।'"
वडा सदस्यको लडेर मृत्यु,रुकुम(पूर्व): सिस्ने गाउँपालिकाका वडा सदस्य धनबहादुर पुनको मृत्यु भएको छ। छिपखोलास्थित घरबाट रुकुमकोट आउँदै गर्दा वडा नं ४ को फारुलाको बाटोमा लडेका ४४ वर्षीय पुनको उपचारका लागि अस्पताल लिँदै गर्दा बाटोमै मृत्यु भएको हो। बिहीबार बिहान कामको शिलशिलामा गाउँपालिकाको केन्द्र रुकुमकोट आउने क्रममा लडेका पुनको थप उपचारका लागि नेपालगञ्ज लैजादैँ गर्दा शुक्रबार त्रिवेणी गाउँपालिकाको झुल्नेटामा मृत्यु भएको वडाध्यक्ष जीवन केसीले जानकारी दिए। जिल्ला अस्पताल रुकुमकोटमा सामान्य उपचारपछि पुनलाई थप उपचारका लागि नेपालगञ्ज लैजान लागिएको थियो। मृतक पुनको शुक्रबारै छिपतरास्थित सानीभेरी नदी किनारमा अन्त्येष्टि गरिएको छ। मृतक पुनका श्रीमती र एक छोरा छन्।
केन्द्रीय सदस्यको पछिल्लो मतपरिणाम : कसले कति मत पाए?,काठमाडौं: नेपाली कांग्रेसको १४औं केन्द्रीय महाधिवेशनअन्तर्गत खुलातर्फ केन्द्रीय सदस्यको मतगणना जारी छ। पार्टी कार्यालय सानेपामा भइरहेको मतगणनाको प्रारम्भिक मतपरिणामअनुसार सबैभन्दा बढी डा शंशाक कोइरालाले ल्याएका छन्। ९९ मध्ये ३५ भित्र पर्न सफल उम्मेदवारहरुको नामावली हेर्नस्: कसले कति पाए? १) अजय बाबू सिवाकोटी ३९२ २) अर्जुन नर्सिङ केसी ६०२ ३) उदय सम्सेर राणा ७५१ ४) एनड्डपिड्ड साउद ६१३ ५) कुन्दन राज काफ्ले ५९९ ६) गुरु बराल ६०१ ७) गोपालमान श्रेष्ठ ६५७ ८) गोबिन्द भट्टराई ५६६ ९) जित जङ्ग बस्नेत ५१३ १०) जिप छिरिङ्ग लामा ५८८ ११) दिनेश कोइराला ६१३ १२) दिलेन्द्र प्रसाद बडु ६८५ १३) नैनसिंह महर ५१४ १४) पध्मनारायण चौधरी ३९९ १५) बल बहादुर केसि ६९८ १६) इ।मोहन आचार्य ३९० १७) मोहन बहादुर बस्नेत ६९१ १८) बालकृष्ण खाण ७९७ १९) रमेश लेखक ७०३ २०) डा।राम शरण महत ६०९ २१) राम हरि खतिवडा ५७८ २२) लोकेश ढकाल ४५५ २३) शंकर ढकाल ३८८ २४) डा शशांक कोइराला ८८२ २५) सुनिल बहादुर थापा ६०० २६) सुरेन्द्र राज पाण्डे ५०१ २७) त्रैलोक्य प्रताप सेन ४६५ २८) ज्ञानेन्द्र बहादुर कार्की ६७८ २९) टेक राज पौडेल ४१३ ३०) तारणी दत्त चतौट ४६७ ३१) केदार कार्की ३९६ ३२) डासुरेश चन्द्र चालिसे ३८२ ३३) धावा गुरुङ ३८६ ३४) गणेश लामा ५८९ ३५) मदन अमात्य ४०९
"१५८९ मत गन्दा पहिलो नम्बरमा शशांक, दोस्रोमा एनपी साउद (मतसहित)",काठमाडौं: नेपाली कांग्रेसको १४औं केन्द्रीय महाधिवेशनअन्तर्गत खुलातर्फ केन्द्रीय सदस्यको मतगणना जारी छ। १५८९ मत गन्दा डा शशांक कोइरालाले १३३१ मत ल्याए पहिलो नम्बर अग्रता लिएका छन्। त्यस्तै दोस्रो स्थानमा एनपी साउदले १०२२ मत ल्याएका छन् भने तेस्रोमा बालकृष्ण खाँणले ९५७ मत ल्याएका छन्। हेर्नुस् कसले कति मत ल्याए:
भारतद्वारा आणविक क्षमताको ब्यालेस्टिक मिसाइल परीक्षण,"नयाँ दिल्ली: भारतले शनिबार आफ्नो नयाँ पुस्ताको आणविक क्षमताको ब्यालिस्टिक मिसाइल 'अग्नी पी' को सफल परीक्षण गरेको छ। मिसाइल परीक्षण अब्दुल कलाम टापु भारतको पूर्वी राज्य ओडिशाको तटमा बिहान ११:०६ मा गरिएको रक्षा मन्त्रालयले जनाएको छ। मन्त्रालयको विज्ञप्तिमा भनिएको छ, 'टेलिमेट्री, राडार, इलेक्ट्रोअप्टिकल स्टेशनहरू र पूर्वी तटमा अवस्थित डाउनरेन्ज जहाजहरूले मिसाइल ट्र्याजेक्टोरी र मापदण्डहरू ट्र्याक र निगरानी गरेका थिए।' मिसाइलले प्रक्षेपणलाई उच्च स्तरको सटीकताका साथ सबै मिशन उद्देश्यहरू पूरा गरेको विज्ञप्तिमार्फत् जनाइएको छ। 'अग्नि पी' एक दुई चरणको क्यानिस्टराइज्ड ठोस प्रोपेलेन्ट ब्यालिस्टिक मिसाइल हो जसमा डुअल रिडन्डन्ट नेभिगेसन र मार्गदर्शन प्रणाली छ। यस दोस्रो उडानपरीक्षणले प्रणालीमा एकीकृत सबै उन्नत प्रविधिहरूको भरपर्दो कार्यप्रदर्शन प्रमाणित गरेको पनि रक्षा मन्त्रालयको विज्ञप्तिमा भनिएको छ।"
गन्तब्य चिनाउन साइकल यात्रा (फोटो फिचर),"धनगढीः सुदूरपश्चिमका पर्यटकीय गन्तब्यहरुलाई राष्ट्रिय र अन्तर्राष्ट्रियरुपमा चिनाउनका लागि धनगढीबाट तीन दिवसीय साइकल यात्रा सुरु भएको छ। उद्योग वन वातावरण तथा पर्यटन मन्त्रालय अन्तर्गतको प्रदेश पर्यटन विकास कार्यक्रम कार्यान्वयन इकाईको आयोजनामा साइकल यात्रा सुरु भएको हो। पर्यटन प्रबर्धनका लागि साइकल यात्रा नारासहित शनिबारदेखि तीन दिवसीय साइकल यात्रा सुरु भएको हो। नेपालको संघीय राजधानी काठमाडौं, नेपालगञ्ज, दाङ, बुटबल कैलाली, कञ्चनपुर र भारतको नैनिताल, बरेली गाजियाबाद र पटनाका समेत साईकल यात्रीहरु, सुदूरपश्चिमको साईकल यात्रामा सहभागी भएका छन्। भारतको उत्तर प्रदेशको बरेलीबाट पहिलो पटक सुदूरपश्चिम आएका साइकल यात्री रविन्द्र सिंहले आफ्ना लागि यो नौलो अनुभूति रहने बताए। मेरा लागि सुदूरपश्चिमको भ्रमण नौलो हुनेछ, मैले मेरा साथीहरुलाई पनि यस क्षेत्रका बारेमा बताउने छु, उनले भने। साइकल यात्रामा सामाजिक रूपान्तरण तथा परिवर्तनका अन्तर्राष्ट्रिय उत्प्रेरक मानसी अग्रवाल, सार्क साइकल प्रतियोगितामा स्वर्णपदक विजेता लक्ष्मी मगर, स्वर्ण पदक विजेता लक्ष्मण मल्ल, सगरमाथाको आधारशिविर सम्म साइकल पुर्याउने सुनिल तण्डुलकार, ११ वर्षमा मेची महाकाली साइकल यात्रा पूरा गरेका रमित भट्ट, भारतबाट साइकल यात्रामा विभिन्न पदक विजेता सविता महतो, भारत उत्तराप्रदेशमा साकल बाबाका नामले प्रख्यात सन्जिब जिन्दाल, उत्तराखण्ड नैनितालका पर्यटन अभियन्ता तथा साइकल यात्री शैलैन्द्र शाह सहितका साइकल यात्री सहभागी छन्। सुदूरपश्चिमका मुख्यमन्त्री त्रिलोचन भट्टले साइकल चलाएर यात्रामा सहभागी १५० साइकल यात्रीलाई सुदूरपश्चिमको पहाडी जिल्लाका लागि विदाइ गरे। १५० जना साइकल यात्रीमध्ये डोटीको बुडर जाने ८७ जना छन्। उनीहरु, डोटीको बुडर र त्यसपछि, त्यहाँको छहारा झरनाको अवलोकन गर्नेछन्। सुदूरपश्चिममा थुप्रै पर्यटकीय गन्तब्य छन्। तर यिनको प्रचारप्रसार हुन सकेको छैन। अझ पर्यटकीय स्थलहरुसम्म जाने बाटोघाटो र त्यहाँ बस्न खानको गतिलो ब्यवस्था पनि नभएकाले यस्ता क्षेत्रहरु ओझेलमा परेका छन्। प्रदेशका उद्योग वन वातावरण तथा पर्यटन मन्त्री मान बहादुर धामी भने आउदो चैतमा यस्तै साइकल यात्रा खप्तडसम्म गराउने दाबी गरे। प्रदेश सरकारले महत्वका साथ लिएको यस कार्यक्रममा आन्तरिक मामिला तथा कानुन मन्त्री पुर्णा जोशीले, भारत र नेपालका साइकल यात्रीहरुलाई सुदूरको पहाडका फाँटहरुको आनन्द लिएर आउन आग्रह गरिन्। कार्यक्रममा आर्थिक मन्त्री तारालामा तामाङ पनि सहभागी थिए। विश्व साइकल यात्री भरत शाह संलग्न रहेको फारवेष्टर्न राइडर्सले यसको समुन्वय गरेको हो।"
सहिद स्मारक ए डिभिजन लिग : मनाङको पुलिसमाथि ३१ को फराकिलो जित,पोखरा : पोखरा रंगशालाको फुटबल मैदानमा शनिबार भएको सहिद स्मारक ए डिभिजन लिगमा मनाङ मस्याङ्दी क्लबले नेपाल पुलिसमाथि ३१ गोलको फराकिलो जित निकाल्दै शीर्ष स्थानमा पुगेको छ। खेलमा मनाङलाई स्पष्ट अंक दिलाउन कप्तान अञ्जन विष्टले दुई र निशान लिम्बुले एक गोल गरे। घरेलु मैदानमा भएको खेलमा मनाङका डिफेन्डर दिनेश राजवंशीको लामो पासमा कप्तान अञ्जन विष्टले खेलको १० औं मिनेटमा गोल गरेर टोलीलाई अग्रता दिलाए। पुलिसका गोलकिपर रोशन खड्का आउट अफ पोजिशनमा रहेका बेलामा खाली पोष्टमा अञ्जनले सहज गोल गरेका थिए। खेलको ३५ औं मिनेटमा प्रहरीले मनाङविरुद्ध पेनाल्टीबाट गोल गर्दै खेललाई बराबरीमा ल्याएको थियो। मनाङका डिफेन्डर सरोज योञ्जन लामाले १८ यार्ड बक्सभित्र पुलिसका फरवार्ड निर कुमार राईमाथि फाउद गरेपछि पाएको पेनाल्टीको अवसरलाई सदुपयोग गर्दै सुमन लामाले पुलिसका लागि बराबरी गोल फर्काएका हुन्। निकै रोमाञ्चक खेलमा पहिलो हाफमा दुबै टोलीले ११ गरी बराबरी खेल खेलेका थिए। पोखरा रंगशालाको फुटबल मैदानमा शनिबार भएको सहिद स्मारक ए डिभिजन लिगमा नेपाल पुलिसविरुद्ध व्यक्तिगत दोस्रो गोल गरेपछि खुशी साट्दै मनाङ मस्याङ्दी क्लबका कप्तान अञ्जन विष्ट। खेलको ७३ औं मिनेटमा मनाङका अञ्जन विष्टले फ्रिकिकमार्फत व्यक्तिगत दोस्रो गोल गर्दै पुनःअग्रता दिलाए। उनले प्रहार गरेको फ्रिकिक बलले सोझै विपक्षीको पोष्टको जाली चुमेको थियो। पुलिसका डिफेन्डर सन्तोष हेमरुनले १८ यार्ड बक्सको एजमा बल ह्यान्ड गरेसँगै मनाङले फ्रिकिक पाएको थियो। अञ्जनले पुलिसको डिफेन्सिभ वालको दायाँतर्फबाट गरेको प्रहार सोझै गोलमा परिणत भएको हो। खेलको ८३ औं मिनेटमा मनाङका निशान लिक्बुले घरेलु टोलीका लागि तेस्रो गोल गरे। ओलावालेले प्रहार गरेको बल पुलिसका गोलकिपर रोशनले फर्काएका थिए। सोही रिबाउन्ड बलमा निशानले भली प्रहार गर्दै विपक्षी पोष्टको जाली चुमाएका थिए। मनाङले खेलमा पाएका केही अवसर खेर फालेको थियो। दोस्रो हाफको ३२ औं मिनेटमा मनाङका कप्तान विष्टले ह्याट्रिक गर्ने अवसर खेर फालेका थिए। विपक्षी पोष्टनजिकै ओलावालेले दिएको बललाई विष्टले सदुपयोग गर्न नसक्दा ह्याट्रिक गर्नबाट चुकेका थिए। बाँकी समयमा पुलिस क्लब खेलमा फर्कन सकेन र मनाङले घरेलु मैदानमा ऐतिहासिक जित निकाल्यो। जितसँगै मनाङ तालिकाको शीर्ष स्थानमा उक्लिएको छ। ५ खेलमा १३ अंक जोड्दै मनाङ शीर्ष स्थानमा रहेको छ। मच्छिन्द्र बराबरी ५ खेल खेल्दै ११ अंकका साथ दोस्रो स्थानमा रहेको छ। उता पराजित पुलिसले ५ खेलमा ५ अंक जोडेको छ। खेलमा मनाङका कप्तान विष्ट म्यान अफ दि म्याच चुनिए भने इमर्जिङ प्लेयरको उपाधि पुलिसका निरकुमार राईले पाए।
सिडिओसहितको टोलीले गर्यो मुस्ताङको लुप्रा लेकमा वन गस्ती,"जोमसोम : मुस्ताङको वारागुङ मुक्तिक्षेत्र१ लुप्राको खम्पा क्याम्प माथिको उच्चलेकमा बृहत वन गस्ती गरिएको छ। जैविक विविधता महत्वपूर्ण मानिएको हिमाली जिल्ला मुस्ताङमा वन्यजन्तुको चोरी शिकार भए नभएको पत्ता लगाउन मुस्ताङ प्रजिअ नेत्रप्रसाद शर्मासहित अन्नपूर्ण संरक्षण क्षेत्र आयोजना र जिल्लाका तीनै वटै सुरक्षा निकायको टोलीले शनिबार सो स्थानमा बृहत वन गस्ती गरेको जनाइएको छ। जिल्ला प्रशासन कार्यालयको नियमित कामकाजलाई असर नपर्ने गरी शनिबार प्रजिअ शर्मा वन गस्तीमा जुटेका हुन्। यसअघि प्रजिअ शर्माकै नेतृत्वमा घरपझोङ गाउँपालिका५ मा पर्ने कैसाङ जंगलमा संयुक्त वन गस्ती गरिएको थियो। मुस्ताङमा वन अनुमगन नियमित रुपले अघि बढाइएपछि बन्यजन्तु तस्करको गतिविधि रोकिएको प्रजिअ शर्माले दावी गरे। यसअघि गत असोजमा मुस्ताङको वारागुङ मुक्तिक्षेत्र१ लुप्रा गाउँको खम्पा क्याम्प माथिको लेकमा वनतस्करी गतिविधि बढेको थियो। त्यसबेला बन्यजन्तु तस्करहरुले थापेको पाँसोमा एक जिउँदो कस्तुरीसहित ५ वटा कस्तुरी मृत अवस्थामा भेटिएको थियो। बन्य जन्तु चोरी शिकारी गर्ने उद्देश्यले बिछ्याइएका १ सय ७२ थान पासो भेटिएको थियो। पछिल्लो समय मुस्ताङको लेकमा वन गस्ती नहुँदा वन्यजन्तु तस्कर मौलाएका थिए। कस्तुरीको नाबी बहुमुल्य हुने भएकाले कस्तुरी दोहन गर्ने क्रम बढेको थियो। हिमाली लेंकमा ठुलो परिमाणमा बन्यजन्तुको दोहन बढेपछि वनजन्तु संरक्षणमा चुनौती थपिएको थियो। वन सम्पदा र वन्यजन्तु सरक्षण गर्ने सरकारको दायित्व रहने भन्दै प्रजिअ शर्माले वन गस्तीलाई तीव्रता दिएका थिए। समुन्द्री सतहदेखि ४ हजार मिटर अग्लो उचाइमा हिउँदयामको चिसो सहँदै प्रजिअ शर्मासहितको टोलीले वन गस्ती गरेका हुन्। वन गस्तीमा सुरक्षा निकायको संम्पूर्ण टिमको सहभागिता रहेको प्रजिअ शर्माले जानकारी दिए। उनले विगतको तुलनामा बन्यजन्तु तस्करको गतिविधि कम देखिएकोले सन्तोष गर्नपर्ने अवस्था रहेको बताए।यसअघि कैसाङ लेकमा हामीले पहिलो वन गस्ती गर्यौं' , प्रजिअ शर्माले भने,दोश्रो वन गस्तीमा जाँदा पहिलो वन अनुगमनको प्रभाव राम्रो देखियो। कैसाङ लेक जस्तै लुप्रा लेकमा वन्यजन्तुको मुमेन्ट देखिएको प्रजिअ शर्माले बताए। हिउँले भरिएको स्थानमा हामी पुग्यौं। त्यहाँ पुग्दा हिउँ थुप्रिएको स्थानमा वन्यजन्तुको डोब , वन्यजन्तुले फालेको दिशा र लियर्स आदी भेटिएको प्रजिअ शर्माले जानकारी दिए। बडा दशैं तथा तिहारको मेलोमा वन्यजन्तु तस्करले आफ्ना गतिविधि अघि बढाएका थिए। अन्नपूर्ण संरक्षण क्षेत्र आयोजना एक्यापले मुस्ताङका सबै स्थानीय संरक्षण समितिलाई वन अनुमगन तथा वन्यजन्तु तस्करीप्रति सचेत रहन समेत पत्रचार गरेको थियो।"
अनिवार्य होटल क्वारेन्टाइन बस्नुपर्ने नियम हट्यो,काठमाडौं : कोरोना भाइरसको ओमिक्रोन भेरियन्ट फैलिएका मुलुकबाट नेपाल आउँदा अनिवार्य क्वारेन्टाइन बस्नुपर्ने नियम स्थगित भएको छ। यसअघि अध्यागमन विभागले सूचना जारी गरी ६७ मुलुकबाट नेपाल आउँदा सात दिन अनिवार्य होटेल क्वारेन्टाइनमा बस्नुपर्ने बताएको थियो। कोरोना भाइरसको नयाँ भेरियन्ट ओमिक्रोन देखिएका मुलुकबाट नेपाल आएका यात्रुले अनिवार्य क्वारेन्टाइन बस्न नपर्ने भएको छ। अध्यागमन विभागले शनिबार सूचना जारी गर्दै यसअघि जारी गरेको नियम तत्कालका लागि स्थगित गरेको जनाएको छ। विभागले शुक्रबार मात्रै मन्त्रिपरिषद्को निर्णय भन्दै ओमिक्रोन देखिएका ६७ मुलुकबाट नेपाल आउँदा सात दिन अनिवार्य होटेल क्वारेन्टाइनमा बस्नुपर्ने सूचना जारी गरेको थियो। जोखिमयुक्त मानिएका ६७ देशबाट नेपाल प्रवेश गर्ने यात्रुले सात दिन आफ्नै खर्चमा होटल क्वारेन्टाइनमा बस्नुपर्ने र आरटीपीसीआर विधिबाट परीक्षण गर्नुपर्ने भनिएको थियो। विभागले परीक्षणको रिपोर्ट नेगेटिभ आएमा ७ दिन होम क्वारेन्टाइनमा बस्नुपर्ने र पोजिटभ रिपोर्ट आएमा भने तोकिएको आइसोलेसन केन्द्र वा अस्पताल पठाइने बताएको थियो। निर्णय स्थगित गरिएको बारे कारण नखुलाइए पनि अर्को सूचना नहुँदासम्मका लागि विदेशबाट आउने यात्रुहरूले अनिवार्य क्वारेन्टाइन बस्नुपर्ने छैन।
प्रधानमन्त्रीले बोलाएको सर्वदलीय बैठकमा एमाले नजाने,काठमाडौंः प्रधानमन्त्री शेरबहादुर देउवाले बोलाएको सर्वदलीय बैठकमा नेकपा एमाले नजाने भएको छ। नेकपा एकीकृत समाजवादीलाई बोलाएकाले आफूहरू सहभागी नहुने एमालेले जनाएको छ। एमालेका प्रमुख सचेतक विशाल भट्टलाई अहिलेसम्म सर्वदलीय बैठक आह्वान सम्बन्धमा पत्र प्राप्त नभएको अन्नपूर्णलाई जानकारी दिए। एमालेका महासचिव शंकर पोखरेलले आफ्नो पार्टीले मान्यता नदिएका दलहरू उपस्थित हुने बैठकमा सहभागी नहुने बताए। संसदमा जारी अवरोध हटाउन र एमसीसीका विषयमा थप निर्णय गर्न बैठक डाकिएको प्रधानमन्त्री सचिवालयले जनाएको छ।
माओवादी केन्द्रको प्रदेश अधिवेशनको बन्दसत्र स्थगित,"जनकपुर: प्रतिनिधि छनोटमा विवाद भएपछि नेकपा (माओवादी केन्द्र) प्रदेश नं २ को अधिवेशनको बन्दसत्र स्थगन भएको छ। सर्लाहीको लालबन्दीमा आज हुने भनिएको अधिवेशनको बन्दसत्र आइतबार बिहान ११ बजेसम्मका लागि स्थगन गरिएको हो। अधिकांश जिल्लाबाट निर्धारित सङ्ख्याभन्दा बढी प्रतिनिधि आएपछि विवाद बढेकाले बन्दसत्र स्थगन गरिएको माओवादी केन्द्र प्रदेशका अध्यक्ष प्रल्हाद बुढाथोकीले जानकारी दिए। 'विभिन्न जिल्लाबाट तोकिएभन्दा बढी प्रतिनिधि आएर समस्या भएको छ। छलफलबाट प्रतिनिधि छनोटसम्बन्धी विवाद समाधानका लागि प्रयास गरिने र विवाद समाधान गरी आइतबार ११ बजेबाट बन्दसत्र हुन्छ,' उनले भने। पार्टीका केन्द्रीय तथा जिल्ला तहका नेताबीचमा समस्या समाधानका लागि छलफल भइरहेकाले निकास निस्किने उको भनाइ छ। खासगरी सप्तरीमा पार्टीभित्र तीव्र विवाद बढ्दै जाँदा अधिकांश पालिकामा सामानान्तर समिति बनेका छन्। त्यसैले कुन पक्षलाई आधिकारिक बनाउने भन्ने विवादले प्रदेश अधिवेशनको बन्दसत्र प्रभावित भएको सहभागी नेताले बताएका छन्। प्रदेश अधिवेशनबाट २४१ सदस्यीय प्रदेश समिति बनाउने गृहकार्य भएको छ। प्रत्येक पालिकाबाट एक जना प्रदेश समितिमा प्रतिनिधिमूलक रहने र प्रदेश तथा संघीय निर्वाचन क्षेत्रलाई आधार बनाएर विगतको निर्वाचनबाट पार्टीलाई प्राप्त भएको मतानुसार प्रदेश समिति चयन गर्ने मापदण्ड बनाइएको छ।"
"सेल्समेनको हत्या, आरोपी लिम्बु पक्राउ","बनियानी: धारिलो हरियार प्रयोग गरी हत्या गरेको आरोपमा प्रहरीले झापाको दमकबाट एक जनालाई पक्राउ गरेको छ। पक्राउ पर्नेमा झापा दमक नगरपालिका१ का २० वर्षीय अर्जुन लिम्बु रहेको जिल्ला प्रहरी कार्यालय झापाले जनाएको छ। लिम्बुले गत मंसिर २९ गते दमक नगरपालिका६ स्थित रक्षा फेन्सी पसलमा सेल्समेनको काम गर्दै आएका दमक२ का २५ वर्षीय तेजप्रकाश पराजुलीलाई धाराबाट पानी लिई पसलतर्फ फर्कने क्रममा धारिलो हतियार प्रहार गरेका थिए। उनको उपचारका क्रममा बिएण्डसी अस्पताल विर्तामोडमा मृत्यु भएको थियो। यही पुस १ गते लिम्बूलाई नियन्त्रणमा लिई अनुसन्धान गर्दा रिसइवीको कारणले हतियार प्रहार गरेको स्वीकार गरेको प्रहरीले जनाएको छ। घटनामा प्रयोग भएको धारिलो हतियार दाउ एक थान, झोला, कालो रंगको जुत्ता र अन्य कपडा प्रहरीले बरामद गरेको छ। पक्राउ परेका लिम्बुलाई जिल्ला अदालत झापाबाट म्याद थप गरी कानुनी कारबाही अघि बढाइएको जिल्ला प्रहरी कार्यालयले जनाएको छ।"
चीनका सबैभन्दा जेष्ठ नागरिकको १३५ वर्षमा निधन,"बेइजिङ: चीनका सबैभन्दा जेष्ठ नागरिकको १३५ वर्षको उमेरमा निधन भएको छ। स्थानीय अधिकारीहरुले शनिबार दिएको जानकारीअनुसार सिन्जीयान क्षेत्रमा बसोबास गर्दै आएकी अलिमिहान सेयीतीको बिहीबार निधन भएको हो। उनको जन्म सन् १८८६ को जुन २५ मा भएको थियो। उनी सन् २०१३ देखि देशको सबैभन्दा जेष्ठ नागरिक घोषित भएका थिए। निधन हुनु अगाडिसम्म पनि उनको दैनिक जीवन अति सामान्य नै रहेको अधिकारीहरुले जानकारी दिएका छन्। उनाी सधैँ हासी, खुसी देखिने र आफ्ना नाती नातीनाहरुसँग रमाउने गर्थिन्,' उहाँका एक आफन्तले भने। उनलाई स्थानीय सरकारले नियमित स्वास्थ्य परीक्षणलगायतका स्वास्थ्य सेवा पर्याप्त रुपमा उपलब्ध गराएको थियो।"
"नेपालमा थप १८९ जनामा कोरोना संक्रमण, दुई संक्रमितको मृत्यु","काठमाडौं: नेपालमा थप १८९ जनामा कोरोना संक्रमण पुष्टि भएको छ। देशभरि ५,४८३ पीसीआर परीक्षणमा १५८ र २,५१४ एन्टिजेन परीक्षणमा ३१ जनामा संक्रमण देखिएको स्वास्थ्य मन्त्रालयले जनाएको छ। त्यस्तै पछिल्लो २४ घन्टामा थप २५० जना संक्रमित कोरोनामुक्त भएका छन् भने थप दुई जना संक्रमितको मृत्यु भएको छ। नेपालमा ५४२८ जना सक्रिय संक्रमित रहेको मन्त्रालयले जनाएको छ।"
"प्रधानमन्त्री देउवाले बोलाए सर्वदलीय बैठक, एमसीसीका विषयमा छलफल हुने","काठमाडौं: प्रधानमन्त्री शेरबहादुर देउवाले सर्वदलीय बैठक बोलाएका छन्। उनले आइतबार दिउँसो ४ बजेका लागि बैठक बोलाएको प्रधानमन्त्री सचिवालयले जनाएको छ। 'बैठक आइतबार ४ बजेका लागि बोलाइएको हो,' प्रधानमन्त्रीका प्रेस सल्लाहकार गोविन्द परियारले भने, 'बैठक प्रधानमन्त्री निवास बालुवाटामा बस्नेछ।' संसदमा जारी अवरोध हटाउन र एमसीसीका विषयमा थप निर्णय गर्न बैठक डाकिएको प्रधानमन्त्री सचिवालयले जनाएको छ।"
ओमिक्रोन विरुद्द बूस्टर डोज ८० प्रतिसत प्रभावकारी,बेलायत : कोभिड बूस्टर डोजले ओमिक्रोन भाइरस विरुद्द ८० प्रतिसत प्रभावकारी हुने एक अनुसन्धानले देखाएको छ । बूस्टर डोजले गम्भीर विरामी हुनबाट जोगाउने सो अध्ययानले देखाएको छ । बूस्टर डोज कोरोनाको अघिल्ला भेरियन्ट भन्दा कम प्रभावकारी हुने बीबीसीमा समाचार छ । तर बूस्टर डोजले ओमिक्रोन लागिहाले पनि अस्पताल भर्ना हुनबाट जोगाउने बताइएको छ । बेलायतका अनुसन्धानकर्ताहरुले यस्तो तथ्य निकालेका हुन् । कोरोना भाइरस विरुद्द बनाइएका खोपहरु धेरै पटक उत्परिवर्तन भएर आएको ओमिक्रोन विरुद्द पूर्ण रुपमा प्रभावकारी नहुन सक्ने बताइएको छ । अहिले प्रयोगमा आएका खोपहरु सुरुमा देखिएको कोरोना भाइरस विरुद्द बनाइएका खोपहरु हुन् । उत्परिवर्तित भाइरस विरुद्द खोपहरु बनेका छैनन् ।
सल्लाहकार मनोनयनबारे भीम रावलको प्रतिक्रिया : 'टीके पद' खान्न,"काठमाडौं : नेकपा एमालेका नेता भीम रावलले केन्द्रीय सल्लाहकार परिषद्को सदस्य अस्वीकार गरेका छन्। उनले सामाजिक सञ्जालमार्फत आफूलाई नसोधि सल्लाहकारमा मनोनित गरेको भन्दै आपत्ति जनाएका हुन्। उनले ट्विटरमा लेखेका छन्, 'मलाई नेकपा (एमाले) को केन्द्रीय सल्लाहकार परिषद्को सदस्य बनाइएको समाचार सुनियो। यो सत्य हो भने मलाई सोध्दै नसोधी कुनै पदको टीका लगाइदिनु आपत्तिजनक छ । यस्तो टीके प्रणाली जनताको बहुदलीय जनवाद र लोकतान्त्रिक मान्यताको विपरित हुन्छ । नेकपा (एमाले) ले निवर्तमान उपाध्यक्ष डा रावललाई केन्द्रीय सल्लाहकार परिषद्मा सदस्यको जिम्मेवारी दिएको छ। सो पार्टीको दशौँ राष्ट्रिय महाधिवेशनमा अध्यक्ष पदमा उम्मेदवार रहेका रावल अध्यक्ष केपी शर्मा ओलीसँग पराजित भएपछि पार्टीमा जिम्मेवारीबिहीन भएका थिए । अछामबाट प्रतिनिधिसभामा निर्वाचित रावलले आफू पार्टीमै रहने र यहाँभित्र देखिएका कमजोरी सुधार्न जनाउँदै आएका थिए। यसअघि पार्टीको गत मङ्सिर २५ र २६ गतेको केन्द्रीय कमिटीको दोस्रो बैठकले सल्लाहकार परिषद्को सल्लाहकारमा अमृतकुमार बोहरालाई चयन गरेको थियो ।"
केन्द्रीय सदस्यको मतगणनामा शशांक कोइरालाको अग्रता,"काठमाडौंः नेपाली कांग्रेस १४औं महाधिवेशनको केन्द्रीय सदस्यतर्फ मतगणना जारी छ। मतगणना अनुसार केन्द्रीय सदस्यमा शशांक कोइराला अग्र स्थानमा छन्। १२ स्थानबाट मतगणना भइरहेको छ। खुलातर्फको ३५ केन्द्रीय सदस्य पदको मतगणना भइरहेको छ। पहिलो १०० मत गन्दा सबैभन्दा धेरै मत डा शशांक कोइरालाले पाएका छन्। उनले ५३ मत पाएका छन्। दोस्रो स्थानमा रहेका उदयशम्शेर राणाले ४४, रामहरि खतिवडाले ४३, रमेश लेखकले ४२ र एनपी साउदले ३७ मत पाएका छन्। कांग्रेसमा खुलातर्फबाट ३५ जना केन्द्रीय सदस्य निर्वाचित हुन्छन्। ३५ पदका लागि ९९ जनाको उम्मेदवारी परेको थियो।"
आइतबारदेखि १२ देखि १७ वर्ष उमेर समूहका विद्यार्थीलाई खोप,"काठमाडौं: सरकारले भोलिदेखि ५७ जिल्लाका १२ वर्षदेखि १७ वर्ष उमेर समूहका विद्यार्थीलाई कोरोना भाइरसविरुद्धको खोप लगाउँदैछ। स्वास्थ्य तथा जनसङ्ख्या मन्त्रालयले मोडर्ना खोपको पहिलो मात्रा यही पुस ४ देखि १४ गतेसम्म विद्यार्थीलाई लगाउने भएको मन्त्रालयका प्रवक्ता डा सङ्गीता कौशल मिश्रले जानकारी दिए। उनका अनुसार प्रदेश नं १ को ताप्लेजुङ, सङ्खुवासभा, ओखलढुङ्गा, खोटाङ, भोजपुर, धनकुटा, तेह्रथुम, पाँचथर, इलाम र उदयपुर, प्रदेश नं २ को सिराहा, महोत्तरी, सर्लाही, रौतहट र बारा जिल्लास्थित विद्यालयका विद्यार्थीलाई खोप लगाइनेछ। त्यस्तै खोप लगाउनेमा वाग्मती प्रदेशको दोलखा, सिन्धुपाञ्चोक, रसुवा, धादिङ, नुवाकोट, रामेछाप र मकवानपुर, गण्डकी प्रदेशको गोरखा, मनाङ, मुस्ताङ, म्याग्दी, लमजुङ, तनहुँ, नवलपरासी पूर्व, स्याङ्जा र पर्वत, लुम्बनी प्रदेशको रुकुमपूर्व, रोल्पा, प्यूठान, गुल्मी, अर्घाखाँची, पाल्पा, नवलपरासी पश्चिम, कपिलवस्तु र बर्दिया रहेका छन्। त्यस्तै कर्णाली प्रदेशका डोल्पा, मुगु, हुम्ला, जुम्ला, कालीकोट, दैलेख, जाजरकोट, रुकुमपश्चिम र सल्यान तथा सुदूरपश्चिमका बाजुरा, बझाङ, दार्चुला, बैतडी, डोटी, अछाम र कञ्चनपुर जिल्लाका सो उमेर समूहका विद्यार्थीलाई खोप लगाउने भएका छन्। ती जिल्लाका विद्यार्थीलाई दोस्रो मात्रा भने माघ २ देखि १२ गतेसम्म सञ्चालन गर्नेछ। त्यस्तै मन्त्रालयले यसअघि १२ वर्षमाथिका दीर्घ रोगीका लागि फाइजर खोप सञ्चालन भएका १९ जिल्ला र सिन्धुली गरी २० जिल्लामा पनि फाइजर खोप अभियान सोही अवसरमा मन्त्रालयले सञ्चालन गर्दैछ। यस्तै मन्त्रालयले यही पुस १३ देखि २२ गतेसम्म काठमाडौँ, ललितपुर, भक्तपुर, काभ्रेपलाञ्चोक, चितवन, सिन्धुली, डडेल्धुरा र सुर्खेतका बालबालिकालाई फाइजर खोपको पहिलो मात्रा सञ्चालन गर्दैछ। ती जिल्लामा दोस्रो मात्रा भने माघ ४ देखि १३ गतेसम्म सञ्चालन हुने मन्त्रालयले जनाएको छ।"
"स्कुल खोले लगत्तै फैलियो कोरोना, मुम्बाईमा १६ विद्यार्थीमा कोरोना",नयाँ दिल्ली : मुम्बाईमा विद्यालय खोले लगत्तै कोरोना संक्रमण बढेको छ । मुम्बाईको एक स्कुलका विद्यार्थीहरुमा परिक्षण गर्दा १६ जनामा कोरोना पोजेटिभ देखिएको समाचार आजतकमा छ । मुम्बाईको स्वास्थ्य विभागले दिएको जानकारी अनुसार एक विद्यार्थीका बाबु केही दिन अघि कतारबाट फर्किएका र उनको बच्चाबाट कोरोना भाइरस स्कुल सम्म पुगेको जनाएको छ । परिक्षण गर्दा बाबुकाे रिपोर्ट नेगेटिभ आएको थियो । तर उनका छोरामा कोरोना पोजेटिभ देखिएको थियो । ती बच्चाको सम्पर्कमा भएका अन्य विद्यार्थीहरुको परिक्षण गर्दा स्कुलका अन्य १६ जनामा कोरोना पोजेटिभ देखिएको थियो ।
मकवानपुरमा ट्रयाक्टर दुर्घटना हुँदा एकको मृत्यु,हेटौंडा: मकवानपुरको हेटौंडामा सवारी साधन दुर्घटना हुँदा एक जनाको मृत्यु भएको छ। फारलाइनलना गएराति ना७त १२९५ नम्बरको ट्याक्टर दुर्घटना हुँदा वडा नं १५ निवासी सोही ट्याक्टरमा ज्यामीको काम गर्ने शक्ति वाइबाको मृत्यु भएको जिल्ला प्रहरी कार्यालयले जनाएको छ। प्रहरी निरीक्षक देवेन्द्र दासका अनुसार दुर्घटनामा परेर सख्त घाइते उनको हेटौंडा अस्पतलमा उपचारको क्रममा मृत्यु भएको हो। प्रहरीले ट्याक्टर चालक हेटौंडा८ कमाने बस्ने २८ वर्षीय अजित ढकाललाई नियन्त्रणमा लिई घटनाको विषयमा अनुसन्धान सुरु गरेको छ।
सर्वोच्च अदालतमा मुद्दा पर्दा लोकसेवाको नतिजा प्रभावित,"काठमाडौंः सर्वोच्च अदालतमा विचाराधीन रहेको मुद्दाको फैसला नआउँदा निजामती कर्मचारी भर्ना र पदपूर्ति प्रक्रिया प्रभावित भएको छ। निजामती कर्मचारी भर्नाका सम्बन्धमा परेका ३२ निवेदनमाथि सुनुवाइ नहुँदा लिखित परीक्षा र अन्तर्वार्ता दिएर बसेका झन्डै १५ सय परीक्षार्थीको परीक्षाफल सार्वजनिक गर्ने काम रोकिएको छ। लोकसेवा परीक्षाको सन्दर्भमा सर्वोच्च अदालतमा मुद्दा पर्दा पटकपटक उल्झन हुँदै आएको छ। पीडित विद्यार्थी रमेश पोखरेलले भने, अधिकृत तहमा लिखितमा (विषयगत,वस्तुगत) नाम निक्लिएको छ। अब अन्तिम नतिजामात्रै आउन बाँकि थियो। के गर्ने सर्वोच्चमा परेको मुद्दाले गर्दा रोकियो। कतिपय अवस्थामा लोकसेवाले परीक्षा लिए पनि सर्वोच्च अदालतमा यसका विरुद्ध मुद्दा पर्दा अन्तिम नतिजा पर्खाइमा रहेका परीक्षार्थीहरु मर्कामा पर्ने गरेका छन्। सर्वोच्च अदालतमा लोकसेवासँग सम्बन्धित मुद्दाहरु पर्दा परीक्षार्थी मर्कामा पर्ने गरेका हुन्। यसै साता बागमती प्रदेश लोकसेवा आयोगविरुद्ध सर्वोच्च अदालतमा रिट दायर भयो। बागमती प्रदेश लोकसेवा आयोगले प्रथम चरणको परीक्षा लिइसकेपछि अधिकृत छैटौंको सिट संख्या घटाएर बागमती प्रदेश लोकसेवा आयोग ऐन २०७६ को दफा २३ को व्यवस्थाविरुद्ध गैरकानुनी कार्य गरेको र पहिलो चरण पास गरिसकेका परीक्षार्थीमाथि अन्याय भएकाले पहिलेकै विज्ञापनको सिट संख्या कायम गर्न माग गर्दै सर्वोच्च अदालतमा रिट दायर भएको थियो। त्यस्तै सर्वोच्चले नायव सुब्बाको पदपूर्ति यथास्थितिमा राख्न अन्तरिम आदेश दियो। स्थानीय र प्रदेशमा समायोजन भएका नासुहरूले संघमा नै समायोजन गर्नुपर्ने भन्दै दायर गरेको रिटमाथि बिहीबार सुनुवाइ भएको थियो। सर्वोच्चका न्यायाधीश ईश्वरप्रसाद खतिवडाको एकल इजलासले पेसी मितिसम्म पदपूर्तिसम्बन्धी काम कारबाही यथास्थितिमा राख्न लोकसेवा आयोगका नाममा आदेश दिएको हो। समायोजन भएका नासुहरुले आफूहरूलाई संघमा नै समायोजन गर्नुपर्ने माग राख्दै भदौ ११ गते सर्वोच्च अदालतमा रिट दर्ता गरेका थिए। संघीय निजामती सेवाको रिक्त शाखा अधिकृत पदमा प्रदेश र स्थानीय तहमा समायोजन भएका १७४ शाखा अधिकृतलाई मिलान गर्न सर्वोच्च अदालतले अन्तरिम आदेश दिएपछि सोही पदमा लोक सेवा आयोगको परीक्षा दिइरहेकाहरु चिन्तित बनेका हुन्। लिखित परीक्षा र अन्तर्वार्तासमेत दिएर नतिजा प्रकाशन हुने बेलामा विज्ञापन भएको पदमै प्रदेश र स्थानीय तहका शाखा अधिकृत मिलान गरिएपछि १७४ शाखा अधिकृतहरु चिन्तित बनेका छन्। २०७६ मंसिर २५ गते संघीय मामिला तथा सामान्य प्रशासन मन्त्रालयको मागअनुसार लोकसेवा आयोगले बढुवा तथा खुलासमेत गरी प्रशासन सेवामा ५६० शाखा अधिकृतका लागि विज्ञापन गरेको थियो। यसमध्ये बढुवातर्फ छुट्याएको १६८ पदमा २०७६ सालमा नै पदपूर्ति भएको छ। २०७८ भदौ ८ मा अन्तर्वार्तासमेत भइसकेको अवस्थामा ती दरबन्दीमा प्रदेश र स्थानीय तहका अधिकृतलाई मिलान गर्न सर्वोच्चले आदेश दिएपछि आफूहरुमाथि अन्याय हुने परीक्षार्थीहरुको गुनासो छ। खुला तथा समावेशीतर्फका ३९२ पदको परीक्षा भने कोरोना महामारी र निषेधाज्ञाका कारण ढिलाइ भइरहेको थियो। ती पदमा ६३१ जनाले लिखित परीक्षा, सीप परीक्षण, सामूहिक परीक्षण र अन्तर्वार्तासमेत दिइसकेका छन्। नतिजा रोकिएपछि परीक्षार्थीले सामान्य प्रशासन मन्त्रालय र लोकसेवा आयोगलगायत सरकारी निकायलाई दबाब दिँदै आएका छन्। सर्वोच्चले गत साउनमा प्रदेश र स्थानीय तहमा खटिएका कतिपय शाखा अधिकृतलाई केन्द्रीय तहमा नै व्यवस्थापन गर्न अन्तरिम आदेश दिएको थियो। कर्मचारी भर्नासम्बन्धी मुद्दाको पेसी पुस १ मा तोकिएको थियो। तर, सो पेसी पनि सरेको छ।"
"पशुपतिनाथको छत्रावली चोइटियो, अशुभको संकेत","काठमाडौं : पशुपतिनाथ मन्दिरको गजुरमा रहेको छत्रावली चोइटिएको छ । मन्दिरमा बाँदरहरू चढ्ने, उफ्रने र हल्लाउने गरेकाले छत्रावली चोइटिएको हुन सक्ने पशुपति क्षेत्र विकास कोषको भनाइ छ । छत्रावली चोइटिनुलाई संस्कृतिविद्ले अशुभको संकेत मानेका छन् । गजुरसँग दायाँबायाँ रहेको पाता छत्रावली हो । यसमा सुनको जलप लगाइएको हुन्छ । कोषका सदस्यसचिव डा मिलनकुमार थापाले पुरानो पनि भएको र बाँदरहरूले चलाइरहने भएकाले चोइटिएको हुनसक्ने जानकारी दिए । उनले भने, अहिले खट बाँधेर माथि पुगी बाँधेर अड्काउने काम भएको छ । मन्दिरको छानोबाट खसेर भक्तजनलाई कुनै चोटपटक नलागोस् भनेर सम्पूर्ण सुरक्षा अपनाइएको छ । खट बाँधेर माथि पुग्नका लागि कोषका तर्फबाट क्षमा पूजा गरिएको थियो । एक साताअघि चोइटिएको छत्रावलीलाई मर्मत गर्नका लागि कोषले पुरातत्व विभाग र गुठी संस्थानलाई पत्राचार गरेको थियो । विभागका महानिर्देशक दामोदर गौतमका अनुसार छत्रावलीको अवस्था र त्यसको मर्मत वा पूरै नयाँ बनाउनेबारे विज्ञसहितको टोलीले छानबिन गरी प्रतिवेदन तयार पार्न निर्देशन दिएको थियो । उनले मर्मत गर्दा हुने जानकारी कोषलाई गराएको बताए । कोषले कोषकै संस्कृति महाशाखाका प्रमुख डम्बरबहादुर कार्कीको संयोजकत्वमा विसेट नाइट अरुण बिसेट, पालोवाला भण्डारीहरू सहितको मर्मत समिति बनाएको छ । पशुपतिनाथका मूलभट्ट गणेश भट्टको निर्देशनमा छत्रावलीको मर्मत कसरी गर्ने भन्ने कार्यविधि बनाएपछि मर्मतको काम सुरु भएको छ । अहिले सशस्त्र र पहरा गणका दुई दुई जनाको २४ घण्टे सुरक्षा मन्दिरमा छ । संयोजक कार्कीले भाँचिएको पाता फेर्ने र सोही आसपासबाट पानी चुहिने ठाउँ पत्ता लगाउने काम भएको जानकारी दिए । 'गजुरसँगै रहेको छत्रावली चोइटिनु भनेको अशुभको संकेत हो,' विसेट नाइके अरुण विसेटले भने, 'गजुरको मुनिको भागमा पानी नछिर्ने गरी तामाको किलाले ठोकी पाताहरू मिलाएका छौं । कोषका सदस्यसचिव डा थापाले भने, कालीगढमार्फत् चोइटिएको छत्रावली मर्मत गर्ने काम भइरहेको छ । नयाँ बनाउनु परे सय वर्षसम्म केही नहुने गरी बनाउने योजना बनाए पनि मर्मतले हुने भएपछि काम अघि बढेको छ। केही दिनमै सम्पन्न हुनेछ ।"
ओमिक्रोनबाट आत्ति हाल्नुपर्ने अवस्था छैन : डा अनुप बास्तोला,"कुनैपनि भाइरस समुदायमा फैलिँदै जाँदा यसले स्वरुप परिवर्तन गर्छ। र, ती परिवर्तित स्वरुपलाई हामीले नामांकरण गर्छौं । जसरी हामीले कोरोना भाइरस पहिलो मूल भाइरसबाट अहिले रुप परिवर्तन गर्दै अल्फा भेरियन्ट,डेल्टा भेरियन्ट भनेर नामांकरण गर्यौं । अहिले पछिल्लो समय दक्षिण अफ्रिकामा नयाँ किसिमको भेरियन्ट पत्ता लाग्यो । यो कारोना भाइरसको एक किसिमको नयाँ भेरियन्ट हो। दक्षिण अफ्रिकामा यो भाइरस देखिएलगत्तै कोरोना भाइरस संक्रमित बिरामीहरुको संख्या बढेर गएको देखिन्छ । युवा पुस्तामा यसले विशेष गरी सामान्य लक्षणहरु देखिन्छ। जस्तै ज्वरो आउने,शरीर दुख्ने, अलिकति सुख्खा खोकी लाग्ने जस्ता लक्षणहरु मात्र देखिएको छ । यो देखियो भन्दैमा आत्ति हाल्नुपर्ने, डराउनुपर्ने स्थिति छैन। यसका दुईवटा कारणहरु छन्, एउटा मुख्य कारण ओमिक्रोन आफैमा कस्तो किसिमको भाइरस हो यसले कस्तो किसिमको जटिलता ल्याउँछ अध्ययनको विषय छ। प्रारम्भिक रुपमा हेर्दा यसका असरहरु सामान्य रुपमा रहेको बुझिन्छ । विभिन्न किसिमका खोपहरुले यो विरुद्ध काम गर्छन् भन्ने अध्ययन अनुसन्धानमा अगाडि आइरहेका कुराहरु छन् । अझैं अध्ययन अनुसन्धान हुँदै गइरहेको अवस्था छ । मुख्य कुरा कोरोना भाइरसको हामीसँग विद्यमान नै रहिरहेका डेल्टा भेरियन्ट जुन किसिमको यसले पार्ने प्रभावहरु छन्, खोप नलगाएको व्यक्तिहरु, वृद्ध व्यक्तिहरु दिर्घ रोगी व्यक्तिहरुमा यसले निमोनिया ल्याउने, सारो बनाउने समस्याहरु देखिएको छ । हामी अहिले डराउनुपर्ने स्थिति छैन। हामीले अन्य कोरोना भाइरसका भेरियन्टसँग जसरी लड्यौं, जुध्यौं, कोरोना भाइरसको कुनैपनि भेरियन्टबाट जोगिनका लागि अपनाउनुपर्ने अचुक औषधि भनेको मास्क लगाउने, दुरी कायम गर्ने , हात धुने, हात स्यानिटाइज गर्ने, लक्षण देखिएका व्यक्तिले कोरोना परीक्षण गर्ने, जो व्यक्तिहरु पोजेटिभ आएका छन्, ती व्यक्तिहरुको सम्पर्कमा आएका व्यक्तिहरु क्वारेन्टाइनमा बस्ने, परीक्षण गराउने गर्नुपर्छ। यी कुराहरुमा ध्यान दियौं भने कोरोना भाइरसको संक्रमणबाट बच्न सक्छौं र परिवारलाई बचाउन सक्छौं । कोरोना भाइरसको लडाइको अर्को एउटा मिलर भनेको खोप हो । डा अनुप बास्तोला,प्रमुख कन्सल्टेन्ट,ट्रपीकल मेडिसीन। स्रोत : स्वास्थ्य मन्त्रालयले तयार पारेको सामग्री"
अन्तरजातीय विवाह गरेका युवा तीन दिनदेखि बेपत्ता,"मुगु : अन्तर जातीय विवाह गरेकै कारण हुम्लाका एक युवालाई केटी पक्षका मान्छेले कुटपिट गरी बेपत्ता बनाएको आरोप लगाएका छन्। सर्केगाड गाउँपालिका१ को जैर गाउँका १९ वर्षीय चन्द्रे कामीले मुगु जिल्ला सोरु गाउँपालिका वडा ४ को लिप्र गाउँकी १९ वर्षीया सुन्तली मल्लसँग एक महिना अगाडि भागी विवाह गरेका थिए। मंसिर २९ गते केटी पक्षका मान्छे कामीको घरमै पुगी केटा केटी दुबैलाई माइती घरमा ल्याइ कुटपिट गरी कामीलाई तल्लो जातको मान्छेले ठकुरीको छोरी भगाएको भन्दै बेपत्ता बनाएको कामीका आफन्तले आरोप लागएका छन्। 'ठकुरीकी छोरीसँग कामीको छोराले विवाह गरेको भन्दै युवती पक्षकाले छोरोलाई निर्घात कुटपिट गर्नुका साथै तीन दिनदेखि बेपत्ता पारेका छन्। घरमा तोडफोड गरेका छन्', चन्द्रेका बुवा धनन्जय कामीले भने, 'घरमा आएर युवायुवतीलाई माइती पक्षले अपहरण शैलीमा लगेका छन्। सुन्तली उनकै माइतीमा भए पनि मेरो छोरा तीन दिनदेखि बेपत्ता छ।' तर सुन्तली मल्ल भने गाउँमै भेटिएको जिल्ला प्रहरी कार्यालय हुम्लाले जानकारी दिएको छ। युवकलाई अझै भेटाउन सकिएको छैन। खोजी कार्य तीव्र पारिएको जिल्ला प्रहरी कार्यालय हुम्लाले जानकारी दिएको छ। छोराले गत मङ्सिर ५ गते मल्ललाई घरबाटै भगाइ आफ्नो घरमा ल्याएको भन्दै युवती पक्षका करीब २० जनासम्मको समुहले मङ्सिर २९ गते बुधबार रातीको समयमा जैरका गाउँका अन्य छिमेकीका घरमा ताला लगाइ आफ्नो घरको ढोका, झ्याल र छतको दाँती फाल्दै घरपरिवारलाई निर्घात कुटपिट गरेको आरोप बुवा कामीले लगाए। चन्द्रेका बुवाले भने, 'अन्तर जातीको युवती विवाह गरेका कारण छोराले कुटाइ खानुपर्यो, घरमा तोडफोड भयो, कुटपिटसँगै छोरालाई अपहरण गरे। आजसम्म भेटाउन सकिएको छैन। खै छोरालाई कुन नदीमा फाले होलान् अत्तोपत्तो छैन।' कामी र मल्ल जात नमिल्ने भएर भागी विवाह गरेका थिए। उनीहरु भागेको दिनदेखि माइतपक्षको धम्की सहँदै आउनुपरेको थियो। माइती पक्षको धम्कीका कारण छोराबुहारी सर्केगार्ड गाउँपालिकाको वडा २ को रीप गाउँमा बस्दै आएको धनन्जयले बताए। यता लिप्रुका माइती पक्षले खोजिरहेको भए पनि भेटाउन सकेका थिएनन्। पछि माइती पक्षबाट अहिलेको जमानामा पनि के को जातपात, आऊ भेटौं भनेर बोलाएपछि उक्त जोडी घरमा गएका हुन्। बुधबार राती मात्रै युवकको घरमा माइतीपक्ष आएर युवकलाई निर्घात कुटपिट गरेका थिए। हुम्लाबाट युवा र युवतीलाई लिएर मुगु पुगेको भए पनि युवती सम्पर्कमा आएको र युवा अझै बेपत्ता पारिएका छन्। घटना भए लगत्तै छोरा र बुहारीलाई अपहरण र कुटपिट गरेपछि आफूले पुस १ गते प्रहरीलाई जानकारी गराएको उनले बताए। घटनाको विषयमा प्रहरीलाई जानकारी भएलगत्तै ६ वडा प्रहरीको टोली घटनास्थल आसपासमा खटिइ अनुसन्धान र खोज तलास गरिरहेको छ। प्रहरी नायव उपरीक्षक हेरम्बु शर्माले घटनाको जानकारी हुने बित्तिकै खोजीको लागि व्यापक रुपमा प्रहरी परिचालन गरेको बताए। तीन वर्षदेखि दुबै जना प्रेम सम्बन्धमा थिए। विपाहिछि केटी पक्षकाले तल्लो जातको मान्छेले ठकुरीको छोरी विवाह गरेको भन्दै केटोलाई कुटपिट गरी बेपत्ता बनाएको र छोरीलाई घरमै राखेको जानकारी पाएको सर्केगाट१ का अध्यक्ष गोकुल बुढाले बताए।"
राष्ट्रिय टिम तयारी संयोजकमा गिरी,"काठमाडौं : नेपाल तेक्वान्दो संघले सिनियर राष्ट्रिय टिम तयारी उपसमितिको संयोजकमा केन्द्रीय सदस्य राम गिरीलाई संयोजक तोकेको छ । संघको हालै सम्पन्न बैठकले गिरीलाई सिनियर टिम तयारी उपसमितिको संयोजक तोकेको हो । विगत लामो समयदेखि तेक्वान्दो प्रशिक्षणमा क्रियाशिल गिरी तालिम तथा प्रशिक्षण व्यवस्थापन समितिका सदस्य पनि छन् । यो समितिको अध्यक्षमा हरिश्वर पोखरेल छन् । यसैगरी सदस्यहरुमा कासिममियाँ धोबी, सुनील राजकर्णिकार, कुमार लामा घिसिङ, रामचन्द्र श्रेष्ठ र राजन उप्रेती छन् । यसैगरी जुनियर राष्ट्रिय टिम तयारी उपसमितिको संयोजक भने कुमार लामा घिसिङलाई तोकिएको छ । यो उपसमितिमा टिकादत्त दाहाल र विकेश बिडारी सदस्य छन् । राष्ट्रिय पुम्से टिम तयारीको संयोजकको जिम्मेवारी भने सुनील राजकर्णिकारलाई तोकिएको छ । यो उपसमितिको सदस्यहरु भने चयन हुन बाँकी छ । राष्ट्रिय पारा टिम तयारी उपसमितिको संयोजकको जिम्मेवारी कासिममियाँ धोबीलाई दिइएको छ । उपसमितिमा रामचन्द्र श्रेष्ठ र राजन उप्रेती सदस्य छन् । यसैगरी संघका उपाध्यक्ष भानबहादुर चन्दको संयोजकत्वमा प्रतियोगिता व्यवस्थापन समिति गठन गरिएको छ । समितिमा द्वारिका खयरगोली, सन्तोष बुढाथोकी र मनिष जोशी सदस्य छन् । अरु दुई सदस्यको भने चयन हुन बाँकी छ । ग्योरोगी प्रतियोगिता व्यवस्थापन उपसमितिको संयोजकको जिम्मेवारी भने द्वारिका खयरगोलीले पाएका छन् । उपसमितिमा सागर अमात्य र सञ्जीव फुयाँल सदस्य छन् । यस्तै सन्तोष बुढाथोकीको संयोजकत्वमा पुम्से प्रतियोगिता व्यवस्थापन समिति गठन गरिएको छ । उपसमितिमा बलराम कार्की र केशव थापा सदस्य छन् । यस्तै राष्ट्रिय डेमोस्ट्रेसन उपसमितिको संयोजक भने छनोट हुन बाँकी छ । उपसमितिमा मदन गिरी र श्याम थापा सदस्य छन् । यसैगरी खेलाडी छनोट उपसमितिको संयोजकको जिम्मेवारी मनिष जोशीले पाएका छन् । यस उपसमितिको सदस्यहरु भने चयन हुन बाँकी छ । यसैगरी भौतिक पूर्वाधार विकास व्यवस्थापन समितिको संयोजक संघका उपाध्यक्ष सञ्जीव रेग्मी छन् । समितिमा रवि थापा र दीपेन्द्रबहादुर चन्द सदस्य छन् । प्राविधिक प्रशिक्षण व्यवस्था समितिको संयोजकको जिम्मेवारी भने उपाध्यक्ष नन्दकुमार राईलाई सुम्पिएको छ । समितिमा सुमन पराजुली सदस्य छन् । यसैगरी संगठन विकास तथा महिला सशक्तिकरण समितिको अध्यक्ष भने दिलबहादुर वली छन् । समितिमा प्रदेश १ बाट विजय न्यौपाने, प्रदेश २ बाट गुरुप्रसाद गौतम, बागमती प्रदेशबाट मणिराज विष्ट, गण्डकी प्रदेशबाट मदन केसी, सुदूरपश्चिम प्रदेशबाट साम्राज्यविक्रम पाण्डेलाई सदस्य चयन गरिएको छ । यसैगरी महिला सशक्तिकरणकी संयोजक नन्दा बस्याल पनि यो समितिको सदस्य छिन् । यसैगरी ग्योरोगीको निर्णायक समितिको संयोजक कोशिश खड्का छन् । यस्तै सदस्यमा अर्जुनभक्त राई, अशोक खड्का र विश्वराज राई छन् । यसैगरी पुम्से निर्णायक उपसमितिको संयोजकको जिम्मेवारी भने केन्द्रीय सदस्य बब्लु सिवाकोटीले पाएका छन् । उपसमितिमा सुमन घले सदस्य छन् । बाँकी तीन सदस्यको भने छनोट हुन बाँकी छ । संघको काम कारवाहीलाई चुस्त र दुरुस्त बनाउन संघका नवनिर्वाचित पदाधिकारी तथा सदस्यहरुलाई विभिन्न जिम्मेवारी सुम्पिएको हो । संघका विभिन्न समितिहरुमा अध्यक्ष, उपाध्यक्ष र सल्लाहकार रहने व्यवस्था गरेको छ । यसैगरी उपसमितिमा केन्द्रीय सदस्यहरु रहने व्यवस्था गरेको छ ।"
शेखर कोइराला स्वतः कांग्रेसको केन्द्रीय सदस्य,काठमाडौं: नेपाली कांग्रेसको सभापतिमा उम्मेदवार बनेका शेखर कोइराला स्वतः केन्द्रीय सदस्य बन्ने भएका छन् । नेपाली कांग्रेसको संशोधित विधानमा रहेको एउटा प्रावधानले उनलाई स्वतः केन्द्रीय बन्न बाटो खुला गरेको हो । कांग्रेसको विधानको धारा ६५ मा भनिएको छ'पार्टीको सबै तहको कार्यसमितिको सभापति पदको निर्वाचनमा निर्वाचित सभापतिपछि दोस्रो बढी मत प्राप्त गर्ने व्यक्ति सम्बन्धित कार्यसमितिको सदस्य हुनेछ । कोइराला सभापति पदको निर्वाचनमा दोस्रो भएका थिए।
शंकाको घेरामा पत्रकार राईको मृत्यु : हङकङबाट निस्पक्ष छानविनको माग,"हङकङ : नेपाल भ्रमणमा गएका पत्रकार किसन राईको निधन रहस्यमय भएको भन्दै निष्पक्ष छानबिनका लागि माग गरिएको छ। किरात राई यायोक्खा हङकङको अग्रसरतामा अध्यक्ष चन्द्रका राई, महासचिव गंगाराम राईसहित अन्य संघसंस्थाका प्रतिनिधि लगायतले हङकङ स्थित महावाणिज्यदूतावासको कार्यालयमा मागपत्र बुझाएका छन्। पत्रमा स्वर्गीय राईको शव प्रकृतिदेखि पोष्टमार्टम रिपार्ट शंकास्पद देखिएको, घटनास्थल र सँगै गएका साथीका बारेमा स्पष्ट तथ्य बाहिर नआएको कारण घटना थप रहस्यमय बन्दै गइरहेकाले यथाशिघ्र छानविन र सत्यतथ्य बाहिर ल्याउन महावाणिज्यदूतावास मार्फत नेपाल सरकारलाई माग गरिएको छ। हङकङमा निडर पत्रकारको छवि बनाएका सामाजिक अगुवा राईको मृत्यु अस्वभाविक भएको भन्दै अनुसन्धानका लागि किरात याक्थुम चुम्लुङ, सुनुवार समाज, किरात याक्खा छुम्मा, तमु ट्हो ह्युल, शेर्पा क्यिदुक, तामाङ घेदुङ, चाम्लिङ खाम्बातिम, साम्पाङ जुम्लेखा, पुमा तुप्खाबाङखाला, वान्तवा खिम, थुलुङ सामा, कोयी किम, बायुङ सुम्रिखिम, दुमी फन्सिकिम, नेपाल सोसाईटी हङकङले सामुहिक प्रतिवद्धता जनाएका थिए। घटनाको अनुसन्धानकै लागि गैह्र आवाशीय नेपाली संघ, हङकङ नेपाली महासंघ, नेपाली आदिवासी जनजाती महासंघ, नेपाल चेम्बर अफ कमर्स, नेपाली पत्रकार महासंघ हङकङले पनि महावाणिज्य दूतावासमा मागपत्र बुझाउने तयारी गरिरहेको जनजाति महासंघका उपाध्यक्ष कृष्णराज लाओतीले बताए। यसअघि पनि स्वर्गीय राईको परिवारको तर्फबाट छोरा अरिम राईले घटनाको सुक्ष्म अनुसन्धानका लागि जिल्ला प्रहरी कार्यालय खोटाङमा निवेदन दिएका थिए। पत्रकार राई कात्तिक ७ गते खोटाङको दिक्तेल रुपाकोट मझुवागढी नगरपालिका ८ दोर्पाचिउरीडाँडाको पंखु खोला नजिकै भिरबाट लडेर मृत्यु भएको प्रहरीले जनाएको थियो।"
राजनीतिमा महानिशा,"असल नेता त्यो हो जो देश र जनताप्रति सधैं इमान्दार, सरल र सादग हुन्छ। देशजनतालाई ठग्दैन। सधैं देशलाई दिन्छ, देशसँग कहिल्यै लिँदैन। त्योभन्दा ठूलो अर्को कुनै राष्ट्रवादी पनि हुँदैन। ईश्वर ! ईश्वर सधैं फस्र्ट ह्यान्ड हुन्छ, सेकेन्ड ह्यान्ड हुँदैन। ईश्वर सड्दैन। मानिस सडेपछि आफूलाई ईश्वर देख्छ। सडेका मानिसहरू सेकेन्ड ह्यान्ड ईश्वरको डमी बनेर पतन भइरहेका छन्। नेताको जन्म हुन छोडेको छ। राजनीतिक अवतारवादको कारखानाबाट त्यही ईश्वरको कुरूप आविष्कार उत्पादन हुँदैछ। सेकेन्ड ह्यान्ड ईश्वरका बुख्याचा संस्करणबाट शासित छ मान्छे ! बुद्धिको मार्केटप्लेसमा सबैभन्दा सस्तो केही छ भने बौद्धिकता नै छ। बुद्धिविनिमयलाई बुद्धिविस्खलनले प्रतिस्थापित गरेको छ। मान्छे आफैंले आफैंलाई मान्छेबाट गिराउँदै छ। मान्छेबाट गिरेर मान्छे हुन नसकेपछि त्यो मान्छे असफल नेता बन्न सफल भएको छ। देशमा असफलताहरूले सफलता पाएका छन्। असफलताका उन्नत उपजले देश कुरूप र कंगाल बन्दैछ। मेरो सामान्य समझले भन्छ असल नेता त्यो हो जो देश र जनताप्रति सधैं इमान्दार हुन्छ। सरल छ, सादग छ। देशजनतालाई ढाँट्दैन, ठग्दैन, लुट्दैन। जसले सधैं देशलाई दिन्छ, देशसँग कहिल्यै लिँदैन। त्योभन्दा ठूलो अर्को कुनै महान् नेता पनि हुँदैन। त्योभन्दा ठूलो अर्को कुनै राष्ट्रवादी पनि हुँदैन। दोषी चस्मा ओढेका विश्वेश्वरप्रसाद कोइरालाका आँखाले जताततै शत्रु मात्र देख्थे। मेरा नाङ्गा आँखाले नेताका महललाई सर्वत्र सुँगुरको खोर मात्र देख्दै छन्। बलियो कमजोरी छ मेरा आँखामा। शक्तिशाली भ्रममा बाँच्न जानेनन् आँखा। जस्तो छ त्यसलाई त्यस्तै देख्न सिके। मानव समाजको क्रिस्टल क्लियर संस्करण हो, नेता। स्निग्ध चरित्र नै नेताको अस्मिताको आवरण हो। नेता, जसले राजनीतिक नेतृत्व लिन्छ, ऊ मान्छेभित्रको असल मान्छे मात्र होइन, असल मान्छेभित्रको पनि उच्चतम मान्छेको उत्कृष्ट संस्करण पनि हो। तर नेताले आफूलाई हेर्ने नेत्र फरक छन्। आफ्ना चित्र जस्ता भए पनि आफूलाई मान्छे होइन, ईश्वर देख्छन्। उनीहरू ठान्छन्् तिमी जड हौ, उनीहरू नै तिम्रो चेतना हुन्। उनीहरूको बोली नै तिम्रो बोली हो। आफ्ना आँखा फुटाऊ, उनका आँखाले हेर। आज म राजनीतिको महानिशामा अध्यात्मको उषा खोजिरहेको छु। जहाँ इमानको उज्यालो सूर्य उदाओस्। अध्यात्म नै त्यो शक्ति हो, जुन शक्तिले मान्छेलाई मान्छेबाट गिर्न दिँदैन। नेता चाहन्छन् तिमी आफूलाई होइन, सधैं उनीहरूलाई विश्वास गर। आफ्नो सम्पूर्ण अस्तित्वलाई मेटाइ देऊ। क्राइष्ट चामत्कारिक हुँदाहुँदै पनि व्यावहारिक हुन नसक्दा आलोचित भए। क्राइष्टले आफ्ना भक्तलाई तिमीहरू मेरा भेडा हौ भने। नेताहरूले आफ्ना कार्यकतालाई त्यही भेडोठाने। क्राइष्ट र नेताको बोलीलाई मान्छेले व्यवहारमा उतारिरहेका छन्। मान्छेभित्र मान्छे हराइरहेका छन्। सडकमा भेडाहरू बढिरहेका छन्। दुई हजार वर्षपहिलेका मानिस क्राइष्टका भेडा भए। दुई हजार वर्षपछिका मानिस नेताका भेडा भएका छन्। क्रूर वर्तमानले भयावह भविष्यको बाटो लिँदै छ। अब देशमा नेताको मृत्यु हुँदैन। भयो भने एउटा भ्रष्टाचारीको मृत्यु हुन्छ। एउटा दुराचारीको मृत्यु हुन्छ। एउटा देशघातीको मृत्यु हुन्छ। एउटा अपराधीको मृत्यु हुन्छ। मान्छेबाट गिरेर सेकेन्ड ह्यान्ड ईश्वर बनेका मानिसलाई जर्ज बर्नाड शा अर्कै अद्भुत शब्दस्वरूपमा उभ्याउँछन्। उनी भन्छन् पोलोटिसियन्स आर द पिग। उनका आँखाले हेर्दा मान्छेबाट मान्छे गिरेपछि नेता होइन, सुँगुर बन्छन्। उनी थप्छन् कुस्ती नखेल्नु, दुवै फोहर हुन्छौ। सुँगुरले त्यही मन पराउँछ। सुँगुर भन्नेबित्तिकै हाम्रा आँखामा फोहरको विम्ब छाउँछ। जर्ज ओर्वेलको एनिमल फार्मका चित्रहरू पात्र बनेर राजनीतिमा नाचिरहेको देखिन्छ। यदाकदा लाग्छ, सपना हुन् यी तर आजभोलि मेरा आँखा दिउँसै सपना देख्न थालेका छन् ! खुला आँखाले देखेका दुरुह दृश्य पनि सपनाजस्तै हुन थालेका छन्। सुँगुरको खोरमा कस्तो सुन्दरता हुन्छ ? नेताका महल जनताका लागि किन घिनलाग्दा रछान हुँदैछन् ? सुँगुरको खोर र नेताका महलमा एउटा भयावह असमानता छ। यो असमानताभित्र पनि मेरा आँखाले अर्को एउटा कुरूप समानता देख्छन्। सुँगुर र मान्छेको आकृति र आवरण भिन्न छ। तर, मान्छेबाट गिरेका मान्छेको प्रकृति र प्रवृत्तिमा एकांगी एकात्मकता देखिन्छ ! असमानता भित्र एउटा अर्को अनौठो समानता झल्किन्छ। सुँगुरका खोर र नेताका महलको वास्तुशिल्पी फरक छ तर बुद्धिको बर्लुतवृत्तिभित्र वंशतन्त्रको विरासत उस्तै लाग्छ। महलभित्र बुख्याचाबिरादरी बाँचेको त्यो अतीत सधैं प्रतीत भइरहेको छ। वर्तमान घिनलाग्दो छ। विश्वेश्वरप्रसाद कोइरालाका दोषी चस्मा ओढेका आँखाले जताततै शत्रु मात्र देख्थे। मेरा नांगा आँखाले नेताका महललाई सर्वत्र सुँगुरको खोर मात्र देख्दै छन्। बलियो कमजोरी छ मेरा आँखामा। शक्तिशाली भ्रममा बाँच्न जानेनन् आँखा। जस्तो छ त्यसलाई त्यस्तै देख्न सिके। भ्रष्टाचार गर्नु र रछान खानु एउटै होइन भने सुँगुरलाई रछान र अपवादबाहेक मान्छेलाई भ्रष्टाचार किन उत्तिकै मन पर्छ ? मान्छेबाट गिरेर सुँगुर चरित्रमा अवतरित हुने सत्ताको सनातनी चक्रमा पिसिएको छ, मानवीय चेतना। भ्रष्टाचारप्रति निरपेक्ष नेता खोज्न डायजिनस बन्नु पर्छ। दिउँसै लालटिन बालेर हिँड्नु पर्छ। डा गोविन्द केसीजस्ता मानवहरू हिँडिरहेका छन्। असल मानिस देखेर कुकुर भुक्दैनन् तर भेडा भुक्छन् आयो भन्छन् ! आफ्नै दिमागले काम नगरेको आफैं थाहा पाउँदैनन्। एउटा भ्रष्ट पिँढी कति दोषी छ ? त्यही भ्रष्ट पिँढीको भ्रष्टाचार र अराजकताले अधर्मी समाजको निर्माण गर्छ। नेताको जन्म त्यही समाजबाट हुन्छ। फ्रान्ज काफ्फाले रचना गरेको एक अभौतिक भूगोल हो मेटामोर्फेसिस ! त्यो भूगोलमा मान्छेबाट कीरा भएका कीरामान्छे निवास गर्छन्। काफ्फाका भन्दा कम तिख्खर थिएनन्, हाम्रा महाकवि लक्ष्मीप्रसाद देवकोटाका आँखा। देवकोटा आफ्ना वरिपरि भेडा मात्र देख्न थाले। उनका लागि संसार एक दृश्य भयो। त्यो दृश्यलाई सुन्थे भेडाको आवाजमा। मान्छेलाई शब्दमा देख्थे भेडाको स्वरूपमा ! खोरमा सुँगुर जस्तै सायद देवकोटा पनि महलमा भेडाहरू निमग्न निवास गरेको देख्थे। अन्तिमतिरको त्यो सुरुआतीमा आफू पनि भेडो भएर बाँच्न चाहन्थे। अन्त्यबाट सुरु गर्दै ईश्वर पुकार्थे प्रभु ! मलाई भेडो बनाइदेऊ। देवकोटाले मलाई आँखा दिएनन्। उनका आँखा चोर्न पाइनँ म नव प्रमिथस हुन सकिनँ। ज्योति छोडेर गए। आशंका छ मेरो भागमा पनि अलिकति परेको छ ! अहिलेको राजनीति ल्यान्डस्केपमा उभिएका महलहरू तिनै जर्ज ओर्वेलको त्यही एनिमल फार्मजस्ता लाग्छन् मलाई। देशबाट मानिस हराउँदै छन्। भेडाको भीड झाँगिदै गएको देख्छु। मानिसको आत्मा फोहर भएपछि सुँगुर बन्छ। सुँगुरको धर्म एउटै हुन्छ खानु, खानु र खानु। सत्य नांगो हुन्छ, सत्य छोप्दा मानिस आफैं नांगिन्छ सुँगुर पनि वस्त्रविहीन हुन्छ। सत्य छोप्नु राजनीतिक धर्मको मूल कर्म मानिएको छ। के सत्ता र सुँगुर पर्यन्तपर्याय बनेर बाँचेका हुन् ? बाँच्नुको अर्थ जिउनु मात्र होइन। मान्छेको मनमा बाँच्नु पर्छ मान्छे। जनताको मन नै नेताको घर हो। तर जनताका मन भत्किएका छन्। सहरमा सुँगुरका खोर बढेका छन्। ती नेता जसले आफूलाई ईश्वरीय आयाम र आधिपत्यभन्दा माथि ठान्छन्, ओशो यसलाई मानवीय अस्तित्व र चेतनाको हत्या मान्छन्। ओशो थप्छन् डकैतीको आधुनिक प्रक्रिया बनेको छ, राजनीति। वस्तुतः अहिले राजनीतिको मौलिक आधार नै झूट र चोरीमा चलेको छ। चोरको खेल भएको छ राजनीति। मूर्खहरू त्यही खेलको चर्चा गरेर बाँचेका छन्। हामी झन् कति मूर्ख ? ओशोजस्तै मानवीय चेतनाको हत्यालाई बीभत्स शैतानी शक्तिको आक्रमण मान्छन् नित्से। यो कुरूप शक्तिको विकराल विनाशका लागि उनैले उवरमेञ्चको शाब्दिक स्वरूप स्थापना गरे। उनको अतिमानव यही सुराभौतिक शक्तिविरुद्धको पराभौतिक शक्ति हो। वर्नाड शा, जर्ज ओर्वेल, ओशो, नित्सेजस्ता कैयन् चेतन मानव मस्तिष्कले राजनीतिक नेतृत्वलाई किन मानव जातिको निकृष्ट स्वरूप मान्छन् ? किन घृणा गर्छन् ? एरिस्टोटलले नेतालाई किन राजनीतिक पशु भने ? नेता र लगौटी बदलिरहनु पर्छ तर दुवैको कारण एउटै हुन्छ ! किन सुलभ सुझाव सुझाउँछन् मार्क ट्वइन ? राजनीतिमा मूर्खता किन बाधक हुँदैन ? किनभने त्यसको सघन साधनाले मूर्खतालाई निर्वाध गरेको छ। मूर्खतालाई महानता ठान्ने बेसुरसारथिका पछाडि एउटा भीड सधैं दौडिरहेको छ। अहिले पनि सिभिलाइजेसन शब्दको सुन्दर क्यानभासमा कुरूपताका बिम्ब कोरिएका छन्। राजनीतिभित्र मौलाएको मूर्खताको अधिपत्यले मान्छेका आँखाबाट मानवीय महानताको सपना पनि खोसिसकेका छन्। के मूर्खताको अधिपत्यमा विद्वता बाँधिएको हो ? के विद्वताले सामथ्र्य गुमाइसकेको हो ? १७औं शताब्दीका नेपोलियन बोनापार्टले मूर्खताको अधिपत्य अस्वीकार गरे। २१औं शताब्दीमा पनि हामी अझै मूर्खताको आधिपत्य स्विकार्न किन बाध्य छौं ? यद्यपि र अपवाद सधैं बाँच्नुपर्छ। जैन प्रवर्तक महावीर यद्यपिलाई हरेक वाक्यको मुखडा बनाउँथे। उनलाई पनि सायद यस्तै लाग्थ्यो, यद्यपि सधैं एउटा झिनो विकल्प हो अपवाद जस्तै। यद्यपि अपवादहरू साह्रै थोरै भए पनि इतिहास बनेर पनि बाँचेका हुन्छन्। सार्वभौम नैतिकता र सत्यको सार्वभौमिकताको उज्यालो उदाहरण बनेर बाँचेका नेता हुन् कृष्णप्रसाद भट्टराई, गणेशमान सिंह र मनमोहन अधिकारी। यो पंक्तिमा अटाउने अरू केही नाउँ होलान्। छुटाउनु नहुने नाउँ भीमबहादुर तामाङ पनि हो। आज म राजनीतिको महानिशामा अध्यात्मको उषा खोजिरहेको छु। जहाँ इमानको उज्यालो सूर्य उदाओस्। अध्यात्म नै त्यो शक्ति हो, जुन शक्तिले मान्छेलाई मान्छेबाट गिर्न दिँदैन। जहाँ राजनीतिक कर्ममा होमिएका राधाकृष्ण थारू, रामहरि जोशी, निर्मल लामा र नरबहादुर कर्माचार्यहरू जस्तै मान्छेबाट नगिरेका मान्छे पनि सधैं बाँचेका हुन्छन्। अध्यात्मको अर्थ जटिल छैन। सदगुरु जगदीश वासुदेव भन्छन् औसत मान्छेभन्दा माथि उठ्नु अध्यात्म हो। सद्गुरुका शब्दकसीमा अहिलेका ती नेता जो आफूलाई नेता मात्र होइन, राजनेता, महान् नेता ठान्छन्। तर, औसत मान्छेभन्दा निक्कै निचो देखिन्छन्। जसले आफूलाई औसत होइन, मान्छेका रूपमा एक दिन पनि उभ्याउन सकेका छैनन्। बुद्धिले नांगो भएपछि मान्छे विचारले पनि नांगो हुन्छ। नेता र नग्नता अहिले पर्यायवाची बनेका छन्। कृष्णप्रसाद भट्टराई (किसुनजी) र गिरिजाप्रसाद कोइराला (गिरिजाबाबु) बीच उस्तैउस्तै भिन्नताको भीषण भड्खालो कसरी बन्यो ? किसुनजीको स्वच्छसादगी साधना र सदाचारको विलोमविम्ब कसरी बने गिरिजाबाबु ? गणेशमान सिंहको व्यक्तित्वको गजुरको चमकले शेरबहादुर देउवाको अनन्तआदतलाई किन अलिकति पनि आलोकित गर्न सकेन ? एउटै वृक्षको मूल र हाँगो बनेर हुर्किएका हुन्, मनमोहन अधिकारी र केपी ओली ! मानिसका आँखामा त्यही वृक्षको फूलको प्रतीक बने मनमोहन तर तिनै मान्छेका आँखामा फूलबिनाको प्रतीक कसरी बने केपी ओली ? यी दुईबीच किन यति ठूलो भिन्नता ? एक सदाचार र एक सदाचारशून्य विचारको विशेषण कसरी बने ? मनमोहनको मनको उज्यालो ओलीजीको आत्माको आँतमा किन पोतिएन ? के थियो त्यो विदिर्ण विभेद? अध्यात्म ! एक प्राणमा दुई अस्तित्व बाँच्नु पर्छ, नेता अध्यात्म र राजनीति। राजनीति विचार हो भने अध्यात्म विवेक हो। मदन भण्डारीको उचाइर मर्यादाको मानक मूल्य स्वयं श्रीमती विद्यादेवी भण्डारीका लागि किन मूल्यवान् बन्न सकेन ? वामदेव गौतम प्रवृत्तिको भेलसामु नदी किनारको रुख बनेर निर्धो बाँचेका मोहनचन्द्र अधिकारीभित्र के छ त्यस्तो, जसले उनलाई मान्छेबाट गिर्न बचायो ? उनै मार्क ट्वइन भन्छन् एक इमान्दार मानिस राजनीतिमा जति उज्यालो भएर चम्कन सक्छ अन्यत्र सक्दैन। इमान्दारिता नै अध्यात्म हो, आध्यात्मिक चेत र शक्ति हो। कृष्णप्रसाद भट्टराई, गणेशमान सिंह, मनमोहन अधिकारीहरू त्यही आध्यात्मिक चेतको चिरागमा चम्किएका उज्याला नाम हुन्। जो तारा बनेर मानसनभमा बाँचिरहेका छन्। पूर्वप्रधानमन्त्री बाबुराम भट्टराईको सामान्य व्यक्तिगत जीवनशैली नेपाली राजनीतिको दुरुह पाटो पक्कै होइन जस्तो लाग्छ। यो पनि लागिरहन्छ कि उनी मूर्खतालाई अब अस्विकार गर्छन्। मूर्खता वैयक्तिक र अवैयक्तिक दुवै हुन्छन्। हिजोको मूर्खतापूर्ण रुग्ण पाखण्डभन्दा उनी माथि उठन सक्नु भ्रम होइन। बाबुराम भट्टराईसँगै प्रदीप गिरी र केबी गुरुङ, गगन थापा र घनश्याम भुसालको व्यक्तिगत जीवन सादगीपूर्ण देखिन्छ। त्यो सादगी नै आध्यात्मिक साधना हो। नेता ती हुन्, जसले आफूलाई ईश्वर होइन, मानिसको रूपमा देख्छन् सामान्य मानिस। नेता ती सामान्य मानिस हुन्, जसले बाटो देखेका छन् र त्यो बाटो बिराउँदैनन्। त्यो बाटो हो सरल र स्वच्छ राजनीतिक जीवनको बाटो। जीवनको त्योे बाटो जो हिँड्छ, ऊ जीवन पछिको अनन्त जीवन बाँचिरहेको हुन्छ। तर किन नेताको नियति सिग्मन्ड फ्रायडको थानाटोसको गरिहराइतिर गमन गर्दै छ ? राजनीतिक जीवनमा सबैले किन मृगतृष्णा रोजिरहेका छन्। राजनीतिमा किन अन्तःपछिको अनन्त जीवन बाँच्ने जीवेष्णा हराएको छ ? क्रूर वर्तमानले भयावह भविष्यको बाटो लिँदै छ। अब देशमा नेताको मृत्यु हुँदैन। भयो भने एउटा भ्रष्टाचारीको मृत्यु हुन्छ। एउटा दुराचारीको मृत्यु हुन्छ। एउटा देशघातीको मृत्यु हुन्छ। एउटा अपराधीको मृत्यु हुन्छ। सायद हजारौं वर्षपहिले नै वर्तमानको यो भूत उनको टाउकामा सवार हुन थालेको थियो। त्यसैले प्लेटो एउटा आदर्शवादी शासकको खोजीमा थिए एउटा मान्छे, जो शासक हुन्छ, विशिष्ट बुद्धिले भरिएको होस्, कुशलक्षमताले सम्पन्न होस्, तर्कशील र युक्तिसंगत होस्, जसले सबैको लाभका लागि निर्णय लिन सकोस्। प्लेटोले आफ्नो किताब रिपब्लिकमा यस्तै एक दर्शनवादी शासकको अवधारणा ल्याए। प्लेटोको यो अवधारणा आध्यात्मवादकै उपज हो। आफूलाई आध्यात्मिक देखाउनेहरूको कमी छैन यहाँ। तर, देखिनु र हुनुमा फरक छ। मानवताको सम्पन्नता हो अध्यात्म। अध्यात्मलाई पश्चिमा जगत्मा सेल्फ आइडेन्टिटीका रूपमा पनि बुझिन्छ। अध्यात्मको अर्थ असांसारिक हुनु पनि होइन। भौतिक संसारमा बाँचेको मान्छे असांसारिक हुन सक्दैन। तर, सांसारिक तामसमा डुबुल्की मारेर मृत्युपूर्व मर्नु पनि हुँदैन। सरल छ, अध्यात्मको अर्थ। एक सहज संकल्प हो अध्यात्म म पाप गर्दिनँ, कमसेकम मेरा आफ्नै नजरमा म गिर्दिनँ। तटस्थ बुद्धिको विकास हो अध्यात्म। अन्तःप्रज्ञा हो अध्यात्म। अन्तःप्रज्ञा जसलाई सहजज्ञान पनि मान्न सकिन्छ। सहजज्ञान नै एक असल नेताको न्यूनतम योग्यता र आधारभूत परिधान पनि हो। आध्यात्मिकता मानवको एक अभिन्न आयाम हो। अध्यात्मशून्य नेतृत्वलाई नेता मान्न सकिँदैन र मान्नु पनि हुँदैन। नेता चोरका पनि हुन्छन्, साधुका पनि। गुन्डाका पनि हुन्छन् अनि देशका पनि। देशको नेता त्यो हो, जसको मनमा अध्यात्मको उज्यालो हुन्छ अलिकति भए पनि। _"
जीवन जस्तै मृत्यु,"मृत्युको ज्ञान ग्रहण गर्नु भनेको मृत्युलाई खुलेर स्विकार्नु हो। मृत्युबोध गर्न सक्नु हो। जीवन जस्तै मृत्युलाई पनि लिन सक्नु हो। जति बाँचिन्छ, त्यसभित्र अर्थपूर्ण जीवन बाँच्नु पनि हो। हामी कतिपयले प्रश्न गरिरहेका हुन्छौं, आखिर अर्थपूर्ण जीवन बाँच्नु भनेको के हो ? के कुराले मानिसको जीवनलाई अर्थपूर्ण बनाउँछ ? यी प्रश्नहरूको उत्तर हतपत पाउँदैनौं। महान् लेखक, कवि, दार्शनिक, विचारक, चिन्तकहरूले वर्षौं बिताएका छन्, जीवनको अर्थ र अर्थपूर्ण जीवनबारे बुझ्नका लागि। ब्रिटिस कवि टीएस इलियटले आफ्नो कविता द वेस्ट ल्यान्डमा अर्थहीनता र एक्लोपनको उजागर गर्दै मानवीय निकटताको खोजी गरेका छन्। इलियटले इंकित गर्छन् कि यो भौतिक संसारमा मानिस स्वार्थी र एक्लो हुँदै गइरहेको छ। त्यसको समाधान भनेको मानवीयता र भाइचाराको सम्बन्ध हो। जसले मानिसलाई एक्लो र अर्थहीन जीवन बाँच्न दिँदैन। रसियन लेखक भ्लादमिर नाबाकोब कसरी अरू मानिसको दुःखाइ र पीडाले हामीलाई कठोर बनाउँछ भन्नेबारे आफ्नो चेतनाको उजागर गर्छन्। जोसेफ कनार्ड भने मिस कम्युनिकेसन अर्थात् बुझाइमा गलत सूचना प्रवाह हुँदा त्यसले मानवीय जीवनमा पुर्याउने असरका बारेमा बताउँछन्। मृत्युदेखि डराउनु स्वाभाविक हो। तर त्यही डरका कारण त्यसबारे त्यति धेरै बहस र छलफल गर्दैनौ। जसका कारण मृत्युदेखि अझ बढी डराउँछौं। मृत्यु बुझ्नु भनेको आफ्नो पहिचान र अस्तित्व मेटिनु हो भन्ने सोचलाई चुनौती दिनु हो। यी महान् व्यक्तिहरूका कुरा सुन्दा र पढ्दा पनि अर्थपूर्ण जीवन बाँच्नु भनेको मानवीयताको सम्बन्ध स्थापित गर्नु, अरूको दुःखलाई बुझ्न सक्नु र खास विषयवस्तु जसले हाम्रो जीवनलाई परोक्ष वा अप्रत्यक्ष रूपमा प्रभाव पारेको हुन्छ, जस्तो जन्म र मृत्यु आदिलाई सही हिसाबले बुझ्न सक्नु हो। न्युयोर्क टाइम्सको बेस्ट सेलर पुस्तक होएन ब्रेथ्स बिकम्स एयरका लेखक पल क्यलनिथी, जो आफैं पेसाले डाक्टर र पछि लेखक भए। उनी ४० वर्ष पनि नपुगी क्यान्सर रोगबाट पीडित भएर बिते। उनी लेख्छन्, के कुराले जीवनलाई अर्थपूर्ण बनाउँछ ? भनेर बुझ्न मैले साहित्य र दर्शन पढें। कसरी मस्तिष्कले जीवलाई यो संसारको अर्थ बुझ्ने क्षमता दिन्छ ? भन्ने बुझ्न न्युरो साइन्स पढें। ल्याबमा काम गरें र मेरा साथी सर्कलबीचको सम्बन्धलाई अझ बढी घनिभूत बनाएँ। मानिसले जीवनको अर्थ बुझ्न वा अर्थपूर्ण जीवन बाँच्न अनेक उपाय गर्ने गर्छन्। कोही चमत्कार गर्छन्, कोही आविष्कार गर्छन्। कोही समाजसेवा गर्छन्। कोही मानिसबीच राम्रो सम्बन्ध स्थापित गर्न चाहन्छन्। के हामीले हाम्रो मस्तिष्कको क्षमतालाई एउटा राम्रो मानवीय सम्बन्ध स्थापित गर्न प्रयोगमा ल्याएका छौं ? के हामीले पीडा हुने विषयमा छलफल गरेर त्यसको गहिराइसम्म पुगेका छौं ? हामीले पढेका, देखेका र बुझेका राम्रा कुराहरूलाई हाम्रो जीवन अर्थपूर्ण बनाउन प्रयोगमा ल्याएका छौं त ? यस्ता प्रश्नहरूको उत्तर खोज्दा खासगरी मृत्यु र विपत्का बेला के कुराले जीवनलाई अर्थपूर्ण बनाउँछ भनेर बुझ्न सहयोग गर्दोरहेछ। क्यालानिथि लेख्छन्, जीवन र मृत्युका प्रश्नहरू भनेका मानवीय नैतिक प्रश्नहरू पनि हुन्। मृत्युलाई सजिलै लिन सकिने कुरा पनि होइन। हरेक दिन मृत्यु देखिरहेको एउटा सर्जन आफैंले मृत्यु भोग्नु पर्यो भने कति आत्तिन्छ होला ? वास्तविक दुःखाई के हुँदोरहेछ भन्ने कुरा क्यालानिथिले पुस्तकमा लेखेका छन्। भन्छन्, क्यान्सरका बिरामीलाई दुःखाईका बारेमा बुझाएँ तर जतिबेला क्यान्सरले दुख्न थालें, त्यतिबेला थाहा भयो दुःखाई त कहाँ मैले बुझाए जति मात्र रहेछ र ? डाक्टर भएर बिरामीको उपचार गर्नु र आफैं बिरामी भएर डाक्टर भए ठाउँ जानु दुई फरक अनुभव रहेछन्। बिरामीको दुखाईको तह डाक्टरलाई थाहा हुँदोरहेनछ। आखिर जन्मिनु र मर्नु त अवश्यभावी छ। विसंगति नाटककारको रूपमा चर्चित सेमुअल बेकेट लेख्छन्, एकदिन जन्मिन्छौं अनि एकदिन मर्छौं। अर्थपूर्ण जीवन बाँच्न विषयवस्तुबारे मात्र ज्ञान भएर हुँदोरहेनछ, नैतिक स्पष्टता पनि चाहिँदोरहेछ। त्यसलाई बुझ्न सक्ने सामथ्र्य पनि चाहिन्छ। ग्रीक भाषामा एउटा संकल्पना छ अर्थात् जसको नेपाली अर्थ हुन्छ सामथ्र्य। जसका लागि नैतिक, भावनात्मक, मानसिक र शारीरिक तत्परताको खाँचो पर्दछ। मृत्युमा पुगेको व्यक्तिको सबैभन्दा ठुलो डर भनेको उसलाई अस्तित्व र पहिचानको हो। अब म यो धर्तीमा कहिल्यै आउने छैन ? कहिल्यै कोहीकेही देख्न पाउने छैन ? मेरा कोही हुने छैनन् आदि इत्यादि। यदि त्यो व्यक्तिको मानवीय सम्बन्ध राम्रो र फराकिलो छ। उसले भोलि यो धर्तीबाट बिदा लिएर गए पनि अफसोच हुने छैन भन्ने जुन निष्कर्षमा पुग्छ, त्यो व्यक्तिका लागि मृत्यु सायदै पीडादायक होला। मानवीय सम्बन्धको महत्त्व मृत्यु र विपत्का बेला ठूलो हुँदोरहेछ। तर पनि मानिस किन बढी भौतिक र स्वार्थी हुन्छ ? त्यो पनि बुझ्नु जरुरी हुन्छ। मानिस जतिसुकै स्वार्थी र भौतिकवादी भए पनि सबैभन्दा ठूलो प्रश्नले पिरोल्ने भनेको अन्तत्वोगत्वा भोलि आफूले संसार छोडेर जाँदा के कमाएँ ? कति कमाएँ ? भन्ने नै हो। कति साथीभाइ बनाएँ ? मेरा कति आफन्त आफ्ना भए ? म यो समाजलाई के दिएर जाँदैछु ? भन्ने प्रश्नहरू नै हुन्। यदि यी सबैको उत्तर त्यो व्यक्तिले पायो भने त्यो व्यक्ति मृत्युमा त्यति नआत्तिएला जति ऊ कुनै उत्तर नपाउँदा आत्तिन्छ। एउटा प्रेरणादायी र अर्थपूर्ण बचाइका आधारहरू यिनै रहेछन्। आफू मर्ने बेलामा कम्तिमा एउटा माया गर्ने मान्छेसम्म होस्। जसले नबोलीकनै भए पनि तपाईंको हात समाइदियोस्, तपाईंका आँखामा हेरेर। आखिर त्यो नै मौन वार्तालाप हुन्छ, गहिरो र अर्थपूर्ण। हुन त मृत्युको मुखमा पुगेको बेला जति नै नैतिकवान् वा सामथ्र्यवान् व्यक्तिलाई पनि हम्मेहम्मे पर्छ जीवनको अस्तित्व र पहिचान बुझ्न वा मृत्युलाई स्वीकार्न। प्रसिद्ध दार्शनिक मार्टिन हेइडेगर भन्छन्, बितिरहेको समय थाहा पाइराख्नु भनेको बोर्डमको अवस्था हो। तर त्यसको ठीकविपरीत मृत्युको बोध भइराख्नु भनेको अर्थपूर्ण जीवनको खोजी नै रहेछ। मृत्यु सबै सजीव जीवलाई आउँछ, ढिलो वा चाँडो। त्यसभित्र अर्थ खोज्नु चाहिँ परिचय र अस्तित्वको निर्माण गर्नुरहेछ। हामी आफैंमा पूर्ण भए पनि यो संसार पूर्ण छैन, त्यो स्विकार्न सक्नुपर्छ। हो, दुखाइमा हामी सम्पूर्ण भुल्छौं, हाम्रो पहिचान, हाम्रो अस्तित्व। हामी जे हौं त्यो हुँदैनौं। हामी कर्ता होइन, कर्म बन्छौं। हामी दुखाइ वा दुखाइलाई नियन्त्रण गर्ने अरूथोक कुनैबाट सञ्चालित हुन विवश छौं। तर त्यही दुखाइभित्र बोध गर्न सक्नु अझ बढी अर्थपूर्ण हुँदोरहेछ। नित्जे भन्छन्, साँचो जीवन भनेको त दुखाइको जीवन हो। स्वरसम्राट् नारायणगोपालले गाएका छन्, केही मिठो बात गर, रात त्यसै ढल्किँदै छ। भरे फेरि एकान्तमा रुनु त छँदैछ। आफू मर्दैछु भन्ने थाहा पाएपछि क्यालनिथि लेख्छन्, मैले फरक किसिमले बाँच्न सिक्नु पर्छ। मृत्यु एउटा टार्न नसक्ने बटुवा हो, त्यही भएर अब वास्तवमा नमरुञ्जेल म मर्दैछु भन्ने थाहा पाइराख्नु भनेको वास्तवमा बाँचिरहनु रहेछ। जीवनलाई अर्थपूर्ण बनाउनु नैतिक जिम्मेवारी पनि हो। कहिलेकाहीँ मृत्युलाई स्वीकार गरेर पनि अन्तिम क्षणमा स्विकार्न सकिँदैन। विज्ञानले भौतिक रूपले केही हदसम्म बचाउला तर फेरि पनि नैतिक सामथ्र्य नहुञ्जेल न आस रहन्छ, न डरको सामना गर्न सकिन्छ। न हामीसँग सामथ्र्य नै हुन्छ, न खुसी नै रहन सकिन्छ। मृत्युदेखि डराउनु स्वाभाविक हो। तर त्यही डरका कारण त्यसबारे त्यति धेरै बहस र छलफल गर्दैनौं। जसका कारण मृत्युदेखि अझ बढी डराउँछौं। मृत्यु बुझ्नु भनेको आफ्नो पहिचान र अस्तित्व मेटिनु हो भन्ने सोचलाई चुनौती दिनु हो। मृत्युलाई खुलेर स्विकार्नु हो। मृत्युबोध गर्न सक्नु हो। जीवन जस्तै मृत्युलाई पनि लिन सक्नु हो। जति बाँचिन्छ त्यसभित्र अर्थपूर्ण जीवन बाँच्नु पनि हो।"
यी मुलुकबाट आएका यात्रुले तत्काल क्वारेन्टाइन बस्नु नपर्ने,काठमाडौं : कोरोना भाइरसको नयाँ भेरियन्ट ओमिक्रोन देखिएका मुलुकबाट नेपाल आएका यात्रुले अनिवार्य क्वारेन्टिन बस्न नपर्ने भएको छ। अध्यागमन विभागले शनिबार सूचना जारी गर्दै यसअघि जारी गरेको नियम तत्कालका लागि स्थगित गरेको जनाएको छ। विभागले शुक्रबार मात्रै मन्त्रिपरिषद्को निर्णय भन्दै ओमिक्रोन देखिएका ६७ मुलुकबाट नेपाल आउँदा सात दिन अनिवार्य होटेल क्वारिन्टिनमा बस्नुपर्ने सूचना जारी गरेको थियो। जोखिमयुक्त मानिएका ६७ देशबाट नेपाल प्रवेश गर्ने यात्रुले सात दिन आफ्नै खर्चमा होटल क्वारेन्टिनमा बस्नुपर्ने र आरटीपीसीआर विधिबाट परीक्षण गर्नुपर्ने भनिएको थियो। विभागले परीक्षणको रिपोर्ट नेगेटिभ आएमा ७ दिन होम क्वारेन्टिनमा बस्नुपर्ने र पोजेटिम रिपोर्ट आएमा भने तोकिएको आइसोलेसन केन्द्र वा अस्पताल पठाइने बताएको थियो।
भोलिदेखि १२ देखि १७ वर्ष उमेर समूहका बालबालिकालाई कोरोना खोप लगाइँदै,काठमाडौं : सरकारले आइतबारदेखि १२ देखि १७ वर्ष उमेर समूहका बालबालिकाहरुलाई कोभिड१९ विरुद्धको खोप लगाउने भएको छ। स्वास्थ्य तथा जनसंख्या मन्त्रालयका अनुसार ५७ जिल्लाका १२ देखि १७ वर्ष उमेरसम्मका बालबालिकालाई मोडर्ना खोप दिइन लागेको हो। मन्त्रालयका अनुसार २०६१ साल मंसिरदेखि २०६६ मंसिरसम्म जन्म भएका बालबालिकाहरुलाई पुस ४ देखि १४ गतेसम्म खोपको पहिलो मात्रा दिने भएको हो। दोस्रो मात्रा भने माघ २ देखि १२ गतेसम्म दिइनेछ। यसअघि १२ वर्ष माथिका दीर्घ रोगीहरुका लागि फाइजर खोप लगाउन सुरु गरिएको छ। २० जिल्लामा फाइजर खोप संचालनमा छ। बागमतीका ६ जिल्ला कर्णालीका १ र सुदूरपश्चिमको १ गरी ८ जिल्लामा भने पुस १३ देखि २२ गतेसम्म पहिलो मात्रा र माघ ४ देखि १३ गतेसम्म दोस्रो मात्रा दिइनेछ भने बाँकी १२ जिल्लामा खोप मिति तोकेर निर्धारण गर्ने मन्त्रालयले जनाएको छ। मन्त्रालयले पूर्णरुपमा सुरक्षित रहेकाले निर्धक्क भइ बालबालिकाहरुलाई खोप लगाउन आग्रह गरेको छ।
संसारको प्रतिबिम्ब स्वयम्भू महाचैत्य,"स्वयम्भू नेपालको सबैभन्दा प्राचीन तथा ठूलो बौद्ध तीर्थस्थल, नेपालको बौद्ध धर्मसंस्कृतिको मुहान तथा केन्द्रबिन्दु हो। यस चैत्यसँग सम्बन्धित अनगिन्ती संस्कृति छन्, केही लोप भएर पनि धेरै बाँकी नै छन्। काठमाडौं उपत्यकाको लगभग पश्चिम दिशामा अवस्थित डाँडामाथि रहेको विशाल स्वयम्भू चैत्यले नेपाली मात्र होइन, विश्वका सम्पूर्ण मानिसलाई आकर्षित तुल्याएको छ भन्दा अत्युक्ति नहोला। विश्वको सरोकार भएकाले विश्वसम्पदामा सूचीकृत पनि छ। विश्वको धरोहर स्वयम्भू चैत्यको उत्पत्ति र निर्माण सम्बन्धमा एउटै मात्र बौद्ध ग्रन्थ हो स्वयम्भू भट्टारको द्देश, जुन स्वयम्भूपुुराणका नामले अहिले प्रख्यात छ। यो नेपाल (उपत्यका)को स्थानीय ग्रन्थ हो। यस ग्रन्थका अनुसार उहिले नेपाल उपत्यका कालीदह नामको एक विशाल तलाउ थियो। चारैतिर अग्लाअग्ला जामाचो (नागार्जुन पर्वत), सिफुचो (शंखोदक पर्वत शिवपुरी डाँडा), फुल्लचो (फुलचोकी पर्वत), धिलाचो (ध्यानगिरि चन्द्रागिरी पर्वत) र अन्य ससाना डाँडाले घेरिएका छन्। विपश्वी बुद्धले नागार्जुन पर्वतमा रही एक कमलको बीउ तलाउमा फ्याँक्नुभयो। कालान्तरमा त्यस बीउबाट सह्रस्रदल कमल फुल्यो। उक्त कमलमाथि पञ्चरश्मीले युक्त ज्योति उत्पन्न भयो। ज्योति आफसेआफ उत्पन्न भएकाले स्वयम्भू ज्योतिरूप अर्थात् आफसेआफ उत्पन्न भएको ज्योतिरूप नामले प्रसिद्ध भयो। नेपाल सरकारले पशुपति क्षेत्र विकास कोष र लुम्बिनी विकास कोष आदिको व्यवस्था गरेझैं स्वयम्भू विकास कोषको व्यवस्था गर्नु जरुरी देखिन्छ। धेरै समयपछि तत्कालीन महाचीनमा अवस्थित पञ्चशीर्ष पर्वतमा रहनु भएका आदिबुद्ध मञ्जुश्रीका अवतारी मञ्जुदेवाचार्य चीनका राजकुमार धर्माकर र अन्य केही जनतासहित स्वयम्भू ज्योतिरूप दर्शनार्थ आउनुभयो। तलाउको पानी सुकाउन सकेमा त्यस स्थान मानव बस्तीका लागि अत्यन्त योग्य हुने देखेर तलाउको दक्षिणमा रहेको सबभन्दा होचो कोटुवाल डाँडा काट्नुभयो र पानी बाहिर निस्कियो। स्वयम्भू ज्योतिरूपसहितको सहस्रदल कमल ढल्कँदै पानी बगे पछि देखिएको पद्मगिरी पर्वतमा अडेश लाग्यो। उही पर्वत स्वयम्भू पर्वतका नामले प्रसिद्ध भयो। मञ्जुदेवाचार्यले साथमा ल्याइएका धर्माकर राजकुमारलाई र जनतालाई क्रमश: यस क्षेत्रको राजा र प्रजा, बस्तीलाई मञ्जुपट्टन नामकरण गरी देश निर्माण भयो। राजाले नियमपूर्वक शासन गरी प्रजालाई पालनपोषण गरेकाले देशको नाम नेपाल रहन गयो। स्वयम्भू ज्योतिरूप देशवासीको आस्थाको केन्द्रबिन्दु थियो। यसको प्रसिद्धि बढ्दै देशान्तरसम्म पुग्यो। कालान्तरमा तत्कालीन गौड देश (सम्भवत: बंगाल) का राजा प्रचण्डदेव राज्य त्याग गरी स्वयम्भू ज्योतिरूप दर्शनार्थ आए। दर्शनपश्चात् स्वयम्भू ज्योतिरूपको संरक्षण गर्ने सोच बनाए। तदनुसार यहाँका तत्कालीन बौद्ध गुरु गुणाकर आचार्य (बज्राचार्य) बाट प्रव्रजित भई शान्तिश्री भिक्षु र अन्तमा आचार्यत्व प्राप्त गरी शान्तिकर आचार्य (बज्राचार्य) नामले प्रसिद्ध भए। शान्तिकर आचार्यले गुरुको निर्देशानुसार विविधत् स्वयम्भू ज्योतिरूपलाई छोपी एक ठूलो चैत्य निर्माण गरी उही स्वयम्भू चैत्य तथा स्वयम्भू धर्मधातु वागीश्वर नामले प्रख्यात छ। स्वयम्भू चैत्य वरिपरि क्रमश: वसुपुर (पृथ्वीतत्त्वको प्रतीक बसुन्धरादेवीको मन्दिर), नागपुर (जलतत्त्वको प्रतीक नाग देवताको मन्दिर), वायुपुर (वायुतत्त्वको प्रतीक वायु देवताको मन्दिर), अग्निपुर (अग्नितत्त्वको प्रतीक अग्नि देवताको मन्दिर) र शान्तिपुर (आकाशतत्त्वको प्रतीक एवं शुद्ध चित्तको प्रतीक शून्यागारगुफा)निर्माण भए। अन्तमा आपू शान्तिपुरमा आस्फानकयोगमा अद्यापि रहनु भएको छ भने उल्लेख तथा स्थानीय बौद्ध विश्वास छ।स्वयम्भू चैत्य सुरुमा अर्धअण्डाकार, दूबो आदि घाँस उम्रिएको भित्रदेखि केन्द्रमा यष्ठि (काठको स्तम्भ) ठडाइएको, त्यसमाथि वर्गाकार संरचनामा बनाइएको छ। त्यसमाथि १३ वटा चक्र, सबभन्दा माथि उष्णीष रहेको हुनपर्छ, जस्तो कि ललितपुरलगनखेलमा विद्यमान अशोक चैत्य। कालान्तरमा चैत्य वास्तुकला विकास हुँदै वर्तमान अवस्थामा पुग्न आएको बुझ्न सकिन्छ। स्वयम्भू चैत्यको अर्धअण्डाकार वरिपरि दिशामा क्रमश: पञ्चबुद्धवैरोचन, अक्षोभ्य, रत्नसम्भव, अमिताभ र अमोघसिद्धि, विदिशामा क्रमश: मामकि, लोचनि, पद्मिनी र तारादेवी छन्। यी सम्पूर्ण संरचनाले यो संसार र सांसारिक जीवनको प्रतिनिधित्व गर्दछन्। त्यसमाथि रहेको वर्गाकारको संरचनालाई अकनिष्ठ भवन भनिन्छ। जसको अर्थ संसारभन्दा माथिको भुवन भन्ने हुन्छ। त्यस अकनिष्ठ भुवनको चारैतर्फ प्रत्येकमा अति आकर्षित अर्धनिर्मिलित नेत्र युगल र साँचो खोल्ने प्वालको प्रतीकात्मक चिह्न छ। यी चारै वटा अकनिष्ठ भुवन प्रवेश गर्ने मूल ढोकाका प्रतीक हुन्। जुन ढोकाबाट पसिसकेपछि लोकोत्तर भुवन त्रयोदश भूमि क्रमश: चढिन्छन् र अन्तमा बुद्धत्वसम्म पुगिन्छ। अकनिष्ठ भुवनदेखि त्रयोदशभूमि र उष्णीषले बुद्धत्व लाभ गर्नलाई गरिने अभ्यास बोधिसत्व चर्याबाट क्रमश: प्राप्त हुने आध्यात्मिक भूमि, बुद्धत्व र बुद्धद्वारा गरिने बुद्धचर्या र निर्वाणलाई दर्शाइरहेका छन्। छोटकरीमा भन्नु पर्दा, स्वयम्भू चैत्यले संसार र निर्वाणलाई दर्शाइरहेको छ, यो बौद्ध दर्शन हो। महायान तथा बज्रयान दृष्टिकोण हो। नेपालको इतिहासका लागि प्रमाणको रूपमा मानिने गोपालराज वंशावलीमा राजा श्रीविश्वदेव (वृषदेव) वर्ष १०० तेनकृत सीनगु बिहार चैत्य भट्टारिक प्रतिष्ठित सम्पूर्णकृतम्। पंक्ति उल्लेख छ। नेपालभाषा (नेवारी भाषा)मा अद्यपि स्वयम्भूलाई सिंगु भन्ने प्रचलन रहेकाले गोपालराज वंशावलीमा उल्लेखित सीनगु बिहार चैत्य भनेको वर्तमान स्वयम्भू चैत्य हो र सो चैत्य लिच्छवि राजा मानदेवका जिजु बुवा राजा वृषदेवले बनाउन लगाएको हुुनुपर्छ भनेर केही इतिहासकार बताउँछन्। स्वयम्भू चैत्यको पश्चिमउत्तर कोणमा अद्यापि सिंगु बिहारसाम्ह्यागुं महाबिहार छुट्टै रहेकाले राजा वृषदेवभन्दा पहिले स्वयम्भू चैत्य अस्तित्वमा रहेको र राजा वृषदेवले सिंगु बिहार परिसरमा अन्य कुनै एक चैत्य निर्माण गरी प्रतिष्ठा गरेको हुन सक्ने सम्भावना छ। गोकर्णमा अवस्थित लिच्छवि (राजा) अंशुवर्माको नाम कुँदिएको खण्डित शिलालेखमा (स्वयम्)भू चैत्य भट्टारक र (व)ज्रयान उल्लेख छ। त्यसैले लिच्छविकालीन राज्यमा नेपालमा बज्रयान परम्पराको उन्नत अवस्था रहेको र स्वयम्भू चैत्यको राजकीय सम्मानका साथ विशिष्ट स्थान रहेको स्पष्ट छ। उपत्यका बाहिरका राजाहरूको पनि स्वयम्भू चैत्यप्रति आस्था रहेको छ। स्वयम्भू चैत्यको प्रसिद्धि तत्कालीन प्राचीन भारत, चीन र तिब्बत, भुटान, सिक्किमसम्म फैलिएको थियो। चीनको ताङ्वशको इतिहासमा नेपालको स्वयम्भू चैत्यको विषयमा उल्लेख गरिराखेको, चीनका बादशाह हेनले आफ्ना दूत वाङ्हुएनचेमार्फत् स्वयम्भू चैत्यलाई काषायवस्त्र चढाएको, तत्कालीन भारतका बौद्ध प्रण्डितहरू सुनयश्री मिश्र, शान्तरक्षित, गुरु पद्मसम्भव, अतिशा दीपंकरवनरत्न आदिले स्वयम्भू चैत्य दर्शन गरेको, त्यस्तै तिब्बती भिक्षु धर्मस्वामीले स्वयम्भूमै बसेर गुरु रत्नरक्षितबाट शिक्षा प्राप्त गरेको पं हेमराज शाक्यले स्वकृति स्वयम्भू महाचैत्य ग्रन्थमा उल्लेख गर्नुभएको छ। प्रमाणअनुसार लगभग बाह्रौं शताब्दीमा शाक्यभिक्षु मैत्रीचन्द्रबाट जीर्णोद्धार भएको थियो। तेह्रौं शताब्दीमा राजा श्री जयराजदेवको पालामा दक्षिणबाट आएका मुसलमान समसुद्दिनको आक्रमणले नेसं ४७० मा स्वयम्भू चैत्यसहित अन्य थुप्रै मूर्तिमन्दिरहरू ध्वस्त पारेको प्रचूर मात्रामा मन्दिरका सुन आदि बहुमूल्य सम्पत्ति लुटेर लगेको थियो। नेसं ४९२ अर्थात् ध्वंस भएको २२ वर्षपछि मात्रै राजा जयस्थिति मल्लको पालामा महापात्र राजहर्ष भल्लोकद्वारा स्वयम्भूको पुनर्निर्माण भयो। त्यसपछि महामन्त्री जयसिंहराजर्द्धनबाट नेसं ५३३ तिर, ज्योतिर्मल्लबाट नेसं ७१५ मा राजा शिवसिंहबाट जीर्णोद्धार भयो। प्राकृतिक प्रकोप चट्याङले भत्केको स्वयम्भू चैत्य शाक्यभिक्षु जयलक्षबाट जीर्णोद्वार भयो। यसरी विभिन्न समयमा जीर्णोद्धार भएको पाइन्छ। सर्वसाधारणदेखि राजकीय व्यक्तित्व, स्वदेश र छिमेकी राष्ट्रका बौद्ध धर्मगुरु, राष्ट्रप्रमुख आदिले बेलाबखत स्वयम्भू चैत्यमा विभिन्न बहुमूल्य वस्तुहरू अर्पण गर्दै आएको पनि पाइन्छ। लिच्छवि राजा धर्मदेवले स्वयम्भू चैत्य परिसरमा धर्मशाला बनाए, मानदेवले स्वर्णछत्र चढाए। तिब्बतका स्यामार लामाले स्वर्णतोरण, राजा लक्ष्मीनरसिंह मल्लले स्वर्णविमान, राजा प्रताप मल्लले स्वर्णगजुर, राजा योगनरेन्द्र मल्लले घण्ट चढाए। पुन: राजा प्रताप मल्लले स्वयम्भू चैत्यको पूर्व दिशामा अक्ष्योभ्य तथागतको अगाडि रहेको शिलाको धर्मधातु मण्डललाई सुनको मोलम्वा लगाइएको तामाको धर्मधातु मण्डलले छोपे। त्यसमाथि सुनको मोलम्बा लगाइएको ठूलो बज्र स्थापना गरे। दायाँबायाँ क्रमश: प्रतापपुर र अनन्तपुर मन्दिर स्थापना गरे। यी अद्यापि जीवित छन्। पृथ्वीनारायण शाहले उपत्यका जितिसकेको थियो। उनले स्वयम्भू चैत्य आदि अन्य बौद्ध धार्मिक स्थलहरू नबिगारुन् भन्ने उद्देश्यले तिब्बतका बौद्ध धर्मगुरुले पृथ्वीनारायण शाहलाई सन्देश पठाइएको पाइन्छ। स्वयम्भू चैत्य परिसरमा रहेका विभिन्न मन्दिरमध्ये शान्तिपुर (गुफा) बडा रहस्यमय छ। नेपालमा अनावृष्टि भई अनिकाल परेको बेला नवनाग साधन गरी नागको रगतबाट एक पौभा र एक ग्रन्थ रचिएका थिए। त्यसलाई घाममा राख्दा वृष्टि भई सहकाल आएको र सो पौभा र ग्रन्थ उही शान्तिपुरमा सुरक्षित रहेको विश्वास गरिन्छ। स्वयम्भू चैत्यको नजिकै पश्चिमउत्तरकोणमा अवस्थित हारती मन्दिर पनि कम रोचकको छैन। मनुष्यका बालबालिकालाई चोरी गर्दै आफ्नो आहार बनाइरहेकी हारती नामको यक्षणीलाई बुद्धले मनोचिकित्साबाट भक्षकबाट बालबालिकाको रक्षकमा रूपान्तरण गराइदिएको प्रसिद्ध घटना स्वरूप हारतीदेवीको स्वयम्भू चैत्य परिसरमा छ। विपश्वी बुद्धले गराएको बीजारोपणबाट उत्पत्ति भएको स्वयम्भू ज्योतिरूप एक विशाल चैत्यको रूपमा परिणत भयो। नेपालको सबैभन्दा प्राचीन तथा ठूलो बौद्ध तीर्थस्थल, नेपालको बौद्ध धर्मसंस्कृतिको मुहान तथा केन्द्रबिन्दु हो। स्वयम्भू चैत्यसँग सम्बन्धित अनगिन्ती संस्कृति केही लोप भएर पनि धेरै बाँकी नै छ। वर्तमानमा विश्व सम्पदामा सूचीकृत स्वयम्भू विश्वका लागि धरोधर बनेको छ। स्वयम्भू परिसरमा विद्यमान स्वयम्भू र अन्य मन्दिरले नेपालमा बुद्धधर्मको उच्चतम अवस्थाको कलावास्तुकलामा निपूणता, सुसंस्कृतिले सम्पन्नता आदि समृद्धिका तथ्यहरूलाई उजागर गर्दै आइरहेका छन्। मानव मात्रलाई आकर्षित गर्दै आइरहेका छन्। जो कोही पनि स्वयम्भूमा पुग्छन्, हर्षले उल्लासित भएको देख्न सकिन्छ। स्वयम्भू क्षेत्रको संरक्षणसम्र्द्धन र विकासका लागि नेपाल सरकारको उचित ध्यान आकर्षण भई नराखेको महसुस हुन्छ। नेपाल सरकारले पशुपति क्षेत्र विकास कोष र लुम्बिनी विकास कोष आदिको व्यवस्था गरेझैं स्वयम्भू विकास कोषको व्यवस्था गर्नु जरुरी देखिन्छ। बुद्धम् शरणम् गच्छामि   लेखक लुम्बिनी बौद्ध विश्वविद्यालयका निवर्तमान उपकूलपति हुन्। (स्रोत : स्वयम्भू पूराण, गोपालराज वंशावली, लिच्छविकालीन अभिलेख, स्वयम्भू महाचैत्य र अवलोकन अध्ययन)"
प्रकाशको गतिमा ओमिक्रोन फैलिरहेको छ : फ्रान्सेली प्रधानमन्त्री,पेरिस : फ्रान्सका प्रधानमन्त्री जीन कास्तेक्सले प्रकाशको गतिमा युरोपेली मुलुकमा ओमिक्रोन भाइरस फैलिरहेको बताएका छन् । फ्रान्सका प्रधानमन्त्री कास्तेक्सले बेलायत र अन्य युरोपेली मुलुकमा देखिरहेको ओमिक्रोन संक्रमण नयाँ वर्षको सुरुवातमा फ्रान्समा देखिने खतरा रहेको चेतावनी दिएका हुन । बेलायतबाट आउने यात्रुहरुलाई फ्रान्सले प्रतिवन्ध लगाएको छ। बेलायतमा सवै भन्दा बढी ओमिक्रोन संक्रमण फैलिएको छ । शुक्रबार मात्र १५ हजार जनामा ओमिक्रोन संक्रमण देखिएको बीबीसीमा समाचार छ । जर्मनीमा समेत ओमिक्रोन फैलिन नदिन उच्च सर्तकता अपनाइएको छ ।
मनकामना केबलकार चार दिन बन्द हुने,काठमाडौं : मनकामना केबलकार चार दिन बन्द हुने भएको छ । स्तरोन्नतिका क्रममा गियर बक्स र टावर मर्मतसम्भार गर्नुपर्ने भएकाले आइतबारदेखि चार दिनका लागि केबलकार सेवा बन्द गर्ने भएको हो । मनकामना दर्शन प्रालिका नायब महाप्रबन्धक उज्ज्वल शेरचनका अनुसार केबलकारको सेवा आउँदो पुस ४ गतेदेखि ७ गतेसम्मका लागि बन्द रहनेछ । मर्मतसम्भार सकिएपछि पुस ८ गते बिहीबारबाट केबलकार सेवा नियमित सञ्चालन हुने उनले बताए। उक्त अवधिभर केबलकार बटम स्टेशनमा रहेको रेष्टुरेन्ट सेवा भने यथावत् रहनेछ । कम्पनीले केबलकारमा प्रयोग हुँदै आएको एनालग कनेक्ट प्रणालीलाई डिजिटल प्रणालीमा स्तरोन्नति गर्न लागिएको हो । चालू आर्थिक वर्षबाटै केबलकारलाई नयाँ प्रविधिमा लैजाने योजना रहेको कम्पनीले जनाएको छ । रासस
सहमहामन्त्रीमा मिश्रित नतिजा,"काठमाडौं : नेपाली कांग्रेसको १४औं महाधिवेशनबाट उपसभापति र महामन्त्रीमा जस्तै सहमहामन्त्रीमा पनि मिश्रित नतिजा आएको छ। आठजनाको सहमहामन्त्री पदमा २० जनाको उम्मेदवारी परेको थियो। निर्वाचित हुनेमध्ये पार्टी सभापति शेरबहादुर देउवा समूहबाट किशोरसिंह राठोर, उमाकान्त चौधरी, महालक्ष्मी उपाध्याय डिना, फर्मुल्लाह मनसुर, भिष्मराज आङदाम्बे र महेन्द्र यादव निर्वाचित भएका छन्। डा शेखर कोइरालाको समूहबाट बद्री पाण्डे र जीवन परियार निवार्चित भएका छन्। मधेसीतर्फको सहमहामन्त्रीमा सभापति शेरबहादुर देउवा समूहका महेन्द्र यादव निर्वाचित भएका छन्। शेखर कोइराला समूहका रामकृष्ण यादवलाई पराजित गरी यादव सहमहामन्त्रीमा निर्वाचित भएका हुन्। कोइराला समूहबाट सहमहामन्त्रीमा उम्मेदवार बनेका रञ्जित कर्णले पनि रामकृष्णलाई समर्थन गरेका थिए। तर पनि देउवा पक्षका महेन्द्रले बाजी मारे। नेपाल तरुण दलका अध्यक्ष समेत भइसकेका यादव यसअघि कांग्रेस केन्द्रीय सदस्यसमेत रहेका उनी पूर्वखानेपानी मन्त्री पनि हुन्। विमलेन्द्र निधिपछि मधेसको राजनीतिमा महेन्द्रको राम्रो पकड छ। कांग्रेसमा मधेसबाट सम्भावना बोकेको नेताको रुपमा महेन्द्र यादवलाई लिइन्छ। पिछडिएका क्षेत्रतर्फको सहमहामन्त्रीमा कोइराला प्यानलका बद्री पाण्डे देउवा समूहका जीवन शाहीलाई पराजित गर्दै विजयी भएका हुन्। कर्णाली प्रदेशका मुख्यमन्त्री समेत रहेका शाहीले पाण्डेसँग २ सय ७८ मतले पराजय बेहोरेका हुन्। शाहीले २१ सय ३३ मत पाएका छन्। यस्तै चेतराज बरालले ९९ मत पाएका छन्। पाण्डे कांग्रेसको १२औं महाधिवेशनमा केन्द्रीय सदस्यमा निर्वाचित भएर पार्टीको राजनीतिमा छिरे। १४औं महाधिवेशनबाट पिछडिएका क्षेत्रबाट सहमहामन्त्री बन्न सफल भएका हुन्। उनले कर्णाली प्रदेशका मुख्यमन्त्री तथा संघीय सरकारका पूर्वपर्यटनमन्त्री समेत रहेका जीवन शाहीलाई पराजित गरेका छन्। थारु क्लस्टरतर्फको सहमहामन्त्री पदमा उमाकान्त चौधरी निर्वाचित भएका छन्। पछिल्लो मत परिणाम अनुसार ४३ सय ६८ मतमा उमाकान्त चौधरीले २७ सय ५६ र तेजुलाल चौधरीले १८ सय ७७ मत पाएका थिए। कृष्णप्रसाद सिटौलानिकट चौधरी देउवाको प्यानलबाट उम्मेदवार बनेका थिए। खस आर्यबाट किशोरसिंह राठौर सहमहामन्त्रीमा निर्वाचित भएका छन्। उनले देवराज चालिसेलाई पराजित गरेका हुन्। मुस्लिम तर्फबाट फर्मुल्लाह मन्सुर सहमहामन्त्रीमा निर्वाचित भएका छन्। देउवा समूहका मन्सुरले कोइराला समूहका शेख वकिललाई पराजित गरेका हुन्। मन्सुरले २७ सय ७६ मत ल्याए भने वकिलले १८ सय ७१ मत पाएका थिए। कांग्रेसका आठ सहमहामन्त्रीमध्ये बिहीबार ३ क्लस्टरका सहमहामन्त्रीको टुंगो लागेको थियो। दलिततर्फ जीवन परियार, महिलातर्फ महालक्ष्मी उपाध्याय डिना र आदिवासीजनजातितर्फ भीष्मराज आङ्देम्बे निर्वाचित भएका छन्।"
खत्रीको अध्यक्षतामा एबीसी नेपालमा नयाँ कार्यसमिति,"काठमाडौ : महिला अधिकार र बालबालिकाको क्षेत्रमा काम गर्दै आइरहेको एबीसी नेपालको अध्यक्ष पदमा मिना खत्री(कार्की) निर्वाचित भएकी छन् । एबीसी नेपालको २८ औं साधारण सभाबाट खत्रीको अध्यक्षतामा ९ जनाको नयाँ कार्यसमिति चयन भएको हो । एबीसी नेपालले विगत लामो समयदेखि हिंसामा परेका बेसहारा र बेचबिखनबाट प्रभावित महिलाहरुको संरक्षण, पुर्नस्थापना र सशक्तिकरणको पक्षमा काम गर्दै आएको छ। निवर्तमान अध्यक्ष दुर्गा घिमिरे संस्थाको संस्थापक सल्लाहकार छन् । एबीसी नेपालले काठमाडौं, विराटनगर र रुपन्देहीमा पुर्नस्थापना केन्द्र स्थापना गरी ३ हजार १ सय ११ जना महिला र बालबालिकाहरुलाई सेवा दिइसकेको छ ।"
नेपाल फाइनल नजिक,काठमाडौं : यू१९ महिला साफ फुटबल च्याम्पियनसिपमा नेपाल भूटानलाई पराजित गर्दै फाइनल नजिक पुगेको छ। बंगलादेशको ढाकास्थित शहीद सिपाही मुस्तफा कमल रंगशालामा शुक्रबार भएको खेलमा भुटानलाई ४० गोल अन्तरले पराजित गर्दै नेपाल फाइनल नजिक पुगेको हो। नेपालसँग पराजित भएसँगै भुटान लिग चरणबाटै बाहिरिएको छ। नेपालको जितमा मेनुका आले मगरले २ गोल गरिन् भने कुसुम खतिवडा र रजनी थोकरले समान ११ गोल गरे। जितपछि अपराजित रहेको नेपालले चार खेलबाट सात अंक जोडेको छ। नेपाल अंक तालिकाको दोस्रो स्थानमा उक्लिएको छ। अब नेपालले लिगको अन्तिम खेल भारतसँग यही पुस ४ गते खेल्नेछ। नेपालले पहिलो खेलमा बंगलादेशसँग गोलरहित बराबरी खेलेको थियो भने दोस्रो खेलमा श्रीलंकालाई ६० गोलअन्तरले पराजित गरेको थियो। यसअघि भूटानले पहिलो खेलमा श्रीलंकालाई ५० गोलले पराजित गरेको थियो। त्यस्तै दोस्रो खेलमा बंगलादेशसँग भूटान ६० गोलले पराजित भएको थियो भने तेस्रो खेलमा भारतसँग ३० गोलअन्तरले पराजित भएको थियो। पाँचौंमा स्थानमा रहेको श्रीलंका लगातार तीन खेलमा हार बेहोर्दै अंकविहीन छ। श्रीलंका उपाधि होडबाट बाहिरिएको छ। पाँच राष्ट्र सहभागी उक्त प्रतियोगिताका शीर्ष दुई टोलीले फाइनल खेल्ने छन्।
मौनी र सुरजको विवाह भारतमै,"मुम्बई : पछिल्लो समय भारतीय मनोरञ्जन क्षेत्रमा विवाहको मौसम चलेको छ। चर्चित बलिउड नायक नायिकादेखि टेलिभिजन कलाकारहरूले धमाधम लगनगाँठो कसिरहेका छन्। कट्रिना कैफ र अंकिता लोखडेपछि बलिउडकी अर्की अभिनेत्री मौनी राय पनि चाँडै नै विवाह बन्धनमा बाँधिने भएकी छन्। नागिनका उपनामले चिनिने मौनीले यही जनवरीमा आफ्ना प्रेमी सुरज नाम्बियारसँग विवाह गर्न लागेकी हुन्। मौनीले नयाँ वर्ष २०२२ को सुरुवातमै घरजम गर्न सक्ने जनाइएको छ। भारतीय सञ्चारमाध्यमका अनुसार जनवरी २५ देखि २७ का बिचमा मौनीको विवाह हुनेछ। मौनीले लामो समयदेखिका प्रेमी सुरज नम्बियारसँग लगनगाँठो कस्न लागेकी हुन्। यसअघि उनीहरूको विवाह दुबईमा हुने चर्चा गरिए पनि इन्डिया टुडेका अनुसार यी दुईको विवाह भारतमै हुन लागेको हो। मौनी र सुरज लामो समयदेखि प्रेममा छन्। उनीहरूले यसअघि नै विवाह गर्ने मनसाय बनाएका थिए। तर, कोरोना महामारीका कारण उनीहरूको विवाह पर धकेलिएको हो। विवाहलाई लिएर मौनी अहिले निकै उत्साहित छिन्। उनले विवाहको अधिकांश तयारी पनि थालिसकेकी छन्। नागिन फेम मौनी बलिउडमा नव नायिकाको रुपमा प्रवेश पाएकी सफल टेलिभिजन कलाकार हुन्। उनले टेलिभिजन पर्दामा लामो समय सफल अभिनेत्रीका रुपमा काम गरिसकेकी छन्। सामाजिक सञ्जालमा मौनीले लगाउने लहंगा, बिकिनीदेखि गहनासम्म चर्चामा आउने गरेको छ। उनी फ्यान माझ स्टाइलिस आइकन बनिसकेकी छन्। उनले अभिनय करियरको सुरुवात कोरस डान्सरबाट गरेकी थिइन्। उनले पहिलो पटक अभिषेक बच्चन र भूमिका चावलाको फिल्म रनको एक गीतमा अभिनय गरेकी थिइन्। पहिलो पटक एकता कपुरको चर्चित सिरियल क्योंकि सास भी कभी बहु थीबाट अभिनय थालेकी उनले लगातार सफलता पाइन्। उनी त्यसपछिको हिट सिरियल नागिन, नागिन २, कस्तूरी, जुनून ऐसी नफरत तो कैसा इश्कलगायतमा मुख्य भूमिका निर्वाह गरेकी थिइन्। मौनीले सन् २०१८ मा अक्षय कुमारसँग फिल्म गोल्डबाट बलिउडमा पाइला राखेकी थिइन्। यसैगरी रोमियो अकबर वाल्टर, मेड इन चाइना र लन्डन कन्फिडेन्सियलमा काम गरिसकेकी छन्। उनी चाँडै नै मल्टी स्टारर फिल्म ब्रह्मास्त्रमा पनि देखिने भएकी छन्।"
नेता रावललाई एमालेमा सल्लाहकारको जिम्मेवारी,काठमाडौं : नेकपा (एमाले) ले निवर्तमान उपाध्यक्ष डाभीमबहादुर रावललाई केन्द्रीय सल्लाहकार परिषद्मा सदस्यको जिम्मेवारी दिएको छ । सो पार्टीको दशौँ राष्ट्रिय महाधिवेशनमा अध्यक्ष पदमा उम्मेदवार रहेका रावल अध्यक्ष केपी शर्मा ओलीसँग पराजित भएपछि पार्टीमा जिम्मेवारीबिहीन भएका थिए। अछामबाट प्रतिनिधिसभामा निर्वाचित रावलले आफू पार्टीमै रहने र यहाँभित्र देखिएका कमजोरी सुधार्न जनाउँदै आएका थिए। यसअघि पार्टीको गत मङ्सिर २५ र २६ गतेको केन्द्रीय कमिटीको दोस्रो बैठकले सल्लाहकार परिषद्को सल्लाहकारमा अमृतकुमार बोहरालाई चयन गरेको थियो
फाइजर खोपले बालबालिकामा सोचेजस्तो प्रतिरोधात्मक क्षमता विकास गर्न असफल,न्यूयोर्क : कोरोनाविरुद्धको खोप निर्माण गरेको फाइजरले आफ्नो खोपले बालबालिकामा सोचेअनुरूप प्रतिरोधात्मक क्षमता विकास नगरेको जानकारी गराएको छ। कोरोनाविरुद्धको खोप २ देखि पाँच वर्ष उमेर समूहका बालबालिकामा परीक्षण गरिरहेको कम्पनीले शुक्रबार सो जानकारी गराएको हो। बायोएनटेकसँग मिलेर कोरोनाविरुद्धको खोप निर्माण गरेको फाइजरले पुनः तेस्रो डोजसमेत बालबालिकामा लगाउने जनाएको छ। तेस्रो डोज दोस्रो डोज लिएको कम्तिमा दुई महिनापछि लगाइने बताइएको छ। यसैगरी जन्मेको ६ महिनादेखि २ वर्षसम्मका बालबालिकामा पनि सोहीअनुरूप परीक्षण गर्ने कम्पनीले जनाएको छ। सुरुवातमा बालबालिकामा लगाइएको खोपले प्रतिरोधात्मक क्षमता बलियो रूपमा विकास गर्ने तथा साइड इफेक्टको जोखिम पनि घटाउने देखाएको थियो। तर पछिल्लो तथ्याङ्कले सोचे अनुरूप खोपले काम नगरेको बताइएको छ। यद्यपि अध्ययनको विस्तृत विवरण भने आउन बाँकी छ।
सामाजिक घटनाहरूको दस्तावेज,"आदर्शभन्दा पर, भीडभन्दा अलग, बिल्कुल स्थानीय र पूर्ण जैविक आवाजहरूको सजीव चित्र हो, अपरिचित अनुहार अपरिचित अनुहारका कथाहरूमा भेटिने पात्रहरू समाजभित्रैका सामान्य पात्र हुन्। उस्तै दुःखाइ, उस्तैखाले अनुभूति, अलिकति ईष्र्या, करुणा, प्रेम, समर्पण, त्याग, अज्ञानता, अहम्, मतभेद आदि सबैखाले मानवीय गुणअवगुण भएका पात्रहरू नै कथाहरूमा ओहोरदोहोर गर्छन्। अर्थात् कथामा छनोट गरिएका पात्रहरूले समाजका आममानिसको प्रतिनिधित्व गरेका छन्। अपरिचित अनुहार राज्यको उपल्लो निकाय र राज्यव्यवस्था प्रणालीका लागि हुन सक्छ तर आममानिसका चिरपरिचित कथाव्यथाको पदार्पण हो। देशका शासकहरू कति संवेदनशील छन् ? विविध समस्यासँग जुध्दै जीवन गुजारा गरिरहेका भुइँमान्छेसँग ! कति जानिफकार छन् ? उनीहरूको सामान्य मनोविज्ञानसँग ! कति सकेका छन् त ? उनीहरूको जीवन भोगाइलाई नजिकबाट नियाल्न ! वास्तवमा कथाका माध्यमबाट कथाकार महेश पौडेलले दह्रो व्यंग्य गरेका छन्। कथाका विषयवस्तु कतिपय पाठकले सुरुमा पढ्दाभन्दा फरक स्वादमा सकिन्छन् अर्थात् आफूले अनुमान गरेको भन्दा विपरीत भइदिन्छ। जसले पाठकलाई पढी नसकुन्जेल कथाले बाँधेर राख्छ। संग्रहमा १८ कथा छन्। उपहार शीर्षकको कथाको अन्त्यमा मात्र कस्तो उपहार भन्ने थाहा हुन्छ। आत्मीयता हराउँदै गएको अहिलेको यान्त्रिक समयको उपज कथित आधुनिक समाजमा घरहरू त जोडिए तर मन टाढिँदै गएको अवस्था छ। कुनै भौतिक वस्तु उपहार होला भन्ने पाठकको अनुमानलाई कथाको अन्तर्यले मानवीय संवेदनाको उत्कर्ष एउटा अमूर्त उपहारको रूपमा पस्किदिन्छ। अपरिचित अनुहार समाजमा घटित दैनिक घटनापरिघटनाहरूको सँगालोको रूपमा आएको दस्तावेज हो। समाजभित्रकै तर कतै सम्झिन छुटेका, बुझ्न बाँकी रहेका हरपक्षलाई कथामा मिहिन ढंगले उतारिएको छ। दृष्टिविहीन पात्रमाथि केन्द्रित कथा मृगनयनी शिर्षकको छ। व्यंग्यचेतले छेडेको यस कथामा पनि अन्त्यका बारेमा पाठकले पूर्वानुमान लगाउन सक्तैनन्। समाजमा स्थापित कतिपय सतही कुराका मान्यतालाई कथाका माध्यमबाट भत्काएर नवीनता दिएका छन् कथाकारले। साहित्य वास्तवमा चेतनाको त्यो आधार हो जसले पुरातन मान्यताहरूको क्रमभंग गरिदिएको हुन्छ। यस्तै क्रमभंगताको उपज परिस्थिति सामना गर्ने हिम्मत राखेका छन् कथाकारले। बार्दलीको एउटा अनुहारले गहन जोखिम लिएर मनेलाई नीलो चुना लाएको घरमा पुर्याउँछ, समाजमा प्रचलित मूल्य र मान्यतालाई भत्काउँदै। कथा पढिसक्दा आम पाठकको मनमुटु हल्लाइदिन्छ र केहीबेर सोचमग्न बनाउँछ। मस्तिष्कमा रोपिएको गलत मान्यतालाई हतारहतार निकालेर फाल्दै एकछिन खाली हुन मन लाग्छ। कथामा पात्रसँगै तत्तत् समय, परिवेश, राजनीतिक व्यवस्था, द्वन्द्व, त्याग, समर्पण, आर्थिक पक्ष, प्रेम, घृणा, मिहिन मनोविज्ञान ओहोरदोहोर भइरहन्छन्। उनीहरूको जीवन भोगाइबाट हामी पाठकले सजिलै थाहा पाउन सक्छौ कुन समयको कुरा आइरहेको छ, कुन परिवेशका र कुन भूगोलका सन्दर्भ जोडिन पुगेको छ भन्ने प्रस्टसँग, जुन कथाकारको खुबी हो। यसरी कथाकारले पात्रको माध्यमबाट पाठकलाई नेपालका मुख्य सहरदेखि सुदूर गाउँका विभिन्न कुनाकाप्चा र भारतका विभिन्न ठाउँहरू हुँदै भुटानसम्मको यात्रा गराएका छन्। त्यसपछि निदाइन् बहिनी जस्तो दारुणिक कथा पढिसक्दा भुटान सरकारले नेपाली मूलका नागरिकलाई गरेको अमानवीय घटना आँखामा पुनः झल्झली आउँछ र आम पाठकलाई उही २०५३ सालतिर पुर्याउँछ । आफ्नो सम्पूर्ण थाकथालो छोडेर शरणार्थी बन्नु परेको बालिका भोकले विक्षिप्त भएर मृत्युको मुखमा पुगेको घटनामा आधारित मथिंगल हल्लाइदिने यस कथा पढ्दा कुन पाठकको मनमा आक्रोशको ज्वाला दन्कँदैन ! समयले धुमिल बनाइसकेको एउटा क्रूर चित्र भोककै कारण अन्तिम सास लिइरहेको आठ वर्षकी बहिनीको कथाले पुनः जीवन्त बनाउछ। आफ्नो पहिचान गुमेपछि मुलुक नभएका बेसहाराहरूको हृदयस्पर्शी वेदना मैले उनीहरूकै मुखबाटै सुनेको छु, जुन क्रन्दन कानमा गुञ्जिएको अनुभूत हुन्छ यस कथा पढ्दा। अभिमन्यु कथा पढ्दा प्रसिद्ध जासुस उपन्यास सर्लक होम्सका लेखक सर अर्थर क्यानन डोयेलको एकांकी वाटर लुका पात्र कर्पोरल ग्रेगोरी ब्रुस्टर र अभिमन्यु अर्थात् रवीन्द्रजंग ठकुरीको युद्ध मोह र योद्धाहरूप्रतिको सम्मान उस्तैउस्तै लाग्छ। कर्पोरल ग्रेगोरी ब्रुस्टरले वाटर लुको युद्धमा जुन बहादुरी देखाए त्यसप्रति उनी जहिले पनि गर्व गर्छन् र गुल्मका सिपाहीदेखि अफिसरले समेत वृद्धहुँदासम्म पनि उनलाई सम्मानका साथ भेट्न आउँछन्। अभिमन्यु भित्रको गतिशीलता र ऊर्जाले तानेर उसलाई आफूले चाहेको परिवेश वरिपरि नै पुर्र्याउँछ र उनी भारतीय सिपाही हुन्छन्। उनी कार्गिलको युद्धमा नराम्रोसित घाइते हुन पुग्छन्। जसरी कागती निचोरेपछि कागतीको खोस्टा प्रयोगविहीन हुन्छ त्यसैगरी घाइते सिपाहीहरू पनि युद्धका लागि काम नलाग्ने हुन्छन् र सैन्य क्षेत्रबाट बाहिरिन बाध्य हुन्छन्। आफूले जीवनभर गरेको लगानी, जीवनलाई नै दाउमा राखेर लिएको संकल्प र परिवारभन्दा पनि जुन भूमिका लागि जीवन नै समर्पण गरे। उनीभित्र अन्तर्निहित सुषुप्त चाहनाले उनलाई घरको परिवेशमा आनन्दसँग बस्न दिँदैन। अन्त्यमा उनलाई आफ्नो पुरानै घर अमरगढी र त्यहाँ रहेको ब्यारेकभित्रको सैनिक अभ्यासको आवाजले आनन्दको आभास गराउँछ। सिग्मण्ड फ्राइडले भनेझैं अभिमन्युको सूक्ष्म मस्तिष्कमा बसेको सैनिक पेसाप्रतिको समर्पणले उसलाई अन्ततः सैनिक ब्यारेकतिरै लैजान्छ र बाँच्ने आधार दिन्छ। कृतिको शिर्षक कथा अपरिचित अनुहार पढेपछि कथाकारमा आध्यात्मिक चेतनाको पुञ्ज छ भन्नेमा कुनै शंका रहँदैन। यो भौतिक संसारसँगसँगै अर्को आध्यात्मिक संसार छ भन्नेमा विश्वस्त छन् कथाकार। डब्लू बी यिट्स आध्यात्म चेतनाले ओतप्रोत लेखक थिए। उनले पनि प्रकृतिका स्वाभाविक प्रक्रियालाई कहिले गुनासो गरेनन् बरु त्यसलाई आत्मसात् गरी कसरी शान्तिपूर्ण मुक्तिको मार्ग भेट्न सकिन्छ ! भन्ने सोचले अभिप्रेरित भए। त्यसैगरी यहाँ पनि कथाकार प्रकृतिका स्वाभाविक प्रक्रियालाई आत्मसात् गर्छन् शुक्रको माध्यमबाट। कथाकार मानव मनोभावमा मात्र केन्द्रित छैनन्। वास्तवमा यो जगत् मानवमात्रको पनि होइन, तर आधुनिकताको नाममा मानिसले यो ब्रह्माण्डमा अरू चराचर प्राणी, पशुपंक्षी, रुखबिरुवाहरू पनि छन् र उनीहरूको पनि उत्तिकै अधिकार छ यो ब्रह्माण्डको उपभोग गर्न भन्ने कुरा बिर्संँदै गएको यस दुःखद घडीमा बुढो रुख र जुरेली कथामार्फत सम्झाइदिने चेष्टा गरेका छन्। पर्यावरणीय चेतले भरपूर यस कथामा मानवले प्रकृतिमाथि दोहन गरेपछि वातावरमा परेको नकारात्मक असर र यसको दुष्परिणामले ल्याएको संकटलाई उजागर गरिएको छ। चराचुरुंगी र रुखबिरुवाको महत्त्व हामी मान्छेले बुझ्न नसकेको तितो यथार्थ छ। जसको सहारामा बाँचिरहेको छ उसैको विनाश गर्न उद्दत रहेको छमान्छे। वन विनाश गरेर अन्ततः मानिस अन्धकार भविष्यको बाटो खनिरहेको छ। जसका कारण सिंगो ब्रह्माण्डकै अस्तित्व समाप्त हुन सक्ने खतरा छ भनेर कथाकारले चेतावनी दिएका छन् । बगर कथाले आफ्नै जीवनमा घटेको घटनालाई जोडिदिन्छ। हामी आफू बाँचेको पल, आफूले झेलेको दुनियाँ र लेखक स्वयंले नितान्त देखेभोगेका अनुभूतिहरूको कथा हो। कृत्रिमता भन्दा टाढा एउटा सार्वजनिक आवाजहरूको पुलिन्दा हो। यी कथामा समग्र देश बोलेको छ। अन्त्यमा, अपरिचित अनुहार समाजमा घटित दैनिक घटनापरिघटनाहरूको सँगालोको रूपमा आएको दस्तावेज हो। समाजभित्रकै तर कतै सम्झिन छुटेका, बुझ्न बाँकी रहेका हरपक्षहरूलाई कथामा मिहिन ढंगले उतारिएको छ। कथाहरूले नैतिकताको खडेरी परेको अहिलेको समाजमा आत्मीयता जगाउने, सामाजिक उत्तरदायित्व बोध गराउनुका साथै प्रेम र करुणा जागृत गराउनेजस्ता सबल पक्षलाई जोडदारसँग उठान गरेको छ। आदर्शभन्दा पर, भीडभन्दा अलग, बिल्कुल लोकल र पूर्ण अग्र्यानिक आवाजहरूको सजीव चित्र हो, संग्रह। यस कथाहरूभित्र कमजोरी नै छैन त ? भन्ने प्रश्न पनि आउन सक्छ। कलाले व्याधालाई भेदन गर्ने सामथ्र्य राख्छ । तसर्थः यी कथाहरूलाई के के कुराले अझै विशिष्ट बनाउन सकिन्थ्यो ? भनेर जोडघटाउ गर्नु भनेको कथाको महत्त्व बढाउनु हो या घटाउनु हो । यसलाई आफ्नै स्वादमा रहन दिनु नै फलको वास्तविक स्वाद थाहा पाउनु हो । ल्यापटप, ट्याक्सीजस्ता अंग्रेजी शब्दको प्रयोग नगरेको भए कथामा नेपाली स्वाद झनै बढ्थ्यो।"
कांग्रेस केन्द्रीय सदस्यमा चित्रलेखा यादव विजयी,"काठमाडौं : नेपाली कांग्रेसको केन्द्रीय सदस्यमा चित्रलेखा यादव निर्वाचित भएकी छन् । कांग्रेस महाधिवेशनअन्तर्गत केन्द्रीय सदस्य प्रदेश नम्बर २ (महिला) पदमा उनी विजयी भएकी हुन् । उनी शेरबहादुर देउवा समूहबाट केन्द्रीय सदस्यको उम्मेदवार बनेकी थिइन्। उनले शेखर कोइराला समूहकी गीता चौधरीलाई पराजित गर्दै जित सुनिश्चित गरेकी हुन्। चित्रलेखाले २७३१ मत पाउँदा चौधरीले १८८५ मत प्राप्त गरिन् । शनिबार मतगणना भएको हो। केन्द्रीय कार्यसमितिका पदाधिकारीमध्ये एक सभापति, दुई उपसभापति, दुई महामन्त्री र समावेशीका विभिन्न आठ क्लष्टरअन्तर्गत आठ सहमहामन्त्रीको निर्वाचन हुने व्यवस्था छ । कोषाध्यक्ष भने निर्वाचित केन्द्रीय सदस्य मध्येबाट निर्वाचित हुने व्यवस्था छ । नयाँ नेतृत्व चयनका लागि भएको मतदानको मतगणना जारी छ । आज खुल्ला केन्द्रीय सदस्यको मतगणना हुँदैछ।"
"थप दुई जनामा ओमिक्रोन, भारतमा संक्रमितको संख्या १ सय १३ पुग्यो",नयाँ दिल्ली : भारतको उत्तर प्रदेशमा समेत कोरोना भाइरसको नयाँ भेरियन्ट देखिएको छ । उत्तर प्रदेशको गाजियाबादमा शुक्रबार दुई जनामा ओमिक्रोन संक्रमण भेटिएको हो । भारतमा ओमिक्रोनबाट संक्रमित हुनेको संख्या १ सय १३ पुगेको छ । डेल्टाको तुलनामा ओमिक्रोन भाइरस कयौं गुणा बढी फैलिरहेको विज्ञहरुले चेतावनी दिएका छन् । गाजियाबादमा एक दम्पतिलाई कोरोनाको नयाँ भेरियन्ट देखिएको हो । भारतमा डिसेम्बर २ मा पहिलो पटक कोरोनाको नयाँ भेरियन्ट देखिएको थियो । विगत १५ दिनमा भारतमा ओमिक्रोनको संक्रमण तिब्र गतिमा फैलिएको छ । राजधानी दिल्लीमा मात्र २२ जनामा ओमिक्रोन संक्रमण देखिएको छ ।
कांग्रेस महाधिवेशन : खुल्ला केन्द्रीय सदस्यको मतगणना सुरु,"काठमाडौं : कांग्रेस १४ औं महाधिवेशनअन्तरगत खुल्ला केन्द्रीय सदस्यको मतगणना सुरु भएको छ। पदाधिकारीको मतगणना सकिएपछि शनिबारबाट ३५ खुल्ला केन्द्रीय सदस्यको मतगणना सुरु भएको कांग्रेस निर्वाचन समितिले जनाएको छ। यसअघि सभापति, उपसभापति, महामन्त्री र सहमहामन्त्रीको मतगणना सकिएको छ। सभापतिमा शेरबहादुर देउवा, उपसभापतिमा पूर्णबहादुर खड्का र धनराज गुरुङ महामन्त्रीमा गगन थापा र विश्वप्रकाश शर्मा र सहमहामन्त्रीमा किशोर सिंह राठौर, बद्री पाण्डे, महेन्द्र यादव, जीवन परियार, उमाकान्त चौधरी, भिष्मराज आङ्दम्बे, महालक्ष्मी डिना उपाध्याय र फर्मुल्लाह मन्सुर निर्वाचित भएका छन्। नयाँ नेतृत्व चयनका लागि भएको मतदानको मतगणना जारी छ ।"
"काठमाडौंको तापक्रम यस वर्षकै कम मापन, यस्तो छ आगामी ३ दिनको मौसम अवस्था","काठमाडौं : काठमाडौँ उपत्यकाको तापक्रम २ दशमलव ६ डिग्रीमा झरेको छ । जल तथा मौसम विज्ञान विभागका अनुसार शनिबार काठमाडौँको तापक्रम यस वर्षकै कम मापन गरिएको छ । यसअघि शुक्रबार काठमाडौँ उपत्यकाको तापक्रम तीन दशमलव चार डिग्री थियो । तापक्रम घटेसँगै उपत्यकासहित देशभर बढी चिसो महसुस गरिएको छ । काठमाडौँ उपत्यकाको तापक्रम दिनानुदिन घट्ने क्रममा रहेको विभागका मौसमविद् प्रतिभा मान्नधरले जानकारी दिए। अबको केही दिन तापक्रम घटबढ भइरहने बताइएको छ । मौसमविद्का अनुसार राति बदली भए दिउँसो तापक्रम बढ्ने र आकाश खुला भए तापक्रम घट्ने हुन्छ । पश्चिम तराईका जिल्लामा पनि चिसो ह्वात्तै बढेको छ । चिसो बढेसँगै तराईका अधिकांश जिल्लामा हुस्सु र कुहिरोले जनजीवन कष्टकर बन्दै गएको छ । चिसोबाट विशेषगरी वृद्धवृद्धा र बालबालिका बढी प्रभावित हुने भएकाले चिकित्सकले सावधानी अपनाउन सुझाव दिएका छन् । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम यस वर्षकै सबैभन्दा कम दुई दशमलव ६ डिग्री र अधिकतम तापक्रम १९ दशमलव शून्य डिग्री सेल्सियस रहेको छ । त्यस्तै आज सबैभन्दा कम जुम्लाको न्यूनतम तापक्रम माइनस पाँच दशमलव तीन डिग्री र सबैभन्दा धेरै भैरहवाको अधिकतम तापक्रम २८ दशमलव एक डिग्री सेल्सियस रहेको छ । तीन दिनको मौसम अवस्था २०७८ पौष ३ गते दिउँसो : कर्णाली, गण्डकी तथा बागमती प्रदेशमा आंशिक बदली रहने तथा बाँकी भूभागमा मौसम सामान्यतया सफा रहनेछ। उच्च पहाडी तथा हिमाली क्षेत्रका थोरै स्थानहरूमा हल्का हिमपातको सम्भावना रहेको छ। राति: देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। देशका उच्च पहाडी तथा हिमाली क्षेत्रका एकदुई स्थानहरूमा हल्का हिमपातको सम्भावना रहेको छ। २०७८ पौष ४ गते दिउँसो : देशको पहाडी भूभागमा आंशिक बदली र बाँकी भूभागमा मौसम सामान्यतया सफा रहनेछ। राती : प्रदेश १ को पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। २०७८ पौष ५ गते दिउँसो : सुदूरपश्चिम र कर्णाली प्रदेशमा आंशिक देखि सामान्य बदली रही र बाँकी भूभागमा मौसम सामान्यतया सफा रहनेछ। राती : देशभरि आंशिकदेखि सामान्य बदली रहनेछ।"
कर्मले लिपौं देशको भित्ताो,"मेरा लागि मात्र म बाँचें यो देशका लागि अब बाँचौं केही गर्न यो धराका लागि भनेर यो जीवन साँचौं। हिमाल हाम्रो किन हेर्छन् होला यो सारा जगत्ले ? अमृत धारा कति बगेर होला भन्छ मेरो मनले। कहाँ छ र यो जगत् भरमा खै यस्तो दिव्य दृश्य ! यो हो स्वर्गको भव्य चित्र नै कि ईश्वर अवश्य। झलमल्ल देखिने ती हीरा मोती झैं दिव्य शिर ! कहाँ होला यो धरामा अमूल्य यस्तो स्थिर ? प्यारो र पवित्र नेपाल हिमाली देश हो यो मेरो हरेक जाति मिलेर बनेको शान्तिको प्रदेश हाम्रो। यो घरामा जन्मन पनि पाएर होला कि यसरी यो भन्दा सुन्दर धरा छैन झैं लाग्छ है कसरी ! मेरो हिमाल माथि पनि पुग्न साँच्चै म पाऊँ है भूस्वर्गमा जन्मेकी छोरी भनेर म रमाऊँ है। बरु स्वर्गमा जान पाऊँ या कदापि नपाऊँ म यो नेपालको हरेक भूभाग घुमेर रमाऊँ म। यो कृष्णको भूमि अनि पशुपतिको देश हो यो मुक्तिको क्षेत्र प्यारो अखण्ड प्रदेश हो। पार्छ घामको झुल्कोले उज्यालो यो मेरो भूमि चन्द्रले माया छर्दै छाती यो शीतल पार्ने हो नि। नदी बग्दछन् अमृत धारा हरपल यहाँ बगाई र बल्दछन् दिव्य ज्योति यहाँ सधैं जगमगाई। ऐश्वर्यको खानी छ मेरो हिमालभरि बसेको पहाडमधेस मेरो मुटुमा सुटुक्क छ पसेको। मलाई कुनै चाह छैन हजार जन्म यहाँ पाउने यही जन्ममा पाउँ समृद्ध यो धरामा रमाउने। यो छातीभरि धन, ऐश्वर्य लिएर म त जान्नँ तर, चाहना छ ठूलो मित्रभावमा नै बाँच्न। मलाई चाहना छैन कुनै मान अनि पदवीको धरा दिव्य बनोस् मेरो चाहना यही नै त हो। कठ्यांग्रिएर यहाँ कोही प्राणी प्राणै नफालुन् वृद्ध, बालक नै न्यानो पाई हरपल यहाँ रमाउन्। यहाँ हाम्रा चेलीहरू पनि सबै रमाएर बाँचुन् हरेक नेपाली यो धरामा मस्त भै बसुन् रमाउन्। यो माटोको मूल्य सारा जगत्भन्दा धेर नै होस् ऐश्वर्य फल्ने भूमिमा सम्वृद्धि फलोस् फुलोस्। कहाँ जन्मने ईश आएर मलाई पनि पो सोधुन् हजार जुनी यसै धरामा मात्र नेत्रहरू खोलुन्। हिमाल हाम्रो शिरको शोभा सुन्दर नै पो बनेर हीराको झैं मुकुट हाम्रो हृदयको पाटोभरि भिरेर। नेपाली हामी नझुकौं है उठाई हिमालझैं शिर कर्मले लिपौं देशको भित्तो फुल्दछ मगमग फूल। ज्ञान र विवेक छरेर हेरौं पानीले धपक्क बल्छ देश कर्मको पाटो रोपेर हेरौं समृद्धि चाँडै आउँछ अशेष।"
बुद्धम् शरणम् गच्छामि,"बुद्ध भगवान्को शक्ति, महानता र महावाणीलाई स्वयम्भू पुग्ने जो कोही पनि मनमनै स्मरण गर्न थाल्छ। र, भन्न थाल्छ, बुद्धम् शरणम गच्छामि    , धम्मम शरणम् गच्छामि    । चराचुरुंगीको आवाज मिसिएको सुमधुर धुन। मन्त्रमुग्ध सांगीतिक संसार। टङ टङ टङ बजिरहेको विशाल घण्टका आवाज, छेउमै कर्णप्रिय स्वरमा सुनिने बुद्ध भजनहरू, पृष्ठभूमिमा बजिरहेको ओम मणि पद्मे हुमबुद्ध मन्त्र तथा महावाणीहरू। स्वयम्भूनाथ परिसरभरि टांगिएका विभिन्न रंगमा सजिएका ध्वजापताकाहरू। सुन्दर, मनमोहक दृश्य। प्राकृतिक सुन्दरताले चिटिक्क सजिएको स्वयम्भू परिसर। स्वयम्भूको उकालो उक्लँदै गर्दा सुगन्धित धुपको बास्नाले मनमोहक आकर्षण थप्छ। बेग्लै संसारमा पुगेजस्तो लाग्छ। काठमाडौंदेखि नजिकै केही उचाइमा रहेको स्वयम्भूनाथ परिसरमा पुग्दा जो कोहीले एकछिन आफ्नो दुःख पीडा भुल्ने गर्छ। लामो सास फेर्दे आध्यात्मिक दुनियाँमा विचरण गर्न पुग्छ। बुद्ध भगवान्को शक्ति, महानता र महावाणीलाई मनमनै स्मरण गर्न थाल्छ। भन्न थाल्छ, बुद्धम् शरणम गच्छामिधम्मम शरणम् गच्छामि। स्वयम्भूनाथ स्तूपामा बुद्धका आँखाको चित्र देख्न सकिन्छ। जसले सत्य र न्यायको पक्षमा दृष्टि दिने गर्छन् भन्ने जनविश्वास छ। स्वयम्भूका अधिकांश चित्रकला नेवारी बौद्ध धर्मावलम्बीसँग जोडिएका छन्। भजनमा नाचिरहेका श्रद्धालु भक्तजनहरू, पूजा गरिरहेका लामा भिक्षुहरू। कलेजी रङको लुगामा सजिएका आनीहरू। बुद्धका अनगिन्ती प्रतिमाहरू। वरिपरि सजिएका चैत्यहरू। हरियाली जंगलको बीचमा रहेको स्वयम्भूनाथ परिसर आफैंमा एक शान्तिक्षेत्र हो। रुखहरूमा कल्याङमल्याङ उफ्रिरहेका बाँदरका झुन्डहरू। मन्दिर परिसरमा पिरती साटिरहेका परेवाहरू हेर्दै आर्कषक लाग्छन्। एकछिन फुर्सद निकालेर सुस्ताउन पुगेका प्रेमजोडीहरू पनि परेवासँगै पिरती साटिरहेका देखिन्छन्। बिहानै पूजा गर्न पुगेका भक्तजन। मनिङ वाक गर्दै एकैछिन सुस्ताउन पुगेका कामकाजी व्यक्तिहरू। कोही स्तूपा नजिकको उकालो चढिरहेका छन् त कोही ओर्लिरहेका छन्। नजिकै बेन्चमा बसेर शारीरिक व्यायाम गरिरहेका युवालाई पनि स्वयम्भूको शान्तिले तानेकै देखिन्छ। हातमा धुप र बत्ती सल्काएर स्वयम्भूनाथ परिसर घुम्दै गरेका भक्तजनहरूको अनुहारमा देखिने कान्ति झन् विशेष लाग्छ। बेग्लै संसारमा पुगेजस्तो लाग्छ। काठमाडौंदेखि नजिकै केही उचाइमा रहेको स्वयम्भूनाथ परिसरमा पुग्दा जो कोहीले एकछिन आफ्नो दुःख पीडा भुल्ने गर्छ। लामो सास फेर्दे आध्यात्मिक दुनियाँमा विचरण गर्न पुग्छ। सुन्दर, स्निग्ध र कौतुहलपूर्ण आँखाले हामीलाई कोही नियालिरहेछ जस्तो लाग्छ। हाम्रो आडैमा बुद्धका विशाल मूर्तिहरू ठडिएका छन्। जो हाम्रै रक्षाका खातिर पहरेदार भएर स्वयम्भू परिसरमा विराजमान छन्। काठमाडौं उपत्यकाको पश्चिममा अवस्थित एक प्रसिद्ध धार्मिक स्थान, स्वयम्भू महाचैत्य पनि भनिन्छ। यस क्षेत्रमा रहेका स्तूपा मठमन्दिर धेरैजसो लिच्छविकालमा बनेको अनुमान गरिन्छ। स्वयम्भूनाथ स्तूपामा बुद्धका आँखाको चित्र देख्न सकिन्छ। जसले सत्य र न्यायको पक्षमा दृष्टि दिने गर्छन् भन्ने आम जनविश्वास छ। स्वयम्भूको अधिकांश चित्रकला नेवारी बौद्ध धर्मावलम्बीसँग जोडिएकोे होला भन्ने अनुमान सम्पदाविद्को छ। स्वयम्भूनाथ परिसरमै जन्मिएर यही हुर्किएकी तुलसी शाक्य स्वयम्भू परिसरमै शाक्यमुनि पसल सञ्चालन गरिरहेकी छन्। भन्छिन्, २५ वर्षभन्दा बढी भयो। यहीको चैत्य, मन्दिर र स्तूपामा लुकामारी खेलेर हुर्किएकी हँु। यहाँ छाडेर कहीँ जान मन लाग्दैन। भन्छिन्, पहिलेका मान्छे बहुत सकारात्मक र शान्त थिए। मान्छे मरिसकेपछि मन्दिर छेउमा चैत्य बनाउने चलन थियो। पहिले बनाएका चैत्यहरू हुन् यी। पहिले स्तूपामा लगाएको सुन धेरै राम्रो थियो। ताहाचल बस्ने सञ्जय यादव हरेक बिहान स्वयम्भू पुग्ने गर्छन्। मधेसमा जन्मेर हुर्किएका सञ्जयको करिब २० वर्षदेखि हरेक बिहान बुद्ध मन्त्र पढ्ने, सुन्ने र सुस्ताउने बानी परिसक्यो। किन त ? उनी भन्छन्, म हुर्किएको ठाउँ र यहाँको परिसर बिल्कुल फरक छ। वरिपरि हरियाली, शान्त र रमाइलो ठाउँ। चराचुरुंगीको चिरबिर, बाँदरहरूको बदमासी, बुद्धको छत्रछाया, भिक्षुहरूको मन्त्र उच्चारण, आनीहरूको श्रद्धाभक्ति साँच्चिकै मनमोहक छ स्वयम्भूनाथ। न्युरोडमा व्यापार व्यवसाय गर्ने सञ्जयलाई केही समयअघि प्रेसर बढ्ने समस्या देखियो। साथीहरूले बिहानमा हिँड्न सुझाए। उनी साथीहरूसँगै ताहाचलबाट दौड्दै स्वयम्भूको उकालो चढ्छन्। दियो बाल्छन्। भजन गाउँछन्। केहीबेर ध्यान गर्छन् र फर्कछन्। उनी अचेल स्वस्थ्य छन्। बैंकर्स सबिना विष्ट पनि स्वयम्भू परिसर तनावलाई ठीक गर्ने स्थानको रूपमा लिन्छिन्। भन्छिन्, मानसिकरूपमा थेरापी मिल्छ यहाँ। हरेक दिनजसो बिहानै दियो बाल्न स्वयम्भू परिसर पुग्छिन् वनस्थली बस्ने पेमाडोल्मा लामा। दार्जिलिङकी पेमा काठमाडौंमै एक स्कुलमा शिक्षिकाको रूपमा काम गर्छिन्। भन्छिन्, स्वयम्भू पुग्ने उकालो चढ्दै गर्दा अनुहारमा चुहिने पसिनासँगै दिनभरको थकान मेटिन्छ। साँच्चिकै सुन्दर र शान्त छ स्वयम्भू। साँझपख गरिने आरती यहाँको विशेष हुने गर्छ। बाजागाजाको साथमा गरिने बुद्धमन्त्रोच्चारण सुन्दा गजब अनुभूति हुने गर्छ। स्वयम्भू व्यवस्थापन संरक्षण महासमितिको कार्यालय नजिकै छ, विश्व शान्ति पोखरी। पोखरीको बीचमा रहेको बुद्धको मूर्तिमा सिक्का चढाइरहेका देखिन्थे आन्तरिक तथा बाह्य पर्यटक। नजिकै थिए, सिक्का साट्न बसेका पसलेहरू। वरिपरि लहरै झकिझकाउ पसलहरू थिए। बुद्धको मूर्तिमा सिक्का अडियो भने मनले सोचेको पुग्छ भन्ने जनविश्वास छ। नवविवाहित जोडी हुन् या गहिरो प्रेममा परेका मायालु मनहरू, स्वयम्भूनाथलाई साक्षी राखेरसँगैजिउने मर्ने कसम खान पुगेकै हुन्छन्। विशेषगरी बिदाको दिनमा अत्यधिक भीडभाड हुने स्वयम्भूनाथ परिसर हामी सबैको समय सदुपयोग गर्ने उत्तम गन्तव्य पनि बनेको छ। हरियाली र शान्त वातावरण भएको, अग्लाअग्ला हिमाललाई आँखै अगाडि हेर्न पाइने सुन्दर ठाउँ हो स्वयम्भूनाथ। जतिपटक गएपनि नयाँ अनुभूति हुने स्वयम्भू पुग्दा सबैको मनले पुकारिरहन्छ, बुद्धम् शरणम् गच्छामि। (तस्बिरहरू : रविन भट्टराई)"
सर्वसम्मत नेतृत्व चयन गर्नू,"काठमाडौं : नेकपा एमालेले जिल्ला र प्रदेशको अधिवेशनमा नेतृत्व चयन सर्वसम्मत गर्न निर्देशन दिएको छ। शुक्रबार अन्तरपार्टी निर्देशन जारी गर्दै पुस २३ मा जिल्ला र माघ ८ मा प्रदेश अधिवेशन गर्न निर्देशन दिएको हो। सर्वसम्मत हुन नसकेमा मात्रै निर्वाचनको विधि अवलम्बन गर्ने बताइएको छ। वडा तथा पालिकास्तरको अधिवेशन पनि एकै दिन भएका थिए। अधिवेशनसँगै पार्टी प्रवेश र संगठन विस्तार अभियान चलाउन पनि आग्रह गरेको एमाले महासचिव शंकर पोखरेलले जानकारी दिए। माघफागुन महिनामा विशेष कार्यक्रम आयोजना गरी पार्टी प्रवेश अभियान सञ्चालन गर्ने उनको भनाइ छ। एमालेमा धेरै जनसंगठनको महाधिवेशन हुन सकेको छैन। राष्ट्रिय महाधिवेशनले पार्टीको जनाधार अक्षुण र सुदृढ रहेको पुष्टि गरेको अन्तरपार्टी निर्देशनमा छ। संगठनात्मक ट्रेन्ड सेट एमालेले विचारमा जस्तै संगठनात्मक प्रश्नमा पनि ट्रेन्ड सेट गरेको दाबी गरेको छ। नीति निर्माण र नेतृत्व निर्माणका लागि अलगअलग महाधिवेशनको व्यवस्था, एकैदिन एकैसाथ स्थानीय तहका अधिवेशनको आयोजना, आधुनिक प्रविधिको प्रयोगलगायत विषयमा एमालेले दृष्टान्त स्थापित गर्नुलाई ट्रेन्ड सेट भनेको छ। प्रचार विधि, खर्चलगायतका विषयमा व्यवस्थापकीय क्षमता परिस्कृत बनेको अपानीमा उल्लेख छ। एमाले महाधिवेशनमा केही कमजोरी पनि भएको महसुस गरेको छ। अपानीमार्फत कामजोरीलाई सुधार गर्दै प्रभावकारी ढंगले गर्ने उल्लेख गरेको छ। विधान महाधिवेशन र राष्ट्रिय महाधिवेशनबीच समयको अन्तर पनि बढाउनुपर्ने अनुभव भएको अपानीमा उल्लेख छ। निर्वाचन प्रक्रिया सुरु भइसकेपछि निर्वाचन आयोगसँगको भूमिका र उससँगको समन्वय बढाउनु पर्ने आवश्यकताको महसुस पनि गरिएको छ। मनोनयन कस्तो ? एमालेले ४४ जनालाई मनोनयन गरेर ३ सय ४५ सदस्यीय केन्द्रीय कमिटी बनाएको छ। दोस्रो केन्द्रीय कमिटीको बैठकको निर्णय सार्वजनिक गर्दै महासचिव पोखरेलले विधानको व्यवस्था अनुरूप १० प्रतिशत सदस्य केन्द्रीय कमिटीमा मनोनयन गरेको जानकारी दिए। जसमा खुलातर्फ २० जना, एकता र एकीकरणको प्रक्रियाअन्र्तत ९ र १५ जना महिला मनोनीत भएका छन्। यो बैठकले ४५ सदस्यीय स्थायी समिति, ९९ सदस्यीय पोलिटब्युरो गठनसहित वरीयताक्रम पनि निर्धारण गरेको छ। बैठकमा प्रस्तुत गरिएको वरीयताक्रममा केही असहमति भएपछि अपानीमार्फत सच्याइएको छ। सचिवमा क्रमश : टोपबहादुर रायमाझी, लेखराज भट्ट, गोकर्णराज विष्ट, योगेश भट्टराई, छविलाल विश्वकर्मा, रघुविर महासेठ, पद्माकुमारी अर्याललाई वरीयताक्रम राखिएको छ। यसअघि रघुविर महासेठ र छविलाल विश्वकर्माभन्दा तल विष्ट र भट्टराईलाई राखिएको थियो। विष्ट र भट्टराई ९ महासचिवबाटै निर्वाचित सचिव हुन् भने महासेठ र विश्वकर्मा नयाँ सचिव हुन्। यो जिम्मवारीमा असन्तुष्टि भएपछि फेरबदल गरिएको हो।"
चक्रपथ निर्माण अधुरै,"सुर्खेत : वीरेन्द्रनगरमा चक्रपथ निर्माणको चर्चा चलेको वर्षौं भयो। राजनीतिक दल र नेताहरूले यसैको नारा लगाएर धेरै चुनाव पनि जिते। तर, वीरेन्द्रनगरको समृद्धिको आधार मानिएको यही चक्रपथको निर्माण कार्य अझै अलपत्र नै छ। निर्माण थालिएको १६ वर्ष भयो। ३१ किलोमिटर लामो यो चक्रपथको काम यो अवधिमा जम्मा २१ किलोमिटर मात्रै ट्र्याक खुलेको छ। स्थानीय बासिन्दाको अवरोधका कारण आयोजनाको ७० प्रतिशत काम बाँकी नै छ। वीरेन्द्रनगरको सुब्बाकुनादेखि घुस्रा हुँदै दक्षिण भागबाट बांगेसिमल जोड्ने यो चक्रपथ विवादकै कारण सुरुवात विन्दुमै काम हुन सकेको छैन। स्थानीयको अवरोधकै कारण चक्रपथ निर्माणमा ढिलाइ भएको छ वीरेन्द्रनगर २ का वडाध्यक्ष बलबहादुर रोकाय भन्छन्, उठिबास नै हुने भएपछि स्थानीयले सुरुवातीदेखि नै अवरोध गर्दै आएका हुन्। अतिक्रमणमा पर्ने जग्गाको उचित मूल्यांकन नगर्दा सुरुवातीदेखि नै स्थानीयले अवरोध गरेको वडा नम्बर ११ का वडाध्यक्ष नन्दलाल शर्मा बताउँछन्। योजना ल्याउँदा स्थानीयसँग पर्याप्त छलफल र सहमति गरिएन अध्यक्ष शर्मा भन्छन्, सडकले घरबारविहीन हुने भएपछि सुरुवातदेखि नै अवरोध हुँदै आएको छ। सडक निर्माण गर्दा स्थानीयले अतिक्रमण हुने घर र जग्गा क्षतिपूर्तिको माग गर्दै आएका छन्। जग्गा र घरको उचित क्षतिपूर्ति नपाएसम्म स्थानीयले सडक निर्माण हुन नदिने अडान राख्दै आएका छन्। यही कारण वीरेन्द्रनगर ११ को सुब्बाकुना, ९ र २ को सिमानामा पर्ने गुप्तीपुरलगायतका क्षेत्रमा विवाद छ। स्थानीयको विवादकै कारण १, ४, ५ र ७ वडा क्षेत्रमा ट्र्याकसमेत खोल्न सकिएको छैन। आयोजना सुरु नहुँदै स्थानीयले अवरोध गरेपछि ३० मिटर चौडाइको सडकलाई १५ मिटरमा झारिएको छ। हाल: ७ देखि १५ मिटर चौडाइमा निर्माण सुरु भइरहेको छ। तत्कालीन जिल्ला विकास समितिले आर्थिक वर्ष २०६२०६३ बाट निर्माण थालेको थियो। वीरेन्द्रनगरलाई विकासको मुख्य कडीका रूपमा विकास गर्ने उद्देश्यले यो आयोजना निर्माण थालिएको हो। तर स्थानीयले पटकपटक अवरोध गरेपछि आयोजना अधुरै रहेको हो। सडक डिभिजन कार्यालयले स्थानीय बासिन्दाले साथ नदिएका कारण चक्रपथ निर्माणमा ढिलाइ भइरहेको जनाएको छ। ३१ किलोमिटर सडक निर्माण गर्न वर्षदिन पनि लाग्दैन सडक डिभिजन कार्यालय चौरजहारीका इन्जिनियर सुरेशकुमार बस्यालले भने, स्थानीयले साथ नदिएकै कारण चक्रपथ निर्माणमा ढिलाइ भइरहेको छ। चक्रपथ वीरेन्द्रनगरको महŒवपूर्ण आयोजना भए पनि स्थानीय सरकारबाट समेत अवरोध हटाउन कुनै पहल नभएको उनको गुनासो छ। चक्रपथ निर्माण थालिएको वर्षौं बितिसक्दा पनि हालसम्म जम्मा एक किलोमिटर सडक मात्रै कालोपत्रे गरिएको छ। वडा नम्बर ११ को सुब्बाकुनादेखि अमृतडाँडासम्मको एक किलोमिटर खण्ड मात्र कालोपत्रे गरिएको हो। पछिल्लो चार वर्षदेखि खड्का कृष्ण द क्याराभान जेइन्ड भेन्टर (जेभी) बाँकेले चक्रपथ निर्माणको काम गरिरहेको छ। जेभीले २०७४ साल चत्रै २३ गते सडक डिभिजन कार्यालय रुकुमपश्चिमसँग ठेक्का सम्झौता गरेको हो। १३ करोड ५३ लाख ५१ हजार ७ सय ७० रुपैयाँमा निर्माण सम्झौता गरिएको छ। सम्झौताअनुसार २०७६ चत्रै २३ गते चक्रपथ सम्पन्न गनुपर्ने थियो। तर जग्गा विवाद र कोरोना भाइरसको महामारीका कारण समयमा नै काम नहुँदा म्याद थप गर्दै निर्माण गर्नु परिरहेको हो।"
प्रदेशका आयोग र बोर्ड बने भर्ती केन्द्र,"जनकपुरधाम : प्रदेश २ सरकारले एक दर्जनभन्दा बढी आयोग, समिति र बोर्ड गठन गरेको छ। तर, यी कार्यकर्ता भर्ती केन्द्र मात्रै बनेका छन्। लक्ष्य र योजनाबिना गठन गरिएका यस्ता स्थानमा सरकारले करोडौं खर्च गरे पनि प्रभावकारिता शून्य छ। पदाधिकारी फुर्सदिला छन्। तलब भत्ता लिने र अनावश्यक कार्यालयका संरचना थप्नेबाहेक अन्य काम छैन। नीति तथा योजना आयोग, जनलोकपाल आयोग, दलित विकास समिति, आमसञ्चार प्राधिकरण, मिडिया काउन्सिल, चलचित्र तथा लोकसञ्चार प्रवद्र्धन बोर्ड, स्वास्थ्य विज्ञान प्रतिष्ठान, मधेस सहिद प्रतिष्ठान, लोकसेवा आयोग, कृषि विश्वविद्यालयलगायतका संस्थानहरू कार्यकर्ता भर्ती केन्द्र बनेका हुन्। अन्य प्रदेशमा तीन सदस्यीय मात्र रहेको नीति तथा योजना आयोग प्रदेश २ मा पाँच सदस्यीय छ। तर, राजनीतिक भागबन्डा नमिलेकै कारण आयोग हाल दुई जना पदाधिकारीकै भरमा चलिरहेको छ। मुख्यमन्त्री अध्यक्ष रहने तथा उपाध्यक्षमा एकजना विज्ञसहित चार सदस्यसहितको आयोगमा हाल उपाध्यक्ष र एकजना महिला सदस्य मात्र छन्। सरकारले आयोगमा सदस्य संख्या किन पदपूर्ति गरेको छैन, त्यो राजनीतिक विषय हो, नीति तथा योजना आयोगका उपाध्यक्ष प्राडा भोगेन्द्र झा भन्छन्, सदस्य संख्या यति धेरै गर्नुपर्ने आवश्यकता नै थिएन। यसकै कारण सरकारलाई आयोगले बनाएर दिने गरेको वार्षिक नीति तथा कार्यक्रम कार्यान्वयनको अवस्था निकै कमजोर बनेको झा बताउँछन्। हामीले दिने गरेको नीति तथा कार्यक्रम एकथरी हुन्छ र बजेटको विनियोजन अर्कैथरी, उनले भने सरकारले आफैंले बनाएको आयोगको सल्लाह कम्तीमा मानेको भए प्रदेशको लागि राम्रो हुने थियो। आठ महिनापूर्व गठन गरिएको दलित विकास समिति कामविहीन छ। दलित सशक्तीकरणका लागि गठन गरिएको पाँच सदस्यीय समिति नियमावली र कार्यविधिसमेत नहुँदा कुनै काम गर्न सकेको छैन। दलितको उत्थान गरी आयआर्जन, नि:शुल्क शिक्षा, छात्रवृत्ति, सहुलियत रासन कार्ड उपलब्ध गराउनेसहितको जिम्मेवारी यसलाई छ । दलित सशक्तीकरण ऐनअनुसार सामाजिक विकास मन्त्री नवलकिशोर साहको अध्यक्षतामा समिति गठन भएको थियो। हामीसँग न त नियमावली छ न कार्यविधि नै । कसरी काम गर्ने, दलित विकास समितिका उपाध्यक्ष रामप्रवेश बैठाले प्रतिप्रश्न गर्दै भने, मैले पटकपटक मुख्यमन्त्री, मुख्यन्यायाधिवक्ता लगायतलाई यस विषयमा आग्रह गरिसकेको छु। सरकारले संरचना बनाए पनि त्यसको कार्यान्वयन कसरी हुन्छ त्यसतर्फ मतलबै राखेन। मुख्यन्यायाधिवक्ता दीपेन्द्र झासँग साताभित्र कार्यविधि र नियमावली निर्माणको काम हुने बताउँछन्। समितिमा स्नातक तह उत्तीर्ण गरी दलित समुदायको उत्थान, विकास र दलितसम्बन्धी कार्यमा अध्ययन, अध्यापन, अनुसन्धान कार्यमा लागेका दलित समुदायका व्यक्तिलाई उपाध्यक्ष नियुक्त गर्ने व्यवस्था छ । त्यसैगरी समाजिक विकासमन्त्रीको सिफारिसमा दुई जना महिलासहित चार सदस्य नियुक्त गरिएका छन्। प्रदेशको सार्वजनिक मामिलालाई भ्रष्टाचारमुक्त, जनउत्तरदायी र जनसहभागितामूलक बनाउन गठन गरिएको जनलोकपाल आयोग पनि कामविहीन छ। रामसहाय यादव अध्यक्ष रहेका तीन सदस्यीय आयोगमा सदस्यमा शोभा महतो र राजकिशोर साहलाई नियुक्त गरिएको छ। हामीकहाँ भ्रष्टाचार र अनियमिततासम्बन्धी उजुरीहरू आएको छ तर, हामी कर्मचारीको उपलब्धता नहुँदा, बजेटको व्यवस्थापन नहुँदा केही काम गर्न सकेका छैनौं, आयोगका अध्यक्ष रामसहाय यादव भन्छन्, भवनसमेत उपलब्ध गराइएको छैन्। उनी थप्छन्, भ्रष्टाचारमाथि छानबिन सुरु गर्नका लागि हामीलाई सुरक्षा पनि चाहिन्छ तर, त्यो पनि छैन यस्तो अवस्थामा हामीलाई काम गर्न निकै गाह्रो छ। प्रदेश सरकारले आयोग गठन गरे पनि त्यसको व्यवस्थापन गर्न नसकेको आयोगका सदस्य राजकिशोर साह बताउँछन्। आयोगले भ्र्रष्टाचार छानबिन तथा सुशासन कायम गर्नका लागि प्रदेश सरकारसँग ४७ जना कर्मचारी माग गरे पनि ३२ जनाको लागि मात्रै दरबन्दी स्वीकृत भएको आयोगका सदस्य साहले जानकारी गराए। प्रदेशको आन्तरिक मामिला तथा सञ्चार मन्त्रालयअन्तर्गत गठन गरिएका आमसञ्चार प्राधिकरण, मिडिया काउन्सिल, चलचित्र तथा लोकसञ्चार प्रवद्र्धन बोर्ड पनि कामविहीन छ। सञ्चार क्षेत्रको प्रवद्र्धन, विज्ञापन व्यवस्थापन, सञ्चारकर्मीहरूको क्षमता अभिवृद्धिलगायतको अभिभारासहित गठन गरिएका यी समितिहरू पदाधिकारीहरूको तलब भत्तामै सीमित छ। सरकारले न त कर्मचारी दिएको छ, न त बजेट नै हामी बेकारमा समितिको पदाधिकारी बनेको जस्तो लाग्छ, आमसञ्चार प्राधिकरणका अध्यक्ष श्यामसुन्दर यादव भन्छन्। अहिलेसम्म कार्यालय व्यवस्थापन र कोभिडको बेला सञ्चारकर्मीहरूलाई स्वास्थ्यसामग्री बाँड्नुबाहेक प्रतिष्ठानले केही काम गरेको छैन। मिडिया काउन्सिलका अध्यक्ष शिवहरि भट्टराई भन्छन्, गर्नुपर्ने धेरै छ तर, सरकारले समयमा कर्मचारी उपलब्ध नगराउँदा समस्या भएको हो। प्रदेश सञ्चार ऐनअनुसार गठन गरिएको यी तीन छुट्टाछुट्टै संरचनाका पदाधिकारीलाई आफूले के काम गर्नेसमेत राम्ररी जानकारी छैन। आफ्नालाई नियुक्त गर्नका लागि दक्षता नभएका व्यक्तिहरूलाई समेत सदस्य बनाइएको छ। यसले प्रदेश सरकारलाई अनावश्यक आर्थिक भारसमेत बोकाएको प्रदेश २ का आन्तरिक मामिला तथा सञ्चारमन्त्री भरत साह नै बताउँछन्। यी तीनवटै संरचनालाई खारेज गरेर एउटै प्रतिष्ठान बनाउन मैले प्रयास थालेको छु, उनले भने यसका लागि प्रदेशसभामा कि त संशोधन विधेयक लगेर वा नयाँ प्रतिष्ठान गठनको प्रस्ताव लग्नेबारे छलफल भइरहेको छ। अनावश्यक समितिहरूले आर्थिक भार मात्रै : प्रतिपक्ष पहिले नै गठन गरिएका समिति, आयोग, बोर्ड र प्रतिष्ठानहरूलाई सुदृढ गर्नुको साटो प्रदेश सरकारले थप संस्थानहरू गठन गर्दै पदाधिकारी भर्ना प्रक्रिया जारी राखेको छ। पछिल्लो पटक सदन छलेर अध्यादेशमार्फत कृषि विश्वविद्यालय र प्राविधिक विश्वविद्यालय स्थापनाको प्रस्ताव ल्याएको सरकारले बिना कुनै प्राविधिक मूल्यांकन वा पूर्वतयारीकै कृषि विश्वविद्यालयको उपकुलपतिसमेत नियुक्त गरेको छ। सहकुलपति तथा सामाजिक विकासमन्त्री नवलकिशोर साहको सिफारिसमा कुलपतिसमेत रहेका मुख्यमन्त्री लालबाबु राउतले उपकुलपतिमा डा वैद्यनाथ महतोलाई नियुक्त गरेका छन्। प्रदेश २ का नीति तथा योजना आयोगका पूर्वसदस्यसमेत रहेका थिए। बिना कुनै पूर्वाधार र पूर्वतयारीकै सदन छलेर सरकारले अध्यादेशमार्फत विश्वविद्यालय सञ्चालनको प्रस्ताव ल्याउनु अनावश्यक कार्य रहेको प्रतिपक्षी दल लोकतान्त्रिक समाजवादी पार्टीका सांसदहरूले बताएका छन्। भएका समिति, बोर्ड र प्राधिकरणहरूमा पहिला कर्मचारी, भवन, टेबुल, कुर्सी, नियमावली, कार्यविधि बनाएर तिनलाई सबल गर्नुपर्छ अनि मात्रै थप समितिहरू गठनतर्फ जानु उचित हो, लोसपाका संसदीय दलका नेता जितेन्द्र सोनल भन्छन्, खाली कार्यकर्ता पाल्न समितिहरू गठन गर्दै जानु र तिनले के काम गरेका छन् त्यसको मतलब नगर्नुले प्रदेशका जनता माथि आर्थिक भार थप्नुबाहेक केही गर्दैन।"
