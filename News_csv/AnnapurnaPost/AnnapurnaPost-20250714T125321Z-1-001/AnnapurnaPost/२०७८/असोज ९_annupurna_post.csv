शीर्षक,विवरण
केपी ओलीमा बिजुवा प्रथा प्रवृत्ति देखियो : सांसद् सुदन किराती,"काठमाडौं : प्रतिनिधि सभाका सांसद् सुदन किरातीले नेकपा एमालेका अध्यक्ष तथा पूर्व प्रधानमन्त्री केपी शर्मा ओलीमा बिजुवा प्रथा प्रवृत्ति भएको बताएका छन्। राजधानीमा शनिबार बान्तावा खिम यलाखोम (उपत्यका)द्वारा आयोजित रेडियो तथा टेलिभिजन पत्रकारिता तालिमको समापन कार्यक्रममा उनले यस्तो बताएका हुन्। सांसद् किरातीले मुन्दुम संस्कृतिमा भएको बिजुवाले अर्को पुस्तालाई आफ्नो पूरा ज्ञान नदिने र आफूजस्तै अरू बिजुवा आए बाटो छेक्ने प्रथा रहेको भन्दै यस्तो प्रवृत्ति केपी ओलीमा देखिएको बताएका हुन्। यस्तो प्रवृत्तिले उत्तराधिकारी नजन्मिने र आफैँ सिद्धिएर जाने बताए। मुन्दुम संस्कृतिमा बिजुवा प्रथा छ, जुन बिजुवा समाजमा प्रतिष्ठित भएर बसेको हुन्छ। तर त्यो बिजुवा जतिसुकै प्रतिष्ठित भएपनि बाँचुन्जेल अर्को पुस्तालाई आफ्नो सारा विधा हस्तान्तरण गर्न ऊ तयार हुँदैन। उत्तराधिकारी बनाउनै चाहँदैन', उनले भने, 'समाजमा कोही बिजुवा निस्कन खोजे बाटो छेकिन्छ, रगत छदाएर अङ्गभङ्ग पारिन्छ, उस्तै परे वाण हानिन्छ। यसले पुस्तान्तरण पनि हुँदैन बरु आफैं सिद्धिदै जान्छ। उसको ज्ञान उसँगै बिलाएर जान्छ । यो प्रवृत्ति केपी ओलीमा पनि देखियो। यस्तो संस्कारले समाज विकासमा बाधा पुर्याइरहेको सांसद् किरातीको भनाइ छ। उनले किराती संस्कारमा रहेको यस किसिमको नकारात्मक संस्कार राष्ट्रिय राजनीतिका शीर्ष नेतृत्वमा देखिएकोले किराती समुदायले मात्र नभएर सबैले यस किसिमको संस्कार त्याग्नुपर्ने बताए। कार्यक्रममा विभिन्न व्यक्तित्त्वलाई सम्मान तथा तालिममा सहभागी १४ जना प्रशिक्षार्थीलाई प्रमाणपत्र प्रदान गरिएको किरात राई बान्तावा खिम यलाखोमका सचिव मुकेश राईले जानकारी दिए। उनका अनुसार बान्तावा भाषामा रेडियो तथा टेलिभिजन कार्यक्रम उत्पादन तथा प्रस्तोता तालिम असोज २ देखि सञ्चालन भएको थियो।"
डेलविस र राजसँग म्युजिक भिडियोमा देखिदै साम्राज्ञी,काठमाडौं : अभिनेत्री साम्राज्ञी राज्य लक्ष्मी शाह नयाँ कलाकारसँग भिडियोमा देखिने भएकी छन्। म्यूजिक भिडियोमा कमै देखिने अभिनेत्री शाह देलविस दर्शनधारी र राज रोहन तुम्बाहाम्फेसँग उनले स्क्रिन सेयर गर्ने भएकी हुन्। ट्री इन्टरटेन्मेन्टले निर्माण गर्ने माया पिरेम बोलको गीतको म्यूजिक भिडियोलाई दिपेश सापकोटाले निर्देशन गर्ने भएका छन्। चर्चित गायक विश्व नेपाली र गायिका अस्मिता परियारको स्वरमा रहेको गीतको शब्द डिपी खनालले गरेका छन्। शंकर थापा स्माइलको संगीत र उदय राज पौडेलको संगीत संयोजन रहेको छ। माईकल चन्दको गीतमा कोरियोग्राफी रहेको छ। गीतको भिडियोको छायाँकन काठमाडौका विभिन्न स्थानमा गरिने निर्देशक सापकोटाले जानकारी दिए। भिडियोलाई ट्री इन्टटेन्मेन्टको अफिसियल युट्युब च्यानलमार्फत एक कार्यक्रमका बीचमा सार्वजनिक गरिने निर्माण पक्षले बताएको छ। शाह र निर्माण पक्षबीच भएको सम्झौता पश्चात छोटो प्रतिक्रिया दिँदै अभिनेत्री शाहले गीत र म्यूजिक भिडियोमा प्रयोग गरिने नयाँ पन मन परेको बताउछिन्।
"सुवानी भन्छिन्, 'संगीत क्षेत्रमा नै अगाडि बढ्छु'","काठमाडौं : नेपाल आइडलको चौथो संस्करणको निर्णायकमा सुवानी मोक्तान भित्रिएकी छन्। नेपाली टेलिभिजन इतिहासकै सबैभन्दा ठूलो र सफल गायन रियालिटी सो नेपाल आइडलले सिजन फोरका लागि नयाँ निर्णायक भित्राएको हो। उनले नेपाल आइडल परिवारको सदस्य भएर काम गर्ने अवसर पाएकोमा खुसि व्यक्त गरेकी छन्। उनले किनारामा, माया हो की माया जस्तै लगायतका दर्जनौं गीतहरुमा स्वर भरेकी छन्। सुवानीसँग अन्नपूर्ण पोस्टले गरेको कुराकानी। अहिले के मा व्यस्त हुनुहुन्छ ? नेपाल आइडलको तयारीमा छु। नेपाल आइडलमा निर्णायकको रुपमा हुँदा कत्तिको खुशी हुनुहुन्छ? धेरै खुशी छु। काम गर्न आतुर छु। काममा अब लगनशिल भएर लाग्नेछु। आमाबाबुकै पदमा लाग्नुभएको छ। करकापले हो कि आफ्नै रहरले गायिका बन्नुभएको? म आफ्नै रहरले गायिका बनेको हो। मलाई सानैदेखी गायन क्षेत्रमा रुची थियो। गायिकाबाहेक अरु केही थिएन लक्ष्य? मलाई विजनेशतिर रुचि थियो। सरकारी जागिर खान सक्ने योग्यता थियो। तर यसैमा आनन्द लाग्ने भएकोले यसलाई बढी प्राथमिकता दिइयो। तपाईलाई आफ्नो कुन गीत मनपर्छ? मलाई आफ्नो सबै गीत मनपर्छ। सबै गीतमा मेहेनत गरेको भएर मलाई सबै राम्रो लाग्छ। तपाईले सुरुमा गाउनुभएको गीत कुन हो? मेरो पहिलो गीत 'सिनारामा' हो । पछिल्लो नयाँ एल्बम के निकाल्नुभएको छ? पछिल्लो समय मैले कुनै एल्बम निकालेको छैन। अबको योजना के छ तपाईको? यस्तै संगीत क्षेत्रमा रहेर कामलाई अघि बढाउने योजना छ। मम्मीको कुन गीत मनपर्छ? मलाई मम्मीले गाउनुभएको सबै गीत मनपर्छ। तपाईलाई सबैभन्दा बढी कुन गायकगायिका मनपर्छ? गायकमा सुगम पोखरेल र गायिकामा मलाई मम्मी नै मनपर्छ। महामारीको समयमा तपाईको दिन कसरी बित्यो? प्रोग्रामहरु चाँही भएको थिएन। बाहिरको प्रोजेक्टहरुमा काम गरियो। अलि अलि गीतहरु रेर्कड गरियो। दिनहरु त्यसरी नै बित्यो। अब कुन एल्बम निकाल्ने तयारीमा हुनुहुन्छ? अब मंसिरमा गीत रेर्कड हुँदैछ ।"
भन्सार छलेर ल्याएका मोबाइलसहित दुई जना पक्राउ,"काठमाडौं : भन्सार छलेर भारतबाट मोबाइल ल्याएको आरोपमा दुई जना बल्खुबाट पक्राउ परेका छन्। ६१ थान मोबाइल ल्याएको आरोपमा महोत्तरी बर्दिबास १४ घर भै शंखमुल बस्दै आएका आकाश कार्की र सोही ठाउका अमित कुमार महतो पक्राउ परेका हुन्। आइफोन, सामसुङ, लाभा, अपो, हुवाईलगायतका विभिन्न कम्पनीका मोबाइल भन्सार चोरी पैठारी गरी ल्याएको सुचनाका आधारमा महानगरीय अपराध महाशाखाको टोलीले प्रक्राउ गरेको हो। उनीहरुलाई आवश्यक कारबाहिको लागी त्रिभुवन अन्तरास्ट्रिय भन्सार कार्यालय गौचरण पठाइएको छ।"
रुखको हाँगाले लागेर एकजनाको मृत्यु,विराटनगर : मोरङको सुन्दरहरैँचामा रुखको हाँगाले लागेर शनिबार एक जना वृद्ध पुरुषको मृत्यु भएको छ। सुन्दरहरैँचा नगरपालिका९ का ६३ वर्षीय डिल्ली दर्जीको मृत्यु भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। उनका अनुसार स्थानीय जनचेतना सामुदायिक वनमा शिरिसको रुखमा चढेर हाँगा काट्ने क्रममा दर्जीलाई त्यही हाँगाले लागेको थियो। हाँगाले लागेर गम्भीर घाइते भएका उनको उपचारका क्रममा विराटनगरको कोशी अस्पतालमा मृत्यु भएको एसपी राईले बताए। प्रहरीले घटनाका बारेमा अनुसन्धान सुरु गरेको जनाएको छ।
म्याग्दीका चार पालिकामा कांग्रेसको सर्वसम्मत नेतृत्व चयन,"बेनी : नेपाली कांग्रेसको १४ औं महाधिवेशन अन्तरगत शनिबार म्याग्दीका चार वटा पालिकामा सर्बसम्मत र एक वटा पालिकामा मतदान मार्फत नेतृत्व चयन भएको छ। जिल्लाका ६ स्थानीय तहमध्ये सदरमुकाम अवस्थित बेनी नगरपालिकाको नेतृत्वका लागि आइतबार मतदान हुने भएको छ। अन्नपूर्ण गाउँपालिकाको भुरुङ्गतातोपानीमा भएको अधिवेशनबाट सभापतिमा एक मतले बलबहादुर तिलिजा निर्वाचित भएका छन्। १२८ जना मतदाता मध्ये ११७ मत खसेको र दुई मत बदर भएको थियो। ५८ मत ल्याएर सभापतिमा निर्वाचित तिलिजाका प्रत्यासी कृष्णप्रसाद बरुवालले ५७ मत पाए। उपसभापतिमा राजेश तिलिजा, अर्जुन गुरुङ, सचिवमा टुकबहादुर फगामी, ललिता तिलिजा, सहसचिवमा गोपाल पुर्जा र धनबहादुर पाइजा सर्वसम्मत चयन भएका छन्। दरबाङमा भएको मालिका गाउँपालिकाको अधिवेशनले खिम पुनको सभापतित्वमा ४५ सदस्यीय कार्यसमिति सर्वसम्मत चयन गरेको छ। उपसभापतिमा विरेन्द्र पुन र मिम पुन, सचिवमा बिरेन्द्र किसान, ताराबहादुर रोका, सहसचिबमा श्यामबहादुर बुढाथोकी र अमृत सापकोटा निर्वाचित भएका छन्। बाबियाचौरमा भएको मंगला गाउँपालिकाको अधिवेशनबाट नरसिंहबहादुर खत्रीको अध्यक्षतामा ३५ सदस्यीय कार्यसमिति सर्वसम्मत निर्वाचित भएको छ। उपसभापतिमा भागिरथ उपाध्याय र बिलबहादुर पुन, सचिवमा चित्रराज आचार्य र बिरेन्द्र बुढाथोकी, सहसचिवमा नेत्रराज सुवेदी र बिमल सुनार चयन भएका छन्। घट्टेखोलामा भएको अधिवेशनबाट प्रेम पुनको अध्यक्षतामा धवलागिरी गाउँपालिकाको ५४ सदस्यीय कार्यसमिति सर्वसम्मत चयन भएको छ। उपसभापतिमा हरि छन्त्याल र प्रेम बिक, सचिबमा नगेन्द्र मल्ल र देबेन्द्र रोका, कोषाध्यक्षमा बुद्धीमान शेरपुञ्जा, सहसचिवमा कमल खत्री र रोशन थापा निर्वाचित भएका छन्। मौवाफाँटमा भएको रघुगंगा गाउँपालिकाको अधिवेशनबाट पाखापानीका वडा अध्यक्ष समेत रहेका मनकुमार शेरपुञ्जाको अध्यक्षतामा सर्वसम्मत कार्यसमिति चयन भएको छ। बेनी नगरपालिकाको नेतृत्वका लागि बिक्रम बोगटी र रबिन्द्र कार्की (रबी)को दुई वटा प्यानल बनाएर चुनावी प्रक्रियाका लागि मनोनयन दर्ता भएको छ। बोगटीको प्यानलबाट उपसभापतिमा हरिप्रसाद पौडेल र मानकाजी घिमिरे, सचिबमा ज्ञानेन्द्रकुमार श्रेष्ठ र रणबहादुर शाही, सहसचिबमा शान्ति शर्मा पौडेल र शानिमयाँ कार्कीले उमेद्वारी दर्ता गरेका छन्। कार्कीको प्यानलबाट उपसभापतिमा गंगाबहादुर खत्री र मनोजकुमार कार्की, सचिवमा झलक जिसी र संगिता श्रेष्ठ, सहसचिवमा बिन्दु खत्री र संगमकुमार विश्वकर्माले मनोनयन दर्ता गरेका छन्। कार्की प्यानलबाट सहसचिवको उमेद्वार बन्नुभएकी खत्री २२ वर्षकी हुन्। १७१ जना मतदाता रहेको बेनी नगरको नेतृत्वका लागि आइतबार मतदान गर्ने तय भएको नेपाली कांग्रेस म्याग्दीले जनाएको छ।"
तत्काल मनसुन बाहिरिने सम्भावना छैन,"काठमाडौं : अझै केही दिन मनसुन बाहिरिने सम्भावना नदेखिएको जल तथा मौसम विज्ञान विभागले जनाएको छ। अहिलेको अवस्थालाई हेर्दा मनसुन तत्काल बाहिरिने सम्भावना नरहेको विभागका मौसमविद् गङ्गा नगरकोटीले बताए। उनका अनुसार मनसुन बाहिरिनका लागि पश्चिमबाट पूर्वतिर हावा बहनुपर्छ तथा बङ्गालको खाडीबाट जलवाष्फयुक्त हावा आउनेक्रम राकिनुपर्छ। 'अहिले त्यस्तै अवस्था रहेको छैन। त्यसैले तत्काल मनसुन बाहिने सम्भावना छैन', मौसमविद् नगरकोटीले भने। यस वर्ष मनसुन गएको जेठ २८ गते नेपाल भित्रिएको थियो। यसपालीदेखि मनसुनको अवधि परिमार्जन गरिएको छ। यसअघि सामान्यतया नेपालमा जुन १० मा मनसुन भित्रिने र सेप्टेम्बर २३ तारिखमा बाहिरिने गरेको थियो। यस वर्षदेखि जुन १३ मा मनसुन भित्रिने र अक्टोबर दुईमा मनसुन बाहिरिने मिति तोकिएको छ। यसपाली नेपालमा मनसुन औसत समयभन्दा दुई दिन अगाडि भित्रिएको थियो। मौसमविद्का अनुसार हरेक १०१० वर्षमा मनसुन भित्रने र बाहिरिने समय परिमार्जन गरिन्छ। आज देशभर सामान्य बदली रही केही स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ। महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम १९ दशमलव तीन डिग्री र अधिकतम तापक्रम ३० दशमलव पाँच डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम १४ दशमलव तीन डिग्री र सबैभन्दा धेरै दिपालयको अधिकतम तापक्रम ३४ दशमलव ६ डिग्री सेल्सियस रहेको छ।"
"प्यालेस्टेनी क्षेत्र छोड्न इजरायललाई एक वर्षे अल्टिमेटम, तनावका बिच प्रशान्त क्षेत्र स्वतन्त्र र खुला गर्ने क्वाडको प्रतिज्ञा","युएईमा नयाँ मन्त्रिपरिषद् दुबई : युनाइटेड अरब एमिरेट्स (युएई)का प्रधानमन्त्री एवम् दुबईका शासकले नयाँ मन्त्रिपरिषद्को घोषणा गरेका छन्। प्रधानमन्त्री सेइख मोहम्मद विन रसिद अल मोक्तौमले आगामी ५० वर्षसम्मको लागि शनिबार सो घोषणा गरेका हुन्। उनले युएईको जलवायु परिवर्तन एवम् वातावरण मन्त्रालय र अर्थ मन्त्रालयसहित नयाँ मन्त्रिपरिषद्को घोषणा गरेका हुन्। सो घोषणापश्चात उनले नयाँ अर्थ मन्त्री, वातावरण मन्त्री र उपप्रधानमन्त्रीलाई नियुक्त गरेका छन्। यसबाहेक युएईको नयाँ मन्त्रिपरिषद्सँगै विभिन्न नयाँ संरचना परिवर्तन गर्ने र नयाँ रणनीति बनाउने समेत उनले बताएका छन्। ००० सोमालियामा राष्ट्रपति निवासनजिकै कार बम विष्फोट, कैयौँको मृत्यु मोगादिशु : सोमालियाको राजधानी मोगादिशुस्थित राष्ट्रपति निवास नजिकै शनिबार कार बम विष्फोट भएको छ। कार विष्फोटमा परी करिब ७ मानिसको मृत्यु भएको छ भने ८ भन्दा बढी मानिस घाइते भएका छन्। जिल्ला प्रहरी प्रमुख मुकाविए अहमद मुडेले बीबीसी न्यूजलाई बताएअनुसार आक्रमणकारीहरुले राष्ट्रपति निवासनजिकै व्यस्त चेकपोइन्टलाई लक्षित गरी बम विस्फोट गराएका थिए। विष्फोटबाट सातवटा कार र तीनवटा अटो रिक्सामा पूर्ण क्षति भएको छ। इस्लामिक सैन्य समूह एआई शवावले उक्त घटनाको जिम्मा लिएको छ। ००० प्यालेस्टेनी क्षेत्र छोड्न इजरायललाई एक वर्षे अल्टिमेटम रामल्ला : प्यालेस्टेनी राष्ट्रपति मोहम्मद अब्बासले इजरायललाई प्यालेस्टेनी क्षेत्र छाड्न एक वर्षे अल्टिमेटम दिएका छन्। यदि एक वर्षभित्रमा प्यालेस्टेनी क्षेत्र नछोडे अवस्था नराम्रो हुन सक्ने भन्दै अब्बासले इजरायललाई सो अल्टिमेटम दिएका हुन्। इजरायलले सन् १९६७ मा पुर्वी जेरुसेलमसहित प्यालेस्टेनी क्षेत्र आफ्नो कब्जामा लिएको थियो। संयुक्त राष्ट्रसघको वार्षिक महासभामा भर्चुअल माध्यमबाट बोल्दै अब्बासले प्यालेस्टाइन क्षेत्र फिर्ता गर्न र आफ्नो क्षेत्रबाट पछि हट्न सो अल्टिेमेटम दिएका हुन्। कैयौँ वर्षदेखि प्यालेस्टाइन र इजरायलबिच शान्ति स्थापनाको प्रक्रिया थालिए पनि सफल हुन सकेको छैन। ००० संयुक्त राष्ट्रसंघको महासभामा म्यानमार उपस्थित नहुने बर्मा : संयुक्त राष्ट्रसंघको वार्षिक महासभामा म्यानमार अनुपस्थित हुने भएको छ। न्यूयोर्कमा आयोजित सो महासभामा म्यानमारले उपस्थिति नजनाउने भएको हो। आगामी हप्ता म्यानमारले सो महासभामा राष्ट्रको तर्फबाट सम्बोधन गर्ने बताइएको ५। तर म्यानमारले उपस्थिति जनाएपनि सो सभामा मुख नखोल्ने निर्णय लिएको संयुक्त राष्ट्र संघका प्रवक्ता स्टेफेन दुरारिकले बताएका छन्। म्यानमारकी तत्कालिन नेतृ आङ सान सुकीको सरकारले संयुक्त राष्ट्रसंघको वर्तमान दूतको रुपमा क्याओ मोइ तुनलाई चुनेको थियो। उनले आगामी सोमबार १९३ औँ सदस्यको रुपमा सरकारको तर्फबाट सम्बोधन गर्ने कार्यक्रम थियो। तर सो सूचीबाट आफू पछि हटेको दूत मोइले बताएका छन्। ००० तनावका बिच प्रशान्त क्षेत्र स्वतन्त्र र खुला गर्ने क्वाडको प्रतिज्ञा वासिङटन : अमेरिकी राष्ट्रपति निवास ह्वाइट हाउसमा अमेरिका, जापान, भारत र अष्ट्रेलियाको क्वाड समिट सम्पन्न भएको छ। पहिलो पटक व्यक्तिगत रुपमा सञ्चालन भएको सो समिटमा क्वाड समूहका शीर्ष नेताहरुले चीनको तनावका बिच प्रशान्त क्षेत्रलाई स्वतन्त्र र खुला गर्ने प्रतिज्ञा गरेका छन्। शुक्रबार सम्पन्न करिब दुई घण्टा लामो क्वाड बैठकमा लोकतान्त्रिक मुलुकका शीर्ष नेताले चीन एक बर्बाद हुन नसक्ने मुलुक भन्दै नजिकबाट अवलोकन गर्ने बताएका छन्। प्रशान्त क्षेत्रको स्वतन्त्रता र खुला व्यापारका लागि हामी एकसाथ उभिने छौँ। हामी लोकतान्त्रिक मुलुक एकसाथ उभिएर चीनले गर्ने क्रियाकलाप नजिकबाट अवलोकन गर्नेछौँ। विवादको शान्तिपूर्ण समाधान खोज्नेछौँ र लोकतान्त्रिक मान्यताको सम्मानसँगै क्षेत्रीय अखण्ड राज्यको सम्मान गर्नेछौँ संयुक्त रुपमा जारी विज्ञप्तिमा भनिएको छ। ऋाफूहरु सबै चीन र प्रशान्त क्षेत्रमा रहेका टापु क्षेत्रका साना मुलुकको समर्थनमा रहेको समेत चारै नेताले उल्लेख गरेका छन्। केही हप्ताअघि चीनलाई चुनौती दिन अमेरिका, बेलायत र अष्ट्रेलियाबिच भएको ओकस सम्झौतापछि चीन तनावमा रहेको छ। ००० हुवावेईकी उच्च अधिकारी रिहा भएलगत्तै चीनद्वारा क्यानडेली नागरिक पनि रिहा बेइजिङ : क्यानडामा पक्राउ परेकी चिनियाँ टेलिकम कम्पनी हुवावेईकी उच्च अधिकारी शुक्रबार रिहा भएसँगै चीनले पनि दुई क्यानडेली नागरिकलाई रिहा गरेको छ। चीनले सन् २०१८ मा पक्राउ परेका क्यानडेली नागरिकलाई समेत शुक्रबार नै रिहा गरेको हो। रिहापछि हुवावेइ कम्पनीका संस्थापककी छोरी एवम् आर्थिक मामिला प्रमुख मेङ वान्जु चीन फिर्ता भएकी छन् भने क्यानडेली नागरिक माइकल कोभ्रिग र माइकल स्पाभोरसमेत स्वदेश फिर्ता भएका छन्। सन् २०१८ डिसेम्बरमा ठगीको आरोपमा हुवावेईकी वान्जु अमेरिकाको अनुरोधमा क्यानडामा पक्राउ परेकी थिइन्। वान्जु पक्राउपछि चीन र क्यानडाबिच तनाव उत्पन्न भएको थियो। वान्जु पक्राउ परेपछि चीनले बदलामा दुई क्यानडेली नागरिकलाई पक्राउ गरेको थियो। ००० हुथीविरुद्धको आक्रमणमा मर्नेको संख्या १४० पुग्यो मारिब : यमनको सरकार समर्थित सेनाले हुथिविरुद्ध गरेको आक्रमणमा परी मारिनेको संख्या १४० बढी पुगेको छ। उत्तरी यमनको मरिब शहरमा भएको सो आक्रमणमा परी यस साता ९३ हुथी विद्रोहीसहित १४० भन्दा बढी मारिएका हुन्। सैनिक स्रोतका अनुसार १४० मध्ये ९३ हुथी विद्रोही र करिब ५१ भन्दा बढी राज्य समर्थकको मृत्यु भएको छ। हुथी बिद्रोहीले सन् २०१४ मा राजधानी साना कब्जा गरेसँगै यमनमा सरकार समर्थक र हुथी बिद्रोहीबिच लडाई जारी छ।"
एकीकृत समाजवादीले कम्युनिस्ट आन्दोलनको नेतृत्व गर्छ : नेपाल,"हेटौंडा : नेकपा एकीकृत समाजवादीका अध्यक्ष माधव नेपालले ओलीको दम्भको घैँटा भरिएको बताएका छन्। जिल्ला स्तरीय कार्यकर्ता भेलालाई शनिबार हेटौंडामा सम्बोधन गर्दै नेपालले दम्भको घैँटा छिट्टै फुट्नेवाला रहेको दाबी गरेका हुन्। अहंकारको घोँडा चड्ने मान्छेहरु घोडाबाट झरिसकेपछि बरबराइरहेको नेपालको भनाई छ। गाली गर्न दिनुहोस्, बडबडाउन दिनुहोस्। मति सप्रियोस् यती मात्र भन्न चाहन्छौ, उनले भने। उनले आउँदो निर्वाचनमा केपी ओली समुहलाई टर्च बालेर खोज्नुपर्ने बताएका छन्। केपी ओलीको समूह आउने चुनावमा टर्च बालेर खोज्नुपर्ने अवस्थामा पुगिरहेको छ, ख्याल गर्नुहोस्,नेपालले भने। केपी ओलीले दुई तिहाईको सरकार र पार्टी बर्बाद गरेको बताए। दुई तिहाईको सरकार आफैँले बर्बाद गरे। गलत कामको आलोचना गर्दा ओलीले शून्य धैर्यतासमेत राखेनन्, नेपालले भने, पार्टी र देशको हित विपरित एकल निर्णयमा अघि बढ्न थालेपछि पार्टी फुटको स्थितीमा पुगेको हो। उनले आफ्नो पार्टीले कम्युनिस्ट आन्दोलनको नेतृत्व गर्ने बताए। समाजवादी अभियानमा जोडिनेको संख्यामा कमी नभएको दाबी गर्दै उनले जनताको प्यारो पार्टी बनाउनको लागि जनताको घर घरमा पुग्न कार्यकर्तालाई दिर्नेशन दिए। कार्यक्रममा बोल्दै नेता विरोध खतिवडाले आगामी निर्वाचनपछि नेकपा एकीकृत समाजवादी देशकै ठुलो पार्टी बन्ने बताए।"
सवारी दुर्घटनामा एकको मृत्यु,काठमाडौं : काभ्रेपलाञ्चोकको धुलिखेल नगरपालिका३ अरनिको राजमार्गअन्तर्गत होटल अरनिको अगाडि टिपर र मोटरसाइकल एकापसमा ठोक्किएर दुर्घटना हुँदा एक जनाको मृत्यु भएको छ। जिल्ला प्रहरी कार्यालयका प्रहरी नायब उपरीक्षक हरि खतिवडाका अनुसार शुक्रबार राति बनेपाबाट धुलिखेलतर्फ जाँदै गरेको प्रदेश ३०२००७प ४०८८ नंको मोटरसाइकल धुलिखेलबाट बनेपातर्फ जाँदै गरेको बा४ख ६२२० नंको टिपरसँग ठोक्किएर दुर्घटना भएको हो। घटनामा परी मोटरसाइकल चालक पाँचखाल नगरपालिका११ का ३३ वर्षीय सुमन रेग्मी गम्भीर घाइते भई धुलिखेल अस्पतालमा उपचारका क्रममा आज मुत्यु भएको प्रहरी नायब उपरीक्षक खतिवडाले बताए। मृतक रेग्मीको शव परीक्षणपछि परिवारलाई जिम्मा लगाइएको प्रहरीले जनाएको छ। प्रहरीले गाडी र मोटरसाइकल नियन्त्रणमा लिएको छ। रासस
कर्णाली प्रदेश अस्पताललाई स्वास्थ्य सामग्री सहयोग,"काठमाडौं : ब्याक टु लाइफले सुर्खेतस्थित कर्णाली प्रदेश अस्पताललाई स्वास्थ्य सामग्री सहयोग गरेको छ। विकट जिल्ला तथा विभिन्न पिछडिएका समुदायमा स्वास्थ्य शिक्षाको क्षेत्रमा काम गर्दे आएको ब्याक टु लाइफले प्रदेश अस्पताललाई १ करोड रुपैयाँ बराबरको स्वास्थ्य सामग्री हस्तान्तरण गरेको हो। संस्थाले कोभिड१९ को उपचार तथा व्यवस्थापनमा सहयोग हुने सामग्री सहयोग गरेको हो। प्रदेश अस्पतालका निर्देशक प्रोफेसर डाक्टर डम्बर खड्का र वीरेन्द्रनगर नगरपालिकाका मेयर देवकुमार सुवेदीलाई ब्याक टु लाइफका कार्यक्रम निर्देशक डिकेन्द्र ढकाल र प्रशासनिक निर्देशक अच्युतप्रसाद पौडेलले सामग्री हस्तान्तरण गरे। सन् २००९ देखि ब्याक टु लाइफले नेपालमा शिक्षा, स्वास्थ्य र सामुदायिक विकासको क्षेत्रमा काम गरिरहेको छ। हाल कर्णाली प्रदेशको मुगु जिल्लामा र विकासका दृष्टिकोणले पछि परेका बागमती प्रदेशका केही जिल्लामा समेत स्वास्थ्य सहयोगका कार्य गर्दै आएको छ। सामुदायिक विकास र सहयोगको अलवा मुलुकले खेप्नु परेका अचानक आइलाग्ने प्राकृतिक एवम् स्वास्थ्य संकटको बेलामा संस्थाले कार्यक्रम र सहयोग गरिरहेको छ। मुगुका सबै पालिकामा कार्यरत यस संस्थाले मुगु जिल्लामा १५ वटा बर्थिङ्ग सेन्टर संचालन गरेको छ। यसैगरी कोभिड १९ को उपचारको लागि मुगु र बागमती प्रदेशमा मेडिकल र राहत सामग्री सहयोग गरेको छ। प्रदेश अस्पताललाई एनेस्थेसिया मेसिन १ थान, प्यासेन्ट मोनिटर १५ थान, पोर्टेबल डि आर एक्स रे डिटेक्टर सिस्टम १ सेट, डेन्टल एक्स रे मेशिन १ सेट हस्तान्तरण सहयोग गरेको अस्पतालका प्रमुख प्रशासक विनोद बस्नेतले जानकारी दिए।"
पाँच वर्ष मुनिका बालबालिकामामौसमी संक्रमण,"दाङ : दाङमा बालबालिकामा मौसमी संक्रमण देखिएको छ। एक महिनाको अवधीमा दुई हजार बालबालिकामा मौसमी संक्रम देखिएको अस्पतालहरुले जनाएका छन्। पाँच वर्ष मुनिका बालबालिकामा यस्तो समस्या रहेको बालरोग विशेषज्ञ श्रीधर खनालले बताए। संक्रमण देखिएका प्राय सबै बालबालिकामा कोरोना भाइरससँग मिल्दोजुल्दो प्रकारको लक्षण देखिने गरेको छ। तर परीक्षण गरिएका बालबालिकामा भने कोरोना भने नेगेटिभ देखिएको छ। सामान्य लापरवाहीका कारण पनि अहिले प्रकोप बढेको हुँदा अस्पतालमा उपचारका लागि बेडको समेत समस्या भएको तुलसीपुर उपमहानगरपालिकाका जनस्वास्थ्य निरीक्षक विमल केसीले बताए। जिल्लाको तुलसीपुर क्षेत्रका अधिकांश बालबालिकाहरुमा उच्च ज्वोरो आउने, खोकी लाग्ने, स्वास फेर्न गाह्रो हुने, कोखा हान्ने जस्ता लक्षण देखिएका छन्। विशेष गरी बिरामी भएका बालबालिकामा भाइरल ज्वोरो, निमोनिया र स्वासप्रस्वासको समस्या भएको राप्ती प्रादेशिक अस्पताल तुलसीपुरका बालरोग विशेषज्ञ डा श्रीधर खनालले बताए। विगतमा देखिने मौसमी ज्वोरो र अहिलेको मौसमी ज्वोरोमा धेरै फरक रहेको भन्दै अभिभाकहरु अलि चनाखो हुनु पर्ने बताए। बरामी भएका बालबालिकामा ४५ दिनसम्म पनि ज्वोरो कम नहुने, लगातार खोकी लाग्ने, स्वास फेर्न गाह्रो हुने एन्टिवायोटिक औषधीले समेत काम नगर्ने गरेको बताए। विशेष गरी भर्खरै जन्मिएका देखि ५ वर्ष मुनिका बालबालिकामा यस्तो समस्या देखिएको उनी बताउँछन्। एकमहिनादेखि ५ वर्षसम्मका बालबालिकामा यस्तो समस्या बढी छ', उनले भने, मौसमी ज्वोरो भने पनि अहिले बालबालिकाहरुको स्वास्थ्यमा बढी कठिन र जटिलता देखिन्छ। एकमहिनाको अवधीमा स्वास्थ्य जटिलता भएका करीव २ हजार बढी बालबालिकाहरु स्वास्थ्य चेकजाँचका लागि अस्पतालमा आएको खनालले बताए। निजी क्लिनिकहरुमा, गाउँघरका स्वास्थ्य संस्थाहरुमा पनि बिरामी बालबालिकाहरुको सँख्या उत्तिकै रहेको छ। बालबालिकाहरुको स्वास्थ्यमा जटिलसमस्या देखिँदा पनि यसतर्फ भने ध्यान नदिएको उनले बताए। कोभिड१९ले आम नागरिकहरु बिरामी भएजस्तै बालबालिकाहरुमा देखिएको जटिलको विषमा गम्भीर भएर अध्धयन गर्नु पर्ने बताए। लक्षणका आधारमा भाइरल ज्वोरो, ईन्फ्लुन्सा, टाइफाइड भनेर उनीहरुको उपचार गर्नुपर्ने अवस्था रहेको उनले बताए। 'क्लिनिकल्ली रुपमा लक्षणका आधारमा आफ्नो तरिकाले उपचार गराइरहेका छौँ', उनले भने, 'सरकारले कुन भाइरसले गर्दा यसरी बिरामी भइरहेका छन्, इन्फ्लुन्जा ए, बि वा आरएसी हो भन्ने छुट्याउनुपर्ने, प्रोकोटल बनाउनु पर्छ।' यसैगरी सल्यान, रुकुम, रोल्पा लगायतका पहाडी भेगबाट उपचार गराउन आउने केही बालबालिकामा स्क्रब टाइफस देखिएको उनले बताए। यो रोग घरपालुवा जनावरमा लाग्ने किराले टोकेर सर्ने र यसले कलेजो, फोक्सो लगायत शरीरका सबै अंगमा संक्रमण गर्ने भएकाले विशेष ख्याल गर्न अनुरोध गरे। यो रोगको लक्षण कोरोनासँग मिल्दोजुल्दो रहेको उनले जानकारी दिए। मौसमी प्रतिकुलता, वातावरणीय प्रदुषण र कोरोना महामारीको प्रभावका कारणले गर्दा थूप्रै बालबालिकामा स्वासप्रश्वास, भाइरल ज्वोरो, रुघाखोकी लगायतका विभिन्न समस्याहरु देखिएको तुल्सी बालअस्पतालका वरिष्ठ बालरोग डा किशोर खत्रीले बताए। एकसाताको अवधीमा झण्डै एकहजार बढी बिरामी बालबालिका अस्पतालमा उपचार गराउन आएको बताए। अहिले दैनिक एकसय ५० बढी बिरामी बालबालिका उपचारका लागि अस्पतालमा आउने गरेका छन्। अस्पतालमा ८० जना बालबालिका उपचाररत छन्। उनीहरुमध्ये ८० प्रतिशत बालबालिकामा भाइरल ज्वोरो, भाइरल निमोनिया र कोखा हान्ने जस्ता समस्या रहेको छ। यसैगरी बाँकी २० प्रतिशत बालबालिकामा भाइरल पाखाला, टाइफाइड,सामान्य ज्वोरो देखिएको उनले बताए। अहिले दैनिक १ सय ५० बढी बच्चाको उपचार गर्दै आएका छौँ', उनले भने, अधिकांश बच्चाहरुमा निमोनिया, भाइरल ज्वोरो र श्वासप्रश्वासको समस्या छ। भाइरल ज्वरो र निमोनीयाले शरीरमा पानीको मात्रा कम गराउने र अक्सिजनको मात्र कम हुँदा स्वाशप्रश्वासमा समस्या देखिन सक्ने उनले बताए। कोरोना जोखिम कम हुँदै जाँदा आम नागरिकमा बढेको स्वास्थ्य लापरबाहीका काराणले पनि बालबालिकाहरु बिरामी हुने गरेको उनको तर्क छ।"
"दशैं आयो तर व्यवसायी भन्छन्, व्यापार छैन","काठमाडौं : नेपालीको महान् चाड दशैं आएसँगै बजारमा चहलपहल बढेको छ। लत्ताकपडा, खाद्यान्नदेखि सवारीसाधन किनबेच हुने हुँदा दशैं व्यापारव्यवसाय गर्नेहरुका लागि सबैभन्दा ठूलो सिजन हो। दशैंको अघिल्लो दिनसम्म पनि काठमाडौं उपत्यकाबाट बाहिरिन र बजार आउनेको भीड कम हुँदैन। कोरोना महामारीले बन्द रहेको पसल संक्रमण कम हुँदै गएपछि मानिसहरुको चहलपहल बढेपनि व्यापार कम भएको व्यवसायीहरु बताँउछन्। सुस्मिता लामाको काठमाडौं महल नजिकै फेन्सी पसल छ। उनी भन्छिन्, मानिसको चहलपहल छ तर व्यापार छैन।महामारीले गर्दा नै व्यापार नभएको उनको भनाई छ। मानिसहरु आएर सामान हेर्ने तर नकिनिदिने उनले बताइन्। कोरोना महामारीका कारण बिक्रि नभएकाले पुरानै सामानहरु रहेको कारण बजारमा नयाँ सामान कम आएको छ। पुरानो र नयाँ सामान मिसाएर बिक्री गरिरहेको उनले बताइन्। पहिलाकै सामान नसकिएको भएर नयाँ सामान बजारमा कम आएको उनको भनाई छ। दैनिकी १२१३ हजार नाफा हुनेमा अहिले उनको चारपाँच हजार मात्र नाफा भएको बताँउछिन्। कोरोनाले सबै व्यापारव्यवसाय बिगारी दिएको बताउँदै लामाले भनिन्, पहिला जस्तो मान्छेहरुको चहलपहल नै छैन। न्यूरोडमै कुर्ता पसलका राखेका राहुल जेसवालको पनि व्यापार उस्तै रहेको छ। उनको पसलमा पुग्दा महिलाहरु कुर्ताहरु हेर्दे थिए। १० मिनेटको समयमा नै उनको पसलमा तीन वटा कुर्ता बिक्री भए। उनका पसलमा पनि पुरानै डिजाइनका कुर्ता देख्न सकिन्थ्यो। पुरानै डिजाइनका कपडाले भरिभराउ उनको पसलमा नयाँ कपडा कम देखिन्थ्यो। कोरोनाको कारण पसलमा नयाँ सामान पनि ल्याउन नसकिएको र व्यापार पनि कम नै भएको जेसवालले बताए। कोरोना महामारीको त्रासका कारण जुत्ताचप्पल पसलमा ग्राहक कम आउने गरेको शिव कुमार बताउँछन्। काठमाडौं महल नजिकै उनको पनि पसल छ। तर व्यापार भने कम रहेको उनले गुनासो गरे। ग्राहकहरु पसलमा आएपनि हेर्ने मात्रै गरेको र दशैं नजिकै गर्दा पनि किनमेल भने कम नै रहेको उनको भनाई छ। आजदेखि सुपथमूल्य पसल , कहाँ कहाँ खुल्दैछन् ? दशैँका लागि असोज दोस्रो साताभित्रै अग्रिम बुकिङ खुलाइने विदेशी जहाजको टिकटमै जान्छ करोडौं विजयादशमी असोज २९ गते, टीकाको साइत बिहान १०:०२ बजे उपत्यका छोड्ने क्रम सुरु, कहाँ जान कति छ भाडादर ? प्रकृति रानाभाटको न्यूरोडमा रहेको कस्मेटिक पसलमा पनि ग्राहकहरुको संख्या कम रहेको देखिन्छन्। उनको पसलमा महिलालाई आवश्यक सबै श्रृगांरका सामान बिक्रिको लागि राखिएको छ। मानिसको चहलपहल बढेपनि व्यापार भने कम नै रहेको रानाभाटले सुनाइन्। दशैं नजिकिदै गर्दा केही व्यापारमा नाफा बढ्ने उनको आस छ। बजारमा कस्मेटिक सामानहरु भने नयाँनयाँ आएको उनले जानकारी दिइन्। पार्वती शाहले पनि दशैं नजिकिएको कारण सामानहरु पनि थपेकी थिइन्। तर लगानी गरेसँगै उनको व्यापार अघि बढ्न सकेको छैन। उनले न्युरोड गेट नजिकै श्रृंगारका सामानहरु बिक्रि गर्छिन्। उनले भनिन्,पसलमा ग्राहक त आउनुहुन्छ तर भिजिटको रुपमा मात्र आइरहनु भएको छ, किनबेच कमै भएको छ। कोरोनापछि सामान महंगो कोरोना महामारी आएसँगै बजारमा सामानको मुल्यवृद्धि भएको ग्राहकहरु बताँउछन्। ग्राहक बजार पुग्दा पुरानै सामानहरुको मुल्य नै बढेर आएको बताउँछन्। अंगिता न्यौपाने पनि दशैंको लागि सामान किनमेलको बजार आँउदा सामानको मुल्य बढेर देखेर अचम्मित भइन्। दशैंको लागि भाँडाकुँडादेखि उनले कपडासमेत सपिङ गरेकी थिइन्। तर अड्कलेर ल्याएको रकमले उनलाई सामान किन्न पैसा नपुगेको बताँउछिन्। उनले भनिन्, पहिलाभन्दा सामानको मुल्य धेरै महँगो छ। पहिलेकोभन्दा दश गुणा महंगो पाएँ। बजारमा नयाँ डिजाइनमा कपडाहरु नै पाइएको उनले सुनाइन्। न्यौपानेले घरायसी सामानको मूल्य आकासिएको दाबी गरिन्। उनले भनिन्,महामारी अघि आठ सयमा किनेको थर्मस अहिले १३ सय पुगेको छ। आजदेखि सुपथमूल्य पसल , कहाँ कहाँ खुल्दैछन् ? दशैँका लागि असोज दोस्रो साताभित्रै अग्रिम बुकिङ खुलाइने विदेशी जहाजको टिकटमै जान्छ करोडौं विजयादशमी असोज २९ गते, टीकाको साइत बिहान १०:०२ बजे उपत्यका छोड्ने क्रम सुरु, कहाँ जान कति छ भाडादर ? यस्तै विरगंजका केबल गिरी पनि दशैंको लागि काठमाडौंसम्म सामान किन्न आएका छन्। उनी होलसेलमा सामानहरु किन्न आएका थिए। गिरीले पनि पुरानै सामानको मुल्य बढेर आएको पाए। उनले भने,लेडिज कस्मेटिक सामानहरुमा मुल्य वृद्धि भएको रहेछ।पैसा नभएको कारण बजारमा ग्राहकहरुले पनि पुरानै सामानमा वार्गेनिक गर्न खोजेका देखिन्छन्। नयाँ सामानको मुल्य २५ प्रतिशतको दरले बढेको रामप्रसाद सुवेदी बताँउछन्। उनको बनस्थलीमा पसल रहेको छ। ग्राहकले सस्तोमा नयाँ सामान खोज्ने गरेको उनको भनाई छ। उनले भने, न्युनतम दश प्रतिशतदेखि माथि सामानको मुल्य बढेको छ।"
७ महिने शिशु र युवकको शव फेला,सर्लाही : सर्लाही सदरमुकाम मलङ्गवाका छुट्टाछुट्टै स्थानमा सातमहिने शिशु र एक युवकको शव फेला परेको छ। मलङ्गवा नगरपालिका४ स्थित सार्वजनिक पोखरीमा सातमहिने शिशुको शव फेला परेको छ भने मलङ्गवा७ गणेशियास्थित नहरमा अन्दाजी ४० वर्षीय एक युवकको बेवारिसे शव फेला परेको हो। आज बिहान करिब १० बजे पोखरीमा सातमहिने बालकको शव स्थानीयवासीले देखेपछि प्रहरीलाई खबर गरेका थिए। त्यस्तै दिउँसो नहरमा माछा मार्न गएका व्यक्तिले युवकको शव देखेपछि प्रहरीलाई जानकारी गराएको थियो। दुवै शवको अहिलेसम्म पहिचान खुलेको छैन। दुवै शव अहिले मलङ्गवा अस्पतालमा राखिएको छ। दुवै शवका विषयमा अनुसन्धान प्रक्रिया अगाडि बढाइएको जिल्ला प्रहरी कार्यालयले जनाएको छ।
"गोरखाको छ पालिकामा कांग्रेसका सभापति सर्वसम्मत, पाँच वटामा मतदान हुँदै","गोरखा : गोरखाका ११ मध्ये छ पालिकामा नेपाली कांग्रेसको सभापति सर्वसम्मत चयन भएका छन्। पालिकास्तरमा जारी १४ औँ अधिवेशनमा चुमनुब्री गाउँपालिकाको सभापतिमा सूर्य गुरुङ, धार्चे गाउँपालिकामा सन्तोष गुरुङ, आरुघाट गाउँपालिकामा राजु गुरुङ, शहीदलखन गाउँपालिकामा काशीनाथ अम्गाई, अजीरकोट गाउँपालिकामा जंगबहादुर गुरुङ र गण्डकी गाउँपालिकाको सभापतिमा होमबहादुर राना सर्वसम्मत चयन भएका हुन्। गोरखा नगरपालिकामा चन्दनबाबु खत्री र डिलबहादुर थापा मगर बीच प्रतिस्प्रर्धा भइरहेको छ। अहिले मतदानको तयारी भइरहेको मतदान अधिकृतले जनाकारी दिए। पालुङटार नगरपालिकामा अमर धिताल र बिमल ढकालले सभापति पदमा उमेद्वारी दर्ता गराएका छन्। त्यहाँ पनि निर्वाचन हुने पक्कापक्की छ। भीमसेन थापा गाउँपालिकामा नारायण भट्टराई र दिनेश (लक्ष्मण) नरालले उमेद्वारी दर्ता गराएका छन्। सर्वसम्मत गराउने लामो समय गृहकार्य असफल भएपछि मतदानको प्रक्रिया सुरु भएको छ। बारपाक सुलिकोट गाउँपालिकामा जीतबहादुर घले र केशरी ढकालले पालिका सभापति पदमा उम्मेद्वारी दर्ता गरेका छन्। त्यहाँ पनि निर्वाचन हुने संकेत छ। सिरानचोक गाउँपालिकामा भने चारजनाले उम्मेद्वारी दर्ता गराएका छन्। ज्ञानेन्द्र गुरुङ, बीरबहादुर थापा, भक्तबहादुर गुरुङ र जयकृष्ण ढकालले उमेद्वारी दर्ता गराएका मतदान अधिकृतले जानकारी दिए।"
"थप ९ सय ५३ जनामा कोरोना संक्रमण, ६ को मृत्यु",काठमाडौं : १० हजार ५७९ नमूना परीक्षणमा ९ सय ५३ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ७ हजार ५० नमूनाको पीसीआर र ३ हजार ५२९ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ७ सय ९० र एन्टिजेन विधिबाट १६३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ६ जनाको मृत्यु भएको छ। यो सँगै नेपालमा कोरोनाबाट मृत्यु हुनेको संख्या ११०८७ पुगेको हो। मन्त्रालयका अनुसार शुक्रबार थप १३ सय ७१ जना कोरोनामुक्त भएका छन्। कोरोनाका सक्रिय संक्रमितको संख्या १९७०० पुगेको छ। मन्त्रालयका अनुसार संक्रमित ३६३ जनाको भेन्टिलेटरमा र १०९ जनाको आइसीयूमा उपचार भइरहेको छ। पछिल्लो २४ घन्टामा २१६७२५ जनाले कोरोनाविरुद्धको खोप लगाएका छन्।
लुमिनसको डबल खुशीयाली अफर,"काठमाडौं : नेपालको लागि लुमिनस पावर ब्याकअप र सोलार सोलुसनको आधिकारिक बिक्रेता अमट्रेड प्रालिले हालै चाडपर्वको अवसरमा लुमिनस डबल खुशीयाली अफरको घोषणा गरेको छ। यस अफरअन्तर्गत ग्राहकहरुले लुमिनस ब्रान्डको नयाँ ब्याट्री खरीद गर्दा लक्की ड्र मा सहभागी हुन पाउने छन् र यसको साथै ग्राहकहरुले नयाँ लुमिनस ब्याट्रीसँग कुनैपनि ब्रान्डको पुरानो ब्याट्री एक्सचेन्ज गरी ब्याट्रीको अधिकतम खुदरा मूल्यएमआरपी रकममा ५० प्रतिशत छुटसम्म पाउन सक्नेछन्। कम्पनीका अनुसार लक्की ड्र र एक्सचेन्ज अफर लुमिनस ब्याट्रीहरु (१०० एएचदेखि २२० एएच) का रेन्जहरुमा लागू हुनेछ र ग्राहकहरुले उही ब्याट्री एएचसँग एक्सचेन्ज गर्नुपर्ने हुनेछ। यो योजना २२ सेप्टेम्बर देखि २२ नोभेम्बर २०२१ सम्म लुमिनस र अमट्रेड प्रालिको सीमित अधिकारीक डिलर आउटलेटहरुमा मात्र लागु रहने छ। कम्पनीले यस लक्की ड्र का विजेताहरुको घोषणा २०२१ डिसेम्बरको पहिलो हप्ता आसपास लुमिनस नेपालको फेसबुक पेजबाट लाइभ गरिने र कम्पनीको वेबसाइट  मा सूचित गरिने बताएको छ। यस लक्की ड्र योजनामा कुल पाँच जना भाग्यशाली विजेताहरु हुनेछन्। लक्की ड्र मा पहिलो पुरस्कारका रुपमा सामसुङको ५५ इन्च स्मार्ट टिभी रहेको छ भने दोस्रोमा वनप्लस नोर्ड स्मार्टफोन, तेस्रोमा हुवावे जीटी टु प्रो स्मार्ट वाच, चौथोमा सामसुङको २१ लिटर कंवेक्शन माइक्रोवेव ओवन र पाँचौं पुरस्कारमा सामसुङको ग्यालेक्सी ट्याब्लेट ए७ लाइट रहेको छ।"
१७ किलो गाँजासहित महिला पक्राउ,"विराटनगर: विराटनगरबाट १७ किलोग्राम लागुऔषध गाँजासहित एक महिला पक्राउ परेकी छन् । विराटनगर महानगरपालिका१४ जतुवाकी २५ वर्षीया आरतीदेवी यादवलाई पक्राउ गरिएको मोरङ प्रहरी प्रमुख एसपी जनार्दन जीसीले बताए । उनका अनुसार घरैबाट यादवलाई पक्राउ गरिएको हो। गाँजा किनबेच भइरहेको सूचनाका आधारमा इलाका प्रहरी कार्यालय रानीबाट गएको प्रहरी निरीक्षक प्रकाश राउत नेतृत्वको टोलीले घरबाट १७ किलो गाँजा बरामद गरेपछि यादवलाई नियन्त्रणमा लिएको हो। प्रहरीको प्रारम्भिक अनुसन्धानबाट पूर्वी पहाडी जिल्लामा उत्पादन हुने गाँजा विभिन्न बाटो हुँदै विराटनगरसम्म ल्याएर भारततिर तस्करी गर्ने धन्दामा यादवको संलग्नता देखिएको छ। यसको कारोबारमा अरु व्यक्तिको संलग्नताका बारेमा पनि अनुसन्धान भइरहेको एसपी जीसीले बताए। प्रहरी स्रोतका अनुसार नेपालमा प्रति किलो २० हजार रूपैयाँमा किनबेच हुने गाँजा भारत पुयाउँदा ४० हजार रूपैयाँसम्ममा बिक्री हुने गरेको छ। दोब्बर बढी मूल्य पाइने भएकै कारण लागुऔषध गाँजा अवैध रूपले नेपालबाट भारततिर तस्करी हुने गरेको प्रहरीको भनाइ छ। एसपी जीसीले पछिल्लो समय गाँजाको कारोबार बढेको सूचनाका आधारमा शंकास्पद स्थानहरुमा निगरानी बढाइएको बताए। नेपालभारत सीमा नाकामा निगरानी बढाउँदै उच्च सतर्कता अपनाइएको छ, उनले भने, गाँजाको ओसारपसार एवं कारोबार नियन्त्रण गर्न प्रहरीको विशेष टोली परिचालन गर्दै शंकास्पद स्थानहरुमा खानतलासी लिने र छापा हान्ने काम भइरहेको छ।'"
पाँचदलीय मोर्चा जिल्ला जिल्लामा बन्छ : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले पाँचदलीय गठबन्धन जिल्ला जिल्लामा निर्माण हुने बताएका छन्। शनिबार हेटौंडामा आयोजित कार्यकर्ता भेलालाई सम्बोधन गर्दै उनले यो गठबन्धन जिल्लादेखि प्रदेशसम्म निर्माण हुने बताएका हुन्। नेपालले छिट्टैनै केन्द्रमा पाँच दलिय गठबन्धन मोर्चाको रुपमा अगाडि बढ्ने बताए। नेपालले भने यो जिल्लामा पनि मोर्चा बनाउनुहोस। अरु सँगपनि सहकार्य गर्नुहोस। पाँच वटा पार्टीका अगुवासँग बसेर राम्रो कामको लागि सहकार्यको संस्कृतिको विकास गर्नुस्। केन्द्रदेखि तलसम्म जान्छौं। उनले भने, समाज सेवामा अव्वल हुनुपर्यो। खुबी र चिन्ता भएका मान्छेहरुको खोजि गरिरहेका छौं। घमण्ड नगर्नुहोला। उनले पार्टीका कार्यकर्तालाई मेहनत र उत्पादनमुखी बन्न निर्देशन दिए। उनले भने, खेतीमा लागेपनि हुन्छ। सहकारीमा लागेपनि हुन्छ। तपाईहरु उद्यमशिल बन्नुहोस। उनले पार्टीमा सीप, नैतिकताको शिक्षा दिइने र स्कुल प्रणालीको विकास गरिने बताए। नेपालले भने,पदको निम्ति हानथाप होइन। खुबी र क्षमता बढाउनुस। प्रतिष्पर्धालाई हामी प्रोत्साहन दिन चाहन्छौं। उनले पार्टीका कार्यकर्तालाई मेहनत र उत्पादनमुखी बन्न निर्देशन दिए। उनले भने, खेतीमा लागेपनि हुन्छ। सहकारीमा लागेपनि हुन्छ। तपाईहरु उद्यमशिल बन्नुहोस। उनले पार्टीमा सीप, नैतिकताको शिक्षा दिइने र स्कुल प्रणालीको विकास गरिने बताए। नेपालले भने,पदको निम्ति हानथाप होइन। खुबी र क्षमता बढाउनुस। प्रतिष्पर्धालाई हामी प्रोत्साहन दिन चाहन्छौं।"
महाचाड महामेला यामाहाको महाएक्सचेञ्ज मेला,"काठमाडौं : एमएडब्लु इन्टरप्राइजेज, नेपालको लागि यामाहा बाइकहरु र मोटरसाइकलहरुको आधिकारिक वितरकले यो वर्षको दशैं तिहार लक्षित गरेर पुरानो बाइक एक्सेञ्ज गरी नयाँ यामाहा बाइक वा स्कूटी घरमा भित्राउने महामेला आयोजन गर्ने भएको छ। यही असोज ८ गतेदेखि १५ गतेसम्म भृकुटीमण्डप, काठमाडौंमा यामाहाको आधिकारिक वितरक एमएडब्लु इन्टरप्राइजेजद्वारा नेपालकै सबैभन्दा भव्य एवं बृहत्तर एक्सेञ्ज कार्यक्रम यामाहा महा एक्सेञ्ज मेलाको सञ्चालन हुन लागेको जानकारी गराइन्छ। पुराना कुनै पनि ब्राण्डका बाइक तथा स्कूटीहरुसँग सट्टापट्टा गर्ने समेत सुविधा भएको उक्त महामेलामा कुनैपनि पुरानो बाइकको मुल्य बजारमा प्रचलित रहेको भन्दा रु१०,००० बढी मुल्याँकन गरिने ग्यारेन्टी रहेको छ। साथै हरेक दिन टेस्ट राइड गर्नेहरु मध्येबाट एक जनालाई सुन उपहारको व्यवस्था गरिएको छ। शुन्य प्रतिशत ब्याजदर, न्यून डाउन पेमेन्ट र न्यून मासिक किस्तासहितको अन द स्पट फाइनान्सको सुविधा पनि उक्त महामेलाको प्रमुख आकर्षण रहनेछ। यामाहा प्रेमी ग्राहकहरुलाई प्रदान गरिने उपहार सुविधाका अलावा यस मेलामा नेपाली बजारमा अत्यन्त लोकप्रिय रहेको एफ जेड भि ३ को यामाहा बाइक नयाँ प्रविधि एक्स कनेक्टका साथ पेश गरिने भएको छ। उपभोक्ताहरुका लागि दशैं तिहारको अवसर पारेर स्क्य्राच गर्दा रु१ लाखसम्म नगद उपहार पर्ने, तथा हरेक हप्ता लक्की ड्रमा ४ तोला सुनको एक्का र बम्परमा १२ तोला सुनको एक्का उपहार पर्ने रेस फर द एस अफर योेजना पनि सञ्चालन गरिरहेको कम्पनीले जनाएको छ।"
बेनीजोमसोम सडकमा सँधै सास्ती,"जोमसोम : २०७४ सालदेखि निर्माणधिन बेनीजोमसोम ७६ किमी सडकको हालसम्मको भौतिक प्रगती ५० प्रतिशत छ। जोमसोमकोरला १ सय १० किमी सडकको भौतिक प्रगती ८५ प्रतिशत रहेको जनाईएको छ। झन्डै ६ अर्ब लागतको बेनीजोमसोमकोरला १ सय ८६ किमी सडकअन्तर्गत बेनीजोमसोम सडक कहिले सम्पन्न हुने हो भन्नेमा दुविधा छ। २०६० सालअघि नेपाली सेनाले पहिलो पटक ट्र्याक खुलाईएको सडक संरचना भित्रै पर्ने गरी कालिगण्डकी करिडोरले बेनीजोमसोम सडकको सर्वे गरी सडक स्तरोन्नति थालेको थियो। म्याग्दीको भौगोलिक अवस्थाका कारण कालिगण्डकी करिडोरले सर्वे गरेका सडक एलाईमेन्ट समेत गलत भएको होकी भन्ने जानकारहरु बताउँछन्। तर, मुस्ताङ जोड्ने सडकको म्याग्दी खण्डको विभिन्न स्थानमा भौगर्भिक भुसतह कमजोरीका कारण निर्माणधिन सडकमा विभिन्न समस्या उत्पन्न हुने गरेको छ। कुल ४ प्याकेजमा सडक स्तरोन्नति सुरु गरिएको सडकको म्याग्दी खण्डमा २ प्याकेज र मुस्ताङ खण्डमा २ प्याकेजमा काम सुरु भएको थियो। वर्षेनी बर्खायामको पहिरो र नदी कटानका कारण निर्माणधिन बेनीजोमसोम सडक निकै सास्तीमय हुने गरेको छ। हिउँद याममा स्तरोन्नति गरिएको सडक बर्खायाममा ध्वंस्त हुने गर्दा आयोजना सम्पन्न हुनेमा चुनौती थपिएको छ। उक्त सडकअन्तर्गत म्याग्दीको गलेश्वर, बेगखोला, बैसरी, तातोपानी, दाना, रुप्से र काभ्रेभीर लगायतका सडकमा वर्षाले दुख दिने गरेको छ। बर्खायामको लगातार वर्षाले सडक हिलाम्मे हुने, पहिरो जाने र सडक संरचना भासिने गरेको छ। गत असारदेखिको वर्षाले सडक संरचनामा क्षति पुगेको छ भने सडकको दुरअवस्था समेत कायमै छ। पर्यटकीय सिजन तथा अनुकुल मौसममा मुस्ताङमा हजाराै पर्यटक सवारी लिएर मुस्ताङ आउने गर्छन्। तर, सडक जति पटक मर्मत गरे पनि स्तरीय बन्न नसक्दा पर्यटक तथा सवारी साधनले निकै ठुलो सास्ती भोग्नुपर्ने अवस्था अझै बिद्यमान रहेको छ। चालु वर्षको हरितालिका तीजमा पनि सडक कमजोर हुँदा मुस्ताङमा उत्पादित कृषिजन्य पदार्थ बजारिकरणमा निकै समस्या पर्यो । यस्तै, यो वर्षको दशैं पर्वअघिको सोह्र श्राद्ध सुरु भएको पनि ५औं दिन पुग्दैछ। यसबीचमा हजारौं तिर्थयात्री मुस्ताङको कागबेनीमा पितृ उद्दारका लागि श्राद्ध गर्न आउँथे पनि उनीहरुले मुक्तिनाथको समेत दर्शन गर्थे। तर, मुक्तिननाथ मन्दिर भोलीदेखि खुल्ला गरिने भएपनि श्राद्ध स्थलमा धार्मिक अनुष्ठान गर्ने काममा कुनै समस्या छैन। यद्यपी विगतको जस्तो दर्शनार्थीको रौनक यसपटक छैन। हजारौ तिर्थयात्री आउने मुस्ताङमा यतिबेला दैनिक २५३० जनाको संख्यामा मात्र आएको पाईएको छ। मुक्तिनाथ मन्दिर खुल्ला भएमा पनि कोरोना अघिको विगतको पर्यटकीय रौनक यसपटक देखिने लक्षण छैन। मुस्ताङमा गत बैशाखदेखिको निषेधाज्ञा जारी छ। यद्यपी पर्यटकलाई कोरोना परीक्षण रिपोर्ट तथा खोप कार्डको आधारमा जिल्ला प्रवेश गर्न पाउने व्यव्स्था गरिएको छ। मुस्ताङमा निषेधाज्ञा खुकुलो बन्दै गएपनि बेनीजोमसोम सडकको म्याग्दी खण्डको सडकको अवस्थाले पर्यटकलाई समयमै गन्तब्यमा पुग्न निकै कठिन र चुनौतीपूर्ण भईरहेको छ। चाडपर्व नजिकिदै गईरहेको,स्याउ बजारिकण गर्ने तथा भेडाच्यांग्रा किनमेलको समय सुरु भईसक्दा समेत म्याग्दी खण्डको सडक सुधार हुन सकेको छैन। पोखराकाठमाडाैबाट यात्रु लिएर मुस्ताङ प्रस्थान गरेका बस, ट्रक,जीप र मोटरसाईकलहरु सडकमै फस्ने गरेको छ। यसरी फसेका सवारी साधनहरु गन्तब्यमै नपुगीबीचमै अलपत्र पर्ने गरेका छन्। बिहीबार पोखराबाट मुस्ताङ प्रस्थान गरेका मुस्ताङ यातायात प्रालिको एक बस, पृथ्वीको एक बस र म्याग्दी कोरला यातायातको बस म्याग्दी रुप्से र काभ्रेभीर सडकमा राती १२ बजे सम्म अड्किएका थिए। म्याग्दीको रुप्सेमा फसेका बसहरुको शर्मा गजुरमुखी जेभीको सडक खन्ने उपकरणले तानेर उद्दार गरे। तर ,उपकरणका अपरेटरले बस ताने बापतको शुल्क १ हजारदेखि २ हजार सम्म शुल्क लिए। तर, सडक त्यहाँ मात्र अप्ठ्यारो थिए, काभ्रे नजिक पनि सडक हिलाम्मे थियो। जसो तसो रुप्सेबाट उत्रिएका बसहरु काभ्रे भीरमा अड्कियो। बसका स्टाफहरुले फेरी उपकरण चलाउने अपरेटरलाई पुन उद्दार गरिदिन आग्रह गरे। तर,उपकरण चलाउने अपटरहहरुले फेरी पैसा असुल्ने मौका छोप्न थाले। उनीहरु भन्दै थिए 'रातीको समय हो,जोखिम हुन्छ,२५ सय रुपैयाँ दिएमा मात्र बस उतार्छौं। लाग्छ अपरेटरको कुरा सुन्दा यही नै हो मौकामा चौका हान्ने,उनीहरु मानवीय उद्दार सहयोगमा अलिकती पनी दयाको भाव जाग्न सकेन। राती ९ बजे फेसेका बस १२ बजेसम्म काभ्रीभीरमै रह्यो। त्यस वरपर कुनै बस्ने मिल्ने होटल थिएन। ३ वटा बसमा करिव २ सय भन्दा बढी यात्रु थिए। उनीहरु बस भित्रै बसे। त्यसपछि अपरेटरहरुले बार्गेनिङ गरेको पैसा बसवालाले दिने भएपछि राती १२ बजे फेरी उपकरण लिएर बस तान्न काभ्रेभीर सडकमा आए। उपकरणले हिलाम्मे सडकमा फसेको बस तानेपछि मात्र पोखराबाट प्रस्थान गरेका बसहरु राती ३ बजे जोमसोम पुगे। पर्यटक तथा सवारी साधनको आउजाउ बढ्ने समयमा समेत निर्माण कम्पनीले अप्ठ्यारो सडकको मर्मत गर्न कन्जुस्याई गर्दा बेनीजोमसोम सडक यात्रा कष्ठकर बन्ने गरेको छ। सडकको पछिल्लो दुर्रदशाका कारण मुस्ताङमा पर्यटक तथा मालसमान ढुवानीमा समस्या पर्ने गरेको सरोकारवालाहरु बताउँछन्। उनीहरुले अबिलम्ब सडक अवस्था सुधार गर्नमा निर्माण कम्पनीले चाँसो दिनुपर्ने सुझाएका छन्।"
"उपत्यका छोड्ने क्रम सुरु, कहाँ जान कति छ भाडादर ?","काठमाडौं : दशैं नजिकिएसँगै काठमाडौं उपत्यका छोड्ने क्रम सुरु भएको छ। मुख्यतः विद्यार्थी, मजदूर, व्यापार व्यवसाय गर्दै आएका व्यक्तिहरु राजधानी छोडेर गाउँ फर्किन थालेका हुन्। मध्यदशैंमा जाँदा भीडभाड हुने र कोरोना संक्रमणको डरका कारण पनि अहिलेदेखि नै शहरबाट गाउँ फर्कन थालेका हुन्। यातायात व्यवस्था विभागले सोमबारदेखि लामो दूरी चल्ने सवारीसाधनको अग्रिम टिकट बुकिङ खुलाउने निर्णय गरिसकेको छ। योसंगै यात्रुहरुले लामो दूरी चल्ने सवारीसाधनका लागि सोमबारदेखि अग्रीम टिकट काट्न पाउनेछन्। बिहीबार विभाग, यातायात व्यवसायी, ट्राफिक प्रहरी, उपभोक्ता अधिकारकर्मी लगायतको छलफलपछि अग्रिम टिकट खुल्ने भएको हो। सरकारले गत असार २९ गते सार्वजनिक सवारीको भाडा समायोजन गरेको थियो। दशैंमा २५ लाख नागरिकले काठमाडौं छोड्ने गरेका थिए। सार्वजनिक यातायातले पूर्ण क्षमतामै यात्रु बोक्न पाउने भएका छन्। नयाँ भाडादर"
"व्यापारीले गरे प्याडमा मूल्यवृद्धि, छैन अनुगमन","काठमाडौं : महिनावारीको समयमा प्रयोग हुने सेनेटरी प्याडको मूल्य अचाक्ली बढेको छ। सेनेटरी प्याडको मूल्य बढेसँगै महिनावारी उमेर समूहका महिला तथा किशोरीहरु मारमा परेका छन्। खुद्रा व्यापारीहरुले सरकारले कर बढाएको आरोप लगाउँदै मूल्य वृद्धि गरेका हुन्। मूल्यवृद्धि भएसँगै किशोरी एवम् अभियन्ताहरुले प्याडमा कर लगाउन नहुने भन्दै आन्दोलनसमेत थालेका छन्। काठमाडौं ट्याङलाफाँट बस्दै आएकी रमीला महर्जनले प्याडमा कर लगाउन नहुने बताइन्। उनले भनिन्, मैले प्रयोग गर्दै आएको प्याड बजेट आउनु अगाडिको भन्दा अहिले १० रुपैंया बढी तिरेर किने। प्याडलाई विलासिताको वस्तुमा झैं कर लगाउनुहुँदैन। मूल्य वृद्धि भएको भन्दै सडकमा समेत विरोध प्रदर्शन हुँदा समेत सरोकारवाला निकायले अनुगमन गरेको छैन। अनुगमन नगर्दा उपभोक्ता प्रताडित हुनु परेको छ। प्रत्येक महिला महिनावारी हुँदा सेनेटेरी प्याड चाहिन्छ। रोल्पाकी कोपिला बुढाले प्रश्न गरिन्, फ्रि कस्टभन्दा अल्लि बढी होला तर कमसेकम यति महंगो चाहिँ किन ? महिनावारी एक प्राकृतिक प्रक्रिया हो। महिनावारी कुनै निर्धारित समयमा हुन्छ जुन मानवीय जीवनका लागि अपरिहार्य प्राकृतिक प्रक्रिया हो। महिनावारी साधारणतया किशोरीहरूलाई कुन समयमा हुन्छ भनेर थाहा नहुन सक्छ तर गुप्ताङगमा रौँ उम्रन र स्तन पनि बढ्न थालेपछि कुनै पनि बेलामा महिनावारी वा रजस्वला शुरु हुन सक्छ (९१६ वर्ष भित्र)। महिनावारीको बेला प्याडको भूमिका अग्रणी हुन्छ तर, त्यहि प्याड आयातमा १५ प्रतिशत भन्सार महसुल कायम छ। गत जेठ १५ मा ल्याइएको बजेटमार्फत स्वदेशमा सेनेटरी प्याड बनाउने कच्चा पदार्थमा लगाउँदै आएको १० प्रतिशत भन्सार शुल्कलाई ५ प्रतिशतमा झारेको छ। जसकारण स्वदेशमानै प्याड उत्पादनमा प्रोत्साहन हुने अपेक्षा गरिएको छ। भन्सार विभागको तथ्यांक अनुसार गत आर्थिक वर्ष २०७७७८ मा मात्रै १७ लाख ३८ हजार किलो बराबरको सेनेटरी प्याड नेपाल भित्रिएको थियो। सो क्रममा १ अर्ब ५ करोड मूल्यको प्याड आयात भएको थियो। आर्थिक वर्ष २०७७७८ मा तीन करोड ३१ लाख १९ हजार ५ सय ९८ थान प्याड, टेम्पोन, मिन्सुरल कपजस्ता सामाग्री नेपाल भित्रिएका छन्। पहिले किन्दै आएको सेनेटरी प्याड आजभोली १० रुपैंया बढी लिन्छन्  रमीला महर्जन,टयाङलाफाँट २०७६७७ मा प्याड बनाउन चाहिने १६ लाख ९४ हजार ९ सय ४२ कच्चा पदार्थ विदेशबाट भित्रिएको देखिन्छ। आर्थिक वर्ष २०७६७७ मा कच्चा पदार्थ भित्रिएको तथ्यांक नभएपनि २१ करोड ५१ लाख १० हजार ७१ थान प्याड भित्रिएको छ। भन्सारको तथ्याकंलाई आधारमान्दा पछिल्लो दुई महिनामा २ करोड ५४ लाख गोटा सेनेटरी प्याड नेपाल भित्रिएको देखिन्छ। तथ्याङक अनुसार नेपालमा चीन, भारत, डेनमार्क, फिलिपिन्स, साउदी अरब, ताइवान, बेलायत, मलेसिया, पोल्याण्ड, स्पेन, जापान, भियतनामबाट प्याड आयात हुने गरेको छ। नेपाली बजारमा सेनेटरी प्याडको मूल्य बढेसँगै अभियन्ताहरु भन्छन्, प्याड करमुक्त गर। सरकारले महिनावारी (सेनेटरी) प्याडमा लिँदै आएको १३ प्रतिशतसहित सबै कर हटाउनुपर्छ।नेपालमा प्याड उत्पादन गर्ने कम्पनी संख्या ३० देखि ३५ वटा छन्। सरकारले भने सेनटरी प्याडमा कर वृद्धि नगरेको स्पष्ट पारेको छ। सेनेटरी प्याडमा कर बढाएको भन्दै रातो कर माफ गर, रातो कर खारेजी गरलगायत नारा लगाएर प्रदर्शनमा उत्रिएपछि सेनेटरी प्याडमा कर वृद्धि नभएको र मूल्यवृद्धि हुनुपर्ने कारण नरहेको अर्थ मन्त्रालयले स्पष्ट पारेको हो। आयातित प्याडमा १५ प्रतिशत आयात कर र १३ प्रतिशत मूल्य अभिवृद्धि कर लगाइएको भन्दै सरकारको आलोचना हुँदै आएको छ। अर्थ सचिव मधु मरासीनिले सरकारले सेनेटरी प्याडमा कर नबढाएको बताए। उनले सरकारले सेनेटरी प्याडमा कर नबढाएको बरु यसको आयात भन्दा आन्तरिक उत्पादन बढाउने नीति लिइएको बताए। नेपालको कूल जनसंख्याको ६४७ प्रतिशत महिला महिनावारी उमेर समूहमा पर्छन्। बजेटमा के छ ? सरकारले पूर्ववर्ती सरकारले अध्यादेशमार्फत् ल्याएको बजेटलाई प्रतिस्थापन गर्न ल्याएको प्रतिस्थापन विधेयकको बुँदा नम्बर (७३) मा स्वास्थ्य खोप, अक्सिजन ग्यास तथा सेनेटरी प्याड उत्पादन गर्ने उद्योगलाई उत्पादन सुरू भएको मितिले तीन वर्षसम्म लाग्ने करमा सतप्रतिशत र त्यसपछिको दुई वर्षसम्म ५० प्रतिशत छुट हुने उल्लेख छ। आर्थिक विधेयकको बुँदा नम्बर (९६१९) मा जुनसुकै पदार्थका सेनेटरी टावेल (प्याड) र टेम्पोनहरु, केटाकेटीहरुका न्याप्किन र पुछ्ने रुमाल (न्याप्किन लाइनर) हरु तथा यस्तै सामानहरुमा यसअघिकै कर व्यवस्था यथावत राखिएको छ। अर्थमन्त्री के भन्छन् ? अर्थमन्त्री जनार्दन शर्माले सरकारले सेनेटरी प्याडको आयातमा भन्सार महशुल नबढाएको बताएका छन्। उनले यसअघि १० प्रतिशत रहेकोमा स्वदेशी उद्योगलाई प्रोत्साहन गर्न घटाएर पाँच प्रतिशतमा झारिएको बताए। गत वर्षको आर्थिक विधेयकमै कायम रहेको १५ प्रतिशत भन्सार महसुलको विषयलाई लिएर विरोध भइरहेको छ। हल्लाको भ्रममा नपर्न आग्रह गर्छु। शुक्रबार जारी गरेको विज्ञप्तीमा भनिएको छ, वर्तमान सरकारले सेनेटरी प्याडको आयातमा भन्सार महसुल बढाएको भनेर सामाजिक सञ्जाल र कतिपय संचारमाध्यममार्फत फैलाइएको हल्लाप्रति ध्यानाकर्षण भएको छ। सेनेटरी प्याड आयातमा आव २०६९७० अघिदेखि लाग्दै आएको १५ प्रतिशत भन्सार महसुल आर्थिक ऐन २०७८ मा जस्ताको तस्तै कायम राखिएको हो, बढाइएको होइन। अर्थ मन्त्री शर्माले बरु सेनेटरी प्याड उत्पादन गर्ने स्वदेशी उद्योगमा प्रयोग हुने कच्चा पदार्थ आयातमा लाग्दै आएको १० प्रतिशत भन्सार महशुल आधा घटाएर ५ प्रतिशत मात्र कायम गरिएको बताए। विज्ञप्तिमा भनेका छन्,स्वदेशी उद्योगलाई प्रोत्साहन गरी आयात प्रतिस्थापनमा सहयोग पुर्याउने उद्देश्यले कच्चा पदार्थ आयातमा भन्सार शुल्क घटाइएको हो। यसरी ऐनमा स्पष्टसँग लेखिएको कुराको तथ्यपरक अध्ययन नगरी वा जानी जानी गलत र भ्रामक हल्ला फैलाएर जनमानसमा नकारात्मक सन्देश प्रवाह गर्न खोज्ने तत्वहरुको भ्रममा नपर्न हार्दिक अनुरोध गर्दछौं। सेनेटरी प्याड बनाउन जुटे छात्रा विद्यालयमै सेनेटरी प्याड नेपालगन्जमा बन्यो सेनेटरी ल्याण्डफिल्ड विद्यालयमै सेनेटरी प्याड मेसिन बाँड्न थालियो सेनेटरी प्याड जसले सिकाउँछन् प्याड बनाउन रोजगारीका लागि आधुनिक सेनिटरी प्याड बनाउने तालिम दिदीबहिनी जैविक प्याड उद्योग सञ्चालनमा"
सभापति देउवाको निर्देशन : पालिकामा कांग्रेसको भूमिकालाई प्रभावकारी बनाउनू,"काठमाडौं : नेपाली काग्रेंसका सभापति शेरबहादुर देउवाले जनताको मन जित्ने आफ्नो भूमिकालाई प्रभावकारी बनाउन अनुरोध गरेका छन्। शनिबारदेखि सुरु भएको पालिका अधिवेशनको शुभकामना दिँदै प्रधानमन्त्रीसमेत रहेका देउवाले नगर र गाउँपालिकामा कांग्रेसको भूमिकालाई प्रभावकारी बनाउन आग्रह गरेका हुन्। उनले पार्टीप्रतिको विश्वास र प्रतिबद्धताले कांग्रेसलाई थप बलियो बनाउने स्पष्ट पारे। देउवाले भने आजदेखि सुरु भएको नगर र गाउँपालिका अधिवेशनको प्रक्रियामा सहभागी नेपाली कांग्रेसका नगर र गाउँ प्रतिनिधि साथीहरुलाई हार्दिक स्वागत तथा शुभकामना। कोभिड१९ को महामारीको समयमा स्वास्थ्य मापदण्डको पालना गरी अधिवेशनमा सहभागी हुनुहुन अनुरोध गर्दछु। कांग्रेस पदाधिकारी बैठकले शनिबारदेखि ६४ जिल्लामा पालिका अधिवेशन गर्ने निर्णय गरेको छ। शुक्रबार बिहानदेखि सिंहदरबारस्थित संसदीय दलको कार्यालयमा बसेको बैठकले ६४ जिल्लामा पालिका अधिवेशन गर्ने निर्णय गरेको हो। कांग्रेस प्रवक्ता विश्व प्रकाश शर्माले २१ वटा हिमाली जिल्लामा दशैं अघिनै जिल्ला अधिवेशन गर्ने निर्णय गरेको जानकारी दिए। पदाधिकारी बैठकले वडा अधिवेशन सम्पन्न भएका ६४ जिल्लामा मात्र पालिका अधिवेशन गर्ने निर्णय गरेको छ। कांग्रेसले हालसम्म ६४ जिल्लामा वडा अधिवेशन सम्पन्न गरेको छ। प्रदेशसभा क्षेत्रीय अधिवेशन असोज १२ गते र प्रतिनिधिसभा क्षेत्रीय अधिवेशनएक मात्र प्रतिनिधिसभा निर्वाचन क्षेत्र भएको जिल्ला अधिवेशन असोज १५ गते तय गरेको थियो। यस्तै एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन असोज १८ गते, प्रदेश अधिवेशन कात्तिक १० गतेदेखि १२ गतेसम्म र केन्द्रीय महाधिवेशन आगामी मङ्सिर ९ गतेदेखि १३ गतेसम्म तय गरिएको छ। यसैबीच कांग्रेसले पालिका, प्रदेशसभा निर्वाचन क्षेत्र, प्रतिनिधि सभा निर्वाचन क्षेत्र र जिल्ला कार्यसमितिमा केन्द्रबाट पठाइएको सूचीमा हालको व्यवस्थाअनुसार उक्त तहहरुमा प्रतिनिधित्व नभएको भएमा क्षेत्रीय प्रतिनिधिमध्येबाट कम्तीमा एक दलित सदस्य र मधेशी वा थारु वा मुस्लिम वा अल्पसङ्ख्यक वा अपाङ्गता भएका व्यक्ति मध्येबाट एक सदस्य थप निर्वाचित हुने व्यवस्था गर्ने निर्णय गरेको छ। महाधिवेशनको प्रारम्भमा देउवाको सन्देश : बलियो कांग्रेस, समृद्ध देश बनाऔं कांग्रेसले यसरी चयन गर्दैछ महाधिवेशन प्रतिनिधि ? कांग्रेसको स्थानीय र क्षेत्रीय अधिवेशनको कार्यतालिका फेरियो कांग्रेसको पालिका अधिवेशन असोज ९ गते कम्युनिष्ट विभाजन गरेर कांग्रेस ठूलो हुँदैन : पौडेल २१ जिल्लाको अधिवेशन दसैंअघि गर्ने कांग्रेसको निर्णय कांग्रेस काठमाडौंको नगर अधिवेशन असोज १६ मा"
स्रोत नखुलेको ९५ लाखसहित नागढुङ्गाबाट दुई जना पक्राउ,काठमाडौं : स्रोत नखुलेको ९५ लाख रुपैयाँसहित काठमाडौंको नागढुङ्गामा दुईजना पक्राउ परेका छन्। महानगरीय प्रहरी प्रभागबाट खटिएको टोलीले बाहिर जिल्लाबाट आउने सवारी साधनहरुलाई नागढुङ्गामा चेकजाँच गर्ने क्रममा स्रोत नखुलेको रकमसहित दुई जना पक्राउ परेका हुन्। पक्राउ पर्नेमा भारत मुम्बई महाराष्ट्र प्रदेश सङली जिल्ला थाना घर भएका २६ वर्षीय सागर माली र १९ का कृष्ण अढाडे रहेका छन् । उनीहरुमध्ये मालीको साथबाट ४५ लाख र अढाडेको साथबाट ५० लाख रकम बरामद भएको हो। चितवनबाट काठमाडौ आउँदै गरेको ग १ ख ६६४५ नंको यात्रुबाहक हाइस गाडीमा उक्त रकम बरामद भएको हो। हाइस गाडीमा सवार रहेका व्यक्तिलाई चेकजाँच गर्ने क्रममा उनीहरुको कालो झोलामा लुकाएर ल्याएको अवस्थामा ९५ लाख फेला परेको महानगरीय प्रहरी परिसर काठमाडौंका प्रवक्ता एसपी रमेश बस्नेतले जानकारी दिए। उनीहरु नियन्त्रणमा लिई सोधपुछ गर्ने गर्दा स्रोत खुलाउन नसकेपछि पक्राउ गरिएको हो। बस्नेतले उनीहरुलाई नियन्त्रणमा लिएर थप अनुसन्धान भइरहेको जानकारी दिए।
अपराधीको ट्रान्जिट प्वाइन्ट बन्दै ढल्केबर,"ढल्केबर(धनुषा) : शहरोन्मुख बन्दै गरेको धनुषाको ढल्केबरमा डरलाग्दो अपराधीक प्रवृत्ति मौलाउँदै गएको छ। बलात्कार, हत्या,चोरी, लुटपाट जस्ता घटना बढ्दै गएको हो। प्रदेश २ को राजधानी जनकपुरधामको प्रवेशद्वार हो ढल्केवर। जहाँ एउटा हिंसात्मक घटना सेलाउन नपाउँदै अर्को घटना हुन्छ। पछिल्लो तीन वर्ष यता यहाँ देशलाई नै स्तबध बनाउने घटना घटे। पूर्वपश्चिम राजमार्गमा अवस्थित ढल्केबरको सुरक्षा अवस्था कमजोर बन्दै गएको स्थानीयको भनाइ छ। इलाका प्रहरी कार्यालय नजिकै यस्ता घटना हुन्छन्। बढ्दो अपराधीक गतिविधिले असुरक्षित महशुस गरिरहेको स्थानीयवासी बताउँछन्। घटना१ सालीसँग प्रेम बसेपछि धनुषाको मिथिला नगरपालिका वडा नम्बर९ लालभिट्टीका २८ वर्षीय हरि चौहानले श्रीमतीको हत्या गरे। सालीको उक्साहटमा उनले २५ वर्षीया पत्नी विणा चौहान लामाको जीवनमा पूर्णबिराम लगाइदिए। आफ्नी कान्छी साली गंगासँगको प्रेम सम्बन्धमा श्रीमती विणा बाधक बनेपछि चौहानले विणालाई बलो काट्ने बहानामा लालगढ सामुदायिक वनस्थित मगर्नी खोलामा लगेर उसैले लगाएको शलले घाँटी बेरेर हत्या गरे। उनको शव चार दिनपछि जंगलमा गाडेको अवस्थामा प्रहरीले २०७७ वैशाख २१ सोमबार अबेर राति उत्खनन् गरेर निकालेको थियो। हरि र उनकी कान्छी साली पुर्पक्षका लागि थुनामा छन्। घटना२ टिपरले किचेर हत्या गरिएका पर्यावरण अभियन्ता दिलिप महतो। अवैध खोला उत्खननको विरोध गर्न गएका धनुषाको मिथिला नगरपालिका५ श्रीपुरका २४ वर्षीय ओमप्रकाश भनिने दिलीप महतोको क्रसर डनले टिपरले किचेर हत्या गरे। २५ पुष २०७६ मा औरही खोलामा उनको निर्मम हत्या भयो। कोखामा फलामको लिभरले घोचेर घाइते बनाइयो। बेहोस भएपछि लिकमा राखेर टिपर चलाएर किचियो। दिलीपको परिवारले दिएको किटानी जाहेरीको आधारमा प्रहरीले चुरियामाई बालुवा प्रशोधन उद्योगका सञ्चालक विपिन महतो र उनका कामदारलाई पक्रियो। घटनामा संलग्न भएका उद्योगी महतो, टिपर चालक महोत्तरी बर्दिबास नगरपालिका९ पशुपतिनगरका ३४ वर्षीय मुनिन्द्र महतो, लोडर चालक महोत्तरी बर्दिबास नगरपालिका१२ बिजलपुराका २२ वर्षीय जितेन्द्रकुमार महतो जेलमा छन्। यहि केसमा ढल्केबरका तत्कालीन इन्सपेक्टर रामकुमार यादवले मुचुल्कै विना शव उठाएर दुर्घटनाको रुप दिन खोजेको स्थानीयले आरोप लगाएपछि उनलाई ६ महिनाका लागि निलम्बित गरिएको थियो। कारबाहीमा परेका यादव केही महिनाअघि डिएसपीमा बढुवा भइसकेका छन्। घटना३ अढाइ वर्षीय आर्यन साहको शव फेला परेको घटनास्थल। मिथिला नगरपालिका६ ढल्केवरका अढाइ वर्षीय बालक आर्यन साहको प्रहरी कार्यालय नजिकै घाँटी रेटेर हत्यो गरियो। प्रहरीले स्वीको पनि पाएन। २०७६ वैशाख २४ गते बिहान उनको हत्या भएको थियो। शक्तिशाली तान्त्रिक बन्ने भन्दै मन्त्रसिद्धिका लागि स्थानीय ५५ वर्षीय शत्रुधन महतोले चमेली देवीलाई बली चढाउन आर्यन भनिने समीरकुमार साहको घाँटी रेटी हत्या गरे। घर अगाडि खेल्दै गरेका उनलाई चकलेट दिएर लगेका थिए। घरमा बन्धक बनाएर राति करिब २ बजे हत्या गरिएको थियो। प्रहरी कार्यालयको फूलबारी पछाडि उनको शव फेला परेको थियो। महतोसँगै उनका गुरु भनिएका जंगली महतोलाई समेत पक्राउ गरेको थियो। तर पछि अदालतले जंगलीलाई रिहा गर्यो। शत्रुधन भने जलेश्वर कारागारमा जेलजीवन बिताइरहेका छन्। घटना४ आर्थिक लेनदेन र जग्गा विवादले ठूलोरुप लियो। ९ पुष, २०७५ मा मिथिला नगरपालिका९ बडहरीमा जेठाजुले खुकुरी प्रहार गरी बुहारीको हत्या गरे। जनकपुरधाम उपमहानगरपालिका२१ कुर्थाका श्रीप्रसाद पञ्जियारले आफ्नी भाइबुहारी रानीदेवी पञ्जियारको ज्यान लिए। आँपको बगैँचामा उनले निर्मम हत्या गरेर फरार भए। धारिलो हतियार प्रहारबाट गम्भीर घाइते भएकी रानीको उपचारका लागि अस्पताल लैजाँदै गर्दा बाटोमा उनले संसार छाडिन्। आरोपी श्रीप्रसाद जेल जीवन बिताइरहेका छन्। घटना५ एघार वर्षीया बालिका रेश्मा भनिने दुतीया रसाइलीको हत्याको घटना सम्झिंदै जीउ सिरिङ्ग हुन्छ। १ फागुन २०७५ मा मिथिला नगरपालिका३ हरिहरपुर मगरटोलकी उनको बलात्कारपछि जलाएर हत्या गरियो। छिमेकीको छोरीको विवाहमा उनी राती नाच्दै थिइन्। वैवाहिक कार्यक्रममा सरिक हुन मामा घर आएका धनुषाको बटेश्वर गाउँपालिका४ बेंगारी टोलका २२ वर्षीय निरन जर्घामगरले रसाइलीलाई बलात्कारपछि हत्या गरे। लाइन कटेको मौका छोपी उनले बालिकालाई गाउँ नजिकैको उखु बारीमा लगेर बलात्कारपछि घाँटी थिचेर हत्या गरे। लागुऔषधको अमली रहेका मगरले घटना लुकाउन शवलाई जलाएका थिए। मगर अहिले जेलसजाय भोगिरहेका छन्। घटना६ राजमार्ग नजिकै कच्ची बाटोमा भारतीय गाडीभित्र अपरिचित व्यक्तिको लाश भेटियो। अन्तैबाट हत्या गरेर १९ माघ २०७५ मा मिथिला नगरपालिका३ स्थित हरिहरपुरमा हत्या गरेर फालेर अवस्थामा गाडीभित्र पुरुषको शव भेटिएको थियो। बिआर ०७ पीए ५०८७ नम्बरको स्कार्पियो गाडीमा शंकास्पद अवस्थामा शव भेटिएपछि प्रहरीले हेटौंडाबाट प्रशिक्षित कुकुर ल्याएर अनुसन्धान थालेका थिए। घटनामा संलग्नहरु अझै पक्राउ परेका छैनन्। यी त केही प्रतिनिधि घटना मात्रै हुन्। प्रहरीले दिएको तथ्यांक अनुसार ढल्केबर इलाका क्षेत्रभित्र आर्थिक वर्ष २०७५०७६ मा १ जना, ०७६७७ मा २ जना र ०७७७८ मा १ जनाको हत्या भएको छ। यस्तै आर्थिक वर्ष २०७५०७६ मा तीनजना, ०७६७७ मा ६ जना र ०७७७८ मा ६ जना महिलामाथि बलात्कारको घटना भएको प्रहरीको तथ्यांक छ। तथ्यांक अनुसार चालु आर्थिक वर्षको साउनयता मात्रै २ जना महिलामाथि बलात्कारको घटना भएको हो। लागुऔषधतर्फ आर्थिक वर्ष २०७५०७६ मा तीनजना, ०७६७७ मा ९ जना र ०७७७८ मा ६३ बोतल कोरेक्स र ३२० ग्राम गाँजासहित ३ जनालाई पक्राउ गरेर कारबाही दायरामा ल्याएको तथ्यांक छ। यस्तै पछिल्लो आर्थिक वर्षहरुमा चोरीको घटनामा व्यापक वृद्धि हुँदै गएको देखिन्छ। इप्रका ढल्केबरको तथ्यांक अनुसार आर्थिक वर्ष २०७५०७६ मा तीन, ०७६र७७ मा ६ र ०७७र७८ मा १२ ठाउँमा चोरीको घटना भएको छ। चालु आर्थिक वर्षको दुई महिनामै ३ चोरीको घटनामा प्रतिवादीहरुलाई पक्राउ गरेर प्रहरीले मुद्दा चलाएको छ। दर्जनौं ठाउँमा चोरी भए पनि पीडिले जाहेरी दिन नखोजेपछि अनुसन्धानमा समस्या भएको प्रहरी श्रोतको भनाइ छ। प्रहरीको तथ्यांक अनुसार पछिल्लो तीनवर्षमा ४ जनालाई हातहतियारसहित पक्राउ गरेको छ। कोरोनाकाल यता जघन्य अपराधका घटनाहरुमा केही कमी आए पनि स्थानीयको मनमा त्राश भने कायमै छ। पछिल्लो केही दिनयता ढल्केबर क्षेत्रमा लुटपाट तथा चोरीको घटनामा वृद्धि भएको छ। दिउँसै सुन पसलबाट चोरी भएपछि स्थानीयहरु असुरक्षित महसुस गरिरहेका छन्। गत भदौ १८ गते ढल्केवरस्थित रहेको गणेश लक्ष्मी ज्वेलर्सबाट ५० तोला चाँदीको गरगहना चोरी भएको पसल सञ्चालक शिवजी साहले दावी गरेका थिए। चोरीमा संलग्न र चोरीका गहना किन्ने दुईजनालाई प्रहरी १२ तोला चाँदीसहित पक्राउ गरेर मुद्दा चलायो। त्यसअघि नेपाल विधुत प्राधिकरणको प्रसारण निर्देशनालय ढल्केबरको प्रांगणबाट झण्डै ३ क्विन्टल तामाको तार चोरी भएको थियो। गत भदौ ५ गते चोरी कार्यमा संलग्न र तार खरिद गर्ने पसलसञ्चालक सहित दुई जना पक्राउ परे। उनीहरुमाथि प्रहरीले चोरी कसुरमा मुद्दा चलाएको छ। महिनादिन भित्रै ढल्केबरको दर्जनौं ठाउँमा चोरी भएका छन्। दिनदहाडै चोरीको घटनाले स्थानीय प्रहरीप्रशासनमाथि प्रश्न चिन्ह खडा भएको ढल्केवरका स्थानीय रमेश दास बताउँछन्।बढ्दौ अपराधलाई रोक्न लागुऔषध नियन्त्रण आवश्यक छ, मिथिला उद्योग वाणिज्य संघ ढल्केवरका उपाध्यक्ष संतोष कुमार महतो भन्छन्,स्थानीय केही औषधी व्यवसायीले नै लागुऔषध बिक्री वितरण गरेपछि शान्ति सुरक्षामा चुनौती थपिएको छ। चोरी तथा विभिन्न किसिमका अपराधका घटना नियन्त्रण गर्न मोबाइल गस्ती, प्रहरीको क्वीक रेस्पोन्स टिम परिचालन गरिएको इलाका प्रहरी कार्यालय ढल्केबरको दावी छ। युवावर्गहरुमा लकडाउनले बढेको बेरोजगारी र बढ्दो लागुऔषध सेवन गर्न अर्थ जुटाउन पछिल्लो समय चोरीको घटना वृद्धि भएको ईलाका प्रहरी कार्यालय ढल्केवरका प्रहरी निरीक्षक प्रदीप सुवेदी बताउँछन्। उनले चोरी कार्यमा अधिकांश १६ देखि ३० वर्ष उमेर समुहका युवाहरुको संलग्नता देखिएको बताए। पछिल्ला चोरीका घटनाहरुमा अनुसन्धानको क्रममा दर्जन बढीलाई पक्राउ गरिएको उनको भनाइ छ। त्यसमध्ये ८ जनालाई चोरी कसुरमा मुद्दा चलाइएको छ। राति ११ बजेपछि अनावश्यक हिँडडुल गर्नेहरुलाई अनुसन्धानका लागि नियन्त्रणमा लिन्छौं। चोरहरु मोटरसाइकलको प्रयोग गर्न थालेपछि मोटरसाइकल चेकजाँचमा समेत कडाई गरेका छौं, प्रहरी निरीक्षक सुवेदी भन्छन्, शान्ति सुरक्षामा हामी संवेदनशील छौं। यस्तो अवस्थामा त्रसित नभइ नागरिक सचेत हुनुपर्ने देखिन्छ। सुरक्षा व्यवस्था चुस्त बनाउन मिथिला नगरपालिका, धनुषाधाम नगरपालिका र गणेशमान चारनाथ नगरपालिकासँग समन्वय गरेर नगरभित्र सिसिटिभी क्यामरा जडान गर्न प्रहरीले प्रारम्भिक प्रक्रिया सुरु गरेको छ। मिथिला नगरपालिका, धनुषाधाम नगरपालिका र गणेशमान चारनाथ नगरपालिकामा गरी कुल जनसंख्या १ लाख ३० हजारको हाराहारीमा छ। त्यस क्षेत्रमा दर्जनौं बैंक तथा वित्तीय संस्थाहरु सञ्चालनमा छन्। झण्डै दुई हजारको संख्यामा साना तथा ठूला पसल व्यवसायी व्यवसाय गरिरहेका छन्। तर पछिल्ला चोरीको घटनाक्रमले सबै असुरक्षित महसुश गरिरहेको मिथिला उद्योग वाणिज्य संघका सदस्य समेत रहेका स्थानीय व्यवसायी गणेशकुमार महतोको बुझाइ छ। इलाका प्रहरी कार्यालय ढल्केबर मातहतमा ६ वटा प्रहरी चौकी छ। त्यस अन्तर्गत लालगढ प्रहरी चौकी, अस्थाई प्रहरी पोस्ट बडहरी, इलाका प्रहरी कार्यालय यज्ञभूमी, इलाका प्रहरी कार्यालय भरतपुर विरेन्द्र बजार, प्रहरी चौकी पोर्ताहा र प्रहरी चौकी चिसापानी रहेको छ। इप्रका ढल्केवर र त्यस मातहतका प्रहरी चौकीमा गरी जम्मा १०९ जना प्रहरीको दरबन्दी छ। तर हाल ८७ जना मात्र कार्यरत रहेको ढल्केवरका प्रहरी निरिक्षक सुवेदी बताउँछन्। दरबन्दी अनुसारको प्रहरी नहुँदा थप समस्या भएको उनको भनाइ छ। मिथिला नगरपालिकाकी उपमेयर ताराकुमारी बस्नेतले नगरको शान्ति सुरक्षाप्रति स्थानीय सरकार गम्भीर रहेको बताइन्। शान्ति सुरक्षाको सवालमा स्थानीय प्रशासनसँग हाम्रो निरन्तर समन्वय भइरहेको छ। स्थानीय सरकार मौन बसेको छैन। हामी पनि चिन्तित छौं, उपमेयर बस्नेत भन्छिन्, अपराध नियन्त्रण तथा प्रहरीलाई सहयोगका लागि नगरमा सिसी क्यामरा, ठुलाठुला बत्ति लगाउने योजना बनाएका छौं।"
ठूलो परिमाणमा कपडा बरामद,"भैरहवा : रुपन्देही प्रहरीले भारतबाट अवैध रुपमा नेपाल भित्राइएको ठूलो परिमाणमा कपडा सहितका विभिन्न सामग्री बरामद गरेको छ। जिल्ला प्रहरी कार्यालय रुपन्देही र इप्रका धकधईको संयुक्त टोलीले जिल्लाको रोहिणी गापा २ खुरहुरियास्थित एक छाप्रोलाई गोदाम बनाएर भण्डारण गरिएको अवस्थामा कपडासहितका विभिन्न साम्रगी बरामद गरेको हो। दशैँतिहार नजिकिएसँगै कपडाको माग बढ्ने गरेकोले तस्करहरुले अन्य साम्रगीको तुलनामा कपडाको बढी तस्करी गर्दछन्। र, त्यही क्रममा तस्करी गरेर गोदाममा भण्डारण गरिएको अवस्थामा छापा मारेर २५ लाख मूल्य बराबरको कपडासहितको सामग्री बरामद गरिएको जिल्ला प्रहरी कार्यालय रुपन्देहीका प्रवक्ता एवं प्रहरी नायब उपरीक्षक सत्य नारायण थापाले जानकारी दिए। उनका अनुसार बरामद सामग्रीमा कुर्ती टप्स एक हजार ६ सय ४८ थान, उलन सर्ट ६ सय ९५ थान, जेन्स सुट ४ सय ५३ थान, टिर्सट ९३ थान, थान कपडा ८ बण्डल, सुट (हाप) ३९ थान, ट्रयाक १ सय १५ थान, प्रिन्टर मसी २ सय २५ थान, चप्पल ५७ जोर र जुत्ता ३० जोर रहेका छन्। तस्करी गरेर ल्याइएको कपडा विशेष गरी बुटवल र नारायणघाट बजारमा जाने गर्दछ । र, त्यहाँबाट अन्य जिल्लाका लागि विक्री गरिन्छ। साम्रगी बरामद गरिएको उक्त छाप्रो, सामग्री धनी लगायत विषयमा खोजबिन भइरहेको प्रहरीले जनाएको छ।"
'विदेशी पर्यटकलाई अनअराइभल भिसा प्रदान गर्ने निर्णय स्वागत योग्य':परिसंघ,"काठमाडौं : कोभिड१९ विरुद्धको खोपको मात्रा पूरा गरेका विदेशी नागकिरलाई नेपाल प्रवेशका लागि अनअराइभल भिसा प्रदान गर्ने नेपाल सरकारको निर्णयलाई नेपाल उद्योग परिसंघले स्वागत गरेको छ। सरकारको यो निर्णय कोभिड १९ का कारण गम्भीर असर परेको पर्यटन क्षेत्रलाई पुनस्र्थापित गर्न र पर्यटन उद्योगको पुनरोत्थानका लागि सकारात्मक पहल हुने परिसंघको ठहर छ। परिसंघले यसका लागि नेपाल सरकारलाई धन्यवाद समेत दिएको छ। कोभिड१९ को प्रभाव बढ्दै जाँदा सरकारले अनअराइभल भिसा जारी गर्ने प्रक्रिया रद्द गरेकोमा यसलाई पुनः सुरु गर्ने निर्णयले नेपालमा विदेशी पर्यटन आवागमनमा वृद्धि भइपर्यटन क्षेत्रसँग सम्बन्धित गतिविधि पूर्ववत् अवस्थामा फर्कने परिसंघको बुझाइ छ। अनअराइभल भिजा खुला भएसँगै ट्राभल, ट्रेकिङ र पर्वतारोहण क्षेत्रसँग सम्बन्धित गतिविधिलाई सहजरूपमा अघि बढाउन सरकारले समन्वय गर्नुपर्नेमा परिसंघको जोड छ। सरकारले अनअराइभल भिसा खुला गरे पनि अझै केही मुलुकले नेपाललाई रेड लिस्टमा राखेको छ । नेपाल सरकारले नेपाल कोभिडबाट सुरक्षित रहेको सन्देश अन्तर्राष्ट्रिय समुदायलाई दिएर पर्यटकलाई सुरक्षित गन्तव्यको पहिचान दिनुपर्नेमा परिसंघको जोड रहेको छ। नेपाल सरकारले कुटनीतिक पहलमार्फत सम्पूर्ण देशहरुलाई नेपाललाई रेड लिस्टबाट हटाउन पहल गर्नुपर्छ, परिसंघका अध्यक्ष विष्णुकुमार अग्रवालले भने, अब देशभित्र सम्पूर्ण नागरिकलाई शीघ्र खोप उपलब्ध गराउने र विदेशी नागरिकलाई नेपाल सुरक्षित रूपमा घुम्न सकिन्छ भन्ने सन्देश दिनुपर्छ। आदेशअनुसार नेपाल प्रवेश गर्ने सबै विदेशी नागरिकले नेपालस्थित अध्यागमन प्रवेश विन्दूमा एन्टिजेन परीक्षण गर्नुपर्नेछ। एन्टिजेन पोजिटिभ देखिए पर्यटकहरु आइसोलेसनमा बस्नुपर्नेछ भने नेगेटिभ आएमा आफ्नो गन्तव्य प्रस्थान गर्न सक्नेछन्। परिसंघले कोभिड १९ विरुद्धको खोपको पूर्ण मात्रा प्राप्त गरेका सबै नागरिकलाई सहज रूपमा नेपाल भ्रमणको व्यवस्था मिलाउन सरकारलाई आग्रह गरेको थियो। मन्त्रिपरिषदको यही २०७८ असोज ६ गतेको बैठकले विदेशबाट नेपाल आगमन हुने र नेपालबाट प्रस्थान गर्ने यात्रुहरुको यात्रा व्यवस्थापन सम्बन्धी आदेश २०७८ स्वीकृत गरेको थियो। यही आदेशमा विदेशबाट नेपाल आउने यात्रुले पालना गर्नुपर्ने नियमहरु उल्लेख गरिएको छ।"
फेवा किनारमा मिनी सडक महोत्सव,"पोखरा : विश्व पर्यटन दिवसका अवसरमा पोखराको फेवाताल किनारमा सडक महोत्सवको तयारी गरिएको छ। पोखरा खुला छ भन्ने सन्देश दिन फेवाताल किनारमा सोमबार एक दिने सडक महोत्सवको तयारी गरिएको हो। कोभिड१९ का कारण पर्यटन उद्योग ठप्प भएको अवस्थामा कोरोना संक्रमण दर कम भएपछि सुरक्षा मापदण्ड कायम गरी पर्यटन उद्योगलाई चलायमान बनाउन मिनी सडक महोत्सवको अयोजना गरिएको रेष्टुरेण्ट एण्ड वार एशोसियसन (रेवान) पोखराका अध्यक्ष लक्ष्मण बरालले बताए। महोत्सव लेकसाइडको वाराही चोकदेखि खहरे चोकसम्म करिव डेढ किलोमिटर क्षेत्रमा हुनेछ। साँझको ५ बजेबाट रातिको १० बजेसम्म हुने सडक महोत्सवमा सडकमै विभिन्न साङ्गितिक कार्यक्रमको साथमा खानाका परिकारको स्वाद लिन पाइनेछ। महोत्सवमा पोखराका चर्चित साङ्गितिक समुह लक्ष व्याण्ड र हिमाली संस्कृतिक समुहको प्रस्तुती रहने अध्यक्ष बरालले बताए। लाखेनाच, पञ्चेबाजा, थारु समुलायको झुम्रा नाच, सारङ्गी बाजन लगायतका सांस्कृतिक कार्यक्रम गरिने रेवान पोखराका पूर्व अध्यक्ष चउबहादुर गुरुङले जानकारी दिए। सडम महोत्सवमा सडकमै साहसिक खेलकुद, पदयात्रा, सम्वन्धी वृत्तचित्रको पनि प्रर्दशन गरिनेछ। रेवान पोखराले गत वर्षपनि पर्यटन दिवसका अवसरमा मिनी सडक महोत्सव र अंग्रेजी नयाँ वर्षमा ४ दिन सडक महोत्सव आयोजना गरेको थियो। पर्यटन दिवसको दिन पोखराको विमानस्थल र बसपार्कमा पहिलो बसबाट आउने पर्यटकलाई पोखराका पर्यटन व्यवसायीले विभिन्न उपहारसहित स्वागत गर्ने तयारी छ। पहिलो फ्लाईटबाट पोखरा विमानस्थल झर्ने तीन पर्यटकलाई बाजागाजा सहित स्वागत गर्दै तीन जना पर्यटकलाई प्याराग्लाइडिङ, हाइकीङ, पोखराको साइटसीन र डिनर निशुल्क प्रदान गरिने पोखरा पर्यटन परिषदका अध्यक्ष गोपीबहादुर भट्टराईले जानकारी दिए। यसैगरी बसबाट आउने पर्यटकलाई पनि नौमती बाजागाजासहीत स्वागत गरिने उनले सुनाए। सडक महोत्सवमा ११ देशका राजदूत सहभागी हुने सडक महोत्सवमा विभिन्न ११ देशका राजदूतसहित कुटनीतिक नियोगका उच्च पदस्त कर्मचारीहरु सहभागी हुने नेपाल पर्यटन बोर्ड गण्डकी प्रदेशका प्रवन्धक नवीन पोखरेलले जानकारी दिए। महोत्सवमा जर्मन, फिनल्याण्ड, युएइ, कतार, उत्तर कोरिया, दक्षिण कोरिया, साउदी अरेवीया, श्रीलंका, थाइल्याण्ड, बंगलादेश, इजिप्ट, मलेशियाका राजदूत आइतबार नै आउने नेपाल पर्यटन बोर्डका प्रवन्धक पोखरेलले बताए। यसैगरी सार्क राष्ट्र, युएन, इसिमोड, युएनडीपी, लगायतका प्रतिनिधि सहित २५ जना विश्व पर्यटन दिवसमा पोखरा आउने कार्यक्रम रहेको छ। नेपाल सरकार परराष्ट्र मन्त्रालय, गण्डकी प्रदेश पर्यटन मन्त्रालय र नेपाल पर्यटन बोर्डको पहलमा विभिन्न देशका राजदूत सहति कुटनीतिक नियोगका प्रतिनिधिको सहभागीता रहनेछ। महोत्सवमा सहभागी हुन आउने विदेशी उच्च पदस्त प्रतिनिधिहरुले पोखराका पर्यटकीय स्थलको भ्रमण गर्नुको साथै पोखराको कास्कीकोटमा रहेको अपाङ्गता मैत्री पदयात्रा मार्गको पनि अवलोकन गर्ने कार्यक्रम रहेको बताइएको छ। रात्रिजीवन फेवा तालमा असोज १ गतेदेखि पोखरामा लकडाउन हटेको छ। रात्रिकालीन क्लब, दोहोरी साँझ साढे १ बजेसम्म सञ्चालनमा आइरहेका छन्। लकडाउन हटेसँगै रात्रिकालीन जिवन करिव दुई वर्षपछि फेवाताल किनारमा सुरु भएको छ। पोखरामा पछिल्लो समयमा शुक्रबार र शनिबार १५ देखि २० प्रतिशत होटलमा अकुपेन्सी रहने गरेको पोखरा पर्यटन परिषद्का अध्यक्ष गोपी बहादुर भट्टराईले बताए। भारतीय नाका सहज नहुँदा पनि पोखरामा भारतीय पर्यटक पनि फाट्टफुट्ट आउन थालेको उनले सुनाए। कोभिड १९ को पुरा मात्रा खोप लगाएकालाई सहज रुपमा आउन दिने हो भने भारतिय पर्यटकको आगमन बढ्ने उनले बताए। कोरोनाले थला परेको पर्यटन उद्योगलाई बैंकको व्याजदर वृद्धि हुने त्रास बढेको व्यवसायीले बताएका छन्। कोरोना संक्रमणकाबेला व्यवसाय बचाउन युरोप, अमेरीका, जापानका सरकार लगायत अन्य देशले पनि बैंक व्याज, शुल्क मिनाह, कर्मचारीलाई तलवसमेत सहयोग गरेको समाचार आइरहेको बेलामा नेपालमा भने व्याज दर सिङ्गल डिजिटमा गर भन्दा पनि बढाउने तयारी भइरहेको उनले बताए। लकडाउन हटेसँगै पोखराका ८० प्रतिशत होटल आंशिक रुपमा खुलेका छन्। २० प्रतिशत होटलहरु अझै खुलेका छैनन्। कोरोनाको कारण भाडामा होटल लिएर व्यवसाय गरेको व्यवसायीले होटल नै छाडेर गएका थिए। यसरी होटल छाड्दा कति व्यवसायीले एडभान्स रकम नै गुमाउनु परेको बताएका छन्। कोभिडका कारण व्यवसाय बन्द हुँदा केही पर्यटन व्यवसायीले बैकल्पीक व्यवसायको रुपमा कुखुरा, बाख्रा पालनदेखि खाद्यन्नको व्यवसाय समेत गरेका छन्।"
अफगानी महिलाको अधिकार माग गर्दै माइतीघरमा प्रदर्शन,काठमाडौं : अफगानिस्तानमा महिला अधिकारको संरक्षण र त्यहाँको संकट सम्बोधनको माग गर्दै महिला अधिकारकर्मीले माइतीघरमा दबाबमुलक कार्यक्रम गरेका छ्न्। नेपाल नारिवादी समूह तथा शान्ति र न्याय मानव अधिकारको समर्थक कर्ताले दबाबमुलक कार्यक्रम गरेका हुन्। यस अघि उनीहरुको सोही विषयमा प्रधानमन्त्री शेरबहादुर देउवालाई ध्यानाकर्षण पत्र बुझाएका थिए।
ह्वावेईकी उच्च अधिकारी रिहा भएलगत्तै चीनद्वारा क्यानडेली नागरिक पनि रिहा,काठमाडौं : क्यानडाबाट चिनियाँ टेलिकम कम्पनी ह्वावेईकी उच्च अधिकारी शुक्रबार रिहा भएसँगै चीनले पनि दुई क्यानडेली नागरिकलाई रिहा गरेको छ। चीनले सन् २०१८ मा पक्राउ परेका क्यानडेली नागरिकलाई समेत शुक्रबार नै रिहा गरेको हो। रिहापछि ह्वावेइ कम्पनीका संस्थापककी छोरी एवम् आर्थिक मामिला प्रमुख मेङ वान्जु चीन फिर्ता भएकी छन् भने क्यानडेली नागरिक माइकल कोभ्रिग र माइकल स्पाभोरसमेत स्वदेश फिर्ता भएका छन्। सन् २०१८ डिसेम्बरमा ठगीको आरोपमा ह्वावेइकी वान्जु अमेरिकाको अनुरोधमा क्यानडामा पक्राउ परेकी थिइन्। वान्जु पक्राउपछि चीन र क्यानडाबीच तनाव उत्पन्न भएको थियो। वान्जु पक्राउ परेपछि चीनले बदलामा दुई क्यानडेली नागरिकलाई पक्राउ गरेको थियो। चीनले लिएको बदलापछि आलोचकहरुले चीनले राजनैतिक बार्गेनिङको लागि निर्दोष नागरिकलाई पक्राउ गरेको आरोप लगाएका थिए।
द ब्रिटिस कलेजले नमस्ते एकेडेमी रुपन्देहीको व्यवस्थापन थाल्यो,"काठमाडौं : ब्रिटिस एजुकेशन ग्रुपअन्तर्गतको द ब्रिटिस कलेज (टीबीसी)ले लुम्बिनी प्रदेशको बुटवलस्थित नमस्ते एकेडेमी, रुपन्देहीको व्यवस्थापन थालेको छ। प्रतिष्ठित ब्रिटिस एक्रिडेसन काउन्सिल (बीएसी)को मान्यता प्राप्त नेपालको एकमात्र शैक्षिक संस्था ब्रिटिस कलेजले आधिकारिक रुपमा नमस्तेको व्यवस्थापन थालेको हो। टीबीसीको व्यवस्थापनामा आएसँगै नमस्ते एकेडेमीलाई पश्चिम नेपालको अग्रणी शैक्षिक संस्थामध्यको एक बनाउनको लागि केही प्रमुख परिवर्तनहरुको थालनी भएका छन्। विश्व स्तरिय शिक्षा प्रदान गर्नको लागि नमस्तेमा व्यवस्थापनसँगै अत्याधुनिक पूर्वाधारहरुमा पनि परिवर्तन थालिएको हो। लामो समयदेखि ब्रिटिस कलेजको सल्लाहकार समितिमा रहेका पाउल क्ल्भ्सि एमबीईलाई नमस्तेको विद्यालय व्यवस्थापन समितिको उपाध्यक्षको जिम्मेवारी दिइएको छ। शैक्षिक क्षेत्रमा निकै उपलब्धि हाँसिल गरेका क्ल्भिससँग बेलायतका प्रतिष्ठित विश्वविद्यालयहरुमा काम गरेको अनुभव रहेको छ। उनले काम गरेको शैक्षिक संस्थाहरुमा उत्कृष्ट मध्येको एक बेलायतको इटन कलेज रहेको छ। साथै, उनको सर्वाधिक विक्री भएको पुस्तक विश्वका विभिन्न विश्वविद्यालयहरुमा पढाइँदै आएको छ। त्यस्तै, विद्यालयको एक्जिक्युटिभ प्रिन्सिपलमा मार्क बार्थोलोमेउलाई नियुक्त गरिएको छ। शैक्षिक व्यवस्थापनमा दख्खल बार्थोलोमउ बेलायती नागरिक हुन्। बेलायतमा धेरै शैक्षिक परियोजनाहरुको नेतृत्व गरेका उनीसँग ब्रिटिस काउन्सिल तथा विश्वको प्रतिष्ठित विश्वविद्यालय क्याम्ब्रिजमा काम गरेको ३० वर्षको अनुभव छ। बार्थोलोमेउले यसै शैक्षिक सत्रमा नमस्तेलाई प्रदेशको अंग्रेजी भाषाको उत्कृष्ट शैक्षिक संस्थाक बनाउने उदेश्य लिएको बताएका छन्। हाम्रो उद्देश्य भनेको नेपाली समुदायमा शैक्षिक स्तर वृद्धि गर्नु हा। साथै, यसै शैक्षिक सत्रमा हामीले नमस्तेलाई प्रदेशको अंग्रेजी भाषाको पढाई हुने एक उत्कृष्ट शिक्षा प्रदायक बनाउने योजनामा छौंं, बार्थोलोमेउले भने। ब्रिटिस एजुकेशन ग्रुपले नेपालमा ब्रिटिस कलेज तथा मदरल्याण्ड स्कुल तथा दुबई र बेलायतमा पनि शैक्षिक संस्थाहरु सञ्चालनमा ल्याएको छ। साथै, यस समूहले शिक्षा क्षेत्रमा थप विस्तार गर्ने योजना अगाडि सारेर अघि बढिरहेको छ। यसै समूहका सदस्य अरुण कँडेल विद्यालय विभागका प्रमुख रहेका छन्। शैक्षिक क्षेत्रमा करिब १५ वर्षको अनुभव हाँसिल गरेका कँडेलले नमस्तेसहित अन्य विद्यालयहरुको शैक्षिक सुधारमा प्रमुख भूमिका निर्वाह गर्नेछन्। व्यवस्थापन थालेसँगै नमस्ते एकेडेमी ब्रिटिस एजुकेशन ग्रुपको एक हिस्सा बनेको छ। ब्रिटिस एजुकेशन ग्रुपका संस्थापक तथा कार्यकारी निर्देशक राजन कँडेलले थप अनुभवी व्यक्तिहरु नमस्तेमा आबद्ध भएकोले यसको गुणस्तर वृद्धि हुने विश्वास व्यक्त गरेका छन्। नमस्तेलाई अझै अगाडि बढाउन र नेपालमा उच्च गुणस्तरिय शिक्षा प्रदान गर्नको लागि लामो समय शैक्षिक क्षेत्रमा काम गर्नुभएका व्यक्तिहरु जोडिनुभएको छ । मलाई विश्वास छ हाम्रो टिमले नमस्तेलाई थप उचाईमा पुर्याउनुहुनेछ । कँडेलका अनुसार यो समूहले यस वर्ष पनि शैक्षिक क्षेत्रमा लगानी थप्नेछ। कँडेल बेलायतको उत्कृष्ट मध्येको एक शैक्षिक संस्था न्यूस्टेड वुड स्कूलको अभिभावक संघको अध्यक्षमा हालसालै नियुक्त भएका छन्। उनी सन् १९५४ देखि सञ्चालनमा आएको बेलायतको साउथ इस्ट लण्डनस्थित न्यूस्टेड वुड स्कुलको अध्यक्षमा नियुक्त भएका हुन्।"
महानगरले ढाल्यो मैतिदेवी मन्दिरको ७० वर्ष पुरानो रुख (तस्बिरसहित),"काठमाडौं : काठमाडौ महानगरपालिकाले मैतिदेवी मन्दिर नजिकै रहेको करिब ७० वर्ष पुरानो रुख ढालेको छ। सुकेको बुढो रुख भएकोले सम्भावित दुर्घटना निम्त्याउने भएकाले करिब ७० वर्ष लामो इतिहास बोकेको रुख शनिबार बिहान ढालिएको हो। खरि प्रजातिको उक्त रुख ढलेर दुर्घटनाको जोखिम भएकाले रुख ढालिएको महानगरपालिकाका प्रहरी शंकर घिमिरेले बताए। उनले भने, रुख सुकिसकेकोले हावाहुरी चल्दा रुख ढलेर सानो ठुलो दुर्घटना निम्तिने जोखिम थियो। त्यसैले महानगरपालिकार स्थानीयहरुसँगको समन्वयमा रुख ढालिएको हो। करिब दुई घण्टाभन्दा बढी समय लगाएर उक्त रुख ढालिएको थियो। रुख ढाल्न महानगरपालिका र स्थानीयसहित करिब २० जनाको टोली खटिएको थियो। महानगरपालिकाले सो रुख पहिलेदेखि नै हटाउने योजना बनाएपनि समय अभावका कारण यतिबेला ढालेको घिमिरेले बताए। काठमाडौं महानगरपालिकाअन्तर्गत वडापालिकाका विपद् व्यवस्थापक एवम् स्थानीय अम्रित प्रधानका अनुसार उक्त रुख करिब ७० वर्षभन्दा बढी उमेरको हो। रुख सुकेको करिब चार वर्ष भयो। खरी प्रजातिको उक्त रुखको पिँधमा स्थानीय नेवार समुदायले कुमारी पूजा गर्दै आएका थिए। कुमारी पूजाको लागि रुखको फेद भने बाँकी राखिएको छ। काटिएको रुख महानगरले व्यवस्थापन गरेको छ। सुकेको रुख जोगाउँदा जोगाउँदा हल्लिन थाल्यो। सुकेको रुखको हाँगा खसेर गाडी र सडकमा हिड्ने मानिसमा चोट लाग्ने गर्थ्यो प्रधानले भने त्यसैले रुख काट्ने निर्णयमा पुगियो। कुमारी पूजाको लागि भने महानगरपालिकासँग नयाँ खरिको बोट मागेर रोपिनेसमेत उनले बताए।"
मन्दिरका घण्टीसहित दुई जना पक्राउ,"महेन्द्रनगर : जिल्ला प्रहरी कार्यालय कञ्चनपुरले साढे ६ क्वीन्टल ६१ किलो मन्दिरका घण्टीसहित दुई जनालाई पक्राउ गरेको छ। महेन्द्रनगर बजारस्थित गल्ली नं १ मा रहेको ठकुराठी ब्रर्दशको गोदाममा छापा मारेर नाम लेखेर मन्दिरमा चढाएका घण्टी बिक्रीका लागि ल्याएको अवस्थामा प्रहरीले बरामद गरेको हो। प्रहरीले छापा मार्ने क्रममा पसल सञ्चालकले गोदाम घर बैंकले भाडामा लिएको भन्दै खोल्न मानेका थिएनन्। प्रहरीले सोही पसलमा पुराना घण्टी टल्काउने काम गर्ने दुई मजदुरलाई समेत नियन्त्रणमा लिएको छ। पक्राउ पर्नेमा भीमदत्त नगरपालिका१५ का ५८ वर्षीय पदक कोली र बजारमा डेरी गरी बस्ने बैतडीका ३८ बर्षीय धनिराम टमटा रहेको प्रहरीले जनाएको छ। प्रहरीले अहिले प्रारम्भिक अनुसन्धान चलिरहेको बताउँदै गोदाम साहु र यहाँको सिद्धबैजनाथ मन्दिर कार्यसमितिलाई पनि अनुसन्धानका लागि बोलाइने जनाएको छ। उता ठकुराठी ब्रर्दशका सञ्चालक पदम ठकुराठीले भने महेन्द्रनगर स्थीत सिद्धनाथ मन्दिरबाट मन्दीर समितिले लिलाम गरेका पुराना घण्टी लिएको दाबी गरेका छन्। उनले विगतका वर्षहरुमा समेत मन्दिरबाट घण्टी आउने गरेको बताए। 'हरेक वर्ष मन्दिरबाट घण्टी आउँथे।' ठकुराठी ब्रदर्शका सञ्चालक पदम ठकुराठीले भने,'हामीले मन्दिरबाट रु ७ सय किलोका दरले किनेका हौं।'"
भाइरल हुने रहर,"कहिले हराउला रूपरेखा बिगारेर हसाउँने कला दर्शक र स्रोतामाझ थोपरिने शब्दजाल र गला हरेक हँसाईमा न सन्देश पाइने न मिठास चाहिने हाँस्य कलाकारको पगरी लाइने। गायक बन्न उस्तै सजिलो न खाँबो चाहिने न चाहिने किलो सा रे ग म प ध नि कण्ठै फरर सातै सुर नजानेर के भो रु ध र नि हरर। सबैलाई भाइरल हुने जाग्या छ रहर भाइरलको नाममा पिउँदैछन् जहर संस्कृतिका नाममा लोकगीतहरू घन्किन्छन् सारंगी र मुर्चुङ्गा हराए, ड्रमसेट रन्किन्छन्। कस्तो होला लोक तथा दोहोरीले र्याप पाउँदा भाइरलका लागि अंग्रेजी मिसाउँदै छाडा गीत गाउँदा गीतमा रोमाञ्च पस्किएको हो कि कला खस्कियो ! गाउँको भाखा लगाएर पाखा गायकी लस्कियो ! हिजोआज किन मिसिँदै छ लोकगीतमा जहर ! या लाग्यो भाइरल हुन स्रष्टामा रहर ? गीत ट्रेन्डिङमा बस्यो रे भ्युअर टन्नै बढे रे ! कतिले राम्रा कतिले नराम्रा कमेन्ट वालमा लेखे रे ! फेसबुक टिकटक सामाजिक सञ्जाल जताततै छायो रे ! के यही नै हो भाइरलयोग्य कला र गला ! अग्रजहरूले बाटो देखाए संस्कृतलाई सिँगारेर। इतिहासमा नाम लेखाए आफूलाई निखारेर हिजोआज पनि प्रतिस्पर्धा त छ तर ! लोक तथा दोहोरी गीतहरूमा संस्कृति बिगारेर। बेसुराका वाद्यवादन सुमधुर हुँदैनन् सुर र लय पक्कै होलान् तर मन छुँदैनन्। भाइरल हुन संस्कृति नबिगारौं कला र गला निखारौं माटो सिँगारौं।"
अमेरिकाको अड्डामा जब नेपाली झन्डा फहरायो,"न्यु जर्सी : देश र राष्ट्रियताको महत्त्व कति हुन्छ ? अमेरिकाको न्यु जर्सी राज्यमा रहेका नेपालीको मुहार हेरेर पुग्थ्यो। त्यो दिन थियो सेप्टेम्बर २० अर्थात् गत असोज ४ गते सोमबार। नेपालले संविधान दिवस मनाएको भोलिपल्ट। जुन दिन अमेरिकाको न्यु जर्सी राज्यको जर्सी सिटीस्थित सिटी हल भवनको ताज छानामा नेपालको झन्डा फहराइयो। त्यसबेला उपस्थित नेपालीको आँखा गर्वले रसाए। छाती ढक्क फुलेर शिर उच्च भएको महसुस गरे। सँगै नेपालको राष्ट्रियगान बज्दा नेपालकै कुनै भूमिमा रहेको महसुस भयो जर्सी सिटी सहरकी तत्कालीन डाइभर्सिटी रइन्क्लुसन बोर्डकी सल्लाहकार डा विष्णुमाया परियारले भनिन्। यहाँ संविधान दिवसको अवसर पारेर सहरका मेयर स्टेभन फुलपले नेपालको सम्मान गर्दै सिटी हल भवनको ताज छानामा नेपालको झन्डा फहराएका हुन्। उनले नेपालीकै उपस्थितिमा झन्डोत्तोलन गर्दै राष्ट्रगान बजाएका थिए। यो दिनलाई यहाँ नेपालको झन्डा फहराउने दिवसका रूपमा पनि मनाइन्छ। यो दोस्रो पटक मनाइएको हो। यसअघि सन् २०१७ जुन ३० तारिखमा यस्तै कार्यक्रम आयोजना गरिएको थियो। सोमबार दिवस मनाउन आयोजित विशेष कार्यक्रममा फुलपका साथै काउन्सिल प्रेसिडेन्ट जोयस वाटरम्यान, नेपाली कार्यवाहक महावाणिज्यदूत विष्णुप्रसाद गौतम पनि उपस्थित थिए। कार्यक्रममा निवर्तमान काउन्सिल प्रेसिडेन्ट एवं काउन्सिल म्यान एट लार्ज रोलान्डो लाभारो र नेपालका लागि सिस्टर सिटी इमिसरी (विशेषदूत) साथै जर्सी सिटीको रोजगारी तथा तालिम बोर्ड सदस्य डा विष्णुमाया परियारको सहभागिता थियो। अमेरिकी भूमिमा यसरी नेपाली झन्डोत्तोलन गर्दै नेपालको राष्ट्रगान बजाउँदा उपस्थित नेपाली हर्षित देखिन्थे। यहाँ सिटी हल भवनको ताज छानामा नेपालको झन्डा फहराइन्छ। यसरी नेपालको झन्डा पनि सरकारी भवनमा फहराउनेमा यो पहिलो अमेरिकी सहर हो। जर्सी सिटी सहरकी तत्कालीन डाइभर्सिटी रइन्क्लुसन बोर्डकी सल्लाहकार डा विष्णुमाया परियारको पहलमा उक्त काम भएको हो। यसले नेपाल र अमेरिकाबीचको सम्बन्धलाई अझै प्रगाढ बनाउने डा परियार बताउँछिन्।"
३६ वर्षअघि प्यारी मारिँदा,"गर्मीको समय। खाना खाइसकेर पत्नी जीवनदेवीसँग टाँडे घरको हावामहलमा धर्मध्वज गफिँदै थिए। चार महिनाअघि बिहे गरेर भित्र्याएकी जेठी बुहारी रमा जुठोभाँडो सकेर भान्छा कोठामै जनै बाट्दै थिइन्। अनुहारमा मोसो दलेर आएको समूह सरासर छिरेर लाट्ठीमुङ्ग्री गर्न थाले। त्यसपछि धर्मध्वजको घरमा भागाभाग भयो। उनको अनुमानमा त्यहाँ १७१८ जना जति आएका थिए। हतारहतार पत्नीलाई लिएर भर्याङबाट तलामाथि उक्लिएँ। तर पनि बीचैबाट खोसेर घिसार्दै जीवनदेवीलाई भुइँमा झारिहाले। डोरीले चारपाउ बाँधेर आँगनमा लडाए। सहनै नसक्ने पीडा र जीवनमा कहालीलाग्दा घटना खेपेर अहिलेसम्म संघर्ष गरिरहेको छु। पत्नीलाई डाँकाले मारेपछिका दिन मेरा लागि कहिल्यै उज्याला भएनन्, कुनै पल खुसी मिलेन। बल्लबल्ल उम्किन सफल भएकाले घरको पछाडिबाट हामफालेर भागेँ। घरमा डाँका पस्यो भनेर चिच्चाउँदै होहल्ला गरें। छरछिमेकी भेला हुन आधा घण्टा जति लाग्यो होला। त्यतिबेलासम्ममा घरमा भएको लुगा, पैसा, सुनचाँदी, जापानिज रेडियो, पैसालगायत धनमाला लटिपटी पारेर डाँका समूह हिँडिसकेको थियो। सिरक, डसना, सिरानी र अरू कपडा च्यातेर केही राखिदिएनछन्। भालाले रोपेर स्वास्नी नै मारिदिएछन्। छरछिमेकी भेला भएर हेर्दा त छातीबाट रोपेको भालाले शरीर पार गर्दै ढाडबाट निस्किएर ४ इन्च जति भुइँ नै छेडेको देखियो। बरन्डाको खाटमा बसिरहेका विराटनगर महानगरपालिका३ का ८५ वर्षीय धर्मध्वज थापाका आँखा भेट हुनासाथ आँसुले भरिए। मन थाम्नै नसकेपछि आँखाभरि आँसु पार्दै उनी भन्न थाले, बाबु, मेरी स्वास्नी (पत्नी) मारेर भागेको डाँकालाई पक्रेको समाचार लेखिदिएर अन्नपूर्ण पोस्ट्ले ठुलो गुन लगायो। वर्षौंदेखि पीडामा रुमलिएको थिएँ। तीन घण्टाको गफगाफमा जीवनमा भोगेका दर्दनाक एवं कहालीलाग्दा घटना सुनाइरहँदा उनका आँखा आँसुले भरिइरहे। बेलाबेला भक्कानिन्थे। गला अवरुद्ध हुँदा बोली निस्कँदैनथ्यो। देब्रे आँखा जन्मजात देख्दैनन्। दाहिने आँखा पनि कम देख्छन्। हिँडडुल गर्न सक्छन्। तर बुढेसकाल र पीडैपीडाले थिचिएको जीवनले शरीर गलाउँदै लगेको छ। सहनै नसक्ने पीडा र जीवनमा कहालीलाग्दा घटना खेपेर अहिलेसम्म संघर्ष गरिरहेको छु, आङ सिरिङ हुने घटना सुनाउँदै धर्मध्वजले भने, मेरी सृष्टिकर्ता (पत्नी)लाई डाँकाले मारिदिएपछिका दिन मेरा लागि कहिल्यै उज्याला भएनन्, कुनै पल खुसी मिलेन। धनमाल डकैती गर्नलाई घरमा प्रवेश गरेको डाँका समूहले भालाले रोपेर पत्नी जीवनदेवीको हत्या गरे। दाम्पत्य जीवनको साथ टुटाइदिए र धर्मध्वजको जीवन नै अन्धकारमय बनाइदियो। घटना ३६ वर्षअघिको हो। २०४२ भदौ १८ गते राति लगभग ८ बजेतिर झलमल्ल लाइट बाल्दै एउटा जत्था मोरङको तत्कालीन मोतीपुर गाविस१ मर्चनिया (हालको ग्रामथान गाउँपालिका१) स्थित उनको घरलाई निसाना बनाएर आउँदै थियो। खेतमा पानी लगाउनेहरू होलान् भन्ने अनुमान लगाएर कसैले वास्ता गरेनन्। सुरुमै चाल पाएको भए भागेर जीवनदेवीको जीवन रहने थियो। गाउँ पातलो थियो। एउटाबाट अर्को घर पुग्न पाँच मिनेट हिँड्नु पथ्र्यो। त्यो घटनालाई जोड्दै उनी भन्दै रहे। अन्धाधुन्ध लाठी प्रहार गरियो तर पनि घरको खाँवोले छेकेर म बचेँ। मलाई पनि मार्ने गरी नै हानेका थिए। ढाड र गर्धनमा पटकपटक नराम्ररी लाठीले लाग्यो। तर दिन बलियो भएर होला उनीहरूले लगातार प्रहार गरे पनि खाँवाले छेलिदियो। दुवै जना भाग्न खोजे पनि म मात्रै सफल भएँ। रगताम्य घटनास्थलमा भेला भएका सबै रुवावासी गर्न थाले। त्यही भालाले रोपेर मलाई पनि मारिदिनू भन्दै चिच्याउन थालें। तर छरछिमेकीले सम्झाइबुझाई गरेपछि मन दह्रो बनाएँ। पत्नीका हत्याराको खोजीमा जुटें। डाँका समूह भान्साकोठामा नछिरेकाले बुहारी रमा त्यहीँ लुकेर बाँच्न सफल भइन्। देखेको भए मलाई पनि मारिदिन्थे। काम गर्न राखेका १० वर्ष जतिका बालक मसँगै भागे। संखुवासभाको शीतलपाटी गाविस३ (हालको खाँदबारी नगरपालिका) को चन्दनपुर पुख्र्यौली थलो हो। पत्नी, जेठो छोरो राजेन्द्र, छोरीहरू जेठी दुर्गा, माइली इन्दिरा र कान्छी कमलासहित २०२८ सालमा सपरिवार मोरङको मोतीपुर झरेका हौं। माइलो छोरा राजनारायण र कान्छो तिलविक्रम मोतीपुरमै जन्मिए। त्यहाँ ७ बिघा जग्गा जोडें। घर बनाएँ। परिवारका साथ खेतीकिसानीमा व्यस्त भएँ। विराटनगर ल्याएर लुगाफाटा र झोला किनिदिँए। केशरबहादुरलाई बिदाई गरें। बेलाबेला आउँदै गर्नु भन्दै मोतीपुर फर्किए। उही केशरबहादुर त्यही रात नै घरमा आएछ तर डाँका समूह लिएर। खनजोत धेरै गर्नु पर्थ्र्यो। उब्जाउ कम हुन्थ्यो। लेखपढ त्यति थिएन। हलो, कोदालोलाई साथी बनाएर दुःख त कति गरियो कति। आफ्नै जमिनमा अथक मिहिनेत गरेर परिवारको जीविका चलाएकै थिएँ। २०३६ सालमा विराटनगरमा जग्गा जोडेर घर बनाए। जेठी छोरी दुर्गाको २०४१ र छोरा राजेन्द्रको २०४२ वैशाखमा बिहे भयो। राजेन्द्रसहित अरू छोराछोरी विराटनगर बसेर पढ्थे। गाउँको घरमा काम गर्न राखेका दुई जना कामदार (त्यतिबेला नोकर भनिन्थ्यो), पत्नी र २०४२ वैशाखमा बिहे गरेर भित्र्याएकी बुहारीसहित परिवार बस्थ्यौं। घटना हुँदा छोराछोरी लगभग राजेन्द्र २३, दुर्गा १९, इन्दिरा १६, कमला १४, राजनारायण १२ र तिलविक्रम १० वर्ष जतिका थिए। म ४९ र पत्नी जीवनदेवी ४५ वर्षकी थिइन्। डकैती गरेर हिँडेको समूह धेरै टाढाको नभएको अनुमान हो मेरो। केहीलाई आवाजबाट पनि चिनें। एक जना त छोराजस्तै पालेर राखेको व्यक्ति हो ऊ। मैले नै किनेर दिएको झोला बोकेर ऊ घरमा डकैती गर्न आएको रहेछ। धनकुटाको तत्कालीन हात्तीखर्क६ का केशरबहादुर बस्नेत जो त्यतिबेला लगभग २५३० वर्षको थियो। कामको खोजीमा रहेका उनलाई २०४२ सालको जेठमा घर लगें। महिनाको तीन सय दिँदा घरमा काम गर्न ऊ राजी भयो। नोकरजस्तो व्यवहार गरेनौं। विश्वासका साथ परिवारकै सदस्य जसरी राखियो। तर उसले भदौ १७ गते नबस्ने भन्यो। भोलिपल्ट विराटनगर ल्याएर लुगाफाटा र झोला किनिदिँए। केशरबहादुरलाई बिदाई गरें। बेलाबेला आउँदै गर्नु भन्दै मोतीपुर फर्किए। उही केशरबहादुर त्यही रात नै घरमा आएछ तर डाँका समूह लिएर। आफूमाथि गरेको भरपूर विश्वासविरुद्ध विश्वासघात गर्दै जघन्य आपराधका लागि। धर्मध्वजकोमा घरको राखनधरन केशरबहादुरलाई सबै थाहा थियो। केही नराखिने हुँदा भान्सा कोठामा डकैती गर्न आएकाहरू छिरेनन्। तर घरभरि छापछाप गरे। धनमाल कब्जामा लिइसकेपछि बाँधेर लडाइएकी पत्नी जीवनदेवीलाई भाला रोप्दै मारिदिएर हिँडे। पछि बलेसीमा लडिरहेको जीवनदेवीको शव भेटियो। ००० केशरबहादुरको साथमा रहेको झोला दिउँसो आफूले किनिदिएको धर्मध्वजले चिनिहाले। अर्को ठूलो प्रमाण पनि जुट्यो। केशरबहादुरका खुट्टाका दुईवटा औँला थिएनन्। खाली खुट्टामा लाइट पर्दा जीवनदेवीले देखिन्। जसलाई पालेर राखें, उही टोक्न आएछ, धर्मध्वज बताउँछन्। भान्सामा लुकेकी बुहारी रमाले जीवनदेवीले बोलेको सुनेको धर्मध्वज बताउँछन्। मोतीपुर गाविस१ का लखन गोडी मलाहा पनि डाँका समूहमा थिए। धर्मध्वजले आफ्नै जग्गामा घर बनाएर राख्दै खेती गर्ने जग्गा पनि उनलाई दिएका रहेछन्। केशरबहादुर आएपछि घरमा दसा भित्रिएछ। डाँकासँग संगत बढाएर उसैले घटना गरायो, धर्मध्वज भन्छन्, संरक्षण दिएर राखेको लखन र उसको खुब जोडी मिल्थ्यो। घरमै शत्रु पालेर बसेको पत्तो नपाउँदा पत्नी र धनसम्पत्ति गुमाएको पीडा भोगिरहेको छु। संरक्षण दिएर राखेकाले नै कल्पनै गर्न नसकिने घटना गराएर जीवनमा ठूलो विपत्ति निम्त्याइदिएको उनले सुनाए। अन्धाधुन्ध लाठी प्रहार गरियो तर पनि घरको खाँवोले छेकेर म बचेँ। मलाई पनि मार्ने गरी नै हानेका थिए। ढाड र गर्धनमा पटकपटक नराम्ररी लाठीले लाग्यो। धेरै टाढाका नभएकाले डाँका गर्न आएकामध्ये अरूलाई पनि आवाजले धर्मध्वजले चिने। घटनाको जाहेरी लेखाउन धर्मध्वज प्रहरीमा पुगे। त्यतिबेला डीएसपी गञ्जबहादुर गुरुङ र प्रहरी अधिकृत अरुणविक्रम राणा थिए। आफ्नै गाडीमा राखेर घुमाउँदै अपराधी खोज्न राणाले बहुत सहयोग गरे, उनी भन्छन्, तत्काल डाँकाहरू फेला नपरे पनि कहालीलाग्दो अवस्थामा राणाको गुन कहिल्यै बिर्सन सक्दिनँ। त्यसपछि बारम्बार राणालाई भेटेको र सम्मान गरेको उनले सम्झिए। केशरबहादुरलाई धर्मध्वजका आफन्तले पनि चिन्थे। उनी झापाको दमकस्थित ढुकुरपानीमा लुकेर बसिरहेको जानकारी धर्मध्वजलाई आफन्तमार्फत आयो। ढुकुरपानी पुगेर प्रहरीको सहयोग लिँदै केशरबहादुर, मोरङको तत्कालीन दादरबेरिया गाविस५ का अर्जिलाल खवास र बबियाबिर्ता गाविस७ का निमालाल खवासलाई पक्राउ गर्न उनी सफल भए। त्यसपछि उनीहरूले नै सबै घटना ओकले। प्रहरीले केशरबहादुर, लखन, अर्जिलाल, निमालालसहित मोरङको थलाहा गाविस७ का हरिप्रसाद सरदार बातर, ठूले क्षेत्री, उजारु विश्वास थारू (चौधरी), थलाहा२ का जोखन सरदार बातर, शिवना सरदार बातर, मोतीपुर१ का ठकुरु भनिने ठक्कुलाल सरदार बातर, रामनारायण खवास, दादरबेरिया५ का विक्रम खवास, बबियाबिर्ता७ का निमालाल खवास र ३ का फैलिया खवास एवं कलिया खवासविरुद्ध खुनडाँका मुद्दा चलायो। त्यही डाँका समूहले मोतीपुरमा डकैती गरेर हैरान बनाएको थियो। घरमा राखिएका केही कुरा नरहँदा स्थानीय असुरक्षित थिए। खोरका खसी, बोका, बाख्रा, कुखुरादेखि लिएर गाईभैंसी सबै डकैती हुन्थ्यो। डाँकाले घरमा पसेर सबै सिरिखुसी बनाइदिन्थे। गाउँमा सुरक्षा उपस्थिति कमजोर हुँदा फाइदा डाँकाले उठाइदिने ग्रामथान गाउँपालिकाका अध्यक्ष शिवनारायण माझीले बताए। धर्मध्वजसँग जोडिएको घटनाका बारेमा जानकार उनले त्यही घटनापछि गाउँमा प्रहरी चौकी स्थापना भएको बताए। डाँकाले धेरै जनताको उठिबास नै लगाए। घर मात्रै खाली राखेर सबै उडाइदिन्थे, उनी भन्छन्, पछिल्लो समय त्यस्ता अपराध हुँदैनन्। गाउँगाउँमा शान्ति सुरक्षाको व्यवस्था छ। त्यो बेला मोतीपुरका अधिकांश घरमा डकैती हुन्थ्यो। धर्मध्वजको भन्दाअधि उनकै दाजुभाइमध्येका भूपध्वज थापा, वीरबहादुर थापा, गणेशबहादुर थापाको घरमा डकैती भइसकेको माझीले बताए। दाजुभाइदेखि लिएर छरछिमेकी सबैको घरमा धर्मध्वजको भन्दा अगाडि नै डकैती भइसकेको थियो, उनले भने, तर धर्मध्वजकोमा भने हत्यासहितको डकैती भएपछि गाउँमा ठूलो त्रास फैलियो। गाउँलेले पूरै डर र त्रासमा बस्नु परेको माझीले सम्झिए। पत्नीको हत्या भएपछि चैँ धर्मध्वजले कानुनी कारबाहीमा जाने आँट गरेको स्थानीय बासिन्दाले बताए। मुद्दाको फाइल नै पल्टाइएन एक वर्षभित्रमा केशरबहादुर, लखन, अर्जिलाल, हरिप्रसाद, जोखन, ठक्कुलाल, रामनारायण मात्रै पक्राउ परेको र अरू फरार बनेको रेकर्ड रहेको जिल्ला अदालत मोरङका सूचना अधिकारी राजेन्द्रप्रसाद धमला बताउँछन्। धर्मध्वजको भन्दा अगाडिका अरू पनि डाँका केसमा उनीहरूविरुद्ध चलेको मुद्दामा जिल्ला अदालतले दोषी ठहर गरेको थियो। पक्राउ परेका जेल चलान भए तर २०४६ सालपछि छुटे। अदालतले मुद्दा मुल्तवीमा राखिदिँदा धर्मध्वजको घटनामा भने कारबाही नभएको र अपराधी त्यत्तिकै छुटेको पाइएको अधिवक्ता शान्तिराम भण्डारीको भनाइ छ। अदालत र प्रहरी चुस्तदुरुस्त थिएनन्। प्रहरी पनि अपराधी खोज्न जाँदैनथे भने अदालतमा लगत ठीकसँग राखिन्थ्यो। सर्वसाधारणलाई परेका पीडा सामान्य मानिन्थ्यो, उनी भन्छन्, त्यही भएकाले धर्मध्वजसँग जोडिएको घटनामा मुद्दा नै मुल्तवीमा राखिएको पाइयो। पक्राउ परेकाहरू अरू मुद्दामा कैद भुक्तान गर्दै छुटे पनि धर्मध्वजको फाइल नै पल्टाइएनछ। धर्मध्वजको मुद्दामा भने उनीहरूले जेल बस्न नपरेको र अदालतले पनि फैसला गर्न समय लगाइदिएको छ। पछि मुद्दा जाग्दा डकैतीमा संलग्न पेसेवर अपराधी सबैलाई कैद र जरिवानाको फैसला भएको भण्डारीको भनाइ छ। राज्य संयन्त्रको कमजोरीले अपराधी भागे पनि धर्मध्वजको परिवारसँग जोडिएको घटना हृदयविदारक एवं जघन्य रहेको बुझाइ उनको पनि छ। दुःखिरहेको घाउमा मलमपट्टी लगाउने प्रयास नहुँदा पीडितले जीवनभर ऊर्जाविहीन बनेर बस्नु परेको उनको भनाइ छ। तत्कालीन कानुनी प्रणालीको कमजोरीले अपराधी उम्कँदा पीडित जीवनभर छटपटाइरहनु परेको भण्डारीको भनाइ छ। पुराना मुद्दा खोतल्ने क्रममा अदालतले १९ वर्षपछि धर्मध्वजको केस फेला पार्यो। सूचना अधिकारी धमलाका अनुसार मोरङ अदालतले २०६१ जेठ १८ गते मुद्दामा फैसला गर्दै अभियुक्तलाई सर्वस्वसहित जन्मकैदको सजाय सुनायो। २०६४ साउन १० गते सर्वोच्च अदालतले फैसला सदर गरिदिएको उनको बुझाइ छ। शिवनालाई ज्यान महलमा ३ र डाँकामा ६ वर्ष तथा अरूलाई जनही ज्यानसम्बन्धी महलमा २० र डाँकातर्फ ६ वर्ष कैद भएको थियो। उजारु र शिवनालाई ३ हजार ९ सय तथा अरूलाई २० हजार ६ सय १० रुपैयाँका दरले जरिवानाको फैसला भयो। प्रतिवादीबाट दामासाहीले ९ सय ८१ रुपैयाँ ४५ पैसाका दरले पीडित परिवारलाई क्षतिपूर्ति उपलब्ध गराउने फैसला पनि भएको धमला बताउँछन्। तर धर्मध्वजले अहिलेसम्म कुनै क्षतिपूर्ति पाएका छैनन्। पत्नी त मारिदिए। अपराधीलाई कारबाही पनि भएन, उनी भन्छन्, लुटेको फिर्ता हुँदैन नै। अदालतले भराइदिएको क्षतिपूर्ति पनि पाइनँ। प्रदेश १ प्रहरी प्रमुख डीआईजी अरुणकुमार बीसीले अदालतबाट दोषी ठहर भएका फरार प्रतिवादी पक्राउका लागि मोरङसहित प्रदेशभरी विशेष टोली परिचालन गरेका छन्। अपराध गर्नेले छुट पाउँदैनन् भन्ने सन्देश दिन विशेष अभियान चलाइएको छ, बीसी भन्छन्। उनैले खटाएको टोलीले भदौ ९ गते दुई जनालाई पक्राउ गर्यो। पक्राउ पर्नेमा ८७ वर्षीय उजारु र ५२ वर्षीय शिवना छन्। डकैती गर्दा ५१ वर्षका रहेका उजारुले सजाय छुटका लागि निवेदन दिए। मोरङ अदालतका न्यायाधीश किशोर घिमिरेको इजलासले ७५ प्रतिशत कैद मिनाहा गर्दै ५ वर्ष जेल बस्नैपर्ने आदेश दियो। ३६ वर्षदेखि पीडामा थिएँ। दुई जना भए पनि अपराधी पक्राउ गरिदिनु भयो, प्रहरी अधिकारीसँग उनी भन्छन्, तपाईंहरूको सहयोगले राहत मिलेको छ। अरू अपराधीलाई पनि जेल हालिदिनु पर्यो। डीएसपी श्रेष्ठले अदालतको अभिलेख अध्ययन गरेर खोजी भइरहेकाले अवस्था पत्ता लगाएर अरूलाई पनि पक्राउ गरिने आश्वासन दिएका छन्। कतिपयको त मृत्यु पनि भइसकेको हुन सक्ने उनको भनाइ छ। एकपछि अर्को बज्रपात डाँकाको आक्रमणमा पत्नी र धनमाल गुमाएका धर्मध्वजले मोतीपुरमा भएको सबै बेचबिखन गरिसकेका छन्। उनलाई जीवनमा एकपछि अर्को बज्रपात पर्दै गयो। उनलाई थप समस्या पर्न सक्ने बुझेपछि ससुरालीले जीवनदेवीकै भदैनी बिहे गराइदिए। २०४३ वैशाखमा नर्बदा डाँगीसँग उनको दोस्रो बिहे। धर्मध्वजलाई आफ्नो श्रीमान् बनाएकी नर्बदा भन्छिन्, फुपूलाई सम्झेर उहाँ सधैं छटपटाउनु हुन्छ। त्यो पीडा भुलाउन मैले सके जति सहयोग गरिरहेकी छु। नर्बदाका अनुसार धर्मध्वजसँग बिहे गरेर आएपछि धेरै वर्ष मोतीपुरमै बसियो। घटना सम्झिएर सधैं धर्मध्वज तनावमा रहने गरेकाले २०५९ सालमा विराटनगर सरेको उनले सुनाइन्। धेरै वर्ष त उतै बसियो। तर जति बुढो भयो त्यति पीडा हुन थाल्यो, धर्मध्वज भन्छन्, त्यसपछि ठाउँमै छाडेर हिँडियो। एक पटक टुक्रिएको मुटु जोडिने रहेनछ। उनले भदौ १४ गतेको अन्नपूर्ण पोस्ट्मा समाचार छापिएपछि पत्नीका हत्यारा पक्राउ परेको आफूले थाहा भएको बताए। धर्मध्वजले भएका तीनै जना छोरा गुमाइसकेका छन्। माइलो छोरा २०६४ सालमा गुमाएका उनले २०६८ मा कान्छो र अढाई वर्षअघि जेठो छोरा गुमाए। नाति (जेठाको छोरा) २१ वर्षीय राजेश थापाको पनि २०६५ साल वैशाख १५ गते विराटनगरमै हत्या भयो। त्यो सहन नसकेपछि बुहारी रमा जेठो छोरा राजुसहित काठमाडौंमा बस्न थालिन्। मेरा दुई जना छोरा थिए। बीबीए पढ्दै गरेको कान्छालाई मारिदिए, रमा भन्छिन्, त्यसपछि ठूलो छोरालाई लिए काठमाडौं आएँ। तर हत्यारालाई कारबाही नै भएन। दुई महिनाजति थुनामा परेपछि उनीहरू छुटेको जानकारी उनले पाएकी छन्।"
म्यानमारमा सैन्य क्रूरता झन् अचाक्ली,"म्यानमार : म्यानमारमा सैनिक शासकको क्रूरता दिनप्रतिदिन बढ्दै गएको छ। सुख, शान्ति र सुविस्ताले बस्नसुत्न कसैले पाएका छैनन्। कुन बेला, कहाँ, कसरी, कति सैनिक आइपुग्छन् र उद्दण्डता मच्चाउँछन्, थाहा हुँदैन। कुनै नगरमा अत्याचारको सीमा पार भएको छ,। गाउँ नै आगो लगाएर ध्वस्त पार्दैछन्। पछिल्लो समय छिन राज्यको थान्टालान सहरमा सेनाले घरघरमा आगो लगाएको छ। निभाउन गएका पदरीको उनीहरूले त्यहीं हत्या गरिदिएको यहाँका सञ्चार माध्यमहरूले लेखेका छन्। थान्टलान भारतसँगको सीमावर्ती सहर हो। कया राज्यको ढिमसोमा पनि त्यसरी नै आगो लगाएर घर जलाइएको छ। प्रायः गाउँसहरमा वयोवृद्ध, भाग्न नसक्ने, अपांगता भएका र बालबालिकाको खुलेआम हत्या भइरहेको छ। यहाँसम्म कि शरणार्थी बनेर बसेका जंगलजंगलमा गएर सैनिकले कुटपिट र हत्या गरिरहेका छन्। कतिपय नगरबाट सबै विस्थापित भएका छन्। तिनले छाडेका घरबाट सेनाले बहुमूल्य सरसामान उठाएर लाने गरेका छन्। कति तोडफोड गरेर छाडिदिएका छन्। अधिकांश कर्मचारी शरणार्थी भएका कारण उनीहरूलाई फेरि काममा बोलाउन दबाब दिने हेतु अभिभावक र परिवारका सदस्यहरूलाई पक्रिएर थुनामा लाँदैछन्। देशको प्रशासनिक अवस्था नाजुक छ। सर्वसाधारण बाहिर निस्कन त्राहिमाम छ। कतै चिवर धारण गरेका भन्तेहरूलाई कुटीकुटी मारिएको छ। यस्तै अत्याचारपूर्ण क्रूर घटना सूर्याेदयदेखि अर्काे सूर्याेदयसम्म भइरहेका छन्। प्रायः गाउँ छाडेर शरणार्थी बन्न विवश भएका छन्। हत्या गरिएकाको अन्तिम संस्कार गर्ने व्यक्तिहरूसम्म छैनन्। मिजिमा न्युजले जनाएअनुसार थान्टलान गाउँमा २८ जना मात्र बाँकी छन्। तिनमा कोभिड संक्रमितसमेत छन्। समाचारमा आएअनुसार हालै टमु गाउँमा एक युवा लेनदेनको हिसाब मिलाएर साथीको घरबाट राति १० बजे फर्किंदै गर्दा बाटामा सेनासँग जम्काभेट भयो। उनीहरूले उनलाई निर्मम कुटपिट गरे। थिलथिलो बनाएपछि टाउकामा गोली हानेर हत्या गरेका छन्। उनको शव बाटामा फालिदिएका छन्। त्यसयता उक्त गाउँ त्रस्त छ। सैन्य क्रूरताको घानमा नेपाली मूलका म्यानमाली पनि परेका छन्। नेपालीहरू बसोबास गर्ने ठाउँहरू तुलनात्मक शान्त देखिए स्थिति नाजुक हुँदै गएको छ। यहाँ जाति विशेषमा दुःख दिएको विषय नहुँदा समग्रको अवस्था एउटै हुने हालत छ। नेपाली बढी मात्रामा बस्ने ठाउँमा यान्गौ, माण्डले, मचिना, टमु, मोगोकलगायत छन्। ती ठाउँहरूमा सैन्य चहलपहल बाक्लिएको छ। कति बेला कस्तो अप्रिय घटना हुने हुन्, सबै चिन्तित छन्।"
"नेपालभारत सीमा क्षेत्रमा उच्च सतर्कता, बढाइयो सुरक्षा सक्रियता","विराटनगर : भारतसँग खुला सीमा जोडिएका मोरङका सिमावर्ती क्षेत्रमा उच्च सतर्कता अपनाउँदै सुरक्षा सक्रियता बढाइएको छ। नजिकिँदो चाडपर्व र कोरोना महामारीलाई लक्षित गर्दै मोरङका प्रमुख जिल्ला अधिकारी काशीराज दाहालले नेपालभारत सीमा क्षेत्रको अनुगमन एवं निरीक्षण थालेका छन्। चाडपर्वका बेला हुनसक्ने अवैध एवं अवाञ्छित गतिविधी रोक्न भारतसँग सीमा जोडिएका स्थानलाई प्राथमिकतामा राखेर आकस्मिक अनुगमन एवं निरीक्षण थालिएको जानकारी उनले दिए। दाहालका अनुसार सीमा क्षेत्रमा पछिल्लो समय विशेष सुरक्षा सतर्कता अपनाइएको छ। भारतसँग सोझो सम्पर्क स्थापित भएका ग्रामीण एवं शहरी क्षेत्रका सीमा नाकाको सुरक्षालाई विशेष प्राथमिकतामा राखिएको उनको भनाइ छ। नेपाल र सशस्त्र प्रहरीको सहयोगमा प्रजिअ दाहाल नेतृत्वको टोलीले मोरङको धनपालथान, रंगेली लगायतका विभिन्न नाकाको अनुगमन गरेको छ। मोरङमा भारतसँग ६३४ किलोमिटर खुला सीमा छ। सीमा क्षेत्रबाट हुने चोरी तस्करी लगायतका अवैध धन्दा नियन्त्रण र नेपालभारत सीमाको अवस्था बुझ्नलाई अनुगमन तीव्र पारिएको दाहालले बताए। उनले सीमा अपराध, अनावश्यक आवतजावत, चोरी तस्करी लगायत सबै खालका अवैध गतिविधि नियन्त्रणमा लिँदै सीमा क्षेत्रको सुरक्षा व्यवस्था मजवुत बनाउन सुरक्षाकर्मीलाई निर्देशन दिएका छन्। सुरक्षामा ध्यान दिँदै सीमा क्षेत्र र पिलर (सीमा स्तम्भ)को अवस्था चुस्तदुरुस्त राख्न प्रजिअ दाहालको निर्देशन छ। छोटी भन्सारहरु नचलेका कारण सामान किनेर भारतबाट आउने सर्वसाधारणहरुले राजस्व तिर्न नपाएर समस्या भोगिरहेको पाइयो, उनले भने, सर्वसाधारणलाई सहजीकरणका लागि भूमिका खेल्न सुरक्षा निकायलाई विशेष निर्देशन दिइएको छ।दाहालले नेपालभारत सीमा छुट्याउने दशगजामा बनेका संरचना तत्काल हटाउनलाई पहल भइरहेको बताए। त्यसका लागि आवश्यक प्रक्रिया अघि बढाउन सशस्त्र प्रहरीलाई निर्देशन दिइएको उनको भनाइ छ। चाडपर्वका बेला सीमा क्षेत्रमा बढ्नसक्ने मानवीय चहलपहललाई ख्याल गर्दै आवश्यक सुरक्षा प्रबन्ध मिलाइएको उनले बताए। दाहालका अनुसार आयात निर्यातलाई चुस्त बनाउन एवं सीमा क्षेत्रमा देखिएका समस्याको समाधान गर्न भन्सार कार्यालय, नेपाल र सशस्त्र प्रहरी तथा राजनैतिक दल र सरोकारवालासँग पनि छलफल गरेर थप रणनीति तयार पारिने छ। सुरक्षा निकायसमेतको समन्वय एवं सक्रियतामा चाडपर्व लक्षित सुरक्षा कार्ययोजना बनाएर लागू गर्दा सीमा क्षेत्रका समस्यालाई विशेष सम्बोधन गरिने जानकारी उनले दिए। सीमा क्षेत्रमा वर्षौदेखि रहेका र चाडपर्वका बेला बजारमा देखिने समस्या समाधान गर्नलाई राजनैतिक दलसँग छलफल भइसकेको छ। खुला नाकालाई व्यवस्थित बनाउन आग्रह गर्दै दलहरुबाट सहयोगको प्रतिवद्धता आएको छ, प्रजिअ दाहालले भने, तस्करी एवं अवैध धन्दा नियन्त्रण, सीमा व्यवस्थापन, कोरोना सम्बन्धी सचेतना र प्रभावकारी बजार अनुगमनलाई प्रशासनले प्राथमिकतामा राखेर काम गरिरहेको छ। उद्योगी, व्यवसायी, नागरिक समाज लगायतका सबै पक्षसँग समन्वय गर्दै अघि बढ्ने योजना छ। सीमा क्षेत्रको अनुगमन गर्दै प्रजिअ दाहालसहितको टोली। उनका अनुसार चाडपर्वका बेला हुनसक्ने कालोबजारी, मूल्यवृद्धि एवं म्याद सकिएका सामानको किनबेच रोक्न संयुक्त अनगुमन टोली बनाइने छ। सीमा क्षेत्रदेखि बजारको अनुगमन र निगरानीलाई तीव्र पारिने छ, उनले भने, गलत गर्नेहरुलाई कुनै पनि दबाब र प्रभावमा नपरिकन कारबाहीको दायरामा ल्याइने छ।प्रजिअ दाहालले कोरोना संक्रमणबाट बच्न सर्वसाधारणलाई स्वास्थ्य सतर्कता अपनाउन आग्रह गरेर सीमा क्षेत्रमा जनेचतनामूलक सन्देशहरु पनि प्रवाह गर्न थालिएको बताए। चाडपर्व नजिकिएकाले नेपालबाट भारतीय बजारमा उपभोग्य वस्तु खरिद गर्न जानेको संख्या अत्याधिक हुने गरेको छ। कामका सिलसिलामा भारत पुगेकाहरु पनि चाडपर्व मनाउनलाई घर फर्कन्छन्, उनले भने, सीमा क्षेत्रमा हुने अत्याधिक चहलपहललाई मध्यनजर गर्दै त्यही हिसाबको सुरक्षा व्यवस्था मिलाउन थालिएको छ। कोरोना संक्रमण नियन्त्रणमा पनि प्रशासन थप चनाखो भएर लागिरहेको छ। सीमा नाका पूर्ण रूपमा खुला नभइसकेको अवस्थामा अव्यवस्थित आवतजावतलाई ख्याल गरेर कडाइ गर्दै सतर्कता अपनाइने जानकारी प्रजिअ दाहालले दिए। उनका अनुसार नेपालबाट भारत र भारतबाट नेपालतिर आवतजावत गर्नेहरुले मास्क र सेनिटाइजरको प्रयोग गरेनगरेको कुरामा ध्यान दिन थालिएको छ। साथै सामाजिक दूरी र सरसफाईमा ध्यान दिन पनि आग्रह गरिएको छ। दाहालले अभिलेख राख्दै भारतबाट नेपालतिर प्रवेश गर्नेहरुलाई प्रशासनले आवश्यक सहयोग गरिरहेको जानकारी दिए। नेपाल प्रवेश गर्नेहरुले कोरोनाविरुद्धको खोप लगाएनलगाएको यकिन गर्ने गरिन्छ। आवश्यक देखिएकाहरुको एन्टिजेन परीक्षण गरेर कोरोनाको संक्रमण रहेनरहेको पत्ता लगाइन्छ, उनले भने, नेपाल छिर्नेहरुलाई स्वास्थ्य सुरक्षाको मापदण्ड अपनाएर मात्रै प्रवेश दिनुपर्ने अवस्था छ। त्यसका लागि सीमा नाकामा रहेको हेल्थ डेस्कका स्वास्थ्यकर्मीले विशेष भूमिका खेल्ने छन्। चाडपर्व मनाउन भारतबाट आफ्नो देश फर्कने नेपालीहरुलाई सीमा क्षेत्रमा सास्ती नहोस् र आवतजावतका नाममा अवैध धन्दा हुन नपाओस् भनेर प्रशासनले सक्रियता बढाएको दाहालको भनाइ छ। उनका अनुसार सर्वसाधारणलाई सहज आवागमनको वातावरण मिलाउन पर्याप्त सुरक्षाकर्मी परिचालन गरेर सीमा क्षेत्रमा उचित सुरक्षा व्यवस्था मिलाइएको छ। साथै सुरक्षा सतर्कताका विषयमा काउन्टर पार्टसँग पनि छलफल र समन्वय भइरहेको छ।"
"पीडकलाई १० वर्ष कैद, पीडितलाई ५ हजार जरिवाना","दैलेख : जिल्ला अदालत दैलेखले बलात्कार मुद्दामा दुवै पक्षलाई सजाय सुनाएको छ । अदालतले बिहीबार पीडकलाई १० वर्ष कैद र पीडकलाई उन्मुक्ति दिन वयान फेर्ने पिडित पक्षलाई समेत पाँच हजार जरिवाना हुने फैसला सुनाएको छ । पीडितले प्रहरीमा दिएको जाहेरी विपरित वयान फेरेपछि अदालतले पिडित पक्षलार्ई समेत सजायको फैसला गरेको हो । बलात्कारमा दोषी ठहरिएका दुल्लु नगरपालिका८ का ६१ वर्षीय नन्दाराम भण्डारी र बयान फेर्ने बलात्कृत बालिकाकी आमालाइ जरिवाना गरेको हो । अदालतले १७ वर्षीया बालिकालाई झारफुक गर्ने बहानामा बलात्कार गरेको कसूरमा पीडक भण्डारीलाई १० वर्ष कैद सजाय सुनाएको छ । आरोपित भण्डारी जोगाउन बलात्कार भएको होइन भनी वकपत्र गरेकी पीडित बालिकाकी आमालाई पाँच हजार रुपैयाँ जरिवाना भएको अदालतका सुचना अधिकारी टीकाराम न्यौपानेले जानकारी दिए । उजुरी गर्दा ५ हप्ताको गर्भ रहेको बताएको र कानून अनुसार अस्पतालमा गर्भपतन गराएको प्रमाण छदाँछँदै आरोपित पक्षलाई जोगाउन उजुरीमा उल्लेखित ब्यहोरा विपरित वकपत्र गर्ने पीडित पक्षलाई समेत सजाय भएको जिल्ला सरकारी वकील कार्यालयका जिल्ला न्यायाधिवक्ता हरि घिमिरेले बताए । २०७७ वैशाख १० गते झारफुक गर्ने बहानामा आफ्नै घरमा बोलाएर भण्डारीले बालिकालाई बलात्कार गरेका थिए । घटना लगत्तै पीडित पक्षले २०७७ जेठ १९ गते जिल्ला प्रहरी कार्यालयमा उजुरी दिएको थियो । प्रहरीले भण्डारीलाई सोही दिन पक्राउ गरेको थियो । अदालतले थुनछेक वहसपछि भण्डारीलाई पुर्पक्षका लागि दैलेख कारागारमा थुनामा पठाएको थियो । राज्यको साधन श्रोत र जनशक्तिको खर्च गराएर कानूनी प्रक्रियामा रहेका मुद्दाहरुमा प्रलोभन, डर, धाक र दवावमा मुद्दा होस्टाइल गराउने खराब प्रचलन बसेको डिएसपी अनुपम श्रेष्ठले बताए । यस्तो अवस्थामा मुद्दाका दुवै पक्षलाई सजाय हुनुले यस्ता बिकृति रोकथाममा सहयोग पुग्ने डीएसपी श्रेष्ठ बताउँछन् ।"
गाउँ नगर अधिवेशन अनिश्चित,"काभ्रे :नेपाली कांग्रेस काभ्रेको गाउँनगर अधिवेशन अनिश्चित् भएको छ । नेपाली कांग्रेस काभ्रेलाई केन्द्रले तोकेको मितिमा गाँउ नगर अधिवेशन गराउन कठिन देखिएको हो । पुर्व सभापति एव केन्द्रीय सदस्य शिव हुमागाइ र बर्तमान सभापति मधु आचार्य बीचकाे लडाइँका कारण काभ्रे कांग्रेसकाे गाउँ नगर अधिवेशन नहुने अवस्थामा पुगेको छ । गुटले गाँजिए पछि कांग्रेसको गाँउनगर अधिवेशन तोकिएको मितिमा नहुने भएको हो । तोकिएको मितिमै असोज ५ मा वडा अधिवेशन भएको थियो । तर आज (असोज ९) का लागि तोकिएको गाउँ नगर अधिवेशन गुटकै कारण अन्यौलमा परेको छ । काभ्रेमा १३ स्थानिय तह छन्। केन्द्रले तोकेको मिति अनुशार जिल्लाको गाउँ नगरका १३ तहमा आज अधिवेशन हुने तयारी थियो । तर,गएराती अवेर सम्म दुइ पक्षबीच भएको सहमतिको प्रयास विफल भएको छ । वडा तहको अधिबेशनबाट नै जोड घटाउ सुरु भएका कारण आज हुने भनिएको अधिवेशन अनिश्चित भएको एक जिल्ला सदस्यले जानकारी दिए । शुक्रबार राती अवेर सम्म धुलिखेलको एक होटलमा दुई पक्षबीच भएको बार्ता विफल भएसँगै दुवै पक्ष आरोपप्रत्यारोपमा उत्रिएका छन् । जिल्ला सभापति मधु आर्चयले केन्द्रबाट तोकिएका निर्वाचन अधिकृत राजेन्द्र लामिछाने सम्पर्कमा नआएको बताए । मतदाता नामवाली सार्वजानिक नगरेको, असोज ५ गतेको वडा अधिवेशनमा परेको उजुरी माथि छानविन नभएको र प्रतिनिधि पठाउने बिषयको टुंगो समेत नलागेका कारण अर्काे सूचना नआए सम्मको लागि गाउँ नगरको अधिवेशन स्थगित भएको जिल्ला सभापति आर्चायले अन्नपुर्णलाई जानकारी दिए । केन्द्रीय सदस्य शिब प्रसाद हुमागाई पक्षका जिल्ला सचिब दिनेश लामाले तोकिएकै मितिमा आज असोज ९ गते गाउँ नगर अधिवेशन हुने अन्नपुर्णलाई जानकारी दिए । सबै प्रक्रिया पुरा गरेर १३ स्थानिय तहहरुमा निर्वाचन अधिकृत पठाईएकाले सर्वसम्मत नेतृत्व चयन हुने जिल्ला सचिब लामाले जानकारी दिए । जिल्लामा निर्वाचन नहुने कुनै सूचना जारी नगरिएको लामाले बताए । केन्द्रले काभ्रे जिल्लाको गाउँ नगर अधिवेशन गर्न तोकिएका निर्वाचन अधिकृत राजेन्द्र लामिछानेलाई सम्पर्क गर्न खोज्दा उनी सम्पर्कमा आउन चाहेनन् ।"
"आजबाट ईपीएलको चौँथो संस्करण सुरु हुँदै, पहिलो खेलमा काठमाडौं र ललितपुर भिड्ने","काठमाडौं : शनिबारबाट एभरेस्ट प्रिमियर लिग (ईपीएल) को चौँथो संस्करण खेल सुरु हुँदैछन् । पहिलो खेलमा काठमाडौं किंस११ र ललितपुर पाट्रिओट्स भिड्दैछन् । खेल त्रिवि अन्तर्राष्ट्रिय क्रिकेट मैदान कीर्तिपुरमा अपराह्न १२ः१५ बजे सुरु हुनेछ । साविक विजेता ललितपुरका कप्तान ज्ञानेन्द्र मल्लले व्यक्तिगत कारण देखाउँदै ईपीएल नखेल्ने भएका छन् । उनले नखेल्ने भएपछि कुशल भुर्तेलले कप्तानी सम्हाल्ने जाइएको छ । काठमाडौंको कप्तानी भने लेग स्पीनर सन्दीप लामिछानेले गर्दैछन् । काठमाडौंमा विश्व चर्चित पाकिस्तानी पूर्व कप्तान शाहिद अफ्रिदी रहेका छन् । उनी ललितपुरका लागि भारी हुने आँकलन गरिएको छ । त्यस्तै ललितपुरमा अफगानिस्तानका अजमातुत्लाह ओमार्जाइ, श्रीलंकाका ओसाडा फर्नान्डो रहेका छन् । यद्यपि दुबै टिम जित निकाल्दै प्रतियोगितामा सुखद सुरुवात गर्न चाहन्छन् । प्रतियोगिता शनिबार (आज) बाट सुरु भएर २३ गतेसम्म चल्नेछ ।"
एमालेमा समूहगत छलफल जारी : विधान संशोधन प्रस्ताव पास गर्ने तयारी,"काठमाडौं : प्रमुख प्रतिपक्षी दल नेकपा (एमाले)को केन्द्रीय कमिटीको बैठक शनिबार पनि जारी रहेको छ। शनिबार बिहान ११ बजेबाट १० वटा समूह बनाएर समूहगत छलफल सुरु भएको एमाले केन्द्रीय सदस्य माधव ढुंगेलले जानकारी दिए। उनका अनुसार ७ प्रदेश इन्चार्जसहितको ७ समूह, विभागीय प्रमुख, फाँट प्रमुख उपप्रमुख, विशेष तथा सम्पर्क मञ्च गरी १० वटा समूह बनाएर छलफल थालिएको हो। विधान महाधिवेशनमा पेस गर्ने राजनीतिक र सांगठनिक प्रतिवेदन तथा विधान संशोधनको प्रस्तावमाथि छलफल थालिएको छ। अध्यक्ष केपी शर्मा ओलीको राजनीतिक प्रतिवेदन, महासचिव ईश्वर पोखरेलको संगठनात्मक प्रतिवेदन र उपमहासचिव विष्णुप्रसाद पौडेलको विधान संशोधन प्रस्ताव दिइएको छ। शुक्रबारबाट ललितपुरको च्यासलस्थित तुल्सीलाल स्मृति भवनमा सुरु भएको बैठक शनिबारसम्म चल्नेछ। आगामी असोज १५ देखि १७ गतेसम्म एमाले पहिलो विधान महाधिवेशन हुन गइरहेको छ। एमालेले जनता बहुदलीय जनवाद (जबज) लाई नेपाली मार्क्सवादको संज्ञा दिएको छ। उपमहासचिव विष्णुप्रसाद पौडेलद्वारा केन्द्रीय कमिटीमा प्रस्तुत गरिएको विधान संशोधन प्रस्तावनामा नै जबजको विशिष्ट परिस्थितिमा मार्क्सवादको सिर्जनात्मक प्रयोगका क्रम विकसित सिद्धान्त भएको उल्लेख गरिएको छ। यसले जबजलाई मार्गदर्शक सिद्धान्त मान्ने पुरानै नीतिलाई निरन्तरता दिएको प्रष्ट गर्छ। समकालीन नेपालको राजनीतिक, आर्थिक, सामाजिक, सांस्कृतिक, वातावरणीय र अन्य समस्याको पहिचान गर्न र तिनको समाधान गर्न जननेता मदन भण्डारीको अगुवाइमा नेपाली मार्क्सवादको रूपमा जनताको बहुदलीय जनवाद विकसित भएको हो, विधानको प्रस्तावनामा भनिएको छ। जबज नवीनतम वैज्ञानिक सिद्धान्तले नेपालीको सम्पूर्ण काममा समाजवाद स्थापना र कार्यान्वयनको चरणसम्म पनि मार्गदर्शन गरिरहने विधानमा उल्लेख छ। संविधानको सर्वोच्चता, विधिको शासन, बहुलवादी खुला समाज, बहुदलीय प्रतिस्पर्धा, आवधिक निर्वाचन, जनताका प्रतिनिधिद्वारा शासन प्रणालीको सञ्चालनलाई विधानले समेटेको छ। विधानमा जनआधारित कार्यकर्ताको पार्टी भएको उल्लेख गर्दै पार्टीको स्वतन्त्रता र अनुशासनबीच सन्तुलन कार्य गर्न जनवादी केन्द्रीयताको संगठनात्मक सिद्धान्त अपनाएको जनाइएको छ। सादा र नैतिक जीवन एवं कठोर संघर्षको आदर्शलाई अपनाउँदै सामूहिक भावनाका साथ अघि बढ्ने प्रतिबद्ध पनि विधानमा गरिएको छ। विधान सम्बोधन प्रस्तावमा जिल्लालाई कार्यकारी नै बनाउने प्रस्ताव गरिएको छ। संघीयताको कार्यान्वयन गर्ने भन्दै नेकपा माओवादी केन्द्रलगायतका पार्टीले भने जिल्ला कमिटी नै खारेज गरेका छन्। संघीय संरचनाअनुसार अञ्चल समन्वय कमिटीलाई प्रदेश कमिटीमा रूपान्तरण गरी कार्यकारी नै बनाइने भएको छ। एमालेको स्थायी समितिबाट पारित राजनीतिक र सांगठनिक प्रतिवेदन तथा विधान संशोधनको प्रस्ताव केन्द्रीय कमिटीमा पेस भएको छ। एमालेले नवौं महाधिवेशनमा जस्तो नयाँ विधानमा पनि १४ सदस्यीय पदाधिकारीको व्यवस्था गर्ने प्रस्ताव गरेको छ तर उपाध्यक्षको संख्या घटाएर सचिवको संख्या बढाइएको छ। नयाँ विधानमा १ अध्यक्ष, ३ उपाध्यक्ष, १ महासचिव, २ उपमहासचिव, ७ सचिवको व्यवस्था गरिएको छ। नवौं महाधिवेशनमा ५५ उपाध्यक्ष र सचिवको व्यवस्था थियो। विधानमा ७० वर्षे उमेरहद र दुई कार्यकार्य अध्यक्ष हुने व्यवस्थालाई यथावत् राखिएको छ। पार्टीको निवर्तमान अध्यक्ष वरिष्ठ नेता हुनेछन्। उनको मर्यादाक्रम अध्यक्षपछि रहनेछ। अध्यक्षको नेतृत्वमा सात सदस्यीय सचिवालयको प्रस्ताव पनि विधानमा गरिएको छ भने पाँच सदस्यीय केन्द्रीय कार्यालयको व्यवस्था गरिएको छ। कम्तीमा एक तिहाइ महिलासहित नेपालको विविधता प्रतिविम्बित हुने गरी समावेशीकरण गरिने विधान व्यवस्था गरिएको छ। पदाधिकारीसहित ३५ सदस्यीय स्थायी कमिटी हुने व्यवस्था गरिएको छ भने पोलिटब्युरो र वैकल्पिक केन्द्रीय सदस्यका व्यवस्था हटाइएको छ। १० प्रतिशत केन्द्रीय सदस्य मनोनयन गर्ने व्यवस्था पनि विधानमा छ। संविधानमाथि पुनरविचारको एजेण्डा नै छैन : सुवास नेम्वाङ एमालेसँग लडेर देखाउन गठबन्धन दललाई ओलीको चुनौती एमाले केन्द्रीय कमिटी बैठक जारी : विधान संशोधनको प्रस्तावमाथि छलफल एमालेभित्र तीव्र असन्तुष्टि: १० बुँदे कार्यान्वयनमा १० भाइको आशंका जबज अब नेपाली मार्क्सवाद"
अधिकारकर्मी कमला भासिनको निधन,"काठमाडौं : अधिकारकर्मी कमला भासिनको निधन भएको छ। ७५ वर्षको उमेरमा महिला अधिकारकर्मी भासिनको शनिबार निधन भएको हो। ट्वीटमार्फत अभियन्ता कविता श्रीवास्तवले उनको मृत्युको भएको पुष्टि गरेकी छन्। कमलाको निधनले भारत र दक्षिण एसियाको महिला आन्दोलनमा धक्का पुगेको श्रीवास्तवले बताएकी छन्। केही महिनाअघि कमलालाई क्यान्सर रोग देखिएको थियो। सामाजिक वैज्ञानिकका रुपमा कमला विकास, शिक्षा, लैंगिक समानता र आमसञ्चारका क्षेत्रमा धेरै वर्षदेखी सक्रिय थिइन्। उनले महिलाको हक अधिकारका बारेमा धेरै आवाज उठाउँदै आएकी थिइन्। उनले विभिन्न कार्यक्रमहरु मार्फत महिला शसक्तिकरण र आन्दोलनमा समेत उत्रिदै आएकी थिइन्। पितृसत्ताले घरभित्र श्रीमती राखेर बाहिर सेक्स खरिद गर्छ दक्षिण एसियामा कमलाले समानताको लागि धेरै क्रान्तिकारी कामहरु गरेकी छन्। भासिनले महिला शरीर मात्रै होइन विचार पनि हो भन्ने कुरालाई उठाउदै नारीवाद भनेको पुरुष विरोधी आन्दोलन होइन् स्वयं पुरुष प्रताडित व्यवस्था पनि रहेको बताउँदै आएकी थिइन्।  ,   ,               '                        ,         ()  ,"
अरिङ्गालले टोक्दा एकको मृत्यु,दैलेख : दैलेखमा अरिङ्गालकोे टोकाइबाट एक पुरुषको मृत्यु भएको छ। दैलेखको विकट गाउँ तोलिजैसीमा अरिङ्गालकोे टोकाईबाट शनिवार एक जनाको मुत्यु भएको हो। ठाँटीकाँध गाउँपालिका५ तोलीजैसीका ४८ वर्षीय देवबहादुर शाहीको अरिङ्गालको टोकाइबाट मृत्यु भएको जिल्ला प्रहरी कार्यालय दैलेखका प्रहरी नायव उपरीक्षक (डिएसपी) अनुपम श्रेष्ठले बताए। शुक्रवार दिउँसो छोराको सर्टिफिकेट लिन विद्यालय जाने क्रममा अरिङ्गालले टोक्दा घाइते भएका शाहीलाई कर्णाली प्रदेश अस्पताल सुर्खेतमा आइसीयुमा राखी उपचार थालिएको हो। उनको शनिवार आइसीयुमै मृत्यु भएको डिएसपी श्रेष्ठले जानकारी दिए। मृतक देवबहादुर शाही विप्लव नेतृत्वको नेपाल कम्यूनिष्ट पार्टीको भ्रातृ संगठन नेपाल किसान संघ (क्रान्तिकारी)का जिल्ला अध्यक्ष र पार्टीको जिल्ला कमिटी सदस्य थिए।
"गर्विलो विगत, भविष्य असुरक्षित","तारा चापागाईंकाठमाडौं, सुन्दरकुमार थकालीमुस्ताङ, वसन्त लिम्बूताप्लेजुङ उपल्लो डोल्पाको साल्डाङस्थित सेल गुम्बामा एउटा अति बहुमूल्य मूर्ति थियो, ताराको। बुद्ध धर्ममा देवीशक्ति मानिने ताराको त्यो मूर्ति परापूर्वकालमा बोल्थ्यो भन्ने किंवदन्ती छ। हजार वर्षभन्दा पहिलाको कुरा हो, त्यो मूर्तिले एक दिन भनेछ, मलाई सुत्न उज्यालो बत्ती पनि छैन, म के गरुँ ? किंवदन्तीअनुसार त्यही रात मूर्ति भित्तो छेडेर उडेछ। खोज्दै जाँदा केही माथि डाँडामा भेटिएछ। गाउँले सबै भएर उक्त बोल्ने तारासँग क्षमा मागेछन्। त्यस डाँडालाई अहिले पनि क्षमा दिएको ठाउँ भनिन्छ। मूर्तिले माफी दियो र फर्किन राजी भयो। र, त्यही गुम्बामा ल्याई बाँधेर सयौं वर्ष राखियो। पूजा गरियो। ३५ वर्षअघि त्यो बोल्ने तारा अचानक हरायो। बाँधेको ठाउँबाटै कसैले चोरेर लग्यो। ऐतिहासिक, पुरातात्त्विक एवं बहुमूल्य रत्न जोडिएको उक्त मूर्ति अझै फेला परेको छैन। नेपालमा ५ हजार गुम्बा छन्। तीमध्ये २८ सय ६६ गुम्बा दर्ता गरिएका छन्। हजार वर्षभन्दा पुराना ४० वटा छन्। ५ वर्षदेखि हजार वर्षका ४ सय छन्। चोर्ने मान्छे को थिए भनेर पुजारीले आशंका गरे पनि प्रहरीले तदारुकतासाथ खोजेन, साल्डाङकै यात्छेर गुम्बाका संरक्षक रानाग रिम्पोचे (डोल्पो बुद्ध) भन्छन्, खोज्ने अभियान अझै जारी छ। गुम्बा बुद्ध धर्मको आस्थाको केन्द्र हुन्। प्राचीन गुम्बा देशमा सयौंको संख्यामा छन्। तर, सुरक्षा र संरक्षणको अभावमा तिनमा रहेका बहुमूल्य सम्पदा हराउँदै, मासिँदै र चोरिँदै आएका छन्। त्यसको अर्को उदाहरण हो यात्छेर गुम्बा। डोल्पाकै ठूलो र प्राचीनमध्येको यस गुम्बाबाट सन् २००५ मा २८ मूर्ति लुटिए। अत्यन्त विकट भएकाले सुरक्षाकर्मी उपलब्ध थिएनन्। संरक्षक रानाग रिम्पोचेले खोज्ने क्रम तीव्र बनाए। तिब्बततिरका सरकारी अधिकारीलाई खोजिदिन आग्रह गरे। अन्ततः दुई वर्षपछि तिब्बतमा ती मूर्ति फेला परे। सन् २००७ जुलाई २१ मा तिब्बत प्रशासनले नेपाल सरकारलाई ती मूर्ति हस्तान्तरण गर्यो। विदेश पुर्याइएका मूर्तिलगायत अन्य बहुमूल्य वस्तु प्रमाण पुगेपछि फिर्ता भएका छन्। देशको विशिष्ट र मौलिक पहिचान बोकेका सम्पत्तिालाई संरक्षण गर्नु सरकारको दायित्व छ। ती त भेटिए, नभेटिएका मूर्ति सयौं छन्। हराएका पत्तो नभएका वा सरकारी अभिलेखसम्म नआएका मूर्ति उत्तिकै धेरै हुन सक्ने उनको ठम्याइँ छ। खासगरी अति विकट डोल्पा, मनाङ, मुस्ताङ, मुगु, हुम्लाका गुम्बाहरूबाट मूर्ति हराइरहेका छन्। डोल्पो बुद्ध भन्छन्, पुरातात्विक, ऐतिहासिक र दुर्लभ सम्पदा जोखाउन र हराएको खोज्न सरकाले ध्यान दिनुपर्ने हो, खासै दिएको छैन। सयौं वर्ष पुराना थुप्रै गुम्बा भएकोले डोल्पालाई गुम्बाहरूको जिल्ला भनेर चिनिन्छ। यहाँबाट धेरै मूर्ति हराएको उनको भनाइ छ। सुरक्षा व्यवस्था अभावमा मूर्ति चोरी निरन्तर भइरहेको छ। कोभिड अघिसम्म सिजनमा हजारौं विदेशी पर्यटकका आकर्षणका केन्द्र थिए त्यस्ता गुम्बा। कोभिडसँगै पर्यटन मात्र थला परेको छैन, गुम्बाहरूको अवस्था पनि दयनीय बन्दै गएको छ। उपल्लो डोल्पाको यात्छेर गुम्बा। डोल्पाकै ठूलो र प्राचीनमध्येको यस गुम्बाबाट सन् २००५ मा २८ मूर्ति लुटिए। दुई वर्षपछि तिब्बतमा बरामद भए। र, फिर्ता ल्याइयो। यसले सुरक्षा, संरक्षण र सम्भार चाहिरहेको छ। तस्बिर सौजन्य : रानाग रिम्पोचे गुम्बा विकास समितिका अनुसार नेपालमा ५ हजार गुम्बा छन्। तीमध्ये २८ सय ६६ गुम्बा दर्ता गरिएका छन्। समितिका अध्यक्ष फुपूचेम्बे शेर्पाका अनुसार हजार वर्षभन्दा पुराना ४० वटा छन्। ५ वर्षदेखि हजार वर्षका ४ सय छन्। बाँकी सय वर्षदेखि ५ सय वर्षभित्रका छन्। शेर्पाका अनुसार चोरी भएका मूर्तिका विषयमा समितिमा कुनै जानकारी आएको छैन। उपल्लो मुस्ताङको लोघेकर दामोदरकुण्ड गापाको मराङ, चराङ, घमी, घिलिङ र सुर्खाङमा सदियौं पुराना गुम्बा छन्। लुरी गुम्बा, घर गुम्बा र चराङ गुम्बा मुख्य हुन्। विदेशबाट ६३ मूर्ति फर्काइए नेपालबाट चोरी निकासी भएर अन्य मुलुकमा लगिएका केही सम्पदा फिर्ता आएको पुरातत्त्वविभागका सूचना अधिकारी डा सुरेशसुरस श्रेष्ठले जानकारी दिए। नेपालका संस्कृति, पुरातात्त्विक महत्त्वका सम्पदाहरू संरक्षण ऐन बनेसँगै संरक्षणमा बढी चासो देखिएको उनले बताए। चोरी मात्र नभई तीन प्रकारले सम्पदा अन्य मुलुक पुगेका छन्, उनी भन्छन्, उपहारका रूपमा, बेचिएर र चोरिएर। विदेश पुर्याइएका मूर्तिलगायत अन्य बहुमूल्य वस्तु प्रमाण पुगेपछि फिर्ता भएका छन्। देशको विशिष्ट र मौलिक पहिचान बोकेका सम्पत्तिलाई संरक्षण गर्नु सरकारको दायित्व रहेको उनको भनाइ छ। २०१३ सालमा प्राचीन स्मारक संरक्षण ऐन बनेपछि कानुनको आधारमा संरक्षण भएको छ। ऐन बन्नुअघि नजिकका सम्पदाको संरक्षण समुदायले नै गर्ने गर्थे, उनी भन्छन्। गुम्बामा पुरातात्तिवक महत्तव बोकेका सामग्री र दस्तावेज छन्। यहाँ बौद्घ धर्मसम्बन्धी पाँच हजारभन्दा बढी धर्मग्रन्थ छन्। जसमा केही सुनका अक्षरले लेखिएका ग्रन्थहरू छन्। श्रेष्ठका अनुसार सन् १९५० अघि नेपालबाट के कति सांस्कृतिक सम्पदा बाहिरिए कुनै तथ्यांक छैन। तर विश्वका विभिन्न प्रख्यात संग्रहालयमा प्रदर्शनमा राखिएका नेपाली विशिष्ट किसिमका कलाकृतिहरूले नेपालबाट हजारौं संख्यामा महत्त्वपूर्ण कलाकृतिहरू बाहिरिएको पुष्टि हुन्छ। मुस्ताङको लोमान्थाङमा मर्मत भइरहेका गुम्बा । पुरातत्त्वविभागका अनुसार सन् १९५० मै नेपालमा भएको परिवर्तनका कारण संस्कृति सम्पदाको महत्त्वको बारेमा जागरण र जनचेतना सुरु भयो। त्यससँगै परिवेशमा वरपरका संस्कृति सम्पदाको संरक्षण गर्न थालिएको छ। सन् २००० देखि सांस्कृतिक सम्पदाहरूको चोरी निकासी क्रमशः कम हँुदै गयो। यस अवधिमा चोरी भएका महत्त्वपूर्ण सम्पदाहरू सुरक्षा निकायद्वारा बरामद गरी पुरातत्त्वविभागमा पठाएको विभागले जानकारी दिएको छ। विभागका क्युरियो जाँचपासकी शाखाअधिकृत सरिता सुवेदीका अनुसार राष्ट्रिय तथा अन्तर्राष्ट्रिय कानुनको विकासले नेपालभन्दा बाहिर गैरकानुनी रूपमा निकासी भएका धेरै सम्पदा फिर्ता भएका छन्। बेलायतबाट १९, अस्ट्रियाबाट १, अमेरिकाबाट १४, तिब्बतबाट २८, जर्मनीबाट १ गरी ६३ मूर्ति फिर्ता भएका छन्। फिर्ता भएकामध्ये बढी मात्रामा बौद्ध मूर्ति रहेको सुवेदीले जानकारी दिइन्। उपल्लो डोल्पाका विभिन्न स्थानमा जीर्ण बनेका गुम्बाका ससाना संरचना । संरक्षणमा वास्तै छैन गुम्बा र तिनका बहुमूल्य सम्पदा सुरक्षा एवं संरक्षणमा राज्यको ध्यान नपुगेको रनाग रिम्पोचे बताउँछन्। स्थानीय तहले न्यून बजेट छुट्ट्याएको हुन्छ। ५ लाख रकम जिल्लामा लिन जान ५ दिन लाग्छ। प्रक्रिया पुर्याएर रकम लिन एकमहिना बस्नुपर्छ, उनी भन्छन्। रिम्पोचेका अनुसार गुम्बामा सुरक्षा व्यवस्था कमजोर छ जसका कारण ऐतिहासिक बहुमूल्य पुरातात्त्विक सम्पदा हराउँदै गइरहेका छन्। एकातिर ऐतिहासिक मूर्ति बहुमूल्य चिजहरू हराउँदै गएका छन् भने अर्कोतर्फ टाठाबाठाहरूले गुम्बाको जग्गाहरू कब्जा गर्दै गइरहेका छन्, उनी भन्छन्, गुम्बाहरूको संरक्षण र मर्मतमासरकारले चासो दिन नसक्दा पुरातात्त्विक सम्पदा नास हुने अवस्थामा छन्। गृहमन्त्रीलाई ध्यानाकर्षण धार्मिक, सांस्कृतिक सम्पदा र पुरातात्त्विक वस्तु हराउँदै जानु निकै चिन्ताको विषय भएको भन्दै डोल्पा संघर्ष समितिले गृहमन्त्रीलाई ध्यानाकर्षण पनि गराइसकेको छ। राज्यको धरोहरको रूपमा रहेका यस्ता सम्पदाको उचित संरक्षण, मूल्यांकन गर्ने राज्यको दायित्व रहेको उनीहरूको भनाइ छ। अर्कातिर मूर्ति चोरीमा संलग्नलाई कारबाही नहुने गरेको संरक्षणकर्ताको आरोप छ। मूर्तिको उमेर कम देखाएर मिलेमतोमा कम सजाय गराउने वा सफाइ दिने गरिएको भन्दै उनीहरूले आपत्ति जनाएका छन्। प्रहरीको भनाइ भने फरक छ। मूर्ति चोरीका घटनामा पुरातात्त्विक ऐनको प्रावधानअनुसार कारबाही हुने गरेको छ, प्रहरी वरिष्ठ उपरीक्षक वसन्त कुँवरले भने, पुरातात्त्विक नभएका मूर्ति वा अन्य सामग्रीहरू मूल्यका आधारमा पनि बिक्री भएका छन्। ती ठगीमा पर्छन्, मूर्तिको प्रकृतिअनुसार हुन्छ। प्रहरीका अनुसार सोलुखुम्बु, चितवन, मकवानपुर, दोलखा, जुम्ला, डोल्पा, काठमाडौं, भक्तपुर, ललितपुरलगायत जिल्लाबाट हिन्दु, बौद्ध धर्मका मूर्तिलगायत बहुमूल्य सामग्री चोरी भएका छन्। गुम्बैगुम्बाको थलो मुस्ताङ बौद्ध धर्मको प्रभुत्व रहेको हिमाली जिल्ला मुस्ताङ गुम्बैगुम्बाले भरिएको छ। मुस्ताङका ५ वटै स्थानीय तहका प्रत्येक वडामा गुम्बा छन्। मुस्ताङमा अवस्थित आधाजसो गुम्बाहरू सदियौं वर्ष पुराना ऐतिहासिक छन् भने कतिपय गुम्बा समय क्रमसँगै क्रमशः स्थापना भएका हुन्। उत्तरी छिमेकी देश चीनसँग सीमाना जोडिएको हिमाली जिल्ला मुस्ताङमा तिब्बती कलासंस्कृतिको प्रभाव बढी छ। मुस्ताङका अधिकांश मानिसले बौद्ध धर्ममा आस्था राख्ने गर्छन्। उपल्लो मुस्ताङमा तिब्बती भाषा, कला संस्कृति र रहनसहन मिल्दोजुल्दो छ। उपल्लो डोल्पाको यात्छेर गुम्बा संरक्षक रानाग रिम्पोचे पुजा गर्दै । उपल्लो मुस्ताङको दुई स्थानीय तहमा बिष्ट, गुरुङ र लोहा समुदायका मानिसको बसोबास छ। मध्यमुस्ताङको वारागुङ मुक्ति क्षेत्रमा अधिकांश गुरुङ समुदायको बस्ती छ भने आंशिक दलित समुदाय बस्छन्। तल्लो मुस्ताङको घरपझोङ र थासाङमा थकाली, गुरुङ र दलित समुदायको मिश्रित बसोबास छ। झन्डै १३ हजार जनसंख्या रहेको हिमाली जिल्ला मुस्ताङमा यहाँका ९० प्रतिशत स्थानीयले बौद्ध धर्म मान्ने गरेका छन्। मुस्ताङका गुम्बामध्ये सबैभन्दा पहिलो र पुरानो गुम्बा हो, उपल्लो मुस्ताङको लोघेकर दामोदरकुण्ड गापा१ मराङको घर गुम्बा। यस गुम्बालाई लोघेकर गुम्बाको रूपमा पनि परिचित छ। यो गुम्बा ८औं सेन्चुरीमा निर्माण भएको हो। तिब्बतमा राजा ठिस्रोङ धेचेनले राज्य गर्थे। त्यस समय राजा धेचेनले धार्मिक गुम्बाहरू निर्माण गर्ने क्रममा विभिन्न व्यवधान उत्पन्न भएको पाइन्छ। तिब्बतमा गुम्बा निर्माणमा विभिन्न अवरोध सिर्जना भएपछि गुरु रिम्पोर्छे (पद्यसम्भव) तिब्बत पुगेका थिए। गुम्बा निर्माणमा अवरोध पुर्याउनेलाई लखेट्दै लखेट्दै तिब्बतमा मुस्ताङ ल्याए। मुस्ताङ लखेटिएकाहरूलाई फेरि तल्लो मुस्ताङबाट माथिमाथि धपाए। यसरी धार्मिक कार्यमा व्यवधान पुर्याउनेलाई त्यस समय राक्षस भन्ने गरिन्थ्यो। पद्यसम्भवले मुस्ताङको मराङमा राक्षसको बध गरेको हुनाले पद्यसम्भवले त्यहाँ धार्मिक गुम्बा स्थापना गरेको भन्ने भनाइ छ। मुस्ताङको मराङमा गुम्बा स्थापना भएपछि जिल्लाको अन्य स्थानमा पनि गुम्बा स्थापना कार्य सुरु भएको थियो। हिमाली जिल्ला मुस्ताङमा झन्डै तीन दर्जन बढी गुम्बा छन्। जसमध्ये नाम चलेका गुम्बाहरू भने एक चौथाइ मात्र छ। विभिन्न स्रोतले दिएको जानकारी अनुसार उपल्लो मुस्ताङको लोमान्थाङमा ७ वटा, लोघेकर दामोदरकुण्डमा ६ वटा, वारागुङ मुक्ति क्षेत्रमा ७ वटा, घरपझोङमा ७ वटा र थासाङमा ५ वटा गुम्बा छन्। लोमान्थाङ५ मा झ्याम्पा गुम्बा, थुक्छेन गुम्बा र छोदे गुम्बा छ। लोमान्थाङको छोसेरमा निफुक गुम्बा र गर्फु गूम्बा छ भने नाम्ग्यालमा नाम्ग्याल गुम्बा छ। लोमान्थाङ गापामा छोजुङ गुम्बा छ। छोजुङ गुम्बा बेवारिसे अवस्थामा रहेको लोमान्थाङ छोदे गुम्बाका लामा झ्याम्पा घ्याचो गुरुङले जानकारी दिए। उनले सो गुम्बामा लामाहरू बाह्रै महिना नबस्ने बताए। छोजुङ गुम्बा सदियौं वर्ष पुरानो रहेकाले जीर्ण हुँदै जान थालेको उनको भनाइ छ। सो गुम्बा मर्मतका लागि पालिकाले केही रकम बजेट दिएको थियो। लोमान्थाङको झ्याम्पा र थुक्छेन गुम्बामा छोदे गुम्बाका लामाहरूले रेखदेख र पूजापाठ गर्ने गरेको लामा घ्याचो गुरुङको भनाइ छ। उपल्लो मुस्ताङको लोघेकर दामोदरकुण्ड गापाको मराङ, चराङ, घमी, घिलिङ र सुर्खाङ लगायतका स्थानमा सदियौं पुराना गुम्बा छन्। जसमध्ये लुरी गुम्बा, घर गुम्बा र चराङ गुम्बा मुख्य हुन्। यस्तै, वारागुङ मुक्ति क्षेत्रको कागबेनी, मुक्तिनाथ, तिरी र छुसाङमा गुम्बा छन्। मुक्तिनाथ परिसरभित्र चर्चित ज्वालामाई गुम्बा छ। यो गुम्बा २०७२ सालको महाभूकम्पले क्षति पुर्याएको थियो। पुरातत्त्वविभागले सो गुम्बा पुनर्निर्माण गरिरहेको जनाएको छ। मुस्ताङको घरपझोङमा ५ वटै वडामा गुम्बा छन्। जोमसोम, ठिनी, ढुम्बा, स्याङ, मार्फा र छैरोमा गुम्बा छन्। जसमध्ये जोमसोम गुम्बा केही वर्षअघि मात्र स्थापना भएको थियो भने अन्य गुम्बा सदियौं वर्ष पुराना गुम्बा हुन्। यस्तै, मुस्ताङको थासाङ गाउँपालिका अन्तर्गत टुकुचे, सौरु, कोवाङ, नाकुङ र ताक्लुङमा सदियौं वर्ष पुराना गुम्बा छन्। पछिल्लो समय थासाङको लेते र घाँसामा समेत नयाँ गुम्बा निर्माण भएका छन्। मुस्ताङमा अधिकांश सामुदायिक गुम्बा छन् भने केहीले निजी गुम्बासमेत निर्माण गरेको थासाङका स्थानीय सोजन हिराचनले जानकारी दिए। यस्तै, मुस्ताङ झिना मसिना दर्जनौं गुम्बा छन् जुन चर्चामा छैनन्। मुस्ताङमा ढुंगा र माटोले निर्माण भएका सदियौं वर्ष पुराना गुम्बाहरू वर्षाका कारण जीर्ण हुँदै गइरहेको हिराचन बताउँछन्। उनले मुस्ताङका प्राचीन गुम्बाहरूलाई सरकारले बेवास्ता गरेको बताए। तर मुस्ताङका केही गुम्बाहरूको पुननिर्माण तथा स्तरोन्नति विदेशी संघसंस्थाहरूको सहयोगमा गरिएको छ। मुस्ताङका अधिकांश गाउँहरूमा गुम्बा स्थापना भए पनि गुम्बामा पूजापाठ गर्ने लामाहरूको अभाव छ। केही वर्षअघि मुस्ताङमा घरको माइलो छोरालाई लामा गुम्बामा र माहिली छोरीलाई आनी गुम्बामा चढाउने चलन थियो। पछिल्लो समय मुस्ताङमा यो प्रचलन बिस्तारै हट्दै गएको देखिन्छ। पछिल्लो समय घरको स्वइच्छ्याले मात्र छोरीछोरीलाई गुम्बा राख्ने गरिएको छ। मुस्ताङका गुम्बामा बहुमूल्य मूर्तिहरू हुने भए पनि पछिल्लो समय सुरक्षाको दृष्टिकोणले निकै चुनौतीपूर्ण छ। पछिल्लो समय सडक सञ्जालमा जोडिएसँगै मुस्ताङमा विभिन्न प्रकारका मानिसको आउजाउ हुने भएकाले मुस्ताङका गुम्बाहरू असुरक्षित बन्दै गएका हुन्। विगतको इतिहासमा मुस्ताङका केही गुम्बा तथा व्यक्तिका घरमा राखिएका बुद्धका मूर्ति तथा अन्य बहुमूल्य खजाना हराउने गरेको स्थानीयवासी बताउँछन्। ४६३ वर्षे दिकी छ्योलिङ दिकी छ्योलिङ गुम्बा ताप्लेजुङको ओलाङचुङगोलामा छ। समुद्री सतहबाट करिब ३१ सय मिटरको उचाईमा अवस्थित यो गुम्बा ४६३ वर्ष पुरानो मानिन्छ। दिकी छ्योलिङ जिल्लाको मात्र नभई नेपालकै बहुचर्चित र ऐतिहासिक गुम्बा हो। गुम्बामा भएका पुस्तक र स्थानीय लामाहरूको भनाइलाई आधार मान्दा यसलाई ४६३ वर्ष पुरानो भन्न सकिने ओलाङ्चुङगोलाका वडाध्यक्ष छेतेन वालुङ बताउँछन्। गुम्बाको निर्माण भुटानबाट आएका भिक्षु ह्योसा दोर्जे लामाले गरेका हुन् भन्ने किम्वदन्ती छ। गुम्बामा रहेका पुस्तक र कागजपत्रहरू हेर्दा नेपालका सबेै गुम्बाभन्दा पुरानो भन्ने अनुमान लगाउन सकिन्छ, वडाध्यक्ष वालुङ भन्छन्, गुम्बामा धेरै पुराना दस्तावेजहरू छन्, ती दस्तावेजलाई पढ्नसक्ने मान्छे कोही पनि छैन। पुराना दस्तावेज अध्ययनका लागि आगामी कार्तिक महिनामा आयोजना हुने फुटुक पर्वको बेला विषेश रिम्पोछेलाई निमन्त्रणा गरेर उनलाई अध्ययन गर्न लगाउने योजना रहेको उनले सुनाए। यहाँ राजा सुरेन्द्र वीरविक्रमले दिएको लालमोहर लगायतका पुरातात्विक दस्तावेजहरू सुरक्षित रहेको वालुङ बताउँछन्। गुम्बा निर्माण हुनुपूर्व नै त्यहाँ बस्ती बसेको बताइन्छ। पहिले यो गुम्बा बस्तीभन्दा पाँच किलोमिटर माथि रहेछ, त्यहाँ जाँदा अहिले पनि भग्नावशेष भेटिन्छ, वडाध्यक्ष छेतेन थप्छन्, पछि लामा गुरुले ध्यान गर्ने क्रममा यहीँ निर्माण गर्नु भन्ने ज्ञान पाएपछि बस्तीकै छेउमा निर्माण गरिएको रहेछ। गुम्बामा पुरातात्त्विक महत्त्वबोकेका सामग्री र दस्तावेज छन्। यहाँ बौद्ध धर्मसम्बन्धी पाँच हजारभन्दा बढी धर्मग्रन्थ छन्। जसमा केही सुनका अक्षरले लेखिएका ग्रन्थहरू समेत भएको स्थानीय बताउँछन्। तीन तले यो गुम्बा १२९ फिट लामो, ३६ फिट चौडा र ४० फिट अग्लो छ। यसको दोस्रो र तेस्रो तलामा बौद्धधर्म र शास्त्रका दुर्लभ पुस्तकहरू राखिएका छन्। अन्य भागहरूमा बुद्धका नौवटा ठुला, साना मूर्तिहरू र गुम्बाका निर्माताको मूर्ति एवं बौद्ध शास्त्रीय वाद्यवादन यन्त्र र धर्मचक्रहरू छन्। यो गुम्बाभित्र अटुट रूपमा बलिरहने स्वर्णयुगीन बत्ती छ। जसलाई स्थानीय भाषामा ग्यू स्यू भनिन्छ। त्यस ठाउँमा पहिले गुम्बा निर्माणको अगुवाई गर्ने भिक्षु लामाले बालेको बत्ती नै हो त्यो। यो उतिबेलादेखि नै बलिरहेकोे छ। गुम्बाको अर्को आश्चर्य भनेको भित्र सजाएर राखिएको सेतो च्याउ हो। स्थानीयका अनुसार अवलोकेश्वर (प्रमुख लामा गुरु चेरेसेको नेपाली नाम) को अवतारका रूपमा यो सेतो रङको च्याउ राखिएको हो। जसलाई स्थानीय भाषामा चेरेसी भनिन्छ। यस सेतो च्याउमा प्राकृतिक रूपमै ॐ मनि पद्मे हुँ लेखिएको छ। यो पवित्र बौद्ध मन्त्र च्याउ उत्पत्ति हुँदा नै लेखिएको किंवदन्ती छ। गुम्बामा तपस्या गर्ने शिष्यहरूले दाउरा खोज्न जाँदा फेला पारेको यो च्याउ टिपेर गुरुलाई दिएका थिए। गुरुले पुनः त्यही ठाउँमा फिर्ता गरेपछि गाउँलेहरूले पछि धुमधामका साथ ल्याएर गुम्बामा राखेको किंदन्ती छ। गुम्बामा वर्षमा दुईपटक विषेश पूजाआजा गर्ने चलन छ। कात्तिक र फागुन महिनामा विषेश पूजा हुन्छ। त्यसबेला नेपालका विभिन्न जिल्ला तथा तिब्बतबाट समेत भेला भएर पुजा गर्ने चलन छ। सो पूजामा भाकल गर्ने र भाकल पूरा हुने जनविश्वास छ। पूजा हुने समयमा नेपालका विभिन्न स्थान, तिब्बत र ओलाङ्चुङगोलामा जन्मेका अमेरिका लगायतका विभिन्न देशमा बस्दै आएकाहरूको पनि उपस्थिति हुन्छ, स्थानीय तेञ्जिङ वालुङ भन्छन्, त्यसबेला विषेशगरी सन्तान नहुने दम्पती, घरमा स्वास्थ्य समस्या भएका परिवार, पशुपालनमा समस्या भएकाले भाकल गर्ने चलन छ। गुम्बाकै कारण स्थानीयमा भोकमरी नलाग्ने, महामारीजन्य समस्याले नभेट्ने, पहिरो नजाने लगायतका विश्वास स्थानीयवासीले गर्छन्। गुम्बा परिसरमा लगाइएको करिब डेढ मिटर अग्लो सुख्खा गाह्रो ९० सालको भूकम्पले पनि नभत्काएको बताइन्छ। गुम्बामा रहेका सयौं वर्ष पुराना केही बहुमुल्य सामग्री हराएका छन्। वडाध्यक्ष छेतेन वालुङका अनुसार गुम्बाभित्र रहेका मूर्तिसहित सामग्री हराएको भए पनि के कति हराए भन्ने यकिन छैन। गुम्बाका सामग्री चोरी हुन थालेपछि सरकारी तवरबाट अन्य विशेष महत्त्वको सामग्रीलाई सुरक्षा दिने भन्दै उठाएर लगेको तर अहिलेसम्म फिर्ता नभएको स्थानीयवासी बताउँछन्। पहिलो पटक २०२७ सालमा र पछि अर्को पटक सरकारी कर्मचारीले यहाँका केही सामान हेलिकोप्टरमार्फत काठमाडौंको स्वयम्भूपछिको भागमा सुरक्षित राख्ने भन्दै लगेको बताइएको छ। ती सामग्री स्वयम्भू क्षेत्रमा पनि नभेटिएको र गुम्बालाई समेत फिर्ता नदिएको स्थानीयको गुनासो छ। गुम्बामा बर्षमा एक पटक फुटुक पर्व मनाइन्छ। यो पर्व गोलावासीले मनाउने पर्वभन्दा पृथक छ। सुरुका वर्षहरूमा १५ दिनसम्म निरन्तर रूपमा मनाइने यो पर्व लामाहरूको अभावका कारण अचेल आठ दिनमा सीमित बनेको छ। फुटुक धार्मिक विधिविधान, नाचगान र मनोरञ्जनले भरिपूर्ण पर्व हो। गुम्बा संरक्षण र प्रर्वद्वनमा सरकारी स्तरबाट समेत चासो बढ्न थालेको छ। जीर्ण बन्दै गएको पुरानो गुम्बाको पुनः निर्माणका लागि पुरातत्त्वविभागबाट समेत काम भइरहेको वडाध्यक्ष छेतेनको भनाइ छ। आर्थिक वर्ष २०७७०७८ मा ४० लाख रुपैयाँको काम भएको छ। भने यस आर्थिक वर्षका लागि एक करोड रुपैयाँ विनियोजन गरिएको छ। तस्बिरहरू : रानाग रिन्पोचेसुन्दरकुमार थकालीवसन्त लिम्बू"
जबज अब नेपाली मार्क्सवाद,"काठमाडौं : नेकपा एमालेले जनता बहुदलीय जनवाद (जबज) लाई नेपाली मार्क्सवादको संज्ञा दिएको छ। उपमहासचिव विष्णुप्रसाद पौडेलद्वारा केन्द्रीय कमिटीमा प्रस्तुत गरिएको विधान संशोधन प्रस्तावनामा नै जबजको विशिष्ट परिस्थितिमा मार्क्सवादको सिर्जनात्मक प्रयोगका क्रम विकसित सिद्धान्त भएको उल्लेख गरिएको छ । यसले जबजलाई मार्गदर्शक सिद्धान्त मान्ने पुरानै नीतिलाई निरन्तरता दिएको प्रष्ट गर्छ। समकालीन नेपालको राजनीतिक, आर्थिक, सामाजिक, सांस्कृतिक, वातावरणीय र अन्य समस्याको पहिचान गर्न र तिनको समाधान गर्न जननेता मदन भण्डारीको अगुवाइमा नेपाली मार्क्सवादको रूपमा जनताको बहुदलीय जनवाद विकसित भएको हो, विधानको प्रस्तावनामा भनिएको छ। जबज नवीनतम वैज्ञानिक सिद्धान्तले नेपालीको सम्पूर्ण काममा समाजवाद स्थापना र कार्यान्वयनको चरणसम्म पनि मार्गदर्शन गरिरहने विधानमा उल्लेख छ। संविधानको सर्वोच्चता, विधिको शासन, बहुलवादी खुला समाज, बहुदलीय प्रतिस्पर्धा, आवधिक निर्वाचन, जनताका प्रतिनिधिद्वारा शासन प्रणालीको सञ्चालनलाई विधानले समेटेको छ। विधानमा जनआधारित कार्यकर्ताको पार्टी भएको उल्लेख गर्दै पार्टीको स्वतन्त्रता र अनुशासनबीच सन्तुलन कार्य गर्न जनवादी केन्द्रीयताको संगठनात्मक सिद्धान्त अपनाएको जनाइएको छ। सादा र नैतिक जीवन एवं कठोर संघर्षको आदर्शलाई अपनाउँदै सामूहिक भावनाका साथ अघि बढ्ने प्रतिबद्ध पनि विधानमा गरिएको छ। जिल्ला कार्यकारी नै राज्यको संरचनामा जिल्लालाई समन्वयमा परिणत गरिएको छ। तर सबैभन्दा ठूलो पार्टी नेकपा एमालेले जिल्ला कमिटी कार्यकारी नै राख्ने भएको छ। विधान सम्बोधन प्रस्तावमा जिल्लालाई कार्यकारी नै बनाउने प्रस्ताव गरिएको छ। संघीयताको कार्यान्वयन गर्ने भन्दै नेकपा माओवादी केन्द्रलगायतका पार्टीले भने जिल्ला कमिटी नै खारेज गरेका छन्। संघीय संरचनाअनुसार अञ्चल समन्वय कमिटीलाई प्रदेश कमिटीमा रूपान्तरण गरी कार्यकारी नै बनाइने भएको छ। एमालेको स्थायी समितिबाट पारित राजनीतिक र सांगठनिक प्रतिवेदन तथा विधान संशोधनको प्रस्ताव केन्द्रीय कमिटीमा पेस भएको छ। एमालेले नवांै महाधिवेशनमा जस्तो नयाँ विधानमा पनि १४ सदस्यीय पदाधिकारीको व्यवस्था गर्ने प्रस्ताव गरेको छ तर उपाध्यक्षको संख्या घटाएर सचिवको संख्या बढाइएको छ। नयाँ विधानमा १ अध्यक्ष, ३ उपाध्यक्ष, १ महासचिव, २ उपमहासचिव, ७ सचिवको व्यवस्था गरिएको छ। नवौं महाधिवेशनमा ५५ उपाध्यक्ष र सचिवको व्यवस्था थियो। विधानमा ७० वर्षे उमेरहद र दुई कार्यकार्य अध्यक्ष हुने व्यवस्थालाई यथावत् राखिएको छ। पार्टीको निवर्तमान अध्यक्ष वरिष्ठ नेता हुनेछन्। उनको मर्यादाक्रम अध्यक्षपछि रहनेछ। अध्यक्षको नेतृत्वमा सात सदस्यीय सचिवालयको प्रस्ताव पनि विधानमा गरिएको छ भने पाँच सदस्यीय केन्द्रीय कार्यालयको व्यवस्था गरिएको छ। कम्तीमा एक तिहाइ महिलासहित नेपालको विविधता प्रतिविम्बित हुने गरी समावेशीकरण गरिने विधान व्यवस्था गरिएको छ। पदाधिकारीसहित ३५ सदस्यीय स्थायी कमिटी हुने व्यवस्था गरिएको छ भने पोलिटब्युरो र वैकल्पिक केन्द्रीय सदस्यका व्यवस्था हटाइएको छ। १० प्रतिशत केन्द्रीय सदस्य मनोनयन गर्ने व्यवस्था पनि विधानमा छ । सदस्य प्राप्त गर्ने बाटो खुकुलो एमालेले सदस्यता लिने व्यवस्था दोहोरो प्रणालीलाई हटाएर खुकुलो बनाएको छ। यो विधान एउटै सदस्यताको व्यवस्था गरिएको छ। जसको लागि ६ महिनाको परीक्षण काल राखिएको छ। स्थायी समितिबाट टुंग्याउँला : अध्यक्ष ओली एमाले विवाद समाधानको लागि भएको १० बुँदे सहमतिलाई एजेन्डा बनाउनैपर्ने आवाज केन्द्रीय कमिटीसमक्ष उठेको छ। सुदूरपश्चिम प्रदेशमा १० बुँदे सहमति कार्यान्वयन नभएको भन्दै उपाध्यक्ष भीम रावललगायतका नेताले एजेन्डा बनाउन प्रस्ताव गरेका थिए। सुरुवातमा केन्द्रीय सदस्य झपट रावलले यो विषय बैठकमा प्रवेश गराएका थिए। त्यसपछि उपाध्यक्ष रावल, भानुभक्त जोशीले सुपमा १० बुँदे कार्यान्वयन नभएको विषयलाई बैठकको एजेन्डा बनाउन माग गरे। भदौ १० गतेको बैठकले कार्यान्वयन गर्ने निर्णय गर्यो। आन्तरिक पार्टी निर्देशन (अपानी) पनि जारी भयो तर कार्यान्वयन भएन। उपाध्यक्ष रावललगायतका नेताको प्रस्ताव थियो, १० बुँदे केही अगाडि बढेन, कार्यान्वयन भएन, एजेन्डा बनाएर टुंगो लगाऔं, अर्का केन्द्रीय सदस्य सुरेन्द्र मानन्धरले पनि १० बुँदे कार्यान्वयन नभएको भए एजेन्डा बनाउने प्रस्ताव गरेको केन्द्रीय सदस्य निरज आचार्यले जानकारी दिए। २०७५ जेठ २ मा सुदूरपश्चिमको इन्चार्ज रावल थिए तर पछिल्लो समयमा रावल माधव नेपाल समूहमा सक्रिय भएपछि माओवादी केन्द्रबाट आएका लेखराज भट्टलाई इन्जार्च बनाइएको थियो। अहिले रावल र भट्ट दुवैले इन्जार्च भएको दाबी गरिरहेका छन्। रावल र भट्टको विवादले पनि सुपमा १० बुँदे सहमति कार्यान्वयनमा समस्या भइरहेको छ। केन्द्रीय सदस्य लक्ष्मण ज्ञवालीले १० बुँदे विषयमा सुदूरपश्चिमबाट कुरा उठाएको बताए। उनले १० बुँदेकै कारण बहिष्कार गर्ने कुरा कतैबाट नआएको स्पष्ट पारे। किन कार्यान्वयन भएन भनेर सुप आवाज उठेको थियो, त्यसमा बहस र छलफल गरिएकै छ, उनले भने, तर कुनै असहज भएन। अध्यक्ष ओलीले यो विषयमा अध्ययन गरेर टुंगोमा पुग्ने प्रतिबद्धता जनाएको थिए। स्थायी समितिको बैठकबाट १० बुँदे कार्यान्वयन विषय टुंग्याउने वाचा अध्यक्ष ओली गरेको केन्द्रीय सदस्य आचार्यले जानकारी दिए। विधान महाधिवेशनमा पेस गर्ने राजनीतिक र सांगठनिक प्रतिवेदन तथा विधान संशोधनको प्रस्तावमाथि छलफल थालिएको छ। अध्यक्ष केपी शर्मा ओलीको राजनीतिक प्रतिवेदन, महासचिव ईश्वर पोखरेलको संगठनात्मक प्रतिवेदन र उपमहासचिव विष्णुप्रसाद पौडेलको विधान संशोधन प्रस्ताव दिइएको छ। छलफलका लागि विकेन्द्रीय कमिटीमा १० वटा समुह बनाएर समूहगत छलफल थालिएको छ। ७ प्रदेश इन्चार्जसहितको ७ समूह, विभागीय प्रमुख, फाँट प्रमुख उपप्रमुख, विशेष तथा सम्पर्क मञ्च गरी १० वटा समूह बनाइएको छ। आगामी असोज १५ देखि १७ गतेसम्म एमाले पहिलो विधान महाधिवेशन हुन गइरहेको छ।"
दसैंमा भारतबाट फर्किएकाको एन्टिजेन परीक्षण गर्नू,"काठमाडौं : सरकारले दसैंसहितका मुख्य चाडलाई लक्षित गरी विदेशबाट नेपाल आउने व्यक्तिको कोरोना (एन्टिजेन) परीक्षण गर्न परिपत्र गरेको छ । स्वास्थ्य तथा जनसंख्या मन्त्रालयले सबै प्रदेशका सामाजिक विकास एवम् स्वास्थ्य तथा जनसंख्या मन्त्रालय, देशभरका सबै हेल्थ डेस्क, नगर तथा गाउँपालिका, स्वास्थ्य कार्यालय र स्वास्थ्य निर्देशनालाई पत्र लेख्दै सीमा नाका वा समुदायमा एन्टिजेन परीक्षणको व्यवस्था गर्न आग्रह गरेको हो । मन्त्रालयअन्तर्गतको इपिडिमियोलोजी तथा रोग नियन्त्रण महाशाखाले सबै प्रदेशका सामाजिक विकास एवम् स्वास्थ्य तथा जनसंख्या मन्त्रालय, देशभरका सबै हेल्थ डेस्क, नगर तथा गाउँपालिका, स्वास्थ्य कार्यालय र स्वास्थ्य निर्देशनालयलाई पत्र लेख्दै सीमा नाका वा समुदायमा एन्टिजेन परीक्षणको व्यवस्था गर्न आग्रह गरेको छ । कोभिड१९ महामारीको जोखिम कायमै रहेको र निकट भविष्यमा आउँदै गरेका चाडवाडलाई समेत मध्यनजर गर्दै विदेशबाट नेपाल प्रवेश गर्ने यात्रुहरुको सकेसम्म सीमा नाकाका हेल्थ डेस्कहरुमै एन्टिजेन परीक्षण गर्न भनिएको छ । पत्रमा भनिएको छ, कोभिड१९ महामारीको वर्तमान सन्दर्भमा जोखिम अवस्था कायमै रहेको र निकट भविष्यमा आउदै गरेका चाडवाडलाई समेत मध्यनजर गर्दै विदेशबाट नेपाल प्रवेश गर्ने यात्रुहरुको सकेसम्म सीमा नाकाका हेल्थ डेस्कहरुमै र छुटेकाहरुको समुदायमा तथा देशभित्र जोखिम क्षेत्रहरुबाट आएका यात्रुहरुको पनि समुदायमा एन्टिजेन टेस्टको व्यवस्था मिलाउनुका साथै पोजिटिभ केसहरुको उचित व्यवस्थापन गर्नु गराउनु हुन सबै सम्वद्ध निकायहरुलाई अनुरोध छ ।"
सम्झौता अगावै पुल,"जनकपुरधाम : प्रायःजसो ठेकेदारहरूले सम्झौता अवधिभन्दा निकै लामो समयसम्म पनि निर्माण कार्यहरू सम्पन्न नगर्दा थुप्रै सडक, पुल र भवनहरू अलपत्र परेका हुन्छन्। तर, धनुषाको औरही खोलामा एउटा निर्माण कम्पनीले सम्झौताभन्दा सात महिना अगावै तीनवटा पुलको निर्माणकार्य सम्पन्न गरेर निकै प्रशंसा पाएको छ। ढल्केवरजनकपुरजटही सडक खण्डअन्तर्गत धनुषाको महेन्द्रनगरस्थित औरही खोलामा रसुवा निर्माण कम्पनीले सम्झौता अवधि सकिन सात महिना बाँकी रहँदा नै तीन वटा पुल निर्माण गरी नेपाल सरकारलाई हस्तान्तरण गरेको छ। ढल्केवरजनकपुरजटही सडकलाई ६ लेनको सडकमा स्तरोन्नति गरेपछि धनुषाको महेन्द्रनगरस्थित औरही खोलामा सरकारले ६ लेनको सडकलाई मिल्ने गरी तीन वटा पुल निर्माण गरेको हो। सडक विस्तार भएदेखि सवारीसाधनको चाप बढेको थियो। भएको पुरानो पुलबाट आउजाउ गर्न समस्या भइरहेका बेला एकै चोटी तीन तीन वटा पुल बनेपछि सवारीसाधनलाई आउजाउ गर्न सहज भएको स्थानीय बताउँछन्। सरकारसँग भएको सम्झौताअनुसार २०७८ चैत्र मसान्तमा तीनवटै पुल हस्तान्तरण गर्नुपर्ने थियो। तर, काम सम्पन्न हुनुपर्ने मितिभन्दा सात महिना अगाडि नै ७७ करोड २७ लाखको लागतमा पुल निर्माणको काम सकिएको हो। नेपाल सरकार र रसुवा कन्स्ट्रक्सनबीच २०७६ असोज ३० गते सम्झौता भई मंसिरदेखि काम सुरु भएका तीन वटै पुल सवारी साधनका लागि खुला गरिएको रसुवा कन्स्ट्रक्सनका साइट इन्चार्ज कृष्ण ढुंगेल बताउँछन्। सही समयमा काम सिध्याउनुपर्छ भनेर हामीले पहिला नै सोच बनाएका थियौं। हाम्रो सोचअनुसार नै म्यानपावर र अन्य प्राविधिक कुराहरू पनि जुट्यो र समय अगावै पुल बनाउन सफल भयौं, इन्चार्ज ढुंगेलले भने। औरही खोलामा निर्माण सम्पन्न तीन वटा पुलमध्ये दुई वटा पुल ६ लेन सडकका लागि प्रयोग गरिएको छ। एउटा पुललाई सर्भिस लेनको रूपमा राखिएको छ। पुलको लम्बाइ १ सय ४३ दशमलव ५ मिटर र चौडाइ ११ दशमलव ६ मिटर छ। सो पुलबाट एकैपटक एकातिरबाट तीन वटा सवारी साधन चलाउन सकिन्छ। छुट्टाछुट्टै लेनका लागि फरकफरक पुल नेपालमा पहिलो पटक निर्माण गरिएको हो । ठेक्का लिएर पनि समयमा निर्माण सम्पन्न नगर्ने परिपाटी बढिरहेको बेला औरही खोलाको पुल उदाहरणीय बनेको ६ लेन सडक ढल्केवर जनकपुर जटही कार्यालयका निमित्त प्रमुख रामदयाल यादव बताउँछन्। सम्झौता सक्नुभन्दा अगावै गुणस्तरीय निर्माणको काम गरेको निर्माण कम्पनी प्रशंसाको पात्र बनेको छ, यादवले भने।"
फिजीमा हेलम्बु गाउँ,"फिजी जाने पहिलो जहाजले ४६३ जना यात्री बोकेको थियो। जुन ७५ दिन लगाएर कलकत्तााबाट फिजी पुगेको रहेछ। त्यसपछिका हरेक जहाजमा सय जनासम्म नेपाली फिजी पुगेको अनुमान छ। नेपालको माटो चुमेर मर्न चाहन्छन्, नेपाली मूलका फिजियनहरू। मर्नुअघि एकपटक पशुपतिनाथ, बौद्धनाथ, मुक्तिनाथ आदि पुग्ने इच्छा राख्छन् उनीहरू। पाँचौं पुस्ता पुगेका फिजीका नेपालीहरूको पहिलो पुस्ता त बैकुण्ठ बास पुगिसके। दोस्रो पनि अधिकांश, तेस्रो उमेर पाकेकाहरूको चाहना र मन भने देवभूमि मानिएको पितृभूमि नेपालसँगै जोडिएको छ। जसो गरे जहाँ गए, आखिर यो मन त मेरो नेपाली हो। सय वर्ष भन्दाअघि मुटुमा ढुंगा राखेर बाध्यवश फिजी पुगेका नेपाली भाषा, संस्कृति र भोजनबारे जान्न र सिक्न चाहन्छन्। फिजीमा योगा र वैदिक संस्कृति प्रशिक्षण गर्न सिड्नीबाट फिजी पुग्ने गरेका आचार्य राजन शर्माका अनुसार फिजीमा नेपालीहरू नेपालप्रति अगाध श्रद्धा राख्छन्। भाषा भुले संस्कृति हरायो तर मातृभूमिसँग भाषासंस्कृतिमार्फत पुनः जोडिन चाहन्छन्। उनी फिजीमा योग प्रशिक्षक र वैदिक संस्कृतिका सद्भावना दूत पनि हुन्। उनले कोभिड१९ अघि ५ वर्षसम्म बेलाबेलामा त्यहाँ नेपाली भाषा पढाए, संस्कृति सिकाए। हाल केहीले टुटफुट नेपालीमा भाषण गर्न सक्ने भएको बताउँछन् राजन। उनले राजधानी सुभा माकलौ शक्ति संघनामक संस्था खोलेर नेपाली भाषा संस्कृतिलाई जोड्दैछन्। हाल सिड्नीमा भए पनि फिजीका नेपालीबीच निरन्तर सम्पर्कमा रहेका छन्। अझै पनि उनीहरूको चुलामा नेपाली परिकार पाक्छ, नेपाली भेषभूषा लगाउँछन्। उनीहरूसँग सबै छ तर भाषा छैन। भाषाबिना पनि नेपाली पहिचान, नेपालप्रतिको अगाध माया, नेपालीप्रतिको असीम भातृत्व संसारमा छ भने त्यो फिजीमा छ। फिजियन नेपालीहरू नेपालप्रति अगाध प्रेम, जातीय एकता भएको देख्ने चाहना राख्छन्। उनीहरू नागरिकता र पासपोर्टबिना भारतीयसँगै मजदुर भएर फिजी पुगे। राजनका अनुसार नागरिकता र पासपोर्ट बोक्ने नेपालीभन्दा उनीहरूको नेपाल प्रेम उच्च छ। पुर्खादेखि गाईवस्तु पाल्ने, घाँसदाउरा गर्ने बानी भएका फिजियन नेपालीहरू आज पनि सिगाटोका गाउँ नजिक पहाडमा गाई चराउन जाने र दूध, दही, घिउ खाने र बेच्ने गरेको प्रवीण देव घर्ती बताउँछन्। आफूले गौपालन र घाँसदाउरा गरे पनि आफ्ना छोराछोरीलाई पढाएका कारण शिक्षण पेसामा रहेको उनी बताउँछन्। यस्तै अरूले पनि हिजोआजका पुस्तालाई पढाएको जनाए। घर्तीका अनुसार फिजियन नेपालीहरूको जीवनस्तर गरिबीको रेखाभन्दा माथि रहेको र के खाउँ के लाउँ भन्ने समस्या छैन। तर नेपाली भाषा र संस्कृतिबाट टाढा रहेको दुःखेसो भने सधैं मनमा छ। फिजीको राजधानी सुवाबाट १९० किलोमिटर टाढा सिगांटोका सहरमा रहेको हेलम्बु गाउँ जहाँ सबैभन्दा बढी नेपाली छन् । कसरी र कहिले फिजी पुगे नेपाली बेलायतीहरूले भारतमा राज गर्दा फिजीमा चिनी कारखाना खोले। उखुखेती गर्न मजदुर सन् १८७९ देखि भारतीय पुगेसँगै नेपाली कामदार लगे। त्यस वर्ष कलकत्ताबाट फिजी पुगेको पहिलो जहाज लियोनिदासमा नेपालबाट भारतमा काम खोज्दै जाने नेपाली पनि भारतीयको समूहमा मिसिएर त्यहाँ पुगेको पाइन्छ। भारतको गोरखपुर भएर धेरै नेपाली गएका हुँदा पूर्वका भन्दा पश्चिम नेपालका पहाडिया बढी पुगेका हुन् कि भन्ने अनुमान छ। फिजी जाने पहिलो जहाजमा ४६३ जना यात्री बोकेको त्यो जहाज ७५ दिन लगाएर कलकत्ताबाट फिजी पुगेको रहेछ। त्यसपछिका हरेक जहाजमा १ सय जनासम्म नेपाली पुगेको अनुमान छ। रोजगारी र विदेशमा काम गरेर सुनौलो जीवन बिताउने सपना बोकेका धेरै नेपाली त्यहाँ पुगे। त्यसैताका सन् १९३६ मै बेलायतीले पनी केही गोरखा सेना बर्माका मयाडले लगेका थिए। पछि धेरै नेपाली रोजगारी खोज्दै बर्मा पुगे। तर त्यहाँ भने भाषा संस्कृति जीवितै छ। फिजीमा १९७२ सम्म ५ हजार जति नेपाली भएको अनुमान गरिएको थियो। तर, हाल फिजीमा नेपाली मूलका गोरखाली १५ हजार छन् कि भन्ने अनुमान छ। त्यतिबेलाका सोझा र निरक्षर नेपालीलाई झुक्याएर गलत आश्वासनमा पार्दै त्यहाँ पुर्याइएको देखिन्छ। दुईचार महिनामै आउन पाउँछौं भन्दै लगिएका तिनीहरू कहिल्यै नेपाल फर्कन पाएनछन्। तिनीहरूलाई पहिला सिङाटोका भन्ने गाउँमा राखिएछ र हाल फिजीमा नेपालीको पाँचौं पुस्ता छ। फिजीमा रहेका नेपाली भेलापछि सामूहिक तस्बिर खिचाउँदै। अहिलेको पुस्ता आफ्ना पूर्वजलाई घोडाको चाबुकले हानेर काम लगाएको सम्झेर दुःख मान्दा रहेछन्। उनीहरूले कहालीलाग्दा थुप्रै घटना सुनेका रहेछन्। उनीहरू नेपाली परिकार पकाएर खाने, टोपी लगाउने, दसैंतिहार मनाउने गर्दा रहेछन्। तर भाषा हिन्दी र अंग्रेजी बोल्दा रहेछन्, नेपाली भाषा बोल्न सक्दैनन्। फिजीका तेस्रो पुस्ताका नेपाली फिजियन प्रवीणदेव घर्ती आफ्नो नाम केवल प्रवीणदेव मात्र लेख्छन्। उनका अनुसार अब थर नै छैन जस्तो छ। सबै भारतीय फिजियनसँग विवाहवारी भए। मिसिएपछि भारतीय जस्तै थरबिनाको नाम रहन गयो। उनले दुःखेसो सुनाए, पर दादाहरूले मजदुरी गर्ने र मदिरा सेवन गरी बस्ने तर भाषा संस्कृति जगेर्ना नगरदिँदा सबै बिलाए। राजधानी सुवाबाट १९० किलोमिटर टाढा सिगांटोका सहरमा सबैभन्दा बढी फिजीमा नेपाली छन्। उनीहरूले नेपालको माटो र मन्दिर सम्झेर गाउँको नाम हेलम्बु राखेका छन् भने पशुपतिनाथ मन्दिर निर्माण गरेका छन्। प्रवीण भन्छन्, दसैं तिहार मनाउँछौ। रामायण, गीता पढ्छौं तर सबै हिन्दीमा। उनले आफ्नो पुर्खा १४० वर्षअघि काठमाडौं नजिकबाट आएको कालु घर्ती हुन् भनेर बताउँछन्। नेपाली कम हुँदा विवाह तामिल जातसँग भयो र भाषा हिन्दी हुन पुगेको उनको गुनासो छ। उनले भने, नेपालमा भूकम्प र बाढीपहिरोको खबर सुनेर हामी दुःखी भयौं। आँखा र मूल, कुल, खुन खानदान त एउटै हो। नेपाल र फिजीको १९८० मा दौत्य सम्बन्ध भए पनि नेपालले १४२ वर्षको इतिहास बोकेका नेपालीका लागि न नेपालले न फिजी सरकारले भाषा र संस्कृति उत्थानबारे कुनै कार्यक्रम बनाएको देखिँदैन। नेपालले त वास्तै गरेको रहेनछ। फिजीको सिगांटोकास्थित हेलम्बुमा नेपालीले बनाएका मठमन्दिरहरू। फिजी सरकारले नेपालीलाई भारतीयको दर्जामा राखेको हुनाले पनि उनीहरूबाट नेपालीपन हराउँदै गएको रहेछ। नेपालीहरू भारतीय कामदारसँग मिसिएर जाँदा महिला कम र पुरुष बढी रहेछन्। त्यसैले उनीहरूमध्ये धेरैले भारतीय महिलासँग घरजम गरेछन्। त्यसरी सन्तानलाई हिन्दी बोल्नुपर्ने बाध्यता भएछ। कामदारहरूको शिविरमा महिला कम भएकाले ब्रिटिस एजेन्टले एक महिला बराबर तीन पुरुष राखिदिएछन्। ती महिलाले यो सन्तान यो पुरुषको हो भनेर चिनाउनु पर्दोरहेछ। त्यसैले पनि नेपालीको थर र भाषा छिन्नभिन्न भएछ। थर र भाषा नरहेपछि जातीय पहिचान हराउँदै जाने भएकाले अबको २३ पुस्तापछि फिजीमा नेपालीको परिचय हराउन सक्छ। उनीहरूले १४२ वर्षदेखि जोगाएर हुर्काएको पहिचान विस्तारका लागि संसारभरका नेपालीसँग याचना गरेका छन्। उनीहरूको भनाइ रहेछ, हामी नेपाली जहाँ जसरी रहे पनि नेपाली नै हौं। हामी आफ्नोपनको खोजी गर्दैछौं, नेपालीपनमा गौरव गर्छौं, हामीलाई नेपाली बनेरै बाँच्न र मर्न मन छ। त्यसैले संसारभरिका नेपालीले माया र सहयोग गरुन्। यो हाम्रो चाहना हो। सिगांटोका गाउँमै सन् १९३२ मा फिजी पुगेका नेपाली बुढापाकाले सनातन धर्म पाठशाला खोलेका थिए। हाल पाठशालामा कक्षा १ देखि ८ सम्म पढाइ हुन्छ तर भाषा भने फिजियन र हिन्दी रहेको प्रवीण घर्ती बताउँछन्। नेपाली भाषा भुलेका र भारतीयसँग बिहेबारी चलेका कारण भाषासँगै संस्कृतिसमेत गुम्न पुगेको घर्तीले गुनासो सुनाए। तापनि पुर्खाले पाठशाला खोलिदिएका कारण शिक्षाको प्रकाश पुगेकोमा उनी पुर्खाप्रति खुसी नै छन्। सनातन धर्म पाठशालाले केही हदसम्म हिन्दी भाषामा भए पनि हिन्दू सनातन संस्कृति पढाएका कारण दसैं दीपावली लगायतका चाडपर्व मनाएकामा पुर्खाप्रति खुसी नै छन् उनीहरू। त्यति नभए भाषासँगै नेपाली चाडपर्वसमेत हराउने थियो फिजिमा नेपालीहरू भन्ने गर्छन्। मानिस धनसम्पत्ति भएर पनि दुःखी छ भने त्यो फिजीका नेपाली हुन्। आफ्ना पुर्खाको देशमा रहेका पशुपति, स्वयम्भू र लुम्बिनीको ज्योतिस्पर्शको अनुभव गर्दै बूढापाका प्राण त्याग गर्न चाहन्छन्। यो सन्ताप नेपालसँग भएको बिछोडको प्रताडना र चौथो पिँढीसम्म थोपरिएको मालिकराष्ट्रको मानसिक यातना भोगेकाले मात्र अनुभव गर्न सक्छ। तर बताउन खोज्दा पीडाबोधमा बगेको आँसुको भेलले शब्दहरू मुखबाट निस्कन नपाउँदै बगाएर लैजान्छ। फिजी सरकारले काठमाडौंमा वाणिज्य दूतावास खोलेको छ। तर, सांस्कृतिक सम्बन्धबारे कुनै कार्यक्रम छैन। तर यी दुई देशका नेपालीको मिलन गराउन फिजीका नेपालीलाई निम्तो दिने र घरसम्म डोर्याएर ल्याउने कुनै शुभकर्म भएको सुनिएको छैन। त्यो राज्य स्तरबाट भए धेरै राम्रो। फिजीका नेपालीले पुख्र्यौली मातृभूमिको तीर्थाटनबाट एक मुठी आफ्ना पुर्खाको अस्तु मिश्रित माटो लिएर फिजी फर्किन्थे र त्यसैको पूजा गरेर आफ्नो सुखद् सपना साकार पार्थे। त्यो संकल्प हामी सबै नेपाली मिल्ने हो भने गैरसरकारी तहबाट पनि गर्न सकिन्छ, आँट गरौं। नेपालले फिजी नेपाली मूलका परिवारको पुनर्मिलन र पुर्खाको माटोसँग भेट गराउने सवालमा नेपाल सरकारले अब चासो देखाउनुपर्छ। त्यसमा फिजीको सरकारलाई पनि ध्यान आकृष्ट गराउन सम्बन्धित निकायले सक्नैपर्छ। त्यो परोपकारको काम हो र राज्यले केही लगानी पनि गर्नुपर्ला। तर, त्यसले खेल्ने दीर्घकालिक सम्बन्ध दुई देशभित्र मात्र सीमित रहने छैन। सम्बन्ध दुई परिवारसम्म पनि त्यो सम्बन्ध बिस्तार हुनेछ। फिजीमा स्थायी बसोबास गरिरहेका नेपालीहरूको मनभित्रको कुरा गर्ने हो भने वाक्य शब्दमा खुम्चेको छ, भाषिक पहिचान अनपढ पहिलो पुस्ताले कति आफ्ना सन्ततिहरूलाई हस्तान्तरण गर्न सक्यो ? त्यसपछिका पुस्ताहरूले नेपाली भाषाको लिपी र बोली हस्तान्तरण गर्न सके कि सकेनन् ? त्यसको खोजी होला। त्यो कुरा उनीहरूको यो भनाइबाट नै प्रष्ट हुन्छ हामीबाट नेपाली भाषा गुम्यो, बोल्न सक्दैनौं, तर मन र मुटुमा हामी पुस्तौंदेखि नेपालीपन जोगएर राखेका छौं। पुर्खाहरूलाई कसरी घोडाको चाबुकले हानेर दोषीसरह काम लागाइयो अग्रेजहरूले भनेको त्यो परिवेश सम्झँदा अहिले पनि हाम्रो मन प्रताडित हुन्छ। पुर्खा अनपढ थिए, नेपाली लिपि जोगाउन सक्ने कुनै आधार थिएन। भारतीयहरूको अलगअलग समूहमा नेपालीहरू मिसाएर काम गराउने बेलायती मालिकहरूलाई नेपाली पहिचानको के मतलव भयो र। त्यसैले त्यहाँ नेपाली भाषा सकिनु वा पुस्ता हस्तान्तरण नहुनुमा नेपालीहरूको केही दोष छैन। उक्त समयमा नेपालबाट भारतमा काम गर्न गएका नेपालीहरूलाई फकाएर र धम्क्याएर फिजी लगिएको थियो। केही समयका लागि भनेर लगिएका उनीहरू आफन्तसँग बिछोडको आँसु पिएर शताब्दीऔं फिजीको वन फाँडेर उखु खेती गर्दै बसेका नेपालीको आफ्नै पीडा छ आफ्नै कथा र व्यथा छ। उनीहरू त्यो बेला कति रोए कति पटक मुलुक र आफन्त सम्झे, कसैले देखेन। उनीहरूलाई बेलायती मालिकहरूले दिएको यातना र अपमानको कुरा कति भयानक छ सुन्दा मात्र पनि मनमुटु काप्छ। बेलायतीले दिएका झुटा आश्वासन सम्झेर सबै नेपालीलाई उनीहरूप्रति असीमित घृणा उम्लेर आउनु स्वाभाविक हो। पूर्वको नीलमणि फिजी संसारभरका पर्यटकहरूले घुम्न रुचाएको अत्यन्त सुन्दर देश हो। यहाँ ज्वालामुखीबाट बनेका ३२२ वटा अत्यन्त सुन्दर टापुहरू छन्। फिजीलाई सन् १८७४ देखि बेलायतले आफ्नो कब्जामा लिएर उखु खेतीमा लगाउँथ्यो र त्यहाँ उत्पादन हुने चिनी र भेली बेलायतलगायतका देशमा लगेर लगिन्थ्यो। उक्त समयमा नेपालबाट भारतमा काम गर्न गएका नेपालीहरूलाई फकाएर र धम्क्याएर फिजी लगिएको थियो। यस्तो कठोर अवस्थाको बीचमा पनि फिजीनेपाली प्रवीणदेव घर्तीका पुर्खाहरूले नेपालीपन जोगाएर तीनचार पुस्तासम्म लगातार हस्तान्तरण गरे। देश स्वतन्त्र भएपछिको अवस्थाले उनीहरूलाई धेरै राहत दिएको बताउँछन्। फिजीको सबैभन्दा ठूलो टापु मेनल्यान्ड, भिटी लेभु र भाउनु वा लेभु अन्तर्गतका सिंग्गा टोका र लम्बासामा प्रशस्तै नेपालीको बसोबास भेटिन्छ। राई, घर्ती, मगर, थापा, न्यौपाने, पराजुली, तामाङ, गुरुङलगायतका नेपाली बसोबास गर्ने त्यहाँ नेपालीको दुई पुस्ता बेलायतीहरूको दासतामै बित्यो। न उनीहरूले पढ्न पाए न आफ्नो पहिचानको बारेमा खोजीनीति गर्न नै पाए। बेलायती मालिकहरूले फुकेको सिट्ठीको भरमा काम गर्ने र हिन्दी, अंग्रेजी बोल्नुपर्ने बाध्यकारी कानुनको कारण आफ्नो भाषा बिर्सिए। तर नेपाली खानाको स्वाद भने उनीहरूको जिब्रोले कहिल्यै बिर्सेन। अझै पनि उनीहरूको चुलामा नेपाली परिकार पाक्छ, नेपाली भेषभूषा लगाउँछन्। चाडपर्वको रूपमा दसैंतिहार मनाउँछन्। उनीहरूसँग सबै छ तर भाषा छैन। भाषाबिना पनि नेपाली पहिचान, नेपालप्रतिको अगाध माया, नेपालीप्रतिको असीम भातृत्व संसारमा कहीँ छ भने त्यो फिजीमा छ। हराएका नेपाली खोज्ने राज्यको दायित्व हो। हराएका आफ्ना बान्धव वा परिवार खोज्ने नेपालीको परम्परागत संस्कार पनि हो। सय वर्ष हराएका बन्धुहरू खोज्ने र एक सय वर्षमा पनि घर नआए अन्तिम संस्कार गर्ने हाम्रो परम्परा छ। त्यसरी हराएर अन्तिम संस्कार गरिसकेका ती नेपालीहरू कतै हाम्रै आफन्त त हैनन् ? ढिलै भए पनि खोज्नु जरुरी छ। ती हाम्रै हराएका पुर्खाका सन्तान हुन सक्छन्, ती अहिले देश हाँकिरहेका देशकै नेतृत्वका आफन्त पनि हुन सक्छन्। वा, उपल्लो तहमा सेवारत कुनै पनि नेपालीका आफन्त हुन पनि सक्छन्। हामीले बेलायतीबाट अपहरित ती हाम्रा पुर्खाका सन्तानहरूलाई सम्मानसाथ भेटेर अँगालौं। युगले बिर्संदै गएका फिजीका एक नेपाली विजेन्द्र सिंहको यो गुनासो न फिजी सरकारले साथ थियो न त नेपालले नै हामीलाई खोज्यो लाई सम्बोधन गर्नु एक परोपकारी कर्म हुनेछ। भाषा मेटिएपछि आफ्नो राष्ट्रिय स्वाभिमानबारे बुझ्ने माध्यम सकिन्छ। नयाँ पुस्ता आफ्नो पहिचानमा पुरानो पुस्ता जति संवेदनशील छैन। पहिचान सम्पूर्ण रूपले सकिने हो कि भन्ने चिन्ताले त्यहाँका नेपालीको रहेको छ। फिजीका नेपालीहरूले १ सय ३६ वर्षदेखि जोगाएर हुर्काएको आफ्नो पहिचान विस्तार र समृद्धिका लागि संसारभरका नेपालीसँग याचना गरेका छन्। उनीहरूले भन्ने गरेका छन् नेपाली जहाँ जसरी रहेका छौँ, नेपालीकै जस्तो भावना बोकेर रहेका छौँ। पुस्तौँ पुस्तासम्म आफ्नोपनको निमित्त तड्पियौँ, अझैसम्म नेपालीपनमा गौरव गर्दै आएका छौँ, हामीलाई नेपाली बनेरै बाँच्न र मर्न मन छ। संसारभरका नेपालीहरूले यस विषयमा संवेदनशील भइदिनुहोस् र कमसेकम पुनर्मिलनको वातावरण बनाइदिनुहोस् भन्ने भावना सञ्चारकर्मी डिल्लीराम अम्माईसँग गरेको अम्माईले बताए। उनीहरू दुःखका दिनहरू पनि सम्झिन्छन् र ठूलाठूला दुर्घटना सम्झेर भक्कानिन्छन्। त्यस्तै एक पुरानो दुःखदायी सम्झना छ उनीहरूको बीचमा। सन् १९८४ मे १७ मा भारतबाट अधिकतम नेपाली र भारतीय गिर्मिटिया कामदार लिएर गएको पानीजहाज फिजीको एक टापु नजिकै नेसलाई रिफमा ठोक्किएर ४९७ जना यात्रुसहित समुद्रमा डुबेको सम्झनाले उनीहरू अझै धमिलिन्छन्। त्यो जहाज दुर्घटना सम्झेर फिजीका नेपालीहरूले पूर्वको टाइटनिक दुर्घटनाको उपमा दिन्छन्। अब नेपाल सरकार, गैरआवासीय नेपाली संघलगायतले पहल गरेर उनीहरूलाई मातृभाषा संस्कृति र परम्पराबारे शिक्षा, चेतना आदिबारे जानकारी दिन सके एउटा माटो र भाषा बिर्सिएर मुग्लान बसेका गोर्खालीहरूको आशीर्वाद र कल्याण दुवै पाउने अपेक्षा गर्न सकिन्छ। यो आलेख पन्तले दिल्लीराम अम्माई, आचार्य राजन शर्मा आदि र केही फिजियन नेपालीसँग कुराकानीमा आधारित रहेर तयार पारेको हो ।"
