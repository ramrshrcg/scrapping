शीर्षक,विवरण
"थप २ हजार ७५ जनामा कोरोना संक्रमण पुष्टि, ३० को मृत्यु",काठमाडौं : पछिल्लो २४ घन्टामा थप २ हजार ७५ जनामा कोरोना भाइरस संक्रमण पुष्टि भएको छ। १३ हजार ७५ नमूना परीक्षणमा यो संख्यामा संक्रमण देखिएको स्वास्थ्य तथा जनसंख्या मन्त्रालयले जनाएको छ। ७७०३ नमूनाको पीसीआर र ५ हजार ३७२ नमूनाको एन्टिजेन विधिबाट परीक्षण गराएको थियो। जसमध्ये १ हजार ४२४ नमूनाको पीसीआर र ६५१ नमूनाको एन्टिजेन विधिबाट संक्रमण पुष्टि भएको हो। यस्तै शनिवार कोरोनाबाट थप ३० जनाले ज्यान गुमाएका छन् । यो सहित कोरोनाबाट मृत्यु हुनेको संख्या १० हजार ४८५ पुगेको छ। पछिल्लो २४ घन्टामा २३ सय ८२ जना कोरोनामुक्त भएका छन्। हालसम्म कोरोनाका सक्रिय संक्रमितको संख्या ३९ हजार ३२१ पुगेको छ। कोरोना संक्रमित ७१८ जनाको आइसीयूमा र १६६ जनाको भेन्टिलेटरमा उपचार भइरहेको मन्त्रालयले जनाएको छ।
"मधेश स्वास्थ्य विज्ञान प्रतिष्ठान : रजिस्ट्रारको अधिकार कटौती, उपकुलपति शक्तिशाली","जनकपुरधाम : मधेश स्वास्थ्य विज्ञान प्रतिष्ठानमा उपकुलपति र रजिष्ट्रारको जुगाँको लडाईमा कामकाज अवरुद्ध भएको छ। प्रदेश २ व्यवस्थापिका संसदबाट स्थापित प्रतिष्ठानका पदाधिकारीबीच कार्याधिकारको विषयमा मनमुटाव भएपछि प्रतिष्ठान सञ्चालन प्रभावित भएको हो। प्रतिष्ठानका उपकुलपति डा रामकेवल साहले सहमतिका लागि मन्त्रिपरिषद्मा पठाइएका विनियमावली मस्यौदामा आफू अनुकुल हुने गरी प्रावधानहरु समावेश गरेको भन्दै रजिष्ट्रार डा विनोद कुमार यादवले असन्तुष्टि पोखेका छन्। कर्णाली स्वास्थ्य विज्ञान प्रतिष्ठानको नक्कल गर्दै विद्यार्थी भर्ना तथा छात्र सम्बन्धि विनियम, २०७७ मा रजिष्ट्रारको सम्पुर्ण अधिकार उपकुलपति डा साहले आफू निहित गरेपछि उपकुलपति र रजिष्टारको बिवाद झांगिएको हो। नियमावलीको मस्यौदामा अन्य प्रतिष्ठानहरुको अभ्यास विपरीत प्रशासनिक र आर्थिक अधिकार उपकुलपतिले आफुले प्रयोग गने गरी व्यवस्था गरेको छ। जबकी अन्य प्रदेशको स्वास्थ्य प्रतिष्ठानमा रजिष्ट्रारको अधिकार भएपनि प्रदेश २ मा उपकुलपति डा साहले आफू अनुकुलित अधिकार सर्वेसर्वा राख्न खोजेको छ। प्रतिष्ठान पदाधिकारी बीच कार्याधिकारका विषयमा असन्तुष्टि, विवाद र मनमुटाव भएपछि प्रतिष्ठान सञ्चालनका कारण प्रतिष्ठानले आवश्यक विनियमावली बनाउन सकेको छैन। जसले गर्दा प्रतिष्ठानका लागि आवश्यक भौतिक पूर्वाधार र जनशक्ति व्यवस्थापन नभई शैक्षिक सत्र समेत प्रभावित हुनेछ। प्रदेशसभाले गत वर्ष कार्तिकमा मधेश स्वास्थ्य विज्ञान प्रतिष्ठान ऐन पारित गरेको थियो। विभिन्न चार विधामा पठनपाठनको स्वीकृति प्राप्त गरेको प्रतिष्ठानले निर्धारित समयमा शैक्षिक सत्रको प्रारम्भ नहुँदा चिकित्सा सेवा आयोगबाट स्विकृति प्राप्त चारवटा कार्यक्रम प्रभावित हुनेछ। नर्सिङमा दुई र जनस्वास्थ्यमा एक र मेडिकल ल्याब टेक्नोलोजीमा एक गरी स्नातक तहका चारवटा शैक्षिक कार्यक्रम यसै वर्षबाट सञ्चालन गर्ने गरी अनुमति प्राप्त गरेको छ। प्रदेश २ मन्त्रिपरिषद्मा सहमतिका लागि पठाइएको प्रतिष्ठान विनियमावलीको मस्यौदा कर्णाली स्वास्थ्य विज्ञान प्रतिष्ठानका नियमावलीबाट हुबहु सारिएको पाईएको छ। प्रदेश २ मुख्यमन्त्री कार्यालयबाट प्राप्त मस्यौदामा मधेश स्वास्थ्य विज्ञान प्रतिष्ठानको सट्टा विद्यार्थी भर्ना तथा छात्रवृत्रि सम्बन्धी विनियम २०७७ को एक मस्यौदाको स्थानमा कर्णाली स्वास्थ्य विज्ञान प्रतिष्ठान लेखिएको छ। मुख्यमन्त्री कार्यालय पुगेका विनियमावली मस्यौदाहरुमा प्रतिष्ठानका प्रशासनिक र आर्थिक कामकाज गर्ने रजिष्ट्रारको भूमिकालाई संकुचित बनाइएको छ, रजिष्ट्रार डा यादवले भने, प्रतिष्ठान ऐनको मौलिकता भनेको उपकुलपति कार्यकारी हुनु हो। त्यसअनुसार विनियमावली मस्यौदा गर्दा राजिष्ट्रार भन्ने शब्दलाई प्रतिस्थापन गरी उपकुलपति वा उपकुलपतिले तोकेको पदाधिकारी लेखिएको छ, सञ्चालक समितिका सदस्य सचिवसँग प्रशासनिक र आर्थिक अधिकार नरहने हो भने, प्रतिष्ठान सञ्चालनमा जटिलता तथा विरोधाभाषहरु उत्पन्न हुनसक्छ। विनियमावलीका विभिन्न मस्यौदामा उपकुलपति वा उपकुलपतिले तोकेका भन्ने वाक्यांशप्रति रजिष्ट्रार यादवले विमति व्यक्त गर्दै आएका छन्। सरकारका कार्यकारी प्रमुख मुख्यमन्त्री हुन् तर यसो भन्दैमा विभागीय मन्त्रीका अधिकार खोसिँदैन। डा यादवले भने, प्रतिष्ठानका कार्यकारी प्रमुख उपकुलपति भए पनि अन्य प्रतिष्ठान जस्तै रजिष्ट्रारले प्रशासनिक र आर्थिक अधिकार प्रयोग गर्न पाउनुपर्छ। मस्यौदामा रजिष्ट्रारले गर्ने परम्परा र अभ्यास रहेका धेरै वटा कामकाज शिक्षाध्यक्षलाई दिइएको छ। प्रतिष्ठानका लागि आवश्यक ऐनकानुन बनाउन मस्यौदाको काम उपकुलपतिको अध्यक्षतामा रहने सञ्चालक समितिले गर्ने ऐनमा उल्लेख छ। तर चारपाँच पटक सञ्चालक समितिको बैठक बस्दा समेत उपकुलपति डा साहले विनियमावलीका विषयमा कुरासम्म नगरेको रजिष्ट्रार डा यादवको आरोप छ। उपकुलपति डा साहले भने कर्णालीभन्दा मधेश स्वास्थ्य विज्ञान प्रतिष्ठानको ऐन फरक भएकोले रजिष्ट्रारले अधिकार खोजेर नहुने बताए। ऐनमा उपकुलपतिलाई कार्यकारी अधिकारी दिइएको छ, त्यसैले उपकुलपतिको प्रत्यक्ष रेखदेख, नियन्त्रण र सुपरिवेक्षणमा अन्य पदाधिकारीका काम, कर्तव्य र अधिकार तोकिनेछन्। यसका लागि विनियमावली बनाउन थालिएको हो। यसमा कसैले कुनै विवाद छ भन्दा सुनेरै दुःख लाग्छ। उपकुलपति साहले विनियमावलीको मस्यौदा मात्र गरिएको र त्यसमा आवश्यक, उचित, संशोधन तथा परिमार्जन गरेर मात्रै सञ्चालक परिषद्बाट पारित भई लागू हुने बताए। विनियमावली पारितका लागि केहीदिन भित्रै सञ्चालक परिषद् बैठक बोलाउने तयारी भइरहेको छ, त्यहाँ आवश्यक सरसल्लाह सहित काम, कर्तव्य र अधिकार तय हुनेछ, अहिले हामीमा त्यस्तो कुनै विवाद छैन्। विनियमावली मस्यौदा गर्ने सञ्चालक समितिमा अहिले उपकुलपति सहित शिक्षाध्यक्ष र रजिष्ट्रार गरी तीन जना छन्। ती तीनमध्ये दुई पदाधिकारीलाई औपचारिक रुपमा मस्यौदाका विषयमा प्रतिष्ठान र सरकारबीच भएका पत्राचारबारे जानकारी छैन। रजिष्टार डा यादवले सञ्चालक समितिले नै प्रतिष्ठानका ऐनकानुन अर्थात् विनियमावली सञ्चालक परिषद्मा लग्ने व्यवस्था भएपनि त्यसविपरीत विनियमावलीका मस्यौदा उपकुलपति साहले सोझै मन्त्रिपरिषद्को कार्यालयमा लगेको बताए। समितिका सदस्य सचिव समेत रहेका रजिष्ट्रार डा यादवले विनियमावलीका मस्यौदाका विषयमा आफूलाई कुनै औपचारिक जानकारी नरहेको बताए। प्रतिष्ठान ऐनमा सञ्चालक परिषद्बाट पारित भएर लागू हुने विनियमावलीका लागि प्रदेश सरकारको सहमति अनिवार्य हुन्छ। उपकुलपति डा साहले विभिन्न विनियमावली बनाउनुपर्ने सहमति मन्त्रिपरिषद्को कार्यालयबाट माग गर्दा मन्त्रिपरिषद्को कार्यालयले विनियमावलीको मस्यौदा सहित सहमतिका लागि पत्र पठाउन भनेको थियो। सोही आधारमा उपकुलपति डा साहले प्रतिष्ठानको बैठक सञ्चालन प्रक्रिया तथा पदाधिकारीहरूको काम, कर्तव्य, अधिकार तथा पारिश्रमिक र सुविधा, प्रतिष्ठान कर्मचारीको सेवा, सर्त र सुविधा, आर्थिक, प्रशासनिक, शैक्षिक कार्यक्रम सञ्चालन गर्न आवश्यक विद्यार्थी भर्ना तथा छात्रवृत्ति र प्रतिष्ठान अस्पताल सञ्चालन गरी पाँच वटा विनियमका मस्यौदा मुख्यमन्त्री कार्यालयमा पठाएका छन्। प्रदेश सरकारले गत वर्ष माघ महिनामा प्रतिष्ठानका उपकुलपति, शिक्षाध्यक्ष र रजिष्ट्रार नियुक्त गरेको थियो। उपकुलपति डा साह र शिक्षाध्यक्ष डा अंकुर साह प्रतिष्ठानका सहकुलपति प्रदेश २ का सामाजिक विकास मन्त्री नवलकिशोर साहसँग नजिक रहेका छन्। प्रदेश सरकारले प्रतिष्ठान सञ्चालनका लागि गत वर्ष ९ करोड २५ लाख र चालु आवमा १० करोड रुपैयाँ बजेट विनियोजन गरेको छ। प्रदेश २ सरकारको दृष्टिमा प्रादेशिक राजधानी जनकपुरधाममा मधेश स्वास्थ्य विज्ञान प्रतिष्ठान स्थापना हुनु प्रदेशको गौरवको रुपमा लिएका छन्। प्रतिष्ठान सञ्चालन स्वास्थ्य विज्ञानको उच्चस्तरीय अध्ययन, अनुसन्धान तथा आवश्यक जनशक्ति तयार हुनुका साथै सर्वसाधारणले स्तरीय स्वास्थ्य सेवा प्राप्त गर्ने लक्ष्य छ।"
सीमा क्षेत्रमा अन्त शुल्कका अढाई लाख नक्कली स्टिकर बरामद,"भैरहवा: सशस्त्र प्रहरी बल नेपाल विओपी डण्डा रुपन्देहीले मदिरामा लगाइने अन्त शुल्कका आन्तरिक राजश्व विभागको नक्कली स्टिकर सहित २ जनालाई पक्राउ गरेको छ । पक्राउ पर्नेमा रुपन्देहीको सिद्धार्थनगर नगरपालिका ३ का २३ वर्षीय सहिद अन्सारी र सोही स्थानका २४ वर्षीय अमानत अली रहेका छन् । विशेष सूचनाका आधारमा डण्डाका सशस्त्र प्रहरी निरीक्षक कृष्ण प्रसाद अर्यालयको कमाण्डमा खटिएको टोलीले सिद्धार्थनगर नपा ३ दरखसवा स्थित घरमा छापा मारेर उक्त स्टिकर बरामद गरेको सस्शत्र प्रहरी बल नेपाल नम्बर २७ गण हेडक्वाटर रुपन्देहीका प्रमुख एसपी राजेश उप्रेतीले जानकारी दिए । बरामद उक्त स्टिकर ८० वटा रोल छ । एउटा रोलमा ३ हजार थान स्टिकर छन् । उक्त स्टिकर ५० यूपीको १८० एमएलको मदिरामा लगाएर राजश्व छल्नका लागि तयारी अवस्थामा राखिएको देखिएको छ । एसपी उप्रेतीका अनुसार अन्तरिक राजश्व कार्यालयको प्रारम्भिक विवरण अनुसार बरामद उक्त स्टिकरबाट आयकर १० लाख, भ्याट ३१ लाख ६३ हजार र अन्त शुल्क एक करोड ९४ लाख गरी कुल २ करोड ३५ लाख ६३ हजार रुपैयाँ बराबरको राजश्व छली हुन सकिने देखिन्छ । पक्राउ परेका व्यक्तिहरुको बयानका आधारमा उक्त सामान ढुवानी गर्न प्रयोग गरिएको लु २ च २५० नम्बरको गाडी समेत नियन्त्रणमा लिएर आवश्यक अनुसन्धानका लागि राजश्व अनुसन्धान कार्यालयमा बुटवलमा बुझाइएको सशस्त्र विओपी डण्डाका प्रमुख कृष्ण प्रसाद अर्यालयले बताए । मदिरामा लगाउनका लागि नक्कली स्टिकरको प्रयोग विगत देखि नै हुदै आएको छ । राजश्व छली गरी नक्कली स्टिकर वा विना स्टिकरकै मदिरा सीमा क्षेत्रमा छ्याप्छ्याप्ती पाइन्छन् । जसको अनुगमन कसैले गर्दैन । सशस्त्रले ठूलो परिमाणमा नक्कली स्टिकर बरामद गरेपछि नक्कली स्टिकर लगाएर मदिरा उद्योगीले राजश्व छल्ने गरेको स्पष्ट हुन्छ । यस्ता स्टिकर भारतमा तयार पारेर रुपन्देहीका सीमानाकाबाट समय समयमा भित्रयाउने गरिन्छ । यस अघि पनि रुपन्देही प्रहरीले ३ लाख ९९ हजार ८ सय ४० थान मदिरामा लगाइने अन्तशुल्कका आन्तरीक राजश्व विभागको नक्कली स्टिकर बरामद गरेको थियो ।"
"विश्वभर आज: अमेरिकासहित सबै देशसँग सम्बन्ध सुधार्न तालिबान इच्छुक, पाकिस्तानमा चिनियाँ नागरिकमाथि हमला","चीनले आफूहरुमाथि कब्जा जमाउन खोजेको ताइवानको आरोप बेइजिङ: ताइवानकी विदेशमन्त्री जोसेफ वु ले चीनले ताइवानमाथि तालिबानलेजस्तै आफ्नो कब्जामा लिन चाहेको आरोप लगाएकी छन् । शनिबार स्थानीय सञ्चारमाध्यसमसँग उनले सो आरोप लगाएकी हुन् । चीनले लामो समयदेखि ताइबानमाथि विभिन्न दाबी गर्दै आफ्नो कब्जामा लिने मनसाय बनाइसकेको छ उनले भनेकी छन्, चीनले तालिबानले जस्तै ताइबानमाथि कब्जा जमाउने सपना देखिरहेको छ । अमेरिकाको विदेश विभागले केही समयअघि चीनले ताइबानमाथि गरिरहेको दबाब बन्द गर्न आग्रह गरेको थियो । यद्यपि, चीनले भने यसबारे कुनै पनि प्रतिक्रिया जनाएको छैन । ००० रुसमाथि अमेरिकाको नयाँ प्रतिबन्ध मस्को: अमेरिकाले रुसमाथि नयाँ प्रतिबन्ध लगाएको छ । रुसका विपक्षी नेता एलेक्जेन्डर्स नवलनीलाई विष सेवन गराएको सन्दर्भमा अमेरिकाको वित्त विभागले रुसका नौ अधिकारी र लेबोरेटरीमाथि नयाँ प्रतिबन्ध लगाएको हो । रुसी राष्ट्रपति भलाद्मिर पुटिनका घोर विरोधी मानिएका विषक्षी नेता नवलनीलाई गत वर्ष २०) अगष्टमा नर्वेका एजेन्टमार्फत रुसले विष खुवाइएको थियो । विष सेवनपछि सिकिस्त बनेका नवलनीलाई उपचारको लागि जर्मनी पठाइएको थियो । उपचारपछि स्वस्थ बनेका उनलाई गिरफ्तार गरी हाल जेल पठाइएको छ । सोही सन्दर्भमा अमेरिकाको वित्त विभाग र विदेश विभागले ब्रिटेनसँग मिलेर रुसमाथि नयाँ प्रतिबन्ध लगाएको बताइएको छ । अमेरिकी वित्त विभागकाअनुसार अमेरिकाले रसायनिक हातहरियार बनाउने क्षमता भएका रुसका नौ जना अधिकारीहरु र रक्षा मन्त्रालयका दुइ जना लेबोरेटरीमाथि प्रतिबन्ध लगाएको छ । रुसका स्थायी आयातमाथि समेत प्रतिबन्ध लगाइएको छ । यसअघि मार्चमा अमेरिकाले सात रुसी अधिकारीमाथि समेत प्रतिबन्ध लगाएको थियो । ००० मेक्सिकोमा रिपोर्टर मारिए, यो वर्ष मात्र पाँच पत्रकारको हत्या मेक्सिको सिटी: मेक्सिकोको भेराक्रुजमा एक रेडियो रिपोर्टरको हत्या भएको छ । ओरी स्टेरियो एफएममा कार्यरत रेडियो रिपोर्टर जाकिन्तो रोमेरो फ्लोर्सको गोली हानी हत्या गरिएको हो । जाकिन्तो राजनीति र अपराध क्षेत्रमा रिपोर्टिङ गर्दै आएका थिए । उनको बिहीबार हत्या गरिएको बताइएको छ । मेक्सिोकोका स्थानीय सञ्चारमाध्यमहरुका अनुसार रोमेरोले राजनीतिक दूराचारको विषयमाथि रिपोर्टिङ गरिरहेका थिए । उनलाई भेराक्रुज प्रहरी र अन्य नेताहरुको धम्की आएको प्रारम्भिक अनुसन्धानबाट खुलेको छ । पत्रकारिता पेशाकै कारण उनलाई मृत्युको मुखमा पुर्याएको बताइएको छ । भेराक्रुज राज्य प्रमुख ह्युगो गुटिएरेज माल्दोनाडोले हत्याबारे थप अनुसन्धान अघि बढाएको बताएका छन् । रिपोर्टर रोमेरोका हत्याराको खोजी तथा पुर्ण अनुसन्धानको माग गर्दै सरोकारवालाहरुले मुख्य शहरहरुमा आन्दोलन गरिरहेका छन् । रेडियो रिपोर्टर रोमेरो सहित यसवर्ष मात्र मेक्सिकोमा पाँच पत्रकारहरु मारिएका छन् । अपराधिक गतिविधिमा अगाडि रहेको मेक्सिको पत्रकारहरुको लागि असुरक्षित मुलुक मानिन्छ । ००० छात्रछात्रा सँगै पढ्न नपाउने काबुल: अफगानिस्तानमा छात्रछात्राहरुले एउटै कक्षाकोठामा सँगै पढ्न नपाउने गरी तालिबानले रोक लगाएको बताइएको छ । खामा न्युजका अनुसार अफगानिस्तानको हेरात प्रान्तमा तालिबानी अधिकारीहरुले सरकारी तथा निजी विश्वविद्यालयका छात्र छात्राहरुलाई सँगै नपढाउन आदेश दिएका छन् । तालिबानले हेरात प्रान्तका निजी शिक्षण संस्थानहरुसँग तीन घण्टा लामो वार्ता गरेको बताइएको छ । अफगानिस्तानका युवा युवतीलाई शिक्षित बनाउन दुवै समूहको लागि अलग अलग कक्षाकोठामा पठनपाठन सञ्चालन गर्नुपर्ने निर्णय सो बैठकले पारित गरेको बताइएको छ । कलेजका छात्रछात्रालाई अलग अलग पढाउनेबाहेक विकल्प नरहेको भन्दै तालिबानले विश्वविद्यालयलाई सो आदेश दिएको बताइएको छ । तर हेरात प्रान्तमा महिला विद्यार्थी संख्या कम भएकोले अलगअलग कक्षाकोठाको व्यवस्थापन गर्न समस्या हुने बताइएको छ । उक्त प्रान्तमा विभिन्न क्षेत्रका विश्वविद्यालयहरुमा करिब ४० हजार छात्र र २ हजार छात्रा रहेको बताइएको छ । ००० अफगानी शरणार्थी रोक्न टर्कीमा ग्रीसको पर्खाल एथेन्स: तालिबानको डरले अफगानीस्तान छोडेका अफगानी शरणार्थीलाई युरोप प्रवेशमा रोक लगाउन ग्रीसले टर्कीमा पर्खाल निर्माण गरेको छ । ग्रीसले टर्कीसँग जोडिएको आफ्नो सिमानामा ४० किलोमिटर लामो पर्खाल निर्माण गरेको हो । साथै ग्रीसले आफ्नो सिमानामा सर्भिलेन्स प्रणाली पनि तैनाथ गरेको छ । ग्रीसका प्रधानमन्त्री किरियाकोस मित्सोटाकिसले टर्कीका राष्ट्रपति रेचेप तैथ्यप अर्दोआनसँग फोनबार्तामा भनेका छन्, अफगानिस्तानबाट युरोप प्रवेश गर्ने शरणर्थीहरुको संख्या दिन प्रतिदिन बढिरहेको छ । अफगान शरणर्थीहरुलाई रोक्नु हाम्रो लागि चुनौतीपुर्ण हुनेछ । यदि अफगानिस्तान र इरानमा हामीले आवश्यक कदम उठाउन सकेनौ भने युरोप प्रवेश गर्ने शरणार्थीहरुको बाढि लाग्न सक्छ । र उनीहरुलाई कसैले रोक्न सक्ने छैन । त्यसैले हामीले थप कदम उठाउनुपर्छ । ००० संसारको पहिलो डिएनए कोभिड खोपले पायो मान्यता नयाँदिल्ली: भारतको क्याडिला हेल्थकेयरले बनाएको संसारको पहिलो डिएनए कोभिड खोपले मान्यता पाएको छ । उक्त खोपले शुक्रबारदेखि पहिलो पटक भारतमा मान्यता पाएको हो । भारतको औषधि नियमक निकायले आपतकालीन प्रयोगको लागि सो खोपलाई मान्यता दिएको हो । जाइकोभ डी नामक उक्त खोप तीन पटक लगाउनु पर्छ । सो खोप लिएका ६६ प्रतिशत मानिसमा लक्षणविनाका संक्रमित देखिएको क्याडिकल हेल्थ केयरले गरेको प्रारम्भिक रिपोर्टमा उल्लेख छ । डिएनए खोप निर्माता कम्पनीले पहिलो चरणमा १२० मिलियन डोज खोप उत्पादन गर्ने जनाएको छ । यसअघि डिएनएबाट बनेको खोप जनावरहरुमा मात्र प्रभावकारी मानिन्थो । अब कोभिड संक्रमित मानिसका लागि पनि सो खोप प्रभावकारी हुने बताइएको छ । ००० अमेरिकालगायत सबै मुलुकसँग राम्रो सम्बन्ध बनाउने चाहना छः तालिबानी नेता अब्दुल काबुल: तालिबानका सह संस्थापक एवम् नेता अब्दुल गनी बरादरले अमेरिका लगायत संसारका सबै मुलुकहरुसँग तालिबानले राम्रो सम्बन्ध बनाउन चाहेको बताएका छन् । नेता अब्दुलले शनिबार ट्विटमार्फत तालिबानले अमेरिकालगायत संसारका सबै मुलुकहरुसँग बहुपक्षीय सम्बन्ध बनाउन चाहेको बताएका हुन् । इस्लामिक एमिराट अफ अफगानिस्तान अमेरिका लगायत संसारका सबै मुलुकहरुसँग राम्रो राजनैतिक, आर्थिक र व्यापारिक सम्बन्ध बनाउन चाहन्छ । हामीले कुनैपनी मुलुकसँग सम्बन्ध तोड्ने कुरा गरेका छैनौ ट्विटरमार्फत उनले भनेका छन् । ००० पाकिस्तानमा दुई चिनियाँ नागरिकमाथि हमला इस्लामाबाद: पाकिस्तानमा चिनियाँ नागरिकमाथि दोस्रो पटक आत्मघाती हमला भएको छ । पाकिस्तानको बलुचिस्तानस्थित ग्वादर क्षेत्रमा चाइना पाकिस्तान इकोनोमिक कोरिडोर परियोजनामा कार्यरत इन्जिनियरमाथि शनिबार हमला भएको हो । पाकिस्तानस्थित चिनियाँ दूतावासले हमलामा परी एक चिनियाँ कामदार र दुई पाकिस्तानी बालबालिकासहित ३ को मृत्यु भएको दाबी गरेको छ । यद्यपि, बलुचिस्तान पोस्टका अनुसार सो हमलामा परि जम्मा ९ जनाको मृत्यु भएको छ भने ३० भन्दा बढि घाइते भएका छन् । पछिल्लो ४० दिनमा पाकिस्तानमा चिनियाँ नागरिकलाई लक्षित गरी भएको यो दोस्रो ठूलो हमला हो । बलुचिस्तान लिबरेसन आमीले यस हमलाको जिम्मा लिएको छ । यसअघि गत महिना पाकिस्तानको उपर कोहिस्तान चिनियाँ इन्जिनियर बोकेको बसमा विस्फोट हुँदा ९ चिनियाँ इन्जिनियरसहित १२ को मृत्यु भएको थियो । पाकिस्तानमा आर्थिक सहायता गर्ने प्रमुख देशमध्ये चीन एक हो । ००० जलवायु परिवर्तनका कारण १ अर्ब बालबालिकाको जीवन जोखिममाः युनिसेफ वासिंटन: जलवायु परिर्वनका कारण संसारका करिब १ अर्बभन्दा बढी बालबालिकाको जीवन जोखिममा रहेको नयाँ तथ्य फेला परेको छ । युनिसेफले शुक्रबार एक रिपोर्ट सार्वजनिक गर्दै सो तथ्य सार्वजनिक गरेको हो । रिपोर्ट सार्वजनिक गर्दै युनिसेफले भनेको छ, जलवायु संकटका कारण संसारका १ अर्बभन्दा बढी बालबालिकाको जीवन जोखिममा छ । सो संकटका कारण बालबालिकाको स्वास्थ्य, शिक्षा र अन्य सुरक्षामा खतरा बढिरहेको छ । मध्य अफ्रिकी मुलुकका बालबालिकाहरुको जीवन सबैभन्दा बढी जोखिममा छ । युनिसेफले बालबालिकामा पर्ने असरबारे चेतावनी दिँदै संसारका सबै मुलुकहरुले बालबालिका मैत्री तथा जलवायु अनुकुल विकासलाई जोड दिन आग्रह गरेको छ । एजेन्सीको सहयोगमा"
कुम्भेश्वरबंगलामुखीमा सर्वेश्वर महादेवको मूर्ति राख्ने तयारी (तस्बिर),"काठमाडौं : ललितपुरस्थित कुम्भेश्वर महादेव मन्दिरसँगै सर्वेश्वर महादेवको मूर्तिलाई आज रातभर पोखरीमा राखिने भएको छ। साउन शुक्लपक्ष चतुर्दशीका दिन सर्वेश्वर महादेवको मूर्तिलाई मध्यराति १२ बजेअघि विधिपूर्वक बाजागाजासहित मन्दिरबाट बाहिर निकालेर पोखरीमा स्नान गराइ खटभित्र पूजा गरेर रातभरि पोखरीमा राख्ने परम्परा छ। गौरीकुण्डबाट पाटन आएको जलले स्नान गराइ खटभित्र राखेर विधिवत्रुपमा पूजाआजा गरेपछि जनैपूर्णिमा वा रक्षाबन्धन आरम्भ हुने बताइएको छ। श्रावण शुक्ल पूर्णिमाका दिन मनाइने जनैपूर्णिमा तथा ऋषितर्पणी पर्व आइतबार मनाइदैँछ। ललितपुरको कुम्भेश्वर बंगलामुखी मन्दिरमा मूर्ति राख्नका लागि तयारी भइरहेको छ। गौरीकुण्डको जल कुम्भेश्वर पोखरीमा भर्न सफा गराएर तयारी अवस्थामा राखिएको छ। स्वस्थानीमा वर्णन भएका ६४ शिवलिङ्गमध्ये सर्वेश्वर महादेव पनि एक हुन्। मार्कण्डे ऋषिले सर्वेश्वर महादेवको आरधना गरी आफ्नो छोटो आयुलाई अष्ट चिरञ्जीवी प्राप्त गरेको कुरा पुराण आदिमा उल्लेख छ। त्रेतायुगमा किराँती राजकुमारी कुष्ठरोग भएर दरबारबाट निकाला भएपछि कुम्भेश्वरको पानीले दैनिक स्नान गरी महादेव अनि देवीलाई पूजाआरधना गर्दै जाँदा दिव्य रुप भएको र राजाले घर जान आग्रह गर्दा अस्वीकार गरेपछि एक तलाको मन्दिर बनाइदिएको कथन छ । आइतबार काठमाडौंको पशुपति र मणिचूड, रसुवाको गोसाइँकुण्ड, ललितपुरको कुम्भेश्वर, सिन्धुपाल्चोकको पाँचपोखरी, धनुषाको जनकपुरधाम, धनुषसागर र गङ्गासागर, जुम्लाको दानसाधु एवम् नवलपरासीको त्रिवेणीधामलगायतका ताल, पोखरी र कुण्डमा मेला लाग्छ। तर धार्मिक तथा सांस्कृतिक पर्व जनैपूर्णिमा र गाईजात्रा सांकेतिक रुपमा मात्रै मनाउन र भीडभाड नगर्न काठमाडौं उपत्यकाका प्रशासन कार्यालयले आग्रह गरेका छन्। कोभिड१९ को संक्रमण तथा जोखिम दर उच्च रहकाले जनैपूर्णिमा र गाइजात्रा पर्वमा भीडभाड नगर्न अनुरोध गरेका हुन्। आइतबार पूर्णिमाका दिन तागाधारीहरुले आफ्नो जनै (यज्ञोपवित) फेर्छन्। यसका लागि आज शनिबारदेखि कपाल मुण्डन गरी एक छाकमात्र खाएर चोखोनीतो गरी बसिन्छ। यसरी व्रत बसेका तागाधारीहरुले आइतबार बिहानै पोखरी, ताल, तलाउ, नदी र कुण्डमा गई गाईको गोबर, खरानी, दत्तिउन र सप्तमृत्तिका लगाएर स्नान गर्दछन्। स्नानपछि जौ तिल र कुशद्वारा ऋषिहरुलाई तर्पण गरी वैदिक रुद्राभिषेक पद्धतिबाट मन्त्रिएको नयाँ जनै (यज्ञोपवित) फेरिन्छ। ऋषिलाई तर्पण गर्ने भएकाले ऋषितर्पणी पनि भन्ने गरिएको छ। मन्त्रिएको जनै फेर्ने गरिएकाले नै श्रावण शुक्ल पूर्णिमालाई जनैपूर्णिमा पनि भनिन्छ। यस्तो छ तयारी तस्बिर : विकेश शाक्य"
"क्वाँटी संस्कृति : सर्दी फाल्ने पनि, पोषिलो पनि","काठमाडौं : आज जनैपूर्णिमा अर्थात् क्वाँटी खाने दिन। हिन्दूधर्माबलम्बीहरूले धुमधामका साथ मनाउँदैछन्। हरेक वर्ष श्रावण शुक्ल पूर्णिमाका दिन मनाइने यो पर्व जनैपूर्णिमा, रक्षा बन्धन, ऋषितपर्णी, क्वाँटी खाने दिन र संस्कृत दिवसका रुपमा मनाइँदै आएको छ। यसदिनमा खासगरी ब्रतबन्ध संस्कार गरिसकेका (तागाधारी) हरूले जनै धारण गर्दछन्। नयाँ जनै फेर्नुअघि नदी तथा खोलानालामा गइ स्नान गर्ने चलन छ। आजकै दिनमा दिदीबहिनीले आफ्ना दाजुभाइको हातमा राखी बाँधेर दीर्घआयुको कामना गर्छन्। गच्छेअनुसार उपहार आदानप्रदान गर्छन्। यो प्रचलन पहिला तराईमा मात्र समिति थियो। तर पछिल्ला दिनमा समाजमा हुने देखासिकी, पर्वको रमाइलो र आत्मीय पक्षको आकर्षणले सबै समुदायमा राखी बाँध्ने चलन बढ्न थालेको छ। जनै फेर्ने गरिएकाले यस दिनलाई जनैपूर्णिमा भनिएको हो। यस दिन पुरोहितबाट वैदिक मन्त्रका साथ मन्त्रिएको जनै र रक्षा धारण गरिन्छ। जनै र रक्षा धारण गरेमा नकारात्मक तत्वहरूबाट बच्न सकिने धार्मिक विश्वास छ। वैदिक परम्पराअनुसार जनैलाई ज्ञानको धागो समेत मानिन्छ। यस्तै आज बाँधिएको डोरो लक्ष्मी पूजाका दिन गाईको पुच्छरमा बाँधेमा मृत्युपछि वैतरणी पार भइन्छ भन्ने जनविश्वास छ। आजको दिनलाई ऋषितर्पणी पनि भन्ने गरिन्छ। तागाधारीहरूले जनै फेर्नुअघि सप्त ऋषि र पितृहरूलाई तपर्ण गर्ने भएकाले यस दिनलाई ऋषितर्पणी भनिएको हो। जनैपूर्णिको अवसरमा मुलुकका विभिन्न धार्मिक स्थानमा मेला लाग्ने गर्छ। काठमाडौंको पशुपति र गोकर्णेश्वर,रसुवाको गोसाइकुँण्ड,सिन्धुपाल्चोकको पाँचपोखरी, धनुषाको जनकपुरधाम, ललितपुरको कुम्भेश्वर, कर्णालीको छायाँनाथ, बाजुराको बूढीनन्दा र बडिमालिका,बझाङको सुर्मासरोवरलगायत विभिन्न धार्मिक स्थालमा मेला लाग्ने गर्छ। यो वर्ष भने कोरोनाका कारण भेला र मेला अर्थात् बढी भीडभाड हुने ठाउँमा प्रतिवन्ध लगाइएको छ। क्वाँटीको सांस्कृतिक पक्ष के छ ? हरेक चाडपर्वका आआफ्नै मौलिकता छन्। हामीकहाँ पर्वपिच्छे विशेष परिकार पाक्ने गर्छन्। जस्तै: दसैंमा मासु,तिहारमा सेल रोटी, माघेसंक्रान्तिमा चाखु, असारमा दही चिउरा, साउनमा खीरको आफ्नै महत्व छ। यस्तै क्वाँटी पनि चाडविशेष एउटा परिकार हो। टुसा पलाएको गेडागुडीलाई पकाएर बनाएको खान्की हो क्वाँटी। यसलाई नेवारी भाषामा 'क्वाति' भनिन्छ। 'क्वा' को अर्थ तातो र 'ति' को अर्थ झोल अर्थात् तातो झोल। खासमा नेवारी समुदायमा प्रचलित यो परिकार पछिल्लो समय सबै वर्ग समुदायको भान्सामा पाक्ने गरेको छ। यसमा नौ थरी गेडागुडी मिसाएको हुन्छ। मास,मुगी, केराउ, बोडी, चना, राजमा, सिमी, भटमास, मकै, बकुल्लाको मिश्रण यसमा हुन्छ। खासमा क्वाँटीको सम्बन्ध कृषिकर्म गर्नेहरूसँग जोडिएको बताउँछन् संस्कृविद् डा गोविन्द टन्डन। वर्षात्को समयमा खेतिपाती गर्नेहरूले थप पोषिलो आहारको आवश्यक हुने भएकाले क्वाँटी खाने प्रचलन रहेको उनको बुझाइ छ। यतिबेला वर्षायामको खनजोत सकिसकेको हुन्छ। खेतिपाती गर्नेहरू थकित र गलित भएका हुन्छन्। वर्षासँगै काम गर्नुपर्ने भएकाले शरीरमा चिसो पनि गाढिएको हुन्छ। कम्जोर शरीर फूर्तिलो र चिसोबाट बच्न क्वाँटी खाने गरेको हो। आफ्नै खेतवारीमा उत्पादन गेडागुडी मिसाएर पकाएको क्वाँटी खानु स्वास्थ्यका लागि फाइदा हुने उनले बताए। उनका अनुसार अर्कोतिर जनैपूर्णिमाका दिनदेखि जाडो समय सुरु हुने भएकाले चिसोमा शरीरलाई स्फूर्तिलो र बलियो बनाउन क्वाँटी खाने गरेको हो। प्राचीनकालदेखि तिथी, पर्व र उपासनाको विशेष महत्व रहेको पाइन्छ। यस्ता संस्कारले मानव समुदायलाई एउटै शुत्रमा बाँध्न महत्वपूर्ण भूमिका खेलेका हुन्छन्। चाडवाडले मानिसमा सामाजिक भावनाको विकास हुनेगर्छ। के भन्छन् पोषणविद् ? टुसा पलाएका गेडागुडी स्वास्थ्यका लागि फाइदाजनक हुने स्वास्थ्यविज्ञहरू बताउँछन्। यस्ता गुडागुडीमा शक्ति र स्वाद दुवै पाइने हुँदा सबै उमेर समूहका लागि फाइदाजनक मानिन्छ। पोषणविद् डा अरुणा उप्रेतीका अनुसार क्वाँटी बालबालिकाहरू र भर्खरै बिरामीबाट उठेका व्यक्तिहरूका लागि राम्रो खुराक हो । भिजाएर राखेका गेडागुडीमा टुसा उम्रेपछि १० गुणा बढी खनिज, भिटामिनलगायत अन्य तत्वहरू बढ्छन्। त्यसैले क्वाँटी सबै उमेर समूहकालाई फाइदाजनक छ। क्वाँटी वर्ष दिनमा एक पटक मात्र नभइ हप्तामा २,४ पटक खानुपर्ने डाउप्रेतीको सल्लाह छ। डाउप्रेतीका अनुसार यस्ता परिकारले विशेषगरी बालबालिकाहरूलाई कुपोषणबाट बचाउन सकिन्छ। कोरोना बिरामीका लागि क्वाँटीको झोल अमृतसमान हुने डा अरुणाको बुझाइ छ। शाकाहारी बिरामीलाई क्वाँटी उत्तम परिकार हुने उनको सल्लाह छ। पेटसम्बन्धी र युरिक एसिडको समस्या भएकाहरूले क्वाँटी नखादा राम्रो हुने डा अरुणाको सल्लाह छ। टुसा पलाएको गुडागुडीलाई दाल,तरकारी,सलाद र अन्य परिकारमा मिसाएर खान सकिने डा अरुणाको सल्लाह छ। क्वाँटी पकाउने कसरी त ? क्वाँटी पकाउने आआफ्नै तौरतरिका छन्। कसैले क्वाँटीलाई मासुमा मिसाएर पकाउँछन् भने कसैले क्वाँटी मात्र पकाउने गर्छन्। स्वादिलोका लागि मासुमा मिसाएर पकाएको क्वाँटी मिठो त पक्कै होला। तर, प्रशस्त मात्रामा पौष्टिक तत्व हुने भएकाले गेडागुडी मात्र पकाउँदा स्वास्थ्यका लागि फाइदा नै हुन्छ। खाना जिब्रोका लागि नभइ स्वास्थ्यका लागि खानुपर्छ। यहाँ क्वाँटी पकाउने सजिलो तरिकाबारे जानकारी दिइएको छ। गेडागुडीलाई पानीले सफा गर्ने। कतिजनालाई पकाउने हो सोअनुसार प्रेसर कुकरमा राख्ने। गेडागुडी भिज्नेगरी पानी राख्ने। त्यसमा थोरै नुन र बेसार राख्ने। यसो गर्दा गेडागुडी पाक्ने क्रममा पानी बाहिर आउने डर हुँदैन। अब ग्यास वा आगोमा कुकर बसाल्ने। कुकरमा ४५ सिटी लागिसकेपछि बन्द गरिदिने। त्यसपछि एउटा कराइमा तेल राख्ने। त्यसमा अलिकति जिरा राख्ने। विस्तारै तेजपत्ता, एक दुईवटा रातो खुर्सानी राख्ने। त्यसपछि मसिनो गरी काटेको प्याज राख्ने। प्याज हल्का रातो भएपछि त्यसमा लसुन र अदुवाको पेष्ट राख्ने। त्यसपछि गुलभेडा राख्ने। आवश्यकताअनुसार नुन, बेसार र थोरै गरम मसला थप्ने । सबै मरमसला पाकिसकेपछि क्वाँटी राख्ने। झोल बढी चाहिन्छ भने पानी थप्दा पनि हुन्छ। अब यसलाई राम्रोसँग पकाउने। पाकीसकेपछि हरियो धनियाँ राख्ने। क्वाँटी तयारी भयो। अब पस्किने पालो तपाईंको।"
इन्फिनिटी लघुवित्त र नेपाल एग्रो लघुवित्तको एकीकृत कारोबार शुरु,"काठमाडौं : इन्फिनिटी लघुवित्तवित्तीय संस्था लिमिटेडले नेपाल एग्रो लघुवित्त वित्तीय संस्था लिमिटेडलाई प्राप्ति गरेपश्चात एकीकृत कारोबार शुरु गरेको छ । उक्त कार्यक्रममा इन्फिनिटी लघुवित्त वित्तीय संस्थाका सञ्चालक तथा संयुक्त मर्जर वा प्राप्ति समितिको संयोजक बलराम विष्टको सभापतित्वमा केन्द्रीय कार्यालय गैंडाकोट, नवपपुरमा सम्पन्न भएको हो । एकीकृत कारोबार शुभारम्भसमारोहको समुद्घाटन समारोहका सभापति र साविक नेपाल एग्रो लघुवित्त वित्तीय संस्था लिका अध्यक्ष रमेश कुमार कर्मचार्यले संयुक्त रुपमा भर्चुअलमार्फत गरेका हुन् । कार्यक्रममा संस्थाका प्रमुख कार्यकारी अधिकृत प्रवीण कुमार लामाले उपस्थित सञ्चालक, अतिथि र सम्पूर्ण महानुभावहरुलाई स्वागत गरे । कार्यक्रममा दुवै वित्तीय संस्थाको तर्फबाट सञ्चालक, संयुक्त मर्जर समितिका सदस्यहरुबाट समेत शुभकामना व्यक्त गरेका हुन् । कार्यक्रमको अन्त्यमा कार्यक्रमका सभापति बलराम विष्टले यस प्राप्तिपश्चात इन्फिनिटी लघुवित्त वित्तीय संस्था पनि बजारमा प्रतिस्पर्धा गर्नसक्ने एक सवल तथा सक्षम वित्तीय संस्थाको रुपमा अगाडि बढ्ने बताए । यस अवसरमा कार्यक्रममा सहयोग गर्ने नेपाल राष्ट्र बैंक, सम्पूर्ण नियामक निकाय, दुवै वित्तीय संस्थाका सञ्चालक समिति, संयुक्त मर्जर समिति, दुवै संस्थाका संस्थापक तथा शेयरधनी महानुभावहरु, दुवै संस्थाका व्यवस्थापन समिति, कर्मचारी तथा ग्राहक सदस्यहरुमा समेत धन्यवाद ज्ञापन गरे । प्रमुख कार्यकारी अधिकृतले एकीकृत कारोबार पश्चात संस्थाको पुँजी रु ३२ करोड ४६ लाख, सेवापुगेको जिल्ला ३९, शाखा संख्या ८५, कर्मचारी संख्या ३४२, सदस्य संख्या ७४ हजार, निक्षेप रु १ अर्व १५ करोड, कर्जा रकम रु ४ अर्व १४ करोडभन्दा बढी हुने भएकोले सवल, सक्षम, ग्राहकहरुमा गुणस्तरीय सेवा, नवप्रवर्तनकारी संस्थाको रुपमा अगाडि बढाउने जानकारी दिए ।"
ओखलढुंगामा दुई अलग हत्याका आरोपी विरुद्ध कर्तव्य ज्यान मुद्दा,ओखलढुंगाः ओखलढुंगामा हत्याका छुट्टाछुट्टै दुई वटा घटनाका आरोपित विरुद्ध मुद्दा दर्ता भएको छ । प्रहरीले आरोपितहरुलाई पक्राउ गरी कर्तव्य ज्यान मुद्दा दर्ता गरेको हो । साउन ३२ गते कुटपिटपछि आमाको मृत्यु भएको घटनाका आरोपित छोरा साङ्गे शेर्पा विरुद्ध पक्राउ गरि कर्तव्य ज्यान मुद्दा दर्ता भएको छ । कुटपिटपछि गाउँपालिका वडा नं ९ मा ५८ वर्षीया कमुनी शेर्पाको शंकास्पद मृत्यु भएको थियो । शेर्पाको साउन ३२ गते राति लडेर मृत्यु भएको प्रहरीले सूचना पाएको थियो । घटनास्थलमा प्रहरी पुग्दा स्थानीयले कुटपिटबाट मृत्यु भएको बताएको र अवस्था शंकास्पद भएकाले शव पोष्टपार्टमपछि अनुसन्धानगर्दा छोराले कुटपिट गरेको स्वीकारेकाले मुद्दा दर्ता गरेको जिल्ला प्रहरी कार्यालय ओखलढुंगाका डिएसपी गोविन्दराज काफ्लेले जानकारी दिए । स्थानीयका अनुसार लडेर मरेको परिवारकै सदस्यले जानकारी गराएपछि रितपूर्वक अन्त्यष्टि गर्ने तयारी गरेको र एक स्थानीयले अनुहार हेरौं भनेर अनुहारबाट कपडा निकाल्दा अनुहारमा चोटैचोट देखेर प्रहरीलाई खबर गरिएको थियो । त्यस्तै आपसी झडपमा गम्भीर घाइतेको मृत्यु भएपछि सिद्धिचरण नगरपालिका ५ का अर्का व्यक्ति विरुद्ध पनि मुद्दा दर्ता गरिएको छ । सिद्धिचरण नगरपालिका५ चित्रका ४२ वर्षीय पासाङ तेन्जी शेर्पा र ६३ वर्षीय आङगुबु शेर्पाबीच बाटोमा अपसी विवाद भई कुटाकुट हुँद पासाङ तेञ्जी शेर्पाको मृत्यु भएको थियो । गत हप्ता भएको झगडामा दुबै जना गम्भीर घाइते भएका थिए । सामुदायिक मिसन अस्पताल ओखलढुंगामा उपचारको क्रममा पासाङको मृत्यु भएको थियो । गम्भीर घाइते आङगुबु शेर्पाको अस्पतालमा उपचारपछि हाल हिरासतमा राखेर अनुसन्धान थालिएको प्रहरीको भनाइ छ । कुटपिटपछि मृत्यु भएकाले दुवै घटनाका आरोपित विरुद्ध कर्तव्य ज्यान मुद्दा दर्ता गरेर अनुसन्धान भइरहेको डिएसपी काफ्लेले जानकारी दिए ।
कुमारी बैंकका ३ नयाँ शाखा विस्तार,"काठमाडौं : कुमारी बैंक लिमिटेडले आफ्नो सेवा विस्तार गर्ने क्रममा ३ नयाँ शाखा विस्तार छ । प्रदेश १ को सुनसरीस्थित आँपगाछी शाखा, प्रदेश २ को वीरगञ्जस्थित प्रतिमाचोक शाखा, र गण्डकी प्रदेश कास्कीस्थित काहुखोला शाखा गरी ३ वटा शाखा औपचारिक रुपमा सन्चालनमा ल्याएको छ । यसका साथै कुमारी बैंक लिमिटेडको देशभरि नै १९६ वटा शाखा कार्यालयहरू विस्तार भइसकेका छन् । काठमाडौं उपत्यकामा ४६, उपत्यका बाहिर १५०, तथा १३ वटा एक्स्टेन्सन काउन्टरहरूबाट बैंकले ग्राहकहरू समक्ष सेवाहरू प्रदान गरिरहेको छ । कोरोना भाइरसको महामारीले ल्याएको विषम परिस्थितिमा पनि बैंकले ग्राहकवर्गहरुको सेवालाई मध्यनजर गर्दै थप शाखाहरु बिस्तार गरेको हो ।"
कालिका लघुवित्तको प्रवन्ध सञ्चालकमा केशव नारायण प्रधान नियुक्त,काठमाडौं : कालिका लघुवित्तको प्रवन्ध सञ्चालकमा केशव नारायण प्रधान नियुक्त भएका छन् । यहि भाद्र ३ गतेको सञ्चालक समितिको बैठकले उनलाई प्रवन्ध सञ्चालकमा नियुक्त गरेको हो । उनले राष्ट्रिय बाणिज्य बैंकको ३० वर्ष लामो अवधीको बैकिङ्ग अनुभव हासिल गरी प्रवन्धक पदबाट निबृत्त भई यस अघि यसै संस्थामा डेढ वर्ष वरिष्ठ प्रवन्धकको रुपमा समेत कार्य गरिसकेका छन् । प्रधान मिति २०७८ बैशाख ७ गते सम्पन्न संस्थाको वार्षिक साधारण सभाबाट सर्वसाधारण शेयरधनीहरुको प्रतिनिधित्व गर्दै सञ्चालक पदमा निर्वाचित भएका थिए ।
कुमारी बैंकको महामारी नियन्त्रण कोषलाई सहयोग,"काठमाडौं : कुमारी बैंक लिमिटेडले विश्वव्यापी फैलिएको कोभिड महामारीको रोकथामका लागि दमक उद्योग वाणिज्य संघद्वारा सञ्चालित महामारी नियन्त्रण अभियान कोषमा कुमारी बैंकले ५० हजार सहयोग गरेको छ । कोरोना भाइरस महामारीको रोकथामका साथ महामारीले प्रत्यक्ष तथा अप्रत्यक्ष रुपमा प्रभावित विविध क्षेत्रहरुलाई उजागर गर्नका लगायत न्यून आमदानी भएका अतिविपन्न, सिमान्तकृत परिवारहरुलाई दैनिक उपभोग्य सामग्री आर्जनका निम्ति सो कोषले विविध कार्यक्रमहरु गर्दै आएको छ । एक संक्षिप्त कार्यक्रममाझ बैंकका उर्लाबारी शाखाका प्रबन्धक युवराज दाहालले दमक वाणिज्य संघका अध्यक्ष गोकुल श्रेष्ठ, पूर्व अध्यक्ष तथा महामारी नियन्त्रण अभियानका संयोजक प्रकाश प्रसाईंलाई संयुक्त रुपमा सहयोग रकम बराबरको चेक हस्तान्तरण गरेका छन् ।"
अष्ट्रेलियामा लकडाउनविरुद्ध प्रदर्शन,"अष्ट्रेलियामा लकडाउन विरुद्धमा प्रदर्शनमा उत्रिएका हजारौँलाई पक्राउ गरिएको छ । प्रहरीले सिड्नी सहरबाट उनीहरुलाई गिरफ्तार गरेको हो । प्रदर्शनका क्रममा लकडाउन विरोधी प्रदर्शनकारी र प्रहरीका बीचमा झडपसमेत भएको थियो । यहाँ दैनिक संक्ररमितको संख्या बढीरहेको भन्दै चिन्ता व्यक्त गरिएको छ । न्यु साउथ वेल्स प्रदेश सरकारले सिड्नी र त्यस आसपासको क्षेत्रमा आगामी सेप्टेम्बर महिनासम्म लकडाउन लागु गर्ने निर्णय गरिसकेको छ । महामारी नियन्त्रणमा आइनसकेकाले लकडाउनलाई निरन्तरता दिनु आवश्यक रहेको ठहर गर्दै अधिकारीले लकडाउनको म्याद थप गर्ने निर्णय गरेका हुन । यस क्षेत्रमा लामो समयदेखि लकडाउन जारी छ । सिड्नीको बृहत क्षेत्र र आसपासका क्षेत्रमा लागु गरिएको लकडाउन यही अगस्ट २८ मा सकिन लागेको छ । तर सरकारको नयाँ निर्णयले अहिले लकडाउन अन्त्य नभएर फेरि एक महिना लम्बिने भएको छ । 'हामीले खोप लगाइसकेका छौँ, अव सधैँ थुनिएर बस्न सक्दैनौँ, हामी स्वतन्त्रता चाहन्छौँ,' प्रदर्शनमा उत्रिएका एक प्रदर्शनकारीले भने । प्रदर्शनकारीले लकडाउनको नियम उलङ्घन गरेको भन्दै प्रहरीले उनीहरुलाई प्रदर्शनमा रोक लगाएको थियो । प्रहरीको आदेश अस्विकार गर्नेलाई प्रहरीले गिरफ्तार गरेको हो । प्रदर्शनकारी र प्रहरीबीचमा झडप हुँदा कम्तीमा सात अधिकारी घाइते भएको प्रहरी कार्यालयले जनाएको छ । त्यसैगरी प्रदर्शनमा उभिएका २०० भन्दा बढीलाई प्रहरीले गिरफ्तार गरेको छ । कतिपय क्षेत्रमा राति ९ बजेदेखि बिहान ०५ बजेसम्म कफ्र्यू पनि लागु गरिएको सरकारी अधिकारीले जनाएका छन् । तर अत्यावश्यक काम, स्वास्थ्य सेवालगायतका लागि भने स्थानीय अधिकारीको अनुमति र समन्वयमा हिड्डुल गर्न पाइने व्यवस्था गरिएको छ । रासस"
ठेकेदारले पुल नबनाएपछि गाउँपालिकाकै मिलेमतोमा खोला तारेको भाडा उठाउँदै युवाहरु,"विराटनगर: हुलाकी राजमार्ग अन्तरगत भुट्हा हरिनगरा सडक खण्डमा पर्ने मर्या खोला तर्न रु १० तिर्नुपर्ने गाउँपालिकाकै मिलेमतोमा स्थानीयहरुले नियम लगाएका छन् । ठेकेदारले तोकिएको समयमा पुल निर्माण नगर्दा हरिनगरा गाउँपालिकाले एक लाख ९० हजारको लागतमा सो खोला ओहरदोहर गर्न बाँसको पुल निर्माण गरेको थियो । गाउँपालिकाले एक लाखको लोहाको पाईप र ९० हजारको बाँस किनेर पुल निर्माण गरेपछि स्थानीय युवाहरुले पुलबाट ओहरदोहर गरेवापत रु १० लिने गरेका छन् । राष्ट्रिय गौरवको आयोजना हुलाकी राजमार्ग अन्तर्गत भुट्हा हरिनगरा सडक खण्डमा पर्ने सो खोलामा पुल समयमा ठेकेदारले नबनाउँदा स्थानीय युवाहरुले बाँसको पुल वर्षेनी बनाएर अवैध रुपमा यात्रुसँग पैसा असुली गर्ने गरेका हुन् । हरिनगरा गाउँपालिका अध्यक्ष गफार अन्सारीले एक लाख ९० हजारमा पुल निर्माण गरेको केही दिनमा नै आएको बाढीले पुल बगाउँदा मर्मतको लागि स्थानीय युवाहरुलाई रु १० लिन भनेको बताए । उनले भने बासको पुल निमार्ण भएको चार दिनमा नै बाचिन्छ । अनि मर्मतको लागि रु १० लिन युवाहरुलाई भनेको हुँ ।' तर स्थानीयहरुका अनुसार खोलामा पानीको बहाव बढेसँगै स्थानीयहरुले खोलामा बाँसको पुल बनाएर वर्षेनी ओहरदोहर गरेवापत वापत रु १० लिने गरेका छन् । लामो समय पुल नबन्दा दुई वटा गाउँपालिकाका बासिन्दालाई वर्षेनी सास्ती नै छ । बाँसको पुल तर्दा वा मोटरसाइकल तार्न पनि पैसा तिर्नुपर्ने स्थानीय बताउँछन् । यसवाहेक एउटै पुलमा ओहोर दोहोर गर्दा दुई पटकसम्म पैसा तिर्नुपर्ने नियम राखिएको स्थानीयको गुनासो छ । स्थानीय रमेश महतका अनुसार प्रत्येक वर्ष वर्षायाम सुरु हुनासाथ बाँसको पुलमा ओहरदोहर गरेवपात पैसा तिर्नुपर्ने बाध्यता छ । राजमार्गको काम सुरु भएलगत्तै खोलामा पुल निर्माणको लागि सडक डिभिजन कार्यालय विराटनगरले विराटनगरकै कार्की बन्धु कन्सल्टेन्ट प्रालिलाई ठेक्का दिएको थियो । २०७४ साल माघ २६ गते ६ करोड ३३ लाख १९ हजार ५ सय ठेक्का रकममा कार्की बन्धुलाई दुई वर्षमा निर्माणको काम सम्पन गर्ने गरी ठेक्का दिएको थियो । तर तोकिएको समयपछि पनि दुई पटक म्याद थप गरिए पनि पुल निर्माणको काम आधा मात्र भयो । पुल निर्माण नहुँदा हरिनगरा र देवानगंज गाउँपालिका वासिन्दा बढी प्रभावित भएका छन् । दैनिक एक हजारको हराहरीमा खोला तरेर ओहर दोहर गर्दैआएका स्थानीयहरुले जनप्रनिधि र ठेकेदारको लापरवाहीले पुल नबनेको गुनासो गर्छन् । स्थानीय मो कादिरले भने ठेकेदारको पुल बनाउने मनसाय नै छैन । विभिन्न बहाना देखाएर काम गर्दैछु भनेर मात्र देखाउने गरेकाले यात्रुलाई सास्ती छ ।' पुल नबन्दा हरिनगर, बसन्तपुर, भोक्रहा, नसिङ्ग, जलपापुर, घुस्की, फुल चौक सम्मको बाटो पूर्ण रुपमा अवरुद्ध समेत भएको छ । सो सडक खण्डको विराटनगरको बरगाछीदेखि सुनसरीको नरसिङस्थित महेन्द्र राजमार्ग सडकसम्म २६ किलोमटिर सडकको निर्माण काम समेत पुलको कारण प्रभावित बनेको हुलाकी राजमार्गको इटहरीस्थित कार्यालयका प्रमुख दिपेन्द्र पाण्डेले जानकारी दिए । मर्या खोलामा ४० मिटर लामो पुल निर्माणको ठेक्का लिएका विराटनगरकै कार्की बन्धु कन्सल्टेन्ट प्रालिका दिलीप कार्की भने पटक पटक सम्पर्क गर्न खोज्दा सम्पर्कमा आउन चाहेनन् । स्थानीयहरुले कोरोनाको कारण निर्माण कार्य प्रभावित भएको भन्दै सरकारले बजेट भाषणमा नै समय थप गर्ने उल्लेख गरेपछि पुलको ढलान गर्न जडान गरेको संरचना खोलेर लगेको बताएका छन् । यस सडक खण्डको सडक निर्माण भएपछि विराटनगरबाट पश्चिम जाने यात्रुहरु सोही बाटो रोज्ने गरेका छन् । यस खोलामा वर्षौँदेखि पटक पटक बाँध बनाउने प्रयास गरिए पनि दिगो नभएपछि २०४१ सालपछि मर्या खोलाको रुपमा नामाकरण गरिएको हो ।"
बसमा यात्रा गरिरहेकी आमाको मृत्युपछि नाबालक छोरालाई भुलाउन जब उनकै काखमा राखियो,"जाजरकोट : शुक्रबारदेखि एउटा तस्बिर सामाजिक सञ्जालमा भाइरल भइरहेको छ। तस्बिरमा एक अचेत अवस्थामा रहेकी आमाको काखमा एउटा बालकलाई देख्न सकिन्छ। उक्त तस्बिरमा रहेकी महिलाको नाम धर्माकुमारी बटाला हो। २८ वर्षीया बटालको माइतीघर डडेल्धुराको अजयमेरु गाउँपालिका  ३ गुनपाल हो। उनले रुकुमपश्चिमको आठबिसकोट नगरपालिका९ का दलबहादुरसँग बिहे गरेकी थिइन्। उक्त तस्बिर उनी रुकुम पश्चिमको राडीबाट बाँकेको नेपालगञ्जमा जाँदा रात्रीबसमा लिइएको हो। मुटु रोगी उनी थप उपचारका लागि ३२ महिने छोरा किरणलाई बोकेर बिहीबार नेपालगञ्ज जाँदै थिइन्। उपचारका लागि गाउँबाट नेपालगञ्ज जाने क्रममा उनले बीचबाटो बसमै ज्यान गुमाएकी थिइन्। नेपालगञ्जमा रहेका श्रीमानलाई आफू बिरामी भएको खबर सुनाएपनि श्रीमानले गाँउकै मेडिकलमा उपचार गर्न सुझाए। तर उनलाई निको नभएपछि छोरा लिएर आउ नेपालगञ्जमै उपचार गरौँला भनेपनि राडीबाट रात्री बसमा उनी काखेबालकसहित चढेकी थिइ्न। उनको उपचारमा पहिला पनि ४ लाखभन्दा बढी खर्च भइसकेको बताउँदै श्रीमान भन्छन्, मैलै नै उपचारका लागि बोलाएको थिए। शुक्रबार बिहान कोहलपुरमा भेट्न भनेर म पर्खिरहेको थिए। तर उनले बाटोमै ज्यान गुमाइ सकिछन्। रातिसम्म त फोनैमा कुरा भइरहेको थियो ठिकै थिइन् तर के पो भएछ बाटोमै देह त्याग गरिछन्। बिहान आमा मृत अवस्थामा र छोरालाई रोइरहेको अवस्थामा फेला पारे। धर्माकुमारी चढेको बसका यात्रीका अनुसार राति उनले आफूलाई बान्ता आउने बताएपछि उनका लागि सिंगल सिट मिलाइएको थियो। सुर्खेत र बर्दियाको सिमानामा पर्ने हरिया लेकमा भने उनको छोरा रोएको आवाज सुनियो। अगाडि गएर हेर्दा आमाको काखमा बालक रोइरहेका र धर्मा हलचल गर्न नसक्ने अवस्थामा थिइन् एक यात्रुले भने। रोइरहेको बच्चालाई भुलाउन धेरै यात्रुले उनलाई पालैपालो समातेपनि नमानेपछि आमा धर्माकुमारी बटालाको काखमा बच्चालाई राखिएको थियो। त्यहीबेला एक यात्रुले उक्त तस्बिर खिचेका हुन्।"
अफगान नागरिकको उद्वारका लागि सार्क बैठक बोलाउन नेपाली नागरिकहरुको अपील,"काठमाडौँ: अफगानिस्तानमा उत्पन्न राजनीतिक घटनाबाट पीडित त्यहाँका नागरिकको जीवन रक्षाका लागि सार्कको अध्यक्ष राष्ट्रको हैसियतमा नेपाल सरकारले पहल गर्नुपर्ने भन्दै युवा तथा अधिकारकर्मीहरुले आह्वान गरेका छन् । नेपाल सरकारले सार्क राष्ट्रहरुको आपतकालीन बैठक बोलाएर अफगानिस्तानका सम्भावित शरणार्थीहरुको समस्या सम्बोधन गर्नुपर्ने उनीहरुको माग छ । जगन्नाथ लामिछाने, सरोज रे, प्रेम सापकोटा, सुष्मा बराली, प्रदीप परियार, शीवनाथ यादव, दावा लोमु शेर्पा, दीपज्योति श्रेष्ठ, डा बिशाल ढकाल, सौगात वाग्ले, केशब बोहरा, आनन्द मिश्र, शृष्टि अधिकारी, डा जीवन क्षेत्री, नवीन सिलवाल, बसन्ती चौधरी, गणेश बढाथोकी, सुमन अधिकारी, कैलाश न्यौपाने, प्रविन केसी, बसन्ती चौधरी, रोमस खतिवडा, विश्वास बराल, जानकी घिमिरे अर्याल, भोला पासवान, रुकमणि महर्जन, तुसार न्यौपाने, शिला तिम्सिना, भुवन केसी र शेहनाज बानुले संयुक्त रुपमा विज्ञप्ति निकाल्दै अफगान नागरिकको जीवन रक्षाका लागि आह्वान गरेका हुन् । ""अफगानिस्तानमा विकसित राजनीतिक वातावरण देखेर हामी नेपाली नागरिक विक्षिप्त बनेका छौं। मुस्लिम अतिवादी समहू 'तालिबान'लेअफगानिस्तानको राज्यसत्ता कब्जा गरेपछि त्यहाँ रहेका पत्रकार, शिक्षासेवी, महिला, बालबालिका, मानव अधिकारकर्मी तथा खुला समाजमा विश्वास गर्ने समहू र व्यक्तिहरूले अहिले सबभैन्दा ठूलो मानवीय संकट तथा सुरक्षा चुनौती भोगिरहेका छन्"" विज्ञप्तिमा भनिएको छ "" अफगानी नागरिकहरूको जीवनमा आइपरेको यो दुखद समयमा, विश्वका नेताहरू र आम नागरिकले जिम्मेवारीबोधका साथ उनीहरूको बाँच्न पाउने मानव अधिकारको सुनिश्चितता तथा जिउधनको रक्षाका लागि आवाज उठाउँदै समस्या समाधानको उपाय खोज्न हातमालो गर्नु पर्दछ ।"" यस्तै अफगानिस्तानमा अहिले देखिएका हृदयविदारक घटना, महिला तथा बालबालिकाहरूले भोग्नु परेको अमानवीय व्यवहार सबैको सामूहिक असफलताको चित्र भएकाले सबै मिलेर त्यस संकटबाट त्यहाँका नागरिकको उद्वार गर्नुपर्ने बताइएको छ । अफगान नागरिकलाई सबैको साथ र सहयोग चाहिएकाले विश्व समदायले नै त्यस अवस्थालाई तिरस्कार गर्न नमिल्ने विज्ञप्तिमा भनिएको छ । यस्तै दक्षिण एशियाली क्षेत्रीय सहयोग संगठन (सार्क) को अध्यक्ष राष्ट्रको हैसियतले नेपाल सरकारले अफगानीहरूको सुरक्षा तथा सम्भावित शरणार्थीको समस्या सम्बोधन गर्न सार्क देशहरूको आपतकालीन बठकै बोलाउन पनि उनीहरुले माग गरेका छन् । ""आवश्यक परेमा नेपाल सरकार देश छाडरे भागेका अफगानीहरूलाई उनीहरूको धर्म र लिङ्गलाई बेवास्ता गर्दै शरण दिन तयार रहनपुर्दछ। सार्कका अन्य मलुकले पनि आपतकालीन उपाय खोज्दै अफगानीहरूलाई सक्दो सहयोग गर्न हामी आह्वान गर्दछौं"" विज्ञप्तिमा उल्लेख छ ।"
बर्दिबासका रेलवे मुआब्जा पीडितहरु आन्दोलित,"काठमाडौँः महोत्तरीको बर्दिबासका रेलवे मुआब्जा पीडित स्थानीयहरु आन्दोलित भएका छन् । चलनचल्तीको मूल्यमा मुआब्जा नदिएको भन्दै उनीहरु अधिग्रहण गरिएको जग्गाका कित्ताहरुमा कालो झण्डा गाडेका छन् । २०७३ पुस २ मा मेचीमहाकाली रेलवे लिक र स्टेसन निर्माणका बर्दिबास नगरपालिकाको वडा नम्बर १, २ र १४ मा पर्ने ५७ बिघा भन्दा बढी जग्गा अधिग्रहण गरेको थियो । कौडीको भाउमा जग्गा नदिने भन्दै किसानहरु आन्दोलित भएका हुन् । रेलवे स्टेसनभित्र अधिग्रहणमा परेको जग्गाको ३२ शीर्षकमा विभाजित गरेर हालै कठ्ठाको ७ लाखदेखि ८० लाखसम्म मुआब्जा निर्धारण गरिएको छ । मालपोतमा गरिएको जग्गा रजिष्ट्रेसन, बैंकले प्रवाह गर्ने कर्जाको मूल्यांकन, नगरपालिकाले लिने सम्पत्ति करको आधार र अन्य मुल्यांकनका आधारमा मुआब्जा तय गरिएको मुआब्जा निर्धारण समितिका संयोजक तथा महोत्तरीका प्रमुख जिल्ला अधिकारी तीर्थराज भट्टराईले जनाए । कठ्ठाको २० लाखदेखि १ करोड २० लाखसम्म रेल्वे मुआब्जा पीडितहरुले मागेको रेलवे पीडित संघर्ष समितिका संयोजक राजु खड्काले बताए ।"
नेपाली उडानको गर्विलो इतिहास,"नेपालको आकाश सुन्दर छ, समृद्ध पनि। नेपाल र नेपाल भएर उड्ने जहाजहरू सुन्दर हिमालको स्पर्शमा पुग्न सक्छन्। आठ हजार मिटर उचाइका विश्वका १४ अग्ला हिमालमध्ये आठवटा नेपालमा पर्छन्। खासगरी यी सुन्दर हिमाल पर्यटकका लागि आकर्षणका केन्द्रविन्दु हुन्। विश्वकै सर्वोच्च हिमाल सगरमाथा पनि नेपालमै पर्छ। जहाजहरू सगरमाथा हुँदै उड्ने गरेका छन्। माउन्टेन फ्लाइटबाट पर्यटक यी हिमालमा रमाउँदै आएका पनि छन्। सामान्यत भदौअसोजदेखि हुने माउन्टेन फ्लाइट माघसम्म हुने गर्छ। दैनिक दर्जनभन्दा बढी फ्लाइट चाटर्ड हुने गरेका छन्। जहाजमा मजासँगै जोखिम पनि छ। जोखिम मोल्नेहरूका लागि जीत पनि छ। जीतभित्रको खुसी मानिसको चाहना हो। संसारमा हवाई सेवाको सुरुआत भएको दुई हजार वर्ष नाघिसकेको छ। आकाशमा चंगा उडाउने वा उडेको देख्नेदेखि सुपरसोनिक र हाइपरसोनिक उडेको देख्नेसम्मको समयमा छ हाम्रो पुस्ता। नेपालमा जहाज उड्न थालेको पनि सात दसक नाघेको छ। ७२ वर्षअघि पहिलोपटक भिन्टेज बिच एअरक्र्याफ्ट नामको जहाज काठमाडौंस्थित सानोगौचरणमा अवतरण गरेको पाइन्छ। सडकबाट भन्दा निकै कम समयमा लामो लामो दूरी पार गर्न सकिने अववसर जहाजले उपलब्ध गराएकाले पनि मानिसको यसमा आकर्षण थपिएको हो। नेपालमा हवाई सेवाको यात्राको शुभारम्भ भनेकै थोरै क्षेत्रफलको सानो गौचरणबाट भएको हो। डकोटा विमानबाट नेपालले सुरु गरेको हवाई सेवा अहिले त्रिभुवन अन्तर्राष्ट्रिय विमानस्थलजस्तो आधुनिक एवं सुविधासम्पन्न एअरपोर्ट र एअरबस ३३० सम्म पुगेको छ। नेपाल हवाई सेवामा प्रवेश गरेदेखि हालसम्म (अर्थात् सन् १९४९ देखि २०२१ सम्म) कुन कुन वर्षमा के के उपलब्धि, घटना र दुर्घटना भए सोको लेखाजोखा यहाँ प्रस्तुत गरिएको छ : सन् १९४९ : यो वर्ष हवाई सेवाको क्षेत्रमा नेपालको ऐतिहासिक वर्षको रूपमा मान्न सकिन्छ किनभने यही वर्ष भारतीय राजदूत श्री सरजीत सिंह महाथिया एउटा जम्मा चार सिट क्षमता र एक मात्र इन्जिन भएको भिन्टेजबिच एअरक्राफ्टबाट नेपालको गौचरणमा अवतरण गरेका थिए। सन् १९५० : यो वर्ष हिमालयन एभियसनको डकोटा विमानले चार्टर फ्लाइटको रूपमा गौचरणबाट कलकत्ताको लागि उडान भरेको थियो। सन् १९५५ : तत्कालिन राजा महेन्द्रबाट गौचरणको औपचारिक उद्घाटन भयो। गौचरणको नाम आफ्नो पिताको नामाकरण गर्दै त्रिभुवन विमानस्थल राखियो। सन् १९५७ : त्रिभुवन विमानस्थलको घाँसे रनवेलाई पक्की बनाउने कार्य सम्पन्न भयो र सेवा प्रारम्भ गर्यो। सन् १९५८ : शाही नेपाल वायुसेवाले आन्तरिक र अन्तर्राष्ट्रिय क्षेत्रमा आफ्नो नियमित सेवा प्रारम्भ गर्यो। यसै वर्ष नेपालमा धेरै एअरपोर्ट निर्माण भए। ती हुन् : पोखरा एअरपोर्ट, सिमरा एअरपोर्ट जुलाई ४ मा बन्यो भने त्यस्तै यसै वर्षको ६ जुलाईमा विराटनगर एअरपोर्ट, भरतपुर एअरपोर्ट र भैरहवाको गौतम बुद्ध एअरपोर्ट बनेको थियो। सन् १९५९ : तत्कालिन श्री ५ को सरकारले शाही नेपाल वायुसेवा निगमलाई सम्पूर्ण रूपमा आफ्नो अधिनमा लियो। यसै वर्ष तत्कालिन यातायातमन्त्री गणेशमान सिंहले राजविराज एअरपोर्टको उद्घाटन गरेका थिए। तर भौतिक पूर्वाधार पूर्ण नभएको र रनवेको सुरक्षाको पनि राम्रो व्यवस्था नभएको भनेर यो एअरपोर्ट बन्द गरियो। सन् १९६० : नेपालले अन्तर्राष्ट्रिय नागरिक उड्ययन संगठनको सदस्यता प्राप्त गर्यो। यसै वर्ष नेपालमा पहिलो हवाई दुर्घटना भयो। शाही नेपाल वायुसेवाको डगलस सी ए७ए८०डीएल भैरहवा एअरपोर्टमा दुर्घटना भयो र आगो लाग्यो। यो विमानमा यात्रु कोही नभए पनि चालक दलका चारजनाको निधन भयो। सन् १९६१ : बेलायतकी महारानी एलिजाबेथ द्वितीय नेपालको पहिलो भ्रमणका लागि डकोटा विमानबाट अवतरण गरिन्। नेपालको हवाई इतिहासमा यो नै नेपालको एअरपोर्टमा भएको पहिलो चर्चित र उच्च तहको भ्रमण थियो। यसै वर्षमा नेपालगन्ज एअरपोर्टको पनि निर्माण भयो। सन् १९६३ : भद्रपुर एअरपोर्टको स्थापना भयो। सन् १९६४ : त्रिभुवन विमानस्थलको नाम परिवर्तन गरी त्रिभुवन अन्तर्राष्ट्रिय विमानस्थल राखियो। लुक्लामा तेन्जिङ हिलारी विमानस्थलको स्थापना भयो। सन् १९६६ : सुर्खेत विमानस्थलको स्थापना भयो। सन् १९६७ : त्रिभुवन विमानस्थलमा भएको ३७५० फिटको रनवेलाई बढाएर ६,६०० फिटको बनाइयो। यसै वर्ष जर्मनको लुफ्टहान्सा विमान नेपाल आउने पहिलो जेट विमानको रूपमा नेपालमा अवतरण गर्यो। सन् १९६८ : थाई इन्टरनेशनलले जेट विमानद्वारा नेपालको लागि नियमित सेवा आरम्भ गर्यो। सन् १९७१ : सोलुखुम्बु जिल्लामा स्याङ्बोचे विमानस्थलको स्थापना भयो। सन् १९७२ : नेपालको पहिलो बोइङ जहाज ७२७१०० त्रिभुवन विमानस्थलमा आइपुग्यो। भारतीय प्राविधिकहरूले सञ्चालन गरिरहेको एअर ट्राफिक कन्ट्रोललाई नेपाली जनशक्तिले प्रतिस्थापन गरे। यसै वर्षको अक्टोबर १ तारिखमा तुम्लिङटार विमानस्थलको स्थापना भयो। सन् १९७३ : यसै वर्षको जुन १० तारिखमा नेपालमा पहिलो हवाई अपहरण भयो। विराटनगरबाट काठमाडौंका लागि उडान भरेको शाही नेपाल वायुसेवाको डी हेभील्यान्ड क्यानडा, ट्विन अटर विमान बीपीको निर्देशनमा नेपाली कांग्रेसका तीन नेता दुर्गा सुवेदी, वसन्त भट्टराई र नगेन्द्र ढुंगेलले झण्डै ३० लाख भारु बोकेर अपहरण गर्दै भारतको बिहारमा ल्यान्ड गराएका थिए। यो अपहरणको समयमा विमानमा भएका १८ यात्रु र तीन चालक दल कसैलाई केही भएन। यसै वर्षको सेप्टेम्बर २४ तारिखमा चौरजहारी र डोटी एअरपोर्टको स्थापना भयो। सन् १९७५ : त्रिभुवन विमानस्थलको रनवेको लम्बाई ६६०० फिटबाट बढाएर १०,००० फिटको बनाइयो। यसै वर्ष रारा विमानस्थल जुन ताल्चा विमानस्थलको नाममा परिचित आरम्भ भयो। सन् १९७६ : उडान सूचना केन्द्रकोे स्थापना त्रिभुवन अन्तर्राष्ट्रिय विमानस्थलमा गरियो। यसै वर्षको अक्टोबरदेखि ताप्लेजुङ, बझाङ र फाप्लुमा एअरपोर्ट बन्यो। सन् १९७७ : नेपाल वैमानिक संसारमा परिचित भयो। सन् १९८१ : यसै वर्षको फेब्रुअरी २८ तारिखदेखि विश्वकै अग्लो स्थानमा रहेको मनाङ एअरपोर्ट आरम्भ भयो। सन् १९८७ : पहिलो पटक फ्रान्सको कनकोर्ड विमान नेपालमा अवतरण भयो। सन् १९८९ : त्रिभुवन अन्तर्राष्ट्रिय विमानस्थलको अन्तर्राष्ट्रिय टर्मिनल भवनको निर्माण सम्पन्न भयो। सन् १९९० : तत्कालीन राजा श्री ५ वीरेन्द्रबाट त्रिभुवन विमानस्थलमा नवनिर्मित अन्तर्राष्ट्रिय टर्मिनल भवनको उद्घाटन सम्पन्न भयो। सन् १९९२ : यस वर्षदेखि लिइएको उदार उडड्यन नीतिले निजी क्षेत्र पनि हवाई यातायाततर्फ आकर्षित भयो। केही निजी विमान हवाई सेवामा देखिए। तिनीहरू हुन् : नेकोन एअर : नेपालको पहिलो निजी क्षेत्रको विमान सञ्चालक कम्पनी हो। १४ सेप्टेम्बर १९९२ मा काठमाडौंमा स्थापना भएको नेकोन एअरले हउकर सिड्ली एचएस ७४८ एअरक्र्याफ्टबाट सेवा सञ्चालन गरेको थियो। सन् २००३ मा यसले उडान स्थगित गर्यो। एभरेष्ट एअर : यसै वर्ष यसले पनि आन्तरिक हवाई सेवा र हेलिकप्टरबाट चार्टर सेवा आरम्भ गर्यो। यो कम्पनी नेपाल एअर चार्टर सर्भिसको रूपमा सुरु भयो । सन् १९९८ देखि यो कम्पनीले हवाई सेवा बन्द गर्यो। नेपाल एयरवेज : यसले अभ्रो हउकर सिड्ली एचएस ७४८एस, हर्बिन वाई१२एस, मी८एस एन्ड एएस३५०बी एक्युरेउइल हेलिकप्टर प्रयोग गथ्र्यो। कमजोर आर्थिक अवस्था र हवाई सेवामा उदाएका दुई नयाँ कम्पनी यति एअरलाइन्स र बुद्ध एअरको कारणले यो कम्पनीले पनि सन् १९९८ देखि आफ्नो सेवा बन्द गर्यो। यसै वर्ष नेपालमा दुई ठूला विमान दुर्घटना भए। जुलाई ३१ तारिखमा थाई एअरवेजको अन्तर्राष्ट्रिय (उडान संख्या३११) को एअरबस ए३१०३०४ ललितपुरको भट्टेडाँडामा दुर्घटना हुँदा विमानमा सवार सबै ११३ जनाको निधन भएको थियो। सोही वर्षको सेप्टेम्बर २८ तारिखमा पाकिस्तान इन्टरनेशनल एअरलाइन्स (उडान संख्या२६८) को एअरबस ए३०० बी४२०३ घोप्टेभीरमा दुर्घटनाग्रस्त हुँदा विमानमा सवार सबै १६७ जनाको निधन भएको थियो। सन् १९९३ : नेपाल सरकारले पहिलो पटक नागरिक उड्ड्यन नीति ल्यायो। नेपालमा हेलिकप्टर चार्टर गर्न मिल्ने गरी खोलिएको यो नै पहिलो कम्पनी थियो। सन् २००१ मा यो कम्पनीले वैदेशिक लगानी पायो। बेलायतका व्यवसायी ्र माल्कम स्मिथले ५० प्रतिशत लगानी गरे। भुटान सरकारले सन् २००५ मा यो कम्पनीले भुटानी ध्वजाबाहक ड्रुक एअरसँग साझेदारी गर्यो। सन् १९९५ : त्रिभुवन विमानस्थलको आन्तरिक टर्मिनल भवन र एप्रोनको विस्तार गरियो। सन् १९९६ : यस वर्षको २३ एप्रिलमा बुद्ध एअरलाइन्सको स्थापना भयो। यो नेपाली हवाई सेवामा लामो समयसम्म रहन सफल एअरलाइन्स हो। सन् १९९८ मा गोर्खा एअरलाइन्सले दुईवटा डोर्नियर २२८ ल्यायो। सन् २००५ मा हेलिकप्टर सेवा बन्द भएपछि यिनै दुई विमानको प्रयोग गरेको थियो। सन् २००८ मा यसको सेवा बन्द भयो। सन् २०१७ मा गोर्खा एअरलाइन्सले नागरिक उड्ड्यन मन्त्रालयबाट पुन: सञ्चालन अनुमति पायो। तर हालसम्म यसको सेवा सुचारु हुन सकेको छैन। सन् १९९७ : एअरपोर्ट सर्भिलेन्स रडार (एएसआर) र सेकेन्डरी सर्भिस रडारको जडान त्रिभुवन अन्तर्राष्ट्रिय विमानस्थलमा गरियो। यसै वर्ष नेपालमा आन्तरिक उडान भर्ने गरी मनाङ एअर चार्टर सेवा दिने आरम्भ भयो। सन् २००९ मा यसको एमआई १७ हेलिकप्टर दुर्घटना भएपछि बन्द भएको यसको सेवा सन् २०१४ मा फेरि सुरु गरेको हो। यसै वर्ष फिसटेल एअर प्रालि स्थापना भयो। सन् २०१८ देखि २०२० सम्म समिट हेलिकप्टर प्रालिको नाममा सेवा दियो। क्याप्टेन आरपी प्रधानको पूर्ण स्वामित्वमा कस्मिक एअरको स्थापना पनि यसै वर्ष भएको थियो। यसले १ जनवरी १९९८ मा दुईवटा एमआई १७ हेलिकप्टरबाट आरम्भ गरेको हो। अगस्ट १९९८ मा यसले डोर्नियर २२८ विमान थप्यो। अक्टोबर २००४ मा यसले १०५ सिट क्षमताको फोकर १०० विमान एअरक्याप कम्पनीसँग लिजमा लियो। सन् २००५ मा पनि यस्तै दुई विमान फेरि कस्मिक एअरले लिजमा लियो। १४ अक्टोबर २००६ मा यस कम्पनीसँग भएको एक मात्र फोकर १०० विमानमा प्राविधिक समस्या आएर त्रिभुवन विमानस्थलमा ग्राउन्डेड भएपछि फेरि यसको सेवा अवरुद्ध भयो। सन् १९९८ : सीओएससीएपीएसए प्रोजेक्टको जडान भयो। तत्कालिन प्रधानमन्त्री गिरिजाप्रसाद कोइरालाद्वारा नयाँ जडान भएको रडारको उद्घाटन भयो। यसै वर्षको अगस्ट १७ तारिखदेखि यति एअरलाइन्सको सुरुआत भई हालसम्म सञ्चालनमा छ। यसै वर्ष आङ छिरिङ शेर्पाले स्काइलाइन एअरवेजको स्थापना गरे। यसले सन् १९९९ देखि सन् २००६ सम्म नेपालका दुर्गम क्षेत्रहरूमा चार्टर तथा नियमित सेवा दिएको थियो। सन् १९९९ : सन् १९९० मा नातिनी अनन्याको नाममा रजिष्टर गरेको एअर अनन्याको सुरुआत बनवारीलाल मित्तलले एमआई १७ हेलिकप्टरमार्फत यसै वर्ष गरे। पहिला एअर अनन्याको नामबाट सेवा दिइरहेकोमा माओवादी जनयुद्धको बेलामा माओवादीहरूले जिरीमा उनको हेलिकप्टर जलाइदिए। त्यसपछि मित्तलले ज्योतिषिको सल्लाहमा एअर अनन्याको नाम परिवर्तन गरेर श्रीएअरलाइन्स राखेका हुन्। सन् २००१ मा सांग्रिला एअर र कर्णाली एअर आंशिक रूपमा विलय भएर नेकोन एअर बने। सन् २००८ मा यसको सेवा बन्द हुँदा यससँग जम्मा एउटा डीएचसी६ ट्विन अटर थियो। यसै वर्षको डिसेम्बर २४ तारिख शुक्रबारको दिन काठमाडौंबाट दिल्लीका लागि उडान भरेको इन्डियन एअरलाइन्सको एअरबस फ्लाइट नम्बर ८१४ भारतको हवाई आकाश प्रवेश गर्नेबित्तिकै पाँच जनाले अपहरण गरेका थिए। सन् २००० : यस वर्ष माउन्टेन एअरको स्थापना भएको थियो। तर, यो सन् २००२ मा विमान लिजसम्बन्धी सम्झौता हुन नसकेपछि बन्द भयो। सन् २००१ : तेन्जिङ हिलारी एअरपोर्टलाई थप सुलभ बनाइयो। काठमाडौंमा सिम्रिक एअरको स्थापना गरियो। यसले चार्टर फ्लाइटको सुविधा दिन्छ र यो स्वीस हेलिकप्टर सञ्चालक कम्पनी एअर जेरमेटसँग पनि आवद्ध जसले पाइलट ट्रेनिङ दिन्छ। यसै वर्ष नारायण सिंह पुनले कर्णाली एअरको स्थापना गरे। सन् २००२ : त्रिभुवन अन्तर्राष्ट्रिय भवनको बिस्तार गरियो। एउटा नयाँ हवाई कार्गो सेवाको सुुविधा थपियो। सन् २००३ : सीता एअरको स्थापना भयो। यसले सन् २००० मा नै अनुमति लिएर अक्टोबर २००० मा नै स्थापना भएको भए पनि तत्कालिन राजनीतिक अवस्थाले गर्दा सेवा सञ्चालन गर्न सकेको थिएन। ६ फेब्रुवरीमा एउटा डोर्नियर विमानबाट सेवा सुरु गरेको थियो। सन् २००४ : आन्तरिक जेट विमान सेवाको सुरुआत भयो। सन् २००५ : यस वर्ष दुईवटा विमान कम्पनीले अन्तर्राष्ट्रिय उडान भर्न थाले। त्यसमध्ये एउटा थियो एअर नेपाल इन्टरनेशनल जसले क्वालालम्पुर, दोहा, दुबई र बैंककमा उडान गथ्र्यो। तर २२ डिसेम्बर २००५ मा काठमाडौंमा ५३ जना यात्रुलाई अलपत्र पारेर बिना कुनै पूर्वसूचना यसको सबै उडान स्थगित गरियो। अन्तत: सन् २००७ मा यो बन्द भयो। सन् २००६ : बंगलादेशको जिएमजी एअरलाइन्स, कोरियन एअर र एअर अरेबियाले नेपालमा सेवा दिन थाले। सेप्टेम्बर २३ मा श्री एअरको चार्टर हेलिकप्टर ताप्लेजुङको घुन्सामा दुर्घटना भयो। त्यस दुर्घटनामा चालक दलका चारसहित २० जना यात्रुले ज्यान गुमाए। यही दुर्घटनामा केही उच्च पदस्थ अधिकारी गोपाल राई र हर्क गुरुङ र वातावरणविद चन्द्र गुरुङले ज्यान गुमाए। मार्चमा काठमाडौंमा हेडक्वाटर भएको अग्नि एअरले सेवा आरम्भ गर्यो तर सन् २०१२ मा बन्द भयोे। सन् २००७ : एतिहाद एअरवेज, ड्रयागन एअर, ओरियन्ट थाइ र हङकङ एक्सप्रेसले नेपालमा सेवाको सुरुआत गरे। मेमा अस्ट्रियन एअरलाइन्सले भियनाबाट हुने आफ्नो उडान बन्द गर्यो। नेपालबाट यूरोपसम्म जाने यो एक मात्र सिधा फ्लाइट थियो। शाही नेपाल वायुसेवा निगमको नाम परिवर्तन गरी यसै वर्ष नेपाल वायुसेवा राखियो। यसै वर्ष न्यून भाडादरको फ्लाई यतिको स्थापना भयो। यो एअरलाइन्स नेपालको यति एअरलाइन्स र एअर अरेबियाको साझेदारीमा सुरु भएको हो। यसले सन् २००८ सबै सेवा बन्द गर्यो। सन् २००९ : एअर ट्राफिक कन्ट्रोलको क्षेत्रमा भीएचएफ सञ्चारलाई अभिवृद्धि गर्न रिमोट कन्ट्रोल एअर ग्राउन्ड स्टेशनको नेपालगञ्जमा निर्माण गरियो। गुण एअरले बुद्ध एअरबाट लिएको बिच एअरक्राफ्टबाट सेवारम्भ गर्यो। तारा एअरले नियमित र चार्टर सेवा काठमाडौं र नेपालगन्जलाई केन्द्र बनायो। मकालु एअरले पनि चार्टर तथा कार्गो सेवा सुरु गर्यो। सँगै एअर काष्ठमण्डपले सेवा सुरु गरे पनि २६ फेब्रुवरी २०१६ मा कालिकोटको चिलखायामा दुर्घटनामा पर्यो। चालक दलका दुई सदस्यको मृत्यु भयो भने नौ जना घाइते भयो। सन् २०१७ मा यसको सेवा बन्द भयो। सन् २०१० : एडीबीसँग ऋण लिएर त्रिभुवन अन्तर्राष्ट्रिय विमानस्थललाई थप सुविधा सम्पन्न बनाउन नेपाल सरकार र केन्द्रिय नागरिक उड्ड्यन प्राधिकरणको बीचमा एसडीआर ४४३८८००० सम्झौता भयो। सन् २०११ : तुम्लिङटार र सिमीकोटको रनवेलाई स्तरोन्नति गरियो। काठमाडौं र विराटनगरमा नेभिगेसन सिस्टम जडान गरियो। २५ सेप्टेम्बरमा बुद्ध एअरको बिचक्र्याफ्ट १९००डी मोडलको विमान ललितपुरमा दुर्घटना हुँदा यसमा सवार १६ यात्रु र तीनजना चालक दलका सदस्यको मृत्यु भयो। फेब्रुवरीमा गोमा एअरले पनि सेवा सुरु गर्यो। १३ मार्च २०१७ मा नाम परिवर्तन गर्दै समिट एअर राखेको हो। सन् २०१२ : रिक्वायर्ड नेभिगेसन पर्फर्मेन्स (आरएनपी) एआर प्रोसिजर्स त्रिभुवन अन्तर्राष्ट्रिय विमानस्थलमा कार्यान्वयनमा ल्याइयो। काठमाडौंलाई केन्द्र बनाएर तीन अन्तर्राष्ट्रिय गन्तव्यमा उडान भर्ने गरी बीबी एअरलाइन्सको स्थापना भयो। यसले १३ अक्टोबर २०१२ मा क्वालालमपुरका लागि पहिलो उडान गर्यो। जसलाई गैरआवासीय नेपालीको समूहले प्रवद्र्धन गरेको हो। बीबी एअरले १२ एप्रिल २०१२ मा नेपालबाट सातवटा अन्तर्राष्ट्रिय गन्तव्य मलेसिया, जापान, हङकङ, सिंगापुर, थाइल्याण्ड, कतार र भारतमा उडान भर्ने अनुमति पायो। यसले केही महिनामै सेवा बन्द गर्यो। सन् २०१७ मा नेपाल वायुसेवा निगमसँग तीन दसक पुरानो बोइङ खरिद गर्यो। सन् २०१३ : त्रिभुवन विमानस्थलमा एअर ट्राफिकको स्तरोन्नतिका लागि सीएनएस र एटीएम जडान गरियो। टर्किस एअरलाइन्सले इस्तानाबुलबाट काठमाडौंका लागि सिधा उडान सुरु गर्यो। युरोपियन युनियन कमिसनले युरोपको आकासमा नेपालका सम्पूर्ण विमानलाई उडानमा प्रतिबन्ध लगायो। प्रभु हेलिकप्टरको स्थापना भयो। सिम्रिक एअरलाइन्सले आन्तरिक उडान भर्ने गरी नागरिक उड्ड्यन मन्त्रालयको नियमानुसार आरम्भ गर्यो। यसले सन् २०२१ मा सेवा बन्द गर्यो। सन् २०१४ : जापानिज सहयोगमा त्रिभुवन विमानस्थलमा टर्मिनल मोनोपोल्स सेकेन्डरी सर्भिलेन्स रडार जडान गरियो। भट्टेडाँडामा पनि एमएसएसआर नै राखियो। चौरजहारी, रुकुम र फाप्लु विमानस्थलको रनवेलाई कालो पत्रे गरियो। यति इन्भेस्टमेन्ट ग्रुप र तिब्बत एअरलाइन्सको संयुक्त लगानीमा अन्तर्राष्ट्रिय उडान भर्ने गरी हिमालयन एअरलाइन्सको स्थापना गरियो। यसले एअरबस ३२० बाट सेवा मे २०१६ बाट आरम्भ गरेको हो। वेद उप्रेती फाउन्डेसनले नेपालकै पहिलो एभिएसन संग्रहालय धनगढीमा आरम्भ गर्यो। क्यानेडियन बोमबार्डिएर जेट विमान प्रयोग गर्दै सौर्य एअरलाइन्सको स्थापना भयो। सन् २०१५ : यसै वर्ष गौतम बुद्ध अन्तर्राष्ट्रिय विमानस्थलको शिलान्यास गरियो। नयाँ आन्तरिक उडानको भवन त्रिभुवन विमानस्थलमा बनाइयो। मनमाया, थम्बारावा, रामेछाप र रारा विमानस्थलको रनवेलाई कालो पत्रे गरियो। यसै वर्षको मार्च ४ मा टर्किस एअरलाइन्सको एअरबस ए३३०३०० टीसीजेओसीको फ्लाइट नम्बर टीके ७२६ रनवेमा चिप्लिएर दुर्घटना भएको थियो। सन् २०१६ : पोखरा अन्तर्राष्ट्रिय विमानस्थलको शिलान्यास १३ एप्रिलमा तत्कालिन प्रधानमन्त्री केपी ओलीबाट भयो। विराटनगरको अग्रवाल समूहलाई सीता एअर ५५ करोडमा बिक्री गरियो। यही वर्ष हेली एभरेस्ट र अल्टिच्यूड एअरले चाटर्ड सेवा सुरु गर्यो। सन् २०१७ : वेद उप्रेती फाउन्डेसनले काठमाडौंका एभियसन संग्रहालयको स्थापना गर्यो। सीता एअरले सिम्रिक एअरसँग दुईवटा डोर्नियर २२८ विमान खरिद गर्यो। श्री एअरलाइन्सले सेवा आरम्भ गर्यो। बुद्ध एअर र यति एअरलाइन्सपछि १५७५ प्रतिशत बजार ओगट्दै श्री एअरलाइन्स नेपालको तेस्रो ठूलो विमान कम्पनी बन्न सफल भएको छ। सन् २०१८ : ३१ जनवरीमा भद्रपुर एअरपोर्टमा नयाँ निर्माण भएको आरएनएभीको उद्घाटन भयो। यो निर्माण पछि अब यो एअरपोर्ट रातमा पनि सञ्चालन हुनसक्ने भएको छ। १२ मार्चमा यूएस बाङ्ला एअरलाइन्सको बोमबार्डियर ड्यास ८ क्यू४०० विमान त्रिभुवन विमानस्थलको पूर्वपट्टि दुर्घटनाग्रस्त भयो। सो दुर्घटनामा ६७ मध्ये ४७ यात्रु र चालक दलका चार जनाकै मृत्यु भयो। नेपाल वायुसेवा निगमले नेपालको वायुसेवा इतिहास कै सबैभन्दा महंगो खरिदका रूपमा दुईवटा एअर बस खरिद गर्यो। जसलाई २०९६ मिलियन अमेरिकी डलरमा खरिद गरिएको थियो। सन् २०१९ : २७ फेब्रुअरीमा चार्टर उडानमा रहेको एअरबस हेलिकप्टर ताप्लेजुङमा दुर्घटना भयो। सो दुर्घटनामा नेपालका तत्कालीन पर्यटनमन्त्री रवीन्द्र अधिकारी र यति एअरलाइन्सका व्यवस्थापन प्रबन्धक आङछिरिङ शेर्पालगायत सातकै मृत्यु भयो। सन् २०२० : उडान बन्द भएको एक दसकपछि नेपाल एअरलाइन्सले जापान पुन: नियमित उडान सञ्चालन गर्यो। त्रिभुवन विमानस्थलको रनवेको लम्बाइ बढाएर १०,९९० फिटको बनाइयो। कोभिड १९ को कारणले सबै राष्ट्रिय तथा अन्तर्राष्ट्रिय उडानहरू रद्ध गरियो। कोरोना संक्रमणमा नेपालीलाई उद्धार गर्न नेपाल एअरलाइन्सले अस्ट्रेलियाको चाटर्ड फ्लाइट गरेको थियो। सन् २०२१ : कोभिडको दोस्रो चरणले सबै राष्ट्रिय र अन्तर्राष्ट्रिय उडान रद्ध गरिए। गुण एअरलाइन्सले यति एअरलाइन्सका पाँच जहाज लियो। सन् २०२१२२ को बजेट भाषणमा सुकेटार (ताप्लेजुङ) एअरपोर्टको नाम परिवर्तन गरेर रवीन्द्र अधिकारी एअरपोर्ट र चुहानडाँडा एअरपोर्टको नाम परिवर्तन गरेर आङछिरिङ शेर्पा नामाकरण गर्ने घोषणा गरेको छ।"
देउवा सरकार गैह्र जिम्मेवार : निवर्तमान प्रदेश प्रमुख प्रसाई,"हेटौंडा : बागमती प्रदेशका निवर्तमान प्रदेश प्रमुख विष्णुप्रसाद प्रसाईले शेरबहादुर देउवा नेतृत्वको सरकार गैह्र जिम्मेवार ढंगले अगाडि बढेको बताएका छन्। संघीय सरकारले बागमती प्रदेश प्रमुखबाट हटाएपछि गृहजिल्ला झापा जानुअघि शनिबार सञ्चारकर्मीहरुसँग कुरा गर्दै उनले भने, असंवैधानिक तवरबाट बनेको वर्तमान सरकारले गलत काम गर्न सुरु गरिसकेको छ। हिजो केपी शर्मा ओलीले राजनीतिक दल सम्बन्धी अध्यादेशमा र लाई हटाएर वा राख्दा फिर्ता लिनुपर्ने स्थिति आएको प्रसाइको भनाई छ। अहिले २० प्रतिशतको प्रावधान आउँदा त्यो चाहिँ लोकतान्त्रिक भयो, मिडिया र जनताले राम्ररी बुझेका छन्। सरकार जुन ढंगले अघि बढ्न खोजको छ, त्यो राम्रो संकेत हैन, उनले भने। प्रसाईले प्रदेश प्रमुख फेरिरहने प्रवृत्ति राम्रो नभएको बताए। उनले भने, प्रदेश प्रमुख फेरिरहने प्रवृत्ति राम्रो होइन। यो कार्यप्रति मेरो असन्तुष्टि छ। उनलाई तत्कालीन केपी शर्मा ओली नेतृत्वको सरकारले गत कात्तिक १७ गते प्रदेश प्रमुखमा नियुक्त गरेको थियो। प्रदेश प्रमुखको रुपमा २१ महिना १६ दिन सफलता पूर्वक भूमिका निर्वाह गरेको बताउँदै उनले आफू पदमा रहँदा वा नरहँदा समृद्ध नेपाल, सुखी नेपाली अभियानमा सधैँ लागिरहने बताए। वर्तमान सरकारले प्रसाईलाई बिहीबार बागमती प्रदेशको प्रमुखबाट हटाएर यादवचन्द्र शर्मालाई नियुक्त गरेको छ।"
दुई महिनादेखि अवरुद्ध मनाङको विद्युत् मर्मत सुरु,"मनाङ : गत असार १ गते आएको बाढीपहिराले दुई महिनादेखि यहाँका जनता विद्युत् सेवाबाट वञ्चित भएका छन्। लघु जलविद्युतमा निर्भर रहेको जिल्लामा राष्ट्रिय प्रसारण लाइन मर्मतको प्रक्रिया थालिएको छ। राष्ट्रिय प्रसारण लाइनमा बाढीले क्षति पुर्याएपछि दुई महिनादेखि विद्युतविहीन बनेको छ। अहिले सरकारी कार्यालयसहित बैंक तथा वित्तीय संस्थाको काम सौर्य ऊर्जाबाट मात्रै चलिरहेको प्रमुख जिल्ला अधिकारी विष्णु लामिछाने बताए। उनका अनुसार सौर्य ऊर्जाले चलाइरहेकाले राष्ट्रिय प्रसारण लाइन मर्मत गरी विद्युत् आपूर्ति गर्न मर्मतको काम थालिएको छ। सदरमुकाम चामेदेखि भ्राताङसम्म २०७७ माघमा पहिलोपटक राष्ट्रिय प्रसारण लाइनको विद्युत् आपूर्ति भएको थियो। जिल्लामा लमजुङको मस्याङ्दी५ घेर्मुस्थित राधी साना जलविद्युत् आयोजनामा निर्मित सवस्टेसनबाट २९ किलोमिटर तार टाँगेर ३३ केभी विद्युत् प्रसारण लाइन चामेको स्यार्कुस्थित सवस्टेसनमा जडान गरिएको थियो। नेपाल विद्युत् प्राधिकरण मनाङ वितरण केन्द्रका प्रमुख इञ्जिनियर मिलन सुवेदीले लगातारको वर्षासँगै आएको बाढीपहिराले प्रसारण लाइन मर्मत कार्य थालिएको बताए। उनका अनुसार बाढीपहिराले प्रसारणमा रु एक करोड ७० लाख बराबरको क्षति पुगेको छ। बाढीले यहाँ जोड्ने राधी हाइड्रोस्यार्कु ३३ केभी प्रसारण लाइनसहित स्याक्य्रुचामे ११ केभी र भित्री भागमा ४०० भोल्टका पोल तथा तारमा समेत क्षति पुगेको सुवेदीले जानकारी दिए। बाढीपहिराले ३३ केभी लाइनको ८४ किलोमिटरका ११६ खम्बा र ५६ किलोमिटरको ११ केभी लाइनका ८८ खम्बामा क्षति पुर्याएको छ । चार सय भोल्टका ५१ खम्बामा क्षति पुगेको सुवेदीले बताए। बाढीपहिराका कारण विभिन्न ठाउँमा सडक बगाएकाले खम्बा गाड्ने मार्गको पहिचान गर्न सकिएको छैन। अहिले बेंसीशहरदेखि तालसम्मको बाटो खुलेसँगै नेपाल विद्युत् प्राधिकरण जिल्ला शाखाले खम्बा, तार र अन्य निर्माण सामग्री व्यवस्थापन गरी निर्माणस्थलसम्म ढुवानीको प्रक्रिया थालेको प्रमुख सुवेदीले बताए। उनले लाइनमा प्रयोग हुने इन्सुलेटरलगायत अन्य सामग्री भारतबाट ल्याउनुपर्ने भएकाले प्रक्रिया सुरु गरिएको जानकारी दिए। लाइन मर्मत कार्य सुरु भइसकेकाले अबको एक महिनामा सम्पन्न भई जिल्लामा विद्युत् आपूर्ति गरी बिजुली बल्ने उनले बताए। नासों गाउँपालिका१ तालगाउँबाट मर्मत सुरु गरेर स्याक्यू, चामे हुँदै भ्राताङसम्म लाइन मर्मत गरिने प्राधिकरणले जनाएको छ।"
"बेरुजु सवा ४ खर्ब, तीनवटै तहमा व्यापक अनियमितता","काठमाडौं : सरकारको बेरुजु रकम सवा ४ खर्ब पुगेको छ। महालेखा परीक्षक कार्यालयले शुक्रबार सार्वजनिक गरेको ५८ औं वार्षिक प्रतिवेदनअनुसार गत आर्थिक वर्ष २०७६७७ सम्म बेरुजुतर्फ ४ खर्ब १८ अर्ब ८५ करोड रुपैयाँ पुगेको छ। महालेखा परीक्षक कार्यालयले शुक्रबार नै यो प्रतिवेदन राष्ट्रपति विद्यादेवी भण्डारीलाई हस्तान्तर गरेको हो। प्रतिवेदनले स्थानीय तहदेखि प्रदेश र संघअन्तर्गतका मन्त्रालयसम्मले नियम मिचेर आफूखुसी बजेट खर्च गरेको उल्लेख गरेको छ। प्रतिवेदनले तीनवटै तहमा व्यापक अनियमितता भएको ठहर गरेको छ। मुलुकभर भौतिक पूर्वाधारको निर्माण र लागत यर्थाथ नभएको, प्रतिस्पर्धा बेगर खरिद भएको, विद्युतीय कारोबारलाई करको दायरामा ल्याउन नसकिएको भन्दै प्रश्न उठाएको छ। यस्तै सार्वजनिक सम्पत्तिको दुरुपयोग भएको र संस्थानहरूको अवस्थासमेत भद्रगोल रहेको औंल्याइएको छ। प्रतिवेदनअनुसार गत आर्थिक वर्ष २०७६७७ मा मात्रै १ खर्ब ४ अर्ब ३८ करोड बेरुजु भएको छ। यसमध्ये संघीय मन्त्रालय तथा निकायतर्फ ४४ अर्ब ३९ करोड बेरुजु भएको छ। यसपछि सबैभन्दा बढी स्थानीय तह(बक्यौता ५ सहित) मा ४० अर्ब ८३ करोड बेरुजु भएको छ। प्रदेश मन्त्रालय तथा निकायतर्फ भने ६ अर्ब ७५ करोड बेरुजु देखिएको छ। यस्तै समिति र अन्य संस्थातर्फ १२ अर्ब ६६ करोड बेरुजु भएको छ। महापरीक्षकको कार्यालयकाअनुसार अघिल्लो वर्ष ५ हजार ४ सय ७७ निकायको ५३ खर्ब २७ अर्ब ९१ करोड रुपैयाँको लेखापरीक्षण गरिएको थियो। प्रचलित कानुनअनुसार पुर्याउनुपर्ने रीत नपुर्याई कारोबार गरेको वा राख्नुपर्ने लेखा नराखेको तथा अनियमित वा बेमनासिव तवरले आर्थिक कारोबार गरेको व्यहोरालाई बेरुजुका रूपमा परिभाषित गरिएको छ। प्रतिवेदनका अनुसार बेरुजुको यो रकम गत वर्षभन्दा ०१३ प्रतिशतले बढेको छ। संघ, प्रदेश सरकारी कार्यालय, स्थानीय तह, जिल्ला समन्वय समिति, समिति तथा संस्थातर्फ बेरुजुबाहेक राजस्व बक्यौता २ खर्ब १५ अर्ब ५६ करोड ८७ लाख पुगेको छ। यस्तै शोधभर्ना लिनुपर्ने वैदेशिक अनुदान ९ अर्ब १ करोड ३६ लाख र ऋण रकम १२ अर्ब ७३ करोड ४३ लाख छ। सरकार आफंै जमानत बसेर उपलब्ध गराएको ऋणको भाखा नाघिसकेको साँवा ब्याज २ अर्ब ५ करोड पुगेको छ। प्रतिवेदनअनुसार अद्यावधिक बेरुजु ४ खर्ब १८ अर्ब ८५ करोड थप गर्दा कारबाही गरी टुंगो लगाउनुपर्ने रकम ६ खर्ब ७६ अर्ब ४१ करोड पुगेको छ। गत वर्ष यो रकम ६ खर्ब ६४ अर्ब ४४ करोड थियो। गत आर्थिक वर्ष २०७६७७ को वार्षिक लेखापरीक्षणअनुसार सबैभन्दा बढी प्रदेश नम्बर २ मा बेरुजु देखिएको छ। प्रदेश २ मा १ खर्ब ८० करोड रुपैयाँ बेरुजी भएको छ। यस्तै प्रदेश १ मा १ अर्ब २६ करोड, बागमती प्रदेशमा ७२ करोड ५२ लाख, गण्डकीमा ६० करोड ४१ लाख, लुम्बिनीमा ९४ करोड ७५ लाख, कर्णालीमा ८३ करोड ४८ लाख र सुदूरपश्चिममा ५७ करोड ५१ लाख रुपैयाँ बेरुजु निस्किएको छ। प्रतिवेदनअनुसार गत असारमा मात्रै २ खर्ब १० अर्ब १९ करोड रुपैयाँ खर्च भएको छ। असारको अन्तिम सातामा १ खर्ब ९ अर्ब ११ करोड रुपैयाँ (कुल खर्चको १० प्रतिशत) खर्च भएको थियो। निर्वाचन आयोगमा पनि अनियमित खर्च निर्वाचन आयोगले २०७४ मा आईस्पीड डिजिटल कल प्रिन्टर मेसिन र छाड स्प्रिङ्ग डिजिटल मोनोक्रोम मेसिन खरिद गरेको भए पनि २०७६ मा भएको उपनिर्वाचनमा समेत प्रयोग नगरेको देखिएको छ। प्रिन्टर मेसिन १० करोड ५५ लाख र मोनोक्रोम मेसिन ११ करोड २८ लाखमा खरिद गरेको भए पनि प्रयोगमा नल्याइ बाहिरबाट छपाइ गरेको उक्त प्रतिवेदनमा उल्लेख छ। दिवा खाजा कार्यक्रमको बजेट दुरुपयोग कोभिडको कारण २०७६ चैत ११ गतेदेखि देशभरकै विद्यालय बन्द रहेको अवस्थामा २८ नगरपालिकाले २०७७ वैशाख, जेठ र असार महिनामा वास्तबिकता यकिन नगरी दोस्रो र तेस्रो चौमासिकको पूरै दिवा खाजावापत आफ्ना क्षेत्रका ५ सय ८२ विद्यालयलाई १४ करोड २१ लाख ६८ हजार रुपैयाँ निकासा गरेका छन्। यस्तै १३ गाउँपालिकाले १ सय ६६ विद्यालयलाई २०७७ वैशाख, जेठ र असारमा दोस्रो र तेस्रो चौमासिक दिवा खाजावापत ६ करोड ३ लाख ५६ हजार निकासा गरेकोमा असल्न भनिएको छ। विद्यार्थी नभएको स्कुलमा शिक्षक भर्ना शिक्षकको तलबका सम्बन्धमा ५४ स्थानीय तहले पहिला नै निकासा दिएकोमा पुनः दोहोरो निकासा दिई ७ करोड २९ लाख बढी निकासा दिएका छन्। २०२ स्थानीय तहले अवकाश पाएका शिक्षकहरूको तलबमा ४ करोड ७० लाख खर्च लेखेका छन्। नार्पाभूमि गाउँपालिका मनाङले फू आधारभूत विद्यायमा एक जना पनि विद्यार्थी नभएकोमा दुई स्थायी र एक करार शिक्षकलाई १२ लाख ६५ हजार तलब र अन्य भत्ता सुविधा दिएको छ। मनाङकै ङिस्याङ गाउँपालिका ङावल आधारभूत विद्यालयमा पनि एकजना पनि विद्यार्थी नभएकोमा ८ जना स्थायी शिक्षकलाई वार्षिक तलब भत्ता र सुविधावापत ३५ लाख ८६ हजार भुक्तानी गरेको छ। कोभिडका कारण विद्यालय बन्द भएको अवस्थामा पनि २८ नगरपालिकाले दिवा खाजावापत १४ करोड २१ लख भुक्तानी गरेको देखाइको छ। प्रदेश र स्थानीयमा समस्याको चाङ्ग प्रदेश नम्बर १ को आन्तरिक मामिला तथा कानुन मन्त्रालयले योजना बेगर बारुणयन्त्र, प्रहरी भ्यान, एम्बुलेन्स खरिद गरी स्थानीय तहमा पठाएर ११ बारुण यन्त्र, १४ पिकअप गाडी खरिदमा १० करोड ५५ लाख ३९ हजार खर्च लेखेको छ। कानुनी व्यवस्था तथा नीतिगत निर्णय बेगर प्रदेश सरकारहरूले प्रदेशबाहेक संघीय राजधानीमा सम्पर्क कार्यालय स्थापना गरी रकम खर्च गरेको औचित्यपूर्ण नभएको औंल्याइएको छ। कानुनविपरीत भूतप्रभावी कानुुन निर्माण गरी बागमती प्रदेशले र गण्डकी प्रदेशले क्रमशः ७५ लाख ७९ हजार र ३० लाख ७० हजार प्रदेश सभाका पदाधिकारी तथा सदस्यहरूको सेवासुविधामा भुक्तानी गरेको देखियो। यो वर्ष लेखा परीक्षण गरिएका ४ सय १९ स्थानीय तहले १६ हजार ५ सय ३५ कर्मचारी ६ महिनाभन्दा बढी अवधीको लागि करारमा नियुक्त गर्दा प्रदेश लोक सेवा आयोगको परामर्श लिएको पाइएन्। विराटनगर महानगरपालिकाले अधिकृतस्तरमा २४ जना बढुवा गरी ३० लाख ९२ हजार, ललितपुर महानगरपालिकाले तह वृद्धि तथा ग्रेड थप गरी ६० लाख ८१ हजार, हेटौंडा उपमहानगरपालिकाले तह वृद्धि गरी १५ लाख २६ हजार नियमविपरीत खर्च गरेका छन्। संगठन तथा व्यवस्थापन सर्वेक्षण नगरी यो वर्ष ४ सय १९ पालिकाले विभिन्न पदमा कर्मचारी करारमा राखेर तलब भत्तातर्फ ३ अर्ब ३७ करोड ८७ लाख खर्च लेखेका छन्। १ सय ९४ स्थानीय तहले ३ हजार ३ सय ९८ करारमा नियुक्ति गरी ७१ करोड ४० लाख ३५ हजार तलब भुक्तान गरेको अनियमित देखिएको प्रतिवेदनले उल्लेख गरेको छ। यस्तै यो वर्ष २८ स्थानीय तहले नियमविपरीत पर्व खर्च १ करोड ४३ लाख ८१ हजार, ४७ स्थानीय तहले पोशाकतर्फ १ करोड ९० लाख ७३ हजार, ८४ स्थानीय तहले सञ्चार अनुगमन घरभाडा यातायात इन्धनमा ३ करोड ६३ लाख ५७ हजार रुपैयाँ खर्च गरेका छन्। यस्तै नियमविपरीत मासिक सुविधावापत ९३ स्थानीय तहले ५ करोड ९८ लाख ३६ हजार बढी भुक्तानी लिएका छन्। स्वकीय सचिव र सल्लाहकार राखेर पारिश्रमिक दिने व्यवस्था नभए पनि १ सय ३१ तहले यस्तो नियुक्त गरी ९ करोड २९ लाख १६ हजार पारिश्रमिकवापत भुक्तान गरेका छन्। प्रदेश ऐनमा व्यवस्था नभएको अवस्थामा वडा, कार्यपालिका, गाउँ, नगरसभा लगायतको बैठकमा भत्तावापत १ सय ४७ स्थानीय तहले ७ करोड ६८ लाख ३९ हजार खर्च गरेका छन्। कोकाकोलाबाट २ अर्ब ५० करोड असुल गर प्रतिवेदनले कोकाकोला, स्प्राइट, फेन्टालगायतका पेयजन्य पदार्थ उत्पादन गर्दै आएको बोटलर्स नेपाल लिमिटेडको स्वामित्व फेरबदल हुँदा नियमानुसार तिर्नुपर्ने पुँजीगत लाभ कर छली भएको ठहर गरेको छ। महालेखाले कोकाकोलाबाट २ अर्ब ५० करोड रुपैयाँभन्दा बढी लाभकर असुल गर्नुपर्ने ५८औं वार्षिक प्रतिवेदनमा उल्लेख गरेको छ। बैंक मर्जरमा साढे ४ अर्ब कर छली महालेखा परीक्षकको कार्यालयले २१ वटा बैंक तथा वित्तीय संस्थाबाट करिब साढे ४ अर्ब रुपैयाँ आय कर असुल गर्न सरकारलाई निर्देशन दिएको छ। आयकर ऐनअनुसार बैंक तथा वित्तीय संस्थाले मर्जर तथा एक्विजिसन गर्दा प्राप्त गर्ने सम्पत्ति वापतको आयकर असुलउपर गर्न महालेखाले निर्देशन दिएको हो। ७ एयरलाइन्सद्वारा ५२ करोड कर छली हवाई टिकटमा ७ विभिन्न हवाई कम्पनीले ५२ करोड रुपैयाँ कर छली गरेको पाइएको छ। हवाई टिकटमा लाग्ने ५१ करोड ९८ लाख ८९ हजार रुपैयाँ कर छली गरेको भेटिएको हो। नेपालबाट बाह्य मुलुक प्रस्थान गर्ने यात्रुको ओसारपसार गर्दा ५ प्रतिशत र नेपालबाट अर्को मुलुकमा पुग्ने गरी प्रस्थान नहुने हवाई यातायातमा २ प्रतिशतका दरले कर लाग्ने व्यवस्था छ। आन्तरिक राजस्व कार्यालयमा दर्ता भएका ७ वटा कम्पनीले आर्थिक वर्ष २०७५७६ मा नेपालबाट उडान भर्दा प्राप्त तथ्यांकका आधारमा करिब ५२ करोड रुपैयाँ कम कर दाखिला गरेको पाइएको छ। कार्यालयले उक्त रकम र त्यसमा लाग्ने शुल्क तथा ब्याज असुल गर्न छानबिन गर्न सरकारलाई निर्देशन दिएको छ। नेपाल वायुसेवा निगमसँग २०७४ जेठ २९ गते गरेको ऋण सम्झौतानुसार वाइडबडी विमानको खरिदका लागि नागरिक लगानी कोषले १२ अर्ब दीर्घकालीन ऋण प्रवाह गरेको छ। निगमले साँवाको किस्ता पनि लामो समयसम्म तिर्न नसकेको अवस्थामा पनि ब्याज पुँजीकरण गरेको छ। जबकि कोषमा नभएको व्यवस्था सञ्चालक समितिको निर्णयबमोजिम पुँजीकरण गरेको हो। निगमसँग कोषले १३ अर्ब ८१ करोड ६३ लाख साँवा लिन बाँकी छ। परामर्श दातामै २० करोड खर्च मिलिनियम च्यालेन्ज कर्पोरेसन नेपालले २०७४ देखि हालसम्म परामर्श दातामा मात्रै २० करोड ८३ लाख खर्च गरेको देखिन्छ। उद्योग वाणिज्य मन्त्रालय नेपाली वस्तु निर्यातमा प्रोत्साहन गर्नका लागि ५ प्रतिशत नगद अनुदान दिने व्यवस्था गरेको भए पनि २८ वस्तुको निर्यात घटेको छ। अनुदान खर्चमा मात्रै सरकारको ८५ करोड ६९ लाख रुपैयाँ खर्च भएको छ। निर्यातमा वृद्धि हुने लक्ष्यसहित दिएका अनुदान सम्बन्धमा पुनरावलोकन गर्न प्रतिवेदनले सुझाएको छ। सुरक्षण मुद्रण छापाखानासम्बन्धी मेसिन उपकरण खरिद र पूर्वाधार विकाससम्बन्धी गुरुयोजना तथा लागत अनुमान स्वीकृत नहुँदै ८६ करोड २७ लाखको पूर्वाधार र उपकरण खरिद गरी प्रयोग विहिन राख्नु औचित्यहिन ठहर गरेको छ। गोर्खा ब्रुअरीले १ अर्ब राजस्व छल्यो बियर उत्पादक कम्पनी गोर्खा ब्रुअरीले नियमविपरीत बढी जर्ती कटाएर करिब १ अर्ब राजस्व छलेको निष्कर्ष महालेखा परीक्षकको कार्यालयले निकालेको छ। महालेखा परीक्षकको कार्यालयले सार्वजनिक गरेको प्रतिवेदनअनुसार बियर उत्पादक कम्पनीले जर्ती बढी कटाएर कल छलेको उल्लेख छ। गोर्खा ब्रुअरीले नियमविपरीत ५९ लाख ७६ हजार लिटर बियरमा बढी जर्ती दाबी गरी अन्तःशुल्क तिरेको थिएन। ब्रुअरीले आर्थिक वर्ष २०७३७४ देखि २०७५७६ सम्म १ प्रतिशत बिन्दुले बढी लिएर ९२ करोड रुपैयाँ कर छली गरेको देखिएको हो। प्रतिवेदनमा नाम नभए पनि ठूला करदाता कार्यालय अन्तर्गतको बियर उत्पादक कम्पनीले २ प्रतिशतसम्म जर्ती दाबी गर्न पाउने नियमविपरीत कम्पनीले १ प्रतिशत बिन्दुले बढी लिएको उल्लेख छ। ४५ अर्ब ९ करोड ७८ लाख रूपैयाँको राजस्व छुट महालेखा परीक्षकको ५८ औं प्रतिवेदनअनुसार आर्थिक वर्ष २०७६०७७ मा ४५ अर्ब ९ करोड ७८ लाख रूपैयाँको राजस्व छुट प्रदान गरिएको छ। वैदेशिक सहायतामा सञ्चालन हुने आयोजना निर्माण कार्यका लागि ४ अर्ब ११ करोड ९२ लाख रुपैयाँ, दक्षिण एसियाली स्वतन्त्र व्यापार सम्झौता (साफ्टा) अन्तर्गत प्रमाणपत्र संलग्न गरेर २ अर्ब ५९ करोड ४२ लाख भन्सार महसुल र उक्तको मूल्य अभिवृद्धि करबापत ३३ करोड ८५ लाख रुपैयाँसमेत गरेर २ अर्ब ९३ करोड २७ लाख रकमको राजस्व छुट दिइएको छ। यस्तै विभिन्न निकायको सिफारिसमा ३५ अर्ब ६ करोड समेत गरी ४५ अर्ब ९ करोड ७८ लाख रुपैयाँ बराबरको राजस्व छुट दिइएको छ। नियम मिचेर ७ अर्बभन्दा बढी खर्च आर्थिक वर्ष २०७६७७ मा विभिन्न सरकारी निकायले ७ अर्ब २१ करोड रुपैयाँ स्वीकृत बजेटभन्दा बढी खर्च गरेका छन्। विभिन्न निकायले स्वीकृत बजेटभन्दा बढी खर्च गरेको पाइएको ५८ वार्षिक प्रतिवेदनले देखाएको छ। एकल खाता कोष प्रणाली लागू भएको अवस्थामा स्वीकृत बजेटभन्दा बढी निकासा दिन नमिल्नेमा बजेटभन्दा बढी निकासा हुन गएको पाइएको महालेखा परीक्षकको ५८ वार्षिक प्रतिवेदनले उल्लेख गरेको छ। सवारीसाधनमा स्थानीय तहको १ अर्ब ३३ करोड खर्च आर्थिक वर्ष २०७६०७७ मा स्थानीय तहले सवारीसाधन खरिदमा १ अर्ब ३३ करोड २४ लाख ५५ हजार रुपैयाँ खर्च गरेका छन्। अर्थ मन्त्रालयले जारी निर्देशिका २०७४ मा सरकारबाट उपलब्ध बजेटबाट कार्यालयको नियमित प्रयोजनका लागि सवारीसाधन खरिद गर्न नपाइने व्यवस्था छ। तर, पनि स्थानीय तहले सवारीसाधन खरिद गरेको पाइएको छ। ५१ वटा स्थानीय तहले ब्याकहो लोडर, एक्साभेटरलगायतका हेभी मेसिनरी खरिदमा ३३ करोड ५० लाख ५० हजार रुपैयाँ खर्च गरेका छन्। यस्ता साधन खरिद गर्दा दिगो सञ्चालनमा ध्यान दिनुपर्ने प्रतिवेदनमा उल्लेख छ। विद्यार्थी उद्धारमा ५५ लाख खाना र ६६ लाख औषधिमा खर्च कोभिड महामारीको सुरुआति समयमा चीनबाट उद्धार गरिएको प्रतिनेपाली विद्यार्थी ७ लाख १० हजार रुपैयाँ खर्च भएको छ। चीनको वुहानबाट २०७६ फागुन ३ मा १ सय ८१ विद्यार्थीलाई स्वदेश ल्याउँदा १३ करोड २८ लाख ४७ हजार रुपैयाँ खर्च भएको प्रतिवेदनमा उल्लेख छ। खरिपाटीस्थित नेपाल विद्युत् प्राधिकरणको तालिम केन्द्रमा राख्दा ७ करोड ५६ लाख ९५ हजार रुपैयाँ खर्च भएको छ। १७ दिनसम्मका लागि खानावापत ५५ लाख र औषधि खरिदवापत ६६ लाख ७१ हजारसमेत गरी १३ करोड २८ लाख ४७ हजार रुपैयाँ खर्च गरेको छ। फास्ट ट्रयाकको १४ वटा ठेक्का अनावश्यक काठमाडौंतराई फास्ट ट्रयाकमा ठूलो रकम अनियमितता भएको छ। प्रतिवेदनले ठूलो रकम खर्च भइसकेपछि नेपाली सेनाले १४ ठेक्का आवश्यक र उचित नभएको भनेर रद्द गरेको थियो। प्रतिवेदनअनुसार ३ अर्ब ७ करोड ४० लाख भुक्तानी भइसकेपछि कामको आवश्यकता र उचित नभएको भन्दै ठेक्का अन्त्य गर्ने प्रक्रियामा लगिएको छ।"
टाटा बिएस ६ कारहरुको लागि टाटा केयर क्याम्प,"काठमाडौं : नेपालका लागि टाटा मोटर्सको आधिकारीक बिक्रेता सिप्रदी टेडिङ प्रालिले टाटाको बीएस ६ कारहरु सम्बन्धित सम्पूर्ण चेक जाँच गर्ने हेतुले टाटा केयर क्याम्पको आयोजन गर्ने जनाएको छ। टाटा केयर क्याम्प सिप्रदीको काठमाडौंस्थित सोल्टीमोड र बागडोल आधिकारिक वर्कशपमा यही भदौ ७ गते देखि भदौ ११ गते सम्म एकैसाथ सञ्चालन हुनेछ। सिप्रदी टेडिङ्ग प्रालि ग्राहक सेवाका मुख्य प्रबन्धक कुमार भण्डारीकाअनुसार बि एस ६ गाडीहरुमा नयाँ प्रविधीको प्रयोग भएकोले यी गाडीहरुलाई अरु गाडीहरु भन्दाभिन्दै नयाँ टेक्नोलोजी प्रयोग गरी सर्भिसिंग गर्नु पर्ने हुन्छ। त्यसैले टाटाको बि एस ६ गाडीको ग्राहकहरुलाई ध्यानमा राखेर सर्भिसिंगमा सहजीकरण गर्ने उदेश्यले यो क्याम्पको आयोजना गर्न लागेको जानकारी गराए । यो क्याम्प बि एस ६ गाडीको ग्राहकहरुलाई लागि निकै फलदायी हुने कुरामा विश्वस्त रहेकोले सबै ग्राहकहरुलाई यस क्याम्पमा सहभागी हुन आग्रह गरे । यस टाटा केयर क्याम्पअन्तर्गत टाटा बि एस ६ कारहरुको सम्पूर्ण स्वास्थ्य जाँचहरु हुनेछ। लेवर चार्जमा ५० प्रतिशत छुट, फ्री टप वाशिङ्ग, स्पेयर पार्ट्समा १५ प्रतिशत छुट, म्याकलु ब्रीकेन्ट्समा १५ प्रतिशत छुट र जेनुइन सामानहरुमा १५ प्रतिशत छुट यस केयर क्याम्पको प्रमुख विशेषताहरु रहेका छन् । निःशुल्क १० पोइन्ट चेकअप, निःशुल्क ब्याट्री र इलेक्ट्रिक चेकअप, निःशुल्क कम्प्युटर डायग्नोसिस, निःशुल्क सस्पेन्सन चेकअप, निःशुल्क ब्रेक चेकअपको साथै यस क्याम्पमा ग्राहकहरुले आकर्षक उपहारहरु पनि प्राप्त गर्न सकिने कम्पनिले जनाएको छ। सर्भिस बुकिङ्गको लागि ९८०२३३३१५६मा सम्पर्क गर्न सक्नु हुनेछ । अन्य जानकारीका लागि सिप्रदीको टोल फ्री नम्बरमा १६६००१५५७७७ वा ९८०१५७५७७७मा सम्पर्क गर्न सकिने कम्पनीले जनाएको छ ।"
पोखरा फुटबल रङ्गशालामा अब फ्लड लाइट : अन्तर्राष्ट्रिय खेल हुने,"पोखरा : पोखरा फुटबल रङ्गशालामा फ्लड लाइट (बत्ती) राखिने भएको छ। अन्तर्राष्ट्रिय मापदण्डको रङ्गशालामा रात्रिकालिन प्रतियोगिता सञ्चालनका लागि फ्लड लाइट अनिवार्य रहेकाले राष्ट्रिय खेलकुद परिषद्ले यस वर्ष रु पाँच करोड बजेट विनियोजन गरेर काम सुरु गर्ने भएको हो। रङ्गशालाको काम तीन वर्षअघिदेखि सुरु भएकामा हाल अन्तिम चरणमा पुगेको छ। रु एक अर्ब २८ करोड लागतमा निर्माण सुरु भइरहेको रङ्गशालामा सुरुआतमा फ्लड लाइट र स्कोर बोर्ड राख्ने योजना थिएन। अन्तर्राष्ट्रियस्तरका फुटबल प्रतियोगिताका लागि रङ्गशालामा लाइट अनिवार्य छ। पोखराका खेलकर्मीले सुविधासम्पन्न फुटबल रङ्गशालामा बत्ती राख्ने व्यवस्था गर्न पटक पटक राखेपको ध्यानाकर्षण गराएका थिए। क्षेत्रीय खेलकुद विकास समितिका कार्यालय प्रमुख लक्ष्मण नाथ योगीले रु पाँच करोड बजेट विनियोजन भएकाले यसै वर्ष बोलपत्र आह्वान भएर फ्लड लाइट जडानको काम सुरु हुने बताए। रङ्गशालाको चारै कुनामा बत्ती राखिने छ। उनले भने,फिफाको नियमानुसार अन्तर्राष्ट्रिय प्रतियोगिताका लागि लाइट अनिवार्य छ, यस वर्ष सोका लागि राखेपको रातो किताबमा बजेट विनियोजन भएर आएको छ, यसै वर्ष काम हुन्छ। जिल्ला फुटबल सङ्घका अध्यक्ष मिलन गुरुङले फ्लड लाइट जडानसँगै पोखरा रङ्गशालामा अन्तर्राष्ट्रियस्तरका प्रतियोगिताका लागि ढोका खुल्ने बताए। साँझ तथा रातिका खेलका लागि बत्ती अनिवार्य रहेको र सो नहुँदासम्म फिफाले स्वीकृति प्रदान नगर्ने भएकाले दु्रतगतिमा काम हुनुपर्ने उनी बताउछन्। उनले भने, फ्लड लाइट भएपछि रङ्गशालामा धेरै अन्तर्राष्ट्रिय मैत्रीपूर्ण खेल र अन्य प्रतियोगिता गर्न बाटो खुल्नेछ। अन्तर्राष्ट्रिय फुटबल रङ्गशालाको हालसम्म ९० प्रतिशत काम सकिएको छ। सोह्र हजार ५०० दर्शक क्षमताको प्यारापिट तयारी अवस्थामा छ। यसैगरी अति विशिष्ट कक्षको प्यारापिटमा छानो छाउने काम सकिएको निर्माण कम्पनी भारतीय ग्रेट स्पोर्टस् एण्ड एमएम कन्स्ट्रक्सनका इञ्जिनियर पुरुषोत्तम बरालले बताए। रङ्गशालामा अहिले खेलाडी बस्ने कक्ष(प्लेयर बक्स),चेञ्जिङ रुम र प्रि इञ्जिनियरिङ भवनको फिनिसिङ तथा रङरोगनको काम भइरहेको छ। इञ्जिनियर बरालले भने, आगामी अक्टोबरभित्रमा फुटबल रङ्गशालाको सम्झौताअनुसारको सबै काम सम्पन्न गरेर हस्तान्तरणको तयारीमा छौँ। पोखरामा चार दशकअघि निर्माण गरिएको फुटबल रङ्गशालाको प्यारापिट विसं २०७२ को भूकम्पले क्षति पुगेपछि नयाँ निर्माण सुरु गरिएको थियो। रासस"
न्युजरुमदेखि भेरी किनारसम्म,"लालनपालनमा चासो राख्नु नपर्ने ! मरेपछि मुचुल्का उठाएर गर्व गर्नुपर्ने राज्यको व्यवहारले बेचैन बनें। दिउँसो स्कूलमा बालबालिकालाई पढाउँथे। साँझ दैनिक अखबारमा काम गर्थें। मेरो दैनिकी त्यही थियो त्यतिबेला। दिउँसो साना बालबालिकाको सिकाइमा रमाउँदा एक किसिमको रमाइलो हुन्थ्यो। साँझ कान्तिपुर दैनिकमा समाचार सम्पादनको आनन्द अर्कै थियो। साँझ के भनूँ अखबारको काम रात, मध्यरात नै हुन्थ्यो। समाचारका विषय विविध हुन्थे। भाषण र औपचारिक कार्यक्रमका फिलर न्युजभन्दा सामाजिक विषयका समाचार पढ्न र सम्पादन गर्न पाउँदाको सन्तुष्टि अर्कै हुन्थ्यो। सम्पादनको कामसँगै अनेकौं नयाँ ज्ञान, सूचना र सिकाइ भइरहेको हुन्थ्यो। लेखकसर्जकहरूका लागि लेखन र सिर्जनाका विषय टिप्ने खास स्रोत भनेकै समाज हो। समाजका समाचार प्रिय लाग्छन्। कतिपय लेखनका विषय पनि समाचारमा पाउने गर्छु। समाचार सम्पादनका क्रममा समाजका अनेकखाले आयाम सम्प्रेषण गरिएका हुन्थे। तिनलाई पढेर अपुग कुरा थप्नु या बढी भए काट्नु, एकपक्षीय भए सन्तुलित बनाउनु, भाषा मीठो र चुस्त बनाउनु अनि पाठकलाई दिनु दैनिकीको मूल कर्म थियो। सोही मेसोमा दैलेख, सुर्खेत, सल्यान, जाजरकोट र दाङबाट पत्रकारहरू प्रकाश अधिकारी, मोती पौडेल, दुर्गालाल केसीलगायतले लोपोन्मुख, सीमान्तकृत राउटे समुदायका बारेमा विभिन्न समाचार सम्प्रेषण गर्थे। तिनमा राउटेलाई खाद्यान्न उपलब्ध गराएको, नागरिकता दिन लागेको, शिक्षाका लागि पहल गरेको, बसाइँ सरेको, मृत्यु भएको, राजधानी गएको, सीडीओ, नेता, मन्त्री र प्रधानमन्त्रीलाई भेटेको, दसैंमा खसी मागेको, मुखिया फेरिएको, गाउँलेसँग झगडा परेको जस्ता विषय हुन्थे। एकदिन एउटा यस्तै रिर्पोटिङ आयो। त्यसदिन राउटे मुखिया ऐनबहादुर शाहीको लडेर मृत्यु भएको थियो। समाचारको शीर्षक थियो, लडेरै जान्छ राउटेको ज्यान। समाचारमा मादक पदार्थ सेवन गरी हिँडेका तत्कालीन राउटे मुखिया उनको भीरबाट लडेर मृत्यु भएको र सरकारले पहिलोपल्ट राउटेको मृत्युको मुचुल्का उठाइदिएको कुरा थियो। यस घटनाले समाचार सम्पादनका क्रममा चस्स पारेको थियो। सरकारले जीवनभरचाहिँ पालनपोषणमा ध्यान दिनु नपर्ने, उसको घट्दो जनसंख्या र जीउज्यानको सुरक्षामा वास्ता गर्नु नपर्ने, तिनका बालबालिकाको लालनपालनमा चासो राख्नु नपर्ने अनि मरेपछि मुचुल्का उठाएर गर्व गर्नुपर्ने राज्यको व्यवहारले बेचैन बनें। समाचार छाप्न पठाएँ र डेरा फर्केको मध्यरातसम्म निदाउन सकिनँ। त्यसैबेला कविता लेखें राउटे मुखिया ऐनबहादुर शाहीको स्पष्टीकरण। पछि यो कविता अन्नपूर्ण पोष्टको फुर्सदमा मुखिया ऐनबहादुर शाहीको तस्बिरसहित प्रकाशित भयो। कविता एकै बसाइमा लेखिसिध्याएको थिएँ। पछि पुनर्लेखन, सम्पादन गर्न खोज्दा पनि खासै परिवर्तन गर्नु परेन। एकै बसाइ र एकै लेखाइमा कुनै पनि रचना फाइनल गर्न सक्दिनथें। यस्तो लेखनले छक्क परें। वास्तवमा त्यो कविता हृदयबाटै लेखेको थिएँ। प्रतिक्रिया पनि धेरै राम्रो आयो। कविता त लेखें, छापें। प्रतिक्रियाले मक्ख परें अनि आत्मरतिमा रमाएँ पनि। तर सोचें, त्यसले राउटेको जीवनमा के नै गर्न सक्यो र ! केही न केही। तर पनि राउटेबारेका विविध खबरमा चासो रहिरह्यो। समाजशास्त्रको विद्यार्थी हुनुको नाताले पनि चासो थियो। पाएसम्म अध्ययन पनि गर्थें। डोरबहादुर विष्टकृत सबै जातको फूलबारी, पूर्णप्रकाश नेपाल यात्रीको राउटे लोकजीवन, गौरीबहादुर कार्कीको दोसाँधका राउटे, जाना फर्टिएरको किंग्स अफ दि फरेस्ट लगायतका किताब पनि छिचलिसकेको थिएँ। यसैबीच नेटमा उपलब्ध राउटेसम्बन्धित सामग्री पनि हेर्न थालें भने राउटेबारे समाचारमा प्रायः उद्धरण भइरहने राउटे उत्थान प्रतिष्ठानकी अध्यक्ष दिदी सत्यदेवी खड्का अधिकारीसँग पनि पटक पटक भेटेर राउटेबारे अनेक जिज्ञासा राखेको थिएँ। प्रतिष्ठानका मुखपत्र र स्मारिक पनि हेरें। यही मेसोमा युएनडीपीले राउटेका काष्ठकला बचाउन एउटा ठूलै परियोजना सञ्चालन गरेको थाहा भयो। इन्टरनेटमा खोजका क्रममा त्यही परियोजनामा सम्बद्ध पत्रकार हरि थापाको इमेल पाएँ र उनलाई केही जिज्ञासा पठाएँ। उनले रेस्पोन्स गरे। त्यतिले चित्त नबुझेर थप अध्ययनका लागि म हरि थापाको घर खोज्दै ललितपुर बालकुमारी पनि पुगें। खासमा कविताले मात्र अद्भुत समुदायमाथि न्याय हुँदैन भन्ने लागिरहेको थियो। आख्यान लेख्नैपर्छ भन्ने चाहन्थें। आपूले भेटेका आख्यानका लागि उपयुक्त विषय टिप्ने पनि गर्छु। राउटे पनि यसरी टिपिएको एउटा विषय थियो। यसअघि यार्चागुम्बा संकलन गर्न जाने उच्च पहाडी क्षेत्रका बासिन्दा, खासगरी बालबालिकाको मुद्दालाई लिएर बाल उपन्यास यार्चा लेखिसकेकोे थिएँ। विद्यालयहरूमा यार्चालाई सन्दर्भ सामग्रीका रूपमा राखिएबाट राउटेसम्बन्धी आख्यान पनि योभन्दा अझ रोचक र लेख्नैपर्ने विषय हो भन्नेमा ढुक्क थिएँ। समाजशास्त्रका स्नातकोत्तर विद्यार्थी रतन देवकोटाको राउटेको फोटोसहितको स्टाटस देखें। उनीसँग राउटेबारे थप अध्ययन गर्न राउटे बस्तीमा जाने योजना बन्यो। उपयुक्त समयको खोजी गर्दागर्दै २०७५ सालको हिउँदको आखिरीतिर शनिबार, आइतबार, शिवरात्रीजस्ता लहरै चार दिन बिदा परेको थियो। अरू केही दिन अफिसमा बिदा मिलाएर सुर्खेत पुग्यौं। खुसीको कुरा रतनसँगै फोटोग्राफर एवं लेखक आरके अदीप्त गिरी पनि मिसिए। भोलिपल्ट सुर्खेतमा सोधखोज गरी भेरीगंगा नगरपालिकाको लेखफर्सा भन्ने ठाउँमा भेरी नदीको किनारमा बसेका राउटेलाई भेट्न समस्या भएन। हप्ता दिन राउटेसँग रमायौं। राउटे बस्तीको दैनिकी र जीवनशैली नियाल्दै दिन बित्थे। अवलोकन, अन्तर्वार्ता र अनुसन्धानमा अभ्यस्त भयौं। धेरै कुरा प्रत्यक्ष देखियो, भोगियो। सानादेखि बूढाबूढीम्म, महिलादेखि पुरुषसम्म सबै रक्सी भनेपछि हुरुक्कै। बाहिरबाट गएका मानिससँग पैसा, रक्सी र सुर्ती माग्ने। ओहो नसोचेका थुप्रै थुप्रै कुरा देखिए, भोगिए। सबै कुरा डायरीमा टिपोट गरियो। तस्बिर, रेकर्ड र केही भिडियो पनि खिचियो। मितज्यू पनि बोलियो। यसरी फर्केपछि पनि निकै समय केही नपुगे नपुगेजस्तो भइरह्यो। तर साथीहरूको हुटहुटी र लामो तयारी त्यसै जाने डर बढ्न थाल्यो। अनि सुस्तरी सुस्तरी कथाको ड्राफ्ट अघि बढाएँ। पहिलो ड्राफ्ट अलि समय राखेर पुनर्लेखन गरेपछि एकचरण आफू निकटका केही साथीलाई पढ्न दिएँ। थुप्रै फिडब्याक पनि आए। तीमध्ये चित्त बुझेकालाई समेटेर पुनर्लेखन र सम्पादनसमेत गरी किताबको रूप दिएँ। महामारीका कारण विमोचन कार्यक्रम राख्ने सम्भावना रहेन। तर अनलाइन मिडियाहरूले समाचार राम्ररी सम्प्रेषण गरिदिए। अब कदम मेरो मात्र रहेन, यो सबैको साझा हो। यसमा राम्रा कुराहरू छन् भने त्यो सबै राउटे समुदाय र उनीहरूसँग काम गरिरहेका श्रद्धेय महानुभावहरूबाट लिएको हुँ। यसको श्रेय उहाँहरूलाई जान्छ। लाग्छ, एसियाकै अन्तिम फिरन्ता जाति मानिने समुदायको यो आख्यानमा अनेकौं रोचक विषयहरू छन्। पुस्तक या आख्यान विकासमा रहेका कमी, कमजोरी सबै मेरा हुन्। आदरणीय पाठक, समीक्षक, समालोचक र सञ्चारकर्मीले यसमा सचेत गराउनु नै हुनेछ।"
एन्फाद्वारा सी डिभिजन फुटबल छनोट तालिका सार्वजनिक,"काठमाडौं : अखिल नेपाल फुटबल सङ्घ (एन्फा)ले शहीद स्मारक सी डिभिजन लिग फुटबलको छनोट प्रतियोगिताको तालिका सार्वजनिक गरेको छ। एन्फाले शुक्रबार सातदोबाटोमा कार्यक्रम आयोजना गरी खेल तालिका सार्वजनिक गरेको हो। यही भदौ १० गतेदेखि काठमाडौं उपत्यकामा सुरु हुने छनोट प्रतियोगिताको उद्घाटन खेलमा समूह ए का सताक्षीधाम युवा क्लब र च्याम्पियन ब्वाइज फुटबल क्लब भिड्ने छन्। त्यही दिन अर्को खेल एफसीएस एस र गोदावरी युनाइटेडबीच हुनेछ। सी डिभिजन लिगमा देशभरबाट ७८ क्लबको सहभागिता रहने एन्फाले जनाएको छ। उक्त लिग आगामी कात्तिक ८ गतेसम्म चल्ने छ। एन्फाले सहभागी ७८ क्लबलाई २६ समूहमा विभाजन गरेको छ। प्रत्येक समूहमा तीन वटा क्लबलाई समावेश गरिएको छ। प्रत्येक क्लबले समूह चरणमा दुई खेल खेल्ने छन्। समूहको विजेता दोस्रो चरणमा प्रवेश गर्नेछ। दोस्रो चरण र नक आउट चरणलाई तीन समूहमा विभाजन गरिएको छ। हरेक समूहको विजेता क्लब सी डिभिजन लिगमा छनोट हुनेछन्। एन्फा लिग संयोजक विज्ञानराज शर्माले छनोटमा क्लबको सहभागिता उल्लेख्य रहेको बताए। उनले अर्को वर्षदेखि पायक पर्ने प्रदेशमा नै छनोट खेल खेलाउने जानकारी दिए। छनोट प्रतियोगितामा बागमती प्रदेशका ६१, प्रदेश १ का सात र अन्य पाँच प्रदेशका दुईदुई क्लब रहेका छन्।"
नवयौवना,"फेरि उनी मुस्काइन्। मुस्काउँदा त उनको सुन्दरता झन् बल्यो। जाडोको महिना। त्यस माथि पानी पर्लापर्लाजस्तो मौसम। पृथ्वी चोकमा थिएँ। बस पर्खेर उभिरहेको म मनुष्य। केही क्षणपछि बस आयो। अघिल्लो बस टनाटन थियो, छिर्नै गाह्रो। अर्को आएपछि चढें, भरिभराउ थिएन। पछाडिका खालि सिटमध्ये एउटामा बसेंं। कन्डक्टर भाडा उठाउँदै आयो। कहाँ जाने ? छेउछाउकालाई सोध्यो। मलाई सोधेन, भाडा नि मागेन। सोचें, नाफा हुने भयो। बस नगरपालिका पुगेर रोकियो। दायाँतर्फ सामुन्नेको एउटा मान्छे ओर्लियो। कोही पनि उक्लेनन्। त्यस सिटमा भर्खरकी भरभराउँदी नवयौवना थिइन्। ओठमा हलुका लिपिस्टिक लगाएकी, हाफ पाइन्ट अनि टिसर्ट। उन्मक्त वक्षबाटै यौवनको अनुमान गर्न सकिने। गालाले पनि यौवनको परिभाषा दिइरहेका थिए अर्थात् मुस्ताङे स्याउजस्तै गाला पनि। एक टक लगाएर केही क्षण उनैलाई नियालिरहें। उनले पनि मतर्फ हेरिन्। सानोतिनो चोरी गरेपछि पक्राउ परेझैं गरेर अलमलिएँ। त्यो यात्रु उत्रिएपछि लागेको थियो, बसिरहेको सिट चटक्क छाडेर उनको छेउमा बसौं। मेरो हेराइपछि उनको हेराइमा कुनै भावनात्मक प्रतिक्रिया नपाउँदा आँट गरिनँ। बस गुडिरहेको थियो। अलि माथि भाटभटेनीनेर पुग्दा उनीतर्फ मोडिएँ। आँखा जुध्यो, उनले फर्केर मैलाई हेरिरहेकी थिई। आँखा यसरी जुधेका थिए कि केही अर्थ र तात्पर्य, केही रस र रहस्य हेराइमा व्याप्त छ। उ किञ्चित् ओठ लस्काएर मुस्कुराई। म पनि स्वाभाविक रूपमै मुस्काएँ। मानौं उसले स्वागतार्थ खोलेका ढोकाभित्र म सहजे पसें। के तपाई मलाई चिन्नु हुन्छ। उसले अस्वाभाविक पारामा सोधी। त्यस सिटमा भरभराउँदी नवयौवना थिइन्। ओठमा हलुका लिपिस्टिक लगाएकी, हाफ पाइन्ट अनि टिसर्ट। गालाले पनि यौवनको परिभाषा दिइरहेका थिए अर्थात् मुस्ताङे स्याउजस्तै गाला पनि। एक टक लगाएर केही क्षण उनैलाई नियालिरहें। किन र ? कतै भेटेजस्तो त लाग्यो तर अहिले सम्झना भएन। मैले जतिसक्दो बनावटी उत्तर दिएँ। मलाई पनि त्यस्तै लाग्यो। भन्नाले ! मैले पनि तपाईलाई कतै देखे जस्तो लाग्यो। तर हो र ? हो नि त। उसले झन् हिस्सीभावमा भनी। उसले साँचो बोली या झुटो। या त किन त्यसरी प्रस्तुत भइरहेकी थिई, भेउ पाइनँ। कुनै अर्थ खोज्न पनि आवश्यक ठानिनँ। यद्यपि आफूलाई रोक्न सकिनँ। अलि भावावेशमा आएँ। अनियन्त्रित बनें। भन्नाले बसिरहेको ठाउँबाट उठेर उसँगैको खाली सिटमा बस्न पुगें। उसले पुलुक्क हेरी। मैले संकोच र संशयलाई मुस्काएर टारिदिएँ। केही क्षण मौनतामा बसिरह्यौं। तपाई कहाँसम्म ? जबर्जस्ती मनभित्र घुसेर गफगाफको अध्याय थालें। बगरसम्म, तपाईं नि ? उ खुल्न थाली। बगरसम्म नै हो। सिटमा अलि मिलेर बसें। त्यसरी बस्दा उसँग राम्ररी स्पर्श भयो। दायाँतर्फको पाटो अगेनाको छेउमा बसेजस्तो भयो। शरीर र मन तात्न थाले। यस्तो जाडोमा पनि कस्तो टिसर्ट मात्र लाउनु भएको त नि। बोल्ने कुरा नपाएझैं गरेर भनें। दिउँसो त घाम लागेको थियो, पोखराको मौसमको ठेगानै नहुने। उसले भनी, तपाईंले पनि सर्ट मात्र लाउनु भएको छ त। उसको भनाइले खिस्रिक्क परें। थप बोल्ने वाक्य पाइनँ। बस चिप्लेढुंगामा रोकियो। झ्यालबाट दुईतीनवटा बोर्ड देखिए, यहाँ इडीभी भरिन्छ। आँखा त्यतै अडिए। क्षणपश्चात् यौवनातर्फ मोडिएँ। तपाईले डीभी भर्नुभयो ? उसले प्रश्न गरी। भर्न त भरेको हो क्यारे, जहिले भरे पनि पर्ने होइन। पैसाको मात्र नास। उत्साहबिनै भनें। के भन्नु भएको हो ? पर्यो भने त परिहाल्यो नि। उसले आँखा नचाउँदै भनी। कन्डक्टर भाडा उठाउँदै आयो। मैले विशेषसम्बन्धको मान्छेझैं उनको पनि भाडा दिँदै भनें, यी भाडा लिनु त हामी दुई जनाको। उसले ब्याग खोल्दै थिई। मैले दिएपछि अनौठो मान्दै भनी, म दिइहाल्थे नि। तपाईंले दिए नि, मैले दिए नि के फरक पर्यो र ? अतिरञ्जित तर्क दिँदै भनें। मेरो दृष्टिले उसलाई नै मुख्य पात्र बनाएका थिए। मैले निसंकोच हेरिरहेको थिएँ। बस खाल्टोमा परेर होला शरीर असन्तुलित भयो। पछिल्लो सिटमा बसेका हामीलाई एकपल्ट उचालेर थेचार्यो। त्यति बेला उसको छातीको उभार टिसर्टभित्र हल्लिए। मलाई पनि त्यतै कतै छोइएको महसुस भयो तर त्यो महसुुसलाई त्यति महत्त्व दिइनँ। बाटो उस्तो हो कि ड्राइभर, कत्ति नमज्जाले बजार्यो। उसले गुनासो गर्दै भनी। उसले हलचलबाट बिग्रेको बसाई यताउता सारेर मिलाई। म पनि सम्हालिएँ। अर्थात् उसको शरीरका साप्रा च्याप्न पुगेका मेरा साप्रालाई सारें। अघि धुर्त बन्न खोजेका जस्ता हातलाई पनि शरीरबाट सारे र अगाडिको सिटको डन्डीमा समातें। बस नदीपुरमा पुग्यो। फेरि मतर्फ हेरेर मन्द मन्द मुस्काई र भनी, तपाईंको घर कता नि ? ऊ त्यो पारीको गाउँ हो। औंलाले देखाउँदै भनें। बाँदर लाग्छन् होला है ? अँ लाग्छन्। हाम्रोमा पनि लाग्छन्, एउटै बाँदर होलान् है। तपाईको घरतिर लाग्ने र हाम्रोतिर लाग्ने बाँदर। तिनैसँग सोध्नु पर्ला र अर्काे पालीको भेटमा भनौंला। हाँस्लिन् भन्ठानेको थिएँ तर उनी हाँसिनन्। युवती पोखराको मौसमजस्ता हुन्छन्, हाँस्ने र रिसाउनेको ठेगान हुँदैन। मैले ऊ रिसाउनभन्दा पहिला भनें, तपाईंको घर कहाँ हो, बाटुलेचौर ? अर्मला हो। फेरि उनी मुस्काइन्। मुस्काउँदा उनको सुन्दरता झन् बल्यो। लाग्यो, ऊ सुन्दर मात्र होइन सोझी पनि छे। तर सुन्दर भएर के गर्ने ? छोराको उमेरकी छ। उसो त आजकल बाटोमा कुनै सुन्दर युवती देख्नेबित्तिकै कल्पनामा रमाउँथे यो छोरालाई सुहाउँदी छ। अर्थात् यत्तिकी केटी बुहारीको रूपमा पाए, छोरो पनि खुसी हुन्छ। उसको जीवन पनि सफल हुन्छ। घर पनि डेन्टपेन्ट हुन्छ। सम्भवतः उसबाट जन्मिएका सन्तान पनि सुन्दर। त्यस्तो कल्पनाअनुरूप धेरै युवतीलाई बुहारी बनाएँ। भलै एकतर्फी रूपमा किन नहोस्। उसमाथि सरर्रर नजर दौडाएँ। उमेरको गणित लगाएँ। २१२२ की हुँदी हो। छोराकी दामली सरह। तर यसपालि भने भडकिएँ, छोरासरहको उमेर पनि देखिनँ, बुहारीको रूपमा पनि कल्पिनँ। किन हो किन, त्यस युवती यति राम्री लागि कि ! अर्थात् मलाई यसरी आकर्षित गरी कि मैले उसलाई केवल विपरीत लिंगी मात्र ठानें। कुन चाहिँ भाइरसले दिमागलाई बसमा पार्यो, मेरो पुरुषत्वभाव चुम्बकीय बन्यो। उमेरको कुनै हेक्का भएन। उसलाई हेर्दा हेर्दै प्रणय सपना देख्न थालें। त्यसरी खुल्ला आँखाले दिनदहाडै देखेका सपनाले के अर्थ राख्ला ? सोचें, सम्हालिनु पर्छ जथाभावी नैतिकता, मर्यादा र संस्कारको पर्खाल नाँघ्नु हुँदैन। बेलामा बुद्धि पुर्याइएन भने जीवन पछुताएर बित्छ। अर्काे मन मानेन। उसले सोचाइलाई दिग्म्रमित र पथभ्रष्ट तुल्यायो। सोच्न थालें, कुनै राम्री केटी देख्दा फर्केर हेर्नु, बोल्नु र मन पराउनु जैविक सन्दर्भ हुन्। तिनले नै जीवनलाई इन्द्रेणीजस्तो बनाउँछन्। आदर्शले त जीवन खुम्च्याएर, निसास्सिएर, तड्पाएर बाँच्न सिकाउँछ। हाँस्न सिकाउँदैन। आखिर उमेर त एउटा अंक मात्र हो। दिन उमेरले साथ दिउञ्जेल त हो मोजमस्ती र रोमान्स। जहाँ खुसी र आनन्द हुन्छ जहाँ जीवनमा लागेका तमाम लेउझ्याउ पखालिन्छन्, त्यहाँ जीवनको स्वर्ग प्राप्ति हुन्छ। ल क्याम्पस गेट झर्नोस् कन्डक्टरको आवाजले मेरो तन्द्रा खुल्यो। बस रोकियो। झ्यालबाट हेरिरहेकी ऊ मतर्फ फर्की। कति छिटो बगर आइपुग्यो है। उसले असामान्य भावमा भनी। किन र ? छिटो आउनु राम्रो होइन र ? मैले सोझो अर्थले भने। त्यो त हो, तपाईसँग धेरै गफ गर्न पाइएन नि। उसले नखरा पार्दै भनी। त्यस्तै हो भने खाजा खाँदै गफ गरौं न त। मैले साथीसँग खाजा खाइसकें। अब अर्काे भेटमा चियाखाजा जे भए नि खाउँला। कसरी होला र फेरि भेट ? संसार गोलो छ भन्ने कुरा तपाईलाई याद छैन र ! भैहाल्छ नि। म थप बोल्न उचित ठानिनँ। तपाईं फेसबुक चलाउनु हुन्छ होला नि। उसले भनी। अँ चलाउँछु। छोटो उत्तर दिएँ। फेसबुक आईडी के हो ? ऊ अलि उत्साहित हुँदै भनी। हार्दिक खत्री, पोखरा स्वाभाविक तवरले भनें। भरे फ्रेन्ड रिक्वेस्ट पठाउँछु। उसले बसबाट ओर्लिदै भनी। अर्काे भेटको तजविज मिल्ने ठानेर खुसी भएँ।"
जीवनको लय,"देशमा लकडाउनका लागि प्रसारित एउटै सरकारी सूचनाले सम्पूर्ण जीवनलाई घरपरिसरको साँघुरो पर्खालभित्र सीमित तुल्याइदियो। यो अचानक भयो। अचानक किनभने यो अवस्था सर्वथा अनपेक्षित थियो। अघिल्लो दिनसम्म कोभिड १९ ले सिर्जना गर्नसक्ने समस्याको डरलाई समेत साथमा बोकेर भए पनि घरबाहिर खुल्ला आकाशमुनि हिँडिँदै थियो। अब के गर्ने ? जीवनको एउटा गति, प्रवाह र आदत अचानक रोकिएपछि कसरी दिन बिताउने ? समयको व्यवस्थापन कसरी गर्ने ? त्रासदीपूर्ण मानसिकताको व्यवस्थापन कसरी गर्ने ? अन्योल र अलमलमा बिते दुई दिन। तर तेस्रो दिनको बिहानै पाँच बजे आँखा खुल्दा घर बाहिरको आफ्नो सानो बगैंचामा चराहरूले चिरिबिरी गाएको सुनें। चराहरू भेला भएर बिहानी बोलाइरहेका थिए। हामीले प्रकृतिको गति र नियमलाई बारम्बार तोड्यौं र उनको बाटो छेक्यौं। जीवनको होस् वा प्रकृतिको, लय भत्केपछि अप्ठ्यारो हुन्छ। आहा ! अचानक चंगा भएँ। मैले उठेर झ्यालबाट ती चराहरूलाई हेरें। ती समयको दुश्चक्रभन्दा माथि उठेर निस्फिक्री पूर्ण जीवन बाँचिरहेका थिए। माथि आकाशतिर फर्केर हेरें। त्यो एकदम गाढा नीलो थियो र बीचबीचमा सेता बादलका बुट्टाहरू थिए। उत्तरतिर मुस्कुराइरहेका अटल सेता हिमालहरू थिए। प्रदूषण स्वाट्टै घटेको थियो र प्रकृति नयाँ कलेवरमा देखिँदै थियो। मैले दोस्रो प्रेरणा त्यहाँबाट लिएँ। त्यसपछि मैले बिस्तारै आफ्नै छातीको धड्कन समेत सुनें। सोचें बाटो भेट्टाएँ, अब दृष्टि भेट्टाएँ, अनुभव र गति भेट्टाएँ। कोभिड१९ को आतंकले तर्साउन सक्दैन, मेरो गति र सिर्जनात्मकतालाई यो अचानकको गतिहीनताले अवरुद्ध गर्न सक्दैन। त्यसपछि हरेक दिन दिउँसो एकछिन चराहरूको प्रेम र फुर्फुर हेर्न थालें। उनीहरूको सुमधुर संगीत सुन्न थालें र आफू ताजापन एवम् सिर्जनात्मकताले झंकृत भइरहें। बोटविरुवामा पलाएका नवपल्लवहरू र तिनमा चढिरहेको हरियो रङ हेर्न थालें। एकदिन मैले ॐ शान्तिकी शिवानीको प्रवचन सुनें। उनले भनिन् एक्सपेक्टेसन (अपेक्षा) र एक्सेप्ट (स्वीकार) दुईवटा शब्दहरू सुन्दा उस्तै लाग्छन् तर यिनमा ठूलो फरक छ। एक्सपेक्टेसनमा हाम्रो स्वार्थी प्रवृत्ति झल्किन्छ जसमा हामी आफूले चाहेजस्तो होस् वा हुनुपर्छ भन्ने खोज्छौं। एक्सेप्टमा त्याग र समर्पण छ जसमा हामी जुन वस्तु वा कुरा जस्तो छ, त्यस्तै रूपमा स्वीकार गर्छौं। एक्सपेक्टेसन हाम्रो दुःखको कारक हो। एक्सेप्ट एक किसिमले दुःखको निवारण अथवा शान्तिको कारक हो। लकडाउनका सुरुका केही दिन अपेक्षा गरिरहेको थिएँ। प्रकृति र समय दुवै मेरो अपेक्षामा चल्ने कुरो थिएन। शिवानीले भनेजस्तै त्यस अपेक्षाले मलाई दुःखी बनाइरहेको रहेछ। जब मैले एकाबिहानै चराहरूको जीवनले भरिएको आवाज सुनें, हरियो प्रकृतिले अँगालो हाल्न हात फैलाइरहेको देखें, नीलो अनन्त आकाशबाट अक्षय सूर्यले ताप र प्रकाश मैतिर बिनाअपेक्षा फ्याँकिरहेको देखें, मैले जीवनलाई अनभुतू गरें। मेरो अपेक्षा स्वीकारोक्तिमा परिणत भयो। यसले मभित्र अनन्त उत्साह, उमंग तथा सिर्जनशीलता थपिदियो। जीवनलाई अर्कै दिव्यतामा अनुभूत गर्न थालें। बंगलादेशको राजधानी ढाकामा बस्ने मेरी एकजना कवि साथीलाई स्नेह र आदरले बहिनी भन्छु। उनी राम्रा कविता, निबन्ध र समालोचना लेख्छिन्। उनले अक्तोभियो पाज र सिल्भिया प्लाथजस्ता विश्वप्रसिद्ध कविहरूका कवितालाई बंगलामा अनुवाद गरेर प्रकाशित गरेकी छन्। उनी कलेज पनि पढाउँछिन्। उनी अति भावुक छिन्। छिनछिनमा समाजमा घटेका ससाना घटनामा समेत भावुक एवम् डिस्टर्ब हुन्छिन्। भन्छिन् म कामै गर्न सक्दिनँ, मलाई दिक्क लाग्यो। कोभिडले आज यति मान्छे मरे। तिनको के दोष थियो ? किन गरिब मान्छे मात्र मर्छन् कोरोना लागेर ? मसँग उनलाई दिने जवाफ छैन। तर म उनलाई सोध्छु तिमी यसलाई रोक्न सक्ने सामर्थ्य राख्छ्यौ ? संसारभरिका सबै गरिबदुःखीलाई गरिबीबाट माथि ल्याउन तिमी सक्छ्यौ ? उनी भन्छिन् छैन, सक्दिनँ। त्यसो भए तिमी आफ्नो क्षमताभन्दा बाहिरको कुरामा किन दुःखी हुन्छ्यौ ? तिमीले अपेक्षा होइन, स्थितिलाई स्वीकार गर्नुपर्छ। यस विषमतालाई जित्ने उपाय भनेको तिमीले सकेजति धेरै सिर्जनशील बन्न सक्नु हो। यो समय प्रकृतिले सायद यसैको लागि दिएको हो। तिमी भागदौड र चिन्ताबाट माथि उठ र आफूभित्र प्रवेश गर। म उनलाई भन्छु। उनी तत्काललाई खुसी हुन्छिन् र पुनः सृजनात्मक कार्यमा लाग्छिन्। तर जबसम्म उनी आफैंले यो सत्यलाई अनुभूत गर्दिनन्, जबसम्म उनकै घर अगाडिको हरियो वृक्षलाई, नीलो आकाशलाई, कुलुकुलु बगिरहेको खोलीलाई वा हावालाई नित्य मग्मगाउन लगाउने फूलहरूका महकलाई हेरेर, अनुभूत गरेर तीबाट प्रेरणा लिन सक्दिनन् उनी स्थायी खुसीमा प्रवेश गर्न सक्दिनन् र प्राप्त हुनसक्ने अपार आनन्दबाट विमुख हुन्छिन्। मेरो कुरा अर्को किसिमले ठ्याक्कै शिवानीले भनेकै कुरा हो। मेरी बंगलादेशकी साथीले जसरी सोच्छिन् संसार त्यस्तो भइदिँदैन। प्रकृतिको आफ्नो नियम छ, आफ्नो गति र गन्तव्य छ। मान्छेहरूले विकास र समृद्धिको नाममा होस् वा सभ्यता निर्माणको नाममा आफ्नो अहंकारको तुष्टिका लागि होस्, प्रकृतिलाई पटकपटक अनि अनधिकृत किसिमले दोहन गर्यौं, हडप्यौं, नष्ट गर्यौं। हामीले धेरै निर्दोष रगत बगायौं, धेरै कलिला सपनाहरू चुड्यौं। हामीले प्रकृतिको गति र नियमलाई बारम्बार तोड्यौं र उनको बाटो छेक्यौं। जीवनको होस् वा प्रकृतिको, लय भत्केपछि अप्ठ्यारो हुन्छ। तर म उनलाई यही सत्यलाई बुझाउन असमर्थ भइरहेको छु। उनलाई पटकपटक दुःखी भइरहेको देखिरहेको छु। उदाहरण मात्र हुन् उनी त। यस दुनियाँमा उनीजस्ता लाखौं, करोडौं मान्छे छन्। कोभिडको त्रासले विश्वलाई तर्साइरहेको समयमा यस सत्यलाई सुरुमै स्वीकार गरें। बगैंचामा नाचीहिँड्ने ससाना चराहरू र पुतलीहरूले यस रहस्यलाई बताइदिए। मैले जीवनमा धेरैतिर छुटेका, टुटेका सिलसिलाहरूलाई जोड्ने, अधूरा कामहरूलाई पूरा गर्ने, केही अर्थपूर्ण नयाँ कामहरूको शुभारम्भ गर्ने अवसर पाएँ। दुनियाँ साह्रै व्यक्तिवादी बन्दै गएको यो समयमा पारिवारिक हुने, अनुभूति, भावना र प्रकृतिको एकदमै नजिक हुने, तिनलाई अनुभूत गर्ने अवसर पाएँ। म धन्य छु प्रकृति र समयसित। यसपछि मलाई कोभिड१९ ले मेरा पखेटाहरू काटिदिएको अवस्था एक दिन पनि बोझ भएन। एक क्षण पनि यो समय सकसपूर्ण भएन। मेरा वरिपरि किताबहरू थिए मेरा साथीहरू। उनीहरू चाहन्थे म उनीहरूलाई स्पर्श गरुँ, उनीहरूभित्र प्रवेश गरुँ र त्यहाँको छुट्टै विचित्रको संसारमा विचरण गरुँ, तर एक क्षण पनि, एक पल पनि समय खेर नफालूँ। उदास र निराश नबनूँ। किताबहरूसँग त म सधैं हुन्थें, तर हुन्थें मात्र। मैले किताबसँग फेरि गहिरो मित्रता गरें लकडाउनको अवधिमा। अहा ! जीवन रङहरूले भरिएजस्तो, वसन्तको रंगीन र सुवासनायुक्त वागमा प्रफुल्ल प्रवेश भएजस्तो, विचारका नयाँनयाँ झ्यालढोकाबाट प्रकाशहरूले प्रवेश गरेर आफूभित्र कतै कतै धमिलो भएको संसारलाई नै उज्यालो पारिदिएजस्तो, जग्मगाइदिएजस्तो ! त्यो अनुभूतिलाई ठ्याक्कै कसरी व्यक्त गर्नु ? एउटा किताबले अर्को किताबसँग मेरो अनुपस्थितिमा मेरो कुरा कहिल्यै काटेन। मेरा बारेमा भए नभएको कुरा लगाएर अर्को किताबको कान भरेन। सबै किताब उत्तिकै प्रिय भए। कसैले मलाई मनोरञ्जन दिएर खुसी बनाए, कसैले मलाई अन्धकारसँग सामना गर्ने र जीवनका लागि आवश्यक अँध्यारोको भागलाई नै पनि स्वीकार गर्ने उपाय सिकाए। मेरा लोलाउँदै गएका आँखा खोलिदिए, कसैले दिव्य ज्ञानको प्रकाश दिएर अगाडिको बाटो देखाइदिए, संसार घुमाए। तर कोही पनि मसँग रिसाएनन्, कसैले पनि केही मागेनन्, गुनासो गरेनन्। मसँग मेरो अर्को साथी छ ल्यापटप। ल्यापटप खोलें र लेखें घरमा बन्द जब एउटा अदृश्य भाइरसले मान्छेको श्रेष्ठताको अहंमाथि टेकेर अट्टहास गर्यो दौडिरहेको सहर ठिंग रोकियो लक डाउन भयो समय अचानक मृत्यु भयो हतारको भागदौडको औडाहा, आरिस र असन्तुष्टिको। चराको चिरिबिरी आवाजले प्रभातको शुभ धुन बजायो साँझको आरती गायो अनन्त आकाश जीवनको उत्साहजस्तो नीलो मुस्कुरायो पर हजुरबाजस्तो सेतो हिमाल आशीर्वादका लागि लयबद्ध भई उठ्यो। मेरो घरको सानो बगैंचाले मुस्कुरायो इन्द्रेणी मुस्कान र मेरो स्वागतमा हात फैलायो। अचम्मसँग अनुराग मग्मगायो फर्केपछि उदात्त प्रकृतिको अँगालोमा जीवनले प्राण पायो। अर्को दिन मैले फेरि अर्को अनुभूतिलाई लेखें। सबैभन्दा ठूलो खुसी आज बिहान पनि ब्यूँझियौ तिमी यो आजका लागि तिमीले पाएको सबैभन्दा ठूलो खुसी हो ! निराश हुनलाई, रुनलाई त्यस्तो कुनै असफलता छैन तिमीसँग प्रकृति तिमीलाई मुस्कान दिन तयार छिन् रङहरू दिन तयार छिन्। अब ऊठ अनि कृतज्ञ होऊ विनम्रताको गीत गाऊ आशा र भरोसाको गीत गाऊ तिम्रो मुटुले संगीत बजाइरहेको छ तिम्रो श्वासप्रश्वास लयमा छ गति समात्न तम्तयार छ तिम्रो पाउ। यसरी पचासौं कविता लेखें। निबन्ध, संस्मरण र व्यक्तिचित्रहरू लेखें। असन्तुष्टि, उकुसमुकुस र डिप्रेसनले मतिर आँखा उठाएर हेर्ने अवसर नै पाएन। आजसम्म कहिल्यै नभेटेको, नदेखेको, अनुभूत नगरेको प्रकृति र जीवनलाई अँगालो हालें। हामी सबैलाई थाहा छ, जीवन हामीले सोचेजस्तो मात्र हुँदैन। समय कहिले पनि हाम्रो वशमा हुँदैन। तर यी दुवै कुरालाई हामीले जीवनको पक्षमा सर्वोत्तम किसिमले उपयोग गर्न भने सक्छौं। बगैंचाको फूललाई पानी हाल्न थालें बिहान बेलुका। उनीहरूको भुइँ खोस्रन थालें। उनीहरू मसँग मुस्कुराउन र कुरा गर्न थाले। कतै गएर फर्कंदा उनीहरूले स्वागत गर्न थाले। बोटविरूवा हरिया हुँदै गए, हावाको मन्द स्पर्शमै पनि उनीहरूका पातहरूले नृत्य गरेको देख्न थालें। चराहरू यिनै वृक्षका हाँगामा बसेर प्रेम गर्छन्, गीत गाउँछन्, नाच्छन्। हतार, महत्त्वाकांक्षा, भागदौड र चुक्लीहरूमै जीवनको कति समय अलमलिइरहेको मैले जीवनतिर फर्कन यिनै प्रकृतिबाट सिकें। आफूभित्रको दैत्य र ईश्वर दुवैलाई पर्गेल्न सकें। र, आफ्ना लागि चाहिने खुसी, आनन्द र अर्थलाई कसरी प्राप्त गर्ने भनेर सोच्न र प्राप्त गर्न सक्ने भएँ। दक्षिण एसियाका कविहरूलाई सम्पर्क गरें। उनीहरूसँग उनीहरूका उत्कृष्ट कविताहरू र तिनलाई अनुवाद गर्ने स्वीकृतिसमेत मागें। म पसें अब भावना, अनुभूति, विचार र मनको संसारमा। त्यहाँ त अनेक थरिका प्रकाश रहेछन्, अनेक थरिका गुम्फनहरू रहेछन्, अँध्याराहरू पनि रहेछन् कहीँ कतै। मान्छेका भावनाहरू जहाँ जुन संस्कार, संस्कृति र भाषाको बीचमा भए पनि उस्तै, एउटै। मलाई गजब लाग्यो। म उनीहरूका कविताभित्रको उज्यालोले उज्यालिएँ, मैले भावना र अनुभूतिमार्पत मान्छेहरूको मनलाई स्पर्श गरें। कति कति पटक त लाग्यो, म ईश्वरलाई भेटिरहेछु, र स्वार्थभन्दा अलि माथि उठेर आशीर्वाद मागिरहेको छु, पाइरहेको छु। म बिहान बेलुका प्रार्थना गर्न बस्दा सधैं कामना गर्ने गर्छु हे ईश्वर मभित्र अहंकार कहिल्यै नआओस् र कर्मको बाटोमा हिँडिरहँदा थकाइ कहिल्यै नलागोस्। विश्वभरिका मानवजातिलाई उपयोगी हुने कुरा सिर्जना गर्न सकूँ। अनि एक दिन कविताहरूबाट बाहिर निस्केर हेरें, थाहै नपाइकन तर दक्षिण एसियाभर सिर्जनशील मान्छेहरूसँग मेरो एउटा सञ्जाल बनिसकेको रहेछ। यो सञ्जाल अझ फैलिएर सिंगै एसिया, यूरोप, अमेरिकी महादेश र अफ्रिकातिर पनि लम्किरहेको छ। सोच्दैछु यो ठूलो सम्पत्ति हो मेरो, जीवनपर्यन्तका लागि आशीर्वाद हो। यसैलाई समातेर धेरै काम गर्न सक्छु। अहिले यसरी लेखिरहेको बेलामा कोभिडको दोस्रो लहर बेस्सरी उठेको छ मेरो वरिपरि र संसारभरि नै। र, फेरि निषेधाज्ञाको सरकारी सूचनाले सबै मान्छेले देख्दा घरभित्रै सीमित भएको छु। तर म वास्तवमा घरभित्र सीमित छैन। यसैबेला पुनः एक पटक निस्केको छु, संसारको भ्रमण गर्न। यो अर्को अवसर हो मेरा लागि मानवजातिलाई बाँच्न र आशा जगाउन उपयोगी हुने सामग्रीको सिर्जना गर्ने। पुनः एक पटक ध्यानस्थ हुन गइरहेको छु, जीवनका लागि।"
माधव पक्षका ५७ नेता बीचमा,"काठमाडौं : विगतमा माधवकुमार नेपालको पक्षमा रहँदै आएका ५७ जना एमाले एकताकै पक्षमा उभिएका छन्। उपाध्यक्षहरू भीम रावल, अष्ठलक्ष्मी शाक्य, युवराज ज्ञावली, उपमहासचिव घनश्याम भुसाल, सचिवहरू भीम आचार्य, गोकर्ण विष्ट, योगेश भट्टराई, स्थायी समिति सदस्य सुरन्द्र पाण्डे, रघुजी पन्तलगायत नेताले पार्टी एकताको प्रयत्न जारी राख्ने भएका छन्। ५७ केन्द्रीय सदस्य र सांसदको भेलाले १० बँुद्धे सहमति तत्काल कार्यान्वयनमा जोड दिँदै माधवकुमार नेपाललाई नयाँ पार्टी दर्ताबाट पछि हट्न आग्रह गरेको छ। भेलाको निर्णयबारे जानकारी दिँदै एमाले उपाध्यक्ष रावलले एकता प्रयत्न जारी राख्ने बताए। उनले १० बुँदे सहमति तत्काल लागू गर्न र नवगठित नेकपा (एकीकृत समाजवादी) का अध्यक्ष माधवकुमार नेपाललाई नयाँ दल दर्ता प्रक्रिया रोक्न अनुरोध गर्ने निर्णयसमेत गरेको बताए। १० बुँद्धे सहमति व्यवहारमा तत्काल कार्यान्वयन हुनुपर्छ। पार्टी अलग खोल्न प्रक्रिया रोक्नुपर्छ। उनीहरूमाथि भएको कारबाही खारेज हुनुपर्छ भन्ने निर्णय गरेका छौं, उनले भने। आन्तरिक विवादको पार्टीभित्रै समाधान खोजिनु पर्ने निश्कर्ष आफूहरूको रहेको उनले बताए। उनले दल विभाजनसम्बन्धी अध्यादेश खारेज गर्न माग राखे। यो अध्यादेशले राजनीतिक अस्थिरता ल्याउँछ र लोकतन्त्रलाई प्रहार गर्छ, उनले भने। रावलले एकताका पक्षमा संयुक्त वक्तव्य जारी गरेको पनि बताए। केन्द्रीय सदस्य निरज आचार्यले भेलाले नेताबीच एकआपसमा आक्षेप लगाउने, चरित्र हत्या गर्नेजस्ता कार्य रोक्न र संयमित रहन आग्रह गर्ने निर्णय गरिएको जानकारी दिए। भेलामा केन्द्रीय सदस्यहरू अरुण नेपाल, कृष्ण खनाल, जीवन घिमिरे, ठाकुर गैरे, झपट रावल, टंक कार्की, देउमान सम्वाहाम्फे, नरेश खरेल, धर्म निरौला, ममता गिरी, माधव आर्याल, रविन कोइराला, राजबहादुर बुढा, सुधीर शाह, सुरेन्द्र मानन्धर, सोमप्रसाद पाण्डे, हरि राई, श्रीमाया थकाली, रवीन्द्र अधिकारी (नवलपुर) भानुभक्त जोशी, चन्द्रबहादुर शाही, रचना खड्का, मोहमद अन्सारीलगायत थिए। शेरबहादुर कुँवर, डा दीपकप्रकाश भट्टलगायत १० सांसद पनि त्यसमा उपस्थित थिए। नेपालले एमाले नाम छाडे माधव नेपालको पार्टीको नाम नेकपा (एकीकृत समाजवादी) भएको छ। निर्वाचन आयोगमा दर्ताका लागि निवेदन दिँदा यो पार्टीको नाम नेकपा एमाले (समाजवादी) र चुनाव चिह्न खुला किताब राखिएको थियो। २०७७ फागुन २३ गते तत्कालीन नेकपाको नामसम्बन्धी विवादमा अदालतले मिल्दोजुल्दो नाम राख्न नमिल्ने फैसला गरेको थियो। तत्कालीन एमाले र माओवादी केन्द्रको एकीकरणबाट बनेको नेकपालाई नयाँ नाम तय गर्न अदालतले आदेश दिएको थियो। मिल्दोजुल्दो नाम राख्न नपाइने भएपछि शुक्रबार निर्वाचन आयोग पुगेर माधव पक्षले नेकपा(एकीकृत समाजवादी) प्रस्ताव गरेको हो। चुनाव चिह्नको भने टुंगो लगाएको छैन। आयोगका प्रवक्ता राजकुमार श्रेष्ठले छुट्टै नामसहित नयाँ निवेदन दर्ता भएको जानकारी दिए। आयोगले नेपाल नेतृत्वको नेपाल कम्युनिस्ट पार्टी (एकीकृत समाजवादी) र महन्थ ठाकुर नेतृत्वको लोकतान्त्रिक समाजवादी पार्टी, नेपाललाई सनाखतका लागि ९ गते बुधबार बोलाएको उनले बताए । सनाखतको केन्द्रीय सदस्य तथा सांसदलाई नागरिकताका साथ उपस्थित हुन आग्रह गरेको छ। प्रस्तावित नेकपा (एकीकृत समावादी) का अध्यक्ष माधवकुमार नेपालले ओलीले एकताको सबै ढोका बन्द गरेपछि नेकपा एमाले पुनर्गठन गर्दै नयाँ पार्टी गठन गर्नु परेका बताए। एकताका सबै ढोका बन्द गर्दै हाम्रै पहलमा लोकप्रिय बनेको नेपालको कम्युनिष्ट पार्टीलाई कब्जा, बदनाम एवं समाप्त पार्ने कोसिस भएपछि बाध्य भएर विद्रोह गर्दै हामीले नेकपा एमालेको पुनर्गठन गरी नयाँ पार्टी नेकपा एकीकृत समाजवादी गठन गरेका छौं, उनले भनेका छन्। उनले जनताबाट सकारात्मक सहयोगको अपेक्षा पनि गरेका छन्। नेपाली जनताले कम्युनिष्ट पार्टी र आन्दोलनमार्फत चाहेको संस्कृति एवं समृद्धिका लागि सम्पूर्ण न्यायप्रेमी जनताबाट सकारात्मक सहयोगको अपेक्षा गर्दछौं, उनले भनेका छन्। उनले हाललाई नयाँ दलमा साविक नेकपा एमालेका केन्द्रीय कमिटीमा रहेकाहरू, विद्रोहका पक्षमा हस्ताक्षर गर्नेहरू र २०७५ जेठ ३ गते पार्टी एकता गर्ने बेला आफ्नो तर्फबाट थपिएकाहरूलाई मात्र समावेश गरिएकोमा अब थप केन्द्रीय सदस्य बनाउने पनि बताएका छन्। अहिले समावेश गर्न नसकेका अनुभवी एवं योग्य कमरेडहरूलाई समावेश गरी केन्द्रीय कमिटीलाई पूर्णता दिनेछौं, उनले भनेका छन्। नेपाललाई खनालको साथ अध्यक्ष नेपाललाई पूर्वप्रधानमन्त्रीसमेत रहेका झलनाथ खनालले नयाँ पार्टी गठनमा साथ दिएका छन्। भारतको नयाँदिल्लीस्थित एपोलो हस्पिटलमा उपचाररत खनाल नयाँ दर्ता भएको नेपाल कम्युनिष्ट पार्टी (एकीकृत समाजवादी) को साथ र समर्थनमा रहनुभएको सम्पूर्णमा जानकारी गराउँछौं, खनालको सचिवालयले भनेको छ।"
देउवा प्रधानमन्त्री भएपछिको पाँच हप्तामा ४८ लाख बढीले लगाए कोरोना खोप,काठमाडौंः प्रधानमन्त्री शेरबहादुर देउवा प्रधानमन्त्री भएयताको पाँच हप्तामा ४८ लाख भन्दा बढीले कोरोना विरुद्धको खोप लगाएका छन् । कांग्रेस सभापति देउवा प्रधानमन्त्री भएलगत्तै आफ्नो पहिलो प्राथमिकता नै जनतालाई निशुल्क खोप दिलाउने घोषणा गरेका थिए । उनी प्रधानमन्त्री भएयता गत बिहीबारसम्म ४८ लाख ११ हजार ७ सय ३३ जनाले कोरोनाविरुद्धको खोप लगाएका हुन् । त्यसअघि झण्डै ३६ लाखले मात्रै कोरानाविरुद्धको खोप लगाएका थिए भने अहिले खोप लगाउने संख्या ८५ लाख २० हजार ४ सय २१ पुगेको छ । त्यसमध्ये ३७ लाख ८ हजार ६ सय ८८ जनाले कोरोनाको दुवै डोज खोप लगाएका छन्। त्यस्तै ३७ लाख ८ हजार ६ सय ८८ जनाले पहिलो डोज लगाएका छन् । अहिले कोरोनाको दुवै डोज खोप लगाउने जनसंख्या १३ प्रतिशत पुगेको पुगेको छ भने पहिलो डोज लगाउने १६ दशमलव ८ प्रतिशत छन् । देउवा प्रधानमन्त्री हुनुभन्दा अघि दुवै डोज खोप लगाउनेको संख्या ३ दशमल ९ प्रतिशत मात्रै थियो भने पहिलो डोज खोप लगाउनेको संख्या ९ दशमलव १ प्रतिशत मात्रै थिए । पछिल्लो पाँच हप्तामा कोरोनाको खोप लगाउनेको संख्या झण्डै दोब्बर पुगेको छ । सरकारले असोज मसान्तसम्म ३३ प्रतिशत जनतालाई कोरोनाविरुद्धको खोप निशुल्क लगाउने घोषणा गरेको छ । चैत मसान्तसम्म खोप लगाउने सबै जनतालाई निशुल्क खोप दिलाउने प्रधानमन्त्री देउवाको तयारी छ ।
तीन करोड ६३ लाख निक्षेप खाता : मोबाइल बैंकिङ प्रयोगकर्ता ३२ प्रतिशत,"काठमाडौं : देशभरका कूल ७५३ स्थानीय तहमध्ये ७५० स्थानीय तहमा वाणिज्य बैंकका शाखा स्थापना गरी वित्तीय पहुँच पुर्याएका छन्। धादिङको रुवीभ्याली, जाजरकोटाको जुनीचाँदे र बझाङको साइपालमा भने वाणिज्य बैंकका शाखा खुल्न सकेको छैन। ती स्थानीय तहमा पनि वाणिज्य बैंकको शाखा कार्यालय स्थापना लागि आवश्यक पहल भइरहेको छ। केन्द्रीय बैंकले आज सार्वजनिक गरेको नेपालमा वित्तीय पहुँचसम्बन्धी अध्ययन प्रतिवेदन अनुसार २०७८ चैत मसान्तसम्म इजाजत प्राप्त क, ख र ग वर्गका बैंकिङ संस्थाका शाखा सङ्ख्या पाँच हजार ९७८ पुगेको छ। प्रतिवेदनअनुसार निक्षेप खाता सङ्ख्या तीन करोड ६३ लाख ६६ हजार र कर्जा खाता सङ्ख्या १६ लाख ८२ हजार ८४५ रहेको छ। विवरणअनुसार नेपालका बैंक तथा वित्तीय संस्थाबाट १६ लाख ८२ हजार बढीले ऋण लिएको देखिन्छ। नेपाल राष्ट्र बैंकले २०७७ जेठ मसान्तसम्म कायम भएका निक्षेप खाताको विवरणको आधारमा उक्त अध्ययन गरिएको जनाएको छ। वित्तीय साक्षरताको प्रवद्र्धन, शाखा विस्तार, शाखा रहित बैंकिङ भुक्तानी प्रणालीको आधुनिकीकरणलगायतका कारणले बैंक तथा वित्तीय संस्थाका प्रतिशाखाले सेवा दिने नागरिकको सङ्ख्या क्रमशः घट्दो क्रममा रहेको पाइएको छ। निक्षेप खातामा महिलाको हिस्सा बढी केन्द्रीय बैंकका अनुसार कूल निक्षेप खातामध्ये महिलाको खाता सङ्ख्या बढी रहेको छ। कूल निक्षेप खाता ६७७ प्रतिशत खाता सक्रिय छन्। त्यसमा पुरुषको हिस्सा ६५२ प्रतिशत र महिलाको हिस्सा ७२३ प्रतिशत रहेको छ। कूल निक्षेप खातामध्ये बचत निक्षेप खाता ९०६ प्रतिशत रहेको छ। यस्तै, मुद्दती निक्षेप खाताको हिस्सा ३१ प्रतिशत छ। ग्रामीण क्षेत्रका नगरपालिकामा ८१५ प्रतिशत खाता सक्रिय रहेको छ। व्यक्तिगत खातामा ९६१५ प्रतिशत हिस्सा वयस्क व्यक्तिको छ। केन्द्रीय बैंकका अनुसार २०७७ जेठ मसान्तसम्म तीन करोड १८ लाख ८६ हजार निक्षेप खाता खोलिएका छन्। तीनपुस्ते विवरणका आधारमा प्राकृतिक व्यक्तिको एक मात्र निक्षेप खाता गणना गर्दा २०७७ जेठ मसान्तसम्म कम्तीमा एक निक्षेप खाता भएका नेपालीको सङ्ख्या ६०९ प्रतिशत रहेको अध्ययनमा देखिएको छ। प्रतिहजार व्यक्ति ९९८ खाता रहेकामा पुरुषको प्रतिहजार व्यक्ति एक हजार ३१४ खाता र महिलाको प्रतिहजार व्यक्ति ६८७ खाता रहेका छन्। प्रदेशगत रुपमा सबैभन्दा बढी वाग्मती प्रदेशमा प्रतिहजार व्यक्ति एक हजार ८०२ र कर्णाली प्रदेशमा सबैभन्दा कम प्रतिहजार व्यक्ति ४५८ खाता छन्। महानगरमा प्रतिहजार व्यक्ति तीन हजार २९६ र ग्रामीण नगरपालिकामा प्रतिहजार व्यक्ति २५१ खाता छन्। प्रति एक लाख जनसङ्ख्यालाई सेवा पुर्याउने बैंकका शाखा सङ्ख्या औसतमा १८९८ प्रतिशत रहेको छ। उक्त सङ्ख्या सबैभन्दा धेरै गण्डकी प्रदेशमा ३०२५ प्रतिशत र सबैभन्दा कम प्रदेश नं २ मा ९७३ प्रतिशत छ। ग्रामीण क्षेत्रमा प्रति एक लाख जनसङ्ख्यालाई सेवा पुर्याउने बैंक तथा वित्तीय संस्थाको शाखा सङ्ख्या ८५४ र महानगरपालिकामा ४५७६ प्रतिशत छ। मोबाइल बैंकिङ प्रयोगकर्ता ३२ प्रतिशत केन्द्रीय बैंकका अध्ययनअनुसार मोबाइल प्रयोगकर्ताको सङ्ख्या ३२०३ प्रतिशत छ। प्रविधिको प्रयोगअन्तर्गत प्रतिखाता एटीएम प्रयोगकर्ता २०३५ प्रतिशत, इन्टरनेट बैंकिङ प्रयोगकर्ता ३८६ प्रतिशत मात्रै छन्। प्रतिखाता एटीएम, मोबाइल बैंकिङ र इन्टरनेट प्रयोगकर्ता सबैभन्दा बढी वाग्मती प्रदेशमा छन्। त्यसमा एटीएम २६११, मोबाइल बैंकिङ ३३१२ र इन्टरनेट बैंकिङ ६४० प्रतिशत छन्। प्रतिखाता एटीएम प्रयोगकर्ता गण्डकी प्रदेशमा सबैभन्दा कम १४५० प्रतिशत छन्। प्रतिखाता मोबाइल बैंकिङ प्रयोगकर्ता प्रदेश नं २ मा सबैभन्दा कम २७०१ प्रतिशत र प्रतिखाता इन्टरनेट बैंकिङ प्रयोगकर्ता कर्णाली प्रदेशमा सबैभन्दा कम ०५२ प्रतिशत छन्। महानगरमा प्रतिखाता एटीएम प्रयोगकर्ता २७२८ प्रतिशत, इन्टरनेट बैंकिङ प्रयोगकर्ता ६४८ प्रतिशत छन्। गाँउपालिकामा प्रतिखाता एटीएम प्रयोगकर्ता १०६१ प्रतिशत र इन्टरनेट बैंकिङ प्रयोगकर्ता १०८ प्रतिशत छन्। प्रतिखाता मोबाइल बैंकिङ प्रयोगकर्ता गाँउपालिकामा सबैभन्दा बढी ३३३६ प्रतिशत छ। उमेरगत हिसाबमा २० वर्ष उमेरभन्दा माथि प्रविधिको प्रयोग क्रमशः बढ्दै गएको देखिन्छ। सो उमेरभन्दा माथि प्रविधिको प्रयोग अध्ययनअनुसार कम देखिन्छ। युवापुस्तामा प्रविधिको प्रयोग उच्च रहेका हुँदा आगामी दिनमा प्रविधिको माग थप बढ्दै जाने देखिन्छ। रासस"
