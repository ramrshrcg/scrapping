शीर्षक,विवरण
१३ तस्बिरमा एमाले केन्द्रीय कमिटी बैठक,"काठमाडौं : वरिष्ठ नेता माधवकुमार नेपाल समूहले वरिष्कार गरेको नेकपा (एमाले) केन्द्रीय कमिटी बैठक सम्पन्न भएको छ । शुक्रबार प्रधानमन्त्रीको सरकारी निवास बालुवाटारमा बसेको बैठक ६ बुँदे प्रस्ताव पारित गर्दै सकिएको केन्द्रीय सदस्य विशाल भट्टराईले जानकारी दिए । बैठकमा पार्टी अध्यक्ष एवम् प्रधानमन्त्री केपी ओली, उपाध्यक्ष वामदेव गौतम र महासचिव ईश्वर पोखरेलले सम्बोधन गरे। एमाले विवादपछि बसेको केन्द्रीय कमिटी बैठकमा उपाध्यक्ष गौतमसहित हरि पराजुली, गणेश पहाडीलगायत नेता उपस्थित भए । बैठक शनिबार फेरि बस्नेगरी स्थगित भएको हो । बालुवाटारमा एमाले केन्द्रीय कमिटी बैठक, बामदेव पनि सहभागी एमाले केन्द्रीय कमिटी बैठक सकियो : भोलि फेरि बस्ने ओलीलाई वामदेवले भने म तपाईंसँग आएँ, फर्केर जान्न बैठकले पुष्पलाल, मनमोहन र मदन लगायतका अग्रजहरुप्रति सम्मान, कोभिडबाट मृत्युबरण गर्नुहुने सबैप्रति श्रद्धाञ्जली, सम्पूर्ण संक्रमितहरुप्रप्रति स्वास्थलाभको कामना, बाढीपहिरोबाट ज्यान गुमाउनुहुनेप्रप्रति श्रदासुमन अर्पण, घाइतेको स्वास्थ्यलाभको कामना र विस्थापितहरुको दीगो पुनर्स्थापनासँगै वरिष्ठ नेता झलनाथ खनालको स्वास्थ्यलाभको कामना गर्दै उपचारको व्यवस्था गर्ने प्रस्ताव पारित गरेको हो । बैठकले पार्टीको आन्तरिक समस्या समाधानार्थ आह्वान गर्ने र चिनियाँ कम्युनिस्ट पार्टी स्थापनाको सयवर्षको उपलक्ष्यमा चिनेले प्राप्त गरेका उपलब्धिका लागि चिनियाँ जनताप्रति हार्दिक बधाई दिने प्रस्ताव पारित गरेको हो । बैठकमा बोल्दै उपाध्यक्ष गौतमले अध्यक्ष ओलीलाई अब म तपाईंसँग आए फर्केर जान्न भनेर बताएका छन् । गौतमले जिम्मेवारी दिए पार्टी एकता गर्ने विश्वाससमेत ओलीलाई दिएका छन् । पार्टी एकताको जिम्मेवारी दिन गौतमले प्रस्ताव गरेपछि अध्यक्ष ओलीले त्यसलाई स्वीकार गर्दै एकताका लागि लाग्न अनुरोध गरेका छन् । ओलीले एकताका लागि उपाध्यक्ष गौतमलाई विशेष जिम्मेवारी भएको समेत बताएका छन् ।"
भेरोसेलको दोस्रो मात्रा असार २२ देखि,काठमाडौं : सरकारले भेरोसेल खोपको दोस्रो मात्रा असार २२ गतेदेखि दिने भएको छ। स्वास्थ्य तथा जनसंख्या मन्त्रालयले शुक्रबार विज्ञप्ति सार्वजनिक गर्दै दोस्रो खोप दिने मिति तय भएको जनाएको हो। मन्त्रालयका प्रवक्ता डा कृष्णप्रसाद पौडेलका अनुसार यसअघि लक्षित उमेर समूहलाई लगाइएको खोपको दोस्रो मात्रा लगाउन लागिएको हो। सरकारले अन्य खोप खरिदका लागिसमेत पहल गरिरहेको मन्त्रालयले जनाएको छ। कोरोना भाइरस (कोभिड१९) विरुद्धको खोप खरिदका लागि सरकारले प्रयास गरिरहेको उनको भनाइ छ। नेपाल सरकारबाट चीनको बेइजिङस्थित साइनोफर्म कम्पनीसँग खोप खरिदको लागि असार २४ गतेबाट खोप आपूर्ति सुरु गर्नेगरी तयारी भइरहेको छ।
अरनिको राजमार्ग अब भक्तपुर प्रहरीको निगरानीमा,"भक्तपुर : अरनिको राजमार्गको भक्तपुर खण्ड अब नेपाल प्रहरीको २४ सै घन्टा निगरानीमा रहने भएको छ। राजमार्गको भक्तपुरकाठमाडौंको सीमा नदी मनहरादेखि काभ्रेको सीमा नजिक पलासेंसम्म करिब १३ किलोमिटर सडक प्रहरीको २४ सै घन्टा निगरानीमा रहने भएको हो। यसको लागि महानगरीय प्रहरी परिसर भक्तपुरको पहलमा ५२ सीसीटीभी क्यामेरा जडान गरिएको छ। यी क्यामेराको कन्ट्रोल महानगरीय प्रहरी परिसर भक्तपुरमा रहेको सीसीटीभी रुमबाट हुने गर्छ। जडान गरिएका सीसीटीभी क्यामेरामध्ये ७ वटा पीटी जेट रहेका छन्। जुन ३६ इन्चसम्म जुम गर्न मिल्ने र नाइटभिजनसमेत रहेको परिसरकी प्रमुख प्रहरी उपरीक्षक तारादेवी थापाले जानकारी दिइन्। फूल एचडी क्वालिटीको उक्त क्यामेरा ४ मेगापिक्सेलको रहेका छन्। त्यस्तै ४५ वटा सीसीटीभी क्यामेरा भने फिक्स्ड बुलेट हुन्। यी क्यामेरा आठ मेगा पिक्सेलका हुन्, जुन फूल एचडी क्वालिटीका छन्। यही क्वालिटीका थप १२ वटा सीसीटीभी क्यामेरा भने महानगरीय प्रहरी परिसर भक्तपुरको प्रांगणमा जडान गरिएको प्रहरी उपरीक्षक थापाले बताइन्। कूल ६४ वटा सीसीटीभी क्यामेराले खिचेका दृश्य फोरके क्वालिटीमा रेकर्ड हुने इञ्जिनियर मेन्सन लाखेमरु बताउँछन्। ६४ वटा सीसीटीभीले कैद गरेका दृश्य ६ वटा मनिटरमा डिस्प्ले हुनेछन्। यी सीसीटीभी जडान गर्न भक्तपुर उद्योग वाणिज्य संघका अध्यक्ष प्रदीप श्रेष्ठको अध्यक्षतामा भक्तपुर जिल्ला सीसीटीभी जडान समिति नै गठन गरिएको थियो। सोही समितिले जिल्लास्थित उद्योगी व्यवसायी र बैंक तथा वित्तीय संघसंस्थाबाट ८१ लाख रुपैयाँ आर्थिक संकलन गरेको थियो। जसमध्ये ६४ वटा सीसीटीभी जडानलगायत सम्पूर्ण कार्य गर्न ६२ लाख ५६ हजार रुपैयाँ खर्च भएको समितिका कोषाध्यक्ष नवीन प्रजापतिले जानकारी दिए। उनले बाँकी रकमको समेत आवश्यकताअनुसार जिल्ला अन्य क्षेत्रमा सीसीटीभी क्यामेरा जडान गरिने स्पष्ट पारे। अरनिको राजमार्गअन्तर्गत भक्तपुर खण्डमा हुने सडक दुर्घटनाको अनुसन्धान प्रभावित भएपछि सीसीटीभी क्यामेरा जडान गर्ने अभियान सञ्चालन गर्नुपरेको प्रहरी उपरीक्षक थापा बताउँछिन्। अरनिको राजमार्गअन्तर्गत भक्तपुर सडक खण्डमा सीसीटीभी नहुँदा हिट एण्ड रनका धेरै घटना बढे। दुर्घटनामा व्यक्ति घाइते हुने र मृत्युसमेत हुने गरेका छन्, उनले थपिन्, तर घटना घटाउने सवारीसाधनको पहिचान नहुँदा पीडित र उनको परिवार उपचार खर्च र क्षतिपूर्तिबाट बञ्चित हुनुपरेको छ। यस्ता घटना धेरै भएकाले सडकलाई प्रहरीको निगरानीमा राखी अपराध अनुसन्धानमा पहुँच बढाउन सीसीटीभी जडान अभियान अगाडि बढाइएको प्रहरी उपरीक्षक थापाले स्पष्ट पारिन्। सीसीटीभी जडानपछि अरनिको राजमार्गमा हुने सडक दुर्घटना र अन्य अवाञ्छित क्रियाकलाप नियन्त्रण गर्न सकिने विश्वास लिएका छौं, उनले भनिन्, यसले दुर्घटना गराउनेको पहिचानसँगै कानुनी अनुसन्धानको दायरामा ल्याई कानुनबमोजिम कसुर ठहरिएअनुसार कारबाही गर्न सहयोग पुग्नेछ। नेपाल प्रहरीमा धेरै परिवर्तन आइसक्यो : एआईजी पाल यसैबीच उक्त सीसीटीभी जडानको उद्घाटन गर्दै नेपाल प्रहरीका प्रहरी अतिरिक्त महानिरीक्षक (एआईजी) हरिबहादुर पालले प्रहरी धेरै सकारात्मक परिवर्तन आइसकेको दावी गरे। महानगरीय प्रहरी कार्यालय रानीपोखरीका प्रमुखसमेत रहेका उनले नेपाल प्रहरीको सेवा जनमुखी र चुस्त भएको सुनाए। तर अझै केही आर्थिक अनियमितता तथा भ्रष्टाचारका घटनाले नेपाल प्रहरीको मान प्रतिष्ठामा आँच पुर्याइरहेको उनको भनाइ छ। नेपाल प्रहरीमा धेरै सकारात्मक परिवर्तन आएको छ, एआईजी पालले भने, अझै सुधार्ने हाम्रो प्रयास रहेको छ। उनले अरनिको राजमार्गअन्तर्गत भक्तपुर खण्डमा जडान भएका सीसीटीभी क्यामेराले अपराध अनुसन्धानमा फाइदा पुग्ने सुनाए। सीसीटीभी नहुँदा अपराध अनुसन्धान प्रभावित हुँदै आएको उनले बताए। निरन्तर मर्मत सम्भार : श्रेष्ठ सीसीटीभी जडान समितिका संयोजक एवं भक्तपुर उद्योग वाणिज्य संघका अध्यक्ष प्रदीप श्रेष्ठले जडान भएका सीसीटीभी निरन्तर सञ्चालनको लागि छुट्टै मर्मतसम्भार समिति बनाइने बताए। सीसीटीभी जडान हुने तर नियमित मर्मतसम्भार नहुँदा ती सञ्चालनमा नआउने विगतका कमजोरीलाई यसपटक सच्याइने उनको भनाइ थियो। उक्त सीसीटीभी क्यामेराको ३ वर्षसम्म मर्मतसम्भार भने जडान गर्ने कम्पनीले नै गर्नेछ। उक्त कम्पनीले सीसीटीभीका सामानको २ वर्षसम्म वारेन्टी दिएको छ। जडान भएका सीसीटीभीको निरन्तर मर्मतसम्भार गर्न लाग्ने बजेटको लागि जिल्लास्थित उद्योगी व्यवसायी र बैंक तथा वित्तीय संघसंस्थाबाट मासिक रकम बचत गर्ने नीति लिइने परिसरकी प्रमुख प्रहरी उपरीक्षक थापाले बताइन्। उनका अनुसार अहिले जडान भएका सीसीटीभी क्यामेराले भक्तपुर प्रहरीको काठमाडौं रानीपोखरीस्थित महानगरीय प्रहरी कार्यालयमाथिको परनिर्भरतासमेत तोडिएको छ। कार्यालयअन्तर्गत अरनिको राजमार्गको भक्तपुर खण्डतर्फ सूर्यविनायकदेखि मनहरा खोलासम्म २३ वटा सीसीटीभी क्यामेरा रहेका छन्।"
कांग्रेसद्वारा अध्यादेश अस्वीकारका लागि सूचना पेश,"काठमाडौं : प्रमुख प्रतिपक्षी दल नेपाली कांग्रेसले सरकारले राष्ट्रियसभा बैठकमा पेश गरेका अध्यादेश अस्वीकारका लागि सूचना पेश गरेको छ । कांग्रेसले संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन), शपथ सम्बन्धी, नेपाल नागरिकता (पहिलो संशोधन), नेपाल प्रहरी र प्रदेश प्रहरी (कार्य सञ्चालन, सुपरीवेक्षण र समन्वय) (पहिलो संशोधन), सामाजिक सुरक्षा (पहिलो संशोधन), आर्थिक, विनियोजन, रेल्वे अध्यादेश, बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) अध्यादेश सम्बन्धमा अस्वीकारका लागि सूचना पेश गरेको हो । राष्ट्रिय सभाको बिहिबारदेखि प्रारम्भ आठौँ अधिवेशनको पहिलो बैठकमा सरकारले विभिन्न १६ अध्यादेश पेश गरेको थियो । सो पार्टीले अध्यादेश संविधानको मर्म र भावना विपरीत, शक्ति पृथकीकरणको सिद्धान्त विपरीत, संसदीय मान्यता र भावना विपरीत रहेका, संसद् छलेर ल्याइएका, असमसामयिक एवं असान्दर्भिक रहेका, सर्वोच्च अदालतले अन्तरिम आदेशमार्फत कामकारवाही रोकेको विषयका भएकाले हुने भन्दै अस्वीकारका लागि सूचना पेश गरेको जनाएको छ । साथै कर निर्धारणलगायत आर्थिकसम्बन्धी विषय र विनियोजनसम्बन्धी विषय जनप्रतिनिधिको थलो संसद्मा छलफल गरेर अघि बढाउनुपर्नेमा प्रतिनिधिसभा विघटन गरी ल्याइएको अध्यादेश भएकाले तथा कतिपय विधेयकहरु संसद्मा विचाराधीन हुँदाहुँदै अध्यादेशमार्फत ल्याउँदा संसदीय अभ्यास र मर्यादा विपरीत भएको कांग्रसको तर्क छ । सांसदहरु राधेश्याम अधिकारी, अनिता देवकोटा, प्रकाश पन्थ र खिमलाल देबकोटाले शुक्रबार सङ्घीय संसद् सचिवालयमा अध्यादेश अस्वीकार गर्ने सूचना पेश गरेका हुन् ।"
सोमबार ५ बजेसम्म हस्ताक्षर फिर्ता गर्न नेपाल समूहलाई निर्देशन,"काठमाडौं : नेकपा (एमाले)ले विपक्षी दलका नेतालाई प्रधानमन्त्री नियुक्त गर्न सर्वोच्च अदालतमा बुझाएको हस्ताक्षर फिर्ता गर्न वरिष्ठ नेता माधवकुमार नेपाल समूहलाई सोमबारसम्मको अल्टिमेटम दिएको छ। विपक्षी नेतालाई प्रधानमन्त्री नियुक्त गराउन सर्वोच्च अदालतमा मुद्दाका पक्षधर बनेर प्रस्तुत हुने संविधान र पार्टीको विधान विपरित भएको ठहर गर्दै एमालेले हस्ताक्षर फिर्ता गर्न निर्देशन दिएको हो । त्यसरी हस्ताक्षर गर्ने पार्टीका निवर्तमान सांसदलाई शुक्रबार बसेको केन्द्रीय कमिटी बैठकले यस्तो निर्देशन दिएको हो । अनधिकृत हस्ताक्षरले वैधता स्थापित हुन नसक्ने र ती हस्ताक्षर मान्य नहुने विज्ञप्तिमा उल्लेख गरिएको छ । एमालेले पार्टी नेतृत्वको सरकारलाई अपदस्थ गराएर विपक्षी नेतालाई प्रधानमन्त्री बनाउन पार्टीका कतिपय सांसद हस्ताक्षरसहित राष्ट्रपति समक्ष प्रस्तुत भएको छ । ती मध्ये केही सांसद् विपक्षी नेतालाई प्रधानमन्त्री बनाउन लागेको भन्दै यस्तो निर्देशन दिएको हो । एमाले केन्द्रीय कमिटी बैठक सकियो : भोलि फेरि बस्ने ओलीलाई वामदेवले भने म तपाईंसँग आएँ, फर्केर जान्न १३ तस्बिरमा एमाले केन्द्रीय कमिटी बैठक आफ्नो पार्टी नेतृत्वको सरकारलाई अपदस्थ गराएर विपक्षी दलको नेतालाई प्रधानमन्त्री बनाउन हाम्रो पार्टीका कतिपय सांसदहरु हस्ताक्षरसहित राष्ट्रपति समक्ष प्रस्तुत हुनु र तीमध्ये केही विपक्षी दलका नेतालाई प्रधानमन्त्रीमा नियुक्ती गराउन सर्वोच्च अदालतमा मुद्दाका पक्षधर बनेर प्रस्तुत हुनु नेपालको संविधानको मर्म, भावना, लोकतान्त्रिक पद्धति र पार्टीको विधान विपरीत विषय हो, विज्ञप्तिमा भनिएको छ, तसर्थ यो बैठक त्यसरी हस्ताक्षर गर्ने पार्टीका निवर्तमान सांसदलाई आगामी सोमबार ५ बजेभित्र हस्ताक्षर फिर्ता लिन निर्देशन गर्दछ । यस्ता अनधिकृत हस्ताक्षरको वैधता स्थापित हुन नसक्ने र यी हस्ताक्षरहरु मान्य हुन नसक्नेतर्फ पनि हाम्रो पार्टी सम्बद्ध सबैमा स्पष्ट पार्न चाहन्छ ।"
चीनसँग जोडिएको कोरला नाका डेढ वर्षदेखि बन्द हुँदा पस्मिना निर्यात संकटमा,"जोमसोम: चीनको स्वाशासित क्षेत्र तिब्बतसँग सीमा जोडिएको उपल्लो मुस्ताङको उत्तरी कोरला नाका लामो समयसम्म बन्द रहँदा सीमावर्ती क्षेत्रका स्थानीय उत्पादन पस्मिना निर्यातमा समस्या परेको छ । विश्वव्यापी माहामारीको रुपमा फैलिएको कोरोना भाइरस विरुद्धको लकडाउनकारण डेढ वर्षदेखि कोरला नाका बन्द हुँदा स्थानीयको आन्तरिक व्यापार व्यवसाय प्रभावित बन्दैआएको हो । उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका अधिकांश स्थानीय पशुपालक किसानको मुख्य आम्दानी श्रोत पशुपालन व्यवसाय मानिन्छ । उपल्लो मुस्ताङका पशुपालक किसानले विभिन्न प्रयोजनका लागि सदियौंदेखि याकचौरी तथा भेडाच्याङ्ग्रा पालन गर्दैआएका छन् । समुन्द्री सतहदेखि ४२ सय मिटरको उचाइमा अवस्थित यी दुई पालिकामा बर्सेनी एक बाली मात्र खेतीपाती हुने गर्छ । बर्सेनी एक वाली त्यसमाथि सीमित मात्रामा खेतीपाती हुने भएकाले उनीहरुको जिविकोपार्जनको एक मात्र आधार पशुपालन व्यवसाय हो । हिउँदयाममा घुम्ती व्यापारका लागि बेसी झर्ने र बर्खायाममा पशुपालनका साथै सामान्य खेतीपाती गरी बस्ने उपल्लो मुस्ताङीको दैनिक दिनचर्या अन्तर्गत पर्दछ । उपल्लो मुस्ताङको उत्तरी कोरला नाकाको तिब्बती भूमिमा बर्सेनी असार र भदौ महिनामा दुई मात्र पटक अस्थायी व्यापार मेला लाग्ने गर्छ । अन्य समय कोरला नाका सधैँ बन्द हुन्छ । चीनको तिब्बती भूमिमा सीमावर्ती क्षेत्रका बासिन्दालाई लक्षित गर्दै चिनियाँ पक्षले यस प्रकारको व्यापार मेला सञ्चालन गर्ने गर्छन् । उपल्लो मुस्ताङीले पस्मिना, यार्सागुम्बा र स्थानीय उत्पादन उक्त व्यापार मेलामा निर्यात गर्ने गरेको भए पनि कोरोनाका कारण पस्मिना लगायत ब्यापार ठप्प भएको लोमान्थाङ४ का पशुपालक किसान नर्बु गुरुङले जानकारी दिए । उनले तिब्बतर्फबाट भेडाच्यांग्रा, ईलेक्ट्रोनिक उपकरण, कृषि उपकरण, निर्माण सामग्री, पेय पदार्थ लत्ताकपडा, किराना पसलका सामान र तरकारी आदी आयात गर्ने भए पनि लामो समयदेखि सीमा नाका बन्द हुँदा सबै कारोबार ठप्प भएको बताए। कोरोना कहरका कारण चीनले लामो समयदेखि उपल्लो मुस्ताङको कोरला नाका बन्दा गरिदिँदा सीमावर्ती क्षेत्रका बासिन्दाको आन्तरिक व्यापार व्यवसाय चौपट भएको छ भने बेनीजोमसोम सडक हुँदै आयात गरिने सामान भन्दा ३५ प्रतिशत महङ्गो मुल्यमा खाद्यान्न लगायत सामाग्री खरिद गर्न उपल्लो मुस्ताङबासी बाध्य भएका छन् । कोरोना कहरकै कारण गत वर्षको असार र भदौ महिनामा लाग्ने अन्तरदेशीय व्यापार मेला प्रभावित बनेको लोमान्थाङ२ छोसेरका मिग्मार छिरिङ बताउँछन् । यसपटक पनि कोरोनाको दोश्रो लहरका कारण उपल्लो मुस्ताङको कोरला नाका चीन पक्षले पूरै सीमा शील गरेको थियो । स्थानीय र पशुपालक गोठाला समेतलाई सीमावर्ती क्षेत्रको आसपास आउन समेत चीनले प्रतिबन्द लगाएको थियो । कोरोनाकै कारण ब्यापार मेला रोकिएपछि उपल्लो मुस्ताङवासीले गत वर्ष पस्मिना, भेडाच्यांग्रा खरिददेखि अन्य आवश्यक सामाग्री खरिद गर्न नपाएको उनले सुनाए । यसपटक पनि कोरोनाको दोश्रो लहरका कारण कोरला नाकाको तिब्बती भूमिमा ब्यापार मेला सञ्चालन नहुने प्रायः निश्चित जस्तै भएको छ । छोसेरका स्थानीय कर्मा वाङ्गेल गुरुङका अनुसार उपल्लो मुस्ताङको लोमान्थाङ र लोघेकर दामोदरकुण्ड गापामा हरेक वर्ष झन्डै १० ट्रकको हाराहारीमा पस्मिना उत्पादन हुने गर्छ । उपल्लो मुस्ताङीहरु यतिबेला च्यांग्रा र याक चौरीको पस्मिना काट्न व्यस्त छन् । तर, उत्पादन गरेको पस्मिना निर्यात गर्ने ठाउँ नहुँदा पशुपालक किसान चिन्तित रहेको गुनासो गर्छन् । पस्मिनाको उपयोग उपकरणबाट प्रशोधन गरी धागो निकालेर विभिन्न घरेलु लत्ताकपडा तयार गरिन्छ । स्थानीय वाङ्गेलले भने कोरोना कहर अघि ब्यापार मेला हुँदा १ केजी पस्मिनाको ७ हजारसम्म पर्थ्यो, गत वर्ष केजीको २ हजार मुल्यमा पनि बिक्री हुन समेत मुस्किल भयो । यस वर्ष पनि अवस्था त्यही छ,राज्यले क्षतिपूर्ति दिँदैन ।"" उनले तिब्बतमा पस्मिना बेचेर नगद भित्र्याउने अवसर पनि कोरोनाले गुमेको गुनासो गरे । साथै लामो समयदेखि तिब्बतबाट भेडाच्यांग्रा ल्याउन समेत नपाएको उनी बताउँछन् । उपल्लो मुस्ताङीले मेहनत र दुख गरी उत्पादन गरेको पस्मिना बिक्री गर्ने ठाउँ नहुँदा स्थानीयको आन्तरिक ब्यापार गुमेको हो । उपल्लो मुस्ताङीले तिब्बतबाट भेडाच्यांग्राका पाठापाठी ल्याइ हुर्काएर उमेर पुगेपछि मासुका लागि बिक्री गर्ने चलन थियो । तर नाका बन्द हुँदा पशुपालन व्यवसाय नै संकटमा पर्ने हो कि भन्ने चिन्ताले उनीहरुलाई सताउन थालेको छ । मुस्ताङको उत्तरी कोरला नाकामा चीन पक्षले कोरोनाका कारण विगत भन्दा कडा निगरानी गरिरहेको छ । चीन पक्षले आफ्ना नागरिकलाई सीमा नाकातर्फ जान र नेपालतर्फका सीमावर्ती बासिन्दालाई कोरला आसपास आउन कडाइ गरेको छ । यता, नेपाल पक्षले पनि कोरला नाकाको ब्यापार मेला सञ्चालनमा यस वर्ष पनि रोक लगाउने जनाएको छ । चीनको तिब्बती भूमिमा यसअघि हरेक वर्षमा दुई पटक सीमावर्ती क्षेत्रका बासिन्दालाई लक्षित गरी ब्यापार मेला सञ्चालन हुने गर्छन् ।"
दार्चुलामा विषादी सेवनबाट वृद्धको मृत्यु,दार्चुला: दार्चुलामा विषादी सेवन गरेर एक वृद्धको मृत्यु भएको छ। महाकाली नगरपालिका वडा नं ४ खलंगामा बस्दै आएका ७० वर्षीय पदम बहादुर बस्नेतको जिल्ला अस्पताल दार्चुलामा उपचारका क्रममा शुक्रबार मृत्यु भएको जिल्ला प्रहरी कार्यालय दार्चुलाका प्रहरी प्रमुख डिएसपी मनोहर प्रसाद भट्टले बताए । बुधबार राति १० बजे तरकारीमा हाल्ने विष सेवन गरेको भनी आफन्तले उपचारका लागि अस्पतालमा लगेका थिए । उनको अस्पतालमा उपचार सम्भव नभपछि शुक्रबार मृत्यु भएको बताइएको छ ।
एमाले केन्द्रीय कमिटी बैठक सकियो : भोलि फेरि बस्ने,"काठमाडौं : वरिष्ठ नेता माधवकुमार नेपाल समूहले वरिष्कार गरेको नेकपा (एमाले) केन्द्रीय कमिटी बैठक सम्पन्न भएको छ । शुक्रबार प्रधानमन्त्रीको सरकारी निवास बालुवाटारमा बसेको बैठक ६ बुँदे प्रस्ताव पारित गर्दै सकिएको केन्द्रीय सदस्य विशाल भट्टराईले जानकारी दिए । बैठकमा पार्टी अध्यक्ष एवम् प्रधानमन्त्री केपी ओली, उपाध्यक्ष वामदेव गौतम र महासचिव ईश्वर पोखरेलले बोलेका छन् । एमाले विवादपछि बसेको केन्द्रीय कमिटी बैठकमा उपाध्यक्ष गौतमसहित हरि पराजुली, गणेश पहाडीलगायत नेता उपस्थित भएको भट्टराईले बताए । शुक्रबारको बैठकमा अध्यक्ष ओली र उपाध्यक्ष गौतमले सम्बोधन गरेका हुन् । अन्य औपचारिक प्रस्ताव पारित भएको भट्टराईको भनाइ छ । बैठकले पुष्पलाल, मनमोहन र मदन लगायतका अग्रजहरुप्रति सम्मान, कोभिडबाट मृत्युबरण गर्नुहुने सबैप्रति श्रद्धाञ्जली, सम्पूर्ण संक्रमितहरुप्रप्रति स्वास्थलाभको कामना, बाढीपहिरोबाट ज्यान गुमाउनुहुनेप्रप्रति श्रदासुमन अर्पण, घाइतेको स्वास्थ्यलाभको कामना र विस्थापितहरुको दीगो पुनर्स्थापनासँगै वरिष्ठ नेता झलनाथ खनालको स्वास्थ्यलाभको कामना गर्दै उपचारको व्यवस्था गर्ने प्रस्ताव पारित गरेको हो । बैठकले पार्टीको आन्तरिक समस्या समाधानार्थ आह्वान गर्ने र चिनियाँ कम्युनिस्ट पार्टी स्थापनाको सयवर्षको उपलक्ष्यमा चिनेले प्राप्त गरेका उपलब्धिका लागि चिनियाँ जनताप्रति हार्दिक बधाई दिने प्रस्ताव पारित गरेको हो । बैठकमा बोल्दै उपाध्यक्ष गौतमले अध्यक्ष ओलीलाई अब म तपाईंसँग आए फर्केर जान्न भनेर बताएका छन् । गौतमले जिम्मेवारी दिए पार्टी एकता गर्ने विश्वाससमेत ओलीलाई दिएका छन् । वामदेव गौतमले म तपाईंसँग आएको छु फर्केर जान्न, ननिकालेसम्म एमालेमा बसिरहन्छु, मलाई जिम्मेवारी दिएमा तपाईंको सहमतिमा म एकता गराउनेछु, गौतमको भनाइ उद्धृत गर्दै भट्टराईले भने ।"
आगामी निर्वाचनका लागि सात अर्ब ७२ करोडको खर्च सहमति,"काठमाडौं : सरकारले प्रतिनिधिसभा निर्वाचनका लागि सात अर्ब ७२ करोड ६३ लाख बराबरको बजेट उपलब्ध गराएको छ । अर्थ मन्त्रालयले प्रतिनिधिसभा सदस्यको निर्वाचनका लागि निर्वाचन आयोगलाई उक्त बजेट सीमासम्म खर्च गर्ने गरी सहमति प्रदान गरेको जनाएको छ । प्रतिनिधिसभा सदस्य निर्वाचन, २०७८ को सञ्चालन र व्यवस्थापनका लागि उक्त रकम निर्वाचन सामग्रीलगायत अन्य सामग्री खरिद तथा निर्वाचन व्यवस्थापनमा खर्च हुनेछ । आगामी कात्तिक २६ गते शुक्रबार पहिलो चरण र मङ्सिर ३ गते दोस्रो चरणमा निर्वाचनको घोषणा गरिएको छ । निर्वाचनका लागि आवश्यक पर्ने रकमको कुनै अभाव हुन नदिने गरी अर्थ मन्त्रालयले उक्त सहमति दिएको हो । रासस"
३४ सय ५१ जना संक्रमणमुक्त हुँदा २२ सय ९९ संक्रमित थपिए,काठमाडौं : पछिल्लो २४ घन्टामा २२ सय ९९ जनामा कोरोना भाइरस (कोभिड १९) संक्रमण पुष्टि भएको छ। विभिन्न प्रयोगशालमा परीक्षण गराएका १० हजार ५९६ नमूनामा २२ सय ९९ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। ६५ सय ६६ नमूनाको पीसीआर र ४ हजार ३० नमूनाको एन्टिजेन विधिबाट परीक्षण भएको थियो। जसमा पीसीआर विधिबाट १३ सय ९१ जनामा र एन्टिजेन विधिबाट ९०८ मा कोरोना संक्रमण देखिएको हो। यस्तै मन्त्रालयका अनुसार पछिल्लो २४ घन्टामा थप ३४ सय ५१ जना संक्रमणमुक्त भएका छन् भने ३४ जनाको कोरोना संक्रमणबाट मृत्यु भएको छ। नेपालमा कोरोनाबाट मृत्यु हुनेको संख्या ९ हजार १७९ पुगेको छ।
"ओली पक्षको बहस सकियो, सभामुखका तर्फबाट आइतबार","काठमाडौं : सर्वोच्च अदालतमा प्रतिनिधिसभा विघटनसम्बन्धी रिट निवेदनमा सरकारी पक्षका कानुन व्यवसायीको बहस बिहीबार सकिएको छ । सरकारी पक्षबाट गत सोमबारबाट बहस सुरु भएको थियो। महान्यायाधिवक्ता रमेश बडालले सोही दिन सरकारी पक्षको बहस सुरु गरेका थिए। बहसका लागि सरकारी पक्षलाई १५ घण्टाको समय दिइएको थियो । त्यसमा सरकारी वकिल र प्रधानमन्त्रीका वकिलले सातसात घण्टा बहस गरेका थिए। त्यही समयबाट सभामुखका वकिललाई एक घण्टा समय छुट्याइएको छ । उनका तर्फबाट आइतबार बहस हुनेछ । प्रधानन्यायाधीश चोलेन्द्रशम्शेर जबरा तथा न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा सुनुवाइ भइरहेको छ । प्रधानमन्त्रीका तर्फबाट बहस गर्ने कानुन व्यवसायीले संवैधानिक अधिकार प्रयोग गरेर प्रतिनिधिसभाको विघटन गरिएको तर्क गरेका थिए। सभामुखका कानुन व्यवसायीको बहसपछि रिट निवेदक पक्षले जवाफ दिने छ । त्यसका लागि तीन घण्टाको समय निर्धारण गरिएको छ । त्यसपछि अदालतका सहयोगीको बहस हुनेछ । त्यसका लागि दुई घण्टाको समय तोकिएको छ । त्यसपछि फैसला हुनेछ । सोही फैसलालाई राखेर प्रतिनिधिसभा विघटनसम्बन्धी मुद्दाको सुनुवाइ गरिन्छ । आइतबार रिट निवेदक नेपाली कांग्रेसका सभापति शेरबहादुर देउवासहित १४६ सांसदले दायर गरेको रिट निवेदनमाथि सुनुवाइ सकिएको थियो । निवेदक पक्षलाई १२ घण्टाको समय दिइएको थियो । निवेदक पक्षका कानुन व्यवसायीले बहुमत सांसद विघटन विपक्षमा रहेको जिकिर गर्दै कांग्रेस सभापति शेरबहादुर देउवालाई प्रधानमन्त्री नियुक्त गर्नुपर्ने माग गरेका छन् । उक्त विवादमा ३० रिट निवेदन परेका थिए । गत जेठ ८ गते मन्त्रिपरिषद्को सिफारिसमा प्रतिनिधिसभा विघटन गरी आगामी कात्तिक २६ र मङ्सिर ३ गते मध्यावधि निर्वाचन तोक्ने गरी राष्ट्रपतिको सोही दिनको निर्णय बदर गरेर असंवैधानिक र गैरकानुनी घोषणा गर्ने माग ती निवेदनमा गरिएको छ ।"
"ओलीलाई वामदेवले भने म तपाईंसँग आएँ, फर्केर जान्न","काठमाडौं : नेकपा (एमाले) उपाध्यक्ष वामदेव गौतमले अध्यक्ष केपी ओलीलाई अब आफू पार्टीमा फर्किएर आएको बताएका छन्। शुक्रबार प्रधानमन्त्री निवास बालुवाटारमा बसेको केन्द्रीय कमिटी बैठकलाई सम्बोधन गर्दै गौतमले यस्तो बताएका हुन्। गौतमले अब पार्टीमा अध्यक्ष ओलीसँग आएको र ननिकालेसम्म फर्केर कतै नजाने प्रतिक्रिया दिएका हुन्। पार्टी अध्यक्षसमेत रहेका प्रधानमन्त्री ओलीले २०७७ पुस ५ गते हठात रुपमा प्रतिनिधिसभा विघटन गरेपछि एमालेका बैठकमा सहभागी नभएका गौतम शुक्रबार बालुवाटार गएका हुन्। अध्यक्ष ओलीले २०७५ जेठ २ को अवस्थामा पार्टीलाई फर्काउने प्रतिवद्धता जनाएर केन्द्रीय कमिटी बोलाएपछि गौतम बैठक सहभागी भएका हुन्। बैठकलाई सम्बोधन गर्दै गौतमले पार्टी एकताको जिम्मेवारी आफूलाई दिनसमेत प्रधानमन्त्रीसँग अनुरोध गरेका छन्। जिम्मेवारी दिए एकता गरेर छाड्ने भन्दै गौतमले ओलीसँग एकताको जिम्मेवारी दिन अनुरोध गरेका हुन्। म तपाईंसँग आएको छु, फर्केर जान्न, ननिकालेसम्म एमालेमा बसिरहन्छु, गौतमको भनाइ उद्धृत गर्दै केन्द्रीय सदस्य विशाल भट्टराईले भने, मलाई जिम्मेवारी दिए एकता गर्छु ।"
जबरजस्ती करणीका फरार प्रतिवादी पक्राउ,गुलरिया : प्रहरीले जबरजस्ती करणीका फरार प्रतिवादीलाई पक्राउ गरेको छ । बर्दियाको बढैयाताल गउँपालिका ३ निवासी आकाश थारुलाई ईलाका प्रहरी कार्यालय मैनापोखरको टोलीले पक्राउ गरेको हो। उच्च अदालत तुल्सीपुर नेपालगञ्जको इजलासले ०७६ साल फागुन ४ गते थारुलाई जबरजस्ती करणी मुद्धामा ४ वर्षीय ७ महिना ७ दिन कैद सजाय तोकेको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए ।
भारतमा कोरोनाबाट ४ लाखको मृत्यु: तर तथ्यांक भन्दा धेरै भएको दावी,"नयाँदिल्ली: भारतमा कोरोना भाइरसका कारण मृत्यु हुनेको संख्या ४ लाख नाघिसकेको छ । तीमध्ये २ लाखको दोस्रो लहरको क्रममा केही महिनाअघि मात्रै मृत्यु भएको हो । हालसम्म भारतमा ३ करोड भन्दा धेरै कोरोनाबाट संक्रमित भइसकेका छन् । भारतमा कोरोना महामारी यसै वर्षको सुरुदेखि तिब्र रुपमा फैलिएको थियो । यससँगै भारत कोरोनाबाट अमेरिकापछि दोस्रो धेरै प्रभावित हुने देशको सूचीमा परेको छ । अमेरिकामा भने संक्रमितको संख्या ३ करोड ३० लाख पुगेको छ । साथै मृत्यु हुनेको संख्या ६ लाख ४ हजार पुगेको छ । यस्तै ब्राजिलमा भने कोरोनाबाट ५ लाख १८ हजारको मृत्यु भएको छ । यस क्रममा भारत दोस्रो ठूलो प्रभावित देश बनेको छ । जहाँ हाल प्रत्येक २४ घण्टामा ८५३ जनाको मृत्यु भएको छ । यसरी पछिल्लो ३९ दिनमा १ लाखको मृत्यु भयो । 'तथ्यांक भन्दा मृतकको संख्या बढी छ' तर स्वास्थ्य विज्ञहरुले भने भारतमा कोरोनाबाट मृत्यु हुनेको संख्या पूरा नआएको हुनसक्ने बताइरहेका छन् । सरकारले दिएको तथ्यांकमा पूरा मृतकको संख्या नसमेटिएको उनीहरुको भनाइ छ । गत मे महिनामा उत्तर भारतको विशाल नदी गंगा किनारमा मात्रै कोरोनाबाट मृत्यु भएका सयौँ शव एकै पटक सेलाइँदै थियो । मानिसहरु हरेक दिन मृत्यु र दाहसंस्कारको सामना गरिरहेका थिए । यतिसम्म कि देशभर त्यस्ता कैयौँ मृत्युको रेकर्ड नै नराखिएको विज्ञहरुको भनाइ छ । यसैले पनि कतिजनाको मृत्यु भयो भन्ने यकिन आइनसकेको उनीहरु बताउँछन् । पश्चिमी सहर कोचीस्थित राजागिरी कलेज अफ सोसल साइन्सका प्राध्यापक रीजो एम जोनका अनुसार उत्तर भारतमा यस्ता थुप्रै मृत्युको रेकर्ड राख्न सकिएको थिएन । भारतको गरिब राज्यमध्येको एक बिहारमा गत महिना कोभिडका कारण मृत्यु हुनेको गलत तथ्यांक दिइएकोमा मुद्दा परेकोमा स्थानीय अदालतको फैसलासँगै ५,४२४ मृतक संख्याबाट संशोधन गरी ९,४२९ बनाइएको थियो । भारत सरकारको तथ्यांक अनुसार अप्रिलको अन्त्यसम्म २ लाख को मृत्यु भएको बताइएको थियो । तर ३ लाख मृतक संख्या पुग्नका लागि जम्मा २८ दिन लाग्यो । दोस्रो लहरको क्रममा भारतीय सहरका कतिपय अस्पतालमा अक्सिजन र बेडको अभावमा बिरामीहरुको अस्पताल बाहिर समेत मृत्यु भएको अन्तर्राष्ट्रिय मिडियाले जनाएका छन् । यद्यपि पार्क र अन्य सार्वजनिक स्थलमा समेत संक्रमितहरुको मृत्यु भएको बताइएको थियो ।"
टिभिएसको 'साथ छ हाम्रो' योजना सार्वजनिक,"काठमाडौं : कोभिड१९ को दोस्रो लहरले निम्त्याएको असहज परिस्थिति र निराशालाई मध्यनजर गर्दै जीवनयापन सहज बनाउँदै अघि बढ्न टिभिएसले 'साथ् छ हाम्रो' योजना अघि ल्याएको छ। यस योजनाअन्तर्गत टिभिएसको कुनैपनि मोटर्साइकल वा स्कुटरको खरिदमा रू ८,००० पक्कापक्की डिस्काउन्टको व्यवस्था गरिएको छ। यसै गरि किस्ताबन्दीमा मोटरसाइकल वा स्कुटर किन्न इच्छुक व्यक्तिहरुको लागि सिमित अवधिसम्म ० प्रतिशत व्याजदरको समेत विशेष सुविधा रहेको छ। आउँदो केहि समयमा नयाँ आर्थिक बर्षको सुरुवात र कर प्रणालीमा वृद्धि जस्ता कारणले मोटरसाइकल र स्कुटर दुवैको दाम बढ्ने सम्भावना ज्यादा रहेकोले पुरानै र सस्तो मुल्यमा नयाँ साधन किन्ने यो योजना अन्तिम अवसर रहेकाले पनि ग्राहक वर्गमा यो योजना निकै नै आकर्षक रहेको छ। यस योजना देशका सम्पूर्ण टिभिएस स्वरुमहरुमा लागु हुनेछ। टिभिएसका सम्पूर्ण मोटरसाइकल वा स्कुटरमा ५ बर्षको वारेन्टी रहेको छ र आफ्नो गुणस्तरीय सेवा, सुविधा र पार्टपुर्जाको उपलब्धता कारण पनि नेपाली अटोमोबाइल प्रेमीमाझ टिभिएस् एउटा भरपर्दो नाम बनिसकेको छ। टिभिएसले समय अनुरुपग्राहकको आवश्यकता र परिस्थितिअनुसार समयसमयमा बिभिन्न योजनातथाएक्सचेन्जकार्यक्रमहरु समेत गर्दै आइरहेको छ। जगदम्बा मोटर्सप्रालि नेपालमा टिभिएस टूह्वीलर्सको लागि एकमात्र आधिकारिक वितरक हो । नेपालभर १०० भन्दा बढी डिलरहरुको बलियो राष्ट्रव्यापी वितरण सञ्जालका साथ टिभिएसले बजारमा आफ्नो मजबुत पकड राख्न र ग्राहकहरुको मनमस्तिष्कमा स्थान जमाउन सक्षम भएको छ । गुणस्तरीय उत्पादनहरु,बिक्रीपश्चात्को व्यापक सेवा र देशभरमा जगेडा पार्टपुर्जाहरुको उपलब्धता मार्फत् उपभोक्तालाई दिइएको उच्चतम सन्तुष्टिका कारण आज टिभिएस नेपालको सबैभन्दा ज्यादा रुचाइएको टूह्वीलर ब्राण्ड बनेको छ ।"
प्रतिनिधिसभा विघटन : सरकारी पक्षको बहस आज सकिँदै,"काठमाडौं : सर्वोच्च अदालतमा प्रतिनिधिसभा विघटनसम्बन्धी रिट निवेदनमा आजको सुनुवाइ शुरु भएको छ। प्रधानमन्त्री ओलीका तर्फबाट वरिष्ठ अधिवक्ता रमेश गुरागाईंले बहस शुरु गरेका हुन्। प्रधानन्यायाधीश चोलेन्द्र शम्शेर जबरा, वरिष्ठतम् न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा उनले बहस शुरु गरेका हुन्। प्रधानमन्त्रीका तर्फबाट कूल २३ जनाले बहस गर्ने कार्यतालिका रहेको थियो भने सात घण्टाका लागि समय निर्धारण गरिएको थियो। आजका लागि एक घण्टा ३० मिनेटमात्र समय बाँकी छ। त्यसपछि सभामुखका कानून व्यवसायीको बहस शुरु हुनेछ। सभामुखका कानून व्यवसायीलाई एक घण्टाको समय तोकिएको छ। यसअघि रिट निवेदक नेपाली कांग्रेसका सभापति शेरबहादुर देउवासहित १४६ सांसदले दायर गरेको रिट निवेदनमाथि सुनुवाइ सकिएको थियो। निवेदक पक्षलाई १२ घण्टाको समय दिइएको थियो। उक्त समयमा रिट निवेदकका तर्फबाट ३६ कानून व्यवसायीले बहस गरेका थिए। निवेदक पक्षका कानून व्यवासायीले बहुमत सांसद पक्षमा रहेको जिकिर गर्दै नेपाली कांग्रेसका सभापति देउवालाई प्रधानमन्त्री नियुक्त गर्नुपर्ने माग गरेका छन्। सभामुखका कानून व्यवसायीको बहसपछि रिट निवेदक पक्षले जवाफ दिनेछन्। त्यसपछि अदालतको सहयोगी (एकीकस क्युरी) को बहस हुनेछ। त्यसपछि फैसला हुनेछ। सोही फैसलालाई राखेर प्रतिनिधिसभा विघटनसम्बन्धी मुद्दाको सुनुवाइ गरिन्छ।"
राकुटेन भाइबर र स्न्यापबीच सम्झौता,"काठमाडौं : राकुटेन भाइबरले 'स्न्याप इनकर्पोरेट'सँग सम्झौता गरेको छ। स्न्यापले विकसित गरेको उपकरणहरु क्यामरा किट, क्रियटिभ किट, बिटमोजि लगायतको प्रयोग गरेर भाइबरले एआर लेन्सहरु एकीकृत गर्नेछ। साथै स्न्यापच्याटमा सेयर गर्न समर्थ गराउनेछ र भाइबरमा योग्य बिटमोजि एभटार्स ल्याउनेछ। स्न्यापद्वारा पावर गरिएको भाइबर लेन्सले पहिलोपटक भाइबर प्रयोगकर्ताहरुलाई एआर प्रयोग गर्न मिल्ने भिडियो मेसेजिङ्ग र फोटोहरु प्रदान गर्नेछ। यो ३० नयाँ भाइबर लेन्सहरुमा शुरुको चरणमा एनिमल मास्क, भाइबर क्यारेक्टर्स, अन्डरवाटर लेन्स, सिल्ली क्याट फेसलगायत समावेश छन्। कम्पनीले प्रत्येक महिना ५०७० वटा गरी वर्षको अन्तिम सम्म ३०० वटा नयाँ लेन्सहरु थप्दै जाने योजना बनाएको छ। व्यवसायीहरुले भाइबरमा उनीहरुका आफ्नै विशेष लेन्सहरु रचना गर्ने अवसर प्राप्त गर्ने बताइको छ। नयाँ भाइबरका विशेषताहरुः  इन्स्ट्यान्ट अगुमेन्टेड रियालिटी  ध्यानाकर्षण गराउने फिल्टरहरु  विभिन्न भाव जनाउने मास्कहरु  सौन्दर्य बढाउने विशेषता अनुकूलनयोग्य बिटमोजि (व्यक्तिगत बिटमोजि कलाहरुलाई फोटोहरु तथा भिडियोहरुमा एकीकृत गर्न मिल्ने) एपको आइओएस संस्करण र एन्ड्रोइड बेटा संस्करण जुन ३० तारिखदेखि विभिन्न राष्ट्रहरुमा उपलब्ध हुनेछ। ति हुन्, अष्ट्रेलिया, अष्ट्रिया, बेल्जियम, क्यानाडा, डेनमार्क, बेलायत, फिनल्याण्ड, फ्रान्स, जर्मनी, ग्रीनल्याण्ड, आइसल्याण्ड, आयरल्याण्ड, इजरायल, इटाली, जापान, लिकस्टेन, लक्जेमबर्ग, माल्दिभ्स, नेदरल्याण्ड्स, नर्वे, पोर्चुगल, स्पेन, स्वीडेन, स्वीट्जरल्याण्ड, र संयुक्त राज्य अमेरिका। भाइबरले अगष्ट अन्त्यसम्ममा सबै एन्ड्रोइड प्रयोगकर्ताहरु र नेपालसहित प्रमुख ३० भाइबर क्षेत्रहरुमा उक्त सेवा प्रदान गरिसक्ने लक्ष्य लिएको छ ।"
अफगानिस्तानमा तालिबान प्रभाव बढिरहँदा सेना फिर्ता गर्दैछ अमेरिका,"काबुल: अमेरिकाले अफगानिस्तानस्थित तालिबानी समूहलाई हटाउन र अलकायदा लडाकुको खोजी गर्न केन्द्रको रुपमा स्थापना गरेको बग्राम सैन्य फौज झण्डै २० वर्षपछि फिर्ता गरेको छ । अमेरिकामाथि अलकायदाले गरेको सेप्टेम्बर ११ को हमलापछि अमेरिकाले अफगानिस्तानको बग्राममा उक्त फौज स्थापना गरेको थियो । अन्तर्राष्ट्रिय मिडियाका अनुसार उक्त 'एयरबेस' अफगानिस्तानको राष्ट्रिय सुरक्षा बललाई हस्तान्तरण गरिँदैछ । अफगानिस्तानका अधिकारीले शनिबार औपचारिक रुपमा उक्त एयरबेस हस्तान्तरण गरिने बताएका छन् । अफगानिस्तानमा युद्धको उत्कर्षका बेला अमेरिकाले १ लाख भन्दा धेरै सेना यस क्षेत्रमा तैनाथ गरेको थियो । यससँगै आगामी सेप्टेम्बर ११ सम्म अमेरिकाले आफ्ना सबै सेना अफगानिस्तानबाट फिर्ता गरिसक्ने प्रतिवद्धता पूरा गर्ने संकेत देखिएको बताइन्छ । जो बाइडेन अमेरिकी राष्ट्रपतिमा निर्वाचित भएपछि उनले सेप्टेम्बरसम्म सबै सेना फिर्ता गर्ने प्रतिवद्धता व्यक्त गरेका थिए । यद्यपि अमेरिकी सेनाले अफगानिस्तान छाड्ने अन्तिम दिन कहिले हो भन्ने प्रश्नको जवाफ दिएको छैन । सुरक्षा चासोका कारण यसबारे प्रतिक्रिया नदिएको अमेरिकी तर्क छ । अमेरिकी जनरल मिलरले भने यसै साता चेतावनी दिए कि, निरन्तर हिंसाले अफगानिस्तानमा गृहयुद्धको जोखिम निम्त्याउँछ । जसले गर्दा विश्वलाई नै चिन्तित बनाउने उनको भनाइ थियो । गत महिना जो बाइडेनले उनका अफगान समकक्षी अशरफ घानीसँगको भेटपछि भनेका थिए, अफगानहरु के चाहन्छन्, उनीहरु आफैँले भविष्यको फैसला गर्नुपर्ने छ। तर तालिकान समूह राजधानी काबुलको ढोकैमा रहेका बेला अमेरिकी सेना फिर्ता हुन लागेको टिप्पणी समेत भएको छ । अमेरिकीहरु त्यस्तो बेलामा फिर्ता हुँदैछन् जुन बेलामा देशका ८० भन्दा बढी जिल्लाहरु तालिबान समूहले कब्जामा लिइराखेको छ । साथै यही वर्षको जुन महिना पछिल्लो दुई दशकको अवधिमा अफगान फौजका लागि सबैभन्दा घातक महिनाको रुपमा परिणत भयो । यस आधारमा पनि केही विश्लेषकहरुले अमेरिकी सेना फिर्ताको प्रक्रियाप्रति असन्तुष्टि व्यक्त गरेका छन् । अमेरिकी फौज फिर्ता प्रक्रियालाई उनीहरुले 'गैरजिम्मेवार वहिर्गमन'को संज्ञा समेत दिएका छन् । अन्तर अफगान शान्ति सम्झौता निष्कर्षमा नपुग्दै अमेरिकी सेना फिर्ता गर्न नहुने उनीहरुको तर्क छ । यदी उनीहरु यस्तो अवस्थामा फिर्ता भए अफगानिस्तान गृहयुद्धमा फस्ने उन्दै उनीहरुले आपत्ति जनाएका छन् ।"
कोरोनाविरुद्धको खोप ल्याउन नदिन विपक्षी गठबन्धनले लविङ गरे : प्रधानमन्त्री ओली,"काठमाडौं : एमाले अध्यक्ष एवम् प्रधानमन्त्री केपी शर्मा ओलीले विदेशबाट कोरोनाविरुद्धको खोप ल्याउन विपक्षीले अवरोध गरेको दाबी गरेका छन्। एमालेको केन्द्रीय कमिटी बैठकलाई शुक्रबार सम्बोधन गर्दै प्रधानमन्त्री ओलीले खोप आउन नदिन विपक्षी गठबन्धनले लविङ गरेको आरोप लगाएका हुन्। उनले विपक्षीले खोप रोक्न प्रयत्न गरेपनि पर्सीदेखि कोभिड१९ विरुद्धको आवश्यक खोप आइपुग्ने जानकारी दिए । ओलीले नेताहरुले अहिले भ्याक्सिन नदेऊ, हाम्रो सरकार आएपछि दिनु भनेर लबिङ गरिरहेकोले केहि समस्या देखिएको बताए । भारतबाट कोभिड विरुद्धको खोप आउन नदिन विपक्षी गठबन्धनको लविङ छ।ओलीको भनाइ उधृत गर्दै बैठकमा सहभागी एक नेताले भने,सरकारको लोकप्रियता बढ्छ भनेर यो सबै भइरहेको छ, राम्रो काम गर्दागर्दै पनि केही तत्व पार्टी फुटाउन लागेका छन्। उनले आफ्नो पार्टीको सरकार ढालेर विपक्षी दलको नेतालाई प्रधानमन्त्री बनाउन अराजनीतिक क्रियाकलाप भएको दाबी गरे। ओलीले वामपन्थी सरकार ढालेर दक्षिणपन्थी सरकार, आफ्नो सरकार ढालेर विपक्षी दलको सरकार बनाउन राष्ट्रपतिकहाँ एमालेकै नामका व्यक्तिहरू जानु लाजमर्दो भएको बताए। पार्टीको नवौँ महाधिवेशनपछिको १३ औँ केन्द्रीय कमिटीको बैठकमा वरिष्ठ नेता माधवकुमार नेपाललगायत नेता अनुपस्थित रहेका छन् भने उपाध्यक्ष वामदेव गौतम बैठकमा उपस्थित भएका छन्। शुक्रबार एमालेको बैठक अगाडि बालुवाटार पुगेर माधव पक्षका नेताहरु गोकर्ण, सुरेन्द्र पाण्डे, विष्ट र भीम आचार्यले अध्यक्ष ओलीलाई भेट गरेका थिए। उनीहरुले माधव नेपालसँग कुरा गर्न आग्रह गरेका छन्। उनीहरुले अध्यक्ष ओलीलाई कार्यदललाई औपचारिक रुपमा क्रियाशील बनाउन सुझाव दिएको बताइएको छ। ओलीनेपाल दुवै पक्षका दोस्रो पुस्ताका केही नेता एकता पहलमा लगातार बस्दै आएका छन्। २०७७ फागुन २८ मा गठन भएको दसौं महाधिवेशन आयोजक समिति बुधबार भंग भएपछि वरिष्ठ नेता माधवकुमार नेपाललगायत ११ माथि भएको कारबाही निस्प्रभावी भएको छ। अन्तिम महाधिवेशन आयोजक समितिको बैठकले नेकपा एकताका बेला थपिएका र नेकपा भंग भएपछि रामबहादुर थापासहित माओवादी केन्द्र नगई एमालेमै बसेका नेतालाई केन्द्रीय कमिटी र स्थायी समितिमा थप गरेकोमा माधव पक्षले असहमति प्रकट गरेका छन्। यथास्थितिमा माधव पक्ष पार्टीका गतिविधिमा सहभागी नहुने भएको छ। तर, दुवै पक्ष एकताको नजिकमा आइपुगेका कुरा स्वीकार गर्छन्। एमालेको केन्द्रीय कमिटी बैठकमा सहभागी हुन वामदेव बालुवाटारमा बालुवाटारमा एमाले केन्द्रीय कमिटी बैठक, बामदेव पनि सहभागी"
"बालुवाटारमा एमाले केन्द्रीय कमिटी बैठक, बामदेव पनि सहभागी","काठमाडौं : नेकपा (एमाले) को दशौँ राष्ट्रिय महाधिवेशन आयोजक कमिटी केन्द्रीय कमिटीमा रुपान्तरण भएपछिको पहिलो बैठक प्रधानमन्त्री निवास बालुवाटारमा सुरु भएको छ । दलको नवौँ महाधिवेशनपछिको १३औँ केन्द्रीय कमिटीको बैठकमा वरिष्ठ नेता माधवकुमार नेपाललगायत नेता अनुपस्थित रहेका छन् पार्टीका कुनै खेमामा नहेका उपाध्यक्ष वामदेव गौतम भने बैठकमा उपस्थित रहेको एमालेका केन्द्रीय कार्यालय सचिव शेरबहादुर तामाङले जानकारी दिए । वरिष्ठ नेता झलनाथ खनाल स्वास्थ्योपचारका लागि भारतमा छन्। नेकपा (माओवादी केन्द्र) सँगको एकतापूर्वको केन्द्रीय कमिटीमा माओवादीबाट आएका नेता रामबहादुर थापालगायतलाई समावेश गरी आजका लागि बैठक आयोजना गर्ने निर्णय यही असार १६ गतेको आयोजक कमिटी बैठकले गरेको थियो । पार्टीभित्र असन्तुष्ट पक्षसँग दोस्रो तहका नेताको अनौपचारिक वार्ता जारी रहे पनि अन्य सहमति खोज्ने पहल भइरहेको जनाइएको छ । एमालेका अध्यक्ष एवं प्रधानमन्त्री केपी शर्मा ओलीले केही शर्तसहित गत जेठ २३ गते पार्टीलाई एकताबद्ध बनाउन २०७५ जेठ ३ गते नेकपा (माओवादी केन्द्र) सँगको एकतापूर्वको संरचनामा पार्टीलाई सञ्चालन गर्न आफू तत्पर भएको घोषणा गरेका थिए। अध्यक्ष ओलीले नेपाली कांग्रेसका सभापति शेरबहादुर देउवालाई प्रधानमन्त्री बनाउने प्रस्तावमा जोडिएका नेता नेपाल पक्षका केही तत्कालीन सांसदले हस्ताक्षर फिर्ता गर्नुपर्ने शर्त राखेका छन्। बैठक आह्वान भएपछि अध्यक्ष ओली र नेता नेपालबीच टेलिफोन संवादमा गृहकार्य गरेर बैठक आयोजना गर्न नेता नेपालले प्रस्ताव गरेका थिए। यसअघि स्थायी कमिटीको यही असार १३ गतेको बैठकले सर्वोच्च अदालतमा विचाराधीन प्रतिनिधिसभा विघटनसम्बन्धी मुद्दा, पार्टीको महाधिवेशन आयोजक कमिटीमाथि उठाइएका विवादलगायत विषयमा छलफल गर्न आज आयोजक कमिटीको बैठक तय गरेको थियो । सर्वोच्च अदालतको गत फागुन २३ गतेको फैसलाबाट एमाले र माओवादी एकतापूर्वको अवस्थामा रहेपछि एमालेको फागुन २८ गतेको केन्द्रीय कमिटीको बैठकले आयोजक कमिटी गठन गरेकामा नेता नेपाल पक्षले असन्तोष जनाउँदै आएको थियो ।"
आइपिओ खुलेको दुई दिनमै ३९ गुणा बढीको आवेदन,काठमाडौं : मनकामना स्मार्ट लघुवित्त वित्तीय संस्थाको प्राथमिक सार्वजनिक निष्काशन (आइपिओ) बिक्री खुला भएको दुई दिनमा करीब १० लाखले आवेदन दिएका छन् । आज दोस्रो दिन बिहान साढे १० बजेसम्म नौ लाख ९६ हजार ३३८ जनाको आवेदन परेको शेयर निष्काशन तथा बिक्री प्रबन्धक एनएमबि क्यापिटलले जनाएको हो । क्यापिटलका अनुसार उक्त आवेदनबाट एक करोड ३३ लाख ४७ हजार २२० कित्ता शेयर माग भएको छ । जुन संस्थाले सर्वसाधारणका लागि माग गरेको भन्दा ३९६७ गुणा बढी हो । संस्थाले सर्वसाधारणमा तीन लाख ३६ हजार ४९२ कित्ता शेयर मात्रै बिक्री गरेको हो । बिहीबारदेखि बिक्री खुला भएको संस्थाको आइपिओमा असार २५ गतेसम्म आवेदन दिन सकिनेछ । तीन करोड ८९ लाख बराबरको आइपिओ निष्काशन तथा बिक्री खुला गरिएको संस्थाको प्रमुख कार्यकारी अधिकृत (सिइओ) देवसिंह विष्टले जानकारी दिए। उनका अनुसार प्रतिकित्ता १०० अंकित दरका तीन लाख ८९ हजार ४९२ कित्ता साधारण शेयर बिक्री खुला भएको छ । यसमध्ये जारी पूँजीको ०।५ प्रतिशत अर्थात १९ हजार ४५० कित्ता शेयर सामूहिक लगानीका लागि र छ हजार ५८ कित्ता कम्पनीका कर्मचारीका लागि छुट्याइएको छ । बाँकी रहेको तीन लाख ६३ हजार ४९२ कित्ताको लागि सर्वसाधारणका लागि बिक्री खुला गरिएको कम्पनीले जनाएको छ । शेयर इच्छुक लगानीकर्ताले न्यूनतम् १० कित्तादेखि अधिकतम् एक हजार कित्तासम्मका लागि आवेदन दिन सक्नेछन् । नेपाल धितोपत्र बोर्डले संस्थालाई गत असार ६ गते मात्रै सो मात्राको शेयर जारी गर्न स्वीकृति दिएको थियो । संस्थाले बोर्डले स्वीकृति दिएको ११ दिनको अवधिमै शेयर निष्काशन तथा बिक्री खुलाउने भएको हो । शेयर निष्काशन गर्नको लागि इक्रा नेपालले लघुवित्तलाई इक्राएनपी इस्यूअर रेटिङ्ग त्रिपल बि माइनस रेटिङ्ग प्रदान गरेको छ । यसले संस्थामा मध्यम क्रेडिट जोखिमका साथै समयमा वित्तीय दायित्व पूरा गर्ने सम्बन्धमा मध्यम मात्रामा सुरक्षित रहेको जनाउछ । सो रेटिङ्गको अवधि जारी मितिबाट एक वर्षसम्म हुने छ । सर्वसाधारणले नेपाल धितोपत्र बोर्डबाट सि आस्बा अनुमति प्राप्त बैंक तथा वित्तीय संस्था तथा तिनका शाखा कार्यालय र मेरो शेयर एप (सफ्टवेयर) मार्फत समेत आइपिओमा आवेदन दिन सकिने छ । रासस
निजी क्षेत्रको समस्या सम्बोधनका लागि वीरगन्ज र जनकपुरका उद्योगीले दबाब दिने,"वीरगन्ज : वीरगन्ज र जनकपुरका उद्योगी व्यवसायीले दुवै सहरका निजी क्षेत्रको समस्या सम्बोधनका लागि सरकारलाई दबाब दिन एक भएर अघि बढने सहमति गरेका छन् । शुक्रबार वीरगन्ज आएको जनकपुर उद्योग वाणिज्य संघका पदाधिकारी र वीरगन्ज उद्योग वाणिज्य संघका पदाधिकारीबीच भएको अन्तरक्रियामा यस्तो सहमति बनेको हो । वीरगन्ज उद्योग वाणिज्य संघको सभाकक्षमा भएको अन्तरक्रियामा सहभागी जनकपुर र वीरगन्जका उद्योग व्यपारीले जनकपुर र वीरगन्जका नीजी क्षेत्रले एउटै प्रकृतिका समस्या भोगिरहेकोले साझा समस्याको समाधानका लागि साझा प्रयत्न गर्ने सहमति गरेका हुन् । जनकपुर प्रदेशको अस्थायी राजधानी हो भने वीरगन्ज मुलुककै मुख्य औद्योगिक सहर हो । सरकारले उपेक्षा गरेकाले निजी क्षेत्रको समस्या सम्बोधन गराउन प्रदेश २ का दुवै शहरका नीजी क्षेत्र एक भएर अगाडि बढ्ने समझादरी बनेको वीरगन्ज उद्योग वाणिज्य संघका कार्यवाहक अध्यक्ष हरि प्रसाद गौतमले बताए । कार्यक्रममा गौतमले पर्सा बारा औद्योगिक कोरिडोरको पृष्टभूमि र यहाँको निजी क्षेत्रले राष्ट्रिय अर्थतन्त्रमा पुर्याइरहेको योगदानका बारे जनकपुरका उद्योगी व्यवसायीलाइ जानकारी गराएका थिए । गौतमले भने , देशको कूल राष्ट्रिय राजस्वको आधा हिस्सा वीरगन्ज क्षेत्रले ओगटेको छ, तर वीरगन्जलाई सरकारले हेर्ने दृष्टिकोण विभेदकारी छ , 'सरकारले आफनो दृष्टिकोणमा परिवर्तन ल्याउनुपर्छ । प्रदेश २ का मुख्य शहर जनकपुर र वीरगन्जका नीजी क्षेत्रले एउटै प्रकृतिका समस्याहरु भोगिरहेकोले साझा समस्याको समाधानका लागि साझा प्रयत्नको आवश्यकता रहेको उनले बताए । अन्तरकृयामा सहभागी जनकपुर उद्योग वाणिज्य संघका अध्यक्ष जितेन्द्र महासेठले गौतमको धारणा प्रति समर्थन जनाउदै वीरगन्ज र जनकपुरको नीजी क्षेत्र एक भएर सरकारका सामु प्रस्तुत हुने प्रतिबद्धता जनाए । दुवै शहरको नीजी क्षेत्रका साझा समस्या सामधानका लागि सहकार्य र साझोदरी कसरी गर्न सकिन्छ भन्ने उदेश्यले नै आफूहरु वीरगन्ज आएको उनले बताए ।उनले भने , जनकपुर क्षेत्रमा ठूला उद्योग १३ वटा मात्र छन् , साना, घरेलु उद्योग, व्यवसायको बाहुल्यता छ , ती साना उद्योगहरुले पनि अनेकन समस्या र चुनौती भोगिरहेका छन् , सरकारले ध्यान दिइरहेको छैन । अन्तरक्रियामा सहभागी नेपाल उद्योग वाणिज्य महासंघ प्रदेश २ का अध्यक्ष गणेशप्रसाद लाठले क्षेत्रीय विकासको लागि उद्योग वाणिज्य संघबीच समन्वय र सहकार्यको आवश्यकता रहेको बताए । प्रदेश २ मा रहेका उद्योग वाणिज्य संघबीच सम्बन्ध विस्तारका लागि प्रदेश उद्योग वाणिज्य महासंघले प्रभावकारी भूमिका खेल्ने आश्वासन उनले दिए ।अन्तरकृयामा जनकपुर उद्योग वाणिज्य संघका अध्यक्ष महासेठसँगै त्यहाँका ५ जना उद्योगी व्यवसायी र वीरगन्ज उद्योग वाणिज्य संघका कार्यवाहक अध्यक्ष गौतमसँगै अन्य पदाधिकारी र सदस्यको सहभागीता थियो ।"
राजमार्गमा हरेक वर्ष सकस,"रौतहट : पूर्वपश्चिम राजमार्गको रौतहटस्थित चन्द्रनिगाहपुर बागमती सडकखण्डको जंगलमा रहेको लच्का (कजवे)मा बाढी आउँदा यातायात आवागमनमा वर्षेनी समस्या हुँदै आएको छ। बाढीको पानीको बहाव बढेकाले साना सवारी साधन मर्कामा परेका छन्। हरेक वर्ष असार र साउनमा कजवेमा समस्या हुने गरेको छ। पानीको निकासलाई व्यवस्थित नगर्दा समस्या आउने गरेको हो। हरेका वर्ष वर्षाको समयमा यातायात संचालनमा समस्या हुँदै आएको छ। सडकको अवस्था जानकारी नहुने मोटरसाइकल यात्रीहरु दुर्घटनामा पर्दै आएका छन्। यो वर्ष पनि तीन दिनदेखि कजवेमा बाढी आएको छ। साना सवारी साधनमा यात्रा गर्ने जोखिममा छन्। इलाका प्रहरी कार्यालयले सो स्थानमा २४ सै घण्टा सयातायातलाई सुरक्षित रुपमा आवतजावत गराउन प्रहरी खटाएको छ। यात्रुलाई सचेत गराउन तथा सवारी साधन आवतजावतमा सहयोग गर्नका लागी प्रहरी खटाइएको इलाका प्रहरी कार्यालय चन्द्रनिगाहपुरका डीएसपी लिलाराज लामिछानेले जानकारी दिएका छन्। कजवेमा बाढीका कारण यात्रु अफ्ठेरोमा पर्ने गरेकाले प्रहरीहरु राखिएको डिएसपी लामिछानेको भनाइ छ। शुक्रबार दिउँसो बाढीमा लडेका मोटरसाइकल चालकलाई प्रहरीले उद्धार गरीरहेका थिए भने कयाँै मोटरसाइकल सुरक्षाकर्मीले ठेलेर वारपार गराइरहेका थिए। मुख्य राजमार्गमा बाढी आउँदा सयौँ सवारी घटौंसम्म साधन रोकिनु पर्ने बाध्यता छ। राजमार्गबाट ५० मिटर दक्षिणतर्फ नहर छ,नहरको बाँधले बाढीको पानी रोकिने गर्छ। बाढीले बर्षैनी समस्या हुँदा पनि समाधान खोजिएको देखिँदैन। बर्षेनी ठूलो समस्या आउने गरेको भए पनि समाधानको लागि उपायहरु नसोचेको चालकको गुनासो छ। बाढीमा माेटरसाइकल यात्रा तस्बिर : फणि महत"
"दुईको मृत्यु, दर्जनौं घर जोखिममा, सयौं हेक्टर जमिन कटान","सिन्धुली : लगातारको वर्षासँगै आएको बाढी पहिरोका कारण सिन्धुलीमा दुईजनाको मृत्यु भएको छ भने दर्जनौं घर जोखिममा परेका छन् । सयौं हेक्टर जमिन कटान गरेको छ। लब्दाह खोलाले बगाउँदा कमलामाई नगरपालिका ४ का सन्तबहादुर मगरको मृत्यू भएको छ । उनको शव बिहीबार वडा ८ को सिस्नेरीनजिक कमला नदी किनारमा फेला परिएको जिल्ला प्रहरी कार्यालय सिन्धुलीका प्रवक्ता (डिएस्पी) मनोज कुमार लामाले जानकारी दिए । त्यस्तै कमलामाई नगरपालिका ८ पैरेमा बिहीबार रामबहादुर बम्जन आश्रमको एक घर पहिरोले पुर्दा हेटौंडा उपमहानगरपालिका १३ का महात्मा गुरु लरिनबहादुर हिम्दुङको घटनास्थलमै मृत्यु भएको छ । मृतक हिम्दुङको शव प्रहरीले पहिरो बाट निकालेको छ । उक्त क्षेत्रमा पहिरोको निक्कै जोखिम बढेको छ, लामाले भने । बर्षातका कारण पहिरो खस्दा कमलामाई नगरपालिका ५ जरायोटारका नवराज कार्की लगायतको तिन घर जोखिममा परेका छन् । दुधौली नगरपालिका १ बंका स्थित बंका खोला बस्तिमा पस्दा स्थानिय दिल सौगात घिमिरे लगायतको घरमा क्षति पुगेको छ । बाढी घरभित्र पस्दा घर भत्किएर बस्न नहुने अवस्था आएको छ । दुधौली, कमलामाई नगरपालिका, मरिण, सुनकोशी, गोलन्जोर तिनपाटन गाउँपालिकाका विभिन्न स्थामा आएको पहिरोले दर्जनौं घरहरु उच्च जोखिममा रहेको प्रहरीले जनाएको छ । त्यस्ता जोखिमयुक्त स्थानका बासिन्दालाई सुरक्षित स्थानमा बस्न भनिएको छ, प्रहरी प्रवक्ता लामाले भने । सुनकोसी, बागमति, कमला र मरिण नदी तथा चँदाहा लगायतका खोलामा आएको बाढीले सयौं हेक्टर खेतियोग्य जमिन कटान गर्न थालेको छ । मरिण गाउँपालिका ५ को घाटा र बढीमहन बस्तिमा मरिण नदि पसेको छ । त्यहाँ ५ सय विगाहा धान खेत मरिण नदीले बगाएको उक्त गाउँपालिकाका अध्यक्ष पानि राज बम्जनले बताए । कमला नदीले कमलामाई नगरपालिकाको ७, ८, ९, १०, १३ र १४ नम्बर वडाका साथै दुधौली नगरपालिकाको वडा नम्बर १, २ लगायतका वडामा जमिन कटान थालेको छ । तिनपाटन गाउँपालिकाको भिमस्थान तथा बेलघारीमा चँदाहा खोलाले कटान थालेपछि स्थानीय बासिन्दा चिन्तीत बनेका छन् । सिन्धुलीबाट बर्दिवास तर्फ जाँदै गरेको ज १ ह ४५५९ नम्बरको अटो कमलामाई नगरपालिका ९ मा सुकेखोलाले बगाउँदा प्रहरीले उद्धार गरेको छ । कमलामाई नगरपालिका ५ स्थित रानिखोलाले बा ५ ख ६७३२ नम्बरको ट्रक समेत बगाएको छ । उक्त ट्रक ३० मिटर तलसम्म बगाएको प्रहरीले जनाएको छ । ट्रक र अटोमा सवार र चालकलाई प्रहरीले उद्धार गरेको छ । विपी राजमार्ग, मध्यपहाडी लोकमार्ग, मदन भण्डारी लोकमार्गका साथै जिल्लाका अन्य साना कृषि सडकहरुमा ठाउँठाउमा पहिरो खसेर क्षति पुगेको छ भने दर्जनौं खानेपानिका मुहानहरुमा क्षति पुगेको छ ।"
प्रदेश १ प्रहरी प्रमुखको जिम्मेवारीमा डीआईजी अरुणकुमार बिसी,"विराटनगर : मोरङ उर्लाबारीका सनम शाक्य हत्याको घटनासँग जोडिएको साढे ३३ किलो सुन तस्करी प्रकरणको सफल अनुसन्धान गरेका डीआईजी (प्रहरी नायव महानिरीक्षक) अरुणकुमार बिसीले प्रदेश १ प्रहरी प्रमुखको जिम्मेवारी सम्हालेका छन् । प्रहरीका बहालवाला र पूर्वप्रहरी अधिकारीसमेत जोडिएको सुन तस्करी र २०७४ साल फागुन १८ गते भएको सनम हत्या प्रकरणको अनुसन्धान मोरङ प्रहरीले गरेको थियो । निक्कै जटिल मानिएको यो प्रकरणको अनुसन्धान गर्दा मोरङ प्रहरी प्रमुख र एसपी (प्रहरी उपरीक्षक)को भूमिका एवं जिम्मेवारीमा बिसी रहेका थिए । उनै सफल अनुसन्धानकर्ता बिसीले प्रदेश प्रहरी प्रमुखका रूपमा अहिले मोरङसहित प्रदेश १ का १४ जिल्लाको नेतृत्व सम्हाल्ने अवसर पाएका हुन् । सरकारले गरेको डीआईजीको पछिल्लो सरुवाबाट अख्तियार दुरुपयोग अनुसन्धान आयोगको केन्द्रीय कार्यालयमा कार्यरत बिसीले प्रदेश १ प्रहरी प्रमुखको जिम्मेवारी पाएका हुन् । हाजिर भएर बिहीबारबाट प्रदेश प्रहरी प्रमुखको नेतृत्व एवं कार्यभार सम्हालेका बिसी पूर्वी नेपालका बारेमा निक्कै जानकार प्रहरी अधिकृत हुन् । प्रदेश १ का विभिन्न प्रहरी युनिटमा बसेर अपराध नियन्त्रण, अनुसन्धान र शान्ति सुरक्षाका सवालमा काम गरेको लामो अनुभव उनीसँग छ । यसअघि २०७४ साल साउनमा एसपी हुँदा उनी मोरङ प्रहरी प्रमुखको नेतृत्व सम्हाल्न आइपुगेका थिए । मोरङमा हाजिर हुन नपाउँदै त्यतिबेला नेपाल प्रहरीको नेतृत्व गरेर बिसीले विराटनगर महानगरपालिकासहित मोरङ जिल्लाभरको बाढीपहिरो तथा डुबानग्रस्त क्षेत्रको उद्धार एवं व्यवस्थापनमा खटिनु परेको थियो । प्रदेश १ को राजधानी विराटनगरमा २०७४ सालको बाढी तथा डुबानले पाँच दशकपछिकै सबैभन्दा धेरै क्षति गरेको बताइन्छ । यसवर्ष पनि वर्खा र बाढीपहिरो तथा डुबानको समस्या सुरु भइसकेपछि डीआईजी बिसी प्रदेश प्रहरीको नेतृत्व हाँक्न आइपुगेका छन् । अपराधिक घटनाका हिसाबमा २०७४ साल मोरङ प्रहरीका लागि निक्कै चुनौतीपूर्ण मानिन्छ । बिसी प्रहरीको नेतृत्व सम्हालेर २०७५ जेठसम्म मोरङमा रहँदा महत्वपूर्ण अनुसन्धान गर्दै सनसनी मच्चाएका र ठूला घटनालाई निस्कर्षमा पुर्याउन सफल प्रहरी अधिकृत हुन् । धर्म, पेसा र राजनीतिसमेत जोडिएका विभिन्न एवं जघन्य प्रकृतिका घटना तथा अपराधको अनुसन्धानमा त्यतिबेला केन्द्रित हुनुपर्दा बिसी नेतृत्वमा रहेको मोरङ प्रहरीसामु निक्कै ठूलो चुनौती खडा भएको थियो । तर अपराध अनुसन्धान र नियन्त्रणमा निक्कै पोख्त मानिएका उनी विभिन्न चुनौतीलाई पार लगाउँदै सफल भएर मोरङबाट विदा हुँदा सबैतिरबाट तारिफ र प्रशंसा बटुल्न सफल भए । सुन प्रकरणसँग जोडिएका सनमको मोरङमै हत्या भएको थियो । यूएईबाट त्रिभुवन विमानस्थलहुँदै बाहिरिएको साढे ३३ किलो सुन हराएपछि लुकाएको आशंकामा चूडामणि उप्रेती गोरे को समूहले सनम शाक्यलाई करेन्ट लगाएर यातना दिँदै हत्या गरेको थियो । पूर्व एवं बहालवाला उच्च प्रहरी अधिकारीलाई समेत हिरासतमा लिएर सुन तस्करी एवं हत्याको अनुसन्धान गर्नु निक्कै चुनौतीपूर्ण मानिएको थियो । यस प्रकरणको छानबिन गर्न गृह मन्त्रालयले सहसचिव ईश्वरराज पौडेलको नेतृत्वमा समिति बनाए पनि व्यवस्थापन र मुद्दाको अनुसन्धान गर्नुपर्ने जिम्मेवारी मोरङ प्रहरीको थियो । प्रहरीले अनुसन्धान सकेर मिसिल बुझाएपछि जिल्ला सरकारी वकिल कार्यालय मोरङले अभियोगपत्र तयार पार्दै २०७५ साल वैशाख १९ गते ६३ जनालाई अभियुक्त बनाएर पहिलो पटक जिल्ला अदालत मोरङमा अपराधिक समूह स्थापना तथा सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान शीर्षकमा मुद्दा दर्ता गरेको थियो । पछि दुईवटा पूरक अभियोगसमेत गरेर मुख्य अभियुक्त गोरे र उच्च प्रहरी अधिकारीसहित ७५ जनाविरुद्ध दर्ता भएको मुद्दा अहिले पनि विचाराधीन छ । मुद्दा चलाइएकामध्ये प्रहरी अधिकारीसहित अधिकांश साधारण तारेख र धरौटीमा छुटिसकेका छन् । डीएसपी सञ्जय राउतसहितका केही मात्रै थुनामा छन् । मुद्दाको अन्तिम फैसला हुन बाँकी छ । त्यस्तै धार्मिक ढंगा भड्काउने उदेश्यले भएको हिन्दु धर्मगुरु आचार्य श्रीनिवासमाथिको गोली प्रहार घटनाको अनुसन्धान गर्दै वास्तविकता पत्ता लगाउन बिसी नेतृत्वको प्रहरी सफल भयो । विराटनगरको जतुवामा २०७४ चैत २५ गते आयोजित सप्ताह बाचनका लागि आएका उनीमाथि गोली प्रहार भएको थियो । प्रहरीको मिहिन अनुसन्धानले हिन्दु राज्यको माग राखेर भइरहेको आन्दोलन सफल नभएपछि धर्मको नाममा आन्दोलन चर्काउन आचार्य श्रीनिवास आफैले योजना बनाएर आफूलाई नै गोली हान्न लगाएको पुष्टि गरेको थियो । घटनाको यथार्थ पत्ता लागेपछि त्यतिबेला उनलाई नियन्त्रणमा लिएर प्रहरीले हातहतियार तथा खरखजाना मुद्दा चलायो । विराटनगरका एक जना मेडिकल कलेजका सञ्चालकलाई ज्यान मार्ने धम्की दिने भारतीय कुख्यात अपराधी विनोद राठौर (यादव)लाई हतियारसहित पक्राउ गर्न बिसी नेतृत्वकै प्रहरी सफल भयो । उनकै पालामा भारतीय राजदूतावासको कार्यालयनजिक र विराटनगरका विभिन्न स्थानमा बम विष्फोट गराइएको थियो । तर प्रहरी सबै घटनामा संलग्नलाई पक्राउ गरेर कारबाहीको दायरामा ल्याउन सफल भयो । बिसीका पालामा मोरङमा भएका सबै अपराधमा प्रहरीले सफलता प्राप्त गरेको थियो । स्रोतका अनुसार सालिन र भद्र स्वभाव एवं आफ्नो जिम्मेवारीलाई सफलतापूर्वक रूपमा सम्पन्न गर्नसक्ने उत्कृष्ट कार्यक्षमताकै कारण बिसी प्रहरी प्रधान कार्यालयको रोजाइमा पर्ने प्रहरी अधिकृत हुन् । उनी संगठनभित्र आर्थिक चलेखेल नरुचाउने र नगर्ने प्रहरी अधिकारीका रूपमा पनि चिन्छिन् । बिसीले प्रदेश प्रहरी प्रमुखको जिम्मेवारी सम्हाल्दै गर्दा सुनसरीको सीमा नाका हुँदै तस्करी गरेर चिनियाँ स्याउ भारत पुर्याइएको घटना जल्दोबल्दो रूपमा उठिरहेको छ । कोरोना महामारी नियन्त्रणका लागि सरकारले नेपालभारत सीमा बन्द गरेको अवस्थामा तीन ट्रक स्याउ भारत पुर्याइएको घटना यतिबेला निक्कै चर्चामा छ । स्याउ तस्करी भएका बेला प्रदेश प्रहरी प्रमुखका रूपमा डीआईजी ईश्वरबाबु कार्की कार्यरत थिए । कार्कीले गठन गरेको एसएसपी (प्रहरी वरिष्ठ उपरीक्षक) राजेन्द्र चौधरी नेतृत्वको छानबिन समितिले प्रतिवेदन बुझाइसकेको छ । प्रतिवेदनले दोषी ठहर गरेका प्रहरीमाथिको कारबाहीबाट बिसीको नेतृत्व सुरु भएको छ । गत आइतबार बुझाइएको प्रतिवेदनको फायल नै बिसी आइपुगेपछि खोलेर कारबाही अघि बढाउने प्रदेश प्रहरी कार्यालयको योजना थियो । कार्यभार सम्हाल्दै बिसीले अपराधको अनुसन्धान, मजवुत शान्ति सुरक्षा, चोरीतस्करी, मानब बेचबिखन, लागुऔषध एवं हतियारको ओसारपसार, सीमा तथा मानवताविरुद्धका सबै खाले अपराध नियन्त्रण तथा नागरिकप्रहरी सम्बन्ध सुधारका लागि प्रतिवद्धता जनाएका छन् । प्रहरीको सेटिङमा नेपालबाट भारत र भारतबाट नेपालतिर भइरहेको तस्करी पनि उनको कार्यकालमा रोकिने अपेक्षा गरिएको छ । उनले शान्त समाज निर्माण र कानुन कार्यान्वयन तथा अवैध गतिविधी नियन्त्रणमा कुनै पनि सम्झौता नहुने स्पष्ट पारेका छन् । यसअघिकै कामकारबाहीले भद्र र सालिन स्वाभावका बिसी कानुन कार्यान्वयनका सवालमा भने प्रतिवद्ध र कठोर प्रहरी अधिकृत हुन्भन्ने छाप छाडिसकेको छ । विभिन्न जटिल अनुसन्धानलाई सफलतापूर्वक र विवादरहित बनाउन सफल भएपछि प्रहरी संगठनभित्र बिसीको उचाइ बढेको हो ।"
लोकगायन परम्परामा बर्सात,"बर्सातलाई खेती, गृहस्थीका लागि मात्र होइन, निरन्तरको झरी, आकाशमा चम्किने बिजुलीको भयावह तरंग र यस भययुक्त वातावरणमा पनि नायक नायिकाबीच उत्पन्न हुने काम उद्यीपन भावको आकर्षण हाम्रा रीतिकालीन काव्य परम्पराको खास विशेषता रहेको छ। यसै परिपेक्षलाई ध्यानमा राख्दै चौथो शताब्दीका महाकवि कालिदासले विश्व विश्रुत, कालजयी ग्रन्थ मेघदूतको रचना गरेका थिए। अषाढस्य प्रथम दिवसे बाट बर्सातको सुरुआततिर संकेत गर्दै कवि निर्वासित जीवन बिताइरहेका यक्षले अलकापुरीमा रहेकी प्रेमीकाको पे्रमवियोगमा छट्पटिन थालेपछि अन्ततः मेघलाई दूत बनाएर कुशल सन्देशहरू पठाउन चाहन्छ। सर्ग३ मा कवि यक्षका लागि लेख्छन् तस्य स्थित्वा कथमपि पुरःकौतुकाधानहेतो रन्तर्वाष्पश्रचिरमनुचरो राजराजस्य दध्यौ। मेघालोके भवति सुखिनोप्यन्थावृति चेतः कण्ठाश्लेषप्रणयिनि जनेकिं पुनर्दूरसंस्थे। यक्षको मनोदशाको बडो मार्मिक चित्रण यहाँ गरिएको छ। बर्सातको मौसममा आकाशमा घुमिरहेका मेघको उपस्थिति यक्षलाई कामोत्कन्ठा जगाउने भएकाले मन बाँधेर बसेको, आँखामा रिसाएको आँसुलाई थाम्दै केहीबेर सोच्छ। प्रियलाई आलिंगनबद्ध गर्न व्याकुल मनको विरहवेदनालाई के भन्ने ? कालीदासको मनमा उब्जेका यी भावहरू एक्कासि त पक्कै अएको थिएन होला। त्यसबेला पनि लोकजीवनमा बर्सात रागविराग उत्पन्न गर्ने माध्यम बनिसकेको हुनुपर्छ। पछि ती प्रसंगहरूले अझ व्यापकता पाएको हुनसक्छ। लोकगीतमा बर्सात सृष्टिको प्रारम्भदेखि नै मानिस र प्रकृतिको सम्बन्ध रहँदै आएको छ। त्यो उज्यालोको लागि होस्, भोजनको लागि होस् अथवा अग्निको लागि होस्। पछि मानवजीवनशैलीकै रूपमा प्रकृतिको सान्निध्य अपरिहार्य हुन गयो र मानवले आफ्नो लोकभाकामा प्रकृतिसँगको साहचर्यका तीतामीठा कुराहरू अभिव्यक्त गर्न थाले। पछि यिनै भावहरू सघन रूपमा हाम्रा लोकगीतहरूको आत्मा बन्न पुगे, जसको निरन्तरता आजसम्म जारी छ। अथर्ववेदको यो सूक्तिले त्यस्तै प्रकृतिको आदिम तर मनमोहक स्वरूपको वर्णन गरेको छ विस्तृत नीलो आकाश, चम्किलो सूर्य, फक्रँदा फूलहरू, शीतल, सुगन्धित वायु, छालयुक्त समुद्र, कलरवलीन चराचुरुंगी, शस्यश्यामला धरती र विस्तृत हिमपर्वत शृङ्खला। (प्रथम खण्ड) चतुर्थ काण्ड, सू २, मं ५, आर्यसाहित्य मण्डल लिमिटेड, अजमेर, विसं २०२२, पृ २३२)। यस प्राचीन ग्रन्थमा वर्णित प्रकृतिचित्रणमा समुद्रलाई हटाइदियौं भने नेपालको पहाडी प्रदेशको स्वाभाविक चित्रण भएको महसुस गर्दछौं। अर्थात् प्रकृति प्राचीन कालदेखि नै मानवीय संवेदनाको एउटा अविच्छिन्न अंग रहँदै आएको छ। मैथिली लोकगीतहरूमा प्रकृतिचित्रण प्रचुर मात्रामा आएको छ। यहाँ बर्सातको समयमा गाइने लोकगीतहरूको चर्चा गर्न चाहुँला, जसमा प्रकृतिको संयोग र वियोग आलम्बनको बडो सजीव चित्रहरू प्रस्तुत भएका छन्। मिथिलाञ्चलमा भन्ने चलन छ जेठ हे सखी, हेठ वर्षा। अर्थात् जेठ मास आउँदै बर्सात सुरु हुन्छ। अब त प्रकृति वैज्ञानिकहरूको प्रयोगको साधन बन्दै गएको छ। आफ्नो समयतालिका मात्रै हैन, स्वरूपसमेत फेर्न विवश प्रकृतिको स्वरूप अहिले नै हेरौं तराईको जनकपुर, सिराहा, मलंगवाको गर्मी र काठमाडौं उपत्यकाको गर्मीमा भेद छुट््याउन गाह्रो भएको छ। प्रकृतिको यो बदलिँदो स्वरूप मौलिक लोकगीतहरूमा परम्परागत विश्वास झल्कने कथनहरूलाई प्रभाव पार्न सकेको छैन। अहिले पनि जाडो, गर्मी, बर्सातको प्राचीन मान्यताले नै समय निर्धारण गरेको छ। जेठपछि आउने बर्सातले जहाँ कृषिजन्य काममा सघाउने काम गर्दछ त्यहीँ बाटोघाटो बिगार्ने, हिलोपानी जमाउने, घर चुहिने, बिजुली चम्कने, राति भयावह र अँध्यारो हुनेजस्ता अवस्थाको सृजना गर्दछ। एउटा सोहर लोकगीतमा हेरौं कृष्णजन्मको चित्रण उतरि साओन चढ भादव चहुदिशि कादब रे। ललना, मेघवा झडी लगाव कि दामिनी दमकए रे।। रिमिक झिमिक बुन्द बरसय, दादुर हर्षित रे। ललना, देवकी वेदन व्याकुल, दगरिनि आनय रे।। साउन समाप्त भएर भदौ लागिसकेको हुन्छ। दिनरात मेघ बर्सिरहेको हुन्छ। सबैतिर हिलो नै हिलो भएको हुन्छ। ठूलो स्वरले चम्कने बिजुली वातावरणलाई भयावह बनाइरहेको हुन्छ। तर पनि भ्यागुताहरू यो देखेर प्रसन्न हुन्छन्, उत्साहित हुन्छन्। यस्तै समयमा देवकी प्रसवपीडाले छटपटिन थालेकी छन् र दगरिनि (धाई) लाई बोलाउन अह्राइन्छ। प्रकृतिलाई समेटिएर गाइने लोकगीतहरूमा पावस, झूला, चौमासा, छमासा, बारहमासा, मलार आदि आउँछन्। यसमा मिलन र विरहका पनि अनेकौं रोचक प्रसंगहरू आएका हुन्छन्। बर्सातको रात, झमझम वर्षाको स्वर, ठन्डाहावाको तरंग, बाहिर मस्तीमा धुन निकाल्दै भ्यागुताहरू र यस्तो अवस्थामा घरमा एक्लै बस्नुपर्ने, सुत्नुपर्ने बाध्यता प्रोषितपतिका नायिकाहरू छटपटिन्छन् सखी पावस अति दुःखदाई, घेरी घटा घन छाई, बिजुली चमकए, दामिनी दमकए, कारी कारी वदरा डेराई। अन्धकार भए सुूझत नाही, दादुर कुहुकि सुनाई, दादुर बजाए जियरा कांपय, प्रीतम प्यारे नहि आए। वर्षाऋतुको वर्णन गर्दै वियोगिनी नायिका आफ्नी सखीसँग भन्छिन् हे सखी, पावस निकै कष्टदायी रहेको छ। बादल घुमीघुमी आकाशमा छाइरहेका छन्, कालोकालो बादलको बिचमा बिजुली चम्किरहेको छ। भयंकर अँध्यारो छ, जसमा केही देख्न सकिँदैन। भ्यागुत्ताको ध्वनि चारैतिर व्याप्त छ। तर, पति आउनुभएन, मेरो जीउ डरले काम्न थालेको छ। मैथिली भाषाका महाकवि विद्यापति लोकगीतहरूमा वर्णित यस्तै खाले प्रकृतिचित्रणबाट प्रेरणा लिएर लेखेका होलान् साओन मास बरसि धनवारि पन्थ न सूझे निसि अन्धियारि चौदिसि देखिए विजुरी रेह हे सखी कामिनी जीवन सन्देह। (विद्यापति, डा शिवप्रसाद, लोकभारती प्रकाशन इलाहावाद, २००४) साउन महिनामा भयंकर जलवृष्टि प्रारम्भ भइसकेको छ। अँध्यारोले गर्दा बाटोसम्म देख्न छाडिसकेको छ। चारैतिर बिजुली चम्किरहेको छ। यस्तो विकट परिवेशमा कामिनी (नायिका) लाई आफ्नै जीवनप्रति शंका उत्पन्न हुनथाल्छ। प्रकृतिको यो भयावहता विरहिणीहरूलाई सताउने खालका हुन्छन् र त्यसको चित्रण पनि लोकगीतहरूमा प्रशस्त मात्रामा आएका छन्। एउटा नौमासा गीतमा बर्सातको भयावहताको चित्र यसरी कोरिएको छ आये अषाढ बुंद वरिसत, नआई निनियां हे माघो, तोहि बिनु सोचथि धनीआ, सेज बैरनिया हे माघो। सावन कहिगेल आओन अवध जोतरिया हे माघो, धरमो ने बांत हमार दोष मति धरिया हे माघो। असार महिनाको सघन वर्षा, आँखामा निन्द छैन। पतिका बारेमा सोचिरहेकी नायिकाका लागि ओछ्यान दुस्मनजस्तो हुन पुगेको छ। साउनमा आउने भनी गएका अझसम्म आएका छैनन्। यस्तोमा धर्म पनि बचाउन कठिन छ, दोष नदिनू है। प्रकृतिको उद्यापन परिवेशमा आफ्नो सुझबुझसमेत बिर्सन सक्ने खतराप्रति सचेत नायिका लोकलज्जासमेत त्याग्न बाध्य हुनु निश्चय बर्सात महिनाको अद्भूत प्रतिक्रिया मान्नुपर्छ। पावस गीतको एउटा प्रसंग हेरौं सखि बोलन लागे मोर। उमडिघुमरि वरसत बदरा रे, धन गरजत चहुंओर। चमकिदमकि दामिनी डेराबए, तरसतु मनुवां मोर। रयन अन्हरि घटा भेल कारी, मदन ढवाबए जोर। बर्सातको मौसम, मयुरको नृत्य र बोली गुञ्जिन थालेको छ। बादल घुमीघुमी बर्सिरहेको छ, कालो मेघभित्र बिजुली गर्जिरहेको छ। उसको सस्वर चमकले त्रास उत्पन्न गर्दछ, मनमा चिसो पसेको छ। तर बर्सातको यो मौसममा जीउ कामभावनाले जलिरहेको छ, हे नन्दकिशोर, मेरो ख्याल गर। अर्थात् सामान्य लोकगीतहरूझैं यहाँ पनि कृष्णलाई नै माध्यम बनाई विरहवर्णन गरिएको छ। बर्सातकै मौसममा गाइने एउटा अर्को विधा हो मलार। यसमा झूला र बर्साती दुवैको सम्मिश्रण पाइन्छ। यो मिथिलाक्षेत्रमा प्रचलित प्राचीनतम् गीतहरूमा मानिन्छ। मलारमा छन्द, लय र संगीतको त्रिवेणी प्रवाहित भइरहनाले यसको गायनलाई निकै महत्वका साथ देखिन्छ। यो गीत पुरुष र महिला समान रूपमा गाउँछन्। महिला झूलामा बसेर गाउँछिन् भने पुरुष साजबाजसाथ गाउँछन्। एउटा मलार गीतमा कृष्णकै आलम्बनमा सखीहरूमाझ राधा भन्छिन् सखी हे, कृष्णले मलाई बिर्सिसके जस्तो छ। असारको सुरुमै मसँग छुट्टिएका मोहनबिना म कसरी यो अँध्यारो रातिलाई खेप्न सक्दछु। पानी परेको रातमा आफ्नो घरमा बसिरहेकी नायिका सोच्दैछिन् भाद्रमा कामको थोपा बनी बर्सिरहेको मेघको पीडाले सबै गोपीहरू आफ्नो जीउबाट निराश भइसकेकी छिन् सखि रे विसरल मोहि मुरारी, प्रथम अषाढ तेजल मनमोहन, कोना खेयब अन्हियारी, रिमझिम रिमझिम साव वरिसय सोचथि नारि अटारी, मदन वुंद मेघ बरिसय भादव, सव गोपियन जिब हारी। हरिअनन्त हरि कथा अनन्ता जस्तो मैथिली लोकगीतमा बर्सातको विभिन्न रूपमा प्रशस्त चित्रण अनन्त रूपमा भएको छ। त्यस्ता चित्रहरूलाई आधार बनाई समसामयिक दृश्यकथाहरूको प्रस्तुति लोकारञ्जन मात्रै होइन, संस्कृति संरक्षणको क्रममा पनि उपलब्धिमूलक हुनेछ।"
"एउटाको तयारी, अर्कोले खेल्ने !","काठमाडौं : यही महिना जापानमा सुरु हुने टोकियो ओलम्पिकमा नेपालका पाँच खेलाडीले प्रतिस्पर्धा गर्ने निश्चित भइसकेको छ। उनीहरू लामो समयदेखि ओलम्पिकको तयारीमा व्यस्त छन्। तर, बिहीबार एक्कासि एथलेटिक्स खेलाडी गोपीचन्द्र पार्कीको स्थानमा अर्की एथलेटिक्स खेलाडी सरस्वती चौधरीले ओलम्पिक खेल्ने घोषणा गरिएको छ। राष्ट्रिय खेलकुद परिषद्का सदस्यसचिव रमेशकुमार सिलवाल, नेपाल ओलम्पिक कमिटीका अध्यक्ष जीवनराम श्रेष्ठ र नेपाल एथलेटिक्स संघका अध्यक्ष राजीवविक्रम शाहले बिहीबार एक विज्ञप्ति निकाल्दै नियमित कोटाअन्तर्गत एथलेटिक्सको म्याराथनमा नभई महिला एक सय मिटर दौडमा मात्रै कोटा पाएको भन्दै गोपीको स्थानमा सरस्वतीले ओलम्पिक खेल्ने जनाएको छ। यसअघि म्याराथन धावक गोपीचन्द्र पार्कीले नियमित कोटामा टोकियो ओलम्पिक खेल्ने तयारी थियो। टोकियो ओलम्पिकको छनोटका रूपमा नेपालगन्ज म्याराथनलाई लिइएको थियो। १३औं दक्षिण एसियाली खेलकुदमा पाँच हजार मिटर दौडका स्वर्ण विजेता पार्कीले नेपालगन्ज म्याराथनको उपाधि जित्दै ओलम्पिकका लागि छनोट भएका थिए। उनले त्यहीअनुसार तयारी पनि गरिरहेका थिए। तर, विश्व एथलेटिक्सको प्राविधिक कमिटीले नेपाललाई म्याराथनमा नभई महिला एक सय मिटरमा कोटा दिएका कारण सरस्वतीलाई पठाइएको विज्ञप्तिमा जनाइएको छ। म्याराथनमा कोटाभन्दा बढी आवेदन परेकाले नेपाललाई महिला एक सय मिटर दौडमा कोटा दिएको जनाइएको छ। नेपाललाई म्याराथनमा नभई महिला विधाको एक सय मिटर दौडमा कोटा छुट्ट्याइएको जानकारी प्राप्त भएको छ। नेपाल ओलम्पिक कमिटी र नेपाल एथलेटिक्स संघले सम्बन्धित निकायमा पार्कीको सहभागिताका लागि अथक प्रयास गरिएको थियो, बिहीबार जारी विज्ञप्तिमा भनिएको छ, तर, त्यो सम्भव हुन सकेन। नेपाललाई उपलब्ध कोटाअनुसार नेपालका उत्कृष्ट खेलाडी सरस्वती चौधरीको नाम पठाइएको बेहोरा सबैमा जानकारी गराइन्छ। सन् २०१६ मा ब्राजिलमा आयोजना भएको रियो ओलम्पिकमा नेपालबाट महिला एक सय मिटर दौडमा सरस्वती भट्टराई र म्याराथनमा हरिकुमार रिमालले प्रतिस्पर्धा गरेका थिए। यसअघिका संस्करणमा दुई वटा कोटा पाउँदै आएकोमा अहिलेको विशेष परिस्थितिका कारण एउटा मात्र कोटा पाएको नेपाल एथलेटिक्स संघका अध्यक्ष राजीवविक्रम शाहले जानकारी दिए। उनले यस पटक दुवै कोटा गुमिसकेको अवस्थामा विश्व एथलेटिक्स महासंघसँग पहल गरेर महिला कोटा पाउन सफल भएको बताए। यसअघि हामीले दुई वटा कोटा पाउँदै आएका थियौं। कोरोना भाइरसको महामारीको विशेष परिस्थितिका कारण यस पटक दुवै कोटा गुम्न लागेको थियो, उनले भने, विश्व एथलेटिक्स महासंघसँग पहल गरेर महिला कोटा भए पनि ल्याउन सफल भएका छौं। नेपालबाट अब सरस्वतीसहित पौडीकी गौरिका सिंह र एलेक्स शाह तथा सुटिङकी कल्पना परियार र जुडोकी सोनिया भट्टले टोकियो ओलम्पिकमा प्रतिनिधित्व गर्नेछन्। टोकियो ओलम्पिक जुलाई २३ देखि अगस्ट ८ सम्म आयोजना हुँदैछ। यस पटकको ओलम्पिकमा ३३ खेलमा ३ सय ३९ पदकका लागि प्रतिस्पर्धा हुनेछ।"
नासेरलाई प्रतिबन्ध,"लन्डन : बहराइनकी धाविका सल्वा इद नासेरले यही महिनामा जापानमा सुरु हुने टोकियो ओलम्पिक गुमाउने भएकी छन्। एन्टी डोपिङको नियम उल्लंघन गरेको आरोपमा दुई वर्षको प्रतिबन्धमा परेपछि चार सय मिटरकी विश्व च्याम्पियन नासेरले टोकियो ओलम्पिक खेल्न नपाउने भएकी हुन्। सन् २०१९ देखि एक वर्षको अवधिमा डोपिङ परीक्षणमा अनुपस्थित भएपछि विश्व एथलेटिक्सले नासेरलाई प्रतिबन्ध गरेको हो। नासेर गत वर्ष नै अस्थायी निलम्बन परेकी थिइन्। बुधबारबाट लागू हुने उनको प्रतिबन्ध सन् २०२३ को सुरुआतसम्म रहनेछ। गत वर्षको जुन ४ देखि अक्टोबर १४ सम्म उनीमाथि अस्थायी प्रतिबन्ध लगाइएको थियो। उनलाई सन् २०१९ को जनवरी १ देखि २०२० को जनवरी २४ को समयमा चार वटा डोपिङ परीक्षणमा अनुपस्थित भएकी थिइन्। एक वर्षभित्र तीन पटक डोपिङ परीक्षणमा अनुपस्थित भएमा एन्टी डोपिङ नियम उल्लंघन गरेको मानिन्छ। नासेरले विभिन्न कारणले आफू तीन पटक डोपिङ परीक्षणमा अनुपस्थित भएको स्वीकार गरेकी छिन्। म जानाजान डोपिङ परीक्षणमा अनुपस्थित भएको होइन। विभिन्न कारणले म परीक्षणमा सहभागी हुन सकिन्। म तीन वटा परीक्षणमा अनुपस्थित भएको थिएँ। त्यो सामान्य पनि थियो, उनले भनेकी छन््, मैले कुनै धोकाबाजी गरेको छैन। यस्तो अवस्था सबैलाई आउन सक्छ। यसबारे सचेत हुन म सबै खेलाडीलाई अनुरोध पनि गर्दछु। उनले आफू आफ्नो प्रदर्शन र क्षमतामा विश्वास राख्ने बताउँदै कहिले पनि प्रतिबन्धित शक्तिवद्र्धक औषधि सेवन नगरेको बताइन्। म आफ्नो प्रदर्शन र क्षमतामा विश्वास राख्दछु। मलाई थाहा छ, मसँग प्रतिभा छ, उनले भनेकी छन्, त्यसैले म कहिले पनि शक्तिवद्र्धक औषधि प्रयोग गर्ने छैन। नासेरले प्रतिबन्धविरुद्ध खेलकुदको सर्वोच्च न्यायिक निकाय कोर्ट अफ आर्बिट्रेसन अफ स्पोर्ट्स (सीएएस) मा अपिलसमेत गरेकी थिइन्। सीएएसले उनको अपिल खारेज गर्दै एन्टी डोपिङको अनुच्छेद २४ उल्लंघनमा दोषी ठहर्याएको हो। दुई वर्षको प्रतिबन्धसँगै २३ वर्षीय नासेरले जापानमा आयोजना हुने टोकियो ओलम्पिकसँगै अर्को वर्ष ओरेगनमा हुने वल्र्ड एथलेटिक्स च्याम्पियनसिप पनि गुमाउने भएकी छिन्। टोकियो ओलम्पिक यी जुलाई २३ देखि अगस्ट ८ सम्म आयोजना हुँदैछ। नासेरले सन् २०१९ मा कतारको दोहामा भएको वल्र्ड च्याम्पियनसिपमा चार सय मिटर दौडमा ४८१४ सेकेन्डको विश्व कीर्तिमान बनाएकी थिइन्। उनी विश्व च्याम्पियनसिपको उपाधि जित्ने पहिलो एसियाली महिला खेलाडी पनि हुन्। सन् १९९८ मा नाइजेरियामा जन्मिएकी नासेर सन् २०१४ बाट बहराइनबाट खेल्दै आएकी छन्।"
"बाम्का बजारमा बाढी : २ पसल बगायो, दर्जन बढी जोखिममा","बाजुरा : बिहीबार राति आएको अबिरल बर्षाका कारण बुढीगंगा नगरपालिका ६ बाम्का बजारमा ठुलो क्षति भएको छ। बाम्का बजार छेउको छडा खोलाले कटान गर्दा दुई पसल बगाएको बार्जुगाड प्रहरी चौकीको सई रामबहादुर थापाले जानकारी दिए। उनका अनुसार एक दर्जनभन्दा बढी पसलभित्र पानी माटो सपेर ठुलो क्षती भएको छ। बाम्का बजारमा होटेल व्यवसाय गर्दै आएका त्रिबेणी नगरपालिका लोकेश नाथ र सोही नगरपालिकाका ग्यारेज पसल सञ्चालन गर्दै आएका मन थापाको पसल बगाएको हो।छडा खोलाले कटान गर्दा पसलको पछाडिको भाग भत्किएको छ। त्यसैगरी गजेन्द्र शाहको हाववर्यर, राजेश साउदको मोटरसाइकल ग्यारेजलगायत दर्जन बढी पसमा पानी पसेर क्षती भएको सई थापाले जनाए। पसलमा पानी पसेर सिमेन्ट, दैनिक उपभोग्य सामान मोटरसाइकल मर्मतका पाटपूर्जा, टायर लगायत धेरै सामग्री बगाएको छ।क्षतिको विवरण संकलन भइरहेको बार्जुगाड प्रहरी चौकीका सई थापाले बताए।"
पहुँचका भरमा बजेट : १० दिनमा खर्चिन १६ करोड,"पोखरा : गण्डकी प्रदेश सरकारले १० दिनभित्र खर्च गर्ने गरी १६ करोड रुपैयाँ विनियोजन गरेको छ। चालू आर्थिक वर्ष सकिन १५ दिन बाँकी छ। तर, कुनै पनि योजना सकिएर भुक्तानी गर्ने समयसीमा १० दिन बाँकी छ। यस्तो छोटो अवधिमा खर्च गर्ने गरी कार्यकर्ता लक्षित योजनामा सरकारले त्यतिका बजेट खर्च गर्ने निर्णय गरेको हो। नवनियुक्त मुख्यमन्त्री कृष्णचन्द्र नेपाली पोखरेलले शुक्रबार १३० वटा नयाँ योजनाका लागि भनेर १६ करोड बजेट खर्च गर्ने निर्णय गरेका थिए। अर्थ मन्त्रालयबाट सोहीअनुसार विभिन्न मन्त्रालयअन्तर्गतका कार्यालयमा योजना र बजेट पठाइएको हो। आफ्ना कार्यकर्ताको उपभोक्ता समिति गठन गरी खर्च गर्न पोखरेलले उक्त बजेट छुट्ट्याएका हुन्। धउक्त बजेटमध्ये सबैभन्दा धेरै भौतिक पूर्वाधार मन्त्रालयअन्तर्गतका कार्यालयहरूमा गएको अर्थ मन्त्रालय स्रोत बताउँछ। जिल्लाजिल्लाका भौतिक पूर्वाधार कार्यालयहरूमा योजनाको नाम र छुट्ट्याइएको बजेट पठाइएको छ। तर ती कार्यालयका अधिकारीहरूले यसरी हतारमा पठाइएका योजना कार्यान्वयन गर्न नसकिने बताएका छन्। कांग्रेस संसदीय दलका नेता पोखरेल माओवादी, जनमोर्चा, जसपा र स्वतन्त्र १ जना सांसदको गठबन्धनपछि मुख्यमन्त्री बनेका हुन्। पोखरेलले सत्ता साझेदार दलका सांसदलाई खुसी पार्न उनीहरूले दिएका योजनाका लागि भन्दै बजेट छुट्ट्याएका हुन्। माननीयज्यूहरूले कार्यकर्तालक्षित योजना र बजेट पठाउँदै हुनुहुन्छ भन्ने थाहा भएपछि त्यसो नगरौं, यति छोटो अवधिमा खर्च गर्न सकिन्न भनेका थियौं, नवलपुरस्थित एक कार्यालय प्रमुखले भने, तर जबरजस्ती योजना र बजेट पठाइएको छ। यति बेला जिल्लाका प्राविधिक कार्यालयसहितका अधिकारीहरू पुराना योजनाको अनुगमन, निरीक्षण, मूल्यांकन र कागजात संकलनमा व्यस्त छन्। तर, थोरै जनशक्ति भएका त्यस्ता कार्यालयले नयाँ योजनाको स्टिमेट गरी कार्यान्वयन गर्न समय अभाव छ। पूर्वभौतिक पूर्वाधार विकासमन्त्री रामशरण बस्नेत छोटो अवधिमा यतिका पैसा पठाउनुको उद्देश्य अनियमितता गर्ने र कार्यकर्ता पोस्नेबाहेक केही हुन नसक्ने बताउँछन्। भन्छन्, यसबाट उत्पन्न हुने दुष्परिणाम भोग्ने त सरकारले नै हो। भौतिक पूर्वाधार मन्त्रालयअन्तर्गत सकिइसकेका योजनाको २ अर्ब ६६ करोड रुपैयाँ भुक्तानी बाँकी छँदै पैसा अन्त छर्नुले सरकारको नियतमाथि प्रश्न उठ्ने पूर्वमन्त्री बस्नेतको भनाइ छ। १० दिनमा १६ करोड खर्च गरेर सक्ने भनेको अनियमितता गर्ने भन्दा के हुन्छ ? उनी प्रश्न गर्छन्। अर्थ मन्त्रालयका सचिव रमेश केसीले राजनीतिक निर्णयमाथि आफ्नो कुनै टिप्पणी नहुने बताए। सबै रकम दुरुपयोगै हुन्छ भन्न सकिन्न। जनताका मागकै आधारका योजनामा बजेट गएको हुन सक्छ, सचिव केसीले भने। भौतिक पूर्वाधार विकास कार्यालय गोरखाका प्रमुख दयाराम अधिकारीले १० दिनभित्र योजना छनोट, स्टिमेट, उपभोक्ता समिति गठनसमेत गरी निर्माण पूरा गर्न नसकिने बताए। अधिकारीका अनुसार आफ्नो जिल्लामा १० योजनाका लागि १०१० लाख रुपैयाँ पठाइएको छ। हामी त पुरानै योजनाको काममा व्यस्त छौं। नयाँ योजना आएको छ। कुन सामुदायिक भवन हो, कुन खेलकुद मैदान हो केही थाहा छैन, उनले भने, १० दिनभित्र काम सकेर भुक्तानी दिन गाह्रो छ। प्रदेश लेखा नियन्त्रण कार्यालयले योजनाहरूको अनुगमन, मूल्यांकनसमेत गरी भुक्तानीका लागि २५ असारभित्र पठाइसक्न कार्यालयहरूलाई पत्राचार गरिसकेको छ। उसले लेखेको पत्रमा २६ गते आएका कागजातअनुसार भुक्तानी दिन लेखा नियन्त्रण कार्यालय बाध्य हुने छैन भनी लेखिएको छ। सरकारी अधिकारीहरू सांसद र मन्त्रीहरूले कार्यकर्तालाई पैसा बाँड्न नक्कली योजना र काम सम्पन्नको कागजात बनाउन लगाउने भयमा छन। हुन्न, सकिन्न भन्दाभन्दै थाकियो, मिलाइ हाल्छौं, गर्नस् न गर्नुस् भनेका छन्, एक अधिकारीले भने, तर हामी हुँदै नभएको काम भयो भनेर नियम विपरीत कागजात बनाएर भुक्तान दिन सक्दैनौं, साह्रै चर्काे दबाब छ। उनले कामै गर्ने मनसाय भएको सरकारले वर्षभरिको समय सदुपयोग गर्नुपर्ने पनि बताए। भने, काम गर्ने उद्देश्य हो भने अर्काे वर्ष गरे पनि हुन्थ्यो, १० दिनभित्रै पैसा सक भन्नुको मतलब के होला ?"
"रोकिएन विपत्ति, सोचिएन अगाडि","अनन्तकालदेखिसहेलीका रूपमा बगिरहेको मेलम्ची र इन्द्रावतीले एक दिन अकल्पनीय रूपमा बबन्डर मच्चाउँछन् भन्ने कसैले कल्पनै गर्न सकेको थिएन। असार १ गते यस्तै घटना भयो। लगातार परेको अविरल वर्षाका कारण भेल आएर ठूलो मात्रामा भौतिक क्षति पुग्यो नै,नदी आसपासका क्षेत्रमा बसोवास गर्ने मानिसका मनमनमा बाँचुञ्जेल गहिरो चोट पर्ने भयो। अझै पनि पीडितका आँखामा आँसु थामिएको छैन। अब के खाने र कहाँ बस्ने भन्ने चिन्ता पनि उत्तिकै छ। पाखुरी चलाउने जमिनदेखि सबैथोक लिएर गयो इन्द्रावतीले। बाढीका कारण चारजनाको मृत्यु र करिब २० जना बेपत्ता भए। करोडौं ऋण गरेर बनाएका रंगीन महलढले। सयौं घरटहरा, रिसोर्ट, फार्म, होटेल, हेलम्बुको नाकोते पुल,मेलम्ची चौतारा सडक जोडिएको पक्की पुल, चन्द्रशम्शेरको पालामा बनेकोमेलम्चीको झोलुंगे पुल, सवारीसाधन, सडक र निर्माणाधीन संरचनाहरूबगायो।एकतिहाईमेलम्ची बजार डुबानमा पर्यो। बहुचर्चित मेलम्ची आयोजनामा क्षति पुग्यो। तिम्बु र चनौटे बजार बिजुली र सञ्चारबाट विच्छेद भयो।बाढी आउन थालेको पन्ध्र दिन बित्दा पनि भौतिक क्षति हुने क्रम रोकिएको छैन। बाढीको जोखिम, भौतिक क्षति र बेघरबार हुने क्रम रोकिएको छैन।यतिबेला सबैभन्दा बढी आहत पीडितका मनमा परेको छ। तिनलाईसहानुभूति र सद्भावका साथै राहतको खाँचो छ।यस्तो सहयोग गर्नु हामी सबैको कर्तव्य हो। सबै पीडितले बस्न सुरक्षित ठाउँ, बाँच्नरासन र शरीर ढाक्नकपास पाउन्। तिनका मनमा परेको घाउमा पनि मलम लागोस्। भोलिका दिनमा पनि उनीहरूले सहजरूपमा जीवन जिउन सकून्। ढुंगाको भर माटो र माटाको भर ढुंगो भनेजस्तोएकअर्काका भरमा बाँचेका हामीले पीडितहरूलाईसक्दो सहयोग गर्नुपर्छ। सिन्धुपाल्चोकको अधिकांश क्षेत्रलाई बृहत्तर सालमा भूकम्पले थर्कायो। २०७६ चैतदेखि कोरोनाले गलायो। हाम्रो भूबनोट नै कमसल भएर पनि होला, हरेक वर्षजसो सिन्धुले विभिन्न विपत्ति बेहोर्नु परिरहेको छ। बर्खा लागेपछि डरैडरमा बाँच्नुपर्छ। जहाँ बसेको छ, त्यही ठाउँ बगाउँला वा पहिरो जाला भन्ने लागिरहन्छ। अधिकांश भागमा बाढी र पहिरो गएको सुन्दा लाग्छ बाढीपहिरो नजाने कुनै ठाउँ छैन। मेलम्ची क्षेत्र पनि अछुतो रहेन। यहाँ पनि बाढीले ठूलो बज्रपात पारिदियो।सुन्दर सहरको सपना बोकेर उकालो लागिरहेको मेलम्ची हेर्दाहेर्दै बगरमा परिणत हुनुपर्यो। पाक्न लागेका मकै र चैते धानबालीको नामोनिसान रहेन।करोडपति रोडपति भए। जोस, जाँगर, खुसी र सपना बोकेर अगाडि बढिरहेका युवा मन प्राकृतिक भेलले बगाउने, भूकम्पले थर्काउने र सरकारले निरुत्साहित गर्ने गर्दा निरन्तर भाँचिइरह्यो। गुदी कुरा खोतल्ने हो भने सयौं वर्षअघिदेखि आसपासका मानिसको बाँच्ने आधार हो मेलम्ची। मेलम्चीको पानीले कृषि उत्पादन गरी लाखौं मानिस आत्मनिर्भर भएका थिए। यो सिंगो क्षेत्र हराभरा बनाएको थियो। क्षणभरमा सबै संरचना स्वाहा बनाइदियो। सर्सर्ति हेर्दा मेलम्ची र इन्द्रावतीमारिसाएजस्तोलाग्छ। कहिल्यै उठ्न नसक्ने गरी कतिपयलाई थला पारिदिएको जस्तो लाग्छ। नदी र त्यसको विशाल बगरमा भरिपूर्ण सौन्दर्य क्षणभरमा विलीन भयो। त्यसलाई जोगाउनेतिर मानिसको ध्यानै गएन। बरु छिट्टै कमाउने र रातारात धनी बन्ने सपना देख्न थाले।देशीविदेशीको कुदृष्टि पर्यो। त्यसपछि अवैध र अप्राकृतिक तवरले बगरबाट गिटी र बालुवा दोहन गर्ने क्रम सुरु भयो। मुलुक गणतन्त्रमा प्रवेश गरेपछि यो क्रम अझ बढेर गयो। कतै तिनै मानिसदेखि रूष्ट भएर नदीले बबन्डर मच्चाएको त होइन ?बूढापाका भन्ने गर्थे खोलाले बाह्र वर्षमा रूप फेर्छ। कहिले वल्लाछेउबाट त कहिले पल्लाछेउबाट बग्ने गर्छ। बगर नदीको बाटो हो। उसले आफ्नो बाटो छाड्दैन। कुनै न कुनै दिन ऊ आफ्नो बाटोमा फर्किन्छ। ऊ आफ्नै गतिमा फर्किएर ताण्डव नृत्य देखाउँछ। नदीको स्पष्ट स्वरूप कसैले देखेको छैन। भोलिका दिनमा पनि यस्तै विपत्ति नआउला भन्न सकिन्न। त्यसैले सुन्दर र फराकिलो बगर देखेर त्यसमा लालसा देखाउनु हाम्रो दोष हो। बगर अतिक्रमण गरी घर बनाउँदा नै हामी सजायभागी भएका हौं, तर नदी दोहन गरी बालुवा र गिटी निकाल्नेमाथि कारबाही हुँदैन। गाउँगाउँमा सिंहदरबार पुगेको भन्नु त मौखिक कुरा मात्र हुन् कि ? मेलम्चीमा आएको बाढीले यस क्षेत्रका आसपासमा भएको विनाशको कारण नदी होइन, हामी नै हौं। प्रकृति दोहन गर्दा एक दिन हाम्रा गाउँ या सहर या सिंगो क्षेत्रले नै प्रकोपको भागीदार बन्नुपर्छ भन्ने गतिलो उदाहरण हो मेलम्चीको बाढी।यो धरतीका कुनै पनि ठाउँ प्रकृतिले निर्माण गरेको हो। ती ठाउँ हाम्रो वशमा छैन। कतिखेर के हुन्छ भन्न सकिन्न।इतिहासदेखि नै हाम्रो केन्द्रीय तथा स्थानीय नेतृत्वले प्रकृतिको नियम जानेर वा बुझेर पाइला चालेका भएअहिलेमेलम्चीले यो विपत्ति भोग्नु पर्दैनथ्यो। यस्तै विपत्ति २०७१ सालमा अरनिको राजमार्गमा पर्ने जुरेका बासिन्दाले भोग्नुपर्यो। ३२३३ घर भएको सिंगो गाउँ नै बगाएको थियो। त्यस पहिरोमा परी एक सय ४५ जनाको ज्यान जानुका साथै करोडौंको भौतिक सम्पत्ति नष्ट भएको थियो। गुदी कुरा खोतल्ने हो भने सयौंवर्षअघिदेखि आसपासका मानिसको बाँच्ने आधार हो मेलम्ची। मेलम्चीको पानीलेकृषि उत्पादन गरी लाखौं मानिस आत्मनिर्भर भएका थिए। यो सिंगो क्षेत्र हराभरा बनाएको थियो। कतिसम्म भने टाढा रहेको अर्थात् राजधानी सहरका मानिसको बाँच्ने आधार पनि बन्दै थियोमेलम्चीको पानी।क्षणभरमा सबै संरचना स्वाहा बनाइदियो। अधिकांशका रोजीरोटी खोसिदियो। यसैले अब सिन्धुका बुद्धिजीवी, राजनीतिक दल र नेताहरूले अगाडि (दूरसपना)के हुन्छ भनेर सोच्ने बेला आएको छ।मेलम्ची र इन्द्रावतीबाट सुरक्षित रहने, पीडितका घाउमा मलम लगाउने, मेलम्ची आसपासको क्षेत्रको मुहार फेर्ने हातेमालोमासमाहित हुने र धेरैभन्दा धेरै सहयोग कसरी गर्ने ? बाढीको क्षति कसरी रोक्ने?"
आधा शताब्दी बढीको पर्खाइपछि ८२ वर्षीया वृद्धा जेफ बेजोससँग अन्तरिक्ष जाँदै,"न्यूयोर्क : साठी वर्ष पहिले अन्तरिक्ष यात्राका लागि तालिम लिएकी वाली फङ्क अन्तरिक्ष जाने भएकी छन्। ८२ वर्षीया फङ्कले संसारकै धनी जेफ बेजोससँग अन्तरिक्ष यात्रा गर्ने भएकी हुन्। बेजोसले फङ्कलाई यात्राका लागि छनोट गरेसँगै उनी अन्तरिक्ष जाने भएकी हुन्। यात्रामा बेजोसका भाइ मार्क बेजोस र अर्का व्यक्ति रहने बताइएको छ। ती व्यक्ति भने अहिलेसम्म छनोट भइसकेका छैनन्। फङ्कले अन्तरिक्ष यात्राका लागि आधा शताब्दीभन्दा बढी पर्खिनु परेको सीएनएनले जनाएको छ। फङ्कले मर्करी १३ कार्यक्रम अन्तर्गत सन् १९६१ मा स्वयम्सेवा गरेकी थिइन्। साथै १३ जना महिलाहरूले अन्तरिक्ष यात्राको तालिम लिँदा उनीसमेत सहभागी भएकी थिइन्। नासाले त्यसबेला ७ जना पुरुषलाई मर्करी कार्यक्रमका लागि छनोट गरेको थियो। त्यतिबेला उनी तालिम लिनेमध्ये सबभन्दा सानो उमेरकी थिइन्। सो समय फङ्कलाई अन्य व्यक्तिभन्दा राम्रो चाँडो कार्य सम्पन्न गरेको भनिएको थियो। उनले आफूले अन्तरिक्ष यात्री बन्ने सपना बुनेको र नासाले चारपटकसम्म पास गराउँदा पनि आफूलाई कसैले अन्रिक्षका लागि नलगेको बताएकी छन्। मैले माथि जान सक्दिन भनेर कहिल्यै सोचिन, उनले भनिन्, यदि तपाईँ चाहनुहुन्छ भने तपाईँ के हो वा को हो भनेर मतलब राख्दैन, म सधैँ भन्ने गर्थेँ। अनि म यस्तो काम गर्न चाहन्छु कि जुन पहिले अरू कसैले नगरेको होस्। फङ्कसँग १९ हजार ६ सय घण्टा एयरक्राफ्ट उडानको अनुभव रहेको छ। त्यस्तै उनले हालसम्म ३ हजारभन्दा बढीलाई एयरक्राफ्ट उडाउन सिकाएकी छिन्। यद्दपि यो अनुभव भने अन्तरिक्ष यात्रामा उनलाई आवश्यक छैन।"
बाढी पहिरोले मर्स्याङ्दीको झोलुङ्गे पुल भत्कियो,"गोरखा : निरन्तरको वर्षापछि गोरखा नगरपालिका१४ गोप्लिङ र आँबुखैरेनी गाउँपालिका२ एक्लेफाँट जोड्ने मर्स्याङ्दी नदीमाथिको झोलुंगे पुल भत्किएको छ। बिहीबार राति पुलको तनहूँतर्फको जीप भाँसिएर मर्स्याङ्दी नदीमा पुगेको गोरखा नगरपालिका१४ का वडाअध्यक्ष रामबहादुर खड्काले जानकारी दिए। पुल बगाएपछि गोरखाको गोप्लिङ, गोर्बुङ, सलाङ्गिरी र छाकुका दुईसय १४ घरधुरीका बासिन्दा राजमार्ग जानबाट बञ्चित भएका छन्। राजमार्गबाट प्रसिद्ध अकला मन्दिर जाने बाटो पनि अबरुद्ध भएको खड्काले बताए। उक्त झोलुङ्गेपुल मर्स्याङ्दी जलविद्युत आयोजनाको बाँधबाट केहीमाथि थियो।यहाँ पुल नभएपछि मर्स्याङ्दीको बाँधबाट हिड्नुपर्छ। बाँध बिहान सात बजेतिरबाट मात्र खुल्ला हुन्छ। बेलुका सात आठ बजे बन्द हुन्छ। अब गाउँलेलाई बिहान सबेरै राजमार्ग जान र साँझ अबेर फर्कन नपाइने भयो, उनले भने, मर्स्याङ्दीले बगाएर ल्याएका रुख, मुढाहरु नदीमा लत्रिएको पुलमा अल्झिएर पानी तालिएको छ। त्यसले गर्दा आसपास पहिरो झरिरहेको छ। जोखिम बढिरहेको छ।"
संवैधानिक इजलासमा सवालजवाफ,"काठमाडौं : प्रधानन्यायाधीश चोलेन्द्रशमशेर जबरा र सरकारी पक्षका कानुन व्यवसायीबीच संवैधानिक इजलासमा सवालजवाफ भएको छ। सर्वोच्च अदालतको संवैधानिक इजलासमा प्रतिनिधिसभा विघटनसम्बन्धी रिटको सुनुवाइका क्रममा बिहीबार बहस गर्दै उनीहरूले सर्वोच्च अदालतबाट राष्ट्रपतिको नाममा परमादेश जारी हुन नसक्ने धारणा राखेका छन्। उनीहरूले प्रतिनिधिसभा विघटन संविधानसम्मत भएको दाबी गरेका छन्। पूर्वमहान्यायधिवक्ता अग्निप्रसाद खरेल सर्वोच्च अदालतमा खरो रूपमा उत्रिएका छन्। सरकारी पक्ष प्रधानमन्त्री ओलीको निजी कानुन व्यवसायीको तर्फबाट बहस गर्दै खरेलले प्रतिनिधिसभा विघटन संविधानसम्मत भएको दाबी गरेका छन्। अघिल्लो पुस ५ मा प्रतिनिधिसभा विघटनको समयमा महान्यायाधिवक्ता रहेका खरेलको प्रस्तुति फितलो भएको भन्दै आलोचना पनि भएको थियो। महान्यायाधिवक्ता खरेलको कमजोर प्रस्तुतिबाट प्रधानमन्त्रीलगायत सरकारी पक्ष नै असन्तुष्ट थिए। सरकारी पक्षबाटै आलोच्य भएका कारण उनले महान्यायाधिवक्ताबाट राजीनामा दिनु परेको थियो। यसपटक भने पूर्वमहान्यायाधिवक्ता खरेल सरकारी पक्षको प्रतिरक्षामा कडा रूपमा प्रस्तुत भएका छन्। खरेल र प्रधानन्यायाधीश चोलेन्द्रशमशेर राणाबीच इजलासमा नै चर्काचर्की परेको छ। प्रधानन्यायाधीश राणाका प्रत्येक प्रश्नमा उनले खरो तर्क दिएका छन्। खरेलले सर्वोच्च अदालतले प्रतिनिधिसभा विघटनसम्बन्धी रिट निवेदनमा राष्ट्रपतिका नाममा परमादेश जारी हुन नसक्ने तर्क राखे। सर्वोच्च अदालतको संवैधानिक इजलासमा प्रतिनिधिसभा विघटनसम्बन्धी रिटको सुनुवाइका क्रममा बिहीबार पनि सरकारी पक्षको तर्फबाट बहस गर्दै राष्ट्रपतिको नाम परमादेश जारी हुन नसक्ने बताएका हुन्। राष्ट्रपतिलाई परमादेश जारी हुन सक्दैन, रिट निवेदनमा विपक्षी पनि बनाएको छैन, पूर्वमहान्यायाधिवक्ता खरेलले भने, त्यसैले रिट निवेदनअनुसार आदेश जारी हुन सक्दैन। प्रधानन्यायाधीश राणाले खरेललाई प्रश्न गरे, अदालतले परमादेश जारी गर्यो भने के हुन्छ ? अदालतले परमादेश गर्यो र राष्ट्रपतिले मान्नु भएन भने के हुन्छ भन्न खोज्नु भएको हो ? भन्दै खरेलले भने, रिट निवेदनमा राष्ट्रपतिलाई विपक्षी बनाइएकै छैन। अधिवक्ता खरेलले सर्वोच्चले दिने आदेश मान्ने तर त्यस्तो आदेश नआउनेमा आफू विश्वस्त रहेको बताए। न्यायाधीश आनन्दमोहन भट्टराईले सर्वोच्च अदालत रेफ्री मात्रै होकी संविधानको अभिभावक पनि हो भनी प्रश्न गरेका छन्। अधिवक्ता खरेलले अदालत संविधानको अन्तिम व्याख्याता रहेको बताए। संविधानको अन्तिम व्याख्याता हो यो अदालत। यसले गरेका निर्णय सबैले मान्नुपर्छ। मान्दै पनि आएका छौं, खरेलले भने। बहसको क्रममा खरेलले संविधानको धारा ७६ (५) को व्यवस्था पनि दलका लागि रहेका जिकिर गरे। उनले संविधानको धारा ७६ को कुनै व्यवस्थामा दलविहीनताको कल्पना नगरिएको स्पष्ट पारे। प्रधानन्यायाधीश जबराले संविधानको धारा ७६ (२) र (५) के फरक छ ? धारा ७६ (५) त दलका लागि नभई सांसदका लागि रहेको र त्यसमा दलीय ह्विप नलाग्ने बहस भइरहेको छ नि? भनेर प्रश्न गरे। राणाको प्रश्नको जवाफ दिँदै अधिवक्ता खरेलले भने, व्याख्या जसरी पनि गर्न वा लैजान पाइन्छ। तर सो व्यवस्था पनि दलकै लागि हो, त्यसअनुसार सरकार बनाउँदा पनि दलीय समर्थन चाहिन्छ। अधिवक्ता खरेलले प्रधानमन्त्रीमा दाबी गर्नका लागि देउवाले अरू दलका सांसदको हस्ताक्षर चोरेर लगेको आरोप लगाए। खरेलले कांग्रेस र माओवादीको दलको समर्थन लिएर गएका देउवाले अरू दलका सांसदलाई चोरेर लगेको उनको तर्क थियो। यस विषयमा खरेललाई प्रधानन्यायाधीश राणाले पुन: सोधे, संविधानको धारा ७६ को उपधारा ५ को सरकारका लागि दाबी परेपछि राष्ट्रपतिले कुन सदस्यले भोलि भोट हाल्छ वा हाल्दैन भनेर कागज गर्नुपर्ने थियो कि थिएन ? जुन उजुरी अहिले एमाले र जसपाले राष्ट्रपतिकहाँ हालेका छन्, त्यो उजुरी दिन पाउने भन्ने कुराको व्यवस्था कुन संघीय कानुनमा छ ? प्रतिनिधिसभामा दलको मात्र उपस्थिति हुँदैन, अन्य उपस्थिति पनि संविधानले स्विकारेको छ। त्यस कारण संविधानको धारा ७६ (५) र ७६ (२) को दल र स्वतन्त्रको समर्थन भनेर व्याख्या भइरहेको छ, अलि प्रष्ट गरिदिनुस् है, खरेललाई प्रधानन्यायाधीश जबराले सोधे, दलबाटै चाहियो कि अरूबाट पनि समर्थन हुन सक्छ ? शेरबहादुर देउवाले दाबी गर्दा पार्टी, अन्य सांसदसहित १ सय ४९ जनाको हस्ताक्षर लिएर दाबी गर्न जानुभयो, यसमा शेरबहादुर देउवाले के गल्ती गर्नुभयो ? देउवाले दाबी गर्दा माओवादीको संसदीय दलको निर्णय चाहिने तर अरूको हकमा त्यो नहुने हो ? खरेलले प्रश्न गरे। दल त्यागसम्बन्धी ऐनको व्यवस्था र संविधानको धारा ७६(२)जस्तै भएको दाबी गरेपछि प्रधानन्यायाधीश राणाले फेरि प्रश्न गरे, संविधानका सबै धारा स्वतन्त्र हुन्छन्। धारा ७६ को उपधारा ५ पनि स्वतन्त्र हो। संसारमा नभएको व्यवस्था हो भनेर दुवै पक्षले भनिरहेका छन्। स्वतन्त्र धारा हो भनिरहेका बेला यसमा अन्य ऐन जोडेर हुन्छ ? खरेलले प्रधानमन्त्री बन्नका लागि शेरबहादुर देउवाले बुझाएका कागजात अस्वाभाविक रहेको बताएका छन्। कागजातमा टिपेक्स र केरमेट भेटिएको भन्दै उनले सांसदहरूको हस्ताक्षर अस्वाभाविक देखिएको बताए। वरिष्ठ अधिवक्ता सुरेन्द्र महतोले दलीय व्यवस्थामा सांसदहरूले राष्ट्रपतिकहाँ गएर कमान्डर परिवर्तन गर्न पाऊँ भन्न नमिल्ने तर्क राखेका थिए । नेकपा एमाले र जसपाभित्रको एउटा टिमले कांग्रेस सभापति शेरबहादुर देउवालाई कमान्डर बनाई पाउँ भनेर राष्ट्रपतिकहाँ जान नमिल्ने बताए। बहुदलीय शासन प्रणालीमा दल नै प्रमुख हुन्छ, उनले भने, खेलको क्याप्टेन संसदीय दलको नेता हुन्छ, क्याप्टेनले भनेको कुरा खेलाडी (सांसद)ले मान्नुपर्छ।"
"निधि, कोइराला र सिंहको केन्द्रीय सदस्यसँग छलफल गर्ने कार्यक्रम स्थगित","काठमाडौं : १३ औं महाधिवेशनका सभापतिको प्रत्यासी बाहेकका नेताहरूसँग छलफल गर्ने नेपाली कांग्रेस १४ औं महाधिवेशनमा सभापतिका प्रत्यासी तीन नेताको पूर्वनिर्धारित कार्यक्रम स्थगित भएको छ। कार्यव्यस्तताको कारण देखाउँदै विमलेन्द्र निधि, डा शशांक कोइराला र प्रकाशमान सिंहले शुक्रबार केन्द्रीय सदस्यसँग राखेको भेटघाट कार्यक्रम स्थगित भएको हो। निर्धारित मितिभित्र महाधिवेशन सम्पन गराउनुको विकल्प नभएकाले महाधिवेशनको वातावरण बनाउँदै आवश्यकता अनुसार भेटघाट र छलफलका क्रमहरुलाई निरन्तरता दिंदै जाने सिंहको भनाई छ।क्रियाशील सदस्यता सम्बन्धी समस्याको तत्कालै विधि प्रक्रिया भित्र रहेर समाधान खोज्दै महाधिवेशन केन्द्रित हुने र आज असार १८ गते शुक्रबार पार्टीको १३ औं महाधिवेशनका सभापतिको प्रत्यासीबाहेकका नेताहरूसँग छलफल गर्ने समय तय गरेको थियो।नेता सिंहले भने,क्रियाशीलको विषय नटुंगिएको र आज नै क्रियाशील सदस्यता छानबिन समिति, पार्टी पदाधिकारी र पूर्व पदाधिकारीको बैठक बस्नु पर्ने भएकाले आजका लागि हामी तीन जनाले तय गरेको केन्द्रीय सदस्यहरूसँगको अनौपचारिक छलफल कार्यव्यस्तताका कारण स्थगित भएको जानकारी गराउँदछु। तीन नेताको भेटघाटले आम कांग्रेसजनमा उत्साह र नवीन तरंग उत्पन्न गरेको सबैले महसुस गरिरहेको सिंहले बताएका छन्। उनले भने,प्रतिकूल राष्ट्रिय परिस्थितिका बेलामा कांग्रेसजन र नागरिकमा तीन नेता मिलेर कांग्रेस महाधिवेशनमा नेतृत्व लिने सन्दर्भमा भएको छलफलले सिंगो मुलुककै ध्यानाकर्षण गराएको त छ नै, पछिल्लोपटक चाक्सीबारीमा भएको छलफलले कांग्रेस महाधिवेशन र समग्र मुलुकको समस्याबारे महत्वका साथ विषय उजागर गरेको छ। कांग्रेसको आगामी १४ औं महाधिवेशनको मुखमा उपसभापति निधि, महामन्त्री डा कोइराला र पूर्वमहामन्त्री सिंहको साझा सक्रियतालाई महत्वका साथ हेरिएको छ। उनीहरूबीच तीन चरणको छलफल भइसकेको छ। निधि निवासबाट सुरु भएको भलाकुसारीको सिलसिला कोइराला निवास महाराजगंज हुँदै चाक्सीबारीसम्म निरन्तर छ। विरासत बोकेका यी तीन पुत्रहरूको सक्रियताले कांग्रेसको आन्तरिक जीवनलाई तरंगित गरेको छ। उनीहरूबीचको शृखंलावद्ध जमघटले वरिष्ठ नेता रामचन्द्र पौडेललाई चस्का दिएको छ भने सभापति शेरबहादुर देउवाका लागि पनि यो गठबन्धन चुनौती बन्न पुगेको छ। पछिल्लो पटक ठमेलको चाक्सीबारीस्थित सिंह निवासमा उनीहरुबीच भएको भेटवार्ता पछि १३ औं महाधिवेशनका सभापतिको प्रत्यासी बाहेकका नेताहरूसँग आज छलफल गर्ने घोषणा गरेका थिए। निधि, कोइराला र सिंहले कांग्रेसका तीन खम्बाको विरासतलाई क्यास गरेर चुनावी माहोललाई आफ्नो पक्षमा ल्याउने प्रयास गरिरहेका छन्। कांग्रेसका संस्थापक वीपी कोइराला, महेन्द्रनारायण निधि र गणेशमान सिंहका पुत्र तीनै जनाले सभापति आकांक्षा राखेका छन्। तर तीनैजना सभापतिका आकांक्षी हुन्। उनीहरूको पृष्ठभूमि, प्रभाव र रणनीति अलगअलग भएकोले मिलेर अघि बढ्ने सम्भावना कमजोर देखिन्छ।"
एमालेको केन्द्रीय कमिटी बैठकमा सहभागी हुन वामदेव बालुवाटारमा,"काठमाडौं : नेकपा एमालेको केन्द्रीय कमिटी बैठकमा पार्टी उपाध्यक्ष वामदेव गौतम सहभागी हुने भएका छन्। नेकपा (एमाले) का उपाध्यक्ष तथा एकता अभियानका संयोजक रहेका गौतम नेकपा (एमाले) को २०७५ जेठ ३ गते पुर्वको केन्द्रीय कमिटी बैठकमा उपाध्यक्षको हैसियतमा भाग लिन बालुवाटार गएको उनको सचिवालयले जनाएको छ। केन्द्रिय कमिटीको १३ औं बैठक बिहान ११ बजेबाट बालुवाटारमा बस्दैछ। गौतम यसबीचमा संसदीय दलको बैठकमा भाग लिएपनि अन्य बैठकमा सहभागी भएका थिएनन्। संसद् विघटनपश्चात नेपाल कम्युनिष्ट पार्टी (नेकपा) मा ओलीसमूह र माधवप्रचण्ड समूह विभाजित भएर देशभर सभा गरेपनि उपाध्यक्ष वामदेव गौतम कुनै समूहमा लागेनन्। यद्यपी उनले आफ्नो नेतृत्वमा पार्टी एकता राष्ट्रिय अभियान घोषणा गरेका थिए। उनले नेकपा एमाले र माओवादी छुट्टिएपछि अध्यक्ष ओली २०७५ जेठ २ गतेसम्मको मानेर अगाडि बढ्नुपर्ने बताउँदै आएका थिए। बिहीबार गौतम लगायतका पदाधिकारीलाई बैठकमा सहभागी हुन पत्र पठाइएको थियो। नवौं महाधिवेशनबाट निर्वाचित सबैलाई सम्बोधन गरेर पत्र पठाइएको केन्द्रीय कार्यालय सचिव शेरबहादुर तामाङले जानकारी दिए।वरिष्ठ नेता माधवकुमार नेपाल र उनी पक्षधर नेताहरूले पार्टीलाई जेठ २ को स्थितिमा फर्काउन माग राख्दै आएका थिए। अडान त्यागेर अध्यक्ष केपी शर्मा ओली त्यसमा सहमत मात्र भएनन्, महाधिवेशन आयोजक कमिटी भंग गरेका छन्। दुवै पक्षका दोस्रो पुस्ताका केही नेता एकता पहलमा लगातार बस्दै आएका छन्। २०७७ फागुन २८ मा गठन भएको दसौं महाधिवेशन आयोजक समिति बुधबार भंग भएपछि वरिष्ठ नेता माधवकुमार नेपाललगायत ११ माथि भएको कारबाही निस्प्रभावी भएको छ। अन्तिम महाधिवेशन आयोजक समितिको बैठकले नेकपा एकताका बेला थपिएका र नेकपा भंग भएपछि रामबहादुर थापासहित माओवादी केन्द्र नगई एमालेमै बसेका नेतालाई केन्द्रीय कमिटी र स्थायी समितिमा थप गरेकोमा माधव पक्षले असहमति प्रकट गरेका छन्। यथास्थितिमा माधव पक्ष पार्टीका गतिविधिमा सहभागी नहुने भएको छ। तर, दुवै पक्ष एकताको नजिकमा आइपुगेका कुरा स्वीकार गर्छन्। एमालेका उपाध्यक्षसमेत रहेको माधव पक्षका नेता भीमबहादुर रावलले शुक्रबारको बैठकमा सहभागी नहुने जानकारी दिए। उनले आफ्नो पक्षमा बैठक नजाने सर्वसम्मत निर्णय भएको बताए। उपाध्यक्ष रावलले पार्टी एकतामा देखिएको समस्याको समाधान वार्ता र सहमतिबाट खोजिनुपर्नेमा समेत जोड दिएका छन्। एमाले एकता प्रयास : दुवै पक्षका नेता छलफलमा एमाले मिलापतर्फ एकताको अन्तिम कसरत"
वर्षाले सर्लाहीका दुई प्रहरी चौकी डुबानमा,मलङ्वा : तीन दिनदेखिको अविरल वर्षाका कारण सर्लाहीका दुई प्रहरी चौकी डुबानमा परेका छन् । जिल्ला प्रहरी कार्यालय मलङ्वा सर्लाहीका अनुसार मलङ्वा नगरपालिका ५ खुटौना र चक्रघट्टा गाउँपालिका ८ औरहीका चौकी डुबानमा परेका हुन्। पानीको निकास नहुँदा चौकीमा पानी जमेको प्रहरी उपरीक्षक सन्तोष सिंह राठौरले बताए। चौकीको चारैतिर अग्लो घरहरु बनेका छन् । होचो स्थानमा चौकी छ । चौकी भएको स्थान होचो भएपछि पानी जमेको छ । पम्पिङ सेट लगाएर पानी निकाल्ने काम हुँदैछ । जिल्लाका दक्षिणी क्षेत्रका केही भाग लखनदेही खोलाका कारण डुबानमा परेको हो।
हात्तीको आक्रमणबाट एक किसानको मृत्यु,वीरगन्ज : बारामा शुक्रबार बिहान जङ्गली हात्तीको आक्रमणमा परेर एक किसानको मृत्यु भएको छ। कलैया उपमहानगरपालिका २ अवधापुरका ४५ वर्षीय रामदेव पटेलको मृत्यु भएको बाराका प्रहरी प्रवक्ता प्रहरी नायव उपरीक्षक गौतम मिश्रले बताए। बिहान साढे ८ बजेतिर खेतमा काम गर्न गएका बेला पटेललाइ हात्तीले आक्रमण गरेको र उपचारका लागि जिल्ला अस्पाल कलैया ल्याउँदै गर्दा उनको मृत्यु भएको मिश्रले जानकारी दिए। मानववस्तीभन्दा करिब १५ किलोमिटर टाढा रहेको पर्सा राष्ट्रिय निकुन्जको जंगलबाट गाँउमा पसेको हात्तीले पटेललाई आक्रमण गरेको मिश्रले बताए। स्थानीयका अनुसार बिहान धान रोपाईंका लागि खेतको आली मिलाउँदै गरेका बेला पटेललाई खेतछेउकै उखुबारीबाट अचानक निस्केको हात्तीले सुडँमा बेरेर थेचारेको थियो। उक्त हात्ती अहिले गाँउकै छेउछाउमा रहेकाले हात्तीलाई नियन्त्रणमा लिनका लागि निकुन्जको टोलीलाइ खबर गरिएको प्रहरी नायव उपरीक्षक मिश्रले बताए।
सुदूरपश्चिम सरकारले दियो निजीलाई ५ करोड अनुदान,"टीकापुर : सुदूरपश्चिम प्रदेश सरकारले सुदूरपश्चिम मोहन्याल कृषि तथा पशुपालन व्यवसाय प्रालिलाई ५ करोड अनुदान दिने भएको छ। कैलालीको मध्यवर्ती घोडाघोडी नगरपालिका१० पहलवानपुरस्थित यो फार्मको नाम प्रदेशको बजेटसहित हालै जारी रातो किताबमै उल्लेख गरी अनुदान दिन लागिएको हो। कोल्ड स्टोर निर्माण गर्न अनुदान दिन लागेको जनाइएको छ। यद्यपि, झन्डै ४ हजार मेट्रिक टन क्षमताको कोल्ड स्टोर गत फागुन २७ गतेदेखि सञ्चालनमा छ। यो फार्म २०७२ सालदेखि सञ्चालन भएको हो। यसका सञ्चालक १ सय १ जना छन्। झन्डै १७ करोड रुपैयाँ लागतमा निर्माण गरिएको कोल्ड स्टोरका लागि प्रदेश सरकारले रकम विनियोजन गरेको हो। यसमा सो क्षेत्रका अधिकांश समाजसेवी, व्यापारी, राजनीतिकर्मी र पेशाकर्मी सञ्चालक छन्। यसको नेतृत्व पहलवान सिंह मेमोरियल माविका शिक्षक रामबहादुर रावतले गर्दै आएका छन्। कांग्रेस महाधिवेशन प्रतिनिधि भीम बडुवालका अनुसार मोहन्याल सहकारी संस्थाका संस्थापक अध्यक्ष रहेका रावतकै नेतृत्वमा कोल्ड स्टोर निर्माण भएको हो। रावत अध्यक्ष रहेको उक्त सहकारी देशकै उत्कृष्ट सहकारीका रूपमा सम्मानित भएको थियो। सहकारीको सफल व्यवस्थापनपछि रावतले उक्त प्रालिका नामबाट गाईपालन गरेका थिए। क्रिएटिभ काम गर्ने शिक्षक रावतले ठूलो गाई फार्म सञ्चालन गरेका थिए, नेता बडुवालले भने, भौतिक संरचना अझै रहे पनि गाईपालनमा सफल नभएपछि कोल्ड स्टोर निर्माण सुरु गरिएको हो। बडुवालले किसानका उत्पादन भण्डारण गर्ने सुदूरपश्चिमकै ठूलो कोल्ड स्टोर निर्माण भएको बताए। फार्मका सदस्यसचिव खड्क रावतका अनुसार संस्थाले नेपाल बंगलादेश बैंकबाट ११ करोड रुपैयाँ ऋण लिएको छ। रिज्म नामक एक गैरसरकारी संस्थाले ९ महिनामा कोल्ड स्टोर निर्माण सम्पन्न गर्ने गरी ३ करोड रुपैयाँ लगानी गरेपछि कोल्ड स्टोर निर्माणको काम सुुरु भएको थियो। फार्मले नौ महिनामा २ करोड १२ लाख रुपैयाँबराबरको काम मात्रै सम्पन्न गरेपछि कोल्ड स्टोर अलपत्र परेको थियो। सदस्यसचिव रावतले संस्थापक सेयर सदस्य प्रतिव्यक्ति १ लाख, अन्य सदस्य प्रतिव्यक्ति ५१ हजार र न्यूनतम ५० हजार रुपैयाँको सेयर सञ्चालकलाई दिइएको बताए। उनका अनुसार फार्मले प्रांगारिक मल कारखानासमेत सुरु गरेको छ। भारतबाट आउने सामान समयमा नआउँदा निर्माण कार्यमा ढिलाइ भएको रावतले बताए। सामान नै नपाइने, पाएको सामानसमेत गत वर्षको लकडाउनमा भन्सारमै पाँच महिना थन्किएपछि समयमा सकिएन, रावतले भने, समग्र किसानका उत्पादनलाई लक्षित गरी निर्माण गरिएको कोल्ड स्टोर निर्माणका लागि हामीले व्यापारीसँग नगद र सामान उधारोमा ल्याएका छौं। सो क्षेत्रका प्रदेश सांसद अमर साउदको पूर्वाधार विकास कार्यक्रमबाट ५ लाख रकम पाए पनि राज्यले यसअघि कुनै अनुदान नदिएको सदस्यसचिव रावतले बताए। २०७४ सालदेखि नै मुख्यमन्त्री, विभागीय मन्त्री, सांसद, संसदीय समितिहरूसँग पटकपटक छलफल चलाउँदै आएका थियौं, उनले भने, यस वर्ष प्रदेश सरकारले रातो किताबमै ५ करोड अनुदान दिने भनेको छ। यसले हामीलाई केही राहत हुनेछ। घोडाघोडी र गौरीगंगा नगरपालिकाका किसानलाई लाभ पुग्ने गरी फार्म सञ्चालनमा गरिएको उनले बताए। फार्मका अध्यक्ष रामबहादुर रावतले रिज्मको अनुदानबाट सुरु गरिएको कोल्ड स्टोर निर्माणको डिजाइन, स्टिमेट, लागत समय फरक परेका कारण कोल्ड स्टोरमा ठूलो लगानी लागेको बताए। उनका अनुसार ९ करोड ३८ लाख लागतमा सम्पन्न हुने कोल्डस्टोर निर्माणसम्पन्न हुन १७ करोड लागेको छ। फर्मलाई कृषि ज्ञान केन्द्र कैलालीले पनि सहयोग गर्दै आएको छ। गत वर्ष ९ लाख १५ हजार रुपैयाँ भौतिक संरचना निर्माणका लागि सहयोग गरेको थियो। गत वर्ष नै घोडाघोडी नगरपालिकाले ६ लाख ७५ हजार रुपैयाँ सहयोग गरेको अध्यक्ष रावतले बताए। सुुरुवातमा थोरै पिलरसहित निर्माण गरेर ९ करोड ३८ लाखमा सम्पन्न हुन्छ भनिएको थियो, अध्यक्ष रावतले भने, २ शय ६४ वटा पिलर ४० फिट गहिराइमा गाडेर निर्माण गर्दा, भन्सारमा सामान थन्किएपछि हाम्रो लागत बढेको हो। शिक्षक रहेका रावतले कोल्ड स्टोर सञ्चालनका लागि दुई वर्षदेखि विद्यालयबाट बेतलबी बिदा लिएका छन्। उनको बेतलबी बिदा यही असार २० गते सकिँदै छ। घोडाघोडी र गौरीगंगा नगरपालिका एक घरः एक सदस्य रहने गरी उक्त फर्मलाई पब्लिक कम्पनी बनाउने निर्णय भएको अध्यक्ष रावतले बताए।"
जिम्न्यास्टिक कभर्डहल थिमीमा,"काठमाडौं : जिम्न्यास्टिक खेलको कभर्डहललगायतका पूर्वाधार निर्माण गर्न भक्तपुर जिल्लाको मध्यपुर थिमी नगरपालिकाले जग्गा उपलब्ध गराएको छ। सोसम्बन्धी सम्झौतापत्रमा बिहीबार त्रिपक्षीय सम्झौता भएको छ। राष्ट्रिय खेलकुद परिषद् (राखेप)का सदस्यसचिव रमेशकुमार सिलवाल, मध्यपुर थिमी नगरपालिकाका प्रमुख मदनसुन्दर श्रेष्ठ र नेपाल जिम्न्यास्टिक संघका अध्यक्ष ध्रुवबहादुर प्रधानले सम्झौतापत्रमा हस्ताक्षर गरेका छन्। मध्यपुर थिमी नगरपालिका वडा ९ स्थित लुखापाटीमा ३९२० क्षेत्रफल जग्गा पूर्वाधार निर्माण गर्न उपलब्ध गराएको हो। उक्त जग्गा राखेपलाई ५० वर्षका लागि लिजमा उपलब्ध गराउने तथा राखेप, नगरपालिका र जिम्न्यास्टिक संघसमेत मिलेर जिम्न्यास्टिक कभर्डहललगायतका पूर्वाधारको विकास गरी त्यसको उपभोग एवं सञ्चालन भने जिम्न्यास्टिक संघले गर्ने सहमति भएको छ। उक्त कार्यक्रममा जिम्न्यास्टिक संघका सहअध्यक्ष किशोरबहादुर सिंह, महासचिव मुकुन्दराज शर्मा, सचिव वचन देउजा, राखेपअन्तर्गत कानुन शाखाका प्रमुख नारायणराज अर्याल, नगरपालिका कर्मचारीलगायतको उपस्थिति थियो।"
कोभिड प्रभावित विपन्न वर्गलाई गाउँमै रोजागारी,"दैलेख : कोभिड१९ बाट प्रत्यक्ष मारमा परेका गरिब तथा विपन्न घरपरिवारले गाउँमै रोजगारी पाएका छन् । कोभिडको मारमा परेका ग्रामिण भेगमा बसोबास गर्ने नागरिकहरुले गाउँमै रोजगारी पाएका हुन् । दैनिक ज्यालामजदुरी गरी जीविकोपार्जन गर्दै आएका घर परिवारलाई युएसएआइडी मर्सिकोरको सहयोगमा सेवक दैलेखद्धारा सञ्चालित भकारी कार्यक्रममार्फत रोजगारी प्रदान गरिएको हो । कार्यक्रममार्फत गरिब तथा विपन्न वर्गलाई लक्षित गरी दैलेख जिल्लाको कर्णाली करिडोरमा कार्यान्वयनमा छ । कामका लागि नगद कार्यक्रम अन्तरगर्त दैलेखको पश्चिम क्षेत्रमा पर्ने ठाटीकाँध गाउँपालिका२ सेरीपाटा र टमटान्लाका एक सय १४ घरधुरीलाई रोजगारी दिइएको छ । कोभिडको असर परेका तथा बेरोजगार रहेका व्यक्तिहरुले २१ दिनको रोजगारी पाएका हुन् । ठाटीकाँध गाउँपालिका र भकारी कार्यक्रमको ४० लाख बराबर लगानीमा खानेपानी योजना निर्माणको काम सम्पन्न हुनेछ । रोजगारी पाएकाहरुले सोहि खानेपानी योजना निर्माणको काम गर्नेछन् । उक्त दुई समुदायका काममा जान नसक्ने अपाङ्गता भएका व्यक्ति, सुत्केरी, बुद्धबृद्धा र विभिन्न व्यक्तिहरुलाई निसर्त रकम हस्तान्तरणको कार्यक्रम समेत सञ्चालन भएको कार्यक्रम संयोजक शैलेश कुमार मल्लले बताए । दुल्लु नगरपालिका१३ औल भिनाडीमा ७० घरधुरी लाभान्वित हुनेगरी ८ लाख बराबरको ग्रामिण सडक सुधारको काम सञ्चालन भइरहेको मल्ले बताए । उनका अनुसार भैरबी गाउँपालिका५ मिज्माखोलामा ६६ घरपरिवार लाभान्वित हुनेगरी ८ लाखको सिंचाई कुलो निर्माण कार्य भईरहेको छ । रोजगारीमुलक कार्यक्रम ठाटीकाँध गाउँपालिकामा अध्यक्ष धीरबहादुर शाहीर, दुल्लु नगरपालिकामा उपमेयर विष्णु थापा र भैरबी गाउँपालिका५ मा वडाध्यक्ष हेमलाल जैसीले उद्घाटन गरेका थिए । दिर्घकालिन रुपमा विपद् तथा आपत्तकालिन अवस्थामा खाद्यान्न उपलब्धतामा सहयोग गर्नुका साथै आपत्तकालिन र विपद् जोखिम न्यूनिकरणमा काम गर्दै आएका भकारी कार्यक्र अन्य समुदायमा पनि सञ्चालन हुने मल्लले जानकाबरी दिए । कामका लागि नगद कार्यक्रम अन्तरगर्त गाउँमै रोजगारी पाएकाहरुले कोरोनाका कारण समस्यामा परेका बेला जीविकोपार्जनमा राहत पुग्ने अपेक्षा गरेका छन् ।"
नारायणगढमुग्लिन सडकखण्ड फेरि अवरुद्ध,"चितवन : नारायणगढमुग्लिन सडकखण्डको दुई स्थानमा पहिरो खस्दा सडक अवरुद्ध भएको छ। इच्छाकामना गाउँपालिका६ पाँचकिलो र चार किलोमा पहिरो जाँदा सडक अवरुद्ध भएको हो। जिल्ला प्रहरी कार्यालय चितवनका अनुसार आज बिहान ५:३० बजे पहिरो खसेको सूचना आएसँगै त्यसतर्फ प्रहरी परिचालन गरिएको छ। पहिरो पन्छाउने काम शुरु भएको र दुईदेखि तीन घण्टाभित्र पहिरो पन्छाई सकिने कार्यालयले जनाएको छ। बिहीबार सोही सडकको विभिन्न स्थानमा पहिरो खस्दा सडक अवरुद्ध भएको थियो। डुम्रेवेशीशहर सडकखण्ड अवरुद्ध दमौलीपहिरोका कारण तनहुँको डुम्रेबेँसीशहर सडकखण्ड अवरुद्ध भएको छ। निरन्तरको वर्षासँगै आएको पहिरोका कारण उक्त सडकखण्ड अवरुद्ध भएको हो। तनहुँको भानु नगरपालिका१ अँधेरीखोलामा आएको पहिराका कारण उक्त सडकखण्ड बिहीबारदेखि अवरुद्ध छ। बिहीबार दिउँसो पहिरो हटाएर सडक सञ्चालनमा आए पनि पुनः पहिरो खसेको जिल्ला प्रहरी कार्यालय तनहुँका प्रहरी नायब उपरीक्षक युवराज तिमिल्सिनाले जानकारी दिए। हिजो दिउँसो पहिरो हटाएर सडक सञ्चालन गराइए पनि फेरि अवरोध भएको छ, उनले भने, ठूलो पहिरो खसेकाले हटाउन चारपाँच घण्टाभन्दा बढी समय लाग्ने देखिन्छ। पृथ्वीराजमार्गअन्तर्गत तनहुँको व्यास नगरपालिका१२ छिर्कनेमा पनि बिहीबार ठूलो पहिरो खसेको थियो। उक्त ठाउँमा पहिरो हटाएर बिहीबारदेखि नै सडक एकतर्फी सञ्चालनमा आएको छ। बीचमा ठूलो ढुङ्गा रहेकाले दुईतर्फी सञ्चालन हुनसकेको छैन, प्रनाउ तिमिल्सिनाले भने। पहिरामा पुरिएका दुईको जीवितै उद्धार गत मङ्गलबार साँझदेखि परेको अविरल वर्षाका कारण पहिरो खस्दा शुक्रबार बिहान दुई जनाको जीवितै उद्धार गरिएको छ। जिल्लाको भानु नगरपालिका८ गैह्रीफाँट डुम्रेबेँसी सडकखण्डअन्तर्गत जिल्ला लमजुङ बेँसीशहर नगरपालिका१० बस्ने २४ वर्षीय सरोज रिमाल र सोही ठाउँ निवासी ३५ वर्षीय सुनिल रावत घाइते भएका हुन्। बिहान अन्दाजी पाँच बजेको समयमा घरमाथिबाट खसेको पहिराले पुरिँदा सरोज रिमाल गम्भीर घाइते भएको जिल्ला प्रहरी कार्यालय तनहुँका प्रहरी नायब उपरीक्षक युवराज तिमिल्सेनाले जानकारी दिए। घाइते दुवैको लमजुङ अस्पतालमा उपचारको लागि पठाइएको छ। पहिरोले लागेर दुई घाइते यसैबीच तनहुँको भानु नगरपालिका८ मा पहिरो खसेर दुई जना घाइते भएका छन्। पहिरोले सडक अवरुद्ध भएपछि पैदल हिँडेर पहिरो पार गर्दै गरेका दुई युवा पहिराले लागेर घाइते भएका हुन्। दुवै जना बेँसीशहर निवासी हुन्। घाइतेमध्ये एक जनाको अवस्था गम्भीर छ। दुवै घाइतेलाई उपचारका लागि बेँसीशहर लगिएको प्रहरीले जनाएको छ।"
६ सय घर जोखिममा,"सोलुखुम्बु : सोलुखुम्बुका ६ सयभन्दा बढी घर पहिरोको उच्च जोखिममा छन्। जिल्लाका आठवटै पालिकाको तथ्यांकअनुसार ६ सयभन्दा बढी घरपरिवार पहिरोको उच्च जोखिममा छन्। जसअनुसार सोलुदूधकुण्ड नगरपालिका७ गार्मामा २५ घरघुरी पहिरोको जोखिममा रहेको नगरपालिकाले जनाएको छ। यस्तै, वडा१ को नुनथला बजार र सोलुखोला आसपासका क्षेत्रमा पनि जोखिम रहेको मेयर नाम्गेलजाङ्बु शेर्पाले बताए। यस्तै, थुलुङ दूधकोसी गाउँपालिका७ को लुरुवा, ९ को लिखेप, फलाटे, ३ पञ्चन, १ को नेलेका ५० घरधुरीभन्दा बढी पहिरोको उच्च जोखिममा रहेको गाउँपालिकाले पहिचान गरेको छ। लिखुपिके गाउँपालिकामा करिब ५५ घरधुरी जोखिममा रहेको गाउँपालिका अध्यक्ष डम्बरबहादुर बस्नेतले जानकारी दिए। उनका अनुसार गाउँपालिकाको मेस्की र एर्माखुमा गरी ५५ घरधुरीभन्दा बढी जोखिममा छन्। माप्य दूधकोसी गाउँपालिकाको वाप्सास्थित तामाखानी क्षेत्र, बोधु, अँधेरीलगायतका ३ सयभन्दा बढी घरधुरी पहिरोको जोखिममा रहेको गाउँपालिकाका प्रवक्ता तेजबहादुर मगरले जानकारी दिए। सोताङ गाउँपालिकामा भने ४ घरधुरी जोखिममा रहेको गाउँपालिकाले जनाएको छ। विगतमा जोखिम रहेको स्थानहरूमा तारजाली, पर्खाल लगाउने काम गरिएको गाउँपालिका अध्यक्ष वीरबहादुर राईले बताए। खुम्बुपासाङ ल्हामु गाउँपालिकामा खुम्जुङ, खुन्दे, इम्जा र फेरुचेलगायतका क्षेत्रमा पहिरोको जोखिम रहेको गाउँपालिकाले जनाएको छ। नेचा सल्यान गाउँपालिकाको बतासे, पातीखर्क र बोरोरे क्षेत्रमा पहिरोको जोखिम रहेको गाउँपालिका प्रवक्ता धर्मध्वज खत्रीले जानकारी दिए। सडक निर्माण र खोला नजिकै घर बनाएकाले पहिरोको जोखिम बढेको उनको भनाइ छ। जिल्लाको ५ सय रोपनी खेतीयोग्य जमिन र एक सय हेक्टर वन जंगलसमेत पहिरोको उच्च जोखिममा रहेको जिल्ला प्रशासन कार्यालयको तथ्यांक छ। नेपालका ७७ जिल्लामध्ये सोलुखुम्बु विपद् जोखिमको २३ औं स्थानमा रहेको छ। जिल्ला प्रशासन कार्यालय सोलुखुम्बुका अनुसार वार्षिक रूपमा २५ घरपरिवार पहिरोका कारण विस्थापित हुने गरेका छन्।"
बाढीपहिरोले अस्तव्यस्त,"दमौली : दुई दिनयता पूर्वानुमान गरिएजस्तै अत्यधिक वर्षा भएपछि तनहुँमा बाढी पहिरोका कारण जनजीवन अस्तव्यस्त बन्न पुगेको छ। बाढीका कारण दुई जनाको ज्यान गएको छ भने आधा दर्जन बढी घाइते भएका छन्। त्यसैगरी जिल्लामा कयौं परिवार विस्थापित भएका छन् हुनुसँगै पृथ्वी राजमार्ग पटकपटक अवरुद्ध भइरहेको छ। बन्दीपुर३ तामुङमा पहिरोले पुर्दा दुई जनाको घटनास्थलमै ज्यान गएको छ। घरमाथिबाट झरेको पहिरोले पाँच घर पुर्दा दुई जना मृत भेटिएका हुन्। मृत्यु हुनेमा करिब ७० वर्षीया हरिमाया बसेल र करिब ३० वर्षीया सरस्वती थापा छन्। राति खसेको पहिरोमा बेपत्ता उनीहरूको शव सशस्त्र र जनपथ प्रहरीको टोलीले बिहान झिकेको थियो। पाँच घर पुरेको घटनामा अरू तीन जना घाइते भएका छन्। बन्दीपुरका अन्य भागमा पनि पहिरोले क्षति पुर्याएको छ। धेरैतिर क्षति पुगेको छ, उनी भन्छन्, अन्ततिर पनि जोखिम देखिएका ठाउँका जनतालाई सुरक्षित राख्दैछौं। उनले ठाउँठाउँमा सडक अवरुद्ध भएको र बस्ती पनि जोखिममा परेको बताए। छाब्दी खोलामा आएको बाढीका कारण व्यास१ र १३ वडा जोड्ने पक्की पुल भत्केको छ। तनहुँको पूर्व तथा दक्षिण भेगका बासिन्दा आवतजावत गर्ने मुख्य लाइफलाइन सडकको पुल भत्किँदा त्यस क्षेत्रमा अत्यावश्यक यातायात ठप्प भएको छ। बाढीका कारण छाब्दीमा तीन घर भत्कनुका साथै खोला किनारका थप घर जोखिममा परेको व्यास नगर प्रमुख वैकुण्ठ न्यौपानेले बताए। पहिरोले, रिसिङको पल्ट्याङ, शुक्लागण्डकी९ ढोरफिर्दी, म्याग्देलगायतका ठाउँमा स्थानीयको घर भत्काएको छ। छाब्दी खोला, चुँदी खोला, मादी तथा सेतीमा बाढी आउँदा अन्य केहीको घर पनि जोखिममा परेका छन्। त्यसैगरी ठाउँठाउँमा पहिरो खस्ने क्रम चलिरहँदा तनहुँस्थित पृथ्वी राजमार्ग दिनभरजस्तो अवरुद्ध रह्यो। छिर्कनेमा बिहान खसेको पहिरो दिनभरको प्रयासपछि एकतर्फी हटाइएको छ।"
बागमती प्रदेशमा बजेटमाथि छलफल सुरु,"हेटौंडा : बागमती प्रदेश सरकारको आगामी आर्थिक वर्ष २०७८०७९ को बजेटमाथि छलफल सुरु भएको छ। गत असार १ गते प्रदेश सरकारको तर्फबाट आर्थिक मामिला तथा योजना मन्त्री कैलाश ढुंगेलले बजेट प्रस्तुत गरे पछि बैठक स्थगित भएको थियो। प्रदेशसभामा बजेट प्रस्तुत भए पनि सत्तारूढ दल नेकपा एमालेभित्र प्रधानमन्त्री केपी शर्मा ओली र नेता माधवकुमार नेपाल पक्षबीच सहमति नहुँदा बजेट पारितको लागि बैठक बस्न सकेको थिएन। पटकपटकको छलफलपछि नेपाल पक्ष बजेट पारितको लागि सकरात्मक भएपछि बैठक सुरु गरिएको हो। बैठकमा आर्थिक मामिला तथा योजना मन्त्री कैलाश ढुंगेलले प्रस्तुत गरेको आर्थिक वर्ष २०७८०७९ को बजेटको राजस्व र व्ययको वार्षिक अनुमानमाथि छलफल भएको छ। छलफलमा सहभागी अधिकांशप्रदेशसभा सदस्यहरूले राजस्व र व्ययको अनुमान काल्पनिक भएको बताए। नेपाली कांग्रेसका प्रदेशका सांसद प्रभात तामाङले चालू आर्थिक वर्षको ५२ अर्बको बजेटमा ३२ प्रतिशत खर्च भएकाले असारसम्ममा ८६ प्रतिशत खर्च हुन्छ भनेर प्रक्षेपण गर्नु काल्पनिक भएको बताए। उनले असारसम्ममा बढी खर्च भए ६० प्रतिशत मात्रै खर्च हुने देखिएको दाबी गरे। नेकपा माओवादी केन्द्रका प्रदेशसभा सदस्य राजन दाहालले उत्पादनमुखीभन्दा वितरणमुखी बजेट ल्याएको बताए। पुरानो बजेटको निरन्तरतामा आएको नयाँ बजेटलाई जस्ताको तस्तै समर्थन गर्न नसकिने दाहालले बताए। नेकपा एमालेका प्रदेशसभा सदस्य विजय सुवेदीले बजेट समाजवाद उन्मुख रहेको बताए। बजेटमा समाजवादको भ्रूण भेट्न सकिन्छ, यसलाई सर्वसम्मत पारित गरेर कार्यान्वयनमा सहयोग गरौं, उनले भने। तीन विधेयक पेस बागमती प्रदेशको बिहीबारको प्रदेशसभा बैठकमा ३ विधेयक पेस भएका छन्। बैठकमा अर्थ तथा विकास समितिका सदस्य सांसद विजय सुवेदीले सार्वजनिक सडक तथा परिवहनसम्बन्धी समितिको प्रतिवेदनसहितको विधेयक पेस गरे। उद्योग, पर्यटन, वन तथा वातावरण मन्त्री सुरेश नेपालले प्रदेश पर्यटन विकास सम्बन्धमा व्यवस्था गर्न बनेको विधेयक र सामाजिक विकास मन्त्री सरस्वती बस्नेतले प्रदेश उच्च शिक्षा सम्बन्धमा व्यवस्था गर्न बनेको विधेयक प्रस्तुत गरेकी छन्। बैठकमा आन्तरिक मामिला तथा योजना मन्त्री केशवराज पाण्डेले प्रदेशका विभिन्न जिल्लामा वर्षाका कारण भएका जनधनको क्षति र उद्धार कार्यबारे जानकारी दिएका थिए।"
'पोस्ट कोभिड' को परामर्श लिने बढे,"काठमाडौं : कोरोना भाइरस संक्रमण भए पनि उपचारपछि निको भएका व्यक्तिमा पोस्ट कोभिड समस्या देखिएको छ। यस्ता समस्या भएका १ सयभन्दा बढी बिरामी काठमाडौं उपत्यकाका विभिन्न स्वास्थ्य संस्थामा दैनिक आउन थालेका छन्। निषेधाज्ञा खुकुलो भएसँगै उपचार एवं परामर्शका लागि पोस्ट कोभिडका लक्षण भएका बिरामीको संख्या बढेको हो। त्रिभुवन विश्वविद्यालय शिक्षण अस्पताल महाराजगन्ज, शुक्रराज ट्रपिकल तथा सरुवा रोग अस्पताल टेकुलगायत स्वास्थ्य संस्थामा यस्ता बिरामी उपचार गर्न जाने क्रम बढेको छ। त्रिवि शिक्षण अस्पतालका वरिष्ठ छाती रोग विशेषज्ञ डा नीरज बम आइतबार दिउँसोको बहिरंग विभागलाई पोस्ट कोभिड ओपीडी नामकरण गरी उपचार सुरु गरिएको बताउँछन्। त्यस्तै मंगलबार र बिहीबार बिहान पनि पोस्ट कोभिड लक्षण भएका बिरामीको उपचार गरिरहेको डा बम सुनाउँछन्। उक्त अस्पतालमा दैनिक औसतमा ५०६० जना बिरामी आउन थालेका छन्। डा बमका अनुसार श्वासप्रश्वासदेखि मनोवैज्ञानिक त्रास लिएका बिरामी फ्लोअपमा आइरहेका छन्। मुख्य गरी श्वासप्रश्वास र मनोवैज्ञानिक समस्या भएका बिरामी उपचार गर्न र सरसल्लाह लिन आइरहनुभएको छ, डा बम भन्छन्। खोकी लाग्ने, निद्रा नलाग्ने, श्वास फेर्न गाह्रो हुने, भोक नलाग्ने, मुटु ढुकढुक हुने, कमजोरी एवं थकान महसुस हुनेलगायत लक्षण बताउने गरेको उनको भनाइ छ। शुक्रराज ट्रपिकल तथा सरुवा रोग अस्पतालका सूचना अधिकारी नवराज गौतम पोस्ट कोभिडका बिरामीको संख्या बढिरहेको बताउँछन्। दुईतीन जना त भर्ना भई उपचाररत हुनुहुन्छ, सूचना अधिकारी गौतम भन्छन्, बिसेक भएर घर गइसकेका व्यक्तिहरू पोस्ट कोभिड भएपछि आउने क्रम बढेको छ। अस्पतालको मानसिक विभागमा पनि पोस्ट कोभिडका बिरामी उपचारका लागि आउने क्रम बढेको छ। विभागिय प्रमुख प्राडा सरोजप्रसाद ओझाका अनुसार उपचार गर्न आउनेमध्ये अधिकांशले मुटुको धड्कन बढ्ने, छटपटी महसुस हुने र निद्रा नलाग्ने समस्या भएको बताउने गरेका छन्। पहिला सामान्य ढंगले जनजीवन बिताइरहेका व्यक्तिमा पनि मन डराउने (एन्जाइटी), निद्रा नलाग्ने र मन उदास (दिक्क) हुने (डिप्रेसन)को समस्या भएको बढी पाएको छु, डाओझा भन्छन्। विभागमा दैनिक ३५४० जनासम्म पोस्ट कोभिडका बिरामी आउने गरेको प्रा डा ओझा सुनाउँछन्। कमजोर मन भएका व्यक्तिमा पोस्ट कोभिडका लक्षणहरू देखिएको चिकित्सक बताउँछन्। स्वास्थ्य सेवा विभागको उपचारात्मक महाशाखाका वरिष्ठ कन्सल्टेन्ट डा प्रकाश बुढाथोकी पोस्ट कोभिडका अधिकांश व्यक्तिमा मनोवैज्ञानिक समस्या देखिएको बताउँछन्। अस्पताल भर्ना भएर उपचारपछि निको भएका व्यक्तिमा पोस्ट कोभिडको समस्या भएको पाइएको छ, डा बुढाथोकी भन्छन्, निमोनियासमेत भएका व्यक्तिलाई श्वासप्रश्वासमा समस्या देखिएको छ। पोस्ट कोभिडका बिरामीले स्वस्थ जीवनशैली अपनाउन र शारीरिक व्यायाम, योगाभ्यास, सन्तुलित खाना खानुपर्ने सुझाव डा ओझाको छ। सामाजिक सञ्जालमा देखिने नकारात्मक विषयमा ध्यान नदिने र आफूलाई व्यस्त राख्नुपर्ने चिकित्सकहरूको सुझाव छ। डा ओझा भन्छन्, पोस्ट कोभिड सामान्य समस्या हो। कुनै जटिल रोग होइन। स्वस्थ जीवनशैली अपनाए ठीक हुन्छ। धेरै गाह्रो भए मनोविद् वा मनोचिकित्सकसँग परामर्श गर्दा पनि फाइदा हुन्छ। पोष्ट कोभिडको लक्षण १२ सातासम्म केही व्यक्तिमा कोरोना भाइरस संक्रमणमुक्त भइसकेपछि पनि शरीरमा विभिन्न लक्षण लामो समयसम्म रहिरहन्छन्। यस खालका पोस्ट कोभिड लक्षण १२ सातासम्म पनि देखिने गरेको डा पौडेल बताउँछन्। भन्छन्, कोरोना निको भइसकेपछि पनि स्वास्थ्यको उत्तिकै ख्याल गर्नुपर्छ। जनस्वास्थ्यका सबै मापदण्डको उत्तिकै पालना गर्नुपर्छ। मुलुकभर हालसम्म कोरोना संक्रमण भई ६ लाख १ सय १ सय ४९ जना निको भएको स्वास्थ्य तथा जनसंख्या मन्त्रालयले जनाएको छ। निको भएकामध्ये कति जनालाई पोस्ट कोभिडको लक्षण देखिएको सम्बन्धमा यकिन तथ्यांक नभएको मन्त्रालयले जनाएको छ। पछिल्लो चौबिस घण्टामा ४ हजार १७ जना निको भएका छन्।"
एकताको अन्तिम कसरत,"काठमाडौं : मध्यमार्गी नेताहरूको हप्तौंको मेहनत खेर गएन भने एमाले एकताको सन्निकट पुगेको छ। अबको मतभेद केही प्राविधिक विषयमा अल्झिएको छ। वरिष्ठ नेता माधवकुमार नेपाल र उनी पक्षधर नेताहरूले पार्टीलाई जेठ २ को स्थितिमा फर्काउन माग राख्दै आएका थिए। अडान त्यागेर अध्यक्ष केपी शर्मा ओली त्यसमा सहमत मात्र भएनन्, महाधिवेशन आयोजक कमिटी भंग गरेका छन्। महाधिवेशन आयोजक कमिटीकै बुधबारको बैठकले उक्त कमिटी खारेज गरेको हो। त्यही क्रममा शुक्रबारका लागि बोलाइएको केन्द्रीय कमिटीको बैठकमा नेपाल पक्षीय नेताहरू नजाने भएका छन्। त्यसमा उनीहरूको धारणा छ, अवैध भनेर खारेज गरिएको महाधिवेशन आयोजक कमिटीले बोलाएको बैठकमा जानु उचित ठानिएन। दुवै पक्षका दोस्रो पुस्ताका केही नेता एकता पहलमा लगातार बस्दै आएका छन्। त्यही क्रममा ओली पक्षीय नेताहरूलाई नेपाल पक्षीय नेताहरूले शुक्रबारको बैठक रोक्न प्रस्ताव पठाएका छन्। ओलीले त्यसमा के गर्ने, निर्णय लिइसकेका छैनन्। विधि र विधानअनुसार पार्टी सञ्चालन गरौं भन्ने हाम्रो मान्यता हो, नेपाल पक्षीय युवा नेता गोकर्ण विष्टले भने, विधान बाहिरको आयोजक कमिटीले बोलाएको बैठक रोक्न हामीले भनेका छौं। एकता हाम्रो प्राथमिकता हो। वार्तामा सहभागी नेताहरूका अनुसार एकता प्रक्रिया सकारात्मक ढंगले सार्थक निष्कर्ष उन्मुख छ। अर्का नेता भीम आचार्यले पनि महाधिवेशन आयोजक समितिले बोलाएको बैठकमा नजाने नेपाल पक्षले निर्णय गरेको बताए। पार्टी विधान र अदालतले समेत अवैध भनेको संरचनाले केन्द्रीय कमिटी बनाउने, बैठक तोक्नेजस्ता काम गर्नु मान्य छैन, नेता आचार्यले भने, हामी एकताका पक्षमा छौं। विधान र सहमतिका आधारमा अघि बढौं भन्न चाहन्छौं। यसैबीच दुवै पक्षका मध्यमार्गी नेता एकतालाई सार्थकतामा पुर्याउन निरन्तर संवादमा छन्। उनीहरू अध्यक्ष ओली र वरिष्ठ नेता नेपालबीच वार्ता गराउने प्रयास गरिरहेका छन्। स्रोतले बिहीबार राति वार्ता हुने जानकारी दिए पनि यो समाचार तयार पार्दा राति १० बजेसम्म कुराकानी भइसकेको जानकारी प्राप्त भएको छैन। संस्थापन पक्षबाट उपमहासचिव विष्णुप्रसाद पौडेल, स्थायी समिति सदस्य सुवास नेम्वाङ तथा शंकर पोखरेल, विष्णु रिमाल, माधव पक्षका उपमहासचिव घनश्याम भुसाल, सचिवहरू भीम आचार्य, गोकर्ण विष्ट, योगेश भट्टराई र स्थायी कमिटी सदस्य सुरेन्द्र पाण्डे सहभागी छन्। पछिल्लो समयमा नेता पृथ्वीसुब्बा गुरुङ पनि एकताका लागि जोडतोडले लागेका छन्। सुब्बा दुवै नेतासँग निरन्तर सम्वादमा छन्। माधव पक्षका केन्द्रीय सदस्य सोमप्रसाद पाण्डे, ठाकुर गैरे, निरज आचार्य पनि एकताको विकल्प नभएको बताउँदै दबाब सिर्जना गरिरहेका छन्। केन्द्रमा नेपाल स्वयं विपक्षी गठबन्धनमा सहभागी भइरहेका बेला प्रदेश १, बागमती प्रदेश, लुम्बिनी प्रदेश र गण्डकी प्रदेशमा एक जुट भएर एमालेले विपक्षीमा सामाना गरेको छ। माधव पक्षका नेता निरज आचार्य एकताबाट कोही भाग्न नसक्ने बताउँछन्। राजनीतिक विषय वस्तुमा ओली, माधव र झलनाथ बसेर समझ्दारी गर्नुपर्ने उनको भनाइ छ। झलनाथ उपचारमा रहेकाले उहाँबाट फोनमार्फत सुझाव दिन सकिनेछ । युवा नेता आचार्यका अनुसार एमालेको जेठ २ को स्थायी समितिको बैठक (दुवै पक्षको सहभागितामा) पहिला बस्ने, त्यो बैठकले नै माओवादी केन्द्रबाट एमालेमा आएका नेता कार्यकर्ताहरूलाई जिम्मेवारी दिने विषयमा छलफल गर्ने र नेकपामा हँुदा जोजो जुनजुन कमिटीमा थिए सोही कमिटीमा ल्याउने निर्णय गर्नुपर्छ। २०७५ जेठ ३ गते एमाले र माओवादी केन्द्र एकता गर्दा थपेका ३८ जनाका सन्दर्भमा माधव नेपालले विमति गर्न मिल्दैन। किन कि त्यो त्यति बेला माधव र ओली दुवैको सहमतिमा थपिएको हो, आचार्यले भने। २०७७ फागुन २८ मा गठन भएको दसौं महाधिवेशन आयोजक समिति बुधबार भंग भएको छ। वरिष्ठ नेता माधवकुमार नेपाललगायत ११ माथि भएको कारबाही निस्प्रभावी भएको छ। अन्तिम महाधिवेशन आयोजक समितिको बैठकले नेकपा एकताका बेला थपिएका र नेकपा भंग भएपछि रामबहादुर थापासहित माओवादी केन्द्र नगई एमालेमै बसेका नेतालाई केन्द्रीय कमिटी र स्थायी समितिमा थप गरेकोमा माधव पक्षले असहमति प्रकट गरेका छन्। यथास्थितिमा माधव पक्ष पार्टीका गतिविधिमा सहभागी नहुने भएको छ। तर, दुवै पक्ष एकताको नजिकमा आइपुगेका कुरा स्वीकार गर्छन्। एमालेका उपाध्यक्षसमेत रहेको माधव पक्षका नेता भीमबहादुर रावलले शुक्रबारको बैठकमा सहभागी नहुने जानकारी दिए। उनले आफ्नो पक्षमा बैठक नजाने सर्वसम्मत निर्णय भएको बताए। उपाध्यक्ष रावलले पार्टी एकतामा देखिएको समस्याको समाधान वार्ता र सहमतिबाट खोजिनुपर्नेमा समेत जोड दिएका छन्। नेपाल कम्युनिस्ट पार्टी (एमाले)लाई नवौं राष्ट्रिय माहाधिवेशनको मार्ग निर्देशन तथा त्यसबाट पारित विधानमार्फत एकताबद्ध रूपमा अगाडि बढाउन हामीले निरन्तर प्रयास गर्दै आएका छौं। यही प्रयासको सिलसिलामा पार्टी अध्यक्ष केपी ओलीलगायत नेतासँग विभिन्न समयमा वार्ता गरिएको थियो। अध्यक्ष ओलीलाई नवौं राष्ट्रिय माहाधिवेशन गठित केन्द्रीय कमिटी, निकाय र मातहतका सबै पार्टी कमिटी एवम् जनसंगठनलाई २०७५ साल जेठ २ गते अघिको अवस्थामा पार्टी विधान अनुरूप सक्रिय तुल्याउन ६ बुँदे लिखित प्रस्तावसहित आग्रह गरेका थियौं। यसतर्फ हाम्रो इमान्दार प्रयत्न जारी छ, रावलले बैठकपछि भने, तर, पार्टी विधानविपरीत गठित दसौं राष्ट्रिय महाधिवेशन आयोजक कमिटीको बैठक र त्यसका निर्णयले पार्टी एकतामा अवरोध पुर्याउने भएकाले यही असार १८ गते बोलाइएको बैठकमा सहभागी हुन सकिँदैन। वार्ता र सहमतिबाट समस्याको समाधान खोजिनुपर्छ। अध्यक्ष ओलीले केन्द्रीय कमिटी बैठक बोलाउनु अगाडि स्थायी कमिटी बैठक बस्नुपर्ने र त्यसको आधारमा मात्र केन्द्रीय कमिटी बैठक बोलाउनुपर्ने अडान नेपाल समूहले अगाडि सारेको छ। नेपाल समूहले पार्टी एकताका लागि उचित, औपचारिक र सार्थक वार्ता वा सहमतिको प्रक्रिया अवलम्बन गर्नुपर्नेमा समेत जोड दिएको छ। बैठकमा वरिष्ठ नेता झलनाथ खनाल पनि भर्चुअल माध्यमबाट जोडिएका थिए। खनालको भारतको राजधानी दिल्लीस्थीति एपोलो अस्पतालमा उपचार भइरहेको छ। २०७५ जेठ २ मा पार्टीको केन्द्रीय कमिटी २०३ सदस्यीय रहेको थियो। नवौं महाधिवेशनबाट निर्वाचन १८२ र २०७३ फागुन २० थपिएका २१ थपिएको थियो।"
म्युजिक भिडियोमा शाहरुख,मुम्बई : बलिउड अभिनेता शाहरूख खानले चलचित्रको पर्दाबाट करोडौं मानिसको मन जितिरहेका छन्। अब उनी म्युजिक भिडियोमार्फत दर्शकको मन जित्ने अभियानमा छन्। शाहरूखले हालै एक स्टुडियोमा भिडियो सुटिङ पनि गरिसकेका छन्। भारतीय सञ्चारमाध्यमका अनुसार केही समयपछि नै रिलिज हुने भिडियोमा उनी आफ्नो पुरानै अन्दाजमा प्रस्तुत हुनेछन्। उनले भिडियोका लागि निकै मेहनत पनि गरेका छन्। ब्रान्ड प्रोमोसनका लागि तयार पारिएको भिडियोमा उनी दिलवाले दुल्हनिया ले जाएगें शैलीमा प्रस्तुत हुनेछन्। बलिउड हंगामाका अनुसार शाहरूख भारतको लोकप्रिय हेयर कलर ब्रान्ड स्ट्रिक्ससँग आबद्ध भएर प्रचारात्मक अभियानमा जोडिएका छन्। पुरुषहरूलाई आत्मविश्वास बढाउन शाहरूख म्युजिक भिडियोमार्फत नयाँ अवतारमा देखिन लागेका हुन्। पहिलो पटक म्युजिक भिडियोमा देखिन लाग्दा निकै उत्साही भएको अभिनेता शाहरूखले बताएका छन्। शाहरूख अहिले बलिउड फिल्म पठान को सुटिङमा व्यस्त छन्। पठान मा जोन अब्राहम मुख्य भिलेनको रूपमा देखिनेछन्। यशराज फिल्मस् स्टुडियोमा केही एक्सन सिनको सुटिङ धमाधम भइरहेको छ। उक्त सिनेमालाई आदित्य चोपडा र सिद्धार्थ आनन्दले धमाकेदार बनाउन कुनै कसर बाँकी राखेका छैनन्। सिनेमामा दीपिका पादुकोणको अभिनय पनि रहेको छ।
प्रतिनिधिसभा र प्रश्नको पोको,"राज्यका प्रमुख कार्यकारीहरूद्वन्द्वात्मक देखिनु राम्रो संकेत होइन, एकअर्काविरुद्ध उत्रिनुलाई राम्रो मान्न सकिँदैन आज मुलुकमा राजनीतिसर्वत्र चर्चाको विषय बनेको छ। विगतलाई नियाल्दा विभिन्न समयमा, नेपालको राजनीतिमा विभिन्न परिघटनाहरू घट्दै आएका थिए। तर, अहिले घटिरहेकाघटना पहिलेभन्दा पनि चर्चित बनेकाछन्। राजनीतिमाअरूभन्दा पनि प्रधानमन्त्रीको सिफारिसमा राष्ट्रपतिले गरेको प्रतिनिधिसभा विघटनको विषय आज सर्वत्र चर्चाको विषय बनेको छ। एकपटक यही विघटनको बाटोबाट गुज्रिएर पुनःस्थापना भएको प्रतिनिधिसभा फेरि विघटन भएर पुनःस्थापनाको कसरत हुन थालेपछि यसको चर्चा झनै चुलिएकोहो। नेपाल अहिले गम्भीर संकटमा छ। विश्वव्यापी महामारी कोभिड र त्यसको प्रभावले मुलुकलाई गम्भीर संकटतिर धकेलिरहेको छ। त्यस्तो अवस्थामा कोरोना नियन्त्रण, सबैको चासो र चर्चाको विषय बन्नुपर्ने थियो। हजारौं जनताको ज्यान नै लिइसकेको प्रकोपलाई, प्रमुख राष्ट्रिय प्राथमिकतामा राखिनुपर्ने थियो। तर, जनताको ज्यान जोगाउने विषयलाई अहिले दोस्रो प्राथमिकतामा राखेर प्रतिनिधिसभा विघटनसम्बन्धी विषयलाई नै प्रमुख प्राथमिकतामा राखिएको छ।यहाँसम्म कि सरकार मात्र नभई सबैजसो प्रतिपक्षी दलहरूसमेत प्रतिनिधिसभा विघटन र पुनःस्थापनाको रस्साकसीमा लागेका छन्। यो विषय किन पनि बढी चर्चाको विषय बन्यो भने एक सय ४९ जनाको हस्ताक्षर राष्ट्रपतिलाई बुझाएपनि एक सय ४६ जनाले मात्र रिट निवेदन दर्ता गर्न पुगे।त्यसपछि संवैधानिक इजलासको गठन भयो तर प्रधानन्यायाधीशले गठन गरेको संवैधानिक इजलास नै विवादित बन्यो। इजलासमा यो न्यायाधीश बस्न मिल्ने र त्यो बस्न नमिल्ने भन्ने कुराहरू उठे। कानुन व्यवसायीहरूबाट न्यायाधीशमाथि विभिन्न प्रश्नहरूउठाइए। कानुन व्यवासायी र न्यायाधीशबीच इजलासमा भएको संवादको विषय तथा संवैधानिक इजलासमा तोकिएका न्यायाधीहरूको सर्वोच्च अदालत बारका पदाधिकारीसँगको संवादपछि न्यायाधीशहरूलाई परिवर्तन गरेर अर्को संवैधानिक इजलास गठन गरियो। कानुन व्यवसायीबाट यो इजलासलाई समेत विवादित बनाउने प्रयास भएको थियो यद्यपि दोस्रो इजलास त्यो अवस्थासम्म पुग्न पाएन।इजलासमा सुनुवाइका क्रममा अदालतले मागेका लिखित जवाफहरू नै एकापसमा बाझिने गरी पेश भए।लिखित जवाफ पेश गर्ने क्रममा प्रधानमन्त्री र राष्ट्रपतिको तर्फबाट पेश गरिएका लिखित जवाफ तथा अर्का प्रत्यासीमध्येका सभामुखबाट पेश गरिएको लिखित जवाफ आफैंमा एकअर्कासँग बाँझिने खालका देखिए। नेपालका महान्यायाधीवक्ता जो राष्ट्रपतिको, प्रधानमन्त्रीको र संसद्का सभामुखको वा मुलुकका तीनवटै अंगका समग्रमा पूरै राज्यको कानुनी सल्लाह दिने र न्यायपालिकामा उपस्थित भएर प्रतिरक्षा गर्ने एकमात्र आधिकारिक कानुनी प्रतिनिधि हुन्। जसमार्फत यी जवाफ पेश भएका थिए। यसरी हेर्दा सभामुख र प्रधानमन्त्रीको लिखित जवाफ त्यतिधेरै फरक र द्वन्द्वात्मक हुनुलाई स्वाभाविक मान्न सकिँदैन।लिखित जवाफमा कानुनी भाषा, पदीय मर्यादा र एकअर्का निकायको सम्मान जरुरी हुन्छ। तर, यो लिखित जवाफमा त्यतातर्फ कत्तिपनि विचार गरिएको देखिएन। यसले के देखायो भने राज्यका महत्वपूर्ण निकायहरू, राष्ट्रपति कार्यालय, प्रधानमन्त्री र मन्त्रिपरिषद्को कार्यालय, व्यवस्थापिका संसद्का सभामुख, न्यायपालिका, सर्वाेच्च अदालतलगायत विपक्षी दलका नेता कार्यकर्ता राष्ट्रिय महत्वका विषयमा एकमत छैनन्। राज्यका प्रमुख कार्यकारीहरूयसरी द्वन्द्वात्मक देखिनु राम्रो संकेत होइन। यसरी एक अर्काबीच उत्रिनुलाई कदापी राम्रो मान्न सकिदैन। त्यसमा पनि हालै सर्वोच्च अदालतको संवैधानिक इजसालमा जुन किसिमले कानुन व्यवसायीका तर्फबाट रिट निवेदकको पक्षमा वहस पैरवी भए त्यस क्रममा प्रयोग भएका भाषाहरू निकै नै तुच्छ लाग्यो। जस्तो कि, को हो र राष्ट्रपति?किन नचिन्ने यसले ओलीबाहेक अरूलाई? जस्ता शब्दहरू प्रयोग हुनु अत्यन्तै अशोभनीय कुरा हो। न्यायपालिकाप्रतिका भनाइमा राखिएका भाषा तथा शब्दहरू, संसद् र सांसदप्रति राखिएका भनाइहरू, राष्ट्रपति र प्रधानमन्त्रीप्रति प्रयोग गरिएका भाषाहरू, यी सबैलाई हेर्दा अहिलेको विद्वान् वरिष्ठ अधिवक्ताहरूको समूहले आउने पिँढीलाई कस्तो शिक्षा दिइरहेकाछन्, सोच्नुपर्ने विषय हो। मेरो विचारमा पक्कै पनि राम्रो शिक्षा दिएका छैनन्। अदालतप्रति चासो राख्ने र लोकतन्त्रमा अदालत मर्यादित स्वतन्त्र र सक्षम रहनुपर्छ भन्ने जो कोहीलाई पनि यो चिन्ताको विषय बनेको छ। अझ कोही कोहीका चिया गफमा के पनि सुनिन्छ भने एकादुई वरिष्ठहरूको विगतको क्रियाकलाप, पृष्ठभूमि र आयआर्जन छानबिन गरिनुपर्छ। सम्मानित सर्वोच्च अदालतको फुलकोर्टले त्यस्ता वरिष्ठहरूको उपाधि निलम्बित गर्न सक्नुपर्छ। अदालत र कानुन व्यवसायीको मात्र नभएर समग्र न्यायपालिकाको मर्यादामा आँच आउन पनि सक्छ। यस्तो किसिमको बार र बेन्चको व्यवहारलाई कायम रहन दिनु हुँदैन।न्यायाधीशहरूको पनि केही कमीकमजोरी देखियो वा अस्वाभाविक रूपमा सम्पत्तिको बढोत्तरी देखियो भने राज्यले छानबिन गर्ने र कारबाही गर्न सक्नुपर्छ। अहिले प्रतिनिधिसभा विघटनसम्बन्धी इजलासमा भइरहेको बहसले तीनवटा मात्रै प्रश्नमा निरूपण गर्न आवश्यक देखिन्छ।पहिलो प्रश्नः संविधानको धारा ७६ को उपधारा ३ बमोजिमको प्रधानमन्त्रीले उपधारा ४ को प्रक्रिया पूरा नगरी अथवा म उपधारा ४ बमोजिमको विश्वास संसद्बाट लिन असमर्थ छु, त्यसो हुँदा ५ को प्रक्रिया अगाडि बढाइयोस् भनेर राष्ट्रपतिसमक्ष सिफारिस गरेपछि उपधारा ५ को प्रधानमन्त्री नियुक्तिको प्रक्रियामा उही उपाधारा ३ बमोजिम बदमा बहाल रहेको प्रधानमन्त्रीले भाग लिन सक्छ कि सक्दैन?दोस्रो प्रश्नःराष्ट्रपतिबाट उपधारा ५ बमोजिमको सरकार गठनका लागि आह्वान भएपछि, प्रधानमन्त्री हुन इच्छुक वा दाबी पेश गर्ने संसद् सदस्यलाई समर्थन गर्ने सांसद दलीय ह्विपमा बस्नुपर्छ वा दलको निर्णयविपरीत गएर स्वतन्त्र रूपमा आफ्नो समर्थन पेश गर्न सक्छन् ?उक्त उपधारामा, उपधारा २ बमोजिमको भनेर, उपधारा २ लाई पनि जोडिएको हुनाले यसको अर्थ सांसदहरू स्वतन्त्र नहुने र दलीय आधारमा निर्णय हुने भन्ने हो वा होइन?त्यसलाई निरूपण गर्नुपर्ने देखिन्छ। राष्ट्रपति, प्रधानमन्त्री, व्यवस्थापिका तथा न्यायपालिकाको कार्यक्षेत्रका सम्बन्धमा कतिपय कुराहरू अनतिक्रम्य हुन्छन् तर त्यसलाई पनि अदालत छिराइयो। यसले २०७२ सालमा जारी नेपालको संविधान तथा संघीय लोकतान्त्रिक गणतन्त्रलाई फेल गराउने र मुलुकलाई दिशाहीन बनाएर दुर्घटनातिर धकेल्ने काम भएको सन्देह हुन्छ। तेस्रो प्रश्नः राष्ट्रपतिकोमा कुनै सांसद सदस्यले उपधारा ५ बमोजिमको सरकारको दाबी पेश गर्दा सांसद संख्या पर्याप्त भएका दलको समर्थन देखाएर प्रधानमन्त्रीका लागि दाबी पेश गर्नुपर्ने हो वा सांसद संख्या बहुमत देखाएर सांसदहरूको हस्ताक्षरसहित दाबी पेश गर्नुपर्ने हो? वा एउटा सांसदले दाबी पेश गर्दैमा राष्ट्रपतिलाई विश्वास लागेमा यसैलाई नियुक्ति गर्ने हो वा दुईवटाको दाबी परेको अवस्थामा दुईवटैले बहुमत देखाउन सक्ने आधार के हो ?एउटाले दलीय निर्णयका आधारमा र अर्काले सांसदको व्यक्तिगत हस्ताक्षरको आधारमा बहुमत देखाएर दाबी पेश गरेको अवस्थामा राष्ट्रपतिले के गर्नुपथ्र्यो ?इजलासले यसरी यी तीनवटा प्रश्न उठाएर बारबाट बहसमा सहभागी हुने अधिवक्ताका लागि चुनौति दिनुपथ्र्यो। राष्ट्रिय र अन्तर्राष्ट्रिय प्रचलनभित्र रहेर यति समय विचार प्रस्तुत गर्नु भनेर इजलासले रुलिङ गर्ने र कानुन व्यवसायीले त्यहीअनुसार प्रस्तुति गर्नु पथ्र्यो। त्यसमा आचारसंहिता वा सहमति बनाएर त्योभित्र मर्यादित ढंगले प्रस्तुत हुनुपथ्र्यो। सम्मानित इजजासले यी तीनवटा प्रश्नको संवैधानिक व्याख्या गर्दा आउने परिणाम नै सबैलाई स्वीकार्य र मान्य हुने थियो। तर जुन गतिविधि भाषाशैली र प्रस्तुति देखिन लागे यसले शुभसंकेत गर्दैन। यस्ता गतिविधिले न्यायपालिकाका लागि आउने दिन त्यति शुभ मानिन सक्ने भएन। यसमा अर्को कुुरा के हो भने अदालतलाई ज्यादै नै राजनीतिकरण गर्न खोजियो। न्यायाधीशहरूलाई राजनीतिक रूपले ट्याग लगाउन खोजियो। कानुन व्यवसायीले यो न्यायाधीश बस्नु हुन्छ र हुँदैन भन्न लागे। न्यायाधीशले पनि आपसमा फलानो बस्नु हुन्छ र हुँदैन भन्न थाले। को बस्न हुने र को बस्न नहुने भन्ने छुट्याउने आधार राजनीतिक आस्थालाई बनाइयो। घुमाउरो भाषामा न्यायाधीश नै स्वतन्त्र छैनन्, उनीहरू राजनीतिक दलप्रति आस्थावान छन् भन्न खोजियो। यो परिपाटी ठिक होइन र यसलाई दोहोरिन दिनुहुुँदैन।सर्वोच्च अदालतमा रिट निवेदन लिएर जाँदा संविधानले निर्दिष्ट गरेको मौलिक हकको व्यवस्था र न्यायपालिकाको क्षेत्राधिकार आदि कुरालाई समेटेर हक पुग्नेले मात्रै, मर्का पर्नेले मात्रै, न्यायपालिकाले निरूपण गर्ने विषयमा मात्रै अदालतमा रिटको रूपमा प्रस्तुत गर्न सकिने हुनुपर्छ।जथाभावी मनलागी जो पायो त्यहीले जे मन लाग्यो त्यही विषयमा रिट लिएर जान सक्ने र अदालतले रिट ग्रहण गर्ने परिपाटीको अन्त्य गर्ने गरी सर्वोच्च अदालत नियमावली संशोधन हुनुपर्छ।सर्वोच्च अदालतलाई राजनीतिकरण हुनबाट बचाउन र सर्वोच्च अदालतले आमनागरिकका न्यायनिरूपणका विषयहरू हेर्न र निरूपण गर्न अलमल्याउने गरी कुनै किसिमका कार्यहरू हुन र न्यायपालिका प्रवेश गर्न रोक लगाउन जरुरी भइसकेको छ। सर्वोच्च अदालतप्रति जनआस्थालाई कायम राख्नसके मात्र न्यायपालिकाकोे गरिमा कायम रहने हो। अर्को कुरा प्रतिनिधिसभा विघटनलाई फर्केर हेर्दा अघिल्लो प्रतिनिधिसभा विघटन गर्दाको प्रक्रिया र अहिलेको परिस्थिति फरक देखिन्छ। अघिल्लोपटक प्रधानमन्त्रीको सिफारिसमा राष्ट्रपतिले संसद् विघटन गरेकी थिइन् भने अहिले प्रधानमन्त्रीको सिफरिसबिनै संविधानको धारा ७६ को उपधारा ५ बमोजिमको सरकार बन्ने अवस्था नदेखेपछि राष्ट्रपतिले विघटन गरेर सरकारले चुनाव तोकेको अवस्था हो। यसमा धारा ७६ को उपधारा ५ लेके भन्न खोजेको हो यकिन गरेर संविधानको व्याख्या गर्ने हो भने प्रतिनिधिसभा विघटनसम्बन्धी विषय स्वतः निरूपण हुने देखिन्छ। तर,प्रधानमन्त्रीको सिफारिसमा नभएर सरकार गठन हुन नसक्दाको अवस्था लिएर मिति समय तोकिनु अदालतको परीक्षणको विषय हुने कि नहुने त्यो पनि प्रश्न छ। राजनीतिक विषयका मुद्दा संसद्बाट निरूपण हुनुपर्ने थियो।तर, त्यसलाई अदालतसम्म पुर्याइयो। राष्ट्रपति, प्रधानमन्त्री, व्यवस्थापिका तथा न्यायपालिकाको कार्यक्षेत्रका सम्बन्धमा कतिपय कुराहरू अनतिक्रम्य हुन्छन् तर त्यसलाई पनि अदालत छिराइयो। यसले २०७२ सालमा जारी नेपालको संविधान तथा संघीय लोकतान्त्रिक गणतन्त्रलाई फेल गराउने र मुलुकलाई दिशाहीन बनाएर दुर्घटनातिर धकेल्ने काम भएको सन्देह हुन्छ। यदि यो साँचो हो भने पक्कै पनि पर्दा पछाडि कुनै शक्ति हुनुपर्छ। त्यो शक्तिले नेपालको स्थायित्व देख्न चाहँदैन किनकि स्थायित्व भयो भने उसको हातबाट नेपालको रिमोर्ट खोसिन्छ। ऊ त नेपाललाई इसारामा नचाउन चाहन्छ। यसो गर उस्तो गर, होइन भने सरकार गिराउँछु भन्न चाहन्छ। त्यसैले यो पक्कै पनि कुनै शक्तिको ग्रान्डडिजाइनहो। अन्यथा राजनीतिक परिघटनाहरू यो हदसम्म जाने थिएनन्। त्यसैले सबै नेपाली, नेपालको हित चिताउने राजनीतिक दल, त्यसका नेता कार्यकर्ता र बुद्धिजीवीहरूले यसतर्फ सोच्नु जरुरी छ। अन्यथा नेपाल ठूलो गृहयुद्धमा फस्ने निश्चित छ।"
कोभिड र निषेधाज्ञाबीच मानवता र अर्थतन्त्र,"जनता एकातिर कोरोनालाई केही होइन भनेर बेवास्ता गर्दै हिँड्छन् भने सरकार कोरोनाको खोप खरिदमा अलमल गर्छ पहिलोपटक नेपालमा कोरोना देखिँदा मानिसहरूमा जुन किसिमको डर र संशय पैदा भएको थियो। नेपालीहरूको बानी र व्यवहार हेर्दा यस्तो लाग्छ कोरोना भनेको केही होइन। यो ठूलो रुघाखोकी हो। यसलाई तातोपानी,बेसार पानी खाएर सजिलै पचाउन सकिन्छ। तर अस्पतालबाट डाक्टर,नर्सहरू चिच्याइरहेका छन्। स्वास्थ्य मन्त्रालयका प्रवक्ताले समेत अहिलेको हाम्रो स्वास्थ्य प्रणालीले धान्नै नसक्ने स्थिति आइसकेको बताएका छन्। यता नेपाली भने यही बेला बिहे र भोज आयोजना गर्दै, सार्वजनिक स्थानमा सभा सम्मेलन गर्दै हिँडेको देखिन्छ। जनता एकातिर कोरोनालाई केही होइन भनेर बेवास्ता गर्दै हिँडेको देखिन्छ भने सरकार उता कोरोनाको खोप खरिदका विषयमा सञ्चारमाध्यममा अनेक विषयहरू आइरहेका छन्। कोरोना र खोप नेपालमा पनि सो समयमा खोप कहिले आउँछ, सरकारले कुनै तयारी गरेन खोप खरिदको भनेर सञ्चारमाध्यममा बहस हुन थाले। तर जब सरकारले भारतबाट दस लाख डोज खोप अनुदानमा पायो। नेपालमा फेरि अर्को बहस हुन थाल्यो। यो खोप काम नै लाग्दैन। खोपका साइड इफेक्ट छन्। यो खोप भारतले ट्रायलका लागि दिएको हो। नेपाललाई चीन सरकारले पनि खोप दियो। नेपालमा खोप लगाउनेभन्दा खोपको अपवाह फैलाउने अधिक देखिए। विश्वका विभिन्न समाचारको हवाला दिँदै भने, खोप लगाए पनि कोरोना लाग्ने र खोप पूर्ण प्रभावकारी छैन। खोप कार्यक्रम चलिरहेकै बेला विश्वमा कोभिडको दोस्रो संस्करण देखापर्न थाल्यो। यो संस्करण भारत हुँदै नेपाल भित्रियो। नेपाल प्लेन वा रेल जे चढेर भित्रिए पनि नेपालमा भने काठमाडौं उपत्यकामा आएर जम्मा भयो। उपत्यकामा भुसको आगोजसरी कोरोना फैलिन थालेपछि जिल्ला प्रशासनले निषेधाज्ञा जारी गर्यो। मानिस गाउँ गाउँ पुग्न थाले। अरूबेला गाउँ बिर्सिए पनि संकटका बेला मानिसले गाउँ सम्झिए। गाउँमा पानी परेको भोलिपल्ट प्वाँख पलाएका किरा आकाशमा देखिएजस्तो काठमाडौबाट कोरोना लिएर गएका मानिस घरमा गएर कोसेलीस्वरूप कोरोना वितरण गर्न थाले। काठमाडौंबाट गाउँ जानेहरूसँग सतर्क भएनन्। कुनै दुरी कायम गरेनन्। बरु दुरी मेटाउने काम गरे। मास्कको प्रयोग गरेनन्। मासु र भातले स्वागत गरे। हो, अहिले गाउँ गाउँमा भाइरल हुनुका पछाडि अन्य कुनै कारण नभएर हाम्रो यही अतिथि देवोःभव नारा नै आत्मघाती विस्फोटन सहर बन्न पुग्यो। पहिले जंगल र भैंसीगोठमा क्वारेन्टिन बनाएर पनि चेत नआएका पालिकाहरूले यसपटक कुनै तयारी गरेनन् वा गर्न नै चाहेनन् भन्दा फरक पर्दैन। उनीहरू केन्द्रको मुख ताकेर बसे। अनि सहरबाट संकटमा गाउँ सम्झेर गाउँको सुवास मिठो लाग्नेहरू क्वारेन्टिनमा बसेनन्। नेपालमा कोरोना महामारी तीव्र गतिमा विस्तार भए पनि अनुदानमा प्राप्त भएर सञ्चालित खोप कार्यक्रम रोकिँदा महामारीविरुद्धको लडाईं कठिन हुने देखिएको छ। प्रधानमन्त्रीले तीन महिनाभित्र सबै नेपालीलाई खोप लगाउने भनेर सार्वजनिक रूपमा दिएको अभिव्यक्ति सार्वजनिक खपतको माध्यम मात्रै बनेर कमिसन नमिलेको, खोपमा विचौलिया हावी भनेर सञ्चारमाध्यममा समाचार आउन थालेका छन्। पहिलो डोजको खोप लगाएका ज्येष्ठ नागरिकलाई दोस्रो डोजको खोप दिने समय नजिकिँदै गए पनि खोप आउने निश्चित छैन। नेपालमा नयाँ भेरियन्टसहितको कोरोना संक्रमितको संख्या बढ्दै जाँदा खोपको माग पनि अत्यधिक बढिरहेको छ। नेपालमा रुसी खोप स्पुतनिक भीले आपतकालीन प्रयोगको अनुमति पाएपछि उक्त खोप कसरी किन्ने भन्ने विषयमा छलफल मात्रै चलेको देखिन्छ। कोरोना र अर्थतन्त्र नेपालमा जब कोरोना भाइरल हुन थाल्छ, तब यसको एक मात्रै विकल्प भनेको लकडाउन भनेर बुझ्ने गरेको देखिन्छ। सरकारी ढुकुटीबाट तलब सुविधा खानेहरूले जसरी हुन्छ लकडाउनभन्दा अरू विकल्प छैन भनेर सरकारमाथि दबाबबढाउन थालेको देखिन्छ। कोरोना रोकथाम लकडाउन गरेर हुँदैन भन्नेमा राष्ट्रियदेखि अन्तर्राष्ट्रियस्तरका सबै विज्ञ सहमत भएको देखिन्छ। हामी मास्क सही ढंगले प्रयोग गर्दैनौं। भौतिक दुरी पालना गर्दैनौं। साबुनपानीले हात धुने गर्दैनौं। भीडभाड गर्दै हिँड्छौं। कोभिडको अर्थ नै नोभीड भनेर मानिसले अर्थ लगाए पनि त्यही गर्छौं। कोरोनाले यही मौका खोजेर भाइरल हुन थालेपछि आत्तिँदै फेरि लकडाउन र निषेधाज्ञाले मात्रै पुग्दैन भन्दै विभिन्न मुलुकको उदाहरणहरू दिन पछि पर्दैनौं। सर्वसाधारणलाई रोगबाट जोगाउनु सरकारको पहिलो दायित्व हो, स्वास्थ्य सुरक्षा गर्नू। जुन वर्गहरू हुने खाने छन् उनीहरूलाई रोगबाट सुरक्षा पहिलो प्राथमिकता हुन सक्ला तर जो वर्ग हुँदा मात्रै खाने छन्। उनीहरूलाई रोगभन्दा पहिला भोक नै लाग्ने निश्चित छ। रोगभन्दा पहिला भोक लाग्छ। अब प्रश्न उठ्छ अर्थतन्त्र कि स्वास्थ्य ? सरकार हुने खाने पुँजीपति वर्गको दबाबमा परेको देखियो। सरकारले मजदुर वर्गमाथि लात मारेको देखियो। सरकारले श्रमिक र मालिकबीचको श्रम सम्बन्धलाई दिगो र भरपर्दो बनाउन लगानी प्रवद्र्धन, रोजगारी सिर्जना, उद्यमशीलता विकास, श्रम सम्बन्ध सुधारजस्ता विषयलाई मुख्य प्राथमिकतामा राखेर लकडाउनभन्दा स्वास्थ्य मापदण्ड कार्यान्वयनमा जोड दिँदै जानुपर्नेमा यो हुन सकेन। कोरोना मानिसको आनीबानीले नै लाग्ने र भाग्ने गर्छ। त्यसैले धेरै मानिसको जमघट हुने सिनेमा हल एक वर्षसम्म नखोल्दा हुन्छ विद्यालयहरू तत्काल खुला गर्न हुन्न। धेरै मानिसको जमघट हुने मन्दिर, चर्च वा मस्जिदहरू खोल्नुहुन्न। सुरक्षाका उपायहरू अपनाएर कार्यालय र उद्योगधन्दा खोल्नुपर्ने देखिन्छ। विश्वव्यापी रूपमा फैलिएको कोभिड१९ महामारीको पहिलो चरणको प्रभाव र पीडाबाट मुक्ति पाउने आशा पलाएको थियो। गिरेको अर्थतन्त्र क्रमशः चलायमान हुँदै जाने अपेक्षा गरिएको थियो। कोरोना संक्रमणको दोस्रो लहर देखा परेसँगै गरिएको निषेधाज्ञाले अर्थतन्त्र र स्वास्थ्य कुन पहिला भन्ने विषयमा फेरि बहसलाई सतहमा ल्याइदिएको छ। अहिले हाम्रा सामु सहज रूपमा दैनिकी सञ्चालन र मानव जीवनको सुरक्षा अत्यन्त चुनौतीको रूपमा देखिएको छ। अर्थतन्त्र र आर्थिक गतिविधि अवरुद्ध हुने स्थिति सिर्जना भएकाले सबै क्षेत्रबाट सहकार्य हुनुपर्ने देखिन्छ। अर्थतन्त्र, उद्योग व्यवसाय र रोजगारीमा पर्न सक्ने प्रभावलाई न्युनीकरण गर्न केन्द्रित हुनुपर्ने देखिन्छ। विश्वभरनै कोरोना संक्रमणको प्रकृति हेर्दा चाँडै नियन्त्रणमा आउने सम्भावना छैन। यस्तो स्थितिमा जीउज्यानको सुरक्षाका साथै आर्थिक गतिविधिलाई चलायमान बनाइ राख्नुपर्ने चुनौती र बाध्यता छ। संक्रमण नियन्त्रणका लागि जिल्ला प्रशासन कार्यालयहरूबाट जारी गरिने निषेधाज्ञा र लकडाउनजस्ता उपायले अर्थतन्त्र र उद्योग व्यवसाय सञ्चालनमा संकुचन आउने र यसबाट रोजगारीसमेत प्रभावित भई थप संकट थपिने निश्चित छ। लकडाउन बाध्यताको उपज विज्ञहरूले लकडाउनले कोरोनाको चेन ब्रेकमा सघाउने भनेका छन्। लकडाउन कोरोना नियन्त्रणको उपाय नभए पनि यसलाई जिल्ला प्रशासन कार्यालयहरूले बाध्यताको विकल्पको रूपमा लिएको देखिन्छ। यसअघि गरिएको लकडाउनको अवस्थाले के देखायो भने सीमा नाका र हवाई उडान पनि बन्द हुँदा संक्रमणको संख्या बढ्न दिएको छैन। लकडाउनमा भीडभाड नहुने र मानिस घरभित्रै रहने हुँदा संक्रमण फैलन पनि पाउँदैन। कोभिडविरुद्वको लडाइँ जुटेर हैन घरभित्रै लुकेर जित्न सकिने विवरणहरू नआएका होइनन्। कुनै एउटा ठाउँमा भएको एउटा संक्रमितबाट धेरैमा सर्न पाएको देखिँदैन। यसका साथै सम्भावित महामारीको उत्कर्षलाई पनि पछाडि धलेकेको छ। लकडाउन खुकुलो बनाउँदा संक्रमण तीव्र गतिमा वृद्वि हुँदै जान्छ। दोस्रो चरणले पुर्याउन सक्ने क्षतिभन्दा अरू आर्थिक सामाजिक क्षति बढी हुन सक्छ। हात जोर्नेदेखि जोखिमपूर्ण रोग लागेका मानिसलाई अस्पताल पुग्न समस्या छ। लकडाउन खोल्दै जानुपर्छ। परीक्षण व्यापक बनाउनुपर्छ। त्यसो गर्दा कुनै समुदायमा संक्रमण देखियो भने त्यो ठाउँमा सिल गर्नुपर्छ। धेरै मानिसको जमघट हुने सिनेमा हल एक वर्षसम्म नखोल्दा हुन्छ विद्यालयहरू तत्काल खुला गर्न हुन्न। धेरै मानिसको जमघट हुने मन्दिर, चर्च वा मस्जिदहरू खोल्नुहुन्न। सुरक्षाका उपायहरू अपनाएर उद्योगधन्दा खोल्नुपर्ने देखिन्छ। कार्यालयहरूमा भौतिक दुरी कायम राखेर सञ्चालन गर्नु पर्छ। आनीबानीमा परिवर्तन कोरोना मानिसको आनीबानीले नै लाग्ने र भाग्ने गर्छ। सार्वजनिक स्थानमा मास्क नलगाई हिँड्छौं। मास्क लगाइहाले पनि नाक मुन्तिर मात्रै चिउडोमा लगाउँछौं। अरूबेला मास्क लगाए पनि सँगै बसेर खाना, खाजा खाँदा मास्क खोल्छौ। वरिपरि बसेर गफ गर्न थाल्छौं। बानी यस्तो खराब हुँदै गएको छ कि हामी हात हरेकपटक नाकमुख कोट्याउँछौं। कोरोना सकिएपछि गर्दा हुने काम पनि कोरोना कालमा गर्न हतारिन्छौं। पासका लागि नेता र मन्त्रीको पावर लगाउन थाल्छौं।अचम्म छ, दिउँसो कोरोना लाग्छ। बिहान बेलुका लाग्दैन, त्यही भएर प्रशासनले बिहान बेलुका खोल्न दिएको भनेर उडाउनुहुन्छ सामाजिक सञ्जालमा। आफू जोगिनेमा कमै सचेत छौं। तरकारी र फलफूल पसलबाट नसर्ने तर अन्य पसलबाट सर्ने कस्तो तरिका भन्दै विरोध आउँछ। निषेधाज्ञा पालना गर्नुहोस् त्यो तपाईकै लागि हो। अस्पतालबाट डाक्टर र नर्सको चित्कार सुनिदिनुस्। आफू र परिवार नपरेसम्म नबुझ्ने वा महसुस नै गर्न नसक्ने अवस्थामा पुगेका छौं। निषेधाज्ञाको पालना गरेर भीडबाट टाढै रहेर कोरोनाविरुद्व लड्न प्रशासनलाई सहयोग गर्नुहोला। निर्णय तपाईंहरूकै हातमा छ।"
त्यो जिन्दगी खोइ के जिन्दगी !,"सिद्धि (चितवन) : सिद्धिको डाँडामा छ पाइमाराङ गाउँ। त्यसको नजिकै घना जंगल छ। त्यसबीच अनकन्टार भीर छ। भीरको फेदमा एउटा ओडार छ। त्यही ओडारमा केही वर्षअघिसम्म एक वृद्ध बस्थे। ती थिए हस्तबहादुर चेपाङ। एक्लो ज्यान, ओडारको बास। खाने प्रबन्ध केही थिएन। सास अड्याउन जे भेट्यो, त्यही खानु बाध्यता बन्यो। र, त्यस क्रममा उनले किराफट्यांग्रा खान थाले। सर्प, भ्यागुता जे देखे पनि समाएर खानुपर्ने विवशता आइलाग्यो। एक दशकभन्दा लामो अवधि उनले यस्तै किटपतंगबाट निर्वाह गरे। अहिले भने रोइरहेछ त्यो ओडार, जहाँ उनले वर्षौं वर्षका रातहरूमा निन्द्रा पुर्याए। त्यसलाई एक्लो बनाएर सदाका लागि उनी अब निदाएका छन्। बुधबार बिहानीपख ८२ वर्षको उमेरमा उनले यो संसार छाडेका छन्। मान्छेको जिन्दगी कुन हदसम्म अभावपूर्ण हुन्छ ? त्यसको पराकाष्ठा हेर्न हस्तबहादुर चेपाङकहाँ जानुपथ्र्यो। तर, अब गएर पनि देखिने छैन। मरेर जाँदा गरिबले छाड्ने चिनो के नै पो हुन्छ र ! चितवनकै काउले गाउँबाट यता सरेका थिए हस्तबहादुर। २०७२ सालमा उनले बताएअनुसार पहिला ७ वर्ष अर्कै ओडारमा बसे। पाइमाराङ भीरको ओडारमा ८ वर्षजति बसे। उनको चरम गरिबी र दु:खदायी जंगलवासबारे जब मिडियामा आयो, सहयोगीहरू उनीसम्म पुगे। तीमध्ये एक थिए केशव खनाल। सौराहामा होटल व्यवसाय गर्ने, चेपाङका दु:ख व्यथामा अघि सर्ने खनालले हस्तबहादुरलाई पाइमाराङ गाउँमा सानो घर बनाइदिए। जीवनभरि खाने बन्दोबस्त मिलाइदिए। तर, हस्तबहादुर त्यहाँ खासै अडिएनन्। घरमा बस्नुहोस् भन्यो, कति बेला, कति बेला ओडारमा पुगिहाल्नुहुन्छ, हस्तबहादुरलाई साथसहयोग गरिरहेका स्थानीय भुलबहादुर चेपाङले ६ वर्ष पहिला भनेका थिए, उहाँलाई जंगल र ओडार नै मन पर्न थालेछ। खानाभन्दा किराफट्याङ्ग्रा नै मिठो लाग्न थालेछ। भुलबहादुरका अनुसार २०६४६५ तिर हस्तबहादुर एक दिन गाउँमा झुलुक्क देखिए। नयाँ मान्छे भएकाले गाउँलेले सोधीखोजी गरे। तिम्रो कोको छ त ? भनेर सोध्दा, म डबल जङको ससुरा, डबल जङ्गको श्रीमतीको ठूलो बुवा भन्नुभो, पत्रकार अखण्ड भण्डारीको डकुमेन्ट्री फिल्म द केभ सिङ्गर मा भुलबहादुरले भनेका थिए, बस्नोस् न त भन्दा घरमा बस्नै मान्नुभएन। भागेर जंगलमा गइहाल्ने। पछि पत्ता लगाउँदा ओडारमा बस्नु हुँदोरहेछ। किराफट्याङ्ग्रा, खजुरा खाएको देखेर सुरुमा उनी छक्क परे। एक दिन म खेत जोतिरहेको थिएँ। उहाँ छेउमै हुनुहुन्थ्यो। हलोले ठूलो ढुङ्गा उप्कायो। त्यसको मुनि लामो सर्प रैछ, उनले पुरानो घटना सुनाए, एकैचोटी सर्पको घाँटीमा समाएर काँचै गर्यामगर्याम खाएर सक्नुभयो। त्यो देखेर भुलबहादुरले गोरु फुकाए। डरले हतारहतार घर गए। हस्तबहादुर जंगतिर लागे। सर्पको विष लागेर बुढा मरे होलान्, मलाई दोष आउँछ अब भनेर तीन दिनसम्म जंगलमा हेर्न पनि गइनँ। चौथो दिन पारि पाखामा हेर्न गएँ, उनले सुनाए, टुक्रुक्क बसेर कोकको थोत्रो बोतल बजाइरहेका। लौ बुढा त कहाँ मर्नु, मरेका रैनछन् भनेर पछि खाना दिएर आएँ। भुलबहादुर सम्झन्छन्, हस्तबहादुर कहिल्यै ढलेर सुतेको देखिनँ। टुक्रुक्क बसेर कपडाले टाउको छोपेर ढुङ्गामा अडेस लगाएर निदाएको मात्रै देखेँ। बरु दिउँसो सुत्ने, राति कहिल्यै नसुत्ने अनौठो बानी थियो।नेपालका सिमान्तकृत समुदायमध्ये एक हो चेपाङ। २०६८ को जनगणनाअनुसार देशभर चेपाङको संख्या ६८ हजार थियो। यो समुदायमा बालविवाह उच्च छ। जनसंख्या वृद्धि पनि तीव्र छ। त्यस आधारमा अहिले आएर उनीहरूको जनसंख्या १ लाखदेखि १ लाख ५ हजार पुगेको अनुमान छ। राज्यले यस समुदायलाई मूलप्रवाहमा ल्याउन ठोस पहल नगरेको यस क्षेत्रमा लाग्नेहरूको आरोप छ। चितवन, धादिङ, गोरखा र मकवानपुरका विकट पहाडी इलाका यस जातिको थलो हो। अन्य केही जिल्लामा थोरै संख्यामा चेपाङ पाइन्छन्। चेपाङ समुदायका बहुसंख्यक आफ्नो उत्पादनले ३ महिनाभन्दा बढी खान नपुग्ने हालतमा छन्। गिठ्ठा, भ्याकुर, सिस्नो, टाँकीको साग, जंगली च्याउ, कागुनोजस्ता वनस्पति उनीहरूका भैपरी आउने खाना हुन्। देशविदेशका नेपाली हस्तबहादुरको अभावको समाचार हेरेर चेपाङ गाउँमा सहयोगार्थ आउँथे। उनलाई देखेर चेपाङ समुदायलाई सहयोग गर्थे। उनी गए, सहयोगीको बाटो पनि अब बन्द हुनसक्छ। हस्तबहादुरको निधनले गाउँ नै शोकमा डुबेको छ। स्थानीय यमप्रसाद चेपाङले हस्तबहादुरका कारण चेपाङको गाउँको मुहार फेरिएको बताए। उहाँको जुन अवस्था थियो हाम्रो पनि त्यही हो, यमप्रसादले भने, त्यहीँबाट गाउँमा अन्य सहयोगीको नजर परेको हो। हस्तबहादुरका बाआमा उनी सानो हुँदै बिते। चार दिदी र एक भाइको पनि गरिबीकै कारण निधन भयो। बेसहारा उनले मजदुरी गर्न त्यसपछि गाउँ छाडे। रोजगारी कतै नपाएपछि जंग पसे। ओडार फैर्दै सर्दै बस्न थाले। त्यसरी नै उनको जिन्दगीको अध्याय पूरा भयो। अन्तिम घडी बिरामी भएपछि खनालले बनाइदिएको घरमा बसे। छिमेकी भुलबहादुर र उनका परिवारका सदस्यले आफ्नै बुवासरह पालनपोषण गरे। रेखदेख पुर्याए। मिडियामा उनको अवस्था आएपछि चेपाङ गाँउमा कार्यक्रम सुरु गरें, हस्तबहादुरलाई घर बनाइदिएका केशव भन्छन्, उनी बितेर गए। आफूलाई शोकाकुल ठानिरहेको छु। हस्तबहादुरको बुधबार हिन्दु परम्पराअनुसार अन्त्येष्टि गरिएको छ। उनको शवमा रामनामी ओढाएर बटौली सामुदायिक वनमा अन्तिम श्रद्धाञ्जली दिइएको थियो। चेपाङ अभियन्ता केपी किरण शर्मा सम्झन्, हस्तबहादुरको संघर्षबाट हामीले प्रेरणा लिनुपर्छ। ओडारमा बसेर, किराफट्याङ्ग्रा खाँदा पनि उनले कहिल्यै आफूलाई दु:खी मानेनन्। ओडार र जंगलमा बसें प्रश्न : बाको नाम के हो ? उत्तर : हस्तबहादुर हो। प्रश्न : कति वर्ष हुनुभयो ? उत्तर : खै जान्देन आफैंले। प्रश्न : ओडारमा बस्नुभएको कति वर्ष भयो ? उत्तर : खै आठ वर्ष भयो। प्रश्न : योभन्दा पहिला कहाँ बस्नुहुन्थ्यो? उत्तर : पहिला जंगलमा बस्थ्यो। प्रश्न : तपाईंको गाउँ कुन ठाउँ हो ? उत्तर : काउले। प्रश्न : के खानुहुन्छ त ? उत्तर: किराफट्याग्रा, सर्प, खजुर खान्छ। कुकुर खान्छ। बिरालो खान्छ। भालु काँचै खाकै हो। बाँदर खान्छ। सर्प खान्छ। जम्मै खान्छ। छेपारो नि खान्छ। भ्याकुता खान्छ। प्रश्न : फट्याग्राको स्वाद कस्तो हुन्छ ? उत्तर : मिठो हुन्छ। प्रश्न : कहाँबाट ल्याउनुहुन्छ फट्यांग्रा ? उत्तर : (हाँस्दै) ए, जंगलमा पाइन्छ नि। प्रश्न : तपाईंको आफ्नो परिवार छैन ? उत्तर : छैन। प्रश्न : विवाह गर्नुभएन ? उत्तर : गर्न त गरेथ्यो, भाग्या हो। प्रश्न : अनि भागेपछि अर्को विवाह गर्नुभएन ? उत्तर : अहँ। प्रश्न : किन नगरेको ? उत्तर : (हाँस्दै) भो। प्रश्न : अब गर्ने कि ? उत्तर : गर्दैन भो। (अखण्ड भण्डारीद्वारा निर्देशित डकुमेन्ट्री फिल्म द केभ सिङ्गर बाट। भण्डारीले २०७२ पुस १० गते हस्तबहादुरसँग यो कुराकानी गरेका थिए।)"
जन्मदिनमै रियाको आलोचना,"मुम्बई : बलिउडकी एक्ट्रेस रिया चक्तवर्तीले बिहीबार आफ्नो २९औं जन्मदिन मनाएकी छन्। उनले जन्मदिनको मौका पारेर एउटा बिरामी बच्चालाई सहयोगसमेत गरेको बताएकी छन्। उनले सामाजिक सञ्जालमा एउटा भिडियो पोस्ट गर्दै उक्त बच्चालाई निको हुने औषधिको १६ करोड पर्ने तथा १२ जनाको सहयोगले नपुग्ने भएकाले सबैसँग सहयोगको अपिल पनि गरेकी छन्। उनले डोनेसन लिंक राख्दै अगाडि भनेकी छन्, १६ करोड रुपैयाँ धेरै ठूलो रकम हो, हामी सबै मिलेर सहयोग गर्यौं भने यो बच्चाको ज्यान जोगिनेछ। मैले पनि केही सहयोग गरेकी छु। रिया आफ्नो ब्वाइफ्रेन्ड सुशान्त सिंह राजपुतको मृत्युपछि प्रायः चर्चामा रहने गर्छिन्। उनले गरेको यो सहयोगको अपिललाई पनि कसैकसैले आलोचना गरे। आलोचकहरूले बिरामी बच्चालाई आर्थिक सहयोग गरेजस्तो देखाएर राम्रो बन्न खोजेकी हुन्, अरू केही होइन।"
बाटो बिराएको विपी प्रतिष्ठान,"सुनसरीको धरानस्थित विपी कोइराला स्वास्थ्य विज्ञान प्रतिष्ठान स्वास्थ्य सेवा, अनुसन्धान र स्वास्थ्य शिक्षाका दृष्टिले देशकै अब्बल मानिन्छ। प्रतिष्ठानले दक्षिण एसियाकै उत्कृष्ट स्वास्थ्य विज्ञान प्रतिष्ठानको सेवा पनि दियो। २०५० सालमा जननेता विपी कोइरालाका नाममा स्थापना भएको प्रतिष्ठानले स्थापनाको छोटो समयमै अन्तर्राष्ट्रिय चर्चासमेत कमायो। प्रतिष्ठानमा अध्ययन गरेका चिकित्सक र नर्स स्वदेशमा मात्र होइन, जुनसुकै मुलुकमा अब्बल मानिन्छन्। प्रतिष्ठानलाई अन्तर्राष्ट्रियस्तरमा अब्बल साबित गर्न प्रतिष्ठानका पूर्वउपकूलपतिहरू डासुन्दरमणि दीक्षित, डामदन उपाध्याय, डाशेखर कोइराला, डा लोकविक्रम थापा र डा पूर्णचन्द्र कर्माचार्यको ठूलो योगदान छ। २०६३ सालको परिवर्तनसँगै प्रतिष्ठानमा राजनीतिक हस्तक्षेप बढ्न थाल्यो। पछिल्लो समय विपी प्रतिष्ठानले राष्ट्रिय तथा अन्तर्राष्ट्रिय स्तरमै साख गिराउन थालेको छ। पछिल्लो समय करौडौं रकम बुझाएर प्रतिष्ठानको पदाधिकारी नियुक्त भएकाहरूलेचरम भ्रष्टाचार गर्ने गरेकै कारणआर्थिक रूपमा समेत धरासायी बन्दै आएको छ। ठूलो आर्थिक चलखेल गरी प्रतिष्ठानको उपकूलपति, शिक्षाध्यक्ष, रजिष्ट्रार र निर्देशक भएर आउने पदाधिकारीको असक्षमताका कारण प्रतिष्ठानमा दैनिकजसो आन्दोलन हुन थालेको छ। यसले समग्र प्रतिष्ठानलाई कमजोर बनाउनुका साथैस्वास्थ्य सेवा लिन आउने लाखौं बिरामीयसको प्रत्यक्ष मारमा पर्ने गरेका छन्। पछिल्लो समय प्रतिष्ठानको उपकुलपति बनेकाहरूले प्रतिष्ठानमा ठूलो आर्थिक अपचलन गरेका छन्। दुईजनाको भ्रष्टाचार मुद्दा अझै विचाराधीन छ। एकले पनि विभिन्न औषधि, उपकरण खरिदमा भ्रष्टाचार गरेको उजुरीका आधारमा अख्तियार दुरूपयोग अनुसन्धान आयोगले कागजात नियन्त्रणमा लिएर छानबिन गरिरहेको छ। प्रतिष्ठानमा भ्रष्टाचारका घटना वारम्बार बाहिरिइरहेका कारण प्रतिष्ठानको फ्याकल्टी वेल्फेयर सोसाइटीका अध्यक्ष डा विष्णु पोखरेलले आयोगका प्रमुखआयुक्त प्रेमराईलाई एसएमएस गरी प्रतिष्ठानमा भएको भ्रष्टाचारको छानबिन गर्न र दोषीलाई कारबाही गर्न माग गरेका थिए। पोखरेलले राईलाई पठाएको म्यासेज फेसबुकमार्फत सेयर गरे। त्यसपछि प्रतिष्ठानका उपकूलपति ज्ञानेन्द्र गिरीले डा पोखरेललाई कारबाही गर्ने धम्की दिँदै स्पष्टीकरण सोधे। उनलाई स्पष्टीकरण सोधेपछि प्रतिष्ठानका चिकित्सक, नर्स, कर्मचारी र विद्यार्थीहरूले गिरीविरुद्ध १७औं दिनदेखि आन्दोलन सुरु गरे। उनीहरूले प्रतिष्ठान सुधार र यहाँ हुने भ्रष्टाचार अन्त्य र दोषीउपर कारबाहीको माग राखेर निरन्तर आन्दोलन गरिरहेका छन्। आन्दोलनरत पक्षले पनि प्रतिष्ठान सुधार, भ्रष्टाचारीलाई कारबाही गर्न माग गरेका छन्। आन्दोलनरत पक्षलाई वार्तामा बोलाएर उपकूलपतिले अभद्र व्यवहार गरेपछि प्रतिष्ठानको वर्तमान अवस्था चरमोत्कर्षमा पुगेको छ। आन्दोलनरत पक्षले चारैजना पदाधिकारीको कार्यकक्षमा तालाबन्दी गरेका छन्। उनीहरूसँग वार्ता नगर्ने भन्दै उच्चस्तरीय वार्ता कमिटी गठन गर्न प्रधानमन्त्रीसमक्ष माग गरेका छन्। चिकित्सक अनि प्रतिष्ठानको नेतृत्व सम्हालेका व्यक्तिले मर्यादाविपरीत जेजस्तो व्यवहार देखाए त्यो उनको पदीय गैरजिम्मेवारीपन र अराजकता भएको टिप्पणी जनमानसले गरेको छ। पर्याप्त स्रोत, साधन र दक्ष जनशक्ति हुँदाहुँदै पनि प्रतिष्ठानमा उपचार गर्न आउने बिरामीहरूले सहज रूपमा उपचार पाउन सकेका छैनन्। विरामीलाई चाहिने आईसीयू, एनआईसीयू सेवा पर्याप्त नहुँदा बिरामीहरू विराटनगर र काठमाडौं जान बाध्य छन्। कतिपय बिरामी आईसीयू सेवा नपाएकै कारण अकालमा ज्यान गुमाउन बाध्य छन्। डाइलासिस, भिडियो एक्सरे, सिटी स्क्यान र एमआरआई सेवा लिन बिरामीले एक महिनाको पालो पर्खनु पर्दछ। अतः सिकिस्त बिरामीहरूलाई महिनादिनको पालो पर्खन लाउनु प्रतिष्ठानको गम्भीर कमजोरी हो।प्रतिष्ठानका वर्तमान पदाधिकारी उपकूलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक डा गौरीशंकर साहले प्रतिष्ठानको कामकाज सन्तोषजनक ढंगले गरी प्रतिष्ठानलाई पहिलेकै गुणस्तरमा पुर्याउनु पर्छ। नेपाल सरकारले प्रतिष्ठानमा अब हस्तक्षेप गर्नुपर्छ। हालको संरचनालाई पुनर्संरचना गर्नुपर्छ। अन्यथा यहाँको स्वास्थ्य सेवा सुधार हुने अवस्था देखिँदैन। संविधानले ग्यारेन्टी गरेको स्वास्थ्य सेवालाई अब कुनै राजनतिक दल, नागरिक समाज, नियुक्त हुने पदाधिकारी कसैले पनि कमाई खाने भाँडो बनाउनु हुँदैन।सरकारले प्रतिष्ठानका पदाधिकारी नियुक्त गर्दा योग्य र सक्षम व्यक्तिलाई चयन नगर्दा नै यस्ता समस्या भएकाले आगामी दिनमा उही कमजोरी दोहोर्याउनु हुँदैन। प्रतिष्ठानमै इमान्दारीपूर्वक काम गरेका डा संजीव र डा भगवानजस्ता योग्य व्यक्तिलाई प्रतिष्ठानको पदाधिकारी चयन गर्ने हो भने प्रतिष्ठानको गुमेको साखसमेत फर्कन सम्भव छ। प्रतिष्ठान बचाउन, लाखौंको स्वास्थ्य सेवाको सहज र गुणस्तरीय सेवाको पहुँचका लागि पनि संघीय सरकारले हस्तक्षेपकारी भूमिका खेल्न अब कुनै हालतमा ढिलाइ गर्नु हुँदैन।"
