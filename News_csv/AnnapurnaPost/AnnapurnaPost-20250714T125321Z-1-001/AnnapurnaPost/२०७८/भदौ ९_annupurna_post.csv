शीर्षक,विवरण
मुख्य प्रशिक्षक अलमुताइरीलाई सचेत गराउन समितिको सिफारिस,"काठमाडौं : फुटबल विवादबारे राष्ट्रिय खेलकूद परिषद् (राखेप)ले बनाएको छानविन समितिले नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीलाई सचेत गराउन सिफारिस गरेको छ। समितिले राखेपका सदस्य सचिव रमेशकुमार सिलवाललाई बुधबार आफ्नो प्रतिवेदन बुझाएको हो। समितिले फुटबलमा विवाद सिर्जना हुने कुनै पनि गतिविधि नगर्न अलमुताइरीलाई सचेत गराउन उक्त प्रतिवेदनमा सिफारिस गरेको हो। समितिले मुख्य प्रशिक्षक अलमुताइरीलाई अखिल नेपाल फुटबल (सङ्घ) एन्फासित भएको सम्झौताअनुसार नै गतिविधि गर्न सुझाव दिएको छ। विवाद सिर्जना हुने कुनै किसिमको गतिविधि नगर्न अलमुताइरीलाई सिफारिस गरिएको प्रतिवेदनमा उल्लेख छ। एन्फाका सम्पूर्ण पदाधिकारी, अफिसियल, प्रशिक्षकलगायतलाई आफ्नो पदीय मर्यादालाई ध्यानमा राखेर कार्य गर्न समितिले निर्देश गरेको छ। खेलकूद क्षेत्रलाई धुमपान र मध्यपान निषेधित क्षेत्र बनाउनुपर्नेमा उक्त प्रतिवेदनमा जोड दिइएको छ। सञ्चारमाध्यम र सामाजिक सञ्जालमा कोही कसैलाई लक्षित गरेर धारणा राख्न अलमुताइरीलाई रोक्नुपर्ने सो प्रतिवेदनमा उल्लेख छ। अल्मुताइरीले राजीनामासम्बन्धी आफ्नो विवादास्पद धारणा फेसबुकमार्फत सार्वजनिक गरेकामा त्यसलाई अविलम्ब हटाउन समितिले राखेपलाई सुझाव दिएको छ। अलमुताइरीले गत साउन १० गते फेसबुकमार्फत आफ्नो धारणा राख्दै राजीनामा दिएका थिए। एन्फाका वरिष्ठ उपाध्यक्ष पंङ्कजविक्रम नेम्वाङका कारण आफूले राजीनामा दिन लागेको धारणा अलमुताइरीले सार्वजनिक गरेपछि विवाद भएको थियो। विवादपछि राखेपले आफ्ना सदस्य पुरेन्द्रविक्रम लाखेको संयोजकत्वमा सात सदस्यीय छानविन समिति गठन गरेको थियो। उक्त समितिमा रोखेप सदस्य रेनुका श्रेष्ठ, सुवर्णकेशरी श्रेष्ठ र चन्द्रबन्दना राई, राखेप तालिम तथा प्रशिक्षण विभागका निर्देशक अर्जुनबहादुर विक, राखेप कानून शाखा प्रमुख नारायणराज अर्याल र राखेप सङ्घसंस्था समन्वय शाखा प्रमुख सरोजकुमार पोखरेल सदस्य रहेका छन्। समितिले सो क्रममा १४ जनासँग बयान लिएको थियो। प्रतिवेदनमा समितिले एन्फालाई १५ दिनभित्र आचारसंहिता बनाई राखेपबाट स्वीकृत गराई लागू गर्न सुझाव दिएको छ। सञ्चारकर्मी विभु श्रेष्ठ र विभा थापासँग प्रशिक्षक अलमुताइरीको विवादबारे दुवै पक्षलाई बोलाइ समाधान गर्नसमेत सो प्रतिवेदनले एन्फालाई निर्देश गरेको छ। आगामी दिनमा एन्फामा कुनै समस्या वा विवाद सिर्जना भए आफैँ समाधान गर्ने तथा नसके राष्ट्रिय तथा अन्तर्राष्ट्रिय हस्तक्षेप नगराई राखेपलाई अनुरोध गर्न पनि सुझाव दिइएको छ। कुवेती नागरिक अलमुताइरी २०७७ चैतमा नेपाली फुटबल टोलीको मुख्य प्रशिक्षकमा नियुक्त भएका हुन्। रासस"
मानव बेचबिखनमा संलग्न एक जना पक्राउ,काठमाडौं : मानव बेचबिखनमा संलग्न एक जनालाई प्रहरीले पक्राउ गरेको छ। हाउस किपिङमा वेटरको काम लगाइदिने भन्दै एक व्यक्तिलाई दुबई पुर्याउने रमेश कुँवरलाई पक्राउ गरिएको प्रहरी नायव उपरीक्षक अन्जना श्रेष्ठले जानकारी दिइन्। वैदेशिक रोजगारीको लागि इराकको डान्सवारमा वेटर कामका लागि राम्रो भिसा आएको भनेर पीडितलाई कुँवरले दुबई पुर्याएका थिए। हाउस किपिङमा वेटरको कामको लागि १ लाख २५ हजार लिएर त्रिभुवन अन्तर्राष्ट्रिय विमानस्थल हुँदै दुबई लगिएको थियो। पीडितको राहदानी र मोबाइलसमेत खोसेर एक अरबिको घरमा पुर्याएको प्रहरी नायव उपरीक्षक श्रेष्ठले बताइन्। उनका अनुसार घर धनीका छोराले जबरजस्ती यौन सम्बन्ध राख्न बन्धक बनाई राखेको अवस्थामा २ वर्षपछि नेपाल फर्केर पीडितले जाहेरी दिएकी हुन्। प्रहरीले अनसुन्धान कार्य पूरा गरी काठमाडौँ जिल्ला अदालतमा पेश गरेको थियो। उनलाई पुर्पक्षका लागि थुनामा पठाइएको प्रहरीले जनाएको छ।
"सिन्धुपाल्चोकमा बस दुर्घटना : दुईको मृत्यु, ४१ घाइते","सिन्धुपाल्चोक : ठोकर्पाबाट कालिका हुँदै काठमाडौं जाँदै गरेको बस दुर्घटना हुँदा दुई जनाको मृत्यु भएको छ। कोशीपारि यातायातको बा ३ ख ८०३० नम्बरको बस सुनकोशी३ छापमा दुर्घटना भएको हो। घटनामा ४१ घाइते भएको जिल्ला प्रहरी कार्यालय सिन्धुपाल्चोकका प्रहरी नायब उपरीक्षक दक्षकुमार बस्नेतले जानकारी दिए। बस ओरालो बाटोको मोडमा आफैँ अनियन्त्रित भई दुर्घटना भएको प्रहरीले जनाएको छ। बस्नेतका अनुसार १८ जना सिन्धु सदाबहार अस्पताल सिन्धुपाल्चोकमा, एक जना मध्यपुरठिमी अस्पताल भक्तपुरमा र २२ जना धुलिखेल अस्पताल काभ्रेमा उपचार भइरहेको छ। धुलिखेल अस्पताल काभ्रेमा उपचारको क्रममा मृत्यु हुनेमा ललितपुर ठूलो दुर्लुङ घर भएका अन्दाजी ४०४५ वर्षका राजन बराम र अन्दाजी २०२२ वर्षका पुरुष सनाखत हुन बाँकी रहेको बस्नेतले जानकारी दिए। रासस"
म्याद गुज्रिएका खाद्यवस्तु रिलेभलिङ गरी बिक्री गर्ने एक जना पक्राउ,"काठमाडौं : म्याद गुज्रिएका खाद्यवस्तु रिलेभलिङ गरी बिक्री गरेको अभियोगमा प्रहरीले एक जनालाई पक्राउ गरेको छ। काठमाडौं महानगरपालिका१६ बालाजुस्थित अगद नेपाल भेन्चर प्रालिका सुपरभाइजर काठमाडौं चन्द्रागिरी नगरपालिका६ का ३१ वर्षीय सुवास खड्कालाई प्रहरीले पक्राउ गरेको हो। प्रहरीका अनुसार विभिन्न म्याद गुज्रिएका खाद्य सामग्रीहरु नयाँ लेभलिङ गरी आफुखुसी महंगो मूल्यसमेत राखेर बजारमा बिक्री गरी आम उपभोक्ताको स्वास्थ्यमा प्रतिकूल असर पार्ने कार्य भइरहेको भन्ने सूचनाको आधारमा महानगरीय अपराध महाशाखा मिनभवन र वाणिज्य आपूर्ति तथा उपभोक्ता संरक्षण विभागको संयुक्त टोलीले छापा मारेको थियो। छापा मार्दा ठूलो परिमाणमा म्याद गुज्रिएका विभिन्न कम्पनीबाट उत्पादित खाद्य सामग्री बिस्कुटहरु, पास्ता, कर्नफ्लेक्स, सेवाई, लगायतका म्याद गुज्रिएका सामानहरुलाई समेत मेसिनद्धारा नयाँ उत्पादन मिति तथा मूल्य रिलेभलिङ गरि थोक तथा खुद्राका लागि बिक्री गरिरहेको अवस्थामा फेला परेपछि खड्कालाई पक्राउ गरेको हो। प्रहरीले उत्पादन मिति र मूल्य रिलेभलिङ गर्ने डिजिटल मेसिन १ थान र लेभल मेट्न प्रयोग हुने केमिकल १ थान समेत बरामद गरेको छ। खड्कालाई आवश्यक कारवाहीको लागि वाणिज्य आपूर्ति तथा उपभोक्ता संरक्षण विभाग बबरमहल काठमाडौं पठाइएको र फरार सोही प्रालिका संचालक काठमाडौं नयाँ बानेश्वर बस्ने मोरङका प्रभात देवको खोजी गरिरहेको महानगरीय अपराध महाशाखा मिनभवनले जनाएको छ। कम्पनी सटर तथा गोदाम शिल गरिएको छ भने उक्त कम्पनीबाट सामान लिई बिक्रि वितरण नगर्नको लागी प्रहरीले अनुरोध गरेको छ।"
जलवायु परिवर्तनको असरबारे अनुसन्धान केन्द्रित हुनुपर्छ : मन्त्री भुसाल,"काठमाडौं : ऊर्जा, जलस्रोत तथा सिँचाइमन्त्री पम्फा भुसालले जलवायु परिवर्तनका असरलाई केन्द्रमा राखेर पूर्वानुमान तथा अनुसन्धानमा केन्द्रित हुन आग्रह गरेकी छन्। बबरमहलस्थित जल तथा मौसम विज्ञान विभागको बुधबार निरीक्षण गर्ने क्रममा उनले समान उद्देश्य रहेका संस्थासँग सहकार्य गर्दै आफ्ना कार्य सम्पादनलाई तथ्यपरक र वैज्ञानिक बनाउनुपर्नेमा जोड दिइन्। विकसित राष्ट्रका औद्योगिक गतिविधिका कारण जलवायु परिवर्तन भएको र त्यसको प्रभाव संसारमै परेको भएपनि नेपालजस्ता साना मुलुकमा मानवीय तथा भौतिक क्षति हुने गरेको मन्त्री भुसालको भनाइ थियो। उनले भूक्षय, बाढीपहिराजस्ता मौसमजन्य विपद्का असरलाई पनि जल तथा मौसम विज्ञान विभागले अध्ययनमा समेट्नुपर्ने बताइनु। उनले भनिन्, 'बाढी तथा पहिराको असर हामीले झेलिरहेका छौँ। यस वर्ष सिन्धुपाल्चोक र मनाङमा ठूलो जनधनको क्षति भएको छ।' उनले मौसमजन्य विपत्तिबाट जनताको जीवनको रक्षा गर्ने तथा हुनसक्ने असरलाई न्यूनीकरण गर्नका लागि सूचना प्रवाह महत्वपूर्ण रहेको र त्यसका लागि विभागले २४ सै घण्टा काम गर्दै आएको भन्दै खुशी व्यक्त गरिन्। मन्त्री भुसालले सङ्गठन पुनःसरचना गरेर अगाडि बढ्नका लागि सूचना प्रविधि (आइटी)सम्बन्धी दरबन्दी समयानुकूल बनाउन आफूले सक्दो पहल गर्ने प्रतिबद्धता व्यक्त गरिन्। जलस्रोत तथा सिँचाइ सचिव सागरकुमार राईले स्वीकृत कार्ययोजनाअनुसार छिटो र छरितो आफ्ना लक्ष्य पूरा गर्न निर्देशन दिए। सो अवसरमा विभागका महानिर्देशक सरजुकुमार वैद्यले विभागका गतिविधिबारे विस्तृत जानकारी गराए।"
कार्यदलको दश बुँदे प्रस्ताव लागू हुन्छ : ओली,"काठमाडौं : नेकपा एमालेका अध्यक्ष केपी शर्मा ओलीले कार्यदलले तयार गरेको दश बुँदे प्रस्तावलाई सिर्जनात्मक ढङ्गले लागू गर्दै पार्टी अगाडि बढाउने बताएका छन्। बुधबार आयोजित पत्रकार सम्मेलनमा ओलीद्वारा जारी वक्तव्यमा दश बुँदे सुझाव प्रस्तावलाई कार्यान्वयन गर्ने ठोस कार्यसूची र तालिका निर्धारण गरेको उल्लेख छ। वक्तव्यमा भनिएको छ, पार्टीभित्र विद्यमान समस्याको समाधान गर्न कार्यदलले तयार गरेको र यस अघि नै पार्टी स्थायी कमिटी तथा केन्द्रीय कमिटीले ग्रहण, अनुमोदन तथा कार्यान्वयन गर्ने निर्णय गरेको दश बुँदे सुझाव प्रस्तावलाई कार्यान्वयन गर्ने ठोस कार्यसूची र तालिका निर्धारण गरेका छौं। दश बुँदे प्रस्तावलाई सिर्जनात्मक ढङ्गले लागू गर्दै पार्टी अगाडि बढ्ने छ। एमाले पार्टीभित्र उत्पन्न समस्या, कटुता र अस्वस्थताका कारण पार्टीले राजकीय भूमिका र सङ्गठनात्मक क्षेत्र दुबैमा ठूलो क्षति बेहोर्नु परेको उनको भनाई छ। पार्टीभित्र लामो समयदेखि जारी समस्याहरुलाई समाधान गर्दै पार्टीलाई एकतावद्ध बनाउन हामीले यसबीचमा अनेकौं प्रयाशहरु गर्यौं, पहलकदमी लियौं। कार्यदल बनायौं। पूर्वप्रधानमन्त्री ओलीले भने, पार्टीको एकतालाई कायम राख्न र थप सुदृढ बनाउन तथा पार्टीलाई विभाजित हुन नदिन सकारात्मक योगदान गर्ने कार्यदलका सदस्यहरु एवं अन्य सबै कमरेडहरुलाई म हार्दिक धन्यवाद ज्ञापन गर्दछु। ओलीले असोज पहिलो हप्ता हुने विधान महाधिवेशन तथा मङ्सिर दोस्रो साता आयोजना हुने राष्ट्रिय महाधिवेशनमा केन्द्रित रहेको बताएका छन्। राष्ट्रिय महाधिवेशन अगाडि नै पार्टी सदस्यता नवीकरण, परिवर्तित सन्दर्भका बारेमा पार्टी पङ्क्तिलाई दिशानिर्देश गर्न राष्ट्रव्यापी अभिमुखीकरण तथा वडा एवं पालिका स्तरका अधिवेशनहरु सम्पन्न गरिसक्ने बताइएको छ। पार्टीलाई वैचारिक रुपमा स्पष्ट, सङ्गठनात्मक रुपमा चुस्त, भावनात्मक रुपमा एकतावद्ध तथा साझा लक्ष्यप्रति सङ्कल्पबद्ध बनाउने उनको विश्वास छ। २०७७ फागुन २३ को सर्वोच्चको फैसलापछि पनि माओवादी केन्द्र पृष्ठभूमिका महत्वपूर्ण कमरेडहरु पार्टी विभाजनको विपक्षमा र एकताको पक्षमा दृढतापूर्वक उभिएको उनले बताए। उहाँहरुको यस निर्णयलाई हार्दिक स्वागत गर्दै दस बुँदेमा समेत एकताको पक्षमा उभिनु भएका कमरेडहरुको निर्णयलाई स्वागत गर्ने र उहाँहरुको पूर्ववत जिम्मेवारी कायम राख्ने प्रस्ताव गरिएको छ।जारी वक्तव्यमा भनिएको छ, दस बुँदे प्रस्तावलाई कार्यान्वयन गर्ने क्रममा आजको नेकपा (एमाले) नेकपाकै निरन्तरताको रुपमा रहेको, यसले नेकपाको बिरासत आत्मसात गरेको र पार्टी निर्माण, विस्तार र एकीकरण पार्टीको विशेषता र संस्कृति रहेको कुरालाई आत्मसात गर्दै रचनात्मक दृष्टिकोण अवलम्बन गरिने छ। बलियो, एकताबद्ध तथा सुदृढ नेकपा (एमाले) पार्टी पङ्क्तिको मात्र होइन, राजनीतिक स्थायित्व, लोकतन्त्र र अग्रगमनका पक्षधर आम जनताको समेत चाहना भएको वक्तव्यमा उल्लेख छ। अध्यक्ष ओलीले नेता कार्यकर्तालाई पार्टीको मूलघरमा फर्किन स्थायी कमिटीले औपचारिक आह्वान गरेको जनाएका छन्। उनले विगतका कुनै क्रियाकलाप, गतिविधिलाई लिएर कुनै पूर्वाग्रह, विभेद र कारवाहीसमेत नहुने धारणा राखेका छन्।"
एकीकृत समाजवादी र लोकतान्त्रिक समाजवादीले पाए वैधानिकता,"काठमाडौं : निर्वाचन आयोगले माधवकुमार नेपाल नेतृत्वको नेकपा (एकीकृत समाजवादी) र महन्थ ठाकुरले नेतृत्वको लोकतान्त्रिक समाजवादी पार्टीलाई वैधानिकता दिएको छ। बुधबार दुबै पार्टीलाई उनीहरुलाई सनाखतपछि दर्ताको प्रमाण पत्र दिएको हो। एमालेबाट झण्डै एकतिहाई केन्द्रीय सदस्य र संघीय सांसदलाई लिएर नेपालले नयाँ पार्टी दर्ता गरेका छन्। आयोगका प्रवक्ता राजकुमार श्रेष्ठले नेकपा एकीकृत समाजवादी दर्ता भएको जानकारी दिए। निर्वाचन आयोगमा नै पुगेर एमालेका ५४ जना केन्द्रीय सदस्य र २९ जना संघीय सांसदले नयाँ दल दर्तामा सनाखत गरेका छन्। वरिष्ठ नेता झलनाथ खनालले दिल्लीस्थित राजदुतावासबाटै सनाखत गरे। आयोगले नयाँ दल दर्ताको प्रक्रियादेखि नै संलग्न भएको खनालको सनाखतलाई मान्यता दिइएको छ। खनालसहित ५५ जना केन्द्रीय सदस्य र ३० जना सांसदले सनाखत प्रमाणित गरेर दल दर्ता भएको उनले जानकारी दिए। ५४ केन्द्रीय सदस्य र २९ संघीय सांसदले आयोगमा नै आएर सनाखत गर्नु भयो, झलनाथ खनालले दिल्लीस्थित राजदुतावासबाट सनाखत गर्नु भएको छ, उनले भने, आयोगले सबै सनाखत जाँचबुझ गरी दल दर्ताको प्रमाण पत्र दिइएको छ। पुरानो नेता झलनाथ खनालसहित प्रदीप नेपालले पनि नयाँ पार्टीमा समावेश भएका छन्। महन्थ ठाकुरको नेतृत्वको लोकतान्त्रिक समाजवादी पार्टी निर्वाचन आयोगमा दर्ता भएको छ। बुधबार आयोगमा पुगी १४ जना सांसदले नयाँ दल दर्ताका लागि गरेको हस्ताक्षर सनाखत भएपछि आयोगले लोकतान्त्रिक समाजवादी पार्टीलाई छुट्टै दलको रुपमा दर्ता गरेको श्रेष्ठले बताए। लोसपाले तत्कालिन जसपाको केन्द्रीय समितिको नभई संसदीय दलको २० प्रतिशत संख्या पुर्याई दल विभाजन भएको छ।"
"कर्णाली गाउँ पस्ने खतरा बढ्यो, भत्किँदै शाहीपुरको तटबन्ध","टीकापुर : लगातारको वर्षाका कारण कर्णाली नदीले तटबन्ध भत्काएपछि कर्णाली गाउँ पस्ने खतरा बढेको छ। टीकापुर नगरपालिका ५ शाहीपुरमा निर्माण गरिएको तटबन्ध बुधबार मात्रै कर्णाली नदीले पाँच मिटरबढी तटबन्ध कटान गरेपछि कर्णाली गाउँ पस्ने खतरा बढेको हो। स्थानीय चन्द्रबहादुर रोक्कामगरले दिएको जानकारी अनुसार नदीमा पानीको सतह बढ्दै गएको छ। पानीको सतह बढ्दै जाँदा तटबन्ध फुटेर गाउँ पस्ने खतरा बढेको रोक्कामगरले बताए।एक महिना अघिदेखि नै कटान गरिरहेको ठाउँमा ठूलो ढुंगा खसालेर नियन्त्रणको प्रयास भइरहेपनि कर्णाली नदीमा पानीको सतह बढ्दै गएको हुनाले तटबन्ध भत्किरहेको छ उनले भने पानीको सतह बढ्दै जाँदा नदी गाउँ पस्ने खतरा बढेको छ। कर्णाली नदीले सो ठाउँमा कटान गरे टीकापुर नगरपालिका वडा नं ५ का शाहीपुर, सिम्रेनी वडा नं ७ को सत्ती, वडा नं ८ को सूर्यपुर, विष्णु कान्तिपुर, वनगाउँ लगायतका गाउँमा असर पर्नेछ। अहिलेसमेत वर्षा भइरहेका कारणले नदी गाउँ पस्ने खतरा बढेसँगै शाहीपुर क्षेत्रका बालबालिकालाई टीकापुर पठाइएको रोक्कामगरले बताए। हामी बाढी प्रभावित क्षेत्रका बालबालिकालाई टीकापुरमा रहेका शिविरमा पठाएका छौं उनले भने नदीको कटान नियन्त्रणका लागि हामी बोरामा बालुवा भरेर नियन्त्रणको प्रयास गरिरहेका छौं। टीकापुर नगरपालिका वडा नं ८ का अध्यक्ष दीर्घबहादुर ठकुल्लाले नदीमा पानीको सतह बढेको र शाहीपुरमा रहेको तटबन्ध भत्किरहेको बताए। कटान नियन्त्रणको प्रयास भए पनि पानीको सतह बढ्दा नदी गाउँ पस्ते खतरा बढेको छ नगरपालिकाका प्रवक्ता समेत रहेका ठकुल्लाले भने बाढीको खतरा बढेसँगै गाउँमा सबैलाई सचेत रहन हामीले सूचना दिइरहेका छौं। सत्ती प्रहरी चौकीका इञ्चार्ज प्रहरी नायब निरीक्षक चंखबहादुर कठायतले नदी गाउँ पस्ने खतरा बढेपछि प्रभावित गाउँहरुमा माइकिंग गरेर सचेत रहन आग्रह गरिएको बताए। नदीमा पानीको सतह बढ्दै जाँदा कटानसमेत बढ्दै गइरहेको छ। कर्णाली नदीको शाहीपुर वन क्षेत्रमा नदीले गतवर्ष निर्माण गरिएको १ सय ५० मिटर बढी तटबन्ध भत्काएपछि नेपाली सेना, प्रहरी र स्थानीयले रोकथामका लागि जैविक तटबन्ध निर्माण गरेका थिए। दैनिक रुपमा कटान हुन थालेपछि टीकापुर नगरपालिका वडा नं ५, ६, ७ र ८ का स्थानीयहरु त्रसित बनेका छन्। नदीले सो क्षेत्रमा कटान गर्दा शाहीपुर हुँदै नारायणपुर र सत्ती क्षेत्रमा नदी पस्ने खतरा छ। कर्णाली नदीको चिसापानीबाट दक्षिणी क्षेत्रमा नदीको बीचमा थुप्रै टापुहरु रहेका छन्। वर्षेनी ती टापुहरुमा बालुवा थुप्रिने गर्दा नदीले धार परिवर्तन गरेर निर्माण गरेको तटबन्ध समेत भत्काउँदै आएको छ। राष्ट्रिय गौरवको रानी, जमरा, कुलरिया सिचाईं आयोजना सुरु भएसँगै कर्णाली नदीले कटान गर्दै आएको कमाण्ड क्षेत्रभित्रका जमिन सुरक्षाका लागि तटबन्ध गर्दै आएको भए पनि वर्षेनी कटानको समस्या भने कम हुन सकेको छैन।"
दिदीलाई बलात्कार गरेको आरोपमा भाइ पक्राउ,गोरखा : सौतेनी दिदीलाई बलात्कार गरेको आरोपमा गोरखामा एक पुरुष पक्राउ परेका छन्। सिरानचोक गाउँपालिका निवासी दिदीलाई बलात्कार गरेको आरोपमा २६ वर्षका भाइ पक्राउ परेका प्रहरी नायव उपरीक्षक प्रकाश दाहालले जानकारी दिए। गत सोमबार फरक क्षमता (बोल्न नसक्ने) सौतेनी दिदीलाई घरमा सुतिरहेको ठाउँबाट तानेर भान्सा कोठामा लगेर बलात्कार गरेको पीडितले आफ्ना श्रीमान र जेठानीलाई जानकारी दिए पछि प्रहरीमा उजुरी परेको थियो। प्रहरीले उनलाई मंगलबार राती पक्राउ गरी बुधबार जबर्जस्ती करणी शीर्षकमा मुद्धा दर्ता भएको छ।
"विश्वभर आज: चिनियाँ विद्यार्थीलाई सी जिनपिङ बिचार अनिवार्य, संसारभर रक्तचापका बिरामी ह्वात्तै बढे","चीनको पाठ्यक्रममा राष्ट्रपति सी जिङपिङको विचारधारा अनिवार्य बेइजिङ: चीनले आफ्नो राष्ट्रिय पाठ्यक्रम परिमार्जन गर्दै विद्यार्थीहरुले चिनियाँ राष्ट्रपति एवं कम्युनिस्ट पार्टीका नेता सी जिङपिङको बिचारधारा अनिवार्य रुपमा लागू गरेको छ । समाजवादलाई प्राथमिकतामा राख्न प्राथमिक विद्यालयलदेखि विश्वविद्यालय तहसम्मका विद्यार्थीहरुले राष्ट्रपति सी जिङपिङको बिचार अनिवार्य रुपमा पढ्नुपर्ने बनाइएको हो । नयाँ पाठ्यक्रम मंगलबारदेखि जारी गरिएको छ । चीनको शिक्षा मन्त्रालयका अनुसार राष्ट्रपति सी जिङपिङको बिचार राष्ट्रिय पाठ्यक्रममा समावेश गराइँदा युवा पुस्तामा मार्क्सवादी बिचारधारा स्थापना गर्न मद्दत पुग्ने समेत बताइएको छ । नयाँ पाठ्यक्रमको लागि नयाँ निर्देशिकाहरु समेत जारी गरिएको छ । परिमार्जित पाठ्यक्रममार्फत विद्यार्थीहरुमा देशभक्तिको भावना र पार्टीको संकल्प पूरा गर्ने उद्देश्य राखिएको छ । राष्ट्रपति सी जिङपिङको बिचारधारामा आधारित परिमार्जित पाठ्यक्रमलाई सन् २०१८ को संविधानअनुसार जारी गरिएको हो । चीनका कतिपय विश्वविद्यालहरुमा पहिलेदेखि नै राष्ट्रपतिको बिचारधारा पठनपाठन गराउँदै आइएको छ । चीनका सबै तहका विद्यालयहरुमा राष्ट्रपतिको बिचारधारा अनिवार्य हुने गरी राष्ट्रिय पाठ्यक्रममा समावेश गराइएको यो पहिलो पटक हो । ००० अगष्ट ३१ भित्रै सेना फिर्ती गर्न बाइडेनको जोड वासिङटनः अमेरिकी राष्ट्रपति जो बाइडेनले संयुक्त राज्य अमेरिकाले अफगानिस्तानबाट सेना फिर्ता गर्न तिब्र रुपमा काम गरिरहेको बताएका छन् । मंगलबार ह्वाइट हाउसमा आयोजित शीर्ष बैठकमा बाइडेनले सैन्य फिर्तीको लागि तोकिएको अगष्ट ३१ भित्रै पूर्ण रुपमा सेना फिर्ता गर्न आफूहरुले तिब्र रुपमा काम गरिरहेको बताएका हुन् । अफगानिस्तानबाट सैन्य फिर्ताको लागि ३१ अगष्टसम्मको मिति तोकिएको थियो । अगष्ट ३१ सम्म सेना फिर्ता नगरे परिणाम नराम्रो हुने भन्दै तालिबानले चेतावनी दिसकेको छ । जी ७ का शीर्ष नेताहरुले अगष्ट ३१ को समयसीमा थप्न अमेरिकालाई दबाब दिइरहेका थिए । राष्ट्रपति बाइडेनले भने समयसीमा भित्रै सेना फिर्तीमा जोड दिएका छन् । सैन्य फिर्तीको समयसीमा पुग्न सकिने या नसकिने तालिबान शासकमा भर पर्ने बताउँदै राष्ट्रपति बाइडेनले भनेका छन्, लक्ष्यसम्म पुग्ने या नपुग्ने भन्ने नयाँ तालिबान शासकमा निर्भर छ । यद्यपि, अमेरिकाले भने अगष्ट ३१ भित्रै सेना फिर्तीको लागि तिब्र रुपमा काम गरिरहेको छ । यदी योजनाअनुसार काम भएमा हामीले एक हप्ताभित्रै सबै सेना फिर्ता गर्ने लक्ष्य राखेका छौँ । अगष्ट १४ पछि अफगानिस्तानबाट करिब ७० हजार ७ सय मानिसको उद्धार गरिसकेको समेत राष्ट्रपति बाइडेनले जानकारी दिएका छन् । हाल अफगानिस्तानमा ६ हजार अमेरिकी सेना तैनाथ छन् । यसैबीच बेलायती प्रधानमन्त्री बोरिस जोनसनले जी ७ का सदस्य राष्ट्रहरुले तालिबान सरकारलाई मान्यता नदिने बताएका छन् । तालिबानको शासनमा सबैथोक चल्दैन । आफूले चाहेको खण्डमा अगष्ट अघि र पछि पनि मानिसहरु अफगानिस्तान छोड्न पाउँछन्, उनले भनेका छन् । ००० जापानी अदालतद्धारा आपराधिक समूहका नाइकेलाई मृत्युदण्ड टोक्यो: एक आपराधिक समूह याकुजा माफियाका नाइकेलाई जापानी अदालतले मृत्युदण्डको सजाय सुनाएको छ । याकुजा माफिया समूह अन्तर्गत कुदोकाईका नाइके सातोरु नोमुरालाई अदालतले सो सजाय सुनाएको हो । नोमुरालाई निर्दोष नागरिकको अपहरणपछि हत्या, दर्जनौँ उच्च पदस्थ व्यक्तित्वहरुको हत्या आदिको आरोपमा मृत्युदण्डको सजाय सुनाएको अदालतले जनाएको छ । फुकोउका जिल्ला अदालतले मंगलबार ७४ वर्षीय नोमुरालाई मृत्युदण्ड सुनाएको हो । यद्यपि, जापानी सञ्चारमाध्यमहरुले भने अपराधीले गरेको सजायको लागि अदालतले पर्याप्त प्रमाणविना नै मृत्युदण्ड सुनाएको बताएका छन् । जापानमा १७ औँ शताब्दीमा स्थापना भएको याकुजा गिरोह अन्तर्राष्ट्रिय अपराधीहरुको समूहको रुपमा चिनिन्छ । याकुजा गिरोहले जापान, दक्षिण कोरिया, अमेरिका लगायत क्षेत्रमा अधीन जमाएको बताइन्छ । करिब २ लाख भन्दा बढी सदस्य रहेको भनिएको याकुजा माफिया पछिल्लो समय विभाजित बनेको बताइन्छ । यो समूह लागूऔषध, हत्या हिंसा, ठगी, गैरकानूनी व्यापार आदिमा संलग्न हुने गरेको बताइन्छ । ००० तालिबान नेता र चिनियाँ राजदूतबीच भेटवार्ता काबुलः तालिबानी नेता अब्दुल सलाम हनफी र चिनियाँ राजदूत वाङ यूबीच मंगलबार काबुलमा भेटवार्ता भएको छ । भेटमा अफगानिस्तानको हालको अवस्था, राजनैतिक सुरक्षा, दुईपक्षीय सम्बन्ध र चीनको सहायताबारे चर्चा भएको तालिबानका प्रवक्ता मोहम्मद नईमले जानकारी दिएका छन् । अफगान नागरिक, विदेशी नागरिक र अफगान सहयोगीहरुले अफगानिस्तान छोडिरहेका छन् । अमेरिकालगायत कैयौँ मुलुकले अफगानिस्तानस्थित आफ्ना दूतावास बन्द गरिसक्दा चिनियाँ अधिकारीहरु तालिबानसँग सम्बन्ध विस्तार गर्न अग्रसर देखिएको छ । तालिबानले सत्ता कब्जा गरेपछि पनि चीनले काबुलस्थित आफ्नो दूतावास सञ्चालन गर्दै अफगानिस्तानको पुनर्निर्माणका लागि काम गर्ने प्रतिवद्धता व्यक्त गरेको छ । ००० संसारभर उच्च रक्तचापका बिरामी दोब्बरः अध्ययन लण्डन: संसारभर उच्च रक्तचापका बिरामी अनपेक्षित रुपमा बढेको बुधबार लण्डनबाट सार्वजनिक एक अध्ययनले देखाएको छ । विश्वव्यापी रुपमा गरिएको सो अध्ययनले ३० वर्षयता संसारभर उच्च रक्तचापका बिरामी दोब्बर भएको देखाएको हो । इम्पेरियल कलेज लण्डनमा आवद्ध ग्लोबल हेल्थ विशेषज्ञ मजिद इज्जातीको नेतृत्वमा ग्लोबल टीमले उच्च रक्तचापसम्बन्धी सो अध्ययन गरेको थियो । रक्तचाप सम्बन्धी विश्वभरको तथ्यांकको आधारमा उक्त अध्ययन गरिएको थियो । अध्ययनका लागि हामीले सन् १९९० देखि सन् २०१९ सम्मको समय र ३० देखि ७९ वर्ष उमेर समूहका मानिसको तथ्यांक लिएका थियौँग्लोबल हेल्थ विशेषज्ञ मजिदले भनेका छन्, संसारभर गरिएको अध्ययनमा हामीले ३० वर्षयता उच्च रक्तचापका बिरामी दोब्बर बढेको पाएका छौँ । उक्त अध्ययन करिब १८४ मुलुकमा गरिएको बताइएको छ । अध्ययन अनुसार सन् १९९० मा करिब ६४ करोड ८० लाख बिरामी रहेकोमा २०१९ सम्ममा १ अर्ब ३ करोड बिरामी पुगेका छन् । साथै आधाभन्दा बढी उच्च रक्तचापका बिरामीको उपचार नहुने गरेको पनि अध्ययनले देखाएको छ । ३० देखि ७९ वर्ष उमेर समूहका मानिसहरुमा बढी मात्रामा उच्च रक्तचापको समस्या देखिने गरेको पनि अध्ययनले देखाएको छ । विश्व स्वास्थ्य संगठनका अनुसार उच्च रक्तचाप र उच्च रक्तचापका कारण निम्तिने रोगबाट संसारभर वर्षेनी ८५ लाख मानिसको मृत्यु हुने गरेको छ । ००० कोभिड व्यवस्थापन फितलो भएकोमा ७५ चिनियाँ अधिकारीलाई कारवाही बेइजिङ: चीनमा कोभिडको डेल्टा भेरियन्ट भेटिएपछि व्यवस्थापन फितलो पारेको भन्दै ७५ चिनियाँ अधिकारीहरु कारवाहीमा परेका छन् । संसारभर फैलिरहेको डेल्टा भेरियन्ट नियन्त्रणका लागि चीन सरकारले बनाएको मापदण्डअनुसार प्रभावकारी काम नगरेको भन्दै विभिन्न निकायका अधिकारीहरुलाई कारवाही गरेको बताइएको छ । ती पदाधिकारीहरुलाई कारवाही स्वरुप पदबाट निकालिएको बताइएको छ । जुलाई २० मा चीनमा पहिलो डेल्टा भेरियन्ट फेला परेको थियो । चीनको ३५ भन्दा बढी प्रान्तमा करिब १२०० डेल्टा भेरियन्टका संक्रमित फेला परेको र दैनिक १ सय नयाँ संक्रमित फेला पर्ने गरेको ग्लोबल टाइम्सले जनाएको छ । ००० अल्जेरियाले मोरोक्कोसँगको कुटनीतिक सम्बन्ध तोड्यो अल्जेरिया: दक्षिण अफ्रिकी मुलुक अल्जेरियाले छिमेकी मुलुक मोरोक्कोसँगको कुटनीतिक सम्बन्ध तोडेको छ । छिमेकी मुलुकले शत्रुतापूर्ण कदम उठाएको भन्दै अल्जेरियाले कुटनीतिक सम्बन्ध तोडेको बताइएको छ । पश्चिम सहाराको मुद्दामा मोरोक्को र अल्जेरियाबीच सम्बन्ध दशकौँदेखि तनावपूर्ण रहँदैआएको छ । अल्जेरियाले आजदेखि मोरोक्को राज्यसँगको सम्बन्ध तोडेको छअल्जेरियाका विदेशमन्त्री रामदाने लामम्राले मंगलबार पत्रकार सम्मेलनमा भनेका छन्, मोरोक्कोले अल्जेरियाविरुद्ध सत्रुतापूर्ण कदम चाल्न कहिल्यै रोकेन । कुटनीतिक सम्बन्ध तोडे पनि दुबै देशका वाणिज्य दूतावास भने एकअर्काका लागि खुला रहने छन् । अल्जेरियाको यस्तो घोषणाप्रति मोरोक्कोले भने कुनै प्रतिक्रिया जनाएको छैन । ००० बेलायतमा हानिकारक विषाक्त ग्यास निस्किँदा २४ गम्भीर घाइते लण्डन: बेलायतको ह्याम्पसायर काउन्टीस्थित एक होटलमा विषाक्त ग्यास निस्किँदा २४ जना गम्भीर घाइते भएका छन् । सोलेन्ट होटेल एण्ड स्पामा एक्कासी ठूलो मात्रामा विषाक्त ग्यास निस्किँदा २४ जना गम्भीर घाइते भएको स्थानीय सञ्चारमाध्यमले जनाएका छन् । घाइते सबैलाई उपचारको लागि अस्पताल पुर्याइएको बताइएको छ । सालेन्ट होटेल एण्ड स्पाका जनरल म्यानेजर जर्ज फ्रेन्चले स्थानीय समाचारपत्रसँग भनेका छन्, होटेलमा अकस्मात गम्भीर घटना भयो । विषाक्त ग्यास निस्किएपछि आगलागी भयो । हामीले होटेलबाट सबै गेस्टहरुको उद्धार गरे पनि २४ जना भने गम्भीर घाइते भएका छन् । ००० भारतको चिनाब नदी परियोजनाबारे पाकिस्तानको आपत्ती नयाँदिल्ली: जम्मु कश्मीरमा अवस्थित चिनाब नदीमा जारी भारतीय परियोजनामाथि पाकिस्तानले आपत्ती जनाएको छ । चिनाब नदीमा जारी किरु हाइड्रोइलेक्ट्रिक प्लान्ट प्रोजेक्टमाथि पाकिस्तानले फेरि आपत्ती जनाएको हो । भारतीय सञ्चारमाध्यमका अनुसार पाकिस्तानले गत हप्तादेखि चिनाब नदीमा जारी हाइड्रोइलेक्ट्रिक परियोजनाको डिजाइनमाथि आपत्ती जनाएको छ । भारतले सिन्धु जल सम्झौताअन्तर्गत उक्त परियोजनामा काम गरिरहेको बताए पनि पाकिस्तानले आपत्ती जनाउँदै आएको छ । भारतको किरु हाइड्रोइलेक्ट्रिक प्लान्ट परियोजनाले सिन्धु जल सम्झौताको उल्लंघन गरेको पाकिस्तानको आरोप छ । भारतको सिन्धु जल आयोग प्रमुख प्रदीप कुमार सक्सेनाका अनुसार सम्झौता विपरीत गरिएको उक्त परियोजनाको डिजाइन नमिलेको भन्दै पाकिस्तानले आपत्ती जनाएको हो । पाकिस्तानले हरेक तीन महिनाको अन्तरालमा सो परियोजनामाथि आपत्ती जनाउँदै आएको छ । सन् १९६० मा सिन्धु जल सम्झौता भएको थियो । यस विषयमा भारत र पाकिस्तानबीच पटकपटक विवाद हुँदैआएको छ । संयोजन: अस्मिता खड्का"
गण्डकीका मन्त्रीको सम्पत्ति विवरण : करोडौं नगद मौज्दातदेखि ३० करोडसम्म ऋण,"पोखरा : गण्डकी प्रदेशका २ जनाबाहेक ९ जना मन्त्रीको सम्पत्ति विवरण सार्वजनिक भएको छ। मुख्यमन्त्री कृष्णचन्द्र नेपाली पोखरेलसहितका ७ जना मन्त्रीहरुले आफूहरु ऋणमा रहेको विवरण दिएका छन्। पोखरेलले २५ लाख रुपैयाँ ऋण लागेको विवरणमा उल्लेख गरेका छन्। १ जना मन्त्रीले भने अरुलाई ऋण दिएको जनाएका छन्। पोखरेलले काठमाडौं, तनहुँ, नवलपुरमा जग्गा भएको विवरण पेस गरेका छन्। कतिपय जग्गा पुर्ख्यौली सम्पतिबाट आएको उल्लेख गरेका उनले जग्गा किन्न बैंकबाट ऋण लिएको पनि जनाएका छन्। उनले कृषि विकास बैंकबाट २५ लाख रुपैयाँ ऋण लिएका हुन्। उनीजस्तै अरु मन्त्रीहरुले पनि जग्गा किन्न र उद्योग व्यवसायका लागि ऋण लिएको सम्पत्ति विवरणमा उल्लेख छ। कानुन, सञ्चार तथा प्रदेश सभा मामिलामन्त्री विन्दुकुमार थापाले विभिन्न बैंकबाट ३० करोड रुपैयाँभन्दा बढी ऋण लिएको उल्लेख गरेका छन्। उनको नाममा बैंकहरुमा नगद १० करोड रुपैयाँ पनि छ। उद्योगी व्यवसायीसमेत रहेको मन्त्री थापाले उद्योग व्यवसायकै सन्दर्भमा बैंकहरुबाट ऋण लिएका हुन्। उनी र उनका २ श्रीमती राधा र मनलक्ष्मी थापाका नाममा पोखरा दर्जनभन्दा बढी ठाउँमा जग्गा छ। तीमध्ये कतिपयमा घर तथा होटल छ। ९० तोला सुन, ५० तोला चाँदी र १५ तोला हीरा सम्पत्ति रहेको थापाको विवरणमा उल्लेख छ। मन्त्री थापाले होटल, ट्रेड मल लगायतमा रहेको लगानी पनि सम्पत्ति विवरणमा समावेश गरेका छन्। मुख्यमन्त्री तथा मन्त्रिपरिषदको कार्यालयको वेबसाइटमा मन्त्रीहरुको सम्पत्ति विवरण मंगलबार सार्वजनिक गरिएको हो। यो विवरण राष्ट्रिय सतर्कता केन्द्रमा समेत पठाइएको उल्लेख छ। गण्डकी प्रदेश सरकारको आचारसंहितामा मन्त्री भएको ६० दिनभित्र सम्पत्ति विवरण सार्वजनिक गर्नुपर्ने उल्लेख छ। सार्वजनिक पद धारण गरेका व्यक्तिले हरेक वर्ष सम्पत्ति विवरण बुझाउनुपर्ने भ्रष्टाचार निवारण ऐन २०५९ मा प्रावधान छ। युवा तथा खेलकुद मन्त्री दीपक मनाङे भनिने राजीव गुरुङ र कृषिमन्त्री चन्द्रबहादुर बुढाले सम्पत्ति विवरण उपलब्ध गराएका छैनन्। शिक्षा मन्त्री मेखलाल श्रेष्ठसँग ७ करोड ९० लाख रुपैयाँ ऋण छ। उनले १५ लाख रुपैयाँ नगद रहेको सम्पति विवरण पेस गरेका छन्। उनले आफूसँग १ किलो सुन भएको पनि उल्लेख गरेका छन्। उनका काठमाडौं र स्याङ्जाका ६ ठाउँमा जग्गा छ। पर्यटनमन्त्री मणिभद्र शर्मा कँडेलसँग २ करोड ६७ लाख रुपैयाँ ऋण छ। उनको बागलुङमा ४८ लाख ५० हजारमा किनेको घर छ। बागलुङ, चितवन र रुपन्देहीमा जग्गा भएका उनील २५ तोला सुन लगायत सम्पत्ति रहेको विवरण पेस गरेका छन्। अर्थमन्त्री रामजी बरालसँग १ करोड रुपैयाँ ऋण छ। उनको एभरेस्ट बैंकमा ३ लाख नगद छ। पोखराका २ ठाउँमा उनको जग्गा छ। वन तथा वातावरण मन्त्री दीपक थापा मगरसँग साढे ६१ लाख रुपैयाँ ऋण छ। स्याङ्जा र पोखरामा जग्गा भएका उनले ३० तोला सुन रहेको पनि जनाएका छन्। ऊर्जा तथा सिँचाइ मन्त्री हरिशरण आचार्यसँग ४० लाख रुपैयाँ ऋण छ। ५० लाख रुपैयाँ ऋण लिएकोमा १० लाख तिरिसकेको उनले उल्लेख गरेका छन्। उनीसँग ८ तोला सुन र गोरखामा अमूल फर्निचर उद्योग छ। पुर्ख्यौली घरजग्गा गोरखामा उनका बुवाको नाममा छ। भौतिक मन्त्री कुमार खड्काले भने ८५ लाख रुपैयाँ अरुलाई नै ऋण दिएको उल्लेख गरेका छन्। उनको पोखरामा घरजग्गा छ। श्रीमती कल्पनाका नाममा १ करोड रुपैयाँभन्दा बढी नगद छ भने सुन ९५ तोला सुन छ। स्वास्थ्य तथा जनसंख्यामन्त्री मधुमाया अधिकारी गुरुङले सहिद परिवार स्वरुप पाएको राहत रकमबाट चितवन र मकवानपुरमा जग्गा किनेकी छन्। उनको लमजुङ दूधपोखरीमा पनि घर छ। उनी ३ तोला सुन र ८ लाख ६० हजार नगदकी धनी छन्।"
सेवाग्राहीलाई अनिवार्य एन्टिजेन परीक्षण,"परासी : पश्चिम नवलपरासीका सरकारी कार्यालयमा आउने सेवाग्राहीका लागि एन्टिजेन परीक्षणको रिपोर्ट अनिवार्य गरिएको छ। जिल्लाभर अभियानकै रुपमा सञ्चालन गरिन लागेको एन्टिजेन परीक्षण बुधबारबाट जिल्ला प्रशासन, रामग्राम नगरपालिका र सरावल गाउँपालिकाबाट सुरु गरिएको छ। एन्टिजेन परीक्षणको व्यवस्था स्वास्थ्य कार्यालयले गरेको छ। एन्टिजेन परीक्षणका लागि सम्बन्धित कार्यालयको मुलगेटमा व्यवस्था गरिएको छ। १० मिनेटभित्र परीक्षणको रिपोर्ट दिने गरिएको छ। रिपोर्ट हेरेर कर्मचारीहरुले सेवा दिने गरेका छन्। कोभिड नियन्त्रणका लागि रणनीति तयार गर्न सहज हुने भएकाले यो अभियान सुरु गरिएको प्रमुख जिल्ला अधिकारी धर्मेन्द्र कुमार मिश्रले बताए। पर्याप्त परीक्षण भएको छैन। त्यसले जिल्लामा कोभिडको जोखिम कति छ भनेर यकिन गर्न समस्या भएकाले अभियान सुरु गरिएको हो। प्रजिअ मिश्रले भने। अभियान अन्तरगत सबै पालिका र भिडभाड हुने मालपोत, नापीलगायतका कार्यालयमा पनि क्रमशः सुरु गरिने उनले बताए। बुधबार कुल ४ सय १८ जनाको परीक्षण गरिएकोमा सबैको रिपोर्ट नेगेटिभ आएको स्वास्थ्य कार्यालयका प्रमुख कृष्ण प्रसाद पोखरेलले जानकारी दिए। हाल जिल्लामा संक्रिय संक्रमितको संख्या १ सय ३ जना छ। एन्टिजेन परीक्षण अन्य समयमा पनि शंकास्पद व्यक्तिहरुमा गरिदैं आएको र त्यस क्रममा केहीमा पोजेटिभ देखिएको स्वास्थ्य प्रमुख पोखरेलले बताए। एन्टिजेन किट प्रयाप्त रहेकोले परीक्षणमा समस्या नहुने स्वास्थ्य कार्यालयले जनाएको छ। अभियानको १०१५ दिनमा जिल्लामा कोभिडको अवस्थाको मोटोमोटी अवस्था बाहिर आउने स्वास्थ्य कार्यालयले जनाएको छ।"
"७ प्रदेश अव्यवहारिक छ, १० प्रदेश बनाउनुपर्छ : यादव","विराटनगर : जनता समाजवादी पार्टीका अध्यक्ष उपेन्द्र यादवले आन्दोलनबाट प्राप्त भएको उपलब्धिलाई संस्थागत गरेर अघि बढ्ने बताएका छन्। विराटनगरमा बुधबार आयोजित पार्टीको अभिमुखिकरण कार्यक्रमलाई सम्बोधन गर्दै यादवले विगतको आन्दोलनबाट प्राप्त भएको उपलब्धिलाई उल्टाउने शक्तिहरु अझै सक्रिय रहेकाले जनआन्दोलन र मधेश आन्दोलनबाट प्राप्त भएको उपलब्धिलाई संस्थागत गरेर अघि बढ्ने बताएका हुन् । २००७ सालको उपलब्धि र २०४६ सालको उपलब्धि संस्थात नगरेका कारण मुलुक पटक पटक प्रतिगमन भएको यादवको दाबी छ। उनले भने,२०६२६३ सालको उपलब्धि संस्थागत नगरे फेरि केपी ओलीजस्ता प्रतिगमन गर्ने समूहले उल्टाउनमा लाग्ने छ। लामो समयको बलिदान र आन्दोलनबाट आएको संघीय लोकतान्त्रिक गणतन्त्रलाई संस्थागत गरेर संविधान रहेको त्रुटीलाई सच्याएर संविधानलाई परिमाजित गर्ने उनले बताए । उनले संघियतालाई संस्थागत गरेर संविधानलाई परिमार्जित गर्दै जाने बताए। अहिलेको सात प्रदेश अवैधानिक र अव्यवहारिक छ, राज्य पुर्नसंरचना आयोगको सुझावको आधारमा १० प्रदेश बनाउनुपर्नेछ। पहिचान र सामर्थ्यको आधारमा संघीय राज्य नबनाएर मुलुकमा मधेशी, थारुसंगै लम्बुवानसहितको जनजातिहरुको अधिकार स्थापित हुँदैन। उनले भने, पहिचानको आधारमा राज्यको पुनसंरचना गर्नुपर्छ। अध्यक्ष महन्थ ठाकुर र राजेन्द्र महतो प्रति अंकित गर्दे यादवले केही बेइमानहरूले जसपाले थालेको लडाइँको मैदान छाडेर ओलीकै कित्तामा पुगेको टिप्पणी गरे। उनले भने, महन्थ ठाकुर एण्ड कम्पनी ओलीकै असंवैधानिक र अवैध कदमको साथ लागेर मन्त्री हुन गए र समाप्त भए। हिजो पनि उनीहरुको दाउँ मन्त्री मात्र बन्ने थियो, आज पनि त्यही चरित्र देखिँदैछ। उनले महन्थलाई प्रधानमन्त्री बनाउँछु भनेपछि मानेपनि महन्थ आफैँ हस्ताक्षर गरेको २ घण्टामै सहमति तोडेर भागेको आरोप लगाए। नेकपा एमाले अध्यक्ष केपी शर्मा ओली हिटलर जस्तै निर्वाचित तानाशाह बन्न खोजेकोले पतन भएको अध्यक्ष यादवले बताए।लिपुलेक र कालापानीसहितको नक्सा जारी गरेर ओलीले ढोँगी राष्ट्रवादको खोल ओढेका थिए। तर त्यसको केही दिनमै नक्कली राष्ट्रवाद उदांगियो,उनले भने। कार्यक्रममा जसपा वरिष्ठ नेता अशोक कुमार राईले नेपाली राजनीतिमा अन्तर्राष्ट्रिय राजनीतिक हस्तक्षेप बढेर गएकोले जनता समाजवादी पार्टीले नेपाली राजनीतिलाई केलाएर अघि बढ्नुपर्ने अवस्था रहेको बताए। मधेश र पहाड जोड्न शक्ति निर्माणमा आफुहरु लागेको उनले बताए। जसपामा केही व्यक्ति गए, जानु नै थियो। उनले भने,विभाजन भन्नु गलत हो। अर्को नेता महेन्द्र राय यादवले जसपाबाट गएका नेताहरुमा प्रतिगमन र दक्षिणपंथी विचारबाट विचलितत भएको बताए । उनले भने,नैतिकता पतन भएकालाई जनताले बस्तीमा छिर्न दिने छैनन्।"
"नेप्सेमा ४८ अङ्कको गिरावट, कारोबार रकमसमेत घट्यो","काठमाडौं : मङ्गलबारजस्तै धितोपत्र बजारमा बुधबार पनि शेयर कारोबार मापक नेप्से परिसूचक उच्च अङ्कले घटेको छ। नेपाल स्टक एक्सचेञ्जका अनुसार नेप्से ४८४४ अङ्कले घटेर तीन हजार ७६४४ मा ओर्लेको छ। यस्तै ठूला कम्पनीको शेयर कारोबार मापन गर्ने सेन्सेटिभ परिसूचक ९६७ विन्दुले घटेर ५६७९९ मा ओर्लेको छ। नेप्सेसँगै कारोबार रकमसमेत आज खुम्चिएको छ। कूल २२७ कम्पनीको एक करोड ९५ लाख ९९ हजार ८९ कित्ता शेयर रु १२ अर्ब नौ करोड २१ लाख तीन हजार ५०४ मूल्यमा खरिद बिक्री भए। बुधबारको कारोबारपछि बजार पूँजीकरणसमेत ओरालो लागेको छ। नेप्सेका अनुसार कूल रु ४२ खर्ब ९८ अर्ब ४० करोड ८९ लाख ६० हजार बराबर पुगेको छ। नेप्सेका अनुसार बुधबार कारोबार भएका १३ वटै उपसमूहको शेयर मूल्यमा गिरावट आएको छ। बैंकिङ २९४७, व्यापार ४११९, होटल तथा पर्यटन ५१३१, विकास बैंक १६५५९, जलविद्युत् १३४, वित्त २१२९, निर्जीवन बीमा ४२२५३, उत्पादन १६२६५, अन्य ३२७२, लघुवित्त ५७१, जीवन बीमा ३५४७४, सामूहिक लगानी कोष ०१८ र लगानी २२२ विन्दुले ओरालो लागेका छन्। कारोबारका आधारमा अरुण काबेली पावर शीर्ष स्थानमा रहेको छ। सो कम्पनीको रु ४८ करोड ७१ लाख पाँच हजार ३४६ बराबरको कारोबार भयो। यस्तै रिडी हाइड्रोपावर रु ४८ करोड ७० लाख ६५ हजार २१८, अरुण भ्याली हाइड्रोपावर रु ४६ करोड ७१ लाख ११ हजार ३०७, नेशनल हाइड्रोपावर रु ३६ करोड २८ लाख १० हजार ४४१ र आइसिएफसी फाइनान्स रु ३५ करोड ९७ लाख ८० हजार २३२ बराबरको कारोबार भई शीर्ष स्थानमा रहे। नेप्सेका अनुसार जीवन विकास लघुवित्त र आइसिएफसी फाइनान्सको शेयर मूल्यमा १० प्रतिशतको वृद्धि भई सकारात्मक सर्किट लाग्यो। माउण्टेन इनर्जी नेपाल ७६९, दिव्यश्वरी हाइड्रोपावर ३२६ र साधना लघुवित्तका लगानीकर्ताले २७१ प्रतिशतले कमाए। यस्तै खानीखोला हाइड्रोपावर ९९८, जानकारी फाइनान्स ६०६, जनरल इन्स्योरेन्स कम्पनी ५६९, नेपाल फाइनान्स ५५६ र हिमालयन पावर पार्टनरका लगानीकर्ताले ५५५ प्रतिशतले गुमाए। रासस"
नेकपा एकीकृत समाजवादीले पायो आयोगबाट दर्ता प्रमाणपत्र,"काठमाडौँ: नेकपा एमालेबाट विभाजित भई माधवकुमार नेपालको नेतृत्वमा गठन भएको नयाँ पार्टी नेकपा (एकीकृत समाजवादी)ले निर्वाचन आयोगबाट दल दर्ताको प्रमाणपत्र पाएको छ। आयोगले बुधबार नेकपा (एकीकृत समाजवादी) लाई दलको रुपमा दर्ता प्रमाणपत्र उपलब्ध गराएको हो । सचिव सुरेश अधिकारीको हस्ताक्षर रहेको दर्ता प्रमाणपत्र १६६ दर्ता नम्बर सहित बुधबार राति सार्वजनिक भएको हो। नेता नेपालसहित समाजवादीका अरु नेताहरुले समेत दर्ता प्रमाणपत्रको तस्बिर सामाजिक सञ्जाल मार्फत सार्वजनिक गरेका छन् । नेपाल नेतृत्वको नयाँ पार्टी नेकपा (एकीकृत समाजवादी)मा तत्कालिन एमालेका वरिष्ठ नेता झलनाथ खनाल, प्रदीप नेपाल सहित राजेन्द्र पाण्डे, रामकुमारी झाँक्री सहित एमालेका ५५ केन्द्रीय सदस्य र ३० सांसद छन् । शेरबहादुर देउवा नेतृत्वको सरकारले राजनीतिक दल विभाजन सम्बन्धी विधेयक ल्याएपछि माधव नेपाल र जसपाका नेता महन्थ ठाकुरले आआफ्नै नेतृत्वमा निर्वाचन आयोगमा नयाँ दल दर्ता गरेका हुन् ।"
परमादेश सरकारले राष्ट्रिय हितविरुद्ध निर्णय गरेर परिचय दिन सुरु गर्यो : ओली,"काठमाडौं : नेकपा एमालेका अध्यक्ष केपी शर्मा ओलीले जनादेशको सरकारलाई विस्थापन गरेर परमादेशबाट बनेको सरकारले प्रारम्भदेखि नै जनहित र राष्ट्रिय हितका विरुद्धका निर्णयहरु गरेर आफ्नो परिचय दिन सुरु गरेको बताएका छन्। उनले दल विभाजन सम्बन्धी अध्यादेशमार्फत् पार्टीलाई विभाजित गर्ने र राजनीतिमा विकृति भित्र्याउने काम सुरु गरेर आफ्नो अलोकतान्त्रिक चरित्र प्रदर्शन गरेको दाबी गरेका हुन्। सरकारले एमाले फुटाउनकै लागि अध्यादेश ल्याएको आरोप लगाए। बुधबार तुलसीलाल स्मृति प्रतिष्ठान, च्यासलमा आयोजित पत्रकार सम्मेलनमा एमाले अध्यक्ष ओलीले सरकारले राजनीतिक पार्टीभित्र बदनियतका साथ प्रमुख प्रतिपक्ष दल फुटाउने काम गरेको दाबी गरे। उनले प्रतिनिधि सभाका सभामुख अग्नि सापकोटासमेत एमाले विभाजनमा सामेल भएको आरोप लगाए। एमालेले गरेको कारवाही सदर नगरेर सभामुखले एमाले विभाजनमा समावेश भएको बताउँदै ओलीले भने, प्रचण्डले निस्काशन गर्दा, हतार हतार कारवाही गर्नुभयो । एमालेको कारवाही अगाडि किन बढेन ?, ओलीले सभामुखको पदबाट पक्षधरता छाड्न नसक्ने, मर्यादामा बस्न नसक्ने संसदीय प्रणालीका लागि दुखको कुरा भएको प्रतिक्रिया दिएका छन्। अध्यक्ष ओलीले नेकपा (एमाले) बाट विभाजित भएर अलगै पार्टी दर्ता गर्ने प्रयास गरिरहेका नेतालाई हानिकारक बाटो छाडेर पार्टी एकतामा आवद्ध हुन र आफ्नो मूलघरमा फर्किन अनुरोध गरेका छन्। विभाजनकारी गतिविधि र अलग दल दर्ताको प्रक्रियाबाट अलग भएर पार्टी एकतामा योगदान गर्ने कमरेडहरूलाई पार्टीमा हार्दिक स्वागत गरिने र यस अघिका कुनै पनि क्रियाकलापलाई लिएर पूर्वाग्रह नराखिने र ; भेदभाव या कार्बाही नहुने पनि स्पष्ट पार्न चाहन्छौं । उनले प्रेस विज्ञप्तिमार्फत भनेका छन्, पार्टीका सम्पूर्ण नेता, कार्यकर्ता, सदस्य र शुभेच्छुकहरूलाई पार्टीको एकता र अग्रगतिका निम्ति आआफ्नो स्थानबाट अधिकतम योगदान गर्न तथा असहमति प्रकट गर्दा मर्यादित र संयमित रूपमा प्रस्तुत हुन आह्वान गर्दछौं । ओलीले प्रमुख प्रतिपक्षका रुपमा एमालेले लोकतन्त्र र संविधानको रक्षा एवं मलुकको विकास र समृद्धिका लागि निरन्तर पहरेदारी गरिरहने बताएका छन्। जनहितका विरुद्ध, राष्ट्रिय हितका विरुद्ध र लोकतन्त्रका विरुद्ध निर्णयहरु गरेर आफ्नो परिचय दिन सुरु गरेको छ । दल विभाजन सम्बन्धी अध्यादेशमार्फत् यसले मुलुकका पार्टीहरुलाई विभाजित गर्ने र राजनीतिमा विकृति भित्र्याउने काम सुरु गरेर आफ्नो अलोकतान्त्रिक चरित्र प्रदर्शन गरेको छ । भूमिसम्बन्धी आयोग विघटन गरेर यसले मुलुकका लाखौं भूमिहीन र सुकुम्बासीका छातीमा बुट प्रहार गर्ने र जनविरोधी वर्गचरित्र स्पष्ट पारेको छ। जयसिंह धामीको सन्दर्भमा देखाएको लाचारीपन र युद्धग्रस्त अफगानिस्तानबाट त्यहाँ कार्यरत नेपालीहरु फर्काउने सवालमा अभिव्यक्त किंकर्तव्यविमुढताले यो सरकार राष्ट्रिय हितका प्रश्नमा कति गैरजिम्मेवार छ भन्ने स्पष्ट भएको छ। उनले प्रेस विज्ञप्तिमार्फत भनेका छन्, प्रमुख प्रतिपक्षका रुपमा नेकपा (एमाले) सरकारका यस्ता काम कार्वाही विरुद्ध हरबखत खबर्दारी र विरोध गरिरहने छ । लोकतन्त्र र संविधानको रक्षा एवं मलकको विकास र समृद्धिका लागि निरन्तर पहरेदारी गरिरहने छ।"
सवारी दुर्घटना रोक्न 'रिफ्रेस सेन्टर' स्थापना,"डोटी : लामो दूरीको यात्रामा चालकहरू थकित हुने र अधिकांश सवारी दुर्घटना हुन थालेपछि अत्तरिया डडेल्धुरा जोड्ने भीमदत्त राजमार्गअन्तर्गतको डोटीको बुडर बजारमा अस्थायी ट्राफिक प्रहरी पोष्टले रिफ्रेस सेन्टर स्थापना गरेको छ । ट्राफिक प्रहरीले स्थापना गरेको उक्त सेन्टरमा अब चालकले अनिवार्य रुपमा सवारी रोक्नुपर्ने नियम बनाइएको छ । उक्त सेन्टरमा कम्तीमा चालक र यात्रुले आधा घण्टासम्म आराम गर्न पर्ने नियम रहेको अस्थायी ट्राफिक प्रहरी पोष्ट बुडरका प्रमुख तथा ट्राफिक प्रहरी सहायक निरीक्षक हर्कबहादुर साउँदले बताए । उनकाअनुसार ट्राफिक प्रहरीले सुरक्षित सवारी सञ्चालनबारे कक्षा दिएपछि मात्र चालक पुनः गन्तव्यतर्फ जान पाउने भएका हुन् । निरन्तरको यात्राबाट थकित चालकले रिफ्रेस सेन्टरमा आराम गर्न पाउने, सवारीले पनि रोकिने र गति पनि नियन्त्रण हुने भएकाले सवारी दुर्घटनामा कमी आउने ट्राफिक प्रहरीको दाबी छ । पहाडी राजमार्ग भीमदत्तमा बारम्बार सवारी दुर्घटनाका कारण ठूलो मानवीय क्षति भउको कारण रिफ्रेस सेन्टर स्थापना गरिएको हो । सुदूरपश्चिम प्रदेशका अन्य पहाडी जिल्लाका विभिन्न स्थानमा पनि रिफ्रेस सेन्टरहरु स्थापना गर्ने तयारी भइरहेको प्रदेश ट्राफिक प्रहरी कार्यालय अत्तरियाका प्रमुख तथा ट्राफिक प्रहरी प्रमुख वामदेव गौतमले जानकारी दिए । उता जिल्लाको पुरानो क्षेत्रीय सदरमुकाम दिपायलस्थित पिपल्ला बजारमा पनि जिल्ला ट्राफिक प्रहरी कार्यालयले नागरिक सहायत कक्ष निर्माण गरेको छ । यात्रुलाई परेको समस्या समाधान होस् भन्ने उद्देश्यका साथ दिपायल पिपल्लामा नागरिक सहायत कक्षा स्थापना गरिएको जिल्ला ट्राफिक प्रहरी कार्यालय दिपायलका प्रमुख तथा ट्राफिक प्रहरी नायब निरीक्षक सोभानसिंह कार्कीले जानकारी दिए । उनकाअनुसार सवारी दुर्घटना रोक्न आवश्यकताअनुसार थप अन्य ठाउँमा पनि रिफ्रेस सेन्टर तथा नागरिक सहायता कक्षसमेत स्थापना गरिने भएको छ । बुडरस्थित भीमदत्त राजमार्गमा रिफ्रेस सेन्टर सञ्चालनमा ल्याएपछि सवारी दुर्घटनामा केही कमी आएको चालकहरु बताँउछन् । जिल्लामा हुने अधिकांश सवारी दुर्घटना चालकको लापरबाहीले हुने गरेका र लामो दूरीको यात्रामा चालकलाई आराम चाहिने भएकाले पनि रिफ्रेस सेन्टर तथा नागरिक सहायता कक्षलाई पहिलो प्राथमिकतामा राखी निर्माण गरिन थालिएको जिल्ला प्रहरी कार्यालय डोटीका प्रमुख तथा प्रहरी उपरीक्षक दानबहादुर मल्लले बताए । भौतिक पूर्वाधारको अभावमा जिल्लाका विभिन्न स्थानमा खेलिएका रिफ्रेस सेन्टर तथा नागरिक सहायता कक्षहरू आधुनिक बनाउन नसकिएको ट्राफिक प्रहरीको भनाइ छ । शैलेश्वरी यातायात प्रालि दिपायलका प्रमुख प्रेमबहादुर रावलले दुर्घटना न्यूनीकरणका लागि रिफ्रेस सेन्टर तथा नागरिक सहायता कक्षहरू प्रभावकारी बनेको बताए। यसैगरी दिपायल सिलगढी नगरपालिकाका उपप्रमुख शिवराज खड्काले सवारी दुर्घटना न्यूनीकरणका लागि चालक तथा सहचालकसहित यात्रुसँग जनचेतनामूलक कार्यक्रम गर्न पनि आवश्यक रहेको बताए ।"
"थप २४ सय ८२ जनामा कोरोना संक्रमण पुष्टि , ४४ को मृत्यु",काठमाडौं : पछिल्लो २४ घन्टामा कोरोना भाइरस (कोभिड १९) संक्रमणबाट थप ४४ जनाको मृत्यु भएको छ। मंगलबारको तुलनामा कोरोनाबाट बुधबार ९ जना बढीको मृत्यु भएको हो। मंगलबार कोरोनाबाट ३५ जनाले ज्यान गुमाएका थिए। स्वास्थ्य तथा जनसंख्या मन्त्रालयका अनुसार बुधबार थप २४ सय ८२ जनामा कोरोना भाइरस संक्रमण पुष्टि भएको छ। एन्टिजेनबाट ६२० र पीसीआरबाट १८ सय ८२ जनामा संक्रमण देखिएको हो। मन्त्रालयका अनुसार बुधबार १७ सय ८१ जना संक्रमणमुक्त भएका छन्। हाल सक्रिय संक्रमितको संख्या ३८ हजार २८७ रहेको छ।
माओवादी केन्द्रको प्रवक्तामा महरा,"काठमाडौं : नेकपा माओवादी केन्द्रले प्रवक्ताको जिम्मेवारी कृष्णबहादुर महरा दिएको छ। माओवादी केन्द्रको बैठकले यसअघि प्रवक्ता रहेका नारायणकाजी श्रेष्ठलाई हटाएर महरालाई जिम्मेवारी तोकेको हो। उनलाई माओवादी केन्द्रले प्रकाशन विभाग र राष्ट्रिय सुरक्षा विभागको प्रमुखको पनि जिम्मेवारी दिएको छ। एमाले एकता अगाडि माओवादी प्रवक्तामा पम्फा भुसाल थिइन्। माओवादीले एमालेसँग पार्टी एकता गरेपछि प्रवक्ताको जिम्मेवारीमा श्रेष्ठले पाएका हुन्। महराविरुद्ध बलात्कारको अभियोग लागेपछि सभामुखबाट राजिनामा दिएका थिए। उनले अदालतबाट सफाइ पाएपनि राजनीतिमा फर्किएपछि मुख्य जिम्मेवारी पाउन सकेका थिएनन्। श्रेष्ठलाई माओवादी केन्द्रको प्रवास समितिको इन्चार्जको जिम्मेवारी दिइएको छ। माओवादी केन्द्रले संगठन विभागको प्रमुखमा जनार्दन शर्मा प्रभाकर,संघीय संसदीय विभाग प्रमुखमा देव प्रसाद गुरुङ, अर्थ तथा योजना विभाग प्रमुखको जिम्मेवारी वर्षमान पुनलाई तोकिएको छ। माओवादी केन्द्रको प्रदेश १ इन्चार्ज राम कार्की, प्रदेश २ इन्चार्ज गणेश शाह, बागमती प्रदेश इन्चार्ज हितमान शाक्य, गण्डकी प्रदेश इन्चार्ज हितराज पाण्डे, लुम्बिनी इन्चार्ज चक्रपाणी खनाल बलदेव, कर्णाली इन्चार्ज शक्ति बस्नेत र सुदूरपश्चिम इन्चार्ज खगराज भट्टराईलाई जिम्मेवारी दिइएको छ।"
"नयाँ पार्टी खोल्दै हृदयेश त्रिपाठी, पार्टीको नाममा समाजवादी राख्ने","नेपालगन्ज : स्वतन्त्र राजनीतिक समूहका रुपमा रहेको पूर्वमन्त्री हृदयेश त्रिपाठीले पनि पार्टीको नाम समाजवादी राख्ने भएका छन्। यसअघि उपेन्द्र यादव नेतृत्वको दल र माधवकुमार नेपाल नेतृत्वको नवगठित दलको नाममा समाजवादी जोडिएको छ। अवधि पत्रकार संघ नेपालले बुधबार नेपालगन्जमा आयोजना गरेको पत्रकार भेटघाट कार्यक्रममा नेता त्रिपाठीले आगामी निर्वाचनसम्म नयाँ दल दर्ता भइसक्ने र पार्टीको नाममा समाजवादी जोडिने बताए। उनले भने, हामी कुनै पार्टीमा समावेश हुने वा एकीकरण प्रक्रियामा जान्नौं। आउँदो चुनावसम्म पार्टी छुट्टै पार्टी हुनेछ। आफ्नै दलको निर्वाचन चिन्हबाट उम्मेदवारी दिनेछौं। नेकपा एमालेको निर्वाचन चिन्हबाट सांसद निर्वाचित भएर मन्त्रीसमेत भएका नेता त्रिपाठीले नयाँ पार्टी गठनको अन्तिम चरणमा पुगेको प्रष्ट पारे। पार्टीको नाममा समाजवादी शब्द राख्ने सहमति भएको छ। चार पाँच वटा नामबारे छलफल जारी छ। चाँडै टुंगोमा पुग्छौं, उनले थपे, दलको राजनीतिक प्रस्ताव, आर्थिक नीति, सामाजिक र सांस्कृतिक पक्ष कस्तो हुने भन्ने टुंगो लागिसकेको छ। देश बनेपछि मधेसका समस्या पनि हल हुने उनको जिकिर थियो। मधेसका समस्या भनेको देशकै समस्या हो। जबसम्म देश बन्दैन, तबसम्म मधेसका समस्या हल हुन सक्दैनन्। यही हाम्रो पार्टीको ठम्याइँ हो, त्रिपाठीले भने, ३ दशक लामो मधेस आन्दोलनको क्रममा धेरै क्षति भयो। प्रतिफल आएन। देशका हरेक समस्या समाधान गर्दा मधेसका समस्या पनि समाधान हुनेछन्। उनले क्षेत्रीय दल अर्थात मधेसका नाममा मात्र आफ्नो दल नहुने बताए। त्रिपाठीले पार्टीले किसानका मुद्दालाई बढी प्राथमिकता दिने र तराई, पहाड र हिमालका किसानको प्रतिनिधित्व हुने गरी दलले काम गर्ने बताए। पार्टीमा पश्चिम मधेसका नेताहरुको बाहुल्यता हुने भएपनि दलको चरित्र मधेश केन्द्रित मात्र नभएर देशैभरीलाई समेट्ने हुने उनको भनाइ थियो। सैद्धान्तिक विमतिमा भन्दा व्यक्तिगत कारणले दल विभाजन हुनुलाई दुर्भाग्यपूर्ण मान्दै नेता त्रिपाठीले दलहरुबीच बढेको तिक्तताले देश दुर्घटनामा जाने खतरा औंल्याए।"
प्रतिबन्धित औषधिसहित युवा पक्राउ,"विराटनगर : नेपालमा प्रयोगका लागि प्रतिबन्ध लगाइएको १३ काटुन औषधिसहित प्रहरीले विराटनगरबाट एक जना युवालाई पक्राउ गरेको छ । भारतको जोगवनीबाट प्रतिबन्धित औषधि लिएर आउँदै गरेको अवस्थामा विराटनगर महानगरपालिका१७ का ३० वर्षीय मोहमद अम्जाद अलीलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनकाअनुसार पक्राउ परेकाको साथबाट तीन प्रकारका १३ काटुन औषधि बरामद भएको छ । भारतबाट लिएर आउँदै गरेको औषधिसहित विराटनगर१२ बखरीबाट अलीलाई मंगलबार साँझ पक्राउ गरिएको मोरङ प्रहरी प्रमुख एसपी जनार्दन जिसीले बताए । उनकाअनुसार अलीको साथबाट प्रतिबिन्धत औषधिहरु इफिकेक्स पाँच काटुन, माइक्रोसुट एक काटुन र एनबीमेलोक्स सात काटुन बरामद भएको छ । एउटा काटुनमा इफिकेक्स ७२ पिस, माइक्रोसुट १८ पिस र एनबीमेलोक्स ७२ पिस हुन्छ । एसपी जिसीले लगभग दुई लाख ७० हजार मूल्य बराबरको प्रतिबन्धित औषधि बरामद भएको जानकारी दिए । अलीलाई प्रहरीले आवश्यक कारबाहीका लागि औषधि व्यवस्था विभाग विराटनगरको जिम्मा लगाएको छ । विभागका विराटनगर प्रमुख सञ्जीव कट्टेलले बरामद भएको औषधि दर्ता नभएका कारण नेपालमा प्रयोग गर्न नपाइने बताए । उनकाअनुसार यस्ता औषधि पशुको उपचारमा प्रयोग हुन्छन् । यस्ता औषधि बेच्ने विराटनगरका पसलसँगको सम्पर्कमा रहेर अलीले भारतबाट नेपालतिर अवैध रूपमा प्रतिबन्धित औषधि ओसारपसार गर्ने गरेको प्रहरीको आशंका छ। एसपी जिसीका अनुसार साउनयता मात्रै मोरङका विभिन्न स्थानबाट प्रतिबन्धित औषधिसहित ११ जना पक्राउ परिसकेका छन् । त्यस्तै प्रहरीले विराटनगर१५ स्थित भन्सार कार्यालयको १ नम्बर ढाटबाट लागुऔषधसहित एक जना युवालाई मंगलबारसाँझ पक्राउ गरेको छ । जोगवनीबाट लागुऔषध लिए आउँदै गर्दा सुनसरीको धरान६ का २० वर्षीय निखिल रायलाई पक्राउ गरिएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले जानकारी दिए । उनकाअनुसार रायको साथबाट लागुऔषध लुपिजेसिक १५ एम्पुल, डाइजेल्याब १५, एभिल १४ र फेनारगन १५ एम्पुल बरामद भएको छ । रायविरुद्ध लागुऔषध ऐनअन्तर्गत मुद्दा चलाउन बुधबार म्याद थप गरेर अनुसन्धान अघि बढाइएको प्रहरीले जनाएको छ ।"
यसरी सम्भव छ सेफ्टी ड्राइभिङ,"तपाईंले गाडी चलाउनुभन्दा अगाडि जहिले पनि गाडीको सेफ्टीका बारेमा ख्याल गर्नुपर्छ। यसका लागि आफ्नो गाडीको ब्रेक आयल, ब्याट्रीमा डिस्ट्रीवाटर र रेडिएटरमा पानी छ कि छैन आदि हेर्नुपर्छ। गाडीलाई एक राउन्ड घुमेर वरिपरि हेर्नुपर्छ। कहिलेकाँही गाडीको तल बच्चा खेलिरहेको हुनसक्छ, कुकुर र अन्य कुराहरू हुनसक्छ। अझ हेभी गाडीको मुनि त मान्छेसमेत हुनसक्छ। यसरी हुनसक्छ दुर्घटना गाडीमा चढिसकेपछि आफूलाई सहज बनाउँदै दायाँ, बायाँ र पछाडि गरी तीनवटै ऐना मिलाउनुपर्छ। त्यसपछि सिट बेल्ट बाँधेर बस्नुभयो भने त्यसलाई सेफ्टी ड्राइभिङ भनिन्छ। हडबड गरेर गाडी चलाउँदा दुर्घटना हुने सम्भावना हुन्छ। माथिका कुरा ख्याल गरेर गाडी चलाउन सुरु गर्नुपर्छ। ग्यारेजबाट गाडी निकाल्दा पनि बाटोमा आउने सवारीसाधन र मानिसलाई ध्यान दिनुपर्छ। साथै बच्चालाई विशेष र जनावार पनि याद गर्नुपर्छ। हामीले छातीभन्दा अगाडिको भाग पाँच छ फिटलाई मात्र ध्यान दिइरहेका हुन्छौं। आफूभन्दा पछाडिका कुरालाई ध्यान दिइरहेका हुँदैनौं। गाडी टर्न गर्दा अगाडिको टायर कटिसकेको हुन्छ तर पछाडिको टायर नकटेको हुनसक्छ। यस्तो अवस्थामा टर्न गर्यौं भने दुर्घटना हुन्छ। किनभने नेपालका पहाडी बाटाहरू कुनै इन्जिनियरिङबिनै बनाइएका छन्। खासगरी कारमा टर्निङमा अगाडिको टायर र पछाडिको टायरबीच १८ इन्चदेखि दुई फिटको डिस्ट्यान्स हुन्छ। हेभी गाडीमा अझ बढी डिस्ट्यान्स हुन्छ। अगाडिको टायर परेको भागमा पछाडिको टायर पर्दैन। अझ टर्निङका समयमा अगाडिको टायर ठीक ठाउँमा हुन्छ, पछाडिको टायरले ठाउँ छोडिदिन्छ तर चालकले त्यो कुरा याद गर्दैन। त्यसैले गाडी दुर्घटना हुनसक्छ। गाडी टर्न गर्दा अगाडिको टायर कटिसकेको हुन्छ तर पछाडिको टायर नकटेको हुनसक्छ। यस्तो अवस्थामा टर्न गर्यौं भने दुर्घटना हुन्छ। नेपालमा ड्राइभिङ सेन्टरहरूमा पनि टर्निङको विषयमा पढाइ पनि नहुने सिकाइ र रोड टेस्ट पनि नहुने भएकाले यस्ता समस्या देखिएका हुन्। उकालोमा सरर गाडी लैजान नसक्नु वा रोकेपछि क्लज, ब्रेक, एक्सिलेटर र ह्यान्डब्रेकको संयोजन नमिल्दा पछाडि सर्ने र अन्य गाडीमा ठोक्किने साथै पछाडि सरेर दुर्घटना हुने पनि देखिएको छ। लाइसेन्स दिनुअघि रोड टेस्ट सरल खालको ट्राफिक नियम परीक्षण गरेर ड्राइभिङ लाइसेन्स उपलब्ध गराउने चलन छ। रोड टेस्ट नगरी यसरी लाइसेन्स दिँदा दुर्घटना बढिरहेको छ। अहिले एउटा अंग्रेजीको अंक एटमा अभ्यास गर्ने चलन राम्रो छ। त्यसले गर्दा दुर्घटना कम पनि भएको छ। पहिलाको हिसाबले हो भने सेफ्टी थिएन। टर्निङ गर्न पनि राम्रो जानेका थिएनन्। ड्राइभिङ बुबाआमा, दाजुभाइ, दिदीबहिनी र साथीले सिकाउने होइन। सकेसम्म ड्राइभिङ स्कूलमै जानु पर्छ। यस्ता स्कूलमा पनि केही विकृति छन्। जस्तो यस्ता स्कूलमा कम्तिमा दुई महिनाको कोर्स हुनुपर्छ। अन्तर्राष्ट्रिय मापदण्ड ९० घण्टाको छ भने नेपालको मापदण्ड कम्तिमा ४५ घण्टाको छ। सिकारुलाई कम्तिमा ४५ दिन र ती दिनमा समग्र ४५ घन्टा सिकायौं भने त्यो मान्छेले काठमाडौंमा मजाले गाडी चलाउन सक्छ। हाम्रो हकमा युवा पुस्तालाई सिकाउन सजिलो हुन्छ। स्कुटर र मोटरसाइकल सिकाउँदा थोरैले मात्र सेफ्टीका विषयमा सिकाएको पाइन्छ। यी साधनमा एक्सिलेटर चलाउँदा दाहिने हातको बुढी औंलालाई माथ्लोपट्टिको भागमा राखेर चलायौं भने दुर्घटना कम हुन्छ। रोड टेस्ट नगरी ड्राइभिङ लाइसेन्स दिँदा दुर्घटना बढिरहेको छ। कथंकदाचित दुर्घटना भइहाल्यो भने पनि एक्सिलेटर बढेर दुर्घटना हुने सम्भावना कम हुन्छ, यसले क्षति कम गर्छ। कार सिक्दा वा चलाउँदा नेपालका सन्दर्भमा एक्सिलेटरको सेफ्टीको विषयमा कमैले सिकाएको पाइन्छ। यसलाई युरोपतिर ग्याँस दिने भनिन्छ भने नेपालमा एक्सिलेटर भनिन्छ। ज्ञान नभएकाले गर्दा सिकारु आत्तिन्छ, आत्तिन थालेपछि गाडीको स्पिड झन् बढेर दुर्घटना हुन्छ। त्यो नहोस् भन्नका लागि त्यो ज्ञान पनि सिक्नुपर्छ। यो ज्ञान मैले पनि नेपालमा होइन, ब्रिटिस कोचरले ड्राइभिङ सेफ्टीका विषयमा पढाउँदा थाहा पाएको हुँ। त्यो कोचरले प्रशिक्षण दिँदा पो थाहा भयो कि नेपालमा मैले धेरै कुरो नजानेको रहेछु। चालकलाई इन्जिनको ज्ञान नेपालमा आएपछि मैले जुन ड्राइभिङ स्कूल चलाएको छु। त्यहाँ हरेक शनिबार सात बजेदेखि नौ बजेसम्म ट्राफिक नियम, इन्जिनसम्बन्धी पूर्ण ज्ञान, दुर्घटना कसरी कम गर्ने, गाडीको ब्रेक फेल भयो भने त्यो गाडीलाई कसरी नियन्त्रण गर्ने र वर्कसपसम्म कसरी पुर्याउने आदि सम्पूर्ण जानकारी दिने गरेको छु। एक्सिलेटरको तार चुँडियो भने के गर्ने, सेन्सरले काम गरेन भने कसरी हेर्ने ? यस्ता विषयमा राम्रो तालिम दिने स्कूल छानेर सिक्नुपर्छ। नेपालका सडकमा किलोमिटर लेखेका पिलरहरू देख्छौं। एक ठाउँबाट अर्को ठाउँको दूरी (काठमाडौं ४५ किलोमिटर आदि) लेखेको पाइन्छ। सबैतिर एउटै खालको सेतो कलर राखेको हुन्छ। ड्राइभिङ नियम विश्वभरि एउटै हुन्छ। कोही दायाँ साइड भएर कोही बायाँ साइड गाडी चलाइन्छ। त्यस्ता पिलर नेपालमा वैज्ञानिक ढंगले राखिएका छैनन्। यसबारे स्कुलहरूले सिकारुलाई अध्ययन गराइएको पनि पाइँदैन। कुनै ड्राइभिङ स्कूलको किताबमा पनि यस विषयलाई समेटिएको छैन। ड्राइभिङको विषयमा पूर्ण ज्ञान नभएकालाई लाइसेन्स दिनु सानो बच्चालाई पेस्तोलमा गोली भरेर खेल्न दिनुसरह हो। सेता पिलरहरू चार प्रकारका क्याप लगाइएका हुन्छन्। सेतो पिलरको माथि पहेलो, हरियो, कालो र रातो हुन्छ। पहेलो क्याप देखे एक्सप्रेस हाइवेमा प्रवेश गर्ने संकेत भनेर बुझिन्छ। हरियो क्याप भए नेपालका राजमार्गजस्ता सडक आयो भन्ने बुझिन्छ। यस्तै कालो क्याप भए कुनै सहरमा पस्दैछौं भन्ने जानकारी पाइन्छ। र रातो क्याप छ भने पहाडी सडकमा प्रवेश गर्दैछौं भन्ने संकेत गरिएको हुन्छ। यो विषयमा यातायात मन्त्रालय र विभागजस्ता सम्बन्धित निकायले ड्राइभिङ स्कुल सञ्चालकहरूलाई बोलाएर ज्ञान लिने दिने काम गरेको छैन। त्यसैले यो तत्काल गर्नु आवश्यक छ। सडक र सवारीसाधन सञ्चालनका यी यावत विषयमा सरकारका विज्ञ, मन्त्रालयका उच्चपदस्थ कर्मचारी र सरोकारवालाबीच निरन्तर संवाद भइरहनु पर्छ। तर आजसम्म यो काम न्युन मात्रा मात्र भएको पाइन्छ। नेपाल र विदेशमा के फरक छ ? नेपालमा खाली एक्सिलेटर दबाउने, ब्रेक लगाउने, जथाभावी ओभरटेक गर्नेजस्ता कुरा हावी छन्। विदेशमा घरबाट गाडी निकाल्दा के के गर्नुपर्ने हो। रोड सिग्नलको विषयमा त्यहाँ अध्ययन गराइन्छ। नेपालमा हाइवेमा खासगरी चारपांग्रे र हेभी सवारी साधन पल्टिए भने अन्तिममा चालकको गल्ती भयो भनेर कुरो टुंग्याइन्छ। यातायातसम्बन्धी इन्जिनियरहरूले किन र कसरी दुर्घटना भयो र दोषी खास को हो ? त्यसको निष्पक्ष छानबिन गर्दैनन्। सडक दुर्घटनाका सम्बन्धमा नेपालको यो ठूलो रोग हो। यातायात कार्यालयलाई सवारी चलाउन कसरी सिकाइरहेका छन् भन्ने विषयमा चासो पनि खासै देखिँदैन। सरकारको आफ्नो कुनै ड्राइभिङ स्कुल पनि छैन। विदेशमा हेर्ने हो भने सरकारले नै यस्ता स्कुल सञ्चालन गरेको पाइन्छ। नेपाल सरकारको ट्रायल फिल्ड कहीँकतै छैन। सरकारले निजी ड्राइभिङ स्कुलका फिल्ड प्रयोग गरेका छन्। ड्राइभिङको विषयमा पूर्ण ज्ञान नभएकालाई लाइसेन्स दिनु अहिलेको अवस्थामा सानो बच्चालाई पेस्तोलमा गोली भरेर खेल्न दिनुसरह हो। जसले गर्दा धेरै दुर्घटना भइरहेको छ। जसले गर्दा मानिसको अंगभंङग भई परिवारसमेतको बिचल्ली भएको छ। अझ औषधिउपचार गर्दागर्दै घरबारविहीन हुन पुगेको पनि देखिएको छ। त्यसैले यस्तो विषयमा सरकारले पनि ध्यान दिनुपर्छ। ड्राइभिङ स्कुलहरूले ५० सालदेखि इन्स्ट्रक्चर लाइसेन्स चाहिन्छ भनेर कुरा उठाउँदै आएका छौं। सरकारले आजसम्म यो कुरा सुनेको छैन। ड्राइभिङ स्कूलहरूका लागि इन्स्ट्रक्चर लाइसेन्स अति आवश्यक छ। यातायात विभागले अहिले प्रोफेसनल लाइसेन्स र नन प्रोफेसनल लाइसेन्स निकाले जस्तै एउटा इन्स्ट्रक्चर लाइसेन्स दिनु अत्यावश्यक छ। जुन अति आवश्यक छ। यो व्यवस्था विश्वभरि नै छ। कुनै पनि ड्राइभिङ स्कूलले इन्स्ट्रक्चरबिना सिकाउन पाउँदैन। इन्स्ट्रक्चर लाइसेन्सबिना अहिले चलिरहेको छ जुन कानुनी रूपमा नमिल्दो विषय हो। यदि यस्तो लाइसेन्स दिने हो भने नेपालमा दुर्घटना कम हुन्छ।"
भारतमा एकैदिन ३७ हजारभन्दा बढी संक्रमित थपिए,"भारतमा एकैदिन ३७ हजार ५९३ जनामा कोभिड१९ संक्रमण पुष्टि भएको छ । यस्तै, ३४ हजार १६९ जना संक्रमण मुक्त भएका छन्। हाल भारतभर सक्रिय कोरोना संक्रमितको संख्या ३ लाख २२ हजार ३२७ पुगेको छ। भारतमा कोरोना संक्रमणबाट मृत्यु हुनेको संख्या ४ लाख ३५ हजार ७५८ पुगेको छ। यस्तै, संक्रमणका कारण थप ६४८ जनाको मृत्यु भएको छ।"
सवारी नियम उलङ्घन : ५३ हजार चालकले तिरे तीन करोड ६९ लाख,"झापा : सवारी नियम उलङ्घन गर्ने झापाका ५३ हजार एकसय चालक पछिल्लो एक वर्षभित्र ट्राफिक प्रहरीको कारवाहीमा परेका छन्। राजमार्गमा नियमित चेकजाँच गरेर ट्राफिक प्रहरीले उनीहरुमाथि कारवाही गरेको हो। नियमविपरीत सवारी चलाउने चालकमाथि कारवाही गरिएको जिल्ला ट्राफिक प्रहरी कार्यालय झापाले जनाएको छ। कारवाही भोग्नेमा अधिकांश मोटरसाइकल चालक छन्। २१ हजार १५७ जना मोटरसाइकल चालक कारवाहीमा परेको ट्राफिक प्रहरीको तथ्याङ्क छ। तीमध्ये युवा उमेरका मोटरसाइकल चालकले नियम पालनामा हदैसम्म लापरवाही गर्ने गरेको ट्राफिक प्रहरी सहायक निरीक्षक याम खँड्काले बताए। जरिवाना गर्दैमा नहुने रहेछ, प्रसनि खड्काले भने, पटकपटक कारवाही गर्दा पनि उनीहरुले चेतिरहेका छैनन्। हेल्मेट नलगाउने, मादकपदार्थ सेवन गरेर सवारी चलाउने, हुटमा यात्रु चढाउने, निषेधित क्षेत्रमा पार्किङ गर्ने, रोक्ने, लाइसेन्स र व्लुबुक नबोक्ने, क्षमताभन्दा बढी यात्रु र सामान बोक्ने चालक नियमितजसो कारवाहीमा पर्छन्। सामान्यतया ट्राफिक प्रहरीले उनीहरुलाई पाँचसयदेखि १५ सयसम्म जरिवाना गर्दै आएको छ। गत आर्थिक वर्षमा सवारी नियम नमान्ने झापाका चालकबाट ट्राफिक तीन करोड ६९ लाख रुपैयाँ जरिवाना उठाएको छ। मोटरसाइकल चालकले मात्रै एक करोड ५० लाख ६४ हजार तिरेका छन्। अघिल्लो वर्ष ५४ हजार आठसय ५० सवारी चालक कारवाहीमा परेका थिए। ती चालकबाट प्रहरीले चार करोड पाँचलाख रुपैयाँ जरिवाना असुलेको थियो। ट्राफिक नियम पालना गर्न सवारी चालकले देखाएको कमजोर इच्छाशक्तिले झापाको ट्राफिक व्यवस्थापन चुनौतिपूर्ण बन्ने देखिएको छ। पटकपटक कारवाहीमा पर्दा पनि उनीहरुको पेशागत आचरण सुध्रिन नसकेको हो। जति कारवाही गरे पनि सवारी चालक थेत्तरा बन्दै गए, प्रसनि खड्काले भने। एकपटक सजाय पाएपछि सवारी चालकले आफ्नो बानी सुधार्ने ट्राफिक प्रहरीको आशा सधैँ निराशामा परिणत भइरहेको छ। बढ्दो सवारी नियम उलङ्घनले दुर्घटनाको जोखिम ह्वातै बढेको ट्राफिक प्रहरीको तथ्याङ्कले देखाएको छ। कोरोना भाइरसको महामारीका बीच राजमार्गमा सवारी आवागमन अनियमित भएपनि झापामा तीन गुणाले सवारी दुर्घटना बढेको प्रसनि खड्काले बताए। आर्थिक वर्ष २०७६७७ मा झापामा २३१ सवारी दुर्घटना भएका थिए भने आव २०७७७८ मा करिब तीन गुणा बढी अर्थात् ६५७ सवारी दुर्घटना भएका छन्। अघिल्लो आर्थिक वर्षमा ६२ जनाको मृत्यु भएको थियो। गत आर्थिक वर्षमा ६ बालबालिकासहित ९३ जनाले ज्यान गुमाएका छन्। ३२४ जनाको अंगभंग भएको छ। सवारी नियम पालनामा झापाका चालकको उल्टो मतिले बर्सेनि दुर्घटनाको जोखिम बढाइरहेको छ। उनीहरु न नियम मान्छन् नत कारवाही भोगेपछि चेत्छन्, प्रसनि खड्काले भने, एउटै चालकलाई दशौँ पटक कारवाही गर्नु हाम्रो बाध्यता हो।"
अस्पतालबाट बिचौलिया पक्राउ,"विराटनगर : विराटनगरका ठूला अस्पताल छेउछाउमा फार्मेसी सञ्चालन गर्दै बिचौलियाको काम गर्ने १० जनालाई प्रहरीले पक्राउ गरेको छ । अस्पतालमा उपचारका लागि पुग्ने बिरामीलाई झुक्याएर निजी क्लिनिक एवं फार्मेसी (औषधि पसल) लैजाने धन्दामा संलग्नहरु पक्राउ परेको हो । विराटनगरको नोबेल शिक्षण र कोसी अस्पताल आसपासबाट मंगलबार राति १० जनालाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनकाअनुसार विराटनगरको नोबेल शिक्षण अस्पताल नजिकको अली फार्मेसीबाट विराटनगर महानगरपालिका७ का १८ वर्षीय विश्वास मण्डल, युनिक केयर फार्मेसीबाट विराटनगर१४ का २३ वर्षीय रोशन गुप्ता, कृपा फार्मेसीबाट विराटनगर४ का १९ वर्षीय सुजित यादव र विराटनगर५ का २१ वर्षीय समीर खान, क्याटलाइसिस फर्माबाट विराटनगर५ का २२ वर्षीय फिरोज रोय, एपी फार्मेसीबाट विराटनगर५ का १८ वर्षीय सरोज खान र दाजुभाइ फार्मेसीबाट विराटनगर३ का १८ वर्षीय अमित यादवलाई पक्राउ गरिएको छ । त्यस्तै कोसी अस्पताल नजिकको मेनुका औषधि पसलबाट सुनसरीको दुहवी६ का ५४ वर्षीय श्रीराम चौधरी, मोरङको कटहरी३ का ४२ वर्षीय मोहमद जलिछ र एन्जल फार्मेसीबाट सिहराको सिरहा२ का २० वर्षीय सूर्यनारायण यादवलाई पक्राउ गरिएको डीएसपी श्रेष्ठले बताए । उनकाअनुसार बिरामी भएर अस्पताल पुगेकाहरुलाई त्यहाँ जान नदिइकन निजी क्लिनिक र फार्मेसीतिर लैजाँदै गर्दा उनीहरुलाई पक्राउ गरिएको हो । पक्राउ परेकामध्ये कतिपयको आफ्नै फार्मेसी छ । कतिपय फार्मेसीका कामदार हुन् । केहीले भने उपचार गराउन जाने बिरामीलाई कमिसनको लोभमा अस्पताल छिर्नै नदिइकन बीचैमा विभिन्न आश्वासन देखाएर आफ्नो सम्पर्कमा रहेका फार्मेसी एवं निजी क्लिनिकतिर लैजाने गरेको पाइएको मोरङ प्रहरी प्रमुख एसपी जनार्दन जिसीले जानकारी दिए । बाटैमा बिरामीलाई फकाईफुल्याई गरेर आफू अनुकूलका फार्मेसीमा लग्दै महँगो मूल्य लिएर औषधि किनाउने धन्दामा पक्राउ परेकाहरुको संलग्नता पाइएको उनले बताए । त्यसरी बिरामी लैजाँदा उनीहरुले कमिसन पाउने गरेको पनि प्रहरीले जनाएको छ । बिरामीलाई यो अस्पतालमा राम्रा डाक्टर छैनन्भन्दै निजी क्लिनिकतिर लैजाने गरेको पाइयो। अस्पतालकै फार्मेसीमा सस्तोमा औषधि किन्न नदिइकन आफ्नैतिर तान्ने गर्दा रहेछन्, एसपी जिसीले भने, विराटनगरका ठूला अस्पताल छेउछाउमा यस्ता विकृति धेरै भेटियो । सर्वसाधारणको स्वास्थ्य एवं ज्यानमाथि खेलवाड भइरहेको पाइएपछि बिचौलियालाई धमाधम पक्राउ गर्न थालिएको छ । उनले यस्तो गलत धन्दा नियन्त्रणमा लिन स्वास्थ्य संस्था केन्द्रित विशेष अभियान सञ्चालन गरिएको जानकारी दिए । उनकाअनुसार बिचौलियाले कोरोना महामारीको त्रास देखाउँदै बिरामीलाई अस्पताल जान नदिने गरेको पनि पाइयो । यसरी बिचौलियाबाट ठगिएकाहरुलाई प्रहरीको सम्पर्कमा आउन एसपी जिसीले आग्रह गरेका छन्। बिचौलियाले अस्पतालमा डाक्टर राम्रा छैनन् तथा अस्पतालबाटै कोरोना फैलिइरहेको भन्दै झुक्याएर बिरामीलाई आफूतिर आकर्षित गरेर ठगी गर्ने गरेको पाइएको बताए । पक्राउ परेको गिरोहले बिरामीलाई सेटिङका क्लिनिक र निजी फार्मेसीतिर लगेको विषयमा थप अनुसन्धान भइरहेको प्रहरीले जनाएको छ । पक्राउ परेकाहरुविरुद्ध प्रहरीले अभद्र व्यवहार मुद्दा चलाउन बुधबार म्याद थप गरेर अनुसन्धान अघि बढाएको छ । यसैबीच पक्राउ परेकाहरुलाई तत्काल छाड्नुपर्ने माग राख्दै एउटा समूह जिल्ला प्रहरी कार्यालय मोरङमा पुगेको थियो । सेटिङमा बिरामी ल्याउने गरी निजी क्लिनिक एवं फार्मेसी सञ्चालन गरेर बसेकाहरुले छाड्न दबाब दिए पनि त्यसलाई वास्ता नगरिकन प्रहरीले कारबाही अघि बढाएको हो । फार्मेसी सञ्चालक शम्भु मेहताले औषधि पसलमा काम गरिरहेकालाई प्रहरीले बिना कारण पक्राउ गरेको दाबी गरे । किन पक्राउ गरिएको होभन्ने कुनै जानकारी दिइएको छैन, उनले भने, बुझ्न खोज्दा प्रहरीले भन्नै मान्दैन । प्रहरीले एक साताअघि विराटनगरबाट दुई जना बिचौलियालाई पनि पक्राउ गरेको थियो । न्युरो अस्पताल अगाडिको ज्ञानु फार्मेसीमा काम गर्दै आएका विराटनगर८ का १८ वर्षीय प्रधुम्न राय र २३ वर्षीय आनन्दकुमार साहलाई प्रहरीले पक्रेको हो । उनीहरूले ठूला अस्पताल आएका बिरामीलाई आफ्नो फार्मेसीतिर लगेर औषधि किन्न बाध्य पार्ने गरेको प्रहरीले जनाएको छ ।"
मालढुङ्गाबेनी सडक जिर्ण,"बेनी : म्याग्दी र मुस्ताङलाई राष्ट्रिय राजमार्गसँग जोड्ने मालढुङ्गाबेनी सडक जिर्ण हुँदा दुर्घटनाको जोखिम बढेको छ । पर्वतको कुश्मा नगरपालिका१ मा पर्ने मालढुङ्गादेखि जलजला गाउँपालिकाको ८, ७, ४ र ३ नम्बर वडा हुँदै म्याग्दीको सदरमुकाम बेनी जोड्ने साघुँरो र जिर्ण अवस्थाको यो सडक बर्खा याममा पहिरोले छियाछिया बनाएको छ । उत्तर दक्षिण जोड्ने राष्ट्रिय गौरवको कालिगण्डकी कोरीडोर आयोजनाअन्र्तगत पर्ने १३ किलोमिटर दुरीको मालढुङ्गाबेनी सडक मर्मत अभावमा जिर्ण बनेको हो । जलजला७ धाइरीङका हरि आचार्यले बर्खामा पहिरोले दैनिकजसो अबरुद्ध हुने सडकमा यात्रा गर्दा धेरै समय लाग्ने, गाडी परिवर्तन गर्दा झञ्जट हुने, दुर्घटनाको जोखिम र सास्ती भएको बताए । 'सजिलो हुने हो भने २० मिनेटमा बेनीबाट मालढुङ्गा पुग्न सकिन्छ,' उनले भने, 'तर एक डेढ घण्टा समय लाग्छ । दुर्घटनाको जोखिम पनि उत्तिकै छ । त्रसित भएर यात्रा गर्नुपर्छ ।' दश बर्षअघि गरिएको कालोपत्रे अधिकांश ठाउँमा उप्किएको छ । सहायक सडक र पाखोबाट खस्ने पहिरो तथा खोलामा आउने बाढीले सवारी साधन आवतजावत प्रभावित हुने गरेका छन् । यो सडकको १२ ठाउँमा पहिरो र खोल्सा पार गर्नुपर्छ । मालढुङ्गा, फर्से, फनफने, केराबारी, मिलनचोक, लामाखोत, आँखोला, वारीबेनीमा सक्रीय पहिरो छन् । मिलनचोक प्रहरी चौकीका ट्राफिक प्रहरी अनिल कार्कीले सामान्य बर्षा हुदाँ समेत पहिरो र बाढीले सडक अवरुद्ध हुने बताए । साघुरो सडक त्यसैमाथि पहिरो र बाढीले छियाछिया बनाएकाले सवारी सञ्चालन गर्न समस्या भएको छ, उनले भने दुर्घटनाको जोखिम घटाउन पहिरो नियन्त्रण र सडक स्तरोन्निति गर्नुपर्छ । पुरिएको नाली सरसफाई नहुँदा सडकमा पानी जमेर हिलाम्मे भएको छ । सडक अवरुद्ध हुँदा बेनी अस्पतालले पोखरा रिफर गरेका बिरामीलाई समयमै अस्पताल पुर्याउन सकिएको छैन। सडक यातायात भरपर्दो नहुँदा जटिल अवस्थाका बिरामीलाई पोखराकाठमाडाैंका अस्पतालमा लैजान हेलिकप्टर चार्टर गर्नुपर्ने बाध्यता छ । बिस २०५२ मा मार्ग खोलेर बिस २०६८ मा कालोपत्रे भएको मालढुङ्गाबेनीको बिकल्प मानिएको बेनीरत्नेचौरबागलुङमालढुङ्गा सडकको अवस्था पनि नाजुक छ। स्तरोन्नतिकै क्रममा रहेको यो सडकमा बर्खायाममा नियमित गाडी चल्दैन्न । सम्झौता भएको पाँच महिनापछि काम शुरु बेनीजोमसोमकोरला सडक आयोजनाले मालढुङ्गाबेनीसम्मको सडकलाई दुई लेनमा विस्तार गरी कालोपत्रे गर्न ठेक्का सम्झौता गरेको पाँच महिनापछि काम शुरु भएको छ । २०७७ चैतमा एपेक्सखड्काकृष्ण जेभी बाँकेले ५२ करोड ८६ लाख रुपैयाँमा ठेक्का सम्झौता गरेको थियो । ७२ करोड रुपैयाँ लागत अनुमान गरिएको सडक आयोजनाको ठेक्का अवधी २४ महिना छ । सहायक ठेकेदार कम्पनी ओमकारेश्वर कन्ट्रक्सनले दोस्रो लहरको कोरोना भाइरसको महामारी र बर्खाका कारण रोकिएको सडक निर्माण भदौ महिनादेखि शुरु गरेको जनाएको छ । मुस्ताङको कोरला नाकादेखि दक्षिणको सुनौलीसम्म जोड्ने कालीगण्डकी कोरिडोर अन्र्तगत यो सडकलाई ११ मिटर चौडा र कालोपत्रे गर्न योजना छ । बेनीदेखि कोरल्ला र मालढुंगादेखि बागलुङ्ग र पर्वत तर्फबाट समानान्तर रुपमा सडकको काम भैरहेको छ । मालढुंगाबाट बेनी पुग्नका लागि मालढुंगाबेनी सडक वा बागलुङ तर्फबाट कालीगण्डकी किनारै किनार सडक बनाउने भन्ने बिषय अन्योलमा थियो । मालढुंगाबेनी सडक स्तरोन्नतिका लागि बजेट विनियोजन तथा कालिगण्डकी करिडोरको रुपमा विकास गर्न राष्ट्रियसभाका अध्यक्ष गणेशप्रसाद तिमिल्सिनाले पहल गरेका थिए । बिस २०४८ 'कामका लागि खाद्यान्न' कार्यक्रमअन्तर्गत यो सडक निर्माण शुरु भएको थियो। त्यसपछि मालढुंगाबेनीदरबाङ सडक आयोजनाका रुपमा यसमा काम भएको थियो । पछिल्लो समय डिभिजन सडक कार्यालय बागलुङले मर्मतको काम गर्दै आएको छ । सडक स्तरोन्नति भएपछि मुस्ताङ जाने पर्यटक र पर्वत, म्याग्दी र मुस्ताङका बासिन्दा प्रत्यक्ष लाभान्वित हुने अपेक्षा गरिएको छ ।"
"दार्चुला तुइन प्रकरण : पटकपटक म्याद थप, प्रतिवेदन आगामी साता बुझाउने तयारी","काठमाडौं : दार्चुलामा तुइन तर्ने क्रममा महाकालीमा खसेर जयसिंह धामी बेपत्ता भएको घटनाको सत्यतथ्य पत्ता लगाउन गृह मन्त्रालयद्वारा गठित छानबिन समितिले आगामी हप्ता आफ्नो प्रतिवेदन बुझाउने तयारी गरेको छ। पटकपटक म्याद थप हुँदासमेत प्रतिवेदन बुझाउन नसकेको समितिले आगामी हप्ता भने बुझाउने गरी काम भइरहेको जनाइएको छ। समितिका संयोजक सहसचिव जनार्दन गौतमले बुधबार पनि उक्त विषयमा समितिका सदस्यबीच छलफल जारी रहेको र केही नयाँ सन्दर्भ आउँदा जिल्लासँग छलफल र समन्वय भइरहेको जानकारी दिए। 'हामी एक हप्तामा अनुसन्धान सकेर मन्त्रालयलाई प्रतिवेदन बुझाउने गरी अघि बढेका छौँ', गौतमले भने। उक्त घटनाको अध्ययनका लागि मन्त्रालयले सहसचिव गौतमको संयोजकत्वमा पाँच सदस्यीय छानबिन समिति गठन गरेको थियो। समितिमा सुदूरपश्चिम प्रदेशका प्रमुख प्रहरी नायब महानिरीक्षक पुरुषोत्तम कँडेल, राष्ट्रिय अनुसन्धान विभागका अनुसन्धान निर्देशक हुतराज थापा, सशस्त्र प्रहरी वरिष्ठ उपरीक्षक सुरेशकुमार श्रेष्ठ र दार्चुलाका सहायक प्रमुख जिल्ला अधिकारी ज्योत्सना भट्ट जोशी सदस्य छन्। गत साउन १७ गते गठित उक्त समितिलाई सत्यतथ्य पत्ता लगाई प्रतिवेदन पेश गर्न मन्त्रालयले १० दिनको कार्यादेश दिएको थियो। साउन १८ गते टोली स्थलगत अध्ययनका लागि त्यसतर्फ गएको थियो। छानबिन नसकिएपछि मन्त्रालयल यही मङ्गलबारसहित तीन पटक म्याद थप गरिसकेको छ। यसअघि साउन २५ र यही भदौ १ गते पनि समितिको म्याद थप गरिएको थियो। यसअघि टोली दार्चुला पुगेर स्थलगत रुपमा घटनाको अध्ययन गरी फर्किएको थियो। सो क्रममा टोलीले राजनीतिक दल, सरकारी अधिकारी, पत्रकार, स्थानीयवासी, पीडित परिवार, जनप्रतिनिधिसँग छलफल गरेको थियो भने खोजबिनका सिलसिलामा बैतडी, कञ्चनपुरसमेत पुगेको जनाइएको छ। साउन १५ गते दार्चुलाको ब्यास गाउँपालिका २ स्थित तुइन तरेर भारत जाने क्रममा खसेर धामी बेपत्ता भएका थिए। पीडित पक्ष तथा स्थानीयवासीले भने भारतीय सीमा सुरक्षा बल (एसएसबी)ले तुइन काटिदिएका कारण खसेको आरोप लगाएका छन् भने कतिपयले डोरी फुस्काइदिँदा नदीमा खसेको बताउँदै आएका छन्।"
खाल्डोमा डुबेर बालिकाको मृत्यु,राजविराज : वर्षाको पानी जमेको खाल्डोमा डुबेर बुधबार सप्तरीमा एक बालिकाको मृत्यु भएको छ। हनुमाननगर कंकालिनी नगरपालिका१० इनर्वास्थित खाली खेतको जग्गामा बनेको खाल्डोमा जमेको पानीमा डुबेर रामलखन खंगकी २ वर्ष ७ महिनाकी छोरी अन्जलीकुमारी मण्डलको मृत्यु भएको सप्तरी प्रहरीले जनाएको छ। घरदेखि दुई सय मिटर उत्तरमा कमल मण्डलको खेतनजिकैको खालि जग्गामा जमेको वर्षाको पानीमा बालिकालाई उनकी आमाले मृत फेला पारेपछि प्रहरीलाई खबर गरिएको हो। शवलाई निकालेपछि पुगेको प्रहरी टोली घटनास्थल पुगेको छ। शवलाई पोष्टमार्टमका लागि राजविराजस्थित गजेन्द्रनारायण सिंह अस्पताल ल्याइएको प्रहरीले जनाएको छ।
राष्ट्रिय विज्ञान प्रतिभा प्रतिस्पर्धामा प्रान्जल प्रथम,"गुलरिया : राष्ट्रिय विज्ञान प्रतिभा प्रतिस्पर्धामा बर्दियाका प्रान्जल ज्ञवाली प्रथम भएका छन् । आर्थिक वर्ष ०७७७८ का लागि विज्ञान शिक्षक समाजले आयोजना गरेको विद्यालय स्तरिय विज्ञान विद्यार्थी प्रतिभा पहिचान प्रतिस्पर्धामा बढैयाताल गाउँपालिकास्थित श्री भगवती संस्कृत तथा साधारण माध्यमिक विद्यालय कक्षा १० मा अध्ययनरत ज्ञवाली उत्कृष्ट भएका हुन् । पहिलो चरणमा सातै प्रदेशका २२ जनाका दरले १४ जना प्रतिस्पर्धीले केन्द्रिय प्रतिस्पर्धामा विज्ञान प्रतिभायुक्त परियोजना प्रस्तुत गरेका थिए । परोपकार माध्यमिक विद्यालयको आइसीटी कक्षमा आयोजित प्रतिस्पर्धामा आफूले बनाएको स्मार्ट होम प्रर्दशनी गरेको प्रथम सहभागी प्रान्जल ज्ञवालीले बताए । नेपाल विज्ञान तथा प्रविधि प्रज्ञा प्रतिष्ठान नास्टका वरिष्ठ वैज्ञानिक तथा प्रवक्ता डाक्टर सुरेश कुमार ढुँगेलको भौतिक उपस्थितीमा ५ सदस्यीय विज्ञ सहभागी मूल्यांकन समितिले प्रतिभा मूल्यांकन गरेका हुन्। अन्तिम स्पर्धाबाट ज्ञवाली प्रथम भएका छन् । श्री होराईजन माध्यमिक विद्यालय कपिलवस्तुका अनुसन्धान पोखरेल द्वितिय, श्री आदर्श माध्यमिक विद्यालय विराटनगरकी श्रेता पोखरेल तृतिय र श्री पध्मकन्या माध्यमिक विद्यालय काठमाडौंकी स्विकृति वास्तोला चतुर्थ भएकी छिन् । उत्कृष्ट विद्यार्थीहरुलाई असोज १ गते राष्ट्रिय विज्ञान दिवसको अवसर पारेर क्रमशः १० हजार, ८ हजार, ६ हजार, ४ हजार नगद, प्रमाणपत्र र सम्मानसहित पुरस्कृत गरिने समाजले जनाएको छ । प्रर्दशनिमा देशैभरबाट १ सय भन्दा बढी विज्ञान शिक्षक र विद्यार्थीहरु सहभागी भएका थिए ।"
भिभोको वाई ५३ एस् स्मार्टफोन नेपाली बजारमा,"काठमाडौं : भिभोले आफ्नो अत्याधुनिक स्मार्टफोन वाई ५३ एस् आजदेखि नेपाली बजारमा ल्याएको छ। यो युथओरिएन्टेड वाई सिरिज्अन्तर्गत उत्पादनमा ल्याइएको हो जसमा ६४ एम्पी रियर क्यामेरा समेत छ । यो स्मार्टफोनमा आई अटोफोकस् विशेषता र सफा फोटो खिच्ने क्षमता छ । कम्पनीले नयाँ पुस्ताको रुचि र आवश्यकतालाई मध्यनजर गरी यो फोनमा आधुनिक फिचर उपलब्ध गराएको बताएको छ । ट्रिपल रियर क्यामेरा र वाटर ड्रप डिस्पल नचसहित आउने फोन एन्ड्रोइडमा ११ मा आधारित फनटक ओएस १११ मा चल्दछ । यसमा ६० हर्ज रिफ्रेस रेट सहितको ६५८ इन्च फुल एचडी प्लस डिस्प्ले, अक्टाकोर मिडियाटेक हेलियो जी८० चिपसेट, ६४ मेगापिक्सेल प्राइमेरी क्यामेरा, ८ जीबी र्याम, १२८ जीबी अनबोर्ड स्टोरेज, ३३ वाट फास्ट चार्जिङ सहित ५ हजार एमएएच ब्याट्री लगायतका मुख्य फिचर छन् । कम्पनीले यो फोनमा थप ३ जीबी भर्चुअल र्याम थप्ने सुविधा दिएको छ । गत वर्ष भिभोले भी २० सिरिजमा आईअटोफोकस प्रविधि प्रयोग गरेको थियो भने भिभो वाई ५३एस पनि सामाजिक सञ्जालका फोटोका लागि उपयुक्त आईअटोफोकसका साथ आएको छ । आइ अटोफोकस प्रविधिसहित यसको सफ्टवेयर र हार्डवेयरको क्षमताले सफा र स्तरीय फोटो र भिडियाे तयार पार्ने कम्पनीले जनाएको छ । फेस डिटेक्सन अटोफोकस प्रविधिले सव्जेक्टमा निरन्तर फोकस गरी पोट्रेट र एक्सन सट लिने शक्ति राख्दछ । यसमा भएको सुपर नाइट सेल्फीले रातको समयमा पनि उच्चस्तरीय फोटो लिन सकिन्छ । साथै मधुरो प्रकाश भएको ठाँउमा औरा स्क्रिन लाइटको मद्दतले उज्यालो बढाउँदै लगेर आवश्यकता अनुसार प्रकाश सन्तुलनमा राखी फोटो लिन पनि सकिन्छ । वाई ५३एसमा इलेक्ट्रोनिक इमेज स्टाविलाइजेसनको प्रयोग गरि अल्ट्रास्टेवल भिडिओ फिचर समावेश गरिएको छ, जसले भिडिओ खिच्दा अल्ट्रास्टेवल आउटपुट प्रदान गर्दछ । यसको मल्टि स्टाइल पोट्रेट फिचरले उत्कृष्ट फोटोग्राफीको अनुभव गर्न सकिन्छ । स्ट्राटेजिक आर ३ क्यामेरा लेआउट सहितको वाई ५३एस स्लिक र फ्लाट फ्रेम डिजाइनमा तयार गरिएको छ र यो दुई कलरमा उपलब्ध छ । ३ डी वडी भएको वाई ५३एस सोफेष्टिकेटेड र टेक्स्चर्ड लुकमा उपलब्ध छ र यो डीप सी ब्ल्यु र फान्टाष्टिक रेन्बो कलरमा उपलब्ध छ । भिभोको वाई सिरिज स्विफ्ट पर्फर्मेन्स का लागि प्रचलित छ । उत्कृष्ट ब्याट्री लाइफ र छिटो चार्जिङ सिस्टम साथै याम र स्टोरेज यसको बलियो पक्ष हो । जसका कारण धेरै प्रयोगकर्ताले वाई सिरिज रुचाएका छन् । युवा पुस्तालाई लक्षित गरी निर्माण गरिएको यो फोनले रेड्मी नोट १० प्रो म्याक्स र सामसङ ग्यालेक्सी एम५१ सँग तीव्र प्रतिस्पर्धा गर्ने विश्लेषण गरिएको छ । नेपाली बजारमा यसको मूल्य ३४ हजार ९९९ रूपैयाँ तोकिएको छ । भिभो वाई ५३एसको बजार शुभारम्भको अवसरमा आफ्नो धारण राख्दै नेपालका प्रमुख कार्यकारी अधिकृत मार्सले ग्राहकहरुको जीवनस्तरसँग सुहाउँदो, उच्चगुणस्तरको विश्वप्रसिद्ध उत्पादन बजारमा ल्याउन पाएकोमा गौरवको अनुभव भएको सुनाए । यसले आफ्नो गौरवशाली परम्परालाई निरन्तरता दिदै युवा पुस्ताको अभिरुचि अनुसार आई अटोफोकस र सुपर नाइट क्यामेरा वाई ५३एसमा समावेश गरेको छ । हाम्रो उद्देश्य आफ्ना ग्राहकहरुमा सामाजिक मनोरञ्जन र फोटोग्राफीको उत्कृष्ट अनुभव होस् भन्ने हो उनले भने ।"
"नेपाल र ठाकुर पक्षका नेताहरुको सनाखत सकियो, दल दर्ताको प्रमाणपत्र आजै","काठमाडौं : निर्वाचनमा आयोगले नेकपा एकीकृत समाजवादी पार्टी र लोकतान्त्रिक समाजवादी पार्टी नेपालले बुधबार दल दर्ताको प्रमाणपत्र दिने भएको छ। आयोगले माधव नेपाल नेतृत्वको नेकपा (एकीकृत समाजवादी) पार्टी र महन्थ ठाकुर नेतृत्वको लोकतान्त्रिक समाजवादी पार्टीले बुझाएको निवेदनमा प्रस्तावित संघीय सांसद र केन्द्रीय सदस्यहरुको सनाखत सकिएलत्तगै दल दर्ताको प्रमाणपत्र दिने तयारी गरेको हो। नेपाल पक्षका केन्द्रीय सदस्य गंगाधर तुलाधरले दल दर्ताका लागि आवश्यक संख्या पुगिसकेकाले आजै प्रमाणपत्र प्राप्त हुने बताए। आयोगले २ बजेसम्मका लागि सनाखतका लागि समय तोकेको थियो। नेपाल पक्षका दुवै सदनका २९ सांसद र ५५ केन्द्रीय सदस्यको सनाखत भएको छ। चारजना सांसदको भने हस्ताक्षर बाँकी छ। सोमनाथ पाण्डे,शारदा भट्ट, माया ज्ञवाली र तुलासा थापाको हस्ताक्षर बाँकी रहेको हो। उनीहरुकोबारे निर्वाचन आयोगमा छलफल जारी छ ।नेपाल समूह चन्द्रागिरीबाट सिधै निर्वाचन आयोग पुगेको थियो। यस्तै, ठाकुर नेतृत्वको लोकतान्त्रिक समाजवादी पार्टीका १४ जना संघीय सांसद र १७ जना केन्द्रीय कार्यकारिणी सदस्यको सनाखत भएको छ। रेशम चौधरीले भने जेलबाटै हस्ताक्षर गरे। निर्वाचन आयोगले पार्टी सनाखतका लागि दुईवटा डेस्क छुट्याएको थियो। आयोगले दुबै दलको सनाखतका लागि अढाइ घण्टा समय तोकेको थियो। दुवै पार्टीले नयाँ दल दर्ताका लागि भदौ ४ गते आयोगमा निवेदन दिएका थिए । सोही दिन आयोगले निवेदन दर्ता गर्दै आजकै दिन सनाखतका लागि बोलाएको थियो।"
"ओलीले धोका दिए, अब क्रान्तिकारी कम्युनिस्ट पार्टी निर्माणमा लाग्छौँ","काठमाडौं : चन्द्रागिरी रिसोर्टबाट बुधबार बिहान ११ :३० बजे दुई पर्यटक गाडीमा माधवकुमार नेपालको नेतृत्वमा दलबलसहित सांसद र केन्द्रीय सदस्य निर्वाचन आयोग पुगे। उनीहरुमा चमक त थियो तर, जीवनको भर्भराउँदो बैंस नेकपा एमालेमा खर्च गरेका उनीहरु त्यति खुल्न सकेका थिएनन्। गाडीबाट झरेपछि पत्रकार माझ तत्कालीन नेकपा एमाले एवम् हालका नेकपा एकीकृत समाजवादीका केन्द्रीय सदस्य गंगालाल तुलाधरले भने, सिंगो जीवनको आधा समय एमालेमा बितायौं। पार्टी अर्को बनाउने चाहना थिएन। आन्दोलन जोगाउन विभाजनको विकल्प भएन। दल दर्ताका लागि सनाखत गर्ने व्यवस्था निर्वाचन आयोगले मिलाएको थियो। उनीहरुको भनाई थियो, केपी शर्मा ओलीले धोका दिए। अब क्रान्तिकारी कम्युनिस्ट पार्टी निर्माणमा एक भएर लाग्छौँ। पार्टीका केन्द्रीय सदस्य गंगालाल तुलाधरले पार्टी अर्को बनाउने चाहना नहुँदा नहुँदै पनि बाध्यकारी भएको बताए। उनले अन्तिमसम्म पनि पार्टीका अध्यक्षको व्यवहारलाई नियालेको भन्दै नसुध्रिएपछि बाध्य भएर नयाँ पार्टी गठन गर्नुपरेको दाबी गरे। उनले भने, विसर्जनवाद र संसोधनवादबाट पार्टीलाई जोगाउन पुनर्गठन भएका हौं। अब कम्युनिस्ट क्रान्तिकारी पार्टी निर्माणमा लाग्छौं। उनले केहि नेताले पार्टी गठनमा धोका दिएको बताए। भीम रावल, घनश्याम भुषाललगायतका नेताप्रति लक्षित गर्दै नेता तुलाधरले भने, तीनै १० जना साथी जो केपी ओली कमरेडलाई दाँयाबाँया राखेर फोटो खिचाउँदै हुनुहुन्छ। उहाँहरु मध्यपन्थी हुनुभयो। पार्टी गठनमा धोका दिनुभयो। नेकपा एकीकृत समाजवादीका नेता मेटमणी चौधरीले क्रान्तिकारी पार्टीहरुबीच निकट भविश्यमै एकता हुने बताए। अब हामी अगाडि बढिसक्यौं। छिट्टै नै कम्युनिस्ट पार्टीहरुबिच एकता भएर ठूलो पार्टी बन्छ। उनले भने, तर, केपी ओली अध्यक्ष रहँदासम्म एमालेसँग एकता र सहकार्य हुँदैन। किनकी उहाँले पटक पटक हामीलाई धोका दिनुभएको छ। उनले यो चार महिनामा सबैभन्दा ठूलो पार्टी बन्ने दाबी गरे। कस्तो बनाइदैँछ पार्टीको संरचना ? नेकपा एकीकृत समाजवादीमा एकल अध्यक्ष रहने व्यवस्था अघि सारिएको छ। पार्टीमा एकल अध्यक्ष रहनेछन्। महासचिव एक, ७ सचिवसहित १७ सदस्यीय पदाधिकारी हुने नेकपा एकीकृत समाजवादीले जनाएको छ। पार्टीका केन्द्रीय सदस्य राजेन्द्र पाण्डेका अनुसार पार्टीमा आमन्त्रणका लागि प्रदेश सांसद र जनप्रतिनिधिका लागि २१ दिन समय छुट्याइनेछ। उनले भने, केहि समयमै राष्ट्रिय सम्मेलन गर्नेछौं। अब हाम्रो जोड संगठन विस्तारमा हुनेछ। तत्कालीन एमालेका २०३ केन्द्रीय सदस्यमध्ये ५४ जना नेकपा एकीकृत समाजवादीमा सामेल भएका छन्। यस्तै, २९ सांसद समाजवादीमा आएका छन्। निर्वाचन आयोगले सनाखत गरेपछि नेकपा एकीकृत समाजवादी पार्टीलाई वैधानिकता दिन आवश्यक प्रक्रिया अगाडि बढाएको छ। सनाखतमा हस्ताक्षर गर्ने सांसदहरुमा माधवकुमार नेपाल, मुकुन्द न्यौपाने, कल्याणकुमारी खड्का, विरोध खतिवडा, जिवनराम श्रेष्ठ, मेटमणी चौधरी, रामकुमारी झाक्री, निरादेवी जैरु, प्रेमबहादुर आले, सरला यादव, भवानी खापुङ, पुष्पाकुमारी कर्ण कायस्थ, समिना हुसेन, कृष्णलाल महर्जन, कृष्णकुमार श्रेष्ठ, कलीला खातुन रहेका छन्। यस्तै, सांसद हिराचन्द्र केसी, धनबहादुर बुढा, गोपालबहादुर बम,पार्वतीकुमारी विशुंके, लक्ष्मी चौधरी,विना बुढाथोकी, बेदुराम भुसाल,शेरबहादुर कुँवर, ठगेन्द्रप्रकाश पुरी, उदया शर्मा(पौड्याल),सिंगबहादुर विश्वकर्मा, नन्दा चपाईं, शान्तिकुमारी अधिकारी जिसी रहेका छन्।"
निषेधाज्ञा उलंघन गर्दै विदेशी पर्यटक उपल्लो मुस्ताङमा,"जोमसोम : कोरोना भाइरसको दोस्रो भेरियन्टसँगै हिमाली जिल्ला मुस्ताङमा गत वैशाखदेखि लगातार स्थानीय प्रशासनले पटकपटक निषेधाज्ञा जारी गर्दै आएको छ। मुस्ताङमा कोरोना भाइरसको जोखिम कायम रहेको भन्दै पछिल्लो समय भदौ १५ गतेसम्मका लागि स्थानीय प्रशासनले निषेधाज्ञा लम्ब्याएको छ। निषेधाज्ञा जारी गरिएपछि मुस्ताङमा आन्तरिक तथा बाह्रय पर्यटकको आवागमन शून्य छ । तर, जिल्ला भित्रका स्थानीयलाई भने स्थानीय तहको समन्वयमा जिल्ला प्रवेश गर्न अनुमति दिइएको छ । कोरोना कहरकै कारण गत वैशाखदेखि मुक्तिनाथ मन्दिर र कागबेनीमा पूजापाठमा पूर्णरुपमा रोक लगाइएको छ । स्थानीय प्रशासनले कोरोना संक्रमणको जोखिम कायमै रहेको उल्लेख गर्दै अतिआवश्यक कामकाज बाहेक नागरिकलाई घर बाहिर ननिस्कन अनुरोध गरेको छ । मठमन्दिर ,गुम्बा, चैते, बिहार,चर्च र मस्जितलगायत ठाउँमा भेला हुन रोक लगाएको छ । यस्तै, सार्वजनिक स्थानमा मेला, महोत्सव,भोजभतेर र भीडभाडका गतिविधिमा रोक लगाइएको छ । मुस्ताङ र म्याग्दीको सीमाक्षेत्र घाँसाको प्रहरी चेक पोष्टबाट आन्तरिक तथा बाह्य पर्यटकलाई मुस्ताङ प्रवेश गर्न कडाइ गरिएको छ । तर, निषेधाज्ञा जारी भएको हिमाली जिल्ला मुस्ताङमा नेपाली पर्यटकलाई सीमानाका घाँसाबाटै फर्काइने गरिएको भएपनि एक विदेशी पर्यटकलाई भने निषेधाज्ञा जारी रहेकै अवस्थामा मुस्ताङ प्रवेशको अनुमति दिइएको छ । स्रोतका अनुसार निषेधाज्ञा उलंघन गर्दै श्रावण २६ गते अष्ट्रेयन नागरिक ( पुरुष ) मुस्ताङ प्रवेश गरेको बताइएको छ । कास्कीको मर्दी हिमालक्षेत्रको अनुमति मात्र लिएर आएका ती अष्ट्रेयन नागरिकको साथमा मुस्ताङ घुम्नका लागि अनुमति नरहेको श्रोतले जनाएको छ । अन्नपूर्ण संरक्षण क्षेत्र आयोजनाको स्वामित्वमा रहेको मुस्ताङ भ्रमण गर्न नेपाली पर्यटकले १ सय, सार्कका विदेशी पर्यटकले १ हजार र तेस्रो मुलुकका विदेशी पर्यटकले ३ हजार शुल्क तिरेर अनुमति लिनुपर्ने हुन्छ । मुस्ताङ घुम्ने बिनाअनुमति आएका ती विदेशी पर्यटकलाई मुस्ताङ प्रवेशको अनुमति दिन स्थानीय प्रशासनसमक्ष श्रावण २६ गते वारागुङ मुक्तिक्षेत्र गापाले सिफारिस गरेको थियो । कोरोना जोखिमको बेला नेपाली पर्यटक नै मुस्ताङ आउँदा समस्या हुने अवस्थामा पालिकाकै सिफारिसमा स्थानीय प्रशासनले मुस्ताङ प्रवेश गर्ने अनुमति दिएको थियो । निषेधाज्ञा जारी गरिएको मुस्ताङमा दुई साताअघि मुस्ताङ प्रवेश गरेका अष्ट्रेयन नागरिक पुरुषको साथमा एक महिला पथप्रर्दशक समेत रहेको जनाइएको छ । उनीहरु पालिकाकै समन्वयमा वारागुङ मुक्तिक्षेत्र२ झारकोटमा बसेका थिए । बिनापरमिट मुस्ताङ आएका उक्त विदेशी पर्यटकलाई अन्नपूर्ण संरक्षणक्षेत्र आयोजना एक्यापले जरिवानासहित परमिट काटेको पाइएको छ । उपल्लो मुस्ताङको ऐतिहासिक धार्मिक ,सांस्कृतिक सभ्यता र संरचनालगायतको अध्ययन अवलोकन गर्ने उद्देश्यले मुस्ताङ प्रवेश गरेका ती विदेशी पर्यटकले अध्यागमन विभागको अनुमति लिएका थिएनन् । उपल्लो मुस्ताङको लोमान्थाङ गापाको सिफारिसमा उक्त विदेशीलाई उपल्लो मुस्ताङ भ्रमण गर्ने अनुमतीको सिफारिस स्थानीय प्रशासनलाई गरेको मुस्ताङका प्रमुख जिल्ला अधिकारी श्रीनाथ पौडेलले जानकारी दिए । उक्त विदेशी पर्यटक मुस्ताङ आएको २ साता भइसकेकाले कोरोनाको जोखिम नहुने सुझावसहित नेपाल सरकार अध्यागमन विभागलाई उपल्लो मुस्ताङ भ्रमण गर्ने अनुमति दिँदा कुनै चुनौति नहुने जनाएको प्रजिअ पौडेलले बताए । प्रशासनले विदेशी पर्यटक जिल्ला भित्रिएको २ साता भइसकेकाले जिल्लाबाट जिल्लामै घुम्न कुनै जोखिम नहुने दावी गरे । निषेधाज्ञा जारी भएको मुस्ताङमा प्रशासनकै सुझाव अनुसार उक्त विदेशी नागरिकले मंगलबार अध्यागन विभागबाट उपल्लो मुस्ताङ घुम्ने अनुमति लिएका हुन् । ती विदेशी नागरिकले काठमाडौंको एडभेन्चर मेड्रो एभरेष्ट ट्राभल्स एजेन्सीमार्फत २ सय ५० डलर रोयल्टी बुझाएर उपल्लो मुस्ताङ घुम्ने अनुमति लिएको बुझिएको छ । उक्त विदशी नागरिकले मंगलबार उपल्लो मुस्ताङका लागि कागबेनी चेकपोष्टमा इन्ट्री गराए पनि बुधबार बिहान मात्र उपल्लो मुस्ताङ प्रस्थान गरेको स्रोतले जनाएको छ । उपल्लो मुस्ताङको ऐतिहाँसिक तथा पुरातात्विक गुम्बा र छोर्तेनको अध्ययन अवलोकनलाई उपल्लो मुस्ताङ जाने अनुमति पाएका उक्त अष्ट्रेलियन नागरिक भदौको १७ गतेसम्म उपल्लो मुस्ताङमै रहने बताइएको छ । अन्नपूर्ण सरंक्षणक्षेत्रको निषेध तथा नियन्त्रित क्षेत्र उपल्लो मुस्ताङमा यसअघि अध्यागमन विभागमा ५ सय डलर रोयल्टी बुझाउनुपर्ने प्रावधान भएपनि उक्त विदेशी पर्यटकले २ सय ५० डलर मात्र बुझाएको जनाइएको छ । यससम्बन्धी अध्यागमन विभागमा सम्पर्क गर्दा फोन सम्पर्क हुन सकेन ।"
भेन्टिलेसन तोडेर विद्यालयमा चोरी,"विराटनगर : विराटनगर महानगरपालिका१९ वैजनाथपुरमा रहेको पञ्चकन्या आधारभूत विद्यालयमा चोरी भएको छ। प्रधानाध्यापक सुवासचन्द्र रेग्मीको कार्यकक्षमा रहेको कम्प्युटर, प्रिन्टर, सिलिङ पंखा र इन्टरनेटको राउटर चोरी भएको हो । भेन्टिलेसनको जाली ताेड्दै प्रअको कार्यकक्षमा पसेर रातको समयमा चोरी गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । प्रहरीकाअनुसार राति १० देखि ११ बजेको बीचमा चोरी भएको हुनसक्ने जानकारी विद्यालयले दिएको छ । विद्यालयकाअनुसार झण्डै एक लाख मूल्य बराबरको चोरी भएको छ । डीएसपी श्रेष्ठले चोरीमा संलग्नको पहिचान हुन बाँकी रहेको बताए । 'रातको समयमा विद्यालयको भेन्टिलेसन ताेडेर चोरी भएको छ,' उनले भने, घटनामा संलग्नलाई पहिचान र पक्राउ गर्नका लागि प्रहरीको विशेष टोली परिचालन गरिएको छ ।"
चार दिनदेखि हराएकी बालिका मृत भेटिइन्,"दैलेख : कालिकोटमा चारदिनदेखि हराएकी एक बालिकाको शव मकै बारीमा फेला परेको छ । खाँडाचक्र नगरपालिका६ की १६ वर्षीया निरु विकको शव मकैबारीमा भेटिएको हो । गत शुक्रबारदेखि हराएकी निरुको शव मंगलबार दिउँसो घर नजिकै मकैबारीमा भेटिएको हो । जंगली जनावरले क्षतविक्षत पारेको अवस्थामा बालिकाको शव फेला परेको बताइएको छ । बालिकाको शव मकैबारीमा देखेपछि स्थानीय र बालिकाका आफन्तले प्रहरीलाई खबर गरेका थिए । बालिकाको शव भेटिएको खबर आएसँगै जिल्ला प्रहरी कार्यालय कालिकोटका प्रहरी नायव उपरीक्षक (डीएसपी) चक्रबहादुर शाहको नेतृत्वमा जिल्ला सदरमुकाम मान्मबाट प्रहरीको टोली खटिएको थियो । बालिकाको शव सडेको अवस्थामा फेला परेको डीएसपी शाहले बताए । बालिका भदौ ४ गते बाट हराएको प्रारम्भिक अनुसन्धानले देखाएको छ,' डीएसपी शाहले भने, घरबाट ३ सय मिटर टाढा शव भेटिएको हो । डीएसपी शाहका अनुसार बालिकाको शरीरको तल्लो भाग स्यालले खाइसकेको अवस्थामा शव भेटिएको छ । शव जिल्ला अस्पताल कालिकोटका पोस्टमार्टम भइसकेको र रिपोर्ट आउन बाँकी रहेको डीएसपी शाहले जाजकारी दिए । घटनाबारे थप अनुसन्धान भइरहेको डीएसपी शाहले बताए। स्थानीय बासिन्दा र बालिकाका आफन्तहरुले निरुको बलात्कारपछि हत्या भएको हुनसक्ने आशंका गरेका छन् । उनीहरुले घटनाको निष्पक्ष अनुसन्धान गरेर सत्यतथ्य पत्ता लगाइ दोषिमाथि कारबाही हुनुपर्ने माग गरेका छन् ।"
केन्द्रीय कारागारका सबै कैदीबन्दीलाई खोप,"काठमाडौं : मुलुकको सबैभन्दा पुरानो कारागारका रूपमा रहेको केन्द्रीय कारागार जगन्नाथदेवलका सबै कैदीबन्दीलाई कोरोना खोप लगाइएको छ। विसं १९७१ मा स्थापना भएको उक्त कारागारमा रहेका सबै कैदीबन्दीलाई दुवै खोप लगाइसकिएको कारागारका जेलर वेदनिधि अधिकारीले जानकारी दिए। नयाँ आउने कैदीबन्दीलाई भने अलग राखेर खोप लगाइने गरेको उनको भनाइ छ। तीन हजार २१५ कैदीबन्दी रहेको केन्द्रीय कारागारभित्र तीन जेल रहेका छन्। हाल सो जेलमा एक हजार ८२२, भद्र जेलमा एक हजार ३८ र महिला जेलमा ३५५ कैदीबन्दी छन्। उक्त जेलमा १६ नाबालकसमेत छन्। कोरोनाको पहिलो चरणमा केन्द्रीय कारागारमा कोरोना सङ्क्रमणका कारण आठ जनाको निधन भए पनि दोस्रो चरणको कोरोनाबाट कसैले पनि ज्यान नगुमाएको जेलर अधिकारीले बताए। काठमाडौँको डिल्लीबजारमा समेत अर्को जेल रहेका कारण महिला कैदीबन्दीलाई भने केन्द्रीय कारागारमा मात्र राखिँदै आएको छ। केन्द्रीय कारागार परिसरभित्र कैदीबन्दीको उपचारका लागि अस्पतालसमेत सञ्चालनमा छ। कूल ३० शय्या क्षमता रहेको उक्त अस्पतालमा छाला, मधुमेह, जन्डिस, श्वासप्रश्वास, फोक्सोको समस्या, हातगोडा पाक्ने र सुनिनेलगायतका रोगको उपचार हुँदै आएको छ। अदालतबाट मुद्दा फैसला भई कारागार सजाय भोगिरहेकालाई कैदी र अदालतमा मुद्दा चलिरहेका तर फैसला नभई कारागार सजाय भोगिरहेकालाई बन्दी भनिन्छ। बयालीस रोपनी क्षेत्रफलमा फैलिएको केन्द्रीय कारागारमा एक हजार ७८४ कैदी र एक हजार ४३१ बन्दी छन्। कारागार व्यवस्थापन विभागका अनुसार देशभरका ७२ जिल्लामा ७४ कारागार छन्। काठमाडौँ र दाङमा दुईदुई कारागार छन्। भक्तपुर, बारा, धनुषा, पूर्वी नवलपरासी र पूर्वी रुकुममा कारागार छैनन्। हाल देशभरका ७४ वटै कारागारमा पुरुष कैदीबन्दी रहेका छन् भने ५३ कारागारमा मात्र महिला कैदीबन्दी छन्। यस्तै भक्तपुर, कास्की, विराटनगर, मकवानपुर, पर्सा, रुपन्देही, बाँके र डोटीमा भने बालसुधार केन्द्रसमेत सञ्चालनमा छन्। हाल देशभर झण्डै ३० हजार कैदीबन्दी छन्। देशभर कारागारको क्षमता भने १६ हजार मात्र हो। पछिल्लो समय देशभर कैदीबन्दीको सङ्ख्या बढेसँगै सरकार नुवाकोट र बाँकेमा कारागार निर्माणमा जुटेको छ। दश हजार कैदीबन्दी राख्ने क्षमताका साथ निर्माण गर्न लागिएको नुवाकोटमा ५३५ रोपनी र बाँकेमा १० बिघा जग्गा लिएर कारागार निर्माणको काम अगाडि बढाइएको छ। नुवाकोटमा सात हजार ५०० र बाँकेमा तीन हजार कैदीबन्दी राख्न मिल्ने कारागार व्यवस्थापन विभागले जनाएको छ। सरकारले तीन महिनाभित्र केन्द्रीय कारागारका कैदीबन्दीलाई नुवाकोटमा निर्माण हुँदै गरेको कारागारमा सार्ने गरी गृहकार्यसमेत सुरु गरेको छ। केन्द्रीय कारागारका जेलर अधिकारीले तीन महिनाभित्र केन्द्रीय कारागारका कैदीबन्दीलाई नुवाकोट स्थानान्तरण गर्नका लागि गृह मन्त्रालय, कारागार व्यवस्थापन विभाग, प्रमुख जिल्ला अधिकारी नुवाकोट र सुरक्षा निकायका प्रतिनिधि भवन निर्माणबारे अध्ययन, अवलोकन गरेर काठमाडौँ फर्किसकेको बताए। सम्भाव्यता अध्ययनका क्रममा चाँडै कारागार भवन निर्माण सम्पन्न गर्न निर्देशन दिइएको उनको भनाइ थियो। केन्द्रीय कारागारका कैदीबन्दीलाई नुवाकोटमा स्थानान्तरण गरेसँगै उक्त स्थानलाई म्युजियम बनाउने सरकारले लक्ष्य लिएको छ।"
आज रातिदेखि मनसुन थप सक्रिय हुने,"काठमाडौं : आज रातिदेखि नेपालमा मनसुन थप सक्रिय हुने भएको छ । जल तथा मौसम विज्ञान विभागले आज एक बुलेटिन निकालेर नेपालको पूर्वी तराईको भूभाग नजिक मनसुनको न्यून चापीय रेखा रहेको कारण विगत एकदुई दिनअगाडि नेपालमा मनसुन केही सक्रिय रहेको जनाएको छ । विभागकाअनुसार आज रातिदेखि उक्त न्यून चापीय रेखा अझ तराई भूभाग नजिक आउने र केही दिनसम्म सोही क्षेत्रमा रहने भएकाले सो प्रणालीका कारण देशका धेरै स्थानहरुमा हल्कादेखि मध्यम वर्षाझरीको सम्भावना रहेको छ । प्रदेश नं १, २, वाग्मती, गण्डकी र लुम्बिनी प्रदेशका केही र सुदूरपश्चिम तथा कर्णाली प्रदेशका थोरै स्थानहरुमा भारी वर्षाको सम्भावना रहेकाले आवश्यक सतर्कता अपनाउन मौसम पूर्वानुमान महाशाखाले अनुरोध गरेको छ । राति देशभर सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावनाका साथै प्रदेश नं १, २ वाग्मती, गण्डकी, लुम्बिनी र सुदूरपश्चिम प्रदेशका केही स्थानहरुमा मेघगर्जनसहित भारी वर्षाको सम्भावना रहेको बताइएको छ ।"
"झलनाथ खनालको हस्ताक्षर सनाखत, प्रदिप नेपाल पनि एकीकृत समाजवादीतिर","काठमाडौं : नेपाल एमालेका वरिष्ठ नेता झलनाथ खनालले माधव नेपाल नेतृत्वको प्रस्तावित नेकपा एकीकृत समाजवादी पार्टीको समर्थन गर्दै हस्ताक्षर सनाखत गरेका छन्। नेता खनालको हस्ताक्षर सनाखत भएको पत्र प्राप्त भएको नेकपा एमाले सांसद निरादेवी जैरुले जानकारी दिइन्। उनले भनिन, 'झलनाथ खनालको हस्तारक्षरसहितको टेक्निकल डकुमेन्ट प्राप्त भएको छ। उहाँ बिरामी अवस्थामा हुनुन्छ।' खनाल हाल दिल्लीमा उपचारत छन्। यसअघि ओली समूहमा लागेका नेकपा एमालेका नेता प्रदिप नेपाल पनि सनाखतका लागिन निर्वाचन योग पुगेका थिए। नेपाल पक्षका केन्द्रीय सदस्य गंगाधर तुलाधरका अनुसार दुवै सदनका ३१ सांसद र ६२ केन्द्रीय सदस्य निर्वाचन आयोगमा सशरीर उपस्थित भएका छन्। निर्वाचन आयोगले पार्टी सनाखतका लागि दुईवटा डेस्क छुट्याएको छ। नेपाल नेतृत्वको प्रस्तावित नेकपा एकीकृत समाजवादी र महन्थ ठाकुर नेतृत्वको लोकतान्त्रिक समाजवादी पार्टीका लागि सनाखत गर्न छुट्टाछुट्टै डेस्कको व्यवस्था गरेको छ। प्रस्तावित दुवै पार्टीले केही दिनअघि नयाँ दल दर्ताका लागि आयोगमा निवेदन दिएका थिए । निर्वाचन आयोगले दल दर्ताका लागि निवेदन दिएका दुवै पार्टीलाई बुधबार सनाखतका लागि बोलाएको थियो। आयोगले दुबै दललाई सनाखतका लागि अढाइ घण्टा समय निर्धारण गरेको छ ।"
पार्टी सनाखतका लागि नेपाल र ठाकुर पक्ष निर्वाचन आयोग जाँदै,काठमाडौं : नेकपा एकीकृत समाजवादी र लोकतान्त्रिक समाजवादी पार्टी सनाखतका लागि निर्वाचन आयोग जाँदैछन्। निर्वाचन आयोगले दल दर्ताका लागि निवेदन दिएका दुवै पार्टीलाई बुधबार सनाखतका लागि बोलाएको छ। आयोगले दुबै दललाई सनाखतका लागि अढाइ घण्टा समय निर्धारण गरेको छ । आयोगका प्रवक्ता राजकुमार श्रेष्ठका अनुसार बिहान ११:३० देखि दिउँसो २ बजेसम्म सनाखतका लागि समय तोकिएको छ । आयोगले भौतिकरुपमा उपस्थित हुन भनेपछि दुवै पार्टीका नेताहरु निर्वाचन आयोग जान लागेका हुन्। माधवकुमार नेपाल नेतृत्वको प्रस्तावित नेकपा एकीकृत समाजवादी र महन्थ ठाकुर नेतृत्वको लोकतान्त्रिक समाजवादी पार्टीले नयाँ दल दर्ताका लागि आयोगमा निवेदन दिएका थिए । नेपाल समूह भने चन्द्रागिरीबाट सिधै निर्वाचन आयोग जाने बताइएको छ। गत सोमबारदेखि नेपाल समूह चन्द्रगिरीमै छ। त्यहाँ नेपाल समूहको केन्द्रीय कमिटी बैठक चलेको थियो। सरकारले दल विभाजनका लागि सहज हुनेगरी अध्यादेश ल्याएपछि दुवै दललाई नयाँ पार्टी गठनका लागि बाटो खुलेको हो।
टिपरको ठक्करबाट वृद्धाको मृत्यु,जनकपुरधाम : टिपरको ठक्करबाट धनुषामा एक वृद्धाको मृत्यु भएको छ। धनुषाको विदेह नगरपालिका तिनकौरिया बजार स्थित टिपर ब्याक गर्ने क्रममा पछाडिको भागबाट ठक्कर लागेर वृद्धाको मृत्यु भएको हो। दुहबीबाट जनकपुरधाम आउने क्रममा ना २ प ७३७ नम्बरको टिपरले बिदेह नगरपालिका वडा नं ६ घर भएकी आन्दाजी ६० वर्षीया रामप्यारी मण्डललाई ठक्कर दिंदा घटना स्थलमै मृत्यु भएको प्रहरीले जनाएको छ। मंगलबार राति करिब ९ बजेको समयमा टिपर ब्याक गर्ने क्रममा धक्का लागि टिपर मण्डलको शरीरमा चढेको जिल्ला प्रहरी कार्यालय धनुषाले जनाएको छ। जिल्ला प्रहरी कार्यालय धनुषा र प्रहरी चौकी तिनकौरियाबाट खटिएको टोलीले शवको मुचुलका उठाइ पोष्टमार्टमका लागि जनकपुरधाम स्थित प्रादेशिक अस्पताल ल्याउने तयारी गरेको छ। घटनाको सम्बन्धमा थप अनुसन्धान भैरहेको जिल्ला प्रहरी कार्यालय धनुषाले जनाएको छ।
फरक प्रदेशका सवारी साधन नवीकरण रोकिँदा समस्या,"नवलपुर : यातायात व्यवस्था कार्यालय नवलपरासी (बर्दघाट सुस्तापूर्व) नवलपुरमा फरक प्रदेशका सवारी साधनको कर संकलन र नवीकरण रोकिँदा सेवाग्राहीलाई समस्या भएको छ । भौतिक पूर्वाधार, सहरी विकास तथा यातायात व्यवस्था मन्त्रालय गण्डकी प्रदेशबाट फरक प्रदेशका सवारी साधनको कर संकलन र नवीकरणसम्बन्धी परिपत्र नआएपछि यातायात व्यवस्था कार्यालयले कर सङ्कलन तथा नवीकरण कार्य रोकेको छ। कर संकलन र नवीकरणको काम रोकिएपछि यस क्षेत्रका सेवाग्राही भने समस्यामा परेका छन् । मन्त्रालयबाट फरक प्रदेशका सवारीको कर संकलन र नवीकरणका लागि परिपत्र नआएकाले कावासोतीस्थित कार्यालयबाट गण्डकी प्रदेशबाहेकका अन्य प्रदेशमा दर्ता भएका सवारी साधनको कर तथा नवीकरण कार्य रोकिएको यातायात व्यवस्था कार्यालयका प्रमुख ज्ञानप्रसाद भुसालले बताए। यस कार्यालयबाट अघिल्ला वर्षमा सवारी धनीको ठेगाना गण्डकी प्रदेश रहेकाहरूका सवारी साधन दर्ता अन्य प्रदेशमा भएको भए पनि कर संकलन र नवीकरण हुँदै आएको थियो । अहिले यस आर्थिक वर्षका लागि मन्त्रालयले कर सङ्कलन र नवीकरण यथास्थितिमा गर्न भनी कुनै पत्राचार नगरेकाले आफूहरूले फरक प्रदेशमा दर्ता भएका सवारी साधनको कर संकलन र नवीकरण रोकेको कार्यालय प्रमुख भुसालले जानकारी दिए । 'हामीलाई प्रत्येक वर्ष कर सङ्कलनका लागि मन्त्रालयबाट पत्र आउथ्यो, सोही आधारमा सवारी धनीको ठेगाना गण्डकी प्रदेशमा भएका तर सवारी साधन दर्ता अन्य प्रदेशमा भए पनि नवीकरण गर्ने काम गथ्र्यौँ', उनले भने, 'अहिले यस्तो परिपत्र आएको छैन, यसले गर्दा अन्य प्रदेशमा दर्ता भएका सवारी साधनको कर संकलन र नवीकरण कार्य रोकेका छौँ ।' अहिले गण्डकी प्रदेशबाट दर्ता भएका सवारी साधनको मात्रै कर सङ्कलन र नवीकरण गरिएको उनले बताए । फरक प्रदेशका सवारी साधनको कर संकलन र नवीकरण रोकिँदा सेवाग्राही भने समस्यामा परेको गुनासो गरेका छन् । यस क्षेत्रमा अधिकांश बागमती, लुम्बिनी, नारायणीबाट दर्ता भएका सवारी साधन सञ्चालनमा छन्। ती स्थानबाट सवारी दर्ता भएका सेवाग्राही अहिले अन्यत्र कर बुझाउन जानुपर्दा समस्या सिर्जना भएको उनीहरूको भनाइ छ । नवलपुरको कार्यालयले आफ्नो सवारी साधन नवीकरण नगर्दा अब अन्यत्र जानुपर्दा समस्या हुने स्थानीयवासी निरोज सिञ्जालीले बताए । प्रमुख भुसालले भने आफूहरूले यस विषयमा कर संकलन र नवीकरणका लागि अनुमति दिन पत्राचार गरिसकेको बताए । 'हामीले सेवाग्राहीका समस्या बुझेका छौँ, पत्राचारसमेत सम्बन्धित निकायमा गरेका छौँ', कार्यालय प्रमुख भुसालले भने, 'सायद चाँडै यस विषयमा निकास आउने छ, अघिल्ला वर्षहरूमा जसरी कर सङ्कलन र नवीकरणका लागि निरन्तरता दिनु भने हामी तत्काल कार्य गर्छौँ ।'"
तालिबानले अफगानीलाई मुलुक छाड्न नदिने,"काबुल : तालिबानले अफगान नागरिकलाई अब मुलुक छाड्न नदिने बताएको छ। अन्तर्राष्ट्रिय सञ्चारमाध्यमहरूका अनुसार काबुल एयरपोर्टमा मुलुक छाड्नेको भीड कायमै भएकाले तालिबानले मंगलबार आफगानीलाई अब बाहिर जान नदिने बताएको हो। यसैगरी तालिबानले अमेरिकालाई उद्धार कार्य अर्को साताभित्र सक्न पनि मिति तोकिदिएको छ। अमेरिकाले त्यहाँ रहेका आफ्ना नागरिक र विदेशी नागकिलाई उद्धार गरिरहेको छ। तालिबानका प्रवक्ता जबिउल्लाह मुजाहिदले पत्रकार सम्मेलनमा विदेशी नागरिकलाई कुनै रोकटोक नगरिए पनि एयरपोर्टमा अफगानीको ठुलो भीडलाई फर्काने बताए। उनले अब अफगानीहरूले नयाँ कानूनको पालना गर्नुपर्ने बताए। एयरपोर्ट जाने बाटोमा प्रतिबन्ध लगाइएको छ। अफगानीहरू त्यो बाटो भएर एयरपोर्ट जान पाउँदैनन्, तर विदेशी नागरिकहरूलाई भने उक्त बाटो भएर जान अनुमति छ। उनले अब अफगानीलाई बाहिर जान नदिइने भन्दै अफगानीलाई अन्य मुलुक लैजाने कार्यप्रति आफूहरू खुसी नभएको बताएका छन्। अमेरिकी राष्ट्रपति जो बाइडनले अगस्ट ३१ सम्ममा अफगानिस्तानमा रहेका आफ्ना सेना फिर्ता गरिसक्ने बताएसँगै तालिबानको पछिल्लो भनाइ आएको हो। यद्यपि अमेरिकी गठबन्धनमा रहेका मुलुकले उद्धार कार्य अझै लम्ब्याउनुपर्ने बताएका छन्। उनीहरू अझै धेरै मानिस बाहिर जान चाहेको भन्दै थप समय लाग्ने बताएका हुन्।"
नेकपा(माओवादी केन्द्र)को गण्डकी प्रदेश कमिटीका इञ्चार्ज र अध्यक्ष गोरखाकै,"गोरखा : नेकपा (माओवादी केन्द्र)को स्थायी कमिटीले पार्टीको गण्डकी प्रदेश कमिटीको इञ्चार्ज, सहइञ्चार्ज र अध्यक्ष तोकेको छ। स्थायी कमिटीले मंगलबार गण्डकी प्रदेश कमिटीको इञ्चार्जको जिम्मेवारी हितराज पाण्डेलाई दिएको छ। सहइञ्चार्जमा यशोदा गुरुङलाई तोकेको छ। त्यस्तै पार्टीको गण्डकी प्रदेश कमिटीको अध्यक्षमा हरि अधिकारीलाई तोकेको छ। साथै गण्डकी प्रदेश सम्पर्क समितिको इञ्चार्जमा चुडामणि खड्का तोकिएका छन्। गण्डकी प्रदेशका ११ वटा जिल्लामध्य प्रदेश इञ्चार्ज, प्रदेश अध्यक्ष तथा प्रदेशका सम्पर्क समितिका इञ्चार्ज गोरखाले नै पाएको छ। पार्टीको प्रदेश इञ्चार्ज, सहइञ्चार्ज र अध्यक्ष एमालेसित एकीकरण हुनु अघिकै संरचनालाई यथावत गरेको अध्यक्ष अधिकारीले जानकारी दिए। जिल्ला कमिटीका इञ्चार्ज तथा अध्यक्षहरु पनि एकीकरण हुनु अघिकैलाई यथावत गरिएको छ, अध्यक्ष अधिकारीले भने, जिल्ला सम्मेलनको मिति तोकिसकिएको छ। अब हाम्रो ध्यान जिल्ला सम्मेलन गर्नेतिर छ।"
धार्चे गाउँपालिका कार्यालय एक महिनादेखि कर्मचारीविहीन,"गोरखा : गोरखाको धार्चे गाउँ कार्यपालिका कार्यालय एक महिनादेखि कर्मचारीबिहिन छ। गत असार मसान्तमा अघिल्लो आर्थिक वर्षको कामकाज सकेर घर विदामा गएका कर्मचारीहरु भदौको पहिलो साता बितिसक्दा पनि हाजिरमा नफर्केका गाउँपालिकाका प्रमुख सन्तोष गुरुङले जानकारी दिए। बर्खाका बेला बाटो असजिलो भएको र जिल्लामा लकडाउन भएको बहानाबाजी गर्दै कर्मचारी हाजिरमा नफर्केका उनले बताए। कार्यालयमा कर्मचारी नहुँदा भदौ पहिलो हप्ताभित्र गर्ने भनिएको कार्यपालिका बैठक हुन नसकेको गाउँपालिकाका प्रमुख गुरुङले गुनासो गरे। भदौ छ गते कार्यपालिका बैठक गर्ने तयारी थियो, तर अहिलेसम्म एउटा पनि कर्मचारी आएनन् त्यसैले बैठक पनि हुन सकेन, उनले भने, अब भदौ १५ गते चौधौँ राष्ट्रिय पुस्तकालय दिवस मनाउने तयारी गरिरहेका छौँ। कर्मचारी आएनन् भने त्यो कार्यक्रम पनि असम्भव हुन्छ। स्वास्थ्य शाखा र स्वास्थ्यचौकीका कर्मचारी भने काममा रहेका उनले बताए। पशु शाखामा एकजना कर्मचारी छन्। स्वास्थ्य चौकी र स्वास्थ्य शाखाका कर्मचारी पनि छन् तर अरु कुनै पनि शाखामा कर्मचारी छैनन्, अध्यक्ष गुरुङले भने, फोन सम्पर्क गरेर सोध्दा कोही बाटो असजिलो छ भन्छन्, कोही लकडाउन सकेर आउँछु भन्छन्। जनप्रतिनिधिहरु दिनहूँ कार्यालयमा हाजिर भए पनि कर्मचारी नआएको उनले गुनासो गरे। कर्मचारी अनुपश्थित रहेको बारे जानकारी लिन धार्चे गाउँपालिकाका प्रमुख प्रशासकीय अधिकृत रामबहादुर अधिकारीलाई धेरै पटक टेलिफोन सम्पर्क गर्दा पनि उनले फोन रिसिभ गरेनन्।"
नेपाललाई बक्सिङमा तीन कास्य,"काठमाडौं : नेपालले युनाइटेड अरब इमिरेटस् (युएई) मा जारी एएसबिसी एशियन युथ एण्ड जुनियर बक्सिङ च्याम्पियनसिपमा तीन कास्य पदक प्राप्त गरेको छ। कास्य पदक प्राप्त गर्नेमा दुई महिला र एक पुरुष खेलाडी रहेका छन्। छिरिङ वाङ्दी शेर्पाले पुरुष ५४ किलोमा कास्य पदक प्राप्त गरेका हुन्। उनी सेमिफाइनलमा कजाकिस्तानका एडाइबेक नियाजबेसित पराजित भए। यसअघि उनले कुवेतका मोहम्मद अलिनेजीलाई हराउँदै कास्य पदक पक्का गरेका हुन्। जुनियर इभेन्टतर्फ शेर्पाले कुवेतका मोहम्मदलाई ५० अङ्कले पराजित गरेका थिए। नेपाली टोलीका साथमा रहेका ओलम्पियन एवं प्रशिक्षक डम्बरदत्त भट्टका अनुसार जुनियरतर्फ महिला ५२ किलोमा नेपालकी स्वस्तिका तिरुवा र महिला ५७ किलोमा नारिका राईले पनि कास्य पदक प्राप्त गरे। प्रतियोगितामा नेपालबाट शेर्पा, तिरुवा र राईसँगै पुरुषतर्फ ६० किलो तौलमा इन्द्रबहादुर सुनार, ५४ किलोमा सुलभ माली र ७१ किलोमा सुदेन गिरीले प्रतिस्पर्धा गरेका थिए। गत महिना ललितपुरको सातदोबाटोमा सम्पन्न छनोट प्रतियोगिताबाट युएईमा भाग लिने खेलाडीको छनोट गरिएको हो। टोलीमा ओलम्पियन एवं प्रशिक्षक दीपक महर्जन, सन्दीप श्रेष्ठ र दुर्गा गहतराज सहभागी छन्। टोलीको व्यवस्थापकमा नेपाल बक्सिङ सङ्घका सदस्य मानबहादुर भण्डारी र झापा जिल्ला बक्सिङ सङ्घका सदस्य तर्कराज राई रहेका छन्। प्रतियोगिता आगामी असोज १५ गतेसम्म सञ्चालन हुनेछ।"
नवजात शिशुको हत्या गर्ने आमा पक्राउ,बैतडी : डिलाशैनी गाउँपालिकामा एक आमाले नवजात शिशुको हत्या गरेकी छन्। वडा नं ७ ढाँणकी ३५ वर्षीया माधवी कार्कीले नवजात शिशुको घाँटी निमोठेर हत्या गरेकी हुन्। अवैध सम्बन्धबाट गर्भ रहेकाले माधवीले शिशुको जन्मिनासाथ घाँटी निमोठेर हत्या गरेको प्रारम्भिक अनुसन्धानबाट खुलेको इलाका प्रहरी कार्यालय पाटनका प्रहरी निरीक्षक राजेश शाहीले जानकारी दिए। घर नजिकैको मकैबारीमा शिशु जन्माएकी माधवीले सोही ठाउँमा केराको साप्रोले शिशुको घाँटी निमोठेर हत्या गरेको बताइएको छ। माधवीले नवजात शिशुको हत्या गरेपछि उनका ससुराले प्रहरीलाई जानकारी दिएको जनाइएको छ। माधवीलाई प्रहरीले पक्राउ गरिसकेको छ। माधवी प्रहरीको नियन्त्रणमा रहेकी र अदालतबाट म्याद थपेर अनुसन्धान सुरु गरिएको इलाका प्रहरी कार्यालय पाटनले जनाएको छ। उनका श्रीमान् १० वर्षदेखि वैदेशिक रोजगारमा गएका र उतै बेपत्ता रहेको प्रहरीले जनाएको छ। माधवीका १३ वर्षीय एक छोरा छन्।
दैलेखका स्थानीय तहको बेरुजु ४६ करोड,"दैलेख : दैलेखका स्थानीय तहमा झण्डै ४६ करोड रुपैयाँ बेरुजु देखिएको छ । महालेखा परीक्षकको अन्ठाउन्नौं बार्षीक प्रतिवेदन२०७८ अनुसार जिल्लाका ४ नगरपालिका र ७ गाउँपालिकामा ४६ करोड १५ लाख रुपैयाँ रुपैयाँ बेरुजु निस्किएको हो । जिल्लाको ११ स्थानीय तहमध्ये सबैभन्दा बढि ठाटीकाँध गाउँपालिकामा बेरुजु देखिएको छ । १ अर्ब २५ करोड ७३ लाख ३८ हजार रुपैयाँको लेखापरीक्षण गरिएकोमा ठाटीकाँधमा १० करोड १३ लाख २५ हजार रुपैयाँ बेरुजु निस्किएको छ । यो लेखापरीक्षण गरिएको कुल बजेटको ८६ प्रतिशत हो । जिल्लामा सबैभन्दा कम भगवतीमाई गाउँपालिकामा बेरुजु देखिएको छ । गाउँपालिकाको ९६ करोड १७ लाख ६३ हजार रुपैयाँको लेखापरीक्षण गरिएकोमा कुल बजेटको १९० प्रतिशत अर्थात १ करोड ८३ लाख १७ हजार रुपैयाँ बेरुजु देखिएको छ । यस्तै आठबीस नगरपालिकामा कुल बजेटको ३२८ प्रतिशत अर्थात २ करोड ६८ लाख ६७ हजार रुपैयाँ बेरुजु देखिएको छ । नगरपालिकाले ८१ करोड ९३ लाख दुई हजार रुपैयाँको लेखापरीक्षण गरिएको थियो । गुराँस गाउँपालिकाले लेखापरीक्षण गराएको ८९ करोड ५ लाख ३८ हजार रुपैयाँमा ५ करोड ४४ लाख १९ हजार रुपैयाँ बेरुजु देखिएको छ । यो लेखापरीक्षण गरिएको कुल बजेटको ६२२ प्रतिशत हो । चामुण्डाविन्द्रासैनी नगरपालिकाले लेखापरीक्षण गराएको ९४ करोड ५६ लाख २९ हजार रुपैयाँमा २ करोड ६८ लाख ६३ हजार रुपैयाँ बेरुजु निस्किएको छ । यो लेखापरीक्षण गरिएको कुल बजेटको २८४ प्रतिशत हो । ७४ करोड ४५ लाख ५ हजार रुपैयाँको लेखापरीक्षण गराएको डुङ्गेश्वर गाउँपालिकामा २ करोड ९१ लाख ९३ हजार रुपैयाँ बेरुजु देखिएको छ । यो लेखापरीक्षण गरिएको कुल बजेटको ३३८ प्रतिशत हो । १ अर्ब ५० करोड ५३ लाख ५३ हजार रुपैयाँको लेखापरीक्षण गराएको दुल्लु नगरपालिकामा लेखापरीक्षण गरिएको कुल बजेटको २९३ प्रतिशत अर्थात ४ करोड ४० लाख ७० हजार रुपैयाँ बेरुजु निस्किएको छ । नारायण नगरपालिकाले लेखापरीक्षण गराएको १ अर्ब ११ करोड ८६ लाख २० हजार रुपैयाँमा ४ करोड २७ लाख ३ हजार रुपैयाँ बेरुजु देखिएको छ । यो लेखापरीक्षण गरिएको कुल बजेटको ३८२ प्रतिशत हो । यस्तै नौमूले गाउँपालिकामा ३ करोड ४६ लाख १६ हजार, महाबु गाउँपालिकामा ३ करोड २६ लाख ८५ हजार र भैरबी गाउँपालिकामा ३ करोड ९५ लाख २२ हजार रुपैयाँ बेरुजु देखिएको छ । नौमूलेले ७८ करोड ७८ लाख ५३ हजार, महाबुले ७९ करोड २ लाख १ हजार र भैरबीले ८५ करोड ९६ लाख १९ हजार रुपैयाँको लेखा परीक्षण गराएका थिए । बेरुजु रकम नौमूलेमा लेखापरीक्षण गरिएको कुल बजेटको ४३९ प्रतिशत, महाबुमा ४१४ प्रतिशत र भैरबीमा ४६० प्रतिशत हो ।"
रेशम चौधरीले जेलबाटै हस्ताक्षर सनाखत गरे,काठमाडौं : रेशम चौधरीले जसपा अध्यक्ष उपेन्द्र यादवको साथ छोडेर महन्थ ठाकुर पक्षमा उभिएका छन्। उनले ठाकुर नेतृत्वको प्रस्तावित लोकतान्त्रिक समाजवादी पार्टीको समर्थन गर्दै जेलबाटै हस्ताक्षर गरेका छन्। नेता चौधरीले जेलबाटै लोकतान्त्रिक समाजवादी पार्टी समर्थन गर्दै हस्ताक्षर गरेको पार्टीका वरिष्ठ नेता राजेन्द्र महतोले जानकारी दिए। प्रतिनिधिसभाका निलम्बित सांसद चौधरी डिल्लीबजार कारागारमा छन्। ठाकुर नेतृत्वको लोकतान्त्रिक समाजवादी पार्टीका ३१ कार्यकारिणी सदस्य दर्ता प्रयोजनका लागि निर्वाचन आयोग पुगेका छन्। रेशम चौधरीसहित लोकतान्त्रिक समाजवादी पार्टीका १५ जना सांसदले सनाखतका लागि हस्ताक्षर गर्दैछन्।
लागुऔषध राखी पत्रकारलाई फसाउन खोजेको घटनाको छानविन गर्न समिति गठन,"रौतहट : सादा पोसाकमा खटिने प्रहरी घुमुवा सहित मिलेर पत्रकारलाई फसाउन मोटरसाइकलमा लागुऔषध राखेको घटनाको छानविन गर्न प्रहरी प्रधान कार्यालयले समिति बनाएको छ। प्रहरी वरिष्ठ उपरीक्षक एसएसपी कृष्णकुमार महतको नेतृत्वमा ४ सदस्यीय समिति गठन गरिएको प्रहरी प्रवक्ता एसएसपी बसन्त कुँवरले जनाएका छन्। समितिमा प्रहरी प्रधान कार्यालय कानुन शाखा र साइबर ब्यूरोका अधिकृत सदस्य छन्। यस्तै मानव अधिकार आयोगको टोली पनि घटना बुझ्न रौतहट आउँदैछ। साउन ३२ गते होटलमा खाजा खान बोलाएर रौतहट एक्सप्रेस अनलाइनका पत्रकार मो मोजुबुल्लाहको मोटरसाइकलमा लागुऔषध राखिएको थियो। उनी निर्दोष देखिएपछि रिहा भएका छन्। रौतहटका प्रमुख एसपी शिद्धि विक्रम शाहले सोमबारको सम्मेलनमा पत्रकार महासंघ रौतहटका सहसचिव सजय सहनीले धिरज यादव र जितेशकुमार यादवलाई प्रयोग गरी मोटरसाइकलमा लागुऔषध राख्न लगाएको बताएका थिए। घुमुवा प्रहरी साहयक निरीक्षक उदय यादव र प्रहरीजवान मनोज साहलाई निलम्बन गरीएको, आरोपित सहनी फरार रहेको, धिरज र जीतेशलाई ६ दिनको म्याद थप गरिएको जिल्ला प्रहरी कार्यालय रौतहटले जनाएको छ। आरोपी सहनी र एसपी शाहको घटना पछिको फोन संवाद समेत बाहिरिएको छ।"
नदी कटानले व्यास नगरपालिकाको ६६३ घरधुरी जोखिममा,"तनहुँ : गत आइतबारदेखि परेको अविरल वर्षापछि मादी नदीमा आएको बाढीले कटान गर्दा व्यास नगरपालिका५ पाटनका करिब ६६३ घरधुरी जोखिममा परेका छन्। नदी कटानका कारण पाटन र तल्लो पाटन क्षेत्रका गरी करिब एक दर्जन सङ्घसंस्थाका भौतिक संरचनासमेत धरापमा परेका छन्। मादीले करिब ३० मिटर क्षेत्र कटान गरी नदी किनारमा लगाइएका बाँसका गाँजसमेत ढालेर बस्तीतर्फ मोडिएपछि उच्च जोखिममा परेको टोल विकास संस्थाका अध्यक्ष कृष्णकुमार श्रेष्ठले जानकारी दिए। नदी बस्तीतर्फ सोझिएपछि उच्च जोखिममा रहेका बस्तीका मानिस रातभर जाग्राम बस्नुपर्ने अवस्था रहेको उनले बताए। नदी कटानका कारण त्यस क्षेत्रका करिब एक दर्जन सङ्घसंस्था धरापमा परेका छन्। अध्यक्ष श्रेष्ठका अनुसार वृद्धाश्रम, भजनकीर्तन समितिको भवन, गुरुकुल आश्रम, पाटन खेलकुद मैदान, पाटन पराशर पार्क, भूपू भवन, सामुदायिक भवन, पराशर माध्यमिक विद्यालयलगायतको क्षति हुने देखिएको छ। नगर प्रमुख बैकुण्ठ न्यौपानेले बाढीले कटान गरेका क्षेत्रमा रोकथामका लागि पहल गर्ने आश्वासन दिएका टोल विकास संस्थाका सचिव तेजबहादुर नेपालीले जानकारी दिए। तल्लो पाटनमा मगर, गिरी बस्ती, विद्यालय क्षेत्रमा सबै मिश्रित जातजाति र झोलुङ्गे पुल आसपास क्षेत्रमा नेवार समुदायका मानिसको बसोबास छ।"
प्रतिगमनविरुद्ध आफ्नो सम्पूर्ण तागत लगाएँ : प्रचण्ड,"चितवन : नेकपा माओवादी केन्द्रका अध्यक्ष पुष्पकमल दाहाल प्रचण्डले मुलुकलाई गम्भीर दुर्घटना हुनबाट जोगाउन सत्तासाझेदारी गठबन्धन गरेको बताए। वर्षौंदेखि संघर्षबाट आएको लोकतान्त्रिक संविधानको विरुद्ध षड्यन्त्र भएको भन्दै त्यसलाई जोगाउन आफूले सम्पूर्ण तागत लगाएको बताए। तत्कालीन प्रधानमन्त्री केपी शर्मा ओलीले नेपाललाई अँध्यारो सुरुङमा हाल्न खोजेको आरोप लगाउँदै त्यसका विरुद्ध आफूले सम्पूर्ण तागत लगाएको उनको भनाइ थियो। एकपटक संसद विघटन गरेर षड्यन्त्र भएको बताउँदै गठबन्धन गरेर दुर्घटना हुनबाट जोगाएको उनले बताए। भरतपुर महानगरपालिले निजी क्षेत्रको सहकार्यमा निमार्ण गर्न लागेको भरतपुर मेट्रो प्लाजाको शिलन्यास गर्दै अध्यक्ष दाहालले जनताको साथले प्रतिगमन परास्त गरेको बताए। कहिले शान्तिपूर्ण कहिले शसस्त्र संघर्ष गरेर हजारौंको बलिदानपछि पाएको संविधान, संघीय लोतान्त्रिक गणतन्त्र, समावेशिता, समानुपातिकता उल्टाउने देशलाई दुर्घटनामा लैजाने षड्यन्त्र भयो , उनले भने, नेपाली जनतालाई भूमरीमा पार्ने षड्यन्त्र हो भनेर आफू भित्रको सम्पूर्ण तागत लगाएर देशव्यापी अभियानमा लागेको थिएँ। पार्टी एक हुँदा आफैँले प्रधानमन्त्री केपी ओली आफूप्रति धेरै नकारात्मक भएको बताए। उनले चालेको प्रतिगमनको बाटोलाई अदालतले पहिलोपटक संसद पूर्नस्थापना गरेर गलत भनेपछि पनि फेरि विघटन गरेर षड्यन्त्र गरेको बताए। फेरि के हुने हो भनेजस्तो भयो। हामीले फेरि नयाँ गठबन्धन बनाउन पर्यो, उनले भने, प्रतिकूल परिस्थिति हुँदाहुँदै जनताको साथ रह्यो, अब विकासलाई गति दिएर नयाँ परिस्थिति बनाउने कोसिस हाम्रो हुने छ।'"
"सुनको मूल्य घट्यो, तोलाको कति पुग्यो ?",काठमाडौं : नेपाली बजारमा सुनको मुल्य ३ सयले घटेको छ। मंगलबार तोलामा ९१ हजार ६ सय रुपैयाँमा कारोबार भएको सुन बुधबार ३ सयले घटेर ९१ हजार ३ रुपैयाँमा कारोबार भइरहेको नेपाली सुन चाँदी व्यवसायी महासंघले जनाएको छ। यस्तै तेजावी सुनको मूल्य ९० हजार ८ सय कायम गरिएको छ । चाँदीको भाउमा भने सामान्य वृद्धि भएको छ । आज चाँदी तोलाको एक हजार २१० रुपैयाँमा किचबेच भइरहेको छ। मंगलबार चाँदीको मूल्य एक हजार २०० रुपैयाँ थियो ।
पार्टी सनाखतका लागि नेपाल पक्ष निर्वाचन आयोगमा,काठमाडौं : माधव नेपाल नेतृत्वको नेकपा एकीकृत समाजवादी पार्टी सनाखतका लागि निर्वाचन आयोग पुगेको छ। नेपाल समूह चन्द्रागिरीबाट सिधै निर्वाचन आयोग पुगेको हो। नेपाल समूहका नेताहरु दुईवटा टुरिस्ट बसमा आएका हुन्। नेपाल पक्षका केन्द्रीय सदस्य गंगाधर तुलाधरका अनुसार दुवै सदनका ३१ सांसद र ६२ केन्द्रीय सदस्य निर्वाचन आयोगमा सशरीर उपस्थित भएका छन्। निर्वाचन आयोगले पार्टी सनाखतका लागि दुईवटा डेस्क छुट्याएको छ। नेपाल नेतृत्वको प्रस्तावित नेकपा एकीकृत समाजवादी र महन्थ ठाकुर नेतृत्वको लोकतान्त्रिक समाजवादी पार्टीका लागि सनाखत गर्न छुट्टाछुट्टै डेस्कको व्यवस्था गरेको छ। प्रस्तावित दुवै पार्टीले केही दिनअघि नयाँ दल दर्ताका लागि आयोगमा निवेदन दिएका थिए । निर्वाचन आयोगले दल दर्ताका लागि निवेदन दिएका दुवै पार्टीलाई बुधबार सनाखतका लागि बोलाएको छ। आयोगले दुबै दललाई सनाखतका लागि अढाइ घण्टा समय निर्धारण गरेको छ । अहिले नेपाल पक्षका नेताहरु पुगिसकेका छन् भने ठाकुर पक्षका नेताहरु आउने क्रम जारी छ। आयोगका प्रवक्ता राजकुमार श्रेष्ठका अनुसार बिहान ११:३० देखि दिउँसो २ बजेसम्म सनाखतका लागि समय तोकिएको छ । आयोगले भौतिकरुपमा उपस्थित हुन भनेपछि दुवै पार्टीका नेताहरु सशरीर निर्वाचन आयोग जान लागेका हुन्। सरकारले दल विभाजनका लागि सहज हुनेगरी अध्यादेश ल्याएपछि दुवै दललाई नयाँ पार्टी गठनका लागि बाटो खुलेको हो।
निर्वाचन आयोगमा नेपाल पक्षका नेताहरुको सनाखत सुरु,काठमाडौं : निर्वाचनमा आयोगमा माधव नेपाल नेतृत्वको नेकपा (एकीकृत समाजवादी) पार्टीका नेताहरुको सनाखत सुरु भएको छ। सनाखतका लागि नेकपा एकीकृत समाजवादी पार्टीका अध्यक्ष नेपालसहित नेताहरु निर्वाचन आयोग पुगेका छन्। नेपाल पक्षका केन्द्रीय सदस्य गंगाधर तुलाधरका अनुसार दुवै सदनका ३१ सांसद र ६२ केन्द्रीय सदस्य निर्वाचन आयोगमा सशरीर उपस्थित भएका छन्। यसअघि केपी ओली समूहमा लागेका नेकपा एमालेका नेता प्रदिप नेपाल पनि सनाखतका लागि आयोग पुगेका छन्। नेकपा एकीकृत समाजवादी पार्टीका सदस्यहरुको हेड काउन्ट सुरु भएको निर्वाचन आयोगले जनाएको छ। नेपाल समूह चन्द्रागिरीबाट सिधै निर्वाचन आयोग पुगेको हो। नेपाल समूहका नेताहरु दुईवटा बसमा निर्वाचन आयोग पुगेका हुन्। निर्वाचन आयोगले पार्टी सनाखतका लागि दुईवटा डेस्क छुट्याएको छ। माधवकुमार नेपाल नेतृत्वको प्रस्तावित नेकपा एकीकृत समाजवादी र महन्थ ठाकुर नेतृत्वको लोकतान्त्रिक समाजवादी पार्टीका लागि सनाखत गर्न छुट्टाटुट्टै डेस्कको व्यवस्था गरेको छ। प्रस्तावित दुवै पार्टीले केही दिनअघि नयाँ दल दर्ताका लागि आयोगमा निवेदन दिएका थिए ।
बलात्कार आरोपमा इन्जिनियर थुनामा,"राजविराज : बलात्कार आरोपमा एक इन्जिनियर पुर्पक्षका लागि राजविराज कारागारमा थुनामा पुगेका छन्। सप्तरी जिल्ला अदालतका सूचना अधिकारी हेमबहादुर बुढाथोकीले दिएको जानकारी अनुसार जिल्ला न्यायाधीश अम्बिकाप्रसाद दाहालको इजलाशले सप्तरीको अग्नीसाइर कृष्णसवरण गाउँपालिका१ का २५ वर्षीय राकेशकुमार चौधरी पुर्पक्षका लागि राजविराज कारागारमा थुनामा गएका हुन्। सप्तरी निवासी चौधरी पर्सा जिल्लाको वीरगञ्ज महानगरपालिकामा इन्जिनियर पदमा कार्यरत छन्। पीडित महिलालाई चौधरीले ०७८ वैशाख २ गते बलात्कार गरेको भन्दै इलाका प्रहरी कार्यालय कञ्चनरूप, सप्तरीमा साउन १४ गते उजुरी दर्ता भएको छ। अग्नीसाइर कृष्णसवरण गाउँपालिकाको महुली चोकमा भेट्न बोलाई सोही गाउँपालिकाको वडा नम्बर १ सखुवा तिनमुखेस्थित जङ्गलमा लगेर बलात्कार गरेको २४ वर्षीया पीडितले बताएकी छिन्। यसअघि पनि बिहेको आश्वासन दिइ ललाइफकाइ बलात्कार गरेर बसेको गर्भ आर्शीवाद हेल्थ केयरमा लगेर गर्भपतन गराएको पीडितले बताइन्। बिहेका लागि आफूले आग्रह गरेपछि पछिल्लो पटक वैशाख २ गते भेटन बोलाई बलात्कार गरेको पीडितले बताएकी छिन्। प्रहरीले साउन १५ गते उजुरी दर्ता गरी सोही दिन आरोपितलाई पक्राउ गरेको इलाका प्रहरी कार्यालय कञ्चनरूपका डिएसपी लोकनाथ तिम्सिनाले बताए। आरोपितले बिदामा घर आउँदा भेट भएका बेला पीडितले बिहे गर्न दिएको दवाव अस्विकार गर्दा झुठा आरोप लगाएको बताएका छन्। उजुरी अघि सो विषयमा गाउँमा पञ्चायती भएको र कुरा नमिलेपछि प्रहरीमा ढिला गरी उजुरी आएको प्रहरीले जनाएको छ।"
हाम्रो स्कुल कहिले लाग्छ ?,"रामकला खड्काकाठमाडौं, शिवराज भट्टधनगढी, मनिका झाजनकपुरधाम, शिव उप्रेतीगोरखा, कृष्णमणि बरालपोखरा, सुब्रत न्यौपानेझापा, राजेन्द्र कार्कीजाजरकोट, हिक्मतबहादुर नेपालीदैलेख, अनिल ढकालचितवन, शुभलक्ष्मी विश्वकर्मामकवानपुर, भरत खड्काउदयपुर सुरज थापा कपन खरिबोटस्थित दीक्षालय नेपाल फाउन्डेसनमा पढ्छन्। कक्षा ८ का विद्यार्थी उनलाई विद्यालय जाने ठूलो रहर छ। बिहान ९ देखि दिउँसो ३ बजेसम्म एउटै कोठामा बसेर लगातार अनलाइनमा पढ्दा उनलाई झर्को लाग्छ। कक्षामा बसेर पढेको झलझली सम्झने सुरज भन्छन्, कहिलेकाहीँ सर म्यामहरू पनि जिस्किनु हुन्थ्यो, चुुट्किला सुनाउनु हुन्थ्यो। तर, अहिले खाली पढाइ मात्र हुन्छ। त्यसैले पनि उनलाई फेरि ती दिनहरू कहिले फर्केलान् भन्ने लागेको छ। कक्षा कोठामै बसेर शिक्षकशिक्षिकाको अनुहार हेरेर पढ्दा धेरै बुझिने उनको अनुभव छ। पहिले आफ्नो बेन्च पार्टनरका रूपमा रहेका कक्षाका साथीहरू प्रवीन निरौला र आशुतोष वाग्लेले पनि कहिले स्कुल खुल्छ भन्दै सरलाई बारम्बार सोध्ने गरेका सुरजले बताए। विद्यालय चल्दा उनी साथीहरूसँग कहिले फुटबल त कहिले बास्केटबल खेल्थे। त्यो पनि उनलाई धेरै याद आउँछ। साथीहरूसँग खेल्दाको त्यो पलको न्यास्रो मेटाउन ३ बजेपछि भाइसँग घरबाहिर खेल्न थाल्छन्। काँडाघारीस्थित अक्षरा स्कुलमा कक्षा ६ मा पढ्ने गीत पछाईं ढकाललाई पनि विद्यालयको धेरै न्यास्रो लागिसक्यो। साथीभाइसँग भेट्न पाउने, खेल्न पाउने र अन्य विभिन्न क्रियाकलापमा रमाउन पाइने हुनाले विद्यालय नै प्यारो लाग्छ उनलाई। स्कुले खुलेपछि आफ्नो २ वर्षीय भाइका कुरा पनि साथीहरूलाई सुनाउने रहर छ। हुन त भाइलाई पनि आफूसँगै स्कुल लैजाने उनको मन छ। तर, भाइ गाडी चढ्न नमान्ने हुनाले यो सम्भव छैन। कोरोनाका कारण उनले पसलमा गएर नयाँ किताब किन्न पाएकी छैनन्। तर, आफूसँग भएका पुराना किताब सबै पढेर भ्याइसकिन्। पढ्न लेख्न रुचाउने गीतले द ट्रेजर हन्ट शीर्षकको बालकथा किताब पनि प्रकाशन गरिसकिन्। अहिले उनी दोस्रो किताब पोर्टल प्रकाशनको तयारीमा छन्। स्कुल सञ्चालन नहुँदा बाख्रा चराउन गोठालो जाँदै बालबालिका । तस्बिर : भरत खड्का पहिलो कृति राम्रो लागेर पूर्वप्रधानमन्त्री केपी ओलीले समेत उनलाई फोनमार्फत बधाई दिएका थिए। त्यतिबेला गीतले ओलीसँग फोनमा निकै मसिनो स्वरमा थोरै कुरा गरिन्। आमाले किन यसरी बोलेको भन्दा गीतले मामु म सोसियल छैन क्या भन्ने जवाफ दिइन्। अब त जोड घटाउ नि बिर्सें साथीभाइसँगै खोल्साहरूमा माछा मार्नु र भैंसी बाख्रा चराउनु सुरज सदाको दिनचर्या बनिसक्यो। यसो फुर्सद मिले १२ वर्षीय सुरज साथीहरूसँग पनि खेल्छन्। विद्यालयको ड्रेस घरबस्दा नै लगाएर च्यातिइसक्यो। झोला घरको कुनामा फालिएको छ। किताब कापीसँग नाता टुटिसक्यो। महोत्तरी मधवास्थित मुसहरी टोलका सुरज झैं उनका साथीहरूले पनि स्कुल बन्द हुँदा पढाइ, लेखाइ बिर्सिंदै गएका छन्। कक्षा ५ मा पढ्छन् सुरज। स्कुल जाँदासम्म किताब राम्ररी पढ्न, जोड घटाउ र गुणन भाग गर्न सिकिसकेका थिए। केही अंग्रेजी किताबहरू पनि पढ्न थालेका थिए। तर, वर्ष दिनयता सुरजले सिकेका जोडघटाउ पनि बिर्सिंदै गएका छन्। राष्ट्रिय प्राथमिक विद्यालय मधवामा पढ्दै आएका मुसहर, डोम र चमार समुदायका बालबालिकाले पनि विद्यालय बन्द हुँदा सिकेका कुरासमेत बिर्सिन थालेका छन्। मधवा विद्यालयका शिक्षक रामयादव राउत भन्छन्, दलित बालबालिकाले वर्ष दिनदेखि पढ्न पाएका छैनन्। उनीहरूको न प्राविधिक पहुँच छ न अनलाइन कक्षाको व्यवस्था। विद्यालय शिक्षाबाट टाढिँदै झापा बिर्तामोडस्थित बालकल्याण आवासीय माध्यमिक विद्यालयमा पढ्ने एलिजा घिमिरे कहिले विद्यालय खुल्छ भन्ने पर्खाइमा छिन्। आँगनसँगै जोडिएको विद्यालयमा कक्षा४ मा पढ्ने एलिजाका पाइला १६ महिनादेखि परेका छैनन्। विद्यालयको बन्द मूल ढोकामा सधैं उनका आँखा ठोकिन्छन्। कतै खुली पो हाल्छ कि भन्ने आश लागिरहन्छ। एलिजा जस्तै मेचीनगरको बाल सुबोधिनी माध्यमिक विद्यालयकी कक्षा८ कि छात्रा आस्था सुवेदीलाई पनि विद्यालय चाँडै खुलोस् भन्ने लागेको छ। विद्यालय कहिले खुल्छ भन्ने एलिजा र आस्था जस्ता धेरै बालबालिकाको जिज्ञासा अभिभावकले मेटाउन सकेका छैनन्। नत उनीहरूलाई पढाउने शिक्षकशिक्षिकाले नै। लामो समयदेखि विद्यालय जानबाट वञ्चित मुस्ताङको घरपझोङ४ जोमसोमका बालबालिका खेलेर रमाउँदै । तस्बिर : सुन्दरकुमार थकाली खेल्ने, पढ्ने र रमाउने बाल चाहना चौघेराभित्र सीमित हुँदा बालबालिकाको मानसिक अवस्था कमजोर बन्दै गएको मेचीनगरको बाल सुबोधिनी माध्यमिक विद्यालयका प्रधानाध्यापक विश्व थापा बताउँछन्। उनका अनुसार संक्रमणको जोखिमलाई डरलाग्दो बनाएर सुनाइदिँदा बालबालिकामा चिन्ता थपिएको छ। बिरानो बन्यो विद्यालय दैलेखको दुर्गम पाँचला गाउँका विवेक खत्री स्कुल जान नपाएको महिनौं भयो। ठाँटीकाँध६ स्थित मालिका माविमा कक्षा ८ मा पढ्ने विवेकका लागि पनि स्कुल बिरानो भइसक्यो। घाँसदाउरा र गोठाला जाने, अभिभावकलाई घरायसी काममा सघाउने र साथीभाइसँग खेल्नु उनको दिनचर्या बनिसक्यो। स्कुल जाने रहर गरेर मात्र के गर्नु ? खुलेको भए पढ्न जान्थेँ, विवेकले भने। जाजरकोटको भेरी१ कालेगाँउस्थित शिव माविमा कक्षा १० मा पढ्ने धनमाया विक पनि पढ्न नपाएकोमा चिन्तित छिन्। जाजरकोटकै त्रिभुवन माविमा कक्षा ९ मा पढ्ने अन्जली नेपाली पनि कहिले स्कुल खुल्ला र जाउँला भन्ने प्रतीक्षामा छिन्। घरमा पढ्ने वातावरण छैन्, स्कुल खुल्ने छाँटकाँट छैन्, पढाइ बिग्रिसक्यो, उनको गुनासो छ। कर्णालीमा गतिलो इन्टरनेट र टेलिफोन सुविधा नहुँदा वैकल्पिक माध्ययमबाट समेत पठनपाठन हुन सकेको छैन। त्यसको प्रत्यक्ष मारमा दुर्गमका बालबालिका परेका छन्। शिक्षा विकास तथा समन्वय एकाइ जाजरकोटका प्रमुख रमेश मल्लले कोरोनाका कारण स्कुल बन्द हुँदा पठनपाठन प्रभावित भएको बताए। जिल्लामा ९५ प्रतिशतभन्दा बढी विद्यार्थी इन्टरनेटको पहँुच बाहिर रहेकाले अनलाइन कक्षा सञ्चालनमा पनि कठिनाइ भएको मल्लको भनाइ छ। त्यसैगरी धनगढी उपमहानगरपालिकाकी प्रतीक्षा शाहीलाई पनि हिजोआज विद्यालय विरानो लाग्न थालेको छ। यसपालि एसईई दिनुपर्छ, तर कुनै साथीसँग भेट भएको छैन, उनले भनिन्। पढाइको सट्टा गोठालो रमिता चेपाङले कक्षाको साथी चिनेकी छैनन्। इच्छाकामना१ की १५ वर्षीया रमिता ५ पास भएपछि अर्को विद्यालय भर्ना भएकाले साथी कोको छन् भन्ने थाहै छैन। विद्यालयमा कक्षा सञ्चालन नभएपछि साथी चिन्न नपाउँदा उनलाई नरमाइलो लागेको हो। पहाडी भेगका विद्यालय उमेर समूहका बालबालिका आजभोलि डाँडा कन्दरामा भेटिन्छन्। घरको काममा उनीहरूको व्यस्तता बढेको छ। विद्यालय जान नपाएपछि उनीहरूलाई घाँस दाउरा गर्न भ्याइनभ्याइ छ। विद्यार्थी हिजोआज मेलामा जाने र पर्म लगाउने काममै व्यस्त रहेका साप्रेनीका भीमबहादुर चेपाङले बताए। राप्ती१३ स्थित पोल्किमकी पूर्णिमा चेपाङ पढ्न जान नपाएपछि गोठालो जाने गरेकी छन्। विद्यालय जाने ठूलो रहर जागेको उनले सुनाइन्। जिल्लामा सामुदायिक र संस्थागत गरी ५ सय २५ विद्यालयका १ लाख ३४ हजार ८ सय २ विद्यार्थी छन्। इन्टरनेटको पहुँचबाट टाढा रहेका ठाउँका विद्यार्थीलाई गृहकार्य दिने र घरदैलोमार्फत भेटेरै सहजीकरण गरिएको जिल्ला शिक्षा समन्वय एकाइका प्रमुख भूमिलाल सुवेदीले बताए। बदलियो जीवनशैली बिहान सबेरैदेखि साँझ अबेरसम्म विद्यालय परिसरमा बिताउने नीतिका बोगटी अहिले अक्सर पसलमा भेटिन्छिन्। मकवानपुर बकैया गाउँपालिकाकी उनी बाबुको काममा सघाउन पसलमा बस्ने गरेकी हुन्। यसअघि बिहान ५ बजे उठी आधा घण्टाको बाटो हिँडेर ६ बजेको कक्षा भ्याउन विद्यालय पुग्थिन्। कोचिङ, घर, स्कुल, ट्युसन गरेर पूरा समय पढाइमा लगाउने नीतिका अहिले कहिलेकाहीँ मन लागेको बेला मात्र पढ्छिन्। पूर्वशिक्षक महेश बोगटीले अहिले उनी पढाइभन्दा मोबाइलमा व्यस्त हुन थालेको गुनासो गरे। भोलि स्कुल जानुपर्छ भनेपछि नानी बेलैमा सुत्थिन्, बिहान छिट्टै उठ्ने, सिक्ने, खाने, खेल्ने सबै समयतालिका ठीकठाक थियो, हेटौंडा१८ का विकास श्रेष्ठले भने, घरमै बसेपछि जतिबेला सुतेउठे मतलब नहुने, त्यसले उनीहरूको जीवनशैली नै परिवर्तन भएको छ। छोरीले जानेका कुराहरू पनि भुल्न थालेको उनकी आमा कल्पनाको गुनासो छ। २५ प्रतिशत विद्यार्थी गायब गोरखा६ छहरेका सुविन पाठक एक बोर्डिङ स्कुलका कक्षा १० का फस्ट ब्वाइ हुन्। कक्षा ८ बाट ९ मा जाँदा जिल्लाभरको दोस्रो सर्वोत्कृष्ट स्थान हासिल गरेका उनलाई एसईईमा पनि यस्तै कीर्तिमान कायम गर्ने सपना थियो। तर, कोभिड महामारीले तुहाइदियो। कोभिडको त्रासले अहिले भर्चुअल माध्यमबाट पढाइ त भइरहेको छ, तर कक्षामा पढेजस्तो नहुने उनको अनुभव छ । अनलाइनमा पढ्दा न सोधिरहन पाइन्छ, न सोध्न भ्याइन्छ, उनले भने। सहिदलखन१ दिप्लिङकी धनमाया गुरुङ छोराछोरीलाई पढाउन गोरखा सदरमुकाम आएर बसेकी छिन्। कक्षामा भए पो शिक्षकको आँखा अगाडि हुँदा राम्ररी पढ्थे, अनलाइनमा बसेर पढे पनि भयो, नपढे पनि सरमिसलाई थाहा हुँदैन, उनले बताइन्। भौतिक रूपमा उपस्थित हुन नपाएपछि निजी विद्यालयका औसतमा २५ प्रतिशत विद्यार्थी हराइरहेको प्याब्सन गोरखाका अध्यक्ष सीताराम तिवारीले बताए। स्कुल बिर्संदै बालबालिका निश्चल राई बिहान सातै बजे फुटबल लिएर घर नजिकको बाँझो खेतमा पुग्छन्। त्रियुगा११ का १५ वर्षीय निश्चल मैदानमा पुगुन्जेल नजिकका ९१० जना बालबालिका त्यहाँ भेला भइसकेका हुन्छन्। झण्डै ३ घण्टा ती बालबालिकाले त्यही बाँझो खेतमा बिताउँछन्। त्यपछि घर आउँछन् र एकछिन् अनलाइन कक्षामा बस्छन्। सुयोग कार्की बुवाआमाको डरले अधिकांश समय घरभित्रै बिताउँछन्। साथीभाइसँग गु्रपच्याटमा खेल्ने सल्लाह गर्छौं अनी बाहिर निस्कन्छौं, पढाइमा अलिक कमजोर रहेका उनी भन्छन्, अझै दुईचार वर्ष कोरोना रहे हुन्थ्यो, कम्तीमा पढ्नु त पर्दैन।  स्कुल जान नपाएर न्यास्रिएका छन् प्रेमनारायण भुसाल, मनोविद् विद्यालय जान नपाउँदा बालबालिकामा कस्तो मनोवैज्ञानिक असर परेको छ ? बालबालिकाका लागि साथीभन्दा नजिकको अरू कोही हुनै सक्दैन। अहिलेको अवस्थामा उनीहरू साथीबाट टाढा भएका छन्। त्यसैले न्यास्रिएका छन्। गुम्सिएका छन्। घरमा पनि उत्फट्याङ र अनपेच्छित व्यवहार देखाउँछन्। आफूले सोचेको संसार नै सबै हो भन्ने लाग्छ। बाहिरी दुनियाँमा एक्सपोजर नभएर यस्तो भएको हो। कतिपयलाई स्कुल जानु पर्ला भन्ने डर पनि बढेको हो कि ? नियमित पठनपाठनका क्रियाकलापबाट बालबालिका टाढा भएका झन्डै डेड वर्ष भइसक्यो। पढ्ने काम पनि बानी हो। छुटेपछि फेरि सुरु गर्नु पर्दा अप्ठेरै हुन्छ। स्कुल गइसकेपछि झन् म केही पनि सक्दिन कि, पढेको पनि बिर्सिसकें भन्ने एक प्रकारको एन्जाइटी बच्चामा विकास भएको पाइन्छ। यसले विद्यालय शिक्षामा कस्तो प्रभाव पार्ला ? युनिसेफले भनेअनुसार यसले विद्यार्थीको ड्रप आउट रेट बढाउँछ। खासगरी निम्न मध्यम वर्गमा बच्चाले आमाबाबुलाई घरायसी काममा सघाइरहेका हुन्छन्। त्यसैले सधैं यस्तो गरिदिए हुन्थ्यो भन्ने अपेक्षा आमाबाबुले राख्छन्। एसईईकै नतिजालाई हेर्ने हो भने पनि ३३ हजार विद्यार्थी हराएका देखिन्छ। सहर र गाउँका विद्यार्थीको मानसिक अवस्थामा के अन्तर छ ? सहरका विद्यार्थी स्कुल जान नपाएर छटपटाएको अवस्था छ। सोसियलाइजेसन हुन पाइन भन्ने गुनासो छ। गाउँका बालबालिकाको प्रवृत्ति अब स्कुल जान नपरे हुन्थ्यो भन्ने देखिन्छ। शिक्षकहरूसँग कसरी बोल्ने भन्ने छ। कतिपयले किताब नै पाएका छैनन्। गाईब्राखा चराउने र साथीभाइसँग खेल्ने गर्दा उनीहरूको सामाजिकरण त भएको छ। तर, बौद्धिक विकास कम भइरहेछ। बालबालिकामा देखिएको एक्लोपना कसरी हटाउन सकिएला ? आशा गरौं कोभिडको समस्या कम हुँदै जाला। सहरी क्षेत्रका बालबालिकालाई सुरक्षाका उपाय अपनाएर एक्सपोजर गराउनु आवश्यक छ। उनीहरूलाई साथीसँग सम्पर्क गराइराख्नुपर्छ। घरमा पनि फोन मात्र भए पनि उठाएर अरूसँग कुराकानी गर्न लगाउने गर्नुपर्छ। ग्रामीण क्षेत्रमा त शिक्षक सक्रिय नहुने हो भने अरू उपाय छैन। स्थानीय सरकारको यसमा कस्तो भूमिका हुन्छ ? म स्थानीय सरकार हुँ भनेर प्रमाणित गर्ने निकै राम्रो मौका थियो। तर, सबैले पूरा गर्न सकेको देखिएन। अहिले स्थानीय निकायसँग ती सबै तथ्यांकहरू छन्। त्यसैले उनीहरूले समन्वयको काम गर्न सक्नुपथ्र्यो तर गरेनन्। जुन बच्चासँग जे चीज छ त्यो उनीहरूले थाह पाउँछन्। शिक्षा पनि स्थानीय निकायअन्तर्गत रहेकाले शिक्षकलाई परिचालन गर्ने काम पनि स्थानीय निकायकै हुन्छ।"
ग्लोकल टिनसँग अन्तरक्रिया,काठमाडौं : ग्लोकल प्रालिले हरेक वर्ष आयोजना गर्दै आएको वाई वाई ग्लोकल टिन हिरो को सातौं संस्करणका ग्लोकल २० अन्डर २० तथा अन्तिम ६ प्रतिस्पर्धीको घोषणा भइसकेको छ । उनीहरूको क्षमता अभिवृद्धिका लागि पाँच दिने कार्यशाला सञ्चालन भइरहेको छ । यस वर्ष ग्लोकल टिन हिरो नेपालको रणनीतिक साझेदारमा नेपालस्थित भारतीय दूतावास जोडिएको छ । ग्लोकल टिन हिरोका प्रतिस्पर्धीले भारतीय दूतावासकी डेपुटी चिफ इन मिसन नामग्या सी खाम्पासँग अन्तक्र्रिया गरेका छन् । खाम्पाले समाजमा सकारात्मक परिवर्तन ल्याउन युवाको योगदानका महत्वपूर्ण हुने बताएकी थिइन् । उनले दूतावास किशोरकिशोरीहरूका लागि सीप विकासका अवसरहरू प्रदान गर्न प्रतिबद्ध रहेको जनाउँदै उनीहरूको उच्च शिक्षालाई सहयोग पुयाउन छात्रवृत्ति प्रदान गर्दै आएको जानकारी दिइन ।
डेढ खर्ब तरलता थुप्रिँदै,"काठमाडौं : बैंकमा बचत गर्न इच्छा जागेको छ ? कुन बैंकले बढी ब्याज दिन्छ भनेर दोधारमा फस्नुभएको छ भने चिन्ता मान्नुपर्दैन । किनभने बैंकहरूले प्रायः जसो हरेक महिना निक्षेपको ब्याजदर परिवर्तन गरिरहेका हुन्छन् । यसपटक पनि भदौदेखि लागू हुने गरी नयाँ ब्याजदर सार्वजनिक गरिसकेका छन् । यो पटक ब्याजदर झिनो मात्रै वृद्धि भएको छ । केही बैंकले भने ब्याजदर यथावत् नै राखेका छन् । यद्यपि अब बजारमा तरलता बढ्ने भएकाले अन्तर बैंक ब्याजदर अझै घटन सक्ने आँकलन छ । पछिल्लो समय यस्तो ब्याजदर ५ प्रतिशत हाराहारी पर्ने गरेको देखिन्छ । समग्रमा सञ्चालनमा रहेका २७ वटा वाणिज्य बैंकको साधारण बचतको न्यूनतम औसत ब्याजदर २६६ प्रतिशत र अधिकतम औसत ४२० प्रतिशत छ । यसअघिको तुलनामा अधिकतम औसत ब्याजदर ००५ प्रतिशत विन्दु मात्रै बढेको हो । गत साउनमा बचतको अधिकतम ब्याज ४१५ प्रतिशत मात्रै थियो । यो महिनामा १ दर्जन बैंकले यस्तो बचतको ब्याजदर बढाएका छन् । बाँकी बैंकले यथावत् राखेका छन् । साधारण वचतमा अधिकतम ब्याजदर सिभिल बैंकले ४०५ प्रतिशतदेखि ६०५ प्रतिशतसम्म दिएको छ । यस्तै नबिलले ५०१ प्रतिशतसम्म निर्धारण गरेको छ । सो बैंकले साउनको तुलनामा १५ प्रतिशत विन्दुले बढाएको हो । यसपछि सेञ्चुरी, राष्ट्रिय वाणिज्य बैंक, सिटिजन्स र नेपाल क्रेडिट एण्ड कमर्सले अधिकतम ५ प्रतिशतसम्म साधारण बचतको ब्याजदर तोकेका छन् । यसबाहेकका बैंकको योभन्दा कम ब्याजदर तोकिएको छ । यस्तै अहिले समग्रमा एक वर्षे मुद्दती निक्षेपको औसत ब्याजदर ७३० प्रतिशत रहेको छ । गत साउनमा यस्तो ब्याजदर औसत ७१९ प्रतिशत थियो । यसबीच बैंकहरूले औसत ०१६ प्रतिशत विन्दुले ब्याजदर बढाएको देखिन्छ । यद्यपि हाल यस्तो मुद्दतीमा सबैभन्दा बढी सिभिल र प्रभु बैंकले ८२५ प्रतिशत ब्याजदर दिएका छन् । यसपछि क्रमश : नेपाल बैंकले ८०५ प्रतिशत, प्राइम बैंकले ७७६, नेपाल क्रेडिट एण्ड कमर्सले ७७५, एनआईसी एसियाले ७५६ प्रतिशत ब्याजदर निर्धारण गरेका छन् । यसपछि नबिल र मेगा बैंकले ७५१ प्रतिशत, एनएमबी बैंक, सिटिजन्स, नेपाल बंगलादेश बैंकको ७५० प्रतिशत व्याजदर दिएका छन् । यसैगरी, सानिमा बैंक ७२७, कृषि विकास बैंक र सेञ्चुरी ७२५ प्रतिशत ब्याजदर तोकिएको छ । यसैगरी माछापुच्छ्रेले ७०५, ग्लोबल आईएमईले ७०१ प्रतिशत ब्याजदर तोकेको छ । यसबाहेक, बैंक अफ काठमाडौं, हिमालयन, सनराइज, एभरेस्ट, कुमारी, नेपाल एसबीआई, स्ट्याण्डर्ड चार्टर्ड, नेपाल इन्भेष्टमेन्ट, सिद्धार्थ र लक्ष्मी बैंकले १ वर्षे मुद्दतीमा ७ प्रतिशतसम्म ब्याजदर तोकेको छ । यस्तो निक्षेपमा सबैभन्दा कम राष्ट्रिय वाणिज्य बैंकले ६ प्रतिशतसम्म दिएको छ । यो महिना न्यून मात्रै वृद्धि भएको ब्याजदर आगामी महिनामा भने घट्ने संकेत देखिएको छ। बजारमा तरलता बढेपछि अन्तर बैंक ब्याजदर पनि घट्न सक्छ । साथै आगामी महिना निक्षेपको ब्याजदर पनि घटने सम्भावना छ । सरकारले डेढ खर्ब रुपैयाँ निकासा गर्ने भएपछि तरलता बढ्न सक्ने भएकाले ब्याजदर घट्ने आँकलन गरिएको हो । नेपाल बैंकर्स संघका अध्यक्ष भुवनकुमार दाहालकाअनुसार निक्षेपको ब्याजदर घट्न सक्छ । अहिले लोनेवल फन्डभन्दा पनि सीआरआर (अनिवार्य नगद मौज्दात) कायम गर्नुपर्ने फन्ड कसिलो छ । सरकारले स्थानीय तहका लागि, कर्मचारीको तलबलगायतका डेढ खर्ब रुपैयाँ हाराहारीमा निकासा गर्दै छ, सानिमा बैंकका प्रमुख कार्यकारी रहेका दाहालले भने । बैंकहरूले ३ प्रतिशतको सीआरआर कायम गर्नुपर्ने व्यवस्था छ । सरकारको रकम निकासा भएमा अन्तरबैंक ब्याजदर पनि घट्नेछ । अहिले नेपाल राष्ट्र बैंककाअनुसार यो साता भारित औसत अन्तरबैंक ब्याजदर ४१० प्रतिशत रहेको छ । कुनै बेला यस्तो ब्याजदर १ प्रतिशत कम पनि हुने गथ्र्यो । किनभने बैंकिङ प्रणालीमा रकम भित्रिएपछि अभाव हुँदैन । यो बैंकको स्रोत हो । यसले गर्दा अन्तरबैंक ब्याजदर कम पर्न जान्छ । यसो भएमा कर्जाको ब्याज पनि अहिलेको भन्दा नियन्त्रणमा आउनेछ । वास्तवमा कर्जाको ब्याजदर बैंकको आधार दर (वेसरेट) मा भर पर्छ । प्रत्यक त्रैमासमा निर्धारण भएको आधार दरमा रहेर बैंकहरूले कर्जाको ब्याजदर कायम गर्छन् । गत आवको असार मसान्तमा बैंकहरूको यस्तो दर सबैभन्दा कम राष्ट्रिय वाणिज्य बैंकको रहेको छ । यसको आधारदर ५ दशमलव ४१ प्रतिशत छ । सबैभन्दा बढी आधार दर भने कुमारी बैंकको ७ दशमलव ९० प्रतिशत छ । यसबाहेकका बैंकको यसैबीचमा छ । सामान्यतयाः निक्षेपको ब्याजदर कम भए आधार दर कम पर्न जान्छ र जति कम आधार दर त्यति कम कर्जाको ब्याजदर भन्ने बुझाइ छ । तर, कहिलेकाहीँ प्रिमियममा पनि भर पर्छ । यद्यपि बैंकहरूले मनलाग्दी प्रिमियम भने तोक्न पाउँदैनन् । तर, बैंकहरूले निक्षेपको ब्याजदरभन्दा ४४ प्रतिशतसम्म थपेर कर्जाको ब्याजदर निर्धारण गर्नुपर्न पाउँछन् । यसलाई बैंकहरूको कर्जा र निक्षेपको ब्याजदर अन्तर अर्थात स्प्रेडदर भनिन्छ । यद्यपि बजारमा अधिक तरलता भइहाले पनि राष्ट्र बैंकले उपकरणहरू जारी गरेर नियन्त्रण गर्छ । बैंकिङ प्रणालीमा करिब २५ अर्ब रुपैयाँ हाराहारीमा तरलता कायम रहेको राष्ट्र बैंकका सहायक प्रवक्ता नारायणप्रसाद पौडेलले जानकारी दिए । अहिले वाणिज्य बैंकहरूको कर्जापुँजीनिक्षेप अनुपात (सीसीडी) औसत ७८४० प्रतिशतसम्म छ । गत सातासम्म वाणिज्य बैंकहरूमा ४१ खर्ब १६ अर्ब रुपैयाँको निक्षेप रहेको छ । कर्जा प्रवाह ३७ खर्ब ७३ अर्ब रुपैयाँ बराबरको भएको छ ।"
बस्ती सार्ने आश्वासन मात्र,"मकवानपुर : मकवानपुरको राक्सिराङ४ पञ्जनी गाउँमा २०५० सालयता बर्सेनि पहिरो जान्छ। गाउँलाई २०७२ को भूकम्पले चिरा चिरा बनाएपछि स्थानीय बासिन्दालाई अन्यत्र सार्न प्राविधिकहरूले सिफारिस गरे। तर, चेपाङ र तामाङ गरी ६४ वटा घरपरिवार पञ्जनी भीरको पहिरोमाथि जोखिम मोलेर बसिरहेका छन्। अन्यत्र जाने ठाउँ छैन, कुन रात अन्तिम हुने हो त्यो पनि थाहा छैन, स्थानीय लोकबहादुर थिङले भने, माथिबाट ढुंगा माटो खस्ने र तलबाट पहिरोले तान्ने काम भइरहेको छ। हिँउदमा सुक्खा पहिरो र प्रत्येक बर्खामा गोराङ्दी खोला नै छेकिने गरी झर्ने पहिरोका कारण स्थानीयको दैनिकी कष्टकर बनेको छ। जिल्ला विपद् व्यवस्थापन समितिले पञ्जनी नजिकैको जिर्खेडाँडा गाउँका ७५ परिवारलाई अन्यत्र सार्न सिफारिस गयो। पहिरोले तान्न छाडेको छैन, तर जाने ठाउँ नभएपछि हामी बाध्य भएर बसिरहेका छौं, स्थानीय सन्तबहादुर चेपाङले भने, भूकम्पमा त गाउँ नै काँक्रो चिरिएजस्तै चिरा चिरा परेको थियो, पहिरो त पुरानै समस्या हो। जिर्खीवासीले पहिरो रोकथामका लागि चिउरी, तरकारी खान मिल्ने टाँकीसँगै कपुर, तेजपत्ता, मेण्डुलालगायत जातका दस हजार बढी बिरुवा रोपेका छन्। २०५९ सालमा अविरल वर्षासँगै आएको बाढीले राक्सिराङ८ देवीटारमा २९ जनाको ज्यान लिएको थियो। यहाँका स्थानीयले पनि बस्ती स्थानान्तरणको आश्वासन पाएका थिए। तर, उनीहरूले वर्षौंसम्म आश्वासन मात्र पाए। स्थानीय सरकारको पहलमा मात्र गाउँ स्थानान्तरण गर्न समस्या भएको वडा४ का वडाध्यक्ष सञ्जय कोइरालाले बताए। मकवानपुरको भीमफेदीस्थित माथिल्लो दमार बस्ती पनि बाढीपहिरोको सास्ती खेप्दै बसिरहेको छ। २०७६ असार २६ को साँझ सम्झँदा २२ वर्षीय शिला स्याङ्तान विचलित हुन्छिन्। घरमाथिबाट पहिरो, मुनिबाट भेलबाढीले तीव्र कटानसँगै घरैभित्र वर्षात्को भेल छिर्न थालेपछि पाक्दै गरेको खाना छाडेर १४ दिनको छोरा र साढे दुई वर्षको छोरा च्यापेर उनले घर छाडेका थिए। प्राविधिकहरूले २५ परिवार बस्दै आएको दमार बस्ती अन्यत्र स्थानान्तरण गर्न सुझवा दिए पनि कार्यान्वयन भएको छैन। २०७२ को भूकम्पपछि मकवानपुरका एक दर्जन बस्ती अन्यत्र सार्न प्राविधिकहरूले सरकारलाई प्रतिवेदन दियो। बर्सेनि आउने पहिरोका कारण थप आधा दर्जन बस्ती भूकम्पको उच्च जोखिममा रहेको विपद् व्यवस्थापन समितिको आँकलन छ। तर बस्ती स्थानान्तरणका लागि हालसम्म कुनै पहल भएको छैन। उच्च जोखिममा रहेका बस्ती स्थानान्तरणका लागि माथिल्लो निकायमा बर्सेनि कुरा गरे पनि काम नभएको राक्सिराङ गाउँपालिकाका अध्यक्ष राजकुमार मल्लले बताए। मकवानपुरको पश्चिमी क्षेत्रका विभिन्न गाउँमा डेढ दशकयता आएको बाढीपहिरोबाट विस्थापित भएकाहरू मनहरि गाउँपालिकास्थित रमनटार र डिपाडमा बस्दै आएका छन्। त्यस्तै, विस्थापित भएका चार सय २७ परिवार २०६० सालमा यस क्षेत्रमा आएर बसे। अहिले यो संख्या बढेर एक हजार नाघेको मनहरि गाउँपालिकाले जनाएको छ।"
सभ्यताको तराजुमा सत्यको साबिती,"एउटै मान्यतालाई सनातन सत्य मान्नु भनेको प्रगतिमा अवरोध गर्नु हो स्वनामधन्य गुरुको प्रवचन सुन्न सयौं विद्वान्, व्यापारी, राजनीतिक नेता र भारी तत्वद्रष्टा दार्शनिक सबै उपस्थित थिए। गुरुले दुई घण्टासम्म धर्म, सत्य, सदाचार, जीवनको लक्ष्य र दुःखी मानवको कल्याणबारे धाराप्रवाह भाषण गरे। उनको भाषण सुनेर उपस्थित सबै धन्य भएर फर्के। राति अबेर गुरुलाई सम्बोधन गर्दै उनका मित्रले भने, आज तिमीले सबैको मन जित्यौ तर के तिमीले जे बोल्यौ त्यो सत्य थियो ? केही समय शान्त भएर गहन सोचमा डुबेपछि गुरुले भने, वास्तवमा मेरो भाषण एक प्रवञ्चना मात्र हो। सत्य के हो ? सायद आजसम्म सोधिएका लाखौं करोडौं प्रश्नमध्ये सबैभन्दा ज्यादा बनावटी र आडम्बरी उत्तर यही प्रश्नमा दिइएको छ। सबैले आआफ्नो संस्कृति, समाज, धर्म र सदाचारले जे सिकाएको हुन्छ, त्यही उत्तर दिने हो। वाक्चातुर्यमा पारंगत व्यक्ति आफ्नो वाक्छल, मिष्टवचन र स्वादिष्ट भावव्यञ्जनाको माध्यमबाट मानिसको मनलाई छल्न र झुक्याउन सफल हुन्छ। चुरो कुरा यत्ति मात्र हो। मनुष्यले आफ्नो हृदयले ठान्ने र सभ्यताले जान्न सिकाएको सत्यमा फरक छ। आत्मकथा लेखेर ख्याति कमाएका महाशयलाई पत्रकारले सोधे, के तपाईंले तपाईंकै बारेमा लेखेका कुरा सत्य हुन् ? लेखक असामञ्जसमा परे। उनले चलाखीपूर्ण र रकमी प्रतिप्रश्न गरे, तपाईंलाई कस्तो लाग्छ ? वास्तवमा आफ्नो जीवनका घटना, चाहना, वासना र कर्मबारे सर्वांग सत्य बोल्न र लेख्न गाह्रो छ। मोहनदास करमचन्द गान्धीका पिता सिकिस्त बिरामी थिए। रात्रिको समय, उनी सेवामा थिए। चञ्चल मन भने पत्नीतर्फ आकर्षित भइरहेको थियो। काकाले पालो दिएपछि उनी शयनकक्षमा पसे। श्रीमती गहन निद्रामा थिइन्। स्त्रीप्रसंगको इरादाले उनले पत्नी कस्तुरबालाई जगाए। त्यसै बखतमा बाहिरबाट कसैले सुनायो, बाबुको निधन भइसकेको छ भनेर। त्यस कामुक सन्दर्भमा उनको आलोचना भयो। बीपी कोइरालाले राजा महेन्द्रको सामुन्नेमै सरकार प्रजातन्त्रवादी होइन भनेर गरेको सत्यको प्रकाशन महंगो पर्यो। दक्ष प्रजापतिले छोरी सतीका पति महादेवलाई नांगै विचरण गर्दछ, जहाँ मन लाग्यो जान्छ, पहिरन राम्रो छैन, फोहोरी छ जस्ता जुन कुरा भनेका थिए ती वस्तुतः सत्य नै थिए। तर सतीदेवीलाई त्यो सह्य भएन। सम्मान गर्नुपर्ने ज्वाइँलाई सत्य वचनले पनि निन्दा गर्नु हुँदैन भनेर सभ्यताले निर्धारण गरेको नियम बिर्सनु दक्षको गल्ती थियो। सत्य भनिएको सत्यप्रति सन्देह गर्न नपाउने हो भने न त त्यसको सत्यापन नै हुन्छ न त असत्यको बोध हुन पाउँछ। भनिन्छ, मनपरी गर्नु हुँदैन। मनपरीको अर्थ हो मन परेको कुरा। मन पर्यो भन्दैमा बोल्नु, आफ्नो बनाउनु, भोग गर्नु र बोल्नु वा लेख्नु हुँदैन। अतः समग्र आचरणलाई सभ्यतामा विसर्जन गर्नु नै समाजले निर्धारण गरेको सत्य हो। वास्तविक सत्य त त्यो हो जो कहिल्यै साकार हुँदैन। केही छ जो गुमेको छ र जसलाई सभ्यताको महाप्रपञ्चले व्यवधान गरेर थुनेको छ। त्यसै हुनाले त जति नै समृद्ध र भौतिक रूपमा सुखी हुँदा पनि मनुष्यको मनमा चयन छैन। सायद यही लाचारीमा मनुष्यभित्रको मणि हराएको छ। चाहेको कुरा बोल्नु हुँदैन, मन परेको कुरा पाउनु हुँदैन, हृदयभित्रको मणि बाहिर झिकेर देखाउनु हुँदैन। एउटा सत्य छ, जसलाई पूर्णता दिन सदाचार र नैतिक नियमले रोक्दछ। त्यसैले त मनुष्यले बोलेर या लेखेर सकेपछि सोच्दछ, के जुन सत्य बोल्नु थियो त्यही बोलियो ? के जुन सत्य लेख्नु थियो त्यही लेखियो ? जति खुल्ला लेखकले पनि सभ्यता, समाज र शासनले तोकेको परिधिभित्र लेख्ने हो। परिधिको पर्खाल भत्काउने धेरै प्रताडित भए र अझै हुँदैछन्। सदाचार, नीतिशास्त्र र कानुनले तोकेको परिधि सत्यको उद्घाटनका लागि अत्यन्तै साँघुरो छ। आचारशास्त्र, धर्म र नैतिकता निषेधका उपज हुन्। त्यही निषेधले मनुष्यले ठहर गरेको सत्यलाई वाधित गरेर राखेको हुन्छ। पूर्वकालमा केही मुनिहरूले मौनव्रत लिनुको कारण त्यही निषेध हो। जब आफूले सत्य ठानेको कुरा उजागर गर्न पाइँदैन भने किन बोल्ने ? सभ्यताले तोकेको आदर्श र मनुष्यको इच्छाबीचको संग्राम नै मानसिक अशान्तिको मूल कारण हो। यता मन अशान्त छ, भित्र आगो बलिरहेको छ। उता योग भन्छ, चञ्चल चित्तवृत्तिलाई निरोध गर, जैविक इच्छा र कामनाहरू झूटा हुन्, आफ्नो अस्तित्वलाई ईश्वरमा समर्पण गर। चित्तको दाम्लोलाई जति कसिलो बनाउन सक्यो त्यति सभ्य। प्रश्नहीन, सन्देहहीन र तर्कहीन रहने शिक्षा नै सभ्यताले प्रदत्त गरेको सबैभन्दा दुर्दान्त उपहार हो। भागवतमा कृष्ण भन्छन्, यही नै सदाचार हो, अर्को उपाय छैन। सत्य सदैव सत्य नै हुन्छ, किन्तु प्रायः तिक्त हुने हुँदा सुन्नमा मनोहर लाग्दैन। एउटा व्यक्तिको निजी सत्य र समाजमा प्रकट हुने सत्यमा फरक छ। समूहमा मिसिनासाथ व्यक्तिको अस्तित्व सामाजिक अस्तित्वमा विलीन हुन्छ। स्वयंले मानेको सत्यलाई सामाजिक सदाचार र आदर्शमा समर्पण नै सभ्यताको मर्म हो। मनस्थितिलाई परिस्थिति अनुकूल बनाउनु नै मानवीय कर्तव्य हो। मनुष्यको रुचि र निजले मानेको सत्य समाज, कानुन, संस्कृति र निर्धारित नैतिक नियमभन्दा फरक हुन गयो भने ऊ असत्यको अनुयायी मानिन्छ। सुकरातको सत्य तत्कालीन समाजले निर्धारण गरेको नियमविरुद्ध थियो। सतीप्रथाको समयमा पतिको मृत शरीरसँग सहगमन नगर्ने नारीहरू खिस्याउने र निच्याउने पात्र बन्दथे। साडी छाडेर कुर्ता सुरुवाल लगाउन सुरु गर्ने महिलालाई छिल्लिएको आरोप लगाइयो। कुर्ता सुरुवाल त्यागेर जिन्स लाउने महिलाको उद्दण्डता देखेर समाज क्षुब्ध भएको धेरै वर्ष बितेको छैन। फेरि हाफपाइन्ट लाउने महिलाले निर्लज्जता प्रदर्शन गरेको आरोप खेपे। केही हिम्मती महिलाले सामाजिक प्रताडना सहेर गरेको पहिरन क्रान्तिको फाइदा आज सबैले उठाइरहेका छन्। अहिले गर्भवती महिलाले गरेको पेटको प्रदर्शन र छोटो या अल्पवस्त्र पहिरनको आलोचना हुने गरेको छ। अश्लीलता सापेक्ष कुरा हो। कुनै समय थियो, जब जेठाजुलाई छुनुमा परहेज थियो। भान्सामा खाना पकाउने र खुवाउने जवान महिलाले चोलो लगाउन बन्देज थियो। एकसरो धोती मात्र पहिरेर कति लाज छोपियो होला ? त्यो श्लीलता थियो किनकि मानिन्थ्यो। स्वतन्त्र समाजमा कस्तो पहिरन अपनाउने भन्ने कुरा व्यक्तिगत स्वतन्त्रताको विषय हो। युवक युवतीमा शरीरमा सुन्दर ठानिएका अंगहरू देखाउन खोज्ने प्रवृत्ति अकस्मात हालै मात्र उदय भएको होइन। हामीले अत्यन्तै मर्यादित मानेको पौराणिक कालमा त्यो प्रवृत्ति मुखर थियो। पुरुषप्रधान समाजको विकाससँगै नारीलाई पुरुषको सम्पत्ति मान्न थालेपछि अन्य सम्पत्ति लुकाएजस्तै नारीलाई पनि लुकाउन थालिएको हो। नारी जातिले कसैको भड्काउको प्रभावमा नभई आफ्नो इच्छाबाट गर्ने क्रियाकलापलाई स्वतन्त्र मानवको गतिविधि मान्नुपर्ने हुन्छ। यस्ता कुरामा सत्य के हो र नैतिक पक्ष के हो भनेर परिभाषा गर्न अत्यन्तै कठिन छ। आजको परिस्थितिमा मेरा यिनै शब्दहरू नै विवादास्पद मानिन सक्छन्। परिवर्तनप्रति उत्कट समर्थन गर्ने व्यक्तिले पनि सामाजिक परिवर्तन भरसक परिवार र कुटुम्बबाट सुरु नहोस् भन्ने चाहेको देखिन्छ। संस्कृति र रीतिरिवाज यथास्थितिवादी हुने हुँदा पहिलो क्रान्तिकारी बन्ने हिम्मत थोरैमा मात्र हुन्छ। वैज्ञानिक र गणितीय सत्य बाहेकको सत्य सधैं सापेक्ष हुन्छ। मानव कहिल्यै पनि पूर्ण स्वतन्त्र हुन पाउने सम्भावना छैन। धर्म, संस्कृति, परिवार, कुटुम्ब, समाज र राष्ट्ररूपी सभ्यताका अवयवभन्दा बाहिर मानवजीवन सम्भव छैन। तथापि व्यक्तिको जीवन जति अर्को व्यक्ति, परिवार या राज्यको नियन्त्रणमा हुन्छ, स्वतन्त्रता पनि त्यही मात्रामा कुण्ठित हुन्छ। लाओत्सु भन्ने गर्दथे, यथार्थ र शाश्वत सत्यलाई अभिव्यक्त गर्न सकिने शब्द नै छैन। वास्तवमा सत्य थाहा पाएँ भन्ने व्यक्तिभन्दा सत्यको खोजी गर्दैछु भन्ने व्यक्ति सच्चा हो। एउटा मान्यतालाई सनातन सत्य मान्नु भनेको प्रगतिमा अवरोध गर्नु हो। सत्य भनिएको सत्यप्रति सन्देह गर्न नपाउने हो भने न त त्यसको सत्यापन नै हुन्छ न त असत्यको बोध हुन पाउँछ। एक जमानामा हिन्दू विधानहरू मनुस्मृतिलाई सत्य मानेर निर्माण गरिन्थे। छुवाछूत र निर्मम विभेदमा आधारित त्यो स्मृति अहिले असत्य साबित भइसकेको छ। ३०० ईस्वीतिरको युरोपमा क्याथोलिक चर्चले शरीर अभिसाप हो र जैविक आनन्द अनिष्ट हो भनेर प्रचार गर्न थाल्यो। तर झन्डै त्यही समयमा पूर्वका ऋषि वात्सायनले प्रेमको गाथा रचेका थिए। अरस्तु आफ्नो समयका अत्यन्तै ठूला विद्वान् थिए। तर उनी समाज चल्न दासप्रथा आवश्यक छ भन्ने विश्वास गर्दथे। जो आज असत्य प्रमाणित भइसक्यो। कहिलेकाहीँ सत्य एउटा सर्वमान्य अनैतिकता बनिदिन्छ। दमन गर्ने र सहने दुबै पक्षले दमनलाई स्वाभाविक मान्नु नै सर्वमान्य अनैतिकता हो। त्यस्तो अवस्थामा सत्यको दमन नैतिक जीवनको सार बनिदिन्छ। जनजीवन परिचालन गर्न अपनाइने विधिहरू निर्माण हुँदै जाने कुरा हुन्। सामाजिक सत्य शाश्वत नभई निर्मित सत्य हो। जीवनको अस्तित्वको सत्य त अव्यक्त र शब्दातीत छ। व्यक्तिले मानेको निजी सत्यलाई सभ्यता र सदाचारको बन्धनले कसेर राखेको छ। बुद्धका चार आर्यसत्य निर्मित छन्। चञ्चल चित्तलाई दमन गर्दै पञ्चशील र सम्यक अष्टांगिक मार्ग उनले निर्माण गरेका सत्य हुन्। कृष्ण पनि चञ्चल मनलाई अभ्यासको माध्यमबाट दमन गर्ने निर्देशन दिन्छन्। सभ्य हुनु भनेको निर्मित सत्यको पालना गर्नु हो। समयानुकूल नयाँ सत्यको निर्माण नै सभ्यताको अविरल यात्रा हो। कहिलेकाहीँ अस्थिर मनभित्रको भावना बाहिर पोखिन पुग्छ। केही समययता राजनीतिक नेताहरूले मन खोलेर आरोप प्रत्यारोप गरिरहेका छन्। चञ्चल चित्तलाई नियन्त्रण गर्न सकेको भए अनेकौं कुरा छताछुल्ल हुने थिएनन्। तथापि ती आरोपको खण्डन कतैबाट पनि भएन। साह्रै मन दुःखाए तापनि खण्डनभन्दा प्रत्यारोपको बाटो अपनाउनु सत्यको साबिती हो। सभ्य भएर जिउन बहानाबाजी जान्नुपर्छ। त्यही बहानाबाजी अभ्यासपछि स्वभाव बन्छ। अन्तःकरणले स्वीकार नगरे तापनि सामाजिक जीवनको अविचलित यात्रालाई स्वीकार गर्नु नै सभ्यता हो। सायद त्यसै हुनाले ऋषिमुनिहरूले जीवनलाई एक कारागार र त्यस्तो जीवनबाट छुट्कारा पाउनुलाई मुक्ति भनेका हुन्।"
बाथरुममै जान थाल्यो ज्यान,"घटना १ बाथरुममा चिप्लेर वरिष्ठ अधिवक्ता विश्वनाथप्रसाद उपाध्यायको मस्तिष्कमा चोट लाग्यो। उपचार गर्दागर्दै ७ भदौ, २०७८ मा ज्यान गयो। घटना २ बिहानको नित्यकर्म गर्न शौचालय जाने क्रममा निजी विद्यालय सञ्चालकहरूको छाता संगठन (प्याब्सन) का पूर्वअध्यक्ष डा बाबुराम पोखरेलको निधन भयो। बाथरुममा लडेका ६३ वर्षीय पोखरेललाई अस्पताल पुयाइए लगत्तै चिकित्सकले मृत घोषणा गरे, २३ पुस २०७४ मा। घटना ३ नेपाल क्रिकेट संघ क्यानका पूर्वअध्यक्ष तथा पूर्वराष्ट्रिय क्रिकेट खेलाडी जयकुमारनाथ शाहको बाथरुममा लडेर टाउकोमा चोट लाग्यो। ८९ वर्षीय शाहको उपचारका क्रममा नर्भिक अस्पतालमा भदौ २१, २०७४ मा मृत्यु भयो। बाथरुम सजाउने र चिल्लो बनाउने चलन आजभोलि सुरु भएको छ। बाथरुममा महँगामहँगा टायल राख्न थालिएको छ। सोही टायलमा चिप्लेर धेरैले ज्यान गुमाइसकेका छन्। बाथरुममा लडेर घाइते हुनेको संख्या बढ्दै गएको चिकित्सकहरू बताउँछन्। १० पुस २०७३ मा राति हात धुन गएका उमेशचन्द्र घिमिरे बाथरुममै लडे। अचेत अवस्थामा फेला परेका घिमिरेको होस नआइकन ज्यान गयो। ६ माघ ०७३ मा दाङका शेरबहादुर खड्काको ज्यान पनि बाथरूममा चिप्लिएर गयो। यी केही प्रतिनिधिमूलक घटना हुन्। ट्वाइलेट एवं बाथरुमलाई स्टेटस सिम्बोलका रूपमा लिइन्छ। सोहीअनुसार सतहमा चिल्लो टायल राखिन्छ। जसमा चिप्लेर लड्नेहरू अचेत अवस्थामा फेला पर्ने गरेका छन्। काठमाडौं, गोकर्णेश्वर नगरपालिका६ नयाँबस्तीस्थित देवराज गुरुङको देव पश्मिना कारखानामा काम गर्ने बंगलादेशी नागरिक ३३ वर्षीय गुलाम नबीको शौचालयमा लडेर मृत्यु भयो। वरिष्ठ न्युरो फिजिसियन प्राडा जगदीशप्रसाद अग्रवालका ज्येष्ठ नागरिकको शरीरको संरचना कमजोर हुने र औषधि सेवन गरिरहेका कारण विशेष ध्यान दिनुपर्ने बताउँछन्। प्रोस्टेटको समस्या भएका पुरुषहरूलाई पटकपटक पिसाब लागिरहन्छ। उनीहरू शौचालयमा लड्ने जोखिम हुन्छ। डा अग्रवाल भन्छन्, प्रोस्टेटको औषधि सेवन गरिरहेका पुरुषमा पोस्टुरल हाइपोटेन्सिन (पिसाब फेर्न उभिँदा रक्तचाप तल झर्ने) समस्या हुन सक्छ। मस्तिष्कमा रगत सञ्चार हुन नपाएर रिंगटा लाग्छ। शौचालयमा चिप्लिनेलड्ने डर हुन्छ। शारीरिक कमजोरीका कारण वृद्धावस्थामा धेरै औषधि सेवन गरिरहेका हुन्छन्। उभिँदा नै रक्तचाप घट्न सक्छ, डा अग्रवालले भने, उमेरअनुसार पनि शरीरले सन्तुलन पाउँदैन। हाड पनि कमजोर भएकोले लड्दा भाँचिने जोखिम हुन्छ। घाइते बढ्दै हेल्पिङ ह्यान्डस् सामुदायिक अस्पताल चाबहिलका वरिष्ठ हाड तथा नसा रोग विशेषज्ञ डा गणेश गुरुङ बाथरुममा चिप्लेर, लडेर घाइते अवस्थामा आउनेहरूको संख्या दिनानुदिन बढ्दै गएको बताउँछन्। रेस्टरुमका रूपमा ट्वाइलेट एवं बाथरुमलाई आधुनिक बनाउने चलनले समस्यामा पारेको छ। केही नभएको व्यक्तिलाई लडाएर घाइते रुम बनाउन थालिएको छ, डा गुरुङले भने। घर, कार्यालय, रेस्टुराँ, अस्पतालमा बनाइएका बाथरुममा सजग हुनुपर्ने चिकित्सकहरू बताउँछन्। बाथरुम निर्माण गर्दा असावधानीले बालबालिका, गर्भवती र वृद्धवृद्धालाई सास्ती हुने गरेको छ। बाथरुम फोहोर र चिप्लो हुँदा लडेर घाइते हुने सम्भावना बढी हुन्छ। कमोड र बेसिनको बीच भागमा सावर राख्दा बाथरुमको सतह चिप्लो हुन्छ। ज्यानको जोखिम उमेर ढल्किँदै जाँदा वृद्धवृद्धाहरूको शरीरको संरचना नै गल्दै जान्छ। शरीरको संयन्त्र नै कमजोर भएकोले लठ्ठी टेक्दै बाथरुम जानुपर्ने अवस्थामा बाथरुम एवं शौचालयमा लड्ने जोखिम बढी हुन्छ। आँखा पनि राम्रोसँग नदेख्ने र शरीरको पनि भर गर्न नसक्ने अवस्थामा वृद्धवृद्धाका लागि बाथरुम एवं शौचालयको निर्माणमा ध्यान दिनुपर्ने विज्ञहरू बताउँछन्। बाथरुम एवं शौचालयमा लड्नेहरूको टाउको, घाँटी, मेरुदण्ड, हात, खुट्टामा चोट लाग्ने सम्भावना बढी हुन्छ। हिप, जोर्नीमा धेरै असर देखिएको छ। कतिपय अवस्थामा शल्यक्रियासमेत गर्नुपर्छ, उनले भने। चिप्लेर लडेपछि टाउको (हेड इन्जुरी ) एवं मेरुदण्ड(स्पाइनल इन्जुरी )मा चोट लाग्दा ज्यान जाने जोखिम हुन्छ। गत वर्ष भदौ ९ गते घरको शौचालयमा प्युठान नगरपालिका२ सशस्त्र प्रहरीका वरिष्ठ हवल्दार दोर्णकुमार विष्टको मृत्यु भयो । मेरुदण्डको चोटले गम्भीर खालको अपांगता हुन सक्ने चिकित्सकहरू बताउँछन्। वरिष्ठ न्युरो फिजिसियन प्राडा अग्रवालका अनुसार, चिप्लेर लडेपछि मस्तिष्कको बाहिरी सतहमा रगत जम्न पुग्छ। नेपाल बार एसोसिएसनकी केन्द्रीय उपाध्यक्ष रक्षा बस्यालका अनुसार वरिष्ठ अधिवक्ता उपाध्यायको बाथरुममा लडेपछि उपचारका लागि जनकपुरबाट हेलिकप्टरबाट काठमाडौं ल्याइयो। मस्तिष्कघातकै कारण ज्यान गएको चिकित्सकहरूले जनाएका छन्। बाबुआमा बचाऊँ ! छोराछोरी एवं बुहारीले वृद्ध बाआमालाई शौचालयबाथरुम प्रवेश गर्दादेखि नै सिकाउनु पर्ने डा अग्रवालको सुझाव छ। अँध्यारो बाथरुममा दुर्घटनाको डर हुन्छ। लुगा धोइसकेपछि वा नुहाइसकेपछि साबुन, स्याम्पु नपखालिएको अवस्थामा पनि सतह (भुइँ) चिप्लो हुन पुग्छ, डा अग्रवालले भने। डा गुरुङ शौचालय तथा बाथरुम सतहमा खस्रो खालको टायल लगाउन सुझाव दिन्छन्।"
"जेठ २ मै फर्कियो एमाले, दसाैँ महाधिवेशन मंसिरमा","काठमाडौं : वरिष्ठ नेताद्वय माधवकुमार नेपाल र झलनाथ खनालबिना नै एमाले ०७५ जेठ २ को संरचनामा फर्किएको छ।पार्टीको दसौं महाधिवेशन र विधान अधिवेशनको मिति पनि तोकिएको छ। स्थायी समितिको मंगलबारको बैठकले पार्टीका सबै तहका कमिटीहरू जेठ २ पूर्वको जिम्मेवारीअनुसार क्रियाशील हुने निर्णय गरेको छ।माधव नेपालसँग नयाँ पार्टी गठन प्रक्रियामा नगएका उनी पक्षधर तेस्रो धारका नेतासहित स्थायी समितिको बैठक बसेको हो।नेपालको नयाँ पार्टी नेकपा (एकीकृत समाजवादी)मा नगएका उनीहरूले पूर्ववत् पद र जिम्मेवारी सम्हालेका छन्। बैठकले असार २७ मा गरिएको १० बुँदे सहमतिलाई अक्षरंशः पालना गर्ने निर्णय गरेको छ। एमाले बिउँतिएपछि उनीहरू पहिलो पटक स्थायी समितिको बैठकमा सहभागी भएका हुन्।उपाध्यक्षहरू अष्टलक्ष्मी शाक्य, भीम रावल, युवराज ज्ञवाली, उपमहासचिव घनश्याम भुसाल, सचिवहरू गोकर्ण विष्ट, भीम आचार्य, योगेश भट्टराई तथा स्थायी समिति सदस्य सुरेन्द्र पाण्डे, रघुजी पन्त र पार्टी अनुशासन विभागका अध्यक्ष अमृतकुमार बोहरा बैठकमा सहभागी भए। आठ महिना पार्टी गतिविधिबाट छुटेका उनीहरू मूलधार फर्केका हुन्। २०७७ पुस ५ मा पार्टी अध्यक्ष एवं निवर्तमान प्रधानमन्त्री केपी ओलीले प्रतिनिधिसभा विघटन गरेपछि उनीहरू पार्टी बाहिर रहेर अन्तरसंघर्ष गरेका थिए।फागुन २३ मा पार्टी बिउँतिए पनि उनीहरू पार्टीका कुनै बैठकमा सहभागी भएनन्। २०७८ असार २७ मा पार्टी एकताका लागि १० बुँदे सहमति भएपछि त्यसको कार्यान्वयन गरेर पार्टी एकता गर्नुपर्ने पक्षमा उभिएका थिए। तर, १० बुँदेप्रति चित्त नबुझाएका नेपाल र खनाल भने पार्टीमा फर्केनन्। प्रवक्ता प्रदीप ज्ञवालीले पार्टीको पक्षमा रहेर क्रियाशील हुन सबै कमिटी र जनसंगठनका नेताकार्यकर्तालाई निर्देशन दिइएको जनाए।बैठकले केन्द्रीय कमिटी, केन्द्रीय निकाय, प्रदेश समन्वय कमिटी, जिल्ला कमिटीलगायत सबै तहका पार्टी कमिटी र जनसंगठनका सबै तहका पदाधिकारी र सदस्यहरूलाई २०७५ जेठ २ पूर्वको जिम्मेवारीमा क्रियाशील हुन निर्देशन दिएको छ। बैठकले जेठ २ गतेसम्मको सदस्यतालाई आधार मानेर पार्टी सदस्यता नवीकरण अगाडि बढाउने निर्णय गरेको छ। ६ सदस्यीय कार्यदल एमालेले १० बुँदे सहमति कार्यान्वयनका लागि ६ सदस्यीय कार्यदल गठन गरेको छ।उपाध्यक्ष भीम रावल, महासचिव ईश्वर पोखरेल, उपमहासचिवद्वय विष्णु पौडेल र घनश्याम भुसाल तथा स्थायी कमिटी सदस्यद्वय सुरेन्द्र पाण्डे र लेखराज भट्ट कार्यदलमा छन्।कार्यदलले केन्द्रीय समितिमा १० प्रतिशत मनोनयन गर्न, केन्द्रीय विभाग र निकायलाई पूर्णता दिनका लागि गृहकार्य गर्नेछ।पार्टीको एकताको सन्देश दिनका लागि सामूहिक फोटोसेसन पनि गरिएको छ। महाधिवेशन मंसिरमा दसौं राष्ट्रिय महाधिवेशन आगामी मंसिर १० देखि १२ सम्म गर्ने निर्णय एमालेले गरेको छ।त्यसअघि असोज ४ देखि ६ सम्म विधान महाधिवेशन, भदौ १६ देखि २० सम्म जिल्ला र जनसंगठन भेला, भदौ २५ र २६ स्थायी कमिटी बैठक, भदौ २७ र २८ केन्द्रीय कमिटीको बैठक गर्ने निर्णय गरिएको प्रवक्ता ज्ञवालीले जानकारी दिए।कात्तिक ६ मा देशभर वडा अधिवेशन, कात्तिक ९ मा स्थानीय तह अधिवेशन गर्ने भएको छ।पार्टीको पछिल्लो निर्णय सम्प्रेषण गर्नका लागि भदौ १६ देखि २० सम्म केन्द्रीय प्रशिक्षकको उपस्थितिमा सबै जिल्लामा जिल्ला कार्यकर्ता भेला र जनसंगठनको केन्द्रीय कार्यकर्ताको भेला आयोजना गर्ने निर्णय एमालेले गरेको छ।२०७५ जेठ २ अनुसार पार्टी केन्द्रीय कमिटीको बैठक भदौ १० गते काठमाडौंमा आयोजना हुनेछ।माओवादी नफर्केका रामबहादुर थापा, लेखराज भट्ट, टोपबहादुर रायमाझी र मणिचन्द्र थापा पनि बैठकमा सहभागी भएका थिए।बैठकले नेपाल पक्षमा लागेका नेताहरूलाई पार्टीमा फर्कन आग्रह गरेको छ।मूलघरमा फर्किएमा कारबाही र भेदभाव पनि नगर्ने निर्णय गरिएको छ। नेपाल पक्ष चन्द्रागिरिमै प्रस्तावित नेकपा एकीकृत समाजवादीमा समावेश भएका आफ्ना नेतालाई एमालेमा फर्किन नदिन दुई दिनदेखि चन्द्रागिरि हिल्सस्थित रिसोर्टमा राखिएको छ।निर्वाचन आयोगले बुधबार सनाखतका लागि प्रस्तावित एकीकृत समाजवादीको नेता र सांसदलाई बोलाएको छ। चन्द्रगिरिमा नै प्रस्तावित पार्टीको अन्तरिम विधान र घोषणापत्र छलफल गरी अनुमोदन गरिएको छ।"
सहकारीमा बेथिति उस्तै,"ठगीका घटनालाई मात्रै अध्ययन गर्ने हो भने पनि सहकारीको नाम अग्रपंक्तिमा आउँछ। गाउँमा भन्दा सहरमा बेथिति बढी छ। सहकारीले ठगेका उजुरीका चाङ प्रायः प्रत्येक जिल्लाका प्रहरी कार्यालयमा भेटिन्छ। राम्रामा गनिने सहकारी पनि केही समयमा टाट पल्टिएका उदाहरण खोज्न गाह्रो छैन। तर पनि नयाँ खुल्ने र सदस्य ठगिने क्रम उस्तै छ। प्रत्येक सहकारीको सुक्ष्म अध्ययन गर्ने हो भने कारबाही गर्नु नपर्ने सहकारी भेटिन मुस्किल नै पर्छ। धेरै सहकारी ऐन, नियम र कानुनभन्दा बाहिर गएर सञ्चालनमा छन्। तिनै सहकारीको ठगीमा सर्वसाधारण पर्दैछन्। गाँस छुट्याएर जम्मा गरेको रकमको प्रतिफल पाउन त परको कुरा सेयर रकम पनि सदस्यले गुमाउँछन्। सहकारीको उद्देश्य गरिबी निवारण र रोजगारी सिर्जनामा सघाउने हो। सदस्यको जीवनस्तर अझै मजबुत बनाउने र कृषि कर्मलाई प्राथमिकता दिनुपर्ने सहकारीको नियममा हुन्छ। त्यसैले नेपालमा धेरै कृषिको नाम जोडेर स्थापना भएका छन्। बहुउद्देश्यीय सहकारीको पनि पहिलो प्राथमिकतामा कृषि पर्नुपर्छ। नागरिकलाई सहज र सरल रूपमा कारोबार गर्न, ऋण दिन र दुःखका बेला साथ दिन सक्ने बन्नु सहकारीको धर्म पनि हो। तर, अहिले ध्यान घरजग्गा र अन्य व्यवसायमा लाग्दा सहकारी दुर्घटनामा फस्दैछन्। चर्को ब्याज सदस्यको थाप्लोमा हाल्दा सहकारी सदस्यको गलाको पासोसमेत बनेका उदाहरण छन्। ब्याजमाथि ब्याज र बारम्बारको ताकेता र मानसिक दबाबका कारण सदस्यले आत्महत्या गर्नेसम्मका घटना नेपालमै छन्। केही समयअघि झापामा सहकारीको दबाब खेप्न नसकेर एक महिलाले अत्महत्याको बाटो रोजेको घटना सबैमााझ ताजै छ। सरकारले सहकारीको ब्याज १४७५ प्रतिशतसम्मको सीमा तोकेको छ। तर, सरकारको निर्देशनलाई अटेर गरी सेवाग्राहीबाट आफूखुसी ब्याजदर उठाउन रोकिएको छैन। अहिले १६ देखि २४ प्रतिशतसम्म ब्याज असुलिरहेका छन्। सरकारबाट प्रभावकारी अनुगमन नगर्नुको यो मुख्य समस्या हो। अगाडि तोकेको सीमा नै कार्यान्वयन नभएको समयमा सरकार भने यो वर्ष पनि ब्याजदर सीमा पुनरावलोकन गर्ने तयारीमा छ। सहकारी ऐन २०७४ को दफा ५१ मा रजिष्ट्रारले सन्दर्भ ब्याजदर निर्धारण समितिको सिफारिसमा ब्याजदर निर्धारण तोक्ने व्यवस्था छ। विभागले २०७७ साउन १७ को निर्णय अनुसार ऋणमा अधिकतम ब्याजदर १४७५ प्रतिशत तय गरेको थियो। यसअघि २०७६ मा १६ प्रतिशत कायम गरिएको थियो। तर, सहकारीले २४ प्रतिशतसम्म ब्याज लिने गरेका छन्। देशभर ३० हजारभन्दा बढी सहकारी छन्। सात खर्बभन्दा बढीको कारोबार ती सहकारीले गर्छन्। तर, सहकारीको अनुगमन फितलो छ। अनुगमन र नियमनको पाटो कमजोर बन्दा बेथिति बढेको हो। अनुगमन गर्ने सहकारी विभागसँग दक्ष जनशक्ति छैन। ३० हजार सहकारीको अध्ययन, अनुगमन गर्न ४० जना पनि कर्मचारी छैनन्। नियामक निकाय कमजोर बनेको समयमा ठगी गर्ने मनसायले पनि सहकारी खोल्ने लहड चलेको भेटिन्छ। सहकारीको नियमन तथा अनुगमन तीन तहका सरकारबाट गर्ने व्यवस्था छ। तर, प्रभावकारी नियमन तीनै तहबाट भएको छैन। आफ्नै पैसाको सावाँमा पनि ठगिने सदस्य अहिले ब्याजको रापले पिल्सिँदैछन्। पीडितले दिएको उजुरीको पनि सुनुवाई नभएको भेटिन्छ। सहकारीका समस्या नियमन गर्न ऐन र कानुन छ। नियामक निकाय पनि छ। अझै अहिले तीनै तहलाई यसको नियमन गर्ने अधिकारी पनि दिइएको छ। नियामक निकाय गाउँका सिंहदरबार मानिएका स्थानीय सरकारसम्म हुँदा समस्या बढ्न दिनु हुँदैन। दिएको अधिकार प्रयोग गर्दै सहकारीको कमजोरीमा विशेष कारबाही गर्न सक्नुपर्छ। भएका ऐन र कानुनले नपुगे समयमै सरकारले परिमार्जन र निर्माण गर्न गर्नुपर्छ। ब्याजको जस्तो नियम बनाउने तर अनुगमन र कार्यान्वयन नगर्ने हो भने सहकारीका समस्या अझै बढ्नेछन्। सरकार समयमै सचेत बनोस्।"
टुटफुटको अभिलेखमा मधेसी दल,"मधेसी समुदायको मनोविज्ञान के छ भने एकता वा संयुक्त मोर्चाको विकल्प छैन लोकतन्त्रको सबैभन्दा ठूलो विशेषता स्वतन्त्र रूपमा वादविवाद गर्नु हो। वादविवादको परिष्कृत रूप अन्तरविरोध हो। अर्थात् द्वन्द्व ! यो द्वन्द्व नभएको ठाउँ विश्वमा कतै छैन। विज्ञानले वर्षौं पहिले पत्ता लगाएको अणु र परमाणुभित्र पनि इलेक्ट्रोन (ऋणात्मक) र प्रोटोन (घनात्मक)बीच अन्तरद्वन्द्व चलिरहन्छ। जहाँ न ऋणात्मक न घनात्मक भएको अर्को कण पनि हुन्छ त्यसलाई न्यूट्रोन भनिन्छ। विश्व यही पद्धतिबाट सञ्चालित छ भन्ने कुरा सार्वभौम सत्यलाई स्वीकारेको र आत्मसात गरेको पाइन्छ। तर तिनै परमाणुलाई बारम्बार विभाजन गरेपछि शक्तिको क्षयीकरण प्रक्रियाको प्रारम्भ हुन्छ। जुन कुरा राजनीतिक दलहरूको टुटफूटको इतिहासले पुष्टि गरिसकेको छ। नेपालमा अहिले अस्तित्ववान् तीनवटा शक्ति प्रष्ट रूपमा दृष्टिगोचर भइरहेका छन्। तिनलाई राष्ट्रिय मान्यता प्राप्त भएको छ। ती तीनवटै शक्ति समकालीन नेपालको वास्तविकता हो। तर उदेकलाग्दो पक्ष के छ भने धेरैले कांग्रेस र कम्युनिष्टको तुलनात्मक अध्ययन गर्दा करिब करिब एकैपटक स्थापना भएको पाइन्छ। तर, अहिलेको अर्को शक्तिको बीजारोपण पनि त्यही बेला भएको थियो। त्यो वैकल्पिक शक्ति थियो नेपाल तराई कांग्रेस। त्यसकै भ्रूणबाट वर्तमानमा मधेसवादले आकार ग्रहण गरेको हो। नेपाल तराई कांग्रेस २००७ सालको जहानियाँ राणाशासनविरुद्ध सशस्त्र संघर्ष वा नेपाली कांग्रेसको भाषामा भन्ने हो भने जनक्रान्तिले जुन प्रजातन्त्रको स्थापना गर्यो। त्यसले प्रत्याभूत गरेको वाक स्वतन्त्रताको अधिकारको फलस्वरूप नै नेपाली कांग्रेस दोस्रो पटक विभाजन भएको हो। तर नेपालका इतिहासकारहरूले जहिले पनि मधेसी विषयलाई न्यूनीकरण गरी इतिहासलाई नै तोडमोड गरेको पाइन्छ। कांग्रेसको विभाजनमा मधेसको प्रश्नले अहं भूमिका निर्वाह गरेको थियो भन्ने उल्लेखसम्म पाइन्न। कांग्रेसले राणा मन्त्रीमण्डलमा सामेल भइसकेपछि मधेसको सवालले स्थान ग्रहण गर्न थालेको थियो। जसको सुरुआत हालको सिराहा र पहिलेको सप्तरी जिल्लाबाट भएको थियो। सिराहाको बरियारपट्टी गाउँपालिका देउरीपट्टीका कुलानन्द झाको अध्यक्षतामा तराई कांग्रेसको स्थापना कल्याणपुर बजारको महादेव मन्दिरको प्रांगणमा २००८ सालमा भएको थियो। कल्याणपुर बजार अहिले नगरपालिकामा रूपान्तरित भएको छ। यो सिराहा जिल्लाको १७ स्थानीय तहमध्ये एक हो। तर नेपालका लेखकहरूले जहिले पनि अध्यक्षको रूपमा बेदानन्द झाको मात्र चर्चा गरेको पाइन्छ। नेपालमा अहिले तीनवटा शक्ति प्रष्ट रूपमा दृष्टिगोचर भइरहेका छन्। राष्ट्रिय मान्यता प्राप्त तीनवटै शक्ति समकालीन नेपालको वास्तविकता हो। २००६ सालका भएको नेपाली कांग्रेस तथा नेपाल कम्युनिष्ट पार्टीको लगत्तै नेपाल तराई कांग्रेसले आकार ग्रहण गरेको हो। जो २०१५ सालको आमनिर्वाचनमा एउटा सिट नजिते पनि २१ ठाउँमा उम्मेद्वार खडा गरी ३६ हजार एक सय सात मत ल्याएको थियो। त्यतिबेला वेदानन्द झा तराई कांग्रेसका अध्यक्ष थिए, जो कालान्तरमा तराईमधेस इतिहासको नायकबाट तल झरेको पात्र बने। २०१७ देखि २०४६ सम्मको गतिविधि २०१७ सालमा राजा महेन्द्रको कूपश्चात् वेदानन्द झा राजाद्वारा प्रतिपादित निर्दलीय पञ्चायती व्यवस्थामा प्रवेश गरे। अन्य नेता नेपाली कांग्रेसमा फर्के। फलस्वरूप तराई कांग्रेसको अस्तित्व नै समाप्त भयो। तर जुन उद्देश्यका लागि तराई कांग्रेस गठन भएको थियो, त्यसको वैचारिक धारलाई कुनै न कुनै रूपमा जीवन्तता प्रदान गरेको पाइन्छ। एउटै नामका दुई व्यक्तिले यसप्रकारको गतिविधिलाई सञ्चालन गर्दा कहिलेकाँही भ्रमको सिर्जना भएको पाइन्छ। पूर्वमा रघुनाथ ठाकुर मधेसी तथा मध्यपश्चिममा रघुनाथ रायको नाम इतिहासमा लिपिवद्ध भएको पाइन्छ। मधेसीले मधेस जनक्रान्तिकारी दल गठन गरेका थिए भने रघुनाथ रायले मधेसी मोर्चा बनाएका थिए। तर पञ्चायती शासकले नेपाली कांग्रेसका नेता सरोज कोइरालालाई मारेझैं सीमावर्ती भारतीय सहर फारविसगनजमा मधेसी तथा भैरहवाको नजिक नौतुनमामा रायलाई हत्या गरेको थियो। पञ्चायती व्यवस्थाका पृष्ठपोषकहरूले प्रजातान्त्रिक हकका लागि संघर्ष गरिरहेकालाई षडयन्त्रमूलक ढंगबाट हत्या गर्न थाले। त्यसपछि तराई कांग्रेसको विरासत थाम्न जंगिएका कांग्रेसनेता गजेन्द्रनारायण सिंह पञ्चायत प्रवेश गरे। उनले २०४० सालमा स्थापित नेपाली सद्भावना परिषद्को बागडोर सम्हाले। तराई कांग्रेसको विरासत बोकेको परिषद् २०१५ सालमा कांग्रेसले सप्तरीबाट तत्कालीन जिल्ला पार्टी सभापति गजेन्द्रनारायण सिंहलाई टिकट दिएन। सो ठाउँमा डा नागेश्वरप्रसाद सिंहलाई दिएकोमा उनी सभापति सिंह पार्टीको अप्रिय निर्णयबाट अत्यन्तै असन्तुष्ट थिए। तर राजा महेन्द्रको निरंकुशताविरुद्ध संघर्ष गर्नुपर्नेभन्दा अर्को विकल्प थिएन। त्यसैले उनले प्रवासमा रहेर चारतारे झन्डामुनि संघर्षको बाटो रोजे। जनमत संग्रहपश्चात् पञ्चायती व्यवस्थाले आत्मसात गरेको वालिग मताधिकारले सिंंहलाई आकर्षित गर्यो। उनले राजाको सक्रिय नेतृत्व सञ्चालित व्यवस्थामा अन्य कांग्रेसीझैं २०३८ सालमा अभिन्न अंग बन्ने पुगे। मधेसी मुद्दालाई सतहमा ल्याउन सिंहले खेलेको एक प्रकारको यो कुटनीतिक अभ्यास थियो। जसमा उनी सफल पनि भए। लगत्तै २०४० सालमा बाबा रामजनम तिवारीको नेतृत्वमा स्थापित नेपाली सद्भावना परिषद्को अधिकारिकता आनै नाममा दर्ज गराए। यसरी पञ्चायतकालमा मधेसी हकहितका कुरा गर्ने नेपाली सदभावना परिषद् २०४७ सालमा नेपाल सद्भावना पार्टीको रूपमा राजनीतिक दल बन्यो। सद्भावनामा फुट २०४६ सालको ऐतिहासिक जनआन्दोलनलाई समर्थन गरेको परिषद्ले २०४७ वैशाख २ गते जनकपुरमा नेपाल सद्भावना पार्टीको रूप धारण गर्यो। यसको टुटफूटको इतिहास कुनै कम्युनिष्ट पार्टीभन्दा कम छैन। २०७४ वैशाख ११ गते राष्ट्रिय जनता पार्टी गठन हुञ्जेलसम्म सद्भावना पार्टी नेपाली राजनीतिको वास्तबिकता थियो। अढाई दसकको जीवन्तकालमा सामाजिक न्यायको प्रश्नलाई तराई कांग्रेसभन्दा पनि अलि परिष्कृत ढंगबाट उजागर गर्ने साहस गरे। करिब दर्जन पटक यसले टुटफूटको इतिहास व्यहोर्नु परे पनि मूल पहिचान भने गुमाएन। यद्यपि राष्ट्रियताको सन्दर्भमा यसले खेलेको भूमिका सधैं विवादास्पद रह्यो। चाहे त्यो महाकाली सन्धि होस् वा सुस्तामहेशपुर। संस्थापक अध्यक्ष गजेन्द्रनारायण सिंहले जीवनकालमा दुईपटक फुट व्यहोर्नु पर्यो। त्यत्तिकै अवधिमा उनका शिष्यहरूले आठ पटकसम्म नेपाल सद्भावना पार्टीलाई चिराचिरा पारे। यसरी विभाजन गर्दा दर्शन, सिद्धान्त र विचारले कहिल्यै प्रमुखता पाएन। पद, पैसा र प्रतिष्ठा नै विभाजनको मुख्य कारक तत्व बनेको थियो। वर्तमान पुस्ताले सिंहलाई जे जति आदर र सम्मान गर्छन् त्यसको मूलकारण उनको निस्वार्थ संघर्षपूर्ण जीवनगाथा नै हो। तराई कांग्रेसको विरासत बोकेको सद्भावना पार्टी र नेसपाको विरासत बोकेको जनता समाजवादी पार्टी उपेन्द्र र राजेन्द्र पक्षले जति जनतालाई दिएका छन्, त्योभन्दा बढी देश र मधेसले उनीहरूलाई भुक्तानी गरेको यथार्थ पनि हृदयंगम गर्नै पर्छ। मधेस जनविद्रोह नेपाली धरतीमा २०६४ सालमा मधेसी जनताद्वारा सम्पादित मधेस जनविद्रोह युगान्तकारी घटना थियो। तत्कालीन मधेसी जनअधिकार फोरम तथा हाल जसपाका अध्यक्ष उपेन्द्र यादवको नेतृत्वमा सम्पन्न उक्त विद्रोहले निर्देशित गरेको सबैभन्दा अहं प्रश्न मधेसवाद नै हो। विद्रोहभन्दा पहिलेको पाँच दसकमा यो शब्दको प्रयोग भएको थिएन। किनकि कुनै पनि सिद्धान्त र विचारको उत्पादन संघर्षको भठ्ठीबाट हुन्छ भन्ने सार्वभौम सत्यलाई शोषित पीडित नेपाली मधेसी समाजले पुष्टि गरेको थियो। यो कुरा नेपाली शासक वर्गका लागि बाध्यतावश सुपाच्य भए पनि पडोसी मित्रराष्ट्र भारतका लागि हुन सकेन। उसले नब्बेको दसकमा कांग्रेसलाई सन्तुलनमा ल्याउन सद्भावना पार्टीलाई जसरी मलजल गरे, ठीक त्यसरी नै मजफो नेपालको बढ्दो लोकप्रियतामा लगाम लगाउन तमलोपाको सिर्जना गर्यो। यहीबाट मजोफ र तमलोपामा टुटफूटको प्रक्रियाको थालनी भयो। प्रमुख कारण मनोगत भए पनि बाहिरको प्रभावले प्रचूर मलजल गरेको पाइन्छ। मजफो नेपालमा फुट मधेस जनविद्रोहको राप र तापमा सिर्जित मधेसी जनअधिकार फोरम नेपालले राजनीतिक रंगमा औपचारिक रूपमा रंगिनुभन्दा पहिले नै भाग्यनाथ गुप्ता र किशोर विश्वासले ठूलो धक्का मार्न प्रयास गरे जो असफल सावित भए। चोइटिएको मधेसी जनअधिकार फोरम, मधेस अद्याबधि भए पनि पहिचानविहीन छन्। तर पहिलो संविधान सभामा चौथो शक्तिको रूपमा उदय भएका फोरमलाई देशी तथा विदेशी शक्तिहरूले यसरी विभाजित गरे कि संविधान सभामा एकताका निर्णायक रहेका उपेन्द्र यादव हेर्दा हेर्दै शक्तिविहीन बने। फोरम (लोकतान्त्रिक) फोरम (गणतान्त्रिक) जस्ता शब्दावली राखेर विभक्त फोरम मधेसले मागेको अधिकारलाई प्रथम संविधान सभाबाट प्रत्याभूत गराउन सकेनन्। फोरमका विभिन्न घटक तथा तराई मधेस लोकतान्त्रिक पार्टीका पनि विभिन्न चिरा अलग अलग हैसियत बन्यो। दोस्रो संविधान सभामा सहभागी भएपछि स्वाभाविक रूपमा नचिताएको परिणाम व्यहोर्नु पर्यो। जो संघीय शासन प्रणालीको प्रारम्भिक रेखा राम्रोसँग कोर्न सकेनन्। अन्त्यमा अहिले जसपाका उपेन्द्र र राजेन्द्र पक्ष जेसुकै नामले जनतामा जाउन् उनीहरूको हविगत त्यही हुने हो, जो दोस्रो संविधानसभाताका भएको थियो। यो दुवै पक्षलाई हेक्का होस्। त्यसैले मधेसी समुदायको मनोविज्ञान के छ भने एकता वा संयुक्त मोर्चाको विकल्प छैन।"
महिला फुटबल टोली घोषणा,"काठमाडौं : एएफसी एसियन कप छनोटका लागि नेपाली राष्ट्रिय महिला फुटबल टोलीको घोषणा गरिएको छ। नेपाली टोलीका मुख्य प्रशिक्षक ग्यारी फिलिप्सले मंगलबार २३ सदस्यीय नेपाली टोलीको घोषणा गरेका हुन्। बन्द प्रशिक्षणमा रहेका पाँच खेलाडी भने बाहिरिएका छन्। अमिसा कार्की, अञ्जली वाइवा, हिमा चौधरी, मनिषा राउत र सर्मिला थापा बाहिरिएका हुन्। राष्ट्रिय टोलीमा सात खेलाडीले पहिलो पटक स्थान बनाउन सफल भएका छन्। मिडफिल्डर प्रिति राई, स्ट्राइकर सविता राना, रश्मी घिसिङ, रजनी थोकर, डिफेन्डर विमला विक, निशा थोकर र सिर्जना सिंहले पहिलो पटक राष्ट्रिय टोलीमा स्थान बनाएका हुन्। उज्वेकिस्तानमा हुने एएफसी एसियन कप छनोटमा नेपाल समूह एफ मा छ। नेपालको समूहमा फिलिपिन्स र हङकङ छन्। नेपालले असोज २ मा फिलिपिन्स र असोज ५ मा हङकङको सामना गर्नेछ। फिलिपिन्स र हङकङबीचको खेल भने असोज ८ मा हुनेछ। समूहको शीर्ष टोलीले अर्को वर्ष भारतमा हुने एसियन कपमा सहभागिता जनाउनेछ। एसियन कप सन् २०२२ जनवरी २० देखि फेब्रुअरी ६ सम्म हुनेछ। २३ सदस्यीय नेपाली टोलीमा अञ्जना रानामगर, एञ्जिला तुम्बापो सुब्बा, उषा नाथ, अमृता जैसी, अनिता बस्नेत, अनिता केसी, विमला विक, विमला चौधरी, दीपा राई, गीता राना, हीरा भुजेल, इन्दिरा राई, मञ्जली तामाङ, निशा थोकर, प्रिति राई, पूजा राना, पूनम जर्गामगर, रजनी थोकर, रश्मी घिसिङ, रेनुका नगरकोटी, सविता राना, सरु लिम्बू र सिर्जना सिंह छन्। तीन खेलाडी बाहिरिए राष्ट्रिय फुटबल टोलीको बन्द प्रशिक्षणबाट थप तीन खेलाडी बाहिरिएका छन्। पोखरामा बन्द प्रशिक्षणमा रहेका २८ खेलाडीमध्येबाट मंगलबार तीन खेलाडी बाहिरिएको अखिल नेपाल फुटबल संघ (एन्फा) ले जनाएको छ। नेपाली टोलीका मुख्य प्रशिक्षक अब्दुल्लाह अलमुताइरीले अभिषेक रिजाल, अर्पण कार्की र शिशिर लेखीलाई बाहिर राख्दै २५ खेलाडी छनोट गरेका हुन्। अभिषेक स्ट्राइकर, अर्पण गोलरक्षक र शिशिर विंगर हुन्। माल्दिभ्समा आयोजना हुने साफ च्याम्पियनसिपका लागि नेपाली टोलीले पोखरामा तयारी गरिरहेको छ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका लागि असोज ३० मा प्रतिस्पर्धा गर्नेछन्। साफ च्याम्पियनसिप अघि नेपालले भारतसँग दुई मैत्रीपूर्ण खेल खेल्नेछ। त्रिपुरेश्वरस्थित दशरथ रंगशालामा हुने खेल भदौ १७ र २० गते हुनेछ। अहिले किरणकुमार लिम्बू, विशाल श्रेष्ठ, दीप कार्की, विकेश कुथु, सुमन अर्याल, दिनेश राजवंशी, गौतम श्रेष्ठ, अनन्त तामाङ, रोहित चन्द, सुरज ठकुरी, सुमन लामा, कमल थापामगर, नितिन थापा, तेज तामाङ, राजन गुरुङ र पूजन उपरकोटी बन्द प्रशिक्षणमा छन्। यसैगरी विशाल राई, सन्तोष तामाङ, सुजल श्रेष्ठ, सुनील बल, मनिष डाँगी, अञ्जन विष्ट, आयुष घलान, नवयुग श्रेष्ठ र आशिष लामाले २५ सदस्यीय टोलीमा स्थान बनाएका छन्।"
