शीर्षक,विवरण
"जापान पठाइदिने भन्दै ४० लाख ठगी, चार जना पक्राउ","काठमाडौं : नेपाल प्रहरीले जापान पठाइदिने भन्दै विभिन्न व्यक्तिसँग ३९ लाख ६८ हजार ९९६ रुपैयाँ ठगी गर्ने चार जनालाई पक्राउ गरेको छ। महानगरीय अपराध महाशाखा नयाँ बानेश्वरको टोलीले सामाजिक सञ्जालको प्रयोग गरी विभिन्न व्यक्तिसँग ठगी गर्ने मकवानपुरका ३७ वर्षीय शुभद्रा परियार, ईलामका ३३ वर्षीय पुजा राई, सिन्धुपाल्चोकका ३३ वर्षीय राजेन्द्र ढकाल र भक्तपुरका २१ वर्षीय दीपिका केसीलाई आज काठमाडौँका विभिन्न स्थानबाट पक्राउ गरेको हो। सामाजिक सञ्जाल फेसबुकमा टानाकायोका को नामबाट फेसबुकको प्रयोग गरी आफू जापानको अध्यागमनमा काम गर्ने नागरिक हो भन्दै वर्किङ भिसा प्रक्रियाका लागि रकम पठाउनुपर्छ भनी ठगी गरेको प्रहरी प्रधान कार्यालयले जनाएको छ। उनीहरुले पीडितलाई पैसा आफ्नो खातामा राख्न लगाएर जापान नपठाइ ठगी गरेको प्रहरीको भनाइ छ। पक्राउ परेका चारै जनालाई आवश्यक अनुसन्धान तथा कारवाहीका लागि महानगरीय प्रहरी परिसर काठमाडौँ पठाएको उक्त महाशाखाले जनाएको छ। रासस"
देउवालाई मोदीको फोन : खोप उपलब्ध गराउने आश्वासन,काठमाडौं : भारतका प्रधानमन्त्री नरेन्द्र मोदीले नेपाललाई छिट्टै कोभिड१९ विरुद्धको खोप उपलब्ध गराउने आश्वासन दिएका छन्। प्रधानमन्त्री देउवासँगको सौहार्दपूर्ण टेलिफोन वार्तालापका क्रममा सोमबार उनले सो आश्वासन दिएको परराष्ट्र मन्त्रालयले जनाएको छ। सोही अवसरमा प्रधानमन्त्री मोदीले आफ्ना नवनियुक्त समकक्षी प्रधानमन्त्री देउवालाई बधाई दिएका हुन्। साथै प्रधानमन्त्री देउवाले बधाईका लागि उनलाई धन्यवाद दिए। दुवै प्रधानमन्त्रीले द्विपक्षीय सम्बन्धलाई थप सुदृढ बनाउने विषयमा छलफल गरेको मन्त्रालयले जनाएको छ। रासस
एसईईको नतिजाअगावै भर्ना नलिन आग्रह,"काठमाडौं : काठमाडौं महानगरपालिकाले एसईईको परीक्षा नतिजा प्रकाशन हुनुभन्दा पहिले नै कक्षा ११ को भर्ना नलिन सम्बन्धित सबैलार्ई आग्रह गरेको छ । महानगरपालिका शिक्षा विभागले सूचना जारी गर्दै विद्यालय शिक्षा व्यवस्थापन निमावाली २०७४ को नियम ४८ (६) मा भएको व्यवस्थाविपरीत कतिपय माध्यमिक विद्यालय र कलेजले शैक्षिकसत्र २०७७ को एसईईको परीक्षा नतिजा प्रकाशन नहुँदै कक्षा ११ को भर्ना नलिन सबै मावि कलेजलाई आग्रह गरेको हो । शिक्षा विभाग प्रमुख रामप्रसाद सुवेदीले जारी गर्नुभएको सूचनामा भनिएको छ, 'कक्षा ११ मा भर्ना गर्दाको समयमा नै ११ र १२ मा विद्यार्थीसँग लिने शुल्क तोक्नुपर्ने, विद्यार्थीसँग रजिस्टेसन दस्तुर, परीक्षा शुल्क लिँदा राष्ट्रिय परीक्षा बोर्डले तोकेको शुल्क मात्र लिनुपर्ने, विद्यार्थीलाई किताब, कपी, पोशाक र शैक्षिक सामग्री विद्यालयले भनेकै स्थानमा किन्नका लागि बाध्य नबनाउनु ।' त्यसैगरी कक्षा ११ र १२ मा विद्यार्थीलाई दिइने सेवा र उनीहरुबाट लिइने शुल्क केकति हो यही साउन १५ गतेभित्र विभागलाई बुझाउनुपर्ने र कलेजले तोकेबमोजिम छात्रावृत्ति अनिवार्यरुपमा प्रदान गराउने तथा उक्त सुविधा पाउने विद्यार्थीको विवरण शैक्षिकसत्र शुरु भएको दुई महिनाभित्र विभागमा बुझाउन भनिएको छ । रासस"
"वडा अध्यक्ष, सदस्यसहित ३ जना लागु्औषधसहित पक्राउ","वीरगन्ज : पर्सामा वडा अध्यक्ष, वडा सदस्यसहित ३ जना लागुऔषध खैरो हेरोइन (ब्राउन सुगर) सहित पक्राउ परेका छन् । पर्साको पकाहामैनपुर गाउँपालिका १ का वडाअध्यक्ष ५५ वर्षीय अमेमरीका सहनी, त्यही वडाका वडा सदस्य ४० वर्षीय बलिष्टर सहनी र वडा अध्यक्ष अमेमरीका नजिकका मान्छे ५२ वर्षीय रामआदेश सहनी खैरो हेरोइनसहित पक्राउ परेका हुन् । तीनैजनालाई ७९ ग्राम खैरो हेरोइनसहित पक्राउ गरिएको इलाका प्रहरी कार्यालय पर्साका प्रहरी निरीक्षक दिपक थापाले जानकारी दिए । वडा अध्यक्ष अमेरीका र वडा सदस्य बलिष्टर दुवैजना नेकपा एमालेबाट निर्वाचित जनप्रतिनिधि हुन् । सरकारी नम्बर प्लेटको मोटरसाइकलमा जनप्रतिनिधिले लागुऔषध ओसारी रहेको सूचनाका आधारमा इलाका प्रहरी कार्यालय पोखरीयाबाट खटिएको टोलीले वीरगन्ज महानगरपालिका १९ बर्वास्थित सडकखण्डबाट आइतबार राति तीनैजनालाई पक्राउ गरेको हो । बर्वास्थित तिलावे पुल नजिक सडकमा प्रहरीले वडा अध्यक्ष अमेरीकाले चलाइरहेको गाउँपालिकाको ना १ ब ३५९५ नम्बरको सरकारी मोटरसाइकल रोकेर जाँच गर्दा मोटरसाइकलको फिल्टर बक्सभित्र लुकाएर राखिएको ७९ ग्राम खैरो हेरोइन बरामद भएको प्रहरी निरीक्षक थापाले जानकारी दिए । त्यहि मोटरसाइकलमा सवार वडा अध्यक्षका नजिकका मान्छे ५२ वर्षीय रामआदेश र वडाध्यक्षकै पछाडि आइरहेका ना ६२ प १९४२ नम्बरको मोटरसाइकलमा सवार वडासदस्य बलिस्टर सहनीलाई पनि नियन्त्रणमा लिइएको प्रहरी निरीक्षक थापाले जानकारी दिए । तीनैजनालाई आवश्यक कारवाहीका लागि जिल्ला प्रहरी कार्यालय पर्सामा पठाइएको प्रहरी निरीक्षक थापाले बताए । प्रारम्भिक अनुसन्धानका क्रममा वडा सदस्य बलिष्टरले भने लागूऔषध तस्करीको स्कर्टिङ गरिरहेको खुलेको प्रहरी निरीक्षक थापाले जानकारी दिए । पर्साका प्रहरी प्रवक्ता प्रहरी नायव उपरीक्षक ओम प्रकाश खनालले भने जिल्ला प्रहरी कार्यालय पर्साको हिरासतमा राखेर थप अनुसन्धान भइरहेको बताए । अहिले खैरो हेरोइनसहित पक्राउ परेका वडा अध्यक्ष अमेरीका १२१३ वर्ष पहिले पनि लागुऔषध गाजा ओसारपसारमा संलग्न रहेको आरोपमा कैद सजाय भुक्तान गरी छुटेका थिए ।"
अब दाङमै आँखाको क्यान्सरको उपचार,"दाङ : चार दशदेखि दाङसहित तीनवटा प्रदेश (लुम्बिनी, कर्णाली, सुदुरपश्चिम)मा आँखा उपचारको सेवा दिइरहेको राप्ती आँखा अस्पताल रक्षाचौरले आँखाको जटिलखालको उपचार गर्न थालेको छ । आँखाको क्यान्सर सहितको जटिल उपचार सुरु गरेको अस्पताल प्रशासनले जनाएको छ । आँखा उपचारको लागि काठमाडौ र बाहिरी देश जानु पर्ने समस्यालाई मध्ययनजर गरेर दाङमै सबै खालका जटिल रोगलाई निवारण गर्ने गरि अस्पतालको स्तर वृद्धि गरि सेवा दिन थालिएको अस्पतालले जनाएको छ । आधुनिक र विशेषज्ञसहितको सेवा सुरु गरेको अस्पतालले आँखाको क्यान्सर उपचारसहित हर्निया, अकोपलाष्टी, भिटो रेटिना, कर्णियाको जटिक उपचार र सर्जरी, विषेशज्ञ सेवा थप गरेको प्रमुख मेडिकल सुपरिटेन्डेन्ट डा शुभलक्ष्मी कटुवालले जानकारी दिइन् । विषेशज्ञ सेवा विस्तारसंगै आँखाको गम्भिर प्रकृतिको उपचारका लागि बाहिर जानुपर्ने बाध्यताको अन्त्य हुने भएको हो । अस्पतालले विषेशज्ञ सेवा विस्तार गर्न नसक्दा आँखाको गम्भिर प्रकृतिका बिरामीलाई जिल्ला बाहिर जानुपर्ने बाध्यताको रहि रहेको थियो । अव त्यो अन्त्य भएको नेपाल नेत्रज्योति संघका अध्यक्ष कृष्ण गिरिले बताए । विषेशज्ञ सेवा विस्तारका लागि आवश्यक जनशक्ति तयार बनाइसकेका छौँ, उनले भने, मेसिन खरिदका लागि अब छिट्टै टेन्डर आब्हान गर्दैछौँ, मेसिन आइपुगेपछि आँखाको क्यान्सर उपचार पनि सम्भव हुने छ । लुम्बिनी प्रदेशसहित कर्णाली र सुदुरपश्चिम प्रदेशका नागरिकलाई आखाँको उपचार सेवा प्रदान गरिरहेको अस्पताललाई थप स्तरोन्नति गरेर बिरामी रेफर गर्नुपर्ने बाध्यताको अन्त्य गरिने छ । अहिले जटिल प्रकृतिका उपचार सेवाका लागि बिरामीलाई रिफर गर्नुपर्ने बाध्यता छ, यसका लागि अस्पतालले सेवालाई थप विशिष्ठकृत बनाउन लागेको हो। आँखा अस्पतालले आँखाको क्यान्सर जटिल प्रकारको उपचारका लागि तीनजना जनशक्ति तयारी अवस्थामा राखेको अस्पतालका मेसु डा कटुवालले बताइन् । डासुरेश रसाइली, डाज्योति सापकोटा र डा सन्तोष सुवेदीले विषेशज्ञता हाँसिल गरिसक्नुभएको छ, उहाँहरुले सेवा प्रदान गर्नका लागि आवश्यक प्रविधि (मेशिन) खरिद गर्न बाँकी रहेको छ । उनले भनिन्, जनशक्ति तयारी अवस्थामा भएकाले मेसिन खरिद हुने बित्तिकै सेवालाई विस्तार गछौँ, त्यसपछि क्यान्सर उपचारसहित सबै प्रकारका विषेशज्ञ सेवाका लागि बाहिर जानुपर्ने छैन् । आँखा वरपर हुने क्यान्सर, आँखामा फुलो परेको, मासु पलाएको, जनैखटिराजस्ता जटिल प्रकृतिका उपचार लागि अस्पताल स्तरोन्नती हुन लागेको उनले बताइन् । विस २०४३ सालमा स्थापना भएको अस्पतालले सेवालाई फराकिलो बनाउन लागेको हो । अस्पतालमा बर्सेनि २० देखि २२ लाख नागरिकले उपचार सेवा पाइरहेका छन् । तुलसीपुर उपमहानगरपालिका ४ रक्षाचौरमा रहेको अस्पतालले अबदेखि तुलसीपुर बजारमै सिटी क्लिनिकमार्फत सेवा विस्तार गरेको छ । सेवा छिटो लिन चाहनेहरुका लागि तुलसीपुर बजारबाटै आँखा उपचारसम्बन्धी सम्पूर्ण प्रकारका सेवाहरु दिन थालेको अस्पतालका प्रशासक किरण पौडेलले बताए । चालुवर्षदेखि अस्पतालको सेवाको दायरा बढेको छ, केही छिटै विस्तार गर्ने योजना बनाएका छौँ, केही योजना लागू भइसकेको छ, 'उनले भने, छिटै सिटी क्लिनिक संचालन गरी सेवा बजारबाटै दिन थालेका छौँ, सशुल्क सेवा भएपनि यसले कामको व्यस्तता भएका नागरिकका लागि राहत प्रदान गर्ने भएको छ, यतिमात्र नभइ शनिबार पनि सेवा प्रदान गर्ने छौँ । क्लिनिकमार्फत ओपिडि, माइनर, चश्मा प्रेशबायोपिया, औषधि उपचारलगायतका सेवा दिने उनले बताए । 'बिहान ९ बजदेखि दिउँसो २ बजेसम्म सेवा प्रदान गर्ने भएका छौँ, 'उनले भने, अस्पताल बजारदेखि टाढा हुँदा समय व्यवस्थापन गर्न असहज हुने नागरिकका लागि बजारमै सिटी क्लिनिक संचालन गर्न थालेका हौँ । अस्पतालले शनिबार पनि आँखा उपचार सेवा प्रदान गर्ने भएको छ । अस्पतालले यसअघि पनि शनिबार सेवा प्रदान गरेपनि विशिष्ठकृत सेवा प्रदान गर्न नसकिरहेको अवस्थामा अबदेखि शनिबार पनि अरु बारजस्तै सेवा प्रदान गर्ने भएको हो । फेको प्रविधिको उद्घाटन अस्पतालले सेवालाई थप प्रभावकारी बनाउनका फेको प्रविधि संचालनमा ल्याएको छ । शल्यक्रिया सेवालाई थप प्रभावकारी बनाउनका लागि अस्पतालमा आइतबारबाट फेको प्रविधि संचालनमा आएको हो । संविधान सभा सदस्य बुद्धिराम भण्डारीले फेको प्रविधिको उद्घाटन गर्दै बिरामीलाई थप सहजता दिनका लागि अस्पतालले फेको प्रविधिको विस्तार गरेको बताए । समयको मागअनुसार सबैले थप पस्किृत बनाउँदै लैजानुपर्छ,' उनले भने, 'राप्ती आँखा अस्पातालले पनि शल्यक्रिया सेवालाई थप स्तरोन्नती गरेको हो । अस्पतालले लक्षित संख्याको करिब ७० प्रतिशतलाई फेको प्रविधिमार्फत शल्यक्रिया सेवा प्रदान गर्ने लक्ष्य राखेको छ ।"
नेपाललाई थप खोप उपलब्ध गराउन सरकारको आह्वान,"काठमाडौं : सरकारले अनुदान वा खरिदमार्फत थप खोप उपलब्ध गराउन खोप उत्पादक तथा छिमेकी राष्ट्रसँग आह्वान गरेको छ। सोमबार बसेको मन्त्रिपरिषद् बैठकले नेपाललाई खोप र अत्यावश्यक स्वास्थ्य सामग्री उपलब्ध गराउने सबै देशलाई धन्यवाद दिएको छ। नेपाललाई खोप र अत्यावश्यक स्वास्थ्य सामग्री उपलब्ध गराउने छिमेकीलगायत सबै मित्र राष्ट्रलाई नेपाल सरकारले धन्यवाद दिएको छ,बैठकपछि सरकारका प्रवक्ता एवम् कानूनमन्त्री ज्ञानेन्द्रबहादुर कार्कीले भने, साथै अनुदान वा खरिदबाट थप खोप उपलब्ध गराउन खोप उत्पादक तथा अन्य मित्र राष्ट्रहरूलाई आह्वान गर्दछ। नेपालमा चीनमा उत्पादित भेरोसेल खोप,भारतमा उत्पादित कोभिशिल्ड खोप र अमेरिकामा बनेको जोन्सन एण्ड जोन्सनको खोप लगाइएको छ। विपत संकटग्रस्त क्षेत्र घोषणा सरकारले सिन्धुपाल्चोक र मनाङ जिल्लालाई विपत संकटग्रस्त क्षेत्र घोषणा गरेको छ। विपत जोखिम न्यूनिकरण तथा व्यवस्थापन ऐन २०७४ बमोजिम दुई जिल्लालाई असोज मसान्तसम्म लागु हुनेगरी विपत संकटग्रस्त क्षेत्र घोषणा गर्ने निर्णय गरेको कानूनमन्त्री कार्कीले जानकारी दिए। मनसुन सक्रिय भएसँगै आएको बाढीपहिरोले सिन्धुपाल्चोक र मनाङ जिल्लामा ठूलो जनधनको क्षति भएको थियो। राजदूत नियक्ति खारेज सरकारले विभिन्न देशका राजदूत नियक्ति सम्बन्धी अघिल्लो सरकारको निर्णय खारेज गरेको छ। कार्कीका अनुसार संसदीय सुनुवाईबिनै राजदूत नियुक्त गर्ने अघिल्लो सरकारको निर्णय खारेज गरिएको हो। उनले भने,११ जना राजदूतहरू नियुक्त भएका थिए, त्यो निर्णय खारेज गर्ने निर्णय भएको छ। मन्त्रिपरिषद् बैठकले भारतसँग अब सातामा भारतमा तीन वटा फ्लाइट हुने निर्णय गरेको। यसअघि सातामा एक फ्लाइट मात्र हुने गरेको थियो। बकर इदमा सार्वजनिक बिदा दिने मन्त्रिपरिषद्को निर्णय"
बकर इदमा सार्वजनिक बिदा दिने मन्त्रिपरिषद्को निर्णय,काठमाडौं : सरकारले साउन ६ गते सार्वजनिक बिदा दिएको छ। सोमबार बसेको मन्त्रिपरिषद्को बैठकले मुस्लिम धर्मावलम्बीहरुको पर्व बकर इदको अवसरमा साउन ६ गते सार्वजनिक बिदा दिने निर्णय गरेको सरकारका प्रवक्ता ज्ञानेन्द्रबहादुर कार्कीले जानकारी दिए। केही दिन अगाडि नेपाल मुस्लिम संघले बकर इदमा बिदा दिन गृहमन्त्री बालकृष्ण खाँणलाई ज्ञापनपत्र बुझाएका थिए।
बलात्कारपछि बालिकाको हत्या : आरोपित पुर्पक्षका लागि थुनामा,राजविराज : बालिकाको बलात्कारपछि गाउँमा हल्ला हुने डरले हत्या गरेको आरोपमा आइतबार एक आरोपित राजविराज कारागारमा थुनामा गएका छन् । जिल्ला न्यायाधीश राजेन्द्रकुमार श्रेष्ठको इजलाशले डाक्नेश्वरी नगरपालिका३ हटेलका १९ वर्षीय रोहितकुमार यादव पुर्पक्षका लागि राजविराज कारागारमा थुनामा पुगेको अदालतले जनाएको छ । सोही ठाउँकी ९ वर्षीया शिवानीकुमारी यादवलाई गत असार ४ गते बिहान आरोपित यादवले बलात्कार गरी हत्या गरेको भन्दै पीडितका बुवाले इलाका प्रहरी कार्यालय कल्याणपुरमा उजुरी दिएका थिए । डाक्नेश्वरी नगरपालिका३ हटेल पुवरिया टोलस्थित शिवनाथ यादवको फूलबारीमा पीडितको हँसियाले घाँटी काटेर हत्या गरिएको अवस्थामा शव फेला परेको थियो । पाँच वर्षीया बहिनीसँग बाख्रा चराउँदै घाँस काटन गएकी शिवानीले सिमसिम पानी पर्न थालेपछि बहिनीलाई घर पठाएर आफू फूलबारीमा हावाले झारेको आँप टिप्न लागिन् । पीछा लागेका आरोपितले आँप टिपिदिने लोभ देखाई बलात्कार गरेको र घरपरिवारमा भनिदिने डरले बालिकाले बोकेको हँसियाले नै उनको घाँटी काटेर हत्या गरेको प्रहरी अनुसन्धानले जनाएको छ । प्रहरीले घटनाको दुई दिनपछि आरोपितलाई पक्राउ गरी उजुरी दर्ता गरेको हो । जिल्ला अदालतमा उपस्थित गराइएका आरोपितले बलात्कारको प्रयास असफल भएको र पीडितले सो कुरा गाउँमा भनिदिने डरले हत्या गरेको स्विकारेको अदालतका सूचना अधिकारी हेमबहादुर बुढाथोकीले जानकारी दिए ।
अध्यादेशमार्फत नियुक्त भएका पदाधिकारीलाई पदमुक्त गर्न माग,"काठमाडौं : सर्वोच्च अदालतमा पूर्वप्रधानमन्त्री केपी शर्मा ओलीको सरकारको पालामा अध्यादेश जारी गरी संवैधानिक परिषद्को सिफारिसबाट नियुक्त भएका विभिन्न संवैधानिक निकायका पदाधिकारीलाई पदमुक्त गर्न माग गर्दै पूरक निवेदन दर्ता भएको छ। प्रधानमन्त्री तथा मन्त्रिपरिषद्को कार्यालय, मन्त्रिपरिषद्को कार्यालय, राष्ट्रपति कार्यालय लगायतलाई विपक्षी बनाई अधिवक्ता ओमप्रकाश अर्यालले सोमबार दर्ता गरेको पूरक निवेदनमा गत मङ्सिर ३० र गत वैशाख २१ गते सिफारिस भई नियुक्त भएका विभिन्न संवैधानिक निकायका पदाधिकारीलाई पदमुक्त गर्न माग गरिएको छ। पूरक निवेदमा भनिएको छ,'राष्ट्रपतिबाट मिति २०७७८३० मा जारी भएको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) अध्यादेश, २०७७ तथा २०७८१२१ मा जारी भएको भएको संवैधानिक परिषद् (काम, कर्तव्य, अधिकार र कार्यविधि) पहिलो संशोधन अध्यादेश, २०७८ का आधारमा संवैधानिक परिषद्ले सिफारिस गरी नियुक्ति पाएका ५२ जना संवैधानिक निकायका पदाधिकारी अनधिकृत, गैरसंवैधानिक छ।' निवेदनमा नियुक्ति सिफारिस प्रक्रिया नै संवैधानिक नभएको उल्लेख छ। अधिवक्ता अर्यालले २०७७ पुस १ गते अध्यादेशविरुद्ध पहिलो रिट दायर गरेका थिए। अध्यादेश जारी भएपछि संवैधानिक निकायका रिक्त पदमा ३८ जना व्यक्तिको नाम सिफारिस भएको थियो। रासस"
देउवालाई विश्वासको मत दिने एमालेका २२ सांसदलाई स्पष्टीकरण,"काठमाडौं : नेकपा (एमाले)ले प्रधानमन्त्री शेरबहादुर देउवालाई विश्वासको मत दिने २२ सांसदलाई स्पष्टीकरण सोध्ने निर्णय गरेको छ । ललितपुरस्थित तुल्सीलाल स्मृति प्रतिष्ठानमा जारी १०औँ केन्द्रीय कमिटी बैठकले प्रधानमन्त्रीलाई विश्वासको मत दिने वरिष्ठ नेता माधवकुमार नेपालसहितका सांसदलाई कारवाही गर्ने जनाएको हो । एमालेका प्रवक्ता प्रदीपकुमार ज्ञवालीले वरिष्ठ नेता नेपालसहितका सांसदले पार्टी विधिविधान र निर्णयविरुद्ध प्रधानमन्त्रीलाई मतदान गरेकाले स्पष्टीकरण सोधिएको जानकारी दिए । आइतबार प्रधानमन्त्रीले विश्वासको मत प्राप्त गर्दा एमालेका २२ सांसदले पार्टी निर्णयविरुद्ध विश्वासका पक्षमा मतदान गरेका थिए । बैठकले स्पष्टीकरण २४ घण्टाभित्र पेश गर्न भनिएको छ । स्पष्टीकरणका आधारमा कारवाही प्रक्रियाबारे निर्णय हुने उनले बताए । हामीले हिजो संसद्मा भएको समग्र घटनाक्रमलाई नेपालले हासिल गरेका अग्रगतिका प्रयासमाथि एक खालको धक्काका रुपमा लिएका छौँ, उनले भने, 'पार्टीका केही सांसदहरुले पार्टी निर्णयको अवज्ञा गर्दै फ्लोरक्रस गर्ने र प्रधानमन्त्री देउवालाई विश्वासको मत दिने जुन काम गर्नुभयो । पार्टी अनुशासनको दृष्टिले र कम्युनिष्ट आन्दोलन, जनताको भावनाका सबै दृष्टिले सर्वथा अनुचित, अनुशासनहिन र गलत कार्य भनेको छ । दश बुँदे सहमतिलाई स्थायी कमिटी बैठकले गरेको अनुमोदनलाई सोमबार बसेको बैठकले पनि अनुमोदन गरेको छ । उनले १० बुँदे सहमतिअनुसार नै पार्टीलाई एकताबद्ध बनाउने निर्णयसमेत बैठकले गरेको बताए । दश बुँदे अर्को पार्टीलाई मत दिऔँ, पार्टीको निर्णय अवज्ञा नगर भनेको छैन, उनले भने, १० बुँदेले पार्टीलाई एकताबद्ध बनाउने हो । उहाँहरुले संसद्मा हिजो जे गर्नुभयो त्यो गलत हो । बैठकलाई सम्बोधन गर्दै अध्यक्ष केपी शर्मा ओलीले पछिल्लो राजनीतिक घटनाक्रम बोलेका थिए । उनले हिजो प्रधानमन्त्री शेरबहादुर देउवालाई विश्वास मत लिने क्रममा संसद्मा देखिएको परिदृश्य र त्यसले पार्टीको जीवनमा पारेको प्रभावबारे चर्चा गरेको पार्टी प्रवक्ता ज्ञवालीले जानकारी दिए । असार २७ गते गरिएको १० बुँदे सहमतिका आधारमा नै आजको बैठक बसेको उनको भनाइ थियो । विसं २०७५ जेठ २ गतेपछिको निरन्तर अहिलेको बैठक भएको उनले बताए । जेठ २ गते नवौँ बैठक डाकिएको थियो । उनले पार्टीभित्र विभिन्न समस्या उत्पन्न र विमति हुने जनाउँदै पार्टीका उपाध्यक्ष भीमबहादुर रावलले सांसद पदबाट राजीनामा दिन नहुने भनाइ राखे । प्रवक्ता ज्ञवालीका अनुसार बैठक भोलि ३ बजे फेरि बस्नेछ ।"
एनएमबि सँगको सहकार्यमा महाबचत बजार अभियानको तयारी पुरा गर्दै,"काठमाडौं : नेपालको अग्रणी अनलाइन बजार, दराजले श्रावन ३,२०७८ (१८ जुलाई ,२०२२) देखि दराज र एनएमबि बैंक बीच समझदारी गरी महाबचत बजार सुरु हुने घोषणा गरेको छ। यस अभियानको मुख्य उदेश्य ग्राहकहरुका लागि बचत साथै अनलाइन प्रीपेमेन्ट प्रबर्धन गर्नु हो । अभियानको मुख्य हाइलाइटहरू भने रु ४,००० सम्मको छुट, एनएमबि बैंकको डेबिट र क्रेडिट कार्ड मार्फत अनलाइन प्रीपेमेन्टमा रु २,००० सम्मको छुट, बम्पर उपहारमा म्याक बुक प्रो १३ जित्ने मौका , नि शुल्क डेलिभारी , नि शुल्क भाउचर साथै थुप्रै अरु पुरस्कार जित्ने मौका रहेको छ। यस अभियानको लागि एनएमबि बैंकका कार्ड प्रयोगकर्ताहरूले प्रीपेमेन्टमा आकर्षक छुटको मजा लिन सक्नेछन्। एनएमबि बैंकको डेबिट कार्ड प्रयोगकर्ताहरूले १५ (रु १,५०० सम्म) को छुट पाउनेछन् भने क्रेडिट कार्ड प्रयोगकर्ताहरूले कार्ड प्रीपेमेन्टमा २० (रु २००० सम्म) छुट पाउनेछन। एनएमबि बैंकले हाल देशभरी १८१ शाखा, १३७ एटीएमहरू, ९ एक्सटेन्सन काउन्टरहरू मार्फत उच्चस्तरीय सेवा प्रदान गर्दै आइरहेका छ ।"
टाटा मोटर्सले नेक्सन इभी सार्वजनिक गर्ने,"काठमाडौँ : भारतको अग्रणी इलेक्ट्रिक गाडी उत्पादक कम्पनी टाटा मोटर्स लिमिटेडले नेपालस्थित आफ्नो आधिकारिक वितरक सिप्रदी ट्रेडिङ्ग प्रालि मार्फत् यही श्रावण १२ गते नेक्सन इभी सार्वजनिक गरीे नेपाली बजारमा विक्री वितरण खुल्ला गर्ने घोषणा गरेको छ । नेपालमा नेक्सन ईभी प्रति नेपालका उपभोक्ताहरुले अत्यन्त उत्सुकता दर्शाएका छन् र यस्तो आकर्षण दिन प्रतिदिन झन् बढ्दै छ। यही सन्दर्भमा पहिलो चरणमा बुकिङ्ग गरिसकेका केही ग्राहकहरुलाई श्रावणको १२ गते देखि नै र क्रमशः नेक्सन इभीको विक्री वितरण गरिदैं जानेछ । कम्पनीले जनाएअनुसार १६६००१५५७७७ नम्वरमा कल गर्ने वा  वेवसाइटमा रजिष्टर गर्ने ग्राहकहरुले गाडीको खरिदमा विशेष प्राथमिकता पाउनेछन् । अत्याधुनिक जिपट्रोन प्रविधियुक्त नेक्सन इभीको बनावट आकर्षक छ भने यसमा अन्त्यन्त सुरक्षित एवं आरामदायी तवरले यात्रा गर्न सकिन्छ । त्यसैगरि लामो दुरीको यात्रा पनि सहजताका साथ् गर्न सकिने नेक्सनको ब्याट्रीको आयु लामो हुनुको साथै यसलाई आफ्नै घरमा चार्ज गर्न सकिन्छ । सन् २०२० को जनवरीबाट भारतमा विक्री वितरण सुरु भएको नेक्सन इभीले छोटो अवधिमा नै भारतीय इलेक्ट्रिक गाडीको बजारको ६५ प्रतिशत हिस्सा ओगटेको छ । भारतमा करिब ४५०० भन्दा धेरै परिवारहरुले रुचाएको यस गाडीले आजको मितिसम्म १८ वटा पुरस्कार जितिसकेको छ । त्यसैले नेक्सन इभीे सबैभन्दा बढी पुरस्कारहरुबाट सम्मानित भई अत्याधिक लोकप्रियता हासिल गर्न सफल ईभी पनि हो । टाटा मोटर्सले नेपालमा इलेक्ट्रिक गाडीको प्रभावकारी संचालनको लागि पूर्ण 'ईको सिस्टम' विकास गर्ने लक्ष्य राखेको छ। यसको लागि कम्पनीले उत्कृष्ट इलेक्ट्रिक गाडी ल्याउनुका अतिरिक्त नेपालमा आकर्षक सेवा प्याकेज, ब्याट्रीको वारेन्टी, विभिन्न स्थानमा चार्जिंङ्ग सुविधाको लागि उच्चस्तरीय डीसी चार्जरको सुविधा प्रदान गर्नेछ । नेपालमा नेक्सन ईभी तीनवटा मोडेलमा उपलब्ध हुनेछ । यसको ब्याट्रीमा ८ वर्ष वा एक लाख साठ्ठी हजार किलोमिटर (जुन पहिला आउँछ) र गाडीमा तीन वर्ष वा एक लाख पच्चिस हजार किलोमिटर (जुन पहिला आउँछ) को वारेन्टी दिईनेछ ।"
"नेप्सेमा दोहोरो अङ्कको वृद्धि, बजार पूँजीकरण ४१ खर्ब ६५ अर्ब","काठमाडौं : धितोपत्र बजारमा शेयर कारोवार मापक नेप्से परिसूचक आज दोहोरो अङ्कले बढेको छ। नेपाल स्टक एक्सचेञ्जका अनुसार नेप्से परिसूचक १३९७ अङ्कले बढेर दुई हजार ९९४५८ मा पुगेको छ। ठूला कम्पनीको शेयर कारोवार मापक सेन्सेटिभ परिसूचक ००२ विन्दुले घटेर ५६०९४ मा पुगेको छ। कूल २१९ कम्पनीको तीन करोड ७५ लाख ७१ हजार ३५४ कित्ता शेयर रु ११ अर्ब ८१ करोड ३७ लाख ५४ हजार ६०७ मूल्यमा खरिद बिक्री भए। कारोवार भएका १३ उपसमूहमध्ये आज पाँच उपसमूहको शेयर ओरालो लाग्दा आठ उपसमूहको शेयर भने उकालो लागेको छ। व्यापार उपसमूहको शेयर आज उल्लेख्य बिन्दुले बढेको छ। व्यापार उपसमूह १९६०२ ले बढ्दा बैंकिङ १०८४, निर्जीवन बीमा १०१४४, उत्पादन ४१२३, अन्य १६८७, जीवन बीमा ५३१५, सामूहिक लगानी कोष ०१ र लगानी १५९ बिन्दुले बढेको छ। यस्तै, होटल तथा पर्यटन १६०४, विकास बैंक १८३, जलविद्युत् १५४, वित्त २९७९ र लघुवित्त ४४२ विन्दुले घटेको छ। सोमबारको कारोवारपछि बजार पूँजीकरण रु ४१ खर्ब ६५ अर्ब ६१ करोड ४७ हजार ५९ बराबर पुगेको छ। कारोवारका आधारमा आज एनआइसी एसिया बैंक शीर्ष स्थानमा रहेको छ। सो बैंकको रु ३५ करोड ४१ लाख ६६ हजार ४४ बराबरको कारोवार भयो। त्यस्तै नबिल बैंक रु ३३ करोड १८ लाख १२ हजार ४०९, नेपाल बङ्गलादेश बैंक रु ३१ करोड २९ लाख २१ हजार ९००, राष्ट्रिय बीमा कम्पनीको संस्थापक शेयर रु ३० करोड ९६ लाख ८९ हजार २३० र सिनर्जी पावर रु २८ करोड ९९ हजार ९२ ६६० बराबरको कारोवार भई शीर्ष स्थानमा रहेको छ। कारोवारका आधारमा आज सिनर्जी पावरको शेयर १० प्रतिशतले वृद्धि भई सकारात्मक सर्किट लागेको छ। विशाल बजार कम्पनी ९२०, नेपाल इन्स्योरेन्स ७५७, नागरिक लगानी कोष ६४० र हिमालयन ऊर्जा विकास कम्पनीको लगानीकर्ताले ५९८ प्रतिशतले कमाए। नेपाल इन्भेस्टमेन्ट बैंकको ऋणपत्र ५८७, सनराइज बैंकको ऋणपत्र ५०६, गुर्खाज फाइनान्स ३६०, मञ्जुश्री फाइनान्स ३२० र एचआइडिसिएलका लगानीकर्ताले ३०२ प्रतिशतले गुमाए।"
अँध्यारा रातमा योगमायाको उज्यालो,"योगमायाका बारेमा हामीले कमै चर्चा गरेका छौं। एकबेला त उनको चर्चा उनी जन्मेहुर्केको भेगसम्ममात्र सीमित थियो। सम्पर्क मञ्चहरू र जिल्लाका फोरमका प्रकाशनहरूमा उनका बारेमा यदाकदा उल्लेख हुने गर्दथ्यो। उनको विद्रोहको आधा शताब्दीपछि मात्र नेपाली तथा विदेशीहरूले लेखेका पुस्तकका कारण नेपालको प्रगतिशील आन्दोलनमा उनको नाम राष्ट्रिय र अन्तर्राष्ट्रिय चासोको विषय बन्यो। घनश्याम भुसाललगायत नेपाल वामचिन्तकले सुरुआत गरेको नेपाल अध्ययन केन्द्रले पनि उनका बारेमा पुस्तक प्रकाशित गरेर नेपालको सामाजिक आन्दोलनमा उनको नाम चर्चाको विषय बनायो। २०५७ सालमा प्रकाशित पुस्तकको सम्पादनमा लेखनाथ भण्डारी सहभागी हुनुहुन्थ्यो। निलम कार्की निहारिकाद्धारा लेखिएको उपन्यास योगमायाले मदन पुरस्कार प्राप्त गरेपछि योगमायालाई राष्ट्रिय गौरव गर्ने एक विभूतिकै तहमा उजागर गर्न मद्दत गरेको छ। योगमायाका बारेमा भण्डारीले तयार पारेको अनुसन्धानमूलक कृति पनि उनका बारेको महत्त्वपूर्ण कोशेढुङ्गा सावित हुनेछ। योगमायालाई एक क्रान्तिकारी महान् सन्त सहिदका रूपमा उच्च मूल्यांकन गर्नुपर्छ। योगमाया नेपालकी राष्ट्रिय विभूति हुन्। इतिहासले गर्ने यस्तो मूल्यांकनले उज्यालो र न्यायोचित समाजका लागि नयाँ योगमायाहरूको जन्म दिइरहन्छ। हिमालय क्षेत्रको सभ्यतामा प्राचीन इतिहासमा थुप्रै गर्व गर्ने महिलानाम भेट्टिन्छन्। कतिपय नाममा शास्त्रहरूबाट त्यसका ऐतिहासिकता खोज्न सकिन्छ भने कतिपय महिलानाम शक्तिका सांकेतिक बिम्बमिथक मात्र हुन्। मिथिला सभ्यताकी सीता तथा गार्गी, शाक्य सभ्यतामा मायादेवी, बौद्ध सभ्यतामा भृकुटी र ताराहरू, काठमाडौं सभ्यतामा अजिमा आदि यस्ता उदाहरणहरू हुन्। सनातन हिन्दू सभ्यतामा त महिला शक्तिलाई देवीको शक्तिपीठका रूपमा पुजिन्छ। तर मध्यकाल र आधुनिक इतिहासमा राजेन्द्रलक्ष्मीजस्ता नामहरू नेपाल एकीकरणमा भूमिका निभाएको देखिन्छ भने राज्य लक्ष्मीदेवीले भने महिला शक्तिलाई दुरूपयोग गरेर कोतपर्व र भण्डारखाल पर्वहरू पनि भए। यसबाट नेपालको जंगबहादुरको राणाशासन पनि सुरुआत भयो। राणा शासनको १०८ वर्षको अँध्यारो युगमा योगमायाजस्ता महिलाले विद्रोहको आवाज बोल्नु चानचुने कुरै थिएन। कतिपय माक्र्सवादीलाई उनका वाणी र कविताहरूमा धर्म, भगवान् र न्यायको शासनको माग गरिएकोमा अरुचिकर पनि लाग्नसक्छ। तर एक माक्र्सवादीले त्यसलाई ऐतिहासिक भौतिकवादको सन्दर्भमा हेर्नुपर्छ। योगमायाको मूल्यांकन त्यो समय र अवस्थाअनुसार गरिनु पर्दछ। नेपालमा सात सालपछिको इतिहासमा साहना प्रधान, साधना प्रधान, मंगलादेवी सिंहजस्ता राजनीतिक र सामाजिक परिवर्तनका लागि गौरव गर्ने नाम छन्। पारिजात, पासाङ ल्हामु शेर्पादेखि झमककुमारीसम्म गौरव गर्न लायक साहसिक र साहित्यिक विभूतिहरू पनि पाएका छौं। गणतन्त्रपछि राष्ट्रपति, सभामुख र प्रधानन्यायाधीशहरू पनि महिला यो देशले पाएको छ। वंश परम्परामा आधारित राजतन्त्रको रानी हुनुभन्दा जनताको आन्दोलनबाट गणतन्त्रको राष्ट्रपति हुनु निकै धेरै ऐतिहासिक महत्त्वको विषय हो। तर संविधान नै मिचेर र झन्डै दुईतिहाइको बहुमत रहेको संसद् विगठन भएको छ। गणतन्त्रको राष्ट्रपतिबाट यसलाई सदर गर्ने काम भएको छ। यसपछिका दिनमा नेपालमा कुनै लामो द्वन्द्व, राजनीतिक अस्थिरता र वैदेशिक हस्तक्षेप बढ्यो भने या अर्को कुनै अँध्यारो कालखण्डको सुरुआत भयो भने माक्र्सले भनेझैं इतिहासको पुनरावृत्ति नेपालमा पनि हुनेछ। माक्र्सले इतिहास कसरी दोहोरिन्छ भन्ने सन्दर्भमा एउटा रौद्र र अर्काे हाँस्य प्रहसनका रूपमा दोहोरिन्छ भनेका छन्। यस्तो बेला जनताको अधिकार र न्यायको शासनका लागि विद्रोह बोल्दै सामूहिक आत्मदाह गर्ने योगमाया र उनको अनुयायीहरूको ऐतिहासिक महत्त्व झनै बढेर जानेछ। माक्र्सले गरेको यो चर्चाको सारविन्दू भने जनताको समानता, स्वतन्त्रता र न्यायको लडाइँ पनि यो सँगै दोहोरिन्छ। जनताको इतिहासले पुनरावृत्ति भएको रौद्र र भद्धा प्रहसनलाई रछ्यानमा फाल्छ भन्ने नै हो। योगमायाको चर्चा कसैले केवल कवयित्रीका रूपमा मात्र गर्न सक्छन्। उनलाई आध्यात्मिक तर राणाशासनविरुद्ध लडेकी सीमित प्रगतिशील कविको कोटीमा मात्र राख्नु गल्ती हुनेछ। कसैले उनको आत्मदाहलाई धार्मिक अन्धतामा गरिएको आत्महत्याजस्तो बुझ्ने गल्ती पनि गर्नुहुँदैन। योगमायाले त्यो बेला नै महिला अधिकारका पक्षमा बोल्ने साहस गर्नु, गाउँका जालीफटाविरुद्ध विद्रोह बोल्नु, काम गर्ने निमुखाका पक्षमा बोल्नु, महिलामाथि भएका भेदभावविरुद्ध बोल्नु, राणाशासक र शासन नै यो धर्म र न्यायको शासन भएन भनेर सच्याउन खबरदारी गर्नु अनि आफ्ना ४३ महिला र १६ पुरुष अनुयायीसँग शासनविरुद्ध विद्रोह बोली आत्मदाह गर्नु नेपालको इतिहासमा एउटा भयङ्कर विद्रोह हो। राणा शासनमा गंगालाल श्रेष्ठ, दशरथ चन्द, धर्मभक्त माथेमाजस्ता सहिद हाँसीहाँसी फाँसीमा चढ्न तयार भए। योगमाया र उनका अनुयायीहरूको बलिदानी आत्मिक विश्वासमा आधारित एउटा स्वेच्छिक महान् बलिदानी हो। यो घटना अँध्यारो रातमा बलेको भयंकर मसाल थियो। यसले जनताको आँखा खोल्दै जनचेतनाको विगुल फुकी राणाशाहीको पतन निश्चित गरिदिएको थियो। योगमायाको नेतृत्वमा भावीपुस्ताको भलो गर्न सरकारलाई चेताउनुपर्छ भनी १९९८ असार हरिशयनी एकादशीका दिन ६८ जनाले अरुण नदीको भेलमा हाम फालेर सामूहिक आत्मादाह गरेका थिए। सायद उनी नयाँ राजनीतिक परिस्थितिमा जन्मिएकी भए राणाशासनविरुद्ध लड्न माक्र्स, गान्धी, माओ र यस्तै कुनै राजनीतिक दर्शनको अनुयायी पनि हुन सक्थिन् होला। धर्मान्धभन्दा फरक योगमायाले आफ्ना वाणीमा सामाजिकआर्थिक कारणहरू खोजेकी छन्। धर्मको शासनमा सामाजिकआर्थिक, वर्गीय र लैंगिक अन्याय हुँदैन भन्नु प्रागः आदिम कुनै असल र न्यायोचित शासनको खोजी हो। न्याय खोज्नेहरूले वेद र पुराणभित्र न्याय र समानता खोजे भने ती शास्त्रमा रहेका केही आदिम साम्यवादी मान्यताहरू भित्रै खोज्ने हो। त्यसैले योगमायाका वाणी धार्मिक टालटुले सुधारसँग भन्दा व्यापक सामाजिक आर्थिक जागरणसँग सम्बन्धित थियो। विश्वास पद्दति र प्रगतिशील आन्दोलनमा कुनै मेरियाना ट्रेन्ज सिर्जना गर्नु आवश्यक छैन। प्रगतिशील समाजले त्यसलाई समाज, समय र विज्ञानसापेक्ष बनाउँदै जान्छ। महिला विरंगना झाँसीकी रानी हुन् या फ्रान्सेली किसान विरंगना केटी जोन अफ आर्क उनीहरूको देशभक्ति र प्रतिरोधी भावना विश्वास पद्दति र उनीहरूकै आत्मिक आवाजसँग जोडिएको थियो। नाजीवाद र फाँसीवादसँग लड्ने सोभियत संघकी देशभक्त युवा महिला जोया र मायायभ कुर्गानमा अंकित आमाहरू लडाइँको मोर्चामा होमिने विश्वास भने माक्र्सवादले प्रदान गरेको थियो। यी दुई परिस्थितिलाई द्वन्द्वात्मक दृष्टिकोणबाटै समीक्षा गर्नुपर्छ। नेपालको इतिहासले योगमायालाई एक क्रान्तिकारी महान् सन्त सहिदका रूपमा उच्च मूल्यांकन गर्नुपर्छ। योगमाया नेपालकी राष्ट्रिय विभूति हुन्। इतिहासले गर्ने यस्तो मूल्यांकनले उज्यालो र न्यायोचित समाजका लागि नयाँ योगमायाहरूको जन्म दिइरहन्छ। यसले हाम्रो समाज र इतिहासको पैयालाई निरन्तर अगाडि धकेलिरहन्छ। लेखक कर्णाली प्रदेश योजना आयोगका सदस्य हुन्।"
प्रदेश २ मा ६५६५ प्रतिशत मात्र खर्च,"जनकपुरधाम : प्रदेश २ सरकारले आर्थिक वर्ष २०७७०७८ मा कुल बजेटको ६५६५ प्रतिशत खर्च गरेको छ । आर्थिक वर्ष ०७७७८ का लागि छुट्टयाइएको ३४ अर्ब ७० करोड ४३ लाख ५१ हजार बजेट मध्ये २२ अर्ब करोड ३६ लाख ६३ हजार १ सय १८ खर्च भएको छ । प्रदेश सरकारको लगभग ३५ प्रतिशत बजेट फ्रिज भएको छ । प्रदेश सरकारले गत आर्थिक वर्षको ११ महिनामा कुल ३१४७ प्रतिशत खर्च गरेको छ, भने गत आर्थिक वर्षको अन्तिम महिना असारमा ३४१८ प्रतिशत खर्च गरेको छ । गत आर्थिक वर्षको ११ महिनामा प्रदेश सरकारले चालु तर्फ ३४९ प्रतिशत खर्च गरेको थियो भने वर्षको अन्तिम महिनामा २७१ प्रतिशत खर्च गरेर कूल ६२ प्रतिशत खर्च गरेको छ । त्यस्तै पूँजीगत तर्फ गत आर्थिक वर्षको ११ महिनामा २९२३ प्रतिशत बजेट खर्च गरेको छ । अषाढ महिनामा ३९७७ प्रतिशत खर्च गरेर कुल ६९ प्रतिशत खर्च गरेको हो । प्रदेश सरकारले पुँजिगततर्फ १४ अर्ब २ करोड ६१ लाख १४ हजार ४ सय १४ खर्च गर्न सकेको छ भने चालु तर्फ ८ अर्ब ७२ करोड ७५ लाख ४८ हजार ७ सय ४ खर्च भएको छ भने वित्तिय तर्फको बजेट खर्च हुन सकेको छैन् । प्रदेश लेखा नियन्त्रक कार्यालयका प्रमुख राधेश्याम गिरीका अनुसार प्रदेश सरकारले आर्थिक वर्ष २०७७७८ मा सबैभन्दा बढी सामाजिक विकास मन्त्रालयले खर्च गरेको छ । यस मन्त्रालयको लागि ५ अर्ब ८४ करोड ७७ लाख ८३ हजार रुपैयाँ विनियोजन गरिएकोमा बजेटको ७४७० प्रतिशत अर्थात ४ अर्ब ३६ करोड ८२ लाख १ हजार १ सय १० खर्च गरेको प्रदेश लेखा कार्यालयको तथ्यांक छ । सामाजिक विकास मन्त्रालयपछि सबैभन्दा बढी बजेट मुख्यमन्त्री तथा मन्त्रीपरिषद्को कार्यालयले खर्च गरेको छ । मुख्यमन्त्रीको कार्यालयले कुल बजेटको ७०७९ प्रतिशत अर्थात ३ अर्ब २७ करोड ९७ लाख ८२ हजार ४ सय २० खर्च गरेको छ । मुख्यमन्त्री कार्यालयको लागि ४ अर्ब ६३ करोड ३३ लाख २० हजार विनियोजन गरिएको थियो । त्यस्तै भौतिक पूर्वाधार विकास मन्त्रालयको लागि आर्थिक वर्ष २०७७७८ मा १० अर्ब ४ करोड ६१ लाख १९ हजार विनियोजन गरिएकोमा त्यसको ७०४४ प्रतिशत अर्थात ७ अर्ब ७ करोड ६७ लाख ११ हजार ३ सय २६ खर्च गर्न सकेको प्रदेश लेखा कार्यालयले जनाएको छ । उद्योग, पर्यटन, वन तथा वातावरण मन्त्रालयको लागि गत आर्थिक वर्षमा ३ अर्ब ३८ करोड १७ लाख ७६ रुपैया विनियोजन गरिएकोमा त्यसको ६६२७ प्रतिशत अर्थात २ अर्ब २४ करोड ९ लाख ५९ हजार ३ सय ६५ खर्च भएको छ । भूमि व्यवस्था, कृषि तथा सहकारी मन्त्रालयको लागि ३ अर्ब २८ करोड १९ लाख ८६ हजार विनियोजन गरिएकोमा त्यसको ५२९१ प्रतिशत अर्थात १ अर्ब ७३ करोड ६५ लाख ६ हजार १ सय ८ खर्च गर्न सकेको प्रदेश लेखा कार्यालयले जनाएको छ । आर्थिक मामिला तथा योजना मन्त्रालयको लागि गत आवमा २५ करोड ८१ लाख९७ हजार रुपैया विनियोजन गरिएकोमा त्यसको ५०१६ प्रतिशत अर्थात १२ करोड ९५ लाख २१ हजार ८८ रुपैया खर्च गर्न सकेको छ । सबैभन्दा कम आन्तरिक मामिला तथा कानून मन्त्रालयले आफ्नो बजेट खर्च गरेको हो । यस मन्त्रालयको लागि आव २०७७०७८ मा १ अर्ब २ करोड ९६ लाख ८८ हजार विनियोजन गरिएकोमा त्यसको ४४७३ प्रतिशत अर्थात ४६ करोड ५ लाख ७७ हजार ४ सय ५३ खर्च गर्न सकेको प्रदेश लेखा कार्यालयले जनाएको छ । आर्थिक वर्ष २०७७७८ मा मुख्यमन्त्री तथा मन्त्रीपरिषद्को कार्यालयले सबैभन्दा बढी पुँजिगत खर्च गरेको छ । यस कार्यालयको लागि ३ अर्ब ३५ करोड ७३ लाख ७० हजार विनियोजन गरिएकोमा त्यसको ८५५९ प्रतिशत अर्थात २ अर्ब ८७ करोड ३५ लाख ६५ हजार ७ सय २५ खर्च गरको प्रदेश लेखा नियन्त्रक कार्यालय जनकपुरधामका प्रमुख राधेश्याम गिरीले जानकारी दिए । त्यस्तै सामाजिक विकास मन्त्रालयलको लागि पुँजिगत तर्फ २ अर्ब २२ करोड १८ लाख ६५ हजार विनियोजन गरिएकोमा त्यसको ८४१८ प्रतिशत अर्थात १ अर्ब ८७ करोड ४ लाख ६ हजार ९ सय ७ खर्च गर्न सकेको छ । भौतिक पूर्वाधार विकास मन्त्रालयको लागि पुँजिगत तर्फ ९ अर्ब ४१ करोड ५० लाख ८४ हजार विनियोजन गरिएकोमा त्यसको ७०३४ प्रतिशत अर्थात ६ अर्ब ६२ करोड २९ लाख ४० हजार ९१ खर्च भएको प्रदेश लेखा कार्यालयले जनाएको छ । उद्योग, पर्यटन, वन तथा वातावरण मन्त्रालयको लागि २ अर्ब ७ करोड ८६ लाख ४९ हजार विनियोजन गरिएकोमा त्यसको ६६४९ प्रतिशत अर्थात १ अर्ब ३८ करोड २१ लाख ७ हजार ६ सय ९९ खर्च गरेको छ । आर्थिक मामिला तथा योजना मन्त्रालयको लागि पुँजिगततर्फ ५ करोड १७ लाख ७ हजार विनियोजन गरिएकोमा त्यसको ५६९२ प्रतिशत अर्थात २ करोड ९४ लाख ३३ हजार ६ सय २२ खर्च गरेको छ । भूमि व्यवस्था, कृषि तथा सहकारी मन्त्रालयको लागि गत आवमा पुँजिगततर्फ १ अर्ब ४३ करोड ७९ लाख ८९ हजार विनियोजन गरिएकोमा त्यसको ५३६२ प्रतिशत अर्थात ७७ करोड १० लाख ८९ हजार ६ सय ६९ खर्च गर्न सकेको प्रदेश लेखा कार्यालयले जनाएको छ । सबैभन्दा कम आन्तरिक मामिला तथा योजना मन्त्रालयले गत आवमा ७२ करोड ८६ लाख १७ हजार विनियोजन गरिएकोमा ४६३२ प्रतिशत अर्थात ३३ करोड ७५ लाख १२ हजार ४ सय १९ खर्च गरेको छ । जुन सबैभन्दा कम हो ।"
नेपालका सडकहरुमा पाँच सय ७८ निसान म्याग्नाइट,"काठमाडौं : नेपालका लागि निसान र ड्याटसनको आधिकारिक विक्रेता पायोनियर मोटोकर्पले हालसम्म ५ सय ७८ वटा निसान म्याग्नाइट हस्तान्तरण गरिसकेको छ । गत फेब्रुअरी २२, २०२१ मानिसान म्याग्नाइट सार्वजनिक गरिएसँगै ७४ दिनभित्र ५ सय ७८ वटा निसान म्याग्नाइट बिक्री गरिसकेको र १ हजार भन्दा धेरै बूकिङ्ग भइसकेकोे कारणले यो पायोनियर मोटोकर्पका लागि कोशेढुंगा साबित भएको छ । छोटो समयावधिमा नै यो बिग, बोल्ड, ब्यूटिफुल एसयुभीलाई नेपाली बजारमा अत्यधिक रुचाइएको छ ।"
"अफगानिस्तानमा ९५० तालिबान मारिए, ५०० घाइते",काबुल : अफगानिस्तानमा भएको सुरक्षा कारबाहीमा परी कम्तीमा ९५० भन्दा बढी तालिबान लडाकूहरु मारिएका छन्। घटनाका कारण अरु पाँच सय भन्दा बढी घाइते भएका सरकारी अधिकारीहरुले जानकारी दिएका छन्। यो विवरण पछिल्लो चार दिनको भएको बताइएको छ। सुरक्षाकर्मीहरु र तालिबान लडाकूहरुका बीचमा देशका २० भन्दा बढी प्रान्त र सहरमा भिडन्त तथा हिंसात्मक घटना भएको जनाइएको छ। लडाकू समुहले लगातार हिंसात्मक गतिविधिहरु गरिरहेकाले सुरक्षा कारबाही गर्नु परेको सुरक्षा अधिकारीहरुले बताएका छन्। कतिपय सहर तथा क्षेत्रहरु तालिबान लडाकूहरुको नियन्त्रणमा रहेको दाबी गरिएको छ। तीमध्ये सोर्ख ए पर्सा जिल्लाको पर्वाना र माइलस्तान जिल्लाको घाज्नीलाई सुरक्षाकर्मीहरुले आफ्नो नियन्त्रणमा लिइएको जनाएका छन्। तर चाखान्सुर जिल्लाको मिर्मोजलाइ भने लडाकूहरुले फेरि कब्जा गरेको समाचार श्रोतले जनाएको छ। अफगानिस्तानको उत्तरपूर्वी प्रान्त ताखारमा पनि सुरक्षाकर्मी र तालिबान लडाकूहरुका बीचमा ठूलो भिडन्त भएको थियो। तालिबान लडाकूहरुको नियन्त्रणमा रहेका ठाउँहरुलाई नियन्त्रणमुक्त गर्न सरकारी सुरक्षाकर्मीहरुले प्रयास गरिरहेको अधिकारीहरुले जनाएका छन्। राससएएनआई
"थप २४ सय ४५ जनामा कोरोना संक्रमण, ३२ को मृत्यु","काठमाडौं : ११ हजार ६६४ नमूना परीक्षणमा २४ सय ४५ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा परीक्षण गराएका ११ हजार ६६४ नमूनामा २४ सय ४५ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार ७,८३३ नमूनाको पीसीआरबाट र ३,८३१ नमूनाको एन्टिजेन विधिबाट परीक्षण गरिएको थियो। यस्तै, पछिल्लो २४ घन्टामा १२ सय ५८ जना कोरोनामुक्त भएका छन्। यो सहित नेपालमा कोरोनाबाट मुक्त हुनेको संख्या ६ लाख ३३ हजार ३३२ पुगेको छ। निको हुने दर ९४७ प्रतिशत हो। मन्त्रालयका अनुसार सोमबार कोरोनाबाट थप ३२ जनाको मृत्यु भएको छ । यो सहित कोरोनाबाट मृत्यु हुनेको संख्या ९ हजार ५८२ पुगेको छ।"
एजेण्टका हजुरबुवाको हत्या आरोपित पाँच जना पक्राउ,"राजविराज : वैदेशिक रोजगारीमा भएको ठगीका कारण एजेण्टका हजुरबुवाको हत्या गर्ने आरोपितहरुलाई सप्तरी प्रहरीले पक्राउ गरेको छ। पक्राउ पर्नेमा सप्तरीको खडक नगरपालिका९ का ३२ वर्षीय नजबुल मियाँ, ६० वर्षीय रफु भनिने रफुवा मियाँ, ४२ वर्षीयईजराईल मियाँ, ५५ वर्षीय वालिस भनिने कालिस मियाँ र उनको छोरा ३२ वर्षीय जाकिर मियाँ रहेको सप्तरी प्रहरीले जनाएको छ। आरोपितमध्ये अख्तर मियाँ फरार रहेका छन्। वैदेशिक रोजगारीमा पठाउने एजेण्ट सनाबुलका मामाली हजुरबुवा खडक नगरपालिका९ लालपट्टीका ७० वर्षीय दाउद मियाँको गत शुक्रबार उनकै घरमा हत्या भएको थियो। पीडित पक्षले शुक्रबार नै ६ जना आरोपित विरुद्ध उजुरी दिए। इन्स्पेक्टर साहका अनुसार सबै जना फरार भएकाले खोजीकार्य र अनुसन्धान भइरहेको छ। स्थानीय फत्तेह मोहम्मद भन्छन्बाटो सुगम भएको भए, समयमै इन्स्पेक्टरसहितको टोली आइ पुग्थ्यो र हत्या हुनबाट रोक्न्थ्यिो होला। घटना पछि फरार आरोपितहरुलाई पक्राउ गर्न ईलाका प्रहरी कार्यालय कल्याणपुर, ईलाका प्रहरी कडरबोना र ईलाका प्रहरी भेडियाबाट खटिएको टोलीले बिशेष सुराकहरुको आधारमा आरोपितहरुलाई पक्राउ गरेको जनाएको छ। घटना कसरी भयो ? राजविराज९ मलेठ जगदरीका सनाबुल वैदेशिक रोजगारीमा कामदार पठाउने एजेन्टको काम गर्छन्। स्थानीय फत्तेह मोहम्मदका अनुसार उनीमार्फत भिजिट भिसामा लालपट्टीका ईजराईल मियाँका छोरा इजहारुल र जाकिरका छोरा आविद ६ महिना अघि दुबई पुगेका थिए। सनाबुलले भनेको ठाउँमा दुई जनाले उपयुक्त काम नपाएपछि घरपरिवारले ऋणकर्जा गरेर अन्य ठाउँमा काम खोजे। काम नपाएपछि दुबई पुगेका युवाहरुको परिवारले सनाबुलसँग पटकपटक पैसा फिर्ता मागे। तर एजेन्ट सनाबुलले पैसा फिर्ता नगरेपछि रिसइवी बढदै गयो। बिहीबार राति सनाबुल लालपट्टीस्थित मामाघर आएको गाउँलेहरुले थाहा पाए। त्यसपछि पैसा फिर्ता मागेपछि विवाद चर्कदै गयो। विवाद बढेपछि गाउँकै अख्तरले आफूलाई जानकारी गराएको सो वडाका वडा अध्यक्ष इजहारुल मियाँले बताए। वडा अध्यक्ष इजहारुलका अनुसार नगरपालिकाको असार मसान्तको काममा सबै जना व्यस्त रहेकाले तत्काल पुग्न सकिएन। उनले झगडा नगर्न र छलफल गरेर समस्या समाधान गर्नुपर्छ भन्दै तत्काल प्रहरी पठाइरहेको भनेर गाउँलेहरुलाई आश्वस्त पारे। उनले इलाका प्रहरी कार्यालय कल्याणपुरका इन्स्पेक्टर उमाप्रसाद साहलाई सम्भावित घटनाबारे जानकारी गराउँदै सहयोग मागे। प्रहरीको सवारी साधन वडा नम्बर ७ स्थित बाटोमै हिलोले फँसेपछि अगाडि बढन सकेन। त्यसपछि इन्स्पेक्टर साहले एउटा मोटरसाइकलमा दुई जना प्रहरीलाई घटनास्थल पठाए। रात परेकोले अन्धकार बढदै गएको थियो। घटनास्थलबाट प्रहरीले झगडाका मुख्य कारक सनाबुललाई प्रहरी कार्यालय ल्याउन खोज्यो। प्रहरीले दुबै पक्षका दुईदुई जना प्रहरी कार्यालय आउनु भनेर सनाबुललाई मोटरसाइकलको बीचमा राखेर लैजान थाले। सनाबुल चढेर आएको मोटरसाइकल भन्दै गाउँलेले नियन्त्रणमा लिन खोज्यो। सनाबुलका मामाहरुले आफ्नो मोटरसाइकल भएको दावी गर्दै लैजानबाट रोके। पुनः विवाद बढेपछि कुटपिट हुन थाल्यो। दुई जना प्रहरीले छुटाउन खोज्दा उनीहरुलाई पनि धक्कामुक्की लाग्यो। त्यसै बीचमा भिंडबाट कसैले लाठी प्रहार गर्दा दाउदको टाउकोमा लाग्यो। रक्ताम्य भएर उनी धरमराएर लडे। गाउँलेहरु भागाभाग भए। सवारी साधन हिलोमा फँसेका कारण इन्स्पेक्टर साह घटनापछि पुगे। वडा अध्यक्ष इजहारुल पनि घटनास्थल पुगेर घाइतेलाई उपचारका लागि पठाए। कल्याणपुरमा उपचारहुन नसकी राजविराज पठाइएका दाउदको राजविराजस्थित छिन्नमस्ता अस्पताल नपुग्दै मृत्यु भइसकेको चिकित्सकले घोषणा गरे। उनको शुक्रबार राजविराजमा पोस्टमार्टम गरिएको हो।"
महिला फुटबल टोलीको बन्द प्रशिक्षण सुरु : कोको छन् सहभागी ?,"काठमाडौं : नेपाली राष्ट्रिय महिला फुटबल टोलीको बन्द प्रशिक्षण सोमबारदेखि शुरु भएको छ। एएफसी महिला एसियन कप२०२२ छनोटको तयारीका लागि प्रशिक्षण प्रारम्भ गरेको अखिल नेपाल फुटबल सङ्घ (एन्फा) का प्रवक्ता किरण राईले जानकारी दिए। बन्द प्रशिक्षणका लागि ४५ खेलाडीलाई बोलाइएको छ। बन्द प्रशिक्षणका लागि बोलाइएका खेलाडीमा अन्जना राना मगर, एन्जिला सुब्बा, उषा नाथ, सावित्री किशन, सपना राई, रेनुका नगरकोटी, सरु लिम्बु, अनिता बस्नेत र अनिता केसी रहेका छन्। यस्तै गीता राना, अन्जली योन्जन, प्रिती राई, निशा थोकर, सिर्जना चेमजोङ, हिरा भुजेल, रविना गोले, सुष्मा तामाङ, पुनम जर्गा मगर, कविता धिमाल, सुनिता चौधरी, विमला विक, दिपा राई, सपना लामा, रश्मी घिसिङ, शर्मिला थापा र इन्द्रा राई बन्द प्रशिक्षणका लागि छनोट भएका छन्। यसैगरी विमला चौधरी, अमृता जैशी, घिमकुमारी गुरुङ, सिर्जना खड्का, निर्मला विक, मनिषा राउत, पुजा राना, निर्मला उपाध्याय, रेखा पौडेल, दिपा न्यौपाने, सिवानी कुश्वर, सरस्वती हमाल, अमिशा कार्की, कुशुम खतिवडा, सिर्जना सिंह, सविता राणा, रजनी थोकर, सलोनी राना मगर र चुम्लुङमा राईलाई बन्द प्रशिक्षणका लागि छनोट गरिएको एन्फाले जनाएको छ। छनोट प्रतियोगितामा नेपाल समूह एफमा रहेको छ। नेपालको समूहमा फिलिपिन्स र हङकङ रहेका छन्। उक्त समूहको छनोट खेल नेपालमा हुने एन्फाले जनाएको छ। एएफसीले छनोटका लागि भदौ २८ देखि असोज ९ गतेको समय तय गरेको छ। समूहको शीर्ष टोलीले अगामी वर्ष भारतमा हुने एसियन कपमा प्रतिस्पर्धा गर्ने छ।"
"सार्वजनिक यातायातमा लापरवाही : कोचाकोच यात्रु, मनपरी भाडा","विराटनगर : दोस्रो चरणको कोरोना भाइरस संक्रमण पूर्णरुपमा नियन्त्रण नहुँदै सञ्चालनमा आएका सार्वजनिक यातायातमा झनै जोखिम बढेको छ। सिट क्षमताभन्दा बढी यात्रु राखेर स्वास्थ्य मापदण्ड विपरित सार्वजनिक यतायात सञ्चालन हुँदा यात्रुलाई संक्रमणको उच्च जोखिम बढेको हो । प्रदेश १ को राजधानी विराटनगरबाट छुटिने साना तथा ठूला यातायातका सवारीसाधनमा कुनै स्वास्थ्य मापदण्ड अपनाइ सञ्चालन भइरहेकाले यात्रुलाई जोखिम बढेको हो। भारतीय सिमावर्ती क्षेत्रसँग जोडिएको विराटनगरबाट चल्ने सार्वजनिक यातायातका साधनमा न त स्यानिटाइजर राखिएको छ नत यात्रुलाई मास्क लगाउन अनिबार्य गरिको छ । प्रहरी देख्ने स्थानमा माक्स लगाउनु भन्दै सञ्चालन गर्ने गरेको पाइएको छ । सिट क्षमताभन्दा बढी यात्रुलाई राखेर यातायात सञ्चालन गर्दा जोखिम बढेको यात्रु रमेश कटुवालले बताए । विराटनगर र राजविराज चल्ने माइक्रोमा क्षमता भन्दा बढी यात्रु राखेर यात्रु ओसारपसार गरेता पनि ट्रार्फिक प्रहरीले कारवाही नगर्दा यात्रुहरु जोखिमपूर्ण यात्रा गर्न बाध्य भएको उनले बताए ।उनले भाडामा पनि मनपरी गर्ने गरेको बताए । चौकचौकमा यात्रुलाई चढाउँदै राजविराजसम्म जाने गरेका माइक्रोमा ढोकामा समेत भुण्डयाएर यात्रुलाई बोक्ने गरेको पाइन्छ। विराटनगर बसपार्कबाट छुटिदा नेमुवासम्म यात्रुको चाप कम भएकाले सिट अनुसार नै यात्रु चढेको हुन्छ , 'यात्रु ज्योति ठाकुरले भनिन्, 'सुनसरको दुहवीदेखि भण्डावारीसम्म क्षमताभन्दा दोब्बर यात्रु राख्ने गरेको छ ।' अगाडी सिट छ भन्दै यात्रुलाई गाडी भित्र हुल्ने गरेको उनले बताइन् । यातायात व्यवस्था विभागले तयार पारेको मापदण्डमा दुईजना बस्ने गरेको एक लहरमा एकजना बस्ने, सवारीमा अनिवार्यरुपमा स्यानिटाइजरको व्यवस्था हुनुपर्ने प्रावधान रहेपनि व्यवहारमा कार्यान्वयन हुन सकेको छैन । अनुगमन समेत नहुँदा यातायात व्यवसायीलाई जे गरे पनि हुन्छ भन्ने भान परेको रमेश यादवले बताए । यहाँ प्रायजसो भारतीयसहित सप्तरी र सिरहाका बिरामी आउने गर्छन्। मोरङका टार्फिक प्रमुख चन्द्रबहादुर खड्काले मोरङमा आफूहरुले निरन्तर अनुगमन गर्दै आएको बताए । नेमुवा कटेपछि दुहवीबाट क्षमताभन्दा बढी यात्रु राख्ने गरेको गुनासो आएको उनले बताए । आफ्नो कार्यक्षेत्र भन्दा बाहिर हुने गरेकाले तत्काल कारवाही गर्न नसकेको बताउँदै उनले भने, ' गुनासोको आधारमा छड्के जाँच गर्दै कारवाही गर्न टार्फिक प्रहरी परिचालन गरेका छौं ।"
लगानीकर्तामा उत्साह,"काठमाडौं : सेयर बजारमा उत्साह थपिएको छ। नयाँ आर्थिक वर्ष सुरु भएसँगै सेयर बजार सकारात्मक दिशातर्फ अघि बढेको छ। पछिल्लो राजनीतिक घटनाक्रमसँगै लगानीकर्तामा उत्साह थपिएको छ। लगानीकर्ताले ढुक्कले सेयरबजारमा लगानी गर्न थालेका छन्। नियमक निकाय नेपाल धितोपत्र बोर्डले ५१ वटा कम्पनीको लगानी जोखिम भन्दै सूची सार्वजनिक गरेपछि एकाएक सेयर बजार खराब स्थितिमा पुगेको थियो। तर नयाँ आर्थिक वर्ष लागेको पहिलो दिनमै कारोबार उत्साहजनक रूपमा अघि बढेको छ। नेपाल इन्भेस्टर फोरमका अध्यक्ष छोटेलाल रौनियारले पछिल्लो समयमा सेयर बजारमा सुधार हुँदै आएको बताए। सेयर बजारले अब छिट्टै रेकर्ड कायम गर्नेछ उनले भने। उत्साहजनक ढंगले अघि बढिरहेको अवस्थामा सेबोनले ५१ वटा कम्पनीको सूची सार्वजनिक गरेपछि असार महिनाभर सेयर बजार ओरालो लागिरह्यो। २० अर्बसम्म कारोबार भएको भएकोमा ४ अर्बसम्म पुगेको थियो। त्यस्तै ३०२५ अंक सम्म पुगेको सेयर बजार इन्डेक्स २८०० सम्म झरेको थियो। तर नयाँ आर्थिक वर्षको कारोबार सुरु दिन आइतबार बजार ९७२१ अंकले बढेर परिसूचक २९८०७१ बिन्दुमा पुगेको छ। २ सय २१ कम्पनीको २ करोड ८८ लाख ६३ हजार कित्ता सेयर किनबेच भएको छ। आइतबार ११ अर्ब ६३ करोड ८१ लाख रुपैयाँको कारोबार भएको छ सबै समूहका उपसूचकका कारोबारमा निकै सुधार देखिएको छ। समृद्धि फाइनान्स, सिन्धु विकास बैंक, ङादी ग्रुप, सिंगटी हाइड्रो इनर्जी र हिमालयन पावर पार्टनरको सेयर मूल्य १० प्रतिशतले बढेको छ। मञ्जुश्री फाइनान्सको ४१ करोड रुपैयाँको सेयर किनबेच भएको छ। त्यस्तै, नबिल बैंकको ३८ करोड ६३ लाख, अरुण भ्याली हाइड्रो पावरको ३७ करोड ६८ लाखको कारोबार भएको छ। एनआईसी एसियाको ३५ करोड ३५ लाख र कामना सेवा विकास बैंकको ३४ करोड रुपैयाँको सेयर कारोबार भएको छ। सबै उपसमूह हरियो भएको बजारमा जीवन बिमा समूह ६ सय ४८ अंकले बढेको छ। निर्जीवन बिमा समूह ४ सय ४१ अंक, विकास बैंक समूह २ सय ३३ अंक, लघुवित्त समूह १ सय ९० अंक, उत्पादन समूह १ सय ६५ अंक र बंैकिङ समूह ९२ अंकले बढेको छ। अध्यक्ष रौनियार २० अर्बको कारोबार र ३०२५ रुपैयाँको सूचक रेकर्ड छिट्टै तोड्ने बताउँछन्। भन्छन्, केही सीमित स्वार्थ समूहले २८०० बाट अझै घटाउन र त्यसबाट लाभ लिन खोजेको थियो। उनले भने, त्यसभन्दा नेप्से सूचक त्योभन्दा तल घट्न मानेन। राजनीतिक माहोल राम्रो देखिएकाले पनि सेयर बजार राम्रो ढंगले अघि बढ्ने उनको विश्लेषण छ। पुँजी बजारका विषयमा अर्थमन्त्री सकारात्मक भएको र स्वभावैले प्रधानमन्त्री पनि पुँजीबजारको विपक्षमा नहुने भएकाले पनि पुँजीबजार अझ बढेर जाने उनले बताए। मौद्रिक नीति पनि लगानीकर्तामैत्री आउने संकेत देखिएकाले लगानीकर्तामा उत्साह थपिएको लगानीकर्ताहरू बताउँछन्। धितोपत्र बोर्डले ५१ कम्पनीको सेयर जोखिम भन्दै सूची सार्वजनिक गरेपछि ३ अर्ब आसपासमा कारोबार भएको थियो। तर एक महिनाकै अवधिमा ११ अर्ब बढीको कारोबार भएकोे छ। पुँजीबजार लगानीकर्ता संघका अध्यक्ष राधा पोखरेलका अनुसार ५१ कम्पनीको सूची निकालेपछि केही नकारात्मक प्रभाव परे पनि पछिल्लो समयमा लगानीकर्ता सजग भएर कारोबार गरिरहेका छन्। बैंकको तरलता हुँदासम्म पुँजीबजार बढ्छ उनले भनिन्, बैंकको ब्याजदर अझै घट्ने भएकाले पुँजीबजारको कारोबार बढ्ने देखिन्छ। नियमक निकाय लगानीकर्ताको अभिभावक भए पनि त्यसअनुरूप जिम्मेवारी बहन नगरी पुँजीबजारलाई नियन्त्रण गर्न खोजेको लगानीकर्ताको आरोप छ। नियमक निकायले नियमन गर्ने हो, गल्ती गर्ने संस्थालाई कारबाही गर्ने हो अध्यक्ष रौनियारले भने, नियन्त्रण गर्ने होइन। लगानीकर्ताले कम्पनीको प्रोफाइल बुझेर नै लगानी गर्न सक्ने उनको भनाइ छ। संघका अध्यक्ष पोखरेलले पनि नियमक निकायले कम्पनीको हातखुट्टा बाँधेर नियन्त्रण गर्नेभन्दा पनि नियमन गरेर बदमास गर्ने कम्पनीलाई कारबाही गर्न सक्नुपर्ने बताइन्। कुनै समय २० करोडको कारोबार हुन पनि मुस्किल भइरहेको बेला गत जेठमा महिनामा मात्रै तीनवटा भन्दा बढी रेकर्ड कायम भएका थिए। कारोबार मात्र नभई सेयर बजारका सबै सूचक सकारात्मक ढंगले अघि बढिरहेका बेला सेबोनले अनुसन्धान गरिरहेको जोखिम रहेका ५१ कम्पनीको सूची सार्वजनिक भएपछि सेयर बजारमा नकारात्मक पहिरो गएको थियो। देशको जीडीपी ४५ खर्बको छ। पुँजीबजार त्यसको हाराहारीमा पुग्न थालिसकेको छ। अहिले पुँजीबजार ४१ खर्बको छ। यो बजेटको अढाई गुणा बढी हो। पुँजीबजारको आकार बढेर चिन्ता लिनु नपर्ने विश्लेषकहरू बताउँछन्। मार्केट बढ्नु जोखिम नभई दीर्घकालीन विकासको आधार भएको सेयर विश्लेषकहरू बताउँछन्। फोरमका अध्यक्ष रौनियारले पुँजीबजारप्रति नकारात्मक सोच राख्ने राजनीतिक नेतृत्व पनि पछिल्लो समयमा सकारात्मक बनेको उदाहरण प्रस्तुत गर्छन्। सेयर बजार उत्पादनको आधार हो उनले भने, यसलाई नियन्त्रण गर्नेभन्दा पनि नियमन गर्नतर्फ ध्यान दिनुपर्छ। सेयर बजारको उत्साहले अब देश गरिबीमै रहन सक्दैन भन्ने देखाउँछ। कुनै पनि काम गर्नका लागि ससाना लगानीबाट अर्बौं रकम उठाउन सकिने सम्भावना प्रशस्त देखिएको सेयर बजारको कारोबारबाट प्रष्ट देखिएको छ। आईपीओमा मागको थोरै प्रतिशत मात्रै सर्वसाधारणले पाइरहेका छन्। जसले गर्दा सरकारले नमुना परियोजना सञ्चालन गरी सर्वसाधारणबाटै लगानी उठाउन सक्ने सम्भावना प्रशस्त देखिएको लगानीकर्ताहरू बताउँछन्। कोभिडले बैंक तथा वित्तीय संस्था, हाइड्रोपावर, बिमालगायतको आम्दानीमा कमी भएको नभएको कारोबारले देखाउँछ। अर्थविद् ज्ञानेन्द्र अधिकारी अर्थतन्त्रको महŒवपूर्ण सूचकमध्ये सेयर बजार पनि एक भएकाले सरकारले दीर्घकालीन योजना ल्याएर सेयरको पैसा पूर्वाधार विकास, उत्पादनमूलक उद्योगमा लैजान नीतिगत व्यवस्था गर्नुपर्ने बताउँछन्। जुनसुकै व्यक्ति अर्थमन्त्री भए पनि प्रभाव नपर्ने गरी सेयर बजार निरन्तर अघि बढ्ने व्यवस्था आवश्यक भएको उनी ठान्छन्।"
कर्णालीमा बजेट खर्चमा सुधार,"सुर्खेत : कर्णाली सरकारले यसपटक बजेट कार्यान्वयनमा सुधार गरेको छ। विगतमा बजेट खर्च नै गर्न नसकेको प्रदेश सरकारले यसपालि खर्चको दर बढाएको हो। कोरोना महामारीकाबीच पनि प्रदेश सरकारको बजेट खर्च अघिल्ला वर्षको तुलनामा धेरै छ। आर्थिक वर्ष २०७७०७८ मा प्रदेश सरकारले कुल बजेटको ६५ प्रतिशत बजेट खर्च गरेको छ। कुल ३३ अर्ब ७४ करोड १३ लाख बजेटमध्ये सरकारले २१ अर्ब ९६ करोड २ लाख बजेट कार्यान्वयन गरेको हो। त्यसमा ११ अर्ब ७८ करोड ११ लाख बजेट भने फ्रिज भएको छ। बजेट फ्रिज भए पनि यसअघिका वर्षको तुलनामा यसपालिको बजेट खर्च सुधारोन्मुख छ। कोरोना महामारीकाबीच पनि बजेट कार्यान्वयनमा सुधार भएको प्रदेश सरकारले जनाएको छ। आर्थिक वर्ष २०७६०७७ मा प्रदेश सरकारले जम्मा ४९ प्रतिशत बजेट खर्च गरेको थियो। त्योभन्दा अघिल्लो पटको खर्च जम्मा ३५ प्रतिशत थियो। तर यसपालि भने बजेट कार्यान्वयनलाई सरकारले ६५ प्रतिशतमा पुयाएको छ। शतप्रतिशत बजेट खर्च गर्न असफल भए पनि तुलनात्मक रूपमा यस पटक बजेट कार्यान्वयनमा सुधार भएको आर्थिक मामिला तथा योजना मन्त्री गोपाल शर्माले बताए। कोरोना महामारी र कर्मचारी अभावका कारण शतप्रतिशत बजेट कार्यान्वयन गर्न नसकिए पनि खर्चमा सुधार भएको उनको भनाइ छ। नयाँ आर्थिक वर्ष २०७८०७९ मा भने शतप्रतिशत बजेट कार्यान्वयन गर्ने सरकारको लक्ष्य छ। प्रदेश सरकारले यसपाली अध्यादेशबाट बजेट ल्याएको छ। संसद्मा एमालेको अवरोधका कारण बजेट पारित हुन नसकेपछि अध्यादेशबाट नयाँ बजेट ल्याइएको हो। यो बजेटलाई कार्यान्वयन गर्न कुनै कसर बाँकी नराखिने मन्त्री शर्माले बताए। बितेको आर्थिक वर्ष २०७७०७८ मा प्रदेश सरकारले पुँजीगततर्फ ७० प्रतिशत अर्थात् १३ अर्ब ४६ करोड ८२ लाख बजेट कार्यान्वयन गरेको छ। यो विगतका वर्षभन्दा धेरै हो। त्यस्तै चालूतर्फ सरकारले कुल १४ अर्ब ७६ करोड २२ लाख बजेट ल्याएको थियो। तर त्यसमा ५७ प्रतिशत अर्थात् ८ अर्ब ४९ करोड २० लाख बजेट कार्यान्वयन गरेको छ। प्रदेश लेखा नियन्त्रण कार्यालय सुर्खेतका अनुसार भौतिक पूर्वाधार तथा सहरी विकास मन्त्रालयले कुल बजेटको साढे ६२ प्रतिशत बजेट खर्च गरेको छ। त्यस्तै सामाजिक विकास मन्त्रालयले ६६ प्रतिशत, भूमि व्यवस्था, कृषि तथा सहकारी मन्त्रालयले ८२ प्रतिशत, उद्योग, पर्यटन, वन तथा वातावरण मन्त्रालयले ६८ प्रतिशत र आन्तरिक मामिला तथा कानुन मन्त्रालयले साढे ६८ प्रतिशत बजेट खर्च गरेको लेखा नियन्त्रण कार्यालयका सूचना अधिकारी यमुना श्रेष्ठले जानकारी दिइन्।"
कम्युनिष्टमाथि कांग्रेसको कुनियत,"बामपन्थीहरू उत्कर्षमा पुगेको, आत्मउत्थानमा रहेको, एकतावद्ध भएको र जनताको धाप, छाप र आशीर्वाद पाएर उदाएको कांग्रेसलाई रुच्दैन र पच्दैन पनि मौकामा परेवा हुनु मौकामा बाज हुनु भनेझैं सजिलो काँ छ कुर्सीमा राज हुनु ? आवश्यक पर्दा विद्रोही गुण र विपक्षी गुणको विकास गर्न सके पनि शासकीय गुणको विकास गर्न नसकेर नेपालका कम्युनिष्ट चुकेका छन् र चिप्लिएका छन्। २०५१ साल, २०६४ साल र २०६४ सालमा कांग्रेसलाई दशक दशकसम्म उठ्न नदिने गरी बामपन्थीको पक्षमा जनउभार आएको हो। बामदेव गौतमको चरम महŒवाकांक्षाका कारण २०५४ सालमा एमाले विभाजन भयो। जनप्रिय बजेट र बेदाग छविका कारण जनता मनमोहन अधिकारीलाई फेरि प्रधानमन्त्री भएको हेर्न चाहन्थे। बामदेव र सीपी मैनालीले दिएको धोका र धपेडी मनमोहन अधिकारीको जीर्ण र जर्जर शरीरले धान्न सकेन। २०५६ सालको चुनावी दौरानमै मनमोहन अधिकारीले जीवनबाट विश्राम लिएपछि कांग्रेसको पुनरागमनको सम्भावना झनै बढेर गयो। २०५६ सालको चुनावमा कांग्रेस स्थापित भएरै छाड्यो। एमालेमाथि गरेको घात, बेइमानी र इष्र्याका बाबजुद २०६५ सालमा प्रधानमन्त्री भएका पुष्पकमल दाहाल प्रचण्डको प्राथमिकतामा संविधान निर्माण, शान्ति स्थापना र संक्रमणकालीन व्यवस्थापन नपरी छद्म युद्ध, छद्म अधिनायकवाद र सत्ता कब्जाजस्ता गलत मनसाय पर्यो। असारमा आफैंं अवकासमा पर्ने कर्मचारीमाथि प्रधानमन्त्रीले पालेको अनावश्यक आग्रहले सेनापति काण्डको विस्फोटक रूप लिएर प्रचण्ड सत्ताच्युत भएपछि फेरि कांग्रेसको पुनरागमनको ढोका खुल्यो। २०७४ सालमा दाहालदेउवा साँठगाँठलाई ओली लहरले स्थानीय तहको चुनावमा नराम्रैसँग धक्का दियो। प्रतिनिधिसभा र प्रदेशसभा चुनावमा बामपन्थी गठबन्धनको पक्षमा करिब दुईतिहाई बहुमत पाएपछि अति हौसिँदै प्रचण्डको अभिव्यक्ति आयो, चार दशकसम्म हामी नै सरकार चलाउँछौ। कांग्रेसको एकता एमालेलाई कहिलै पनि टाउको दुःखाइको विषय भएन तर कांग्रेस भने एमालेको प्रगति र उदयमा जल्ने र बल्ने गरेको लामो सिलसिला छ। पञ्चायत, प्रतिगमन र प्रचण्डसँगको भिडन्तमा एमाले कांग्रेसको ढाल बनेको सत्यको साक्षी इतिहास छ। मनमोहन अधिकारी प्रधानमन्त्री छँदा उपप्रधानमन्त्री माधव नेपालले मनमोहनलाई थपना मात्र मानेर आफैंलाई प्रधानमन्त्री ठानेको भावभंगी र कारबाही देख्ने जान्ने र भोग्नेसम्म एकमत छन्। ओलीका लागि नभए पनि स्थिरता र आफ्नो भोलिका लागि धैर्य गर्न नसक्ने प्रचण्ड र माधवका कारण कांग्रेसरूपी पौरखहीन बिरालोको भाग्यले बामपन्थीरूपी दहीको ठेकी ढलेको छ। उही हिरा चेली उही देउली डाँडो ! यिनै देउवा र यही अदालत युगदेखि युगसम्म एमालेमाथि भारी परेको लेखाजोखा गर्ने चेत माधव नेपालसँग छैन। धैर्य, ईख र इज्जत नहुनेमा शासकीय गुणको कल्पना गर्न सकिँदैन। ओलीकरिश्माप्रतिको जलनले प्रचण्ड र माधवले किस्तीमा राखेर सत्ता देउवालाई बुझाएपछि कांग्रेसको जस्केलाबाट कांग्रेसको पुनरागमन भएको छ। धैर्य, इज्जत र ईखको खडेरी जनादेशको माध्यमबाट २०५१ सालमा प्रधानमन्त्री बनेका मनमोहन अधिकारी, २०६५ सालमा प्रधानमन्त्री बनेका प्रचण्ड र २०७४ सालमा प्रधानमन्त्री बनेका ओलीको विस्थापनमा नेपाली कांग्रेस हात धोएर लाग्नु तर जस्केलाबाट २०६६ सालमा प्रधानमन्त्री भएका नेपाल, २०६८ सालमा प्रधानमन्त्री भएका डा बाबुराम भट्टराई र २०७३ सालमा प्रधानमन्त्री भएका प्रचण्डको समर्थनमा छाती खोलेर लाग्नुको अन्तर्यसम्म नपुगी नेपालका कम्युनिष्टमाथिको कांग्रेसको सदाबहार, अविछिन्न र निरन्तरको खराब नजर र खराब नियत जान्न, बुझ्न र भेऊ पाउन सकिँदैन। बामपन्थीहरू उत्कर्षमा पुगेको, आत्मउत्थानमा रहेको, एकतावद्ध भएको र जनताको धाप, छाप र आशीर्वाद पाएर उदाएको कांग्रेसलाई रुच्दैन र पच्दैन पनि। कांग्रेसको एकता एमालेलाई कहिलै पनि टाउको दुःखाइको विषय भएन तर कांग्रेस भने एमालेको प्रगति र उदयमा जल्ने र बल्ने गरेको लामो सिलसिला छ। पञ्चायत, प्रतिगमन र प्रचण्डसँगको भिडन्तमा एमाले कांग्रेसको ढाल बनेको सत्यको साक्षी इतिहास छ। प्रचण्डको प्रकट अधिनायकवादी दुस्साहस जनयुद्ध थियो भने छद्म अधिनायकवादी दुस्साहस संक्रमणकालमा सत्ता कब्जाको अभ्यास थियो। यी सबै साह्रोगाह्रोमा एमालेले आफू ढाल भएर कांग्रेसलाई जोगाएकै हो। यसै आधारमा पढ्न सकिन्छ एमालेको धीरोदात्त, आत्मबली महानायकीय चरित्र र कांग्रेसको निरन्तरको खलनायकी चरित्र। गिरिजाप्रसाद कोइरालाजस्ता लौहपुरुषको विस्थापन गरेर, माधव नेपाल, झलनाथ खनाल र बामदेव गौतमलाई उधारोमा राष्ट्रपति, प्रधानमन्त्री र उपप्रधानमन्त्रीमा फालेर यी सबैलाई पालैपालो चारा फलेर वा जुठोपुरो दिएको थियो। सक्कली एमालेविरुद्ध सिखण्डी बनाउँदै जनगणतन्त्र र सत्ता कब्जाको सफल असफल अभ्यास पनि गरेकै हो। गिरिजा, देउवाहरूलाई दलाई लामा बनाउन तम्सिएका प्रचण्डलाई ओठतालु सुकाउने गरी नाजायज हर्कत गर्नबाट रोक्ने र पछार्ने ओली प्रेरित एमाले थियो। बदलामा कांग्रेस भोलि न्याउरी मारी पछुतो हुने तहको परिणाम किन नआओस् सक्कली एमालेविरुद्ध उत्रिन आइहाल्ने गर्छ। यस प्रकारको कृतघ्नताले कालान्तरमा नोक्सान कांग्रेस आफैंंलाई नै गरेको छ र गर्नेछ। २०७३ सालमा दाहालसँग मोर्र्चा कस्ता र ओलीलाई सत्ताच्युत गर्दा कांग्रेसलाई भ्रम परेको थियो कि अब एमालेलाई सदाका लागि उखेलियो। परिणाम यस्तो आयो कि कांग्रेसले अभूतपूर्व रूपमा जनदण्डको भागेदार हुनुपर्यो। कृतघ्नहरूले भविष्यमा भोग्नैपर्ने दुर्गतिबारे गीतामा भनिएको छ जो तिम्रो खराब हालतको बेला तिम्रो पछाडि उभिन्छ। सारा सामथ्र्य लगाएर तिम्रा वैरीसँग जुध्ने गर्छ र तिम्रो उद्धारका लागि दिलदिमाग दिन्छ तर तिमी उसैकाविरुद्ध कपट गर्छाै्र भने यो जान कि तिम्रो पतन निश्चित छ। मातृभूमि कि महाशक्ति ? स्वभावैले कांग्रेस ओलीलाई थला पार्न सुरुदेखि नै गौंडो कुरेर बसेको थियो। सत्य यस्तो जानेर पनि तँ काँडाले कोर्छस् म मायाले मर्छु को नीति अवलम्वन गर्दै सासु आमालाई जापानको राजदूतमा अटल राख्दै गधा धोएर गाई बनाउने ओलीको भगिरथ प्रयास जारी रह्यो। कहिलेकाँही मानिसलाई साह्रै माथि बज्र पर्ने गर्छ। प्रधानमन्त्रीको कुर्सी ओलीका लागि भौतिक रूपमा आरामदायी थियो तर राजनीतिक रूपमा ओलीको यस पटकको ४१ महिने सत्ता यात्रा महाभारतका दुःखारी पात्र भीष्मले भोग्नु परेको शरसैयाकै हाराहारीको रह्यो। माधवसँगको सहयात्रा सिस्नोको ओछ्यानसरह छँदै थियो, त्यसैमाथि प्रचण्डको सामेली र दुर्नियत ओलीका लागि काउसोको माला साबित भयो। ओलीले मातृभूमि र महाशक्तिमध्ये एक रोज्नै पर्ने अवस्था आयो। अन्ततः निष्कण्टक मानिएको ओलीको सत्तारोहण यात्रा खण्डित बन्न पुग्यो। २०७७ जेठ २८ गते प्रतिनिधिसभामा एकमतले लिम्पियाधुरा समेटिएको नक्सा छाप्ने संकल्प प्रस्ताव पारित गर्यो। वर्ष नबित्दै तत्कालीन सत्तारुढ दल नेकपा करिब तीन टुक्रामा विभाजित भयो। महाशक्ति राष्ट्रले कमजोर राष्ट्रलाई दिने सास्ती र लिने बदलाको यो एक जिउँदोजाग्दो उदाहरण हो। नेपथ्यमा निर्देशन गर्ने प्रभु भए पनि दृश्यमा विघटित नेकपाका दुई चोइटा प्रचण्ड खेमा र माधव खेमाको देउवादैलोमा लज्जाहीन र स्वाभिमानहीन आउजाउ नेपाली जनतालाई नपचेको विषय हो। अजिंगरको आहार दैवले पुर्याउँछ भनेझैं चार दसक कांग्रेसलाई सत्ताबाहिर राख्ने भनेर डंका पिट्ने प्रचण्डनेपाललाई सरकारमा जाने कांग्रेसलाई जनादेश छैन भनेर अंगुर अमिला छन् को भाषा बोलिरहेको कांग्रेसलाई सत्ता सुम्पिने लाचारीमा उतारिएको छ। लिम्पियाधुरामाथि न्यायिक हकदाबी गर्ने ओलीलाई सत्ताच्युत गर्न गरिएका यी सबै खेल र राजनीतिक परिदृश्यहरू नेपालमा हरेक देशभक्तले सामना गर्नुपर्ने निरन्तरको भूराजनीतिक चक्रब्यूहका उपज हुन्। लिम्पियाधुरामा माथिको हकदाबीको हिम्मतको बदलामा ओलीलाई घेरिएको हो। ओलीलाई राज्यसत्ता र पार्टीसत्ताबाट राम वनबास गराउने सफल असफल प्रयासहरूको जड ओलीमा रहेको देशभक्ति हो। लिम्पियाधुरा वा सत्तामध्ये एक छोड्नुपर्ने जान्दाजान्दै पनि ओलीले तुच्छ सत्तामा लज्जाहीन राजभन्दा जनताको न्यानो काख र दिलदेखिको आशीर्वाद रोजेको यथार्थ जनताको घटघटमा छ। लिम्पियाधुरा र चलखेलका कुरा मलाई फाल्न सक्तैनन् भन्ने ओली कथनको गूढ अर्थ रहेको छ। हुन पनि राष्ट्रपति, सेनापति वा अदालतमध्ये एकले मर्यादाको उलंघन नगरी ओलीको बहिर्गमन सम्भव थिएन। नभन्दै जनादेश छायाँमा पार्ने गरी आएको परमादेश ओलीमाथि भारी पर्यो। यस प्रकारका चलखेलका मूलजरा मुलुकभित्र छैनन्। काठमाडौं उपत्यकाको भूगोल जति नै ३१६ वर्ग किमिमा क्षेत्रफलमा विस्तारित कालापानी क्षेत्रको अतिक्रमित भूमि प्राप्तिका लागि हिम्मत गर्दा ओलीले सत्ताच्युत हुनुपरेको छ। यो सब भारतेली शासक वर्गले उन्नति, प्रगति, लय र गतिमा रहेको अर्काे देशको थाप्लोमा क्षति र बर्बादी थोपर्न बसालेको कुलतको उपज हो। अहिले यो सत्य र तथ्यलाई छिपाउन हिसाबकिताब सहित नेपालका नवनियुक्त प्रधानमन्त्री शेरबहादुर देउवालाई भारतीय प्रधानमन्त्रीको तर्फबाट बधाई दिने निरन्तरको सिलसिला र शैली बदलिएको छ। देउवाको थपनामा भारत साखुल्य छ भन्ने देखाउन तत्काल बधाई ज्ञापन गर्ने परम्परा तोडेर देउवालाई बधाई दिन यसपटक हतार गरिएको छैन। नेपाली जनतामा व्याप्त कोपलाई कम गरेर कठपुतलीहरूलाई जोगाउनु यो चलाखीको मकसत हो। जतिसुकै चलखेल गरिए पनि हरेकले हेक्का राख्नु जरुरी छ कि बिच्छीको मन्त्र नजानी सर्पको दुलामा हात हालिएको छैन। सबैखाले राजनीतिक शक्ति केन्द्रका सृष्टिकर्ता, पालनकर्ता र संहारकर्ता जनता जनार्दन हुन्। नेपाली जतना जागेको समय हो यो। नेपालमा सबथोकको अभाव भए पनि देशभक्तिको अभाव छैन। देशभक्तहरूले अब सतिले सरापेको देश भनेर आँट गलाउने र आँसु चुहाउने स्थिति छैन अब। गद्दारीको हिसाबकिताब नहुने र कठपुतलीहरू दण्डित नहुने निरन्तरताको क्रमभंग गर्न जनताको अदालत कारबाहीमा उत्रिसकेको छ। देशभक्तमाथिको अपमान सिलसिला देशभक्तहरूमाथि विगतमा कतिसम्म हेपियो र उपेक्षा गरियो एकएक हिसाब गरेरै हिम्मत गरिएको छ। भारतको अटेरी गर्दै देशको पक्षमा उभिनेलाई नेपालमा मृत्युपछि पनि नछोड्ने गरिएको छ। देशको एक मात्र जनजाति मूलको प्रधानमन्त्री मरिचमान सिंहको मृत्यु सम्मानमा राज्यको तर्फबाट हिसाबकिताबसहित गरिएको उदासीनता एक उदाहरण थियो। सूर्यबहादुर थापा र मरिचमान सिंह एउटै ड्याङका मूला थिए। अझ पञ्चायती व्यवस्थाको आदि, मध्य र अन्त्य सबै अवधिमा महापञ्च थापाकै ढलिमली र जगजगी रह्यो। एक हिसाबले भन्ने हो भने काँक्रा चोरेर खाने बाठा सूर्यबहादुर थापा थिए भने अरूले खाएका काँक्राका बियाँ मुखमा टाँसेर कुटाई खाने लाटा मरिचमान सिंह थिए। देशको पक्षमा उभिन नेपालमा कति गाह्रो छ भन्ने कुरा नेपालको उत्तरी नाकाबाट भारतीय चेक पोष्ट हटाउने महान् देशभक्त पूर्वप्रधानमन्त्री कीर्तिनिधि बिष्टको अन्त्येष्टिमा राज्यले सम्मान गर्नुको सट्टा बहानाबाजी गर्नुले पुष्टि हुन्छ। यी सबै हर्र्कत थाहा पाएर पनि ओलीले स्वाभिमानको मेरुदण्ड नगुमाएकाले जनताले चाहे अनुसारको नेता पाएका छन्। केपी ओलीको दोस्रो पटक सत्ताबाट बहिर्गमनपछि देशभक्तहरूले भोग्नुपर्ने निरन्तरको जालसाँझीको क्रमभंग गराउने गरी जनउभार उठ्ने संकेत देखिएको छ। ओली बालुवाटारबाट बालकोट सर्ने क्रममा कोरोना त्रास र असारे झरीको वास्ता नगरी जनसमुदायले राजधानीका सडक सडक, चोक चोक र गल्ली गल्लीमा भरी गाग्री, कलश, फूलमाला, स्कर्टिङ, नाराजुलुस सहित दर्शाएको माया, ऐक्यवद्धता, स्वागत र समर्थन यसको प्रमाण हो। जनताको शक्तिसँग जिस्कँदै प्रभु र दासहरूले भने षडयन्त्र गर्न छोड्ने छैनन्। ओलीलाई प्रधानमन्त्रीबाट हटाउनभन्दा अर्को कल्पनै गर्न सकिने ठूलो साजिस भइसकेको छ। त्यो हो ओलीलाई फेरि कहिल्यै प्रधानमन्त्री बन्न नदिने साजिस। नेपाली राजनीतिका कठपुतलीको पक्षमा जनादेशको जोहो गर्ने प्रयास गरिने छ। स्थिरता, विकास, समृद्धि र देशभक्तिको गला रेटिने छ। घरको भार थामिरहेको बलियो खम्बा उखेल्ने नीति प्रयोग गरेर नेपाललाई निरन्तर कमजोर पार्ने भारतीय रबैया छ। भारतेली शासक वर्गले उन्नति, प्रगति, लय र गतिमा रहेको अर्काे देशको थाप्लोमा क्षति र बर्बादी थोपर्ने कुलत बसालेको छ। यो वर्गले यस प्रकारको उल्टो बुद्धि अंग्रेजबाट विरासतका रूपमा पाएको हो। उहिले अंग्रेजले पंजाब हडप्न यस्तै तिगडम अपनाएको थियो। आफ्नो उत्थानमा रहेको देशमाथि छिमेकीको खराब नजर कति भारी पर्छ सिक्किम पतनको इतिहास साक्षी छ।"
गोपीको सपना कुल्चेर ओलम्पिक यात्रा,"काठमाडौं : शुक्रबारदेखि सुरु हुने विश्व खेलकुदको महाकुम्भ मानिने टोकियो ओलम्पिकमा नेपालका पाँच खेलाडीले प्रतिस्पर्धा गर्दै छन्। नेपालबाट पौडीकी गौरिका सिंह र एलेक्जेन्डर शाह तथा एथलेटिक्सकी सरस्वती चौधरी, सुटिङकी कल्पना परियार र जुडोकी सोनिया भट्टले प्रतिस्पर्धा गर्दैछन्। पाँच खेलाडी, चार प्रशिक्षक र २१ जना अफिसियलसहित २९ जनाले म्याराथन धावक गोपीचन्द्र पार्कीको सपनाको लासलाई कुल्चेर जापानको सयर गर्नेछन्। हरेक खेलाडीको अन्तिम सपना ओलम्पिकमा सहभागिता जनाउनु हो। गोपीको पनि ओलम्पिकमा सहभागी हुने र ओलम्पियन बन्ने ठूलो इच्छा र सपना थियो। तर, राष्ट्रिय खेलकुद परिषद्, नेपाल ओलम्पिक कमिटी र नेपाल एथलेटिक्स संघको अकर्मन्यताका कारण गोपीले टोकियो ओलम्पिकमा सहभागी भएर ओलम्पियन बन्न पाएनन्। उनको सपनामा राष्ट्रिय खेलकुद परिषद्, नेपाल ओलम्पिक कमिटी र नेपाल एथलेटिक्स संघ मलामी बन्यो, ओलम्पियन बन्ने उनको धोको अधुरै रह्यो। जुलाई २३ देखि अगस्ट ८ सम्म सञ्चालन हुने टोकियो ओलम्पिकमा ३३ खेलमा ३३९ स्वर्ण पदकका लागि प्रतिस्पर्धा हुनेछ। ओलम्पिकमा सहभागीबिना कुनै पनि खेलाडी अपुरो र अधुरो हुने ओलम्पियन संगीना बैद्य बताउँछिन्। ओलम्पिक विश्व खेलकुदको महाकुम्भ हो। त्यसैले एक पटक ओलम्पिक खेल्न पाए हुन्थ्यो भन्ने सपना हुन्छ, छनोट चरण पार गरेर सन् २००४ को एथेन्स ओलम्पिकमा सहभागी भएकी बैद्य भन्छिन्, एउटा खेलाडी भएपछि ओलम्पिकसम्मको यात्रा गर्छु भन्ने सपनाले नै उसलाई अगाडि बढाउँछ। उनले गोपीमाथि ठूलो घात भएको भन्दै उनको पीडामा मल्हम लगाउने काम कसैबाट नभएको देख्दा दुःख लागेको बताइन्। गोपीमाथि ठूलो घात र षड्यन्त्र भएको छ। उनको पीडामा मल्हम लगाउने काम पनि कोहीबाट भएको छैन, संगीना भन्छिन्, तर, उनी निरासा हुनुहुँदैन। हरेस खानु हुँदैन। अन्य थुप्रै प्रतियोगिताका साथै अर्को ओलम्पिकको तयारीमा लाग्नुपर्छ। सदस्यसचिवको नेतृत्वमा जम्बो टोली अहिले विश्वको परिवेश भिन्न छ। दुई वर्ष अघिबाट सुरु भएको कोरोना भाइरसको महामारीका कारण सिंगो विश्व त्रासमा छ। ओलम्पिक खेलकुदको आयोजक राष्ट्र जापान पनि कोरोना कहरले थिलोथिलो बनेको छ। कोरोना कहरकै कारण गत वर्ष नै हुनुपर्ने प्रतियोगिता एक वर्ष पर धकेलिएको थियो। त्यसैले ओलम्पिकमा सहभागीहरूलाई निकै कडाइ गरिएको छ। क्वारेन्टाइनमा बस्नेदेखि अन्य थुप्रै प्रावधान कडा गरिएको छ। अहिलेको विषम् परिस्थितिमा मेडिकल वा मनोवैज्ञानिक जनशक्ति थप्नुको सट्टा राष्ट्रिय खेलकुद परिषद् र ओलम्पिक कमिटीका पदाधिकारीले भने जापान जान मरिहत्ते गरेका छन्। टोकियो ओलम्पिकमा सेफ द मिसनका रूपमा नेपाली टोलीको नेतृत्व राष्ट्रिय खेलकुद परिषद्का सदस्यसचिव रमेशकुमार सिलवालले गर्नेछन्। परिषद्बाट बोर्ड सदस्य सुभाष श्रेष्ठ र सम्पन्न श्रेष्ठले पनि जापानको सयर गर्दै छन्। यसैगरी ओलम्पिक कमिटीबाट अध्यक्ष जीवनराम श्रेष्ठ, उपाध्यक्ष तथा कार्यकारी निर्देशक चतुरानन्द राजवैद्य, उपाध्यक्ष सुनीलकुमार श्रेष्ठ, महासचिव नीलेन्द्रराज श्रेष्ठ, सहमहासचिव पीताम्बर तिम्सिना, सचिव तुलसा थापा र सदस्य प्रकाशशमशेर राणा एवं राम अवाले पनि जापान जाने छन्। यसैगरी युवा तथा खेलकुद मन्त्रालयका सचिव केदार न्यौपाने, मेडिकलतर्फ डानविसमासिंह प्रधान, नेपाली दूतावासका कर्मचारी प्रेम बराल र स्वयंमसेवक रूपेश डंगोलले पनि टोकियो ओलम्पिकमा नेपाली टोलीको प्रतिनिधित्व गर्नेछन्। ओलम्पिक कमिटी स्रोतका अनुसार चार सञ्चारकर्मी पनि टोकियो ओलम्पिकमा सहभागी हुँदै छन्। ओलम्पिक कमिटीका उपाध्यक्ष तेज गुरुङले भने व्यक्तिगत कारण देखाउँदै नाम फिर्ता लिएका छन्। गण्डकी प्रदेश खेलकुद परिषद्का सदस्यसचिवसमेत रहेका गुरुङले आर्थिक वर्षको सुरुमै विदेश जाँदा प्रदेशको विकास निर्माणका काम प्रभावित हुने भएपछि नाम फिर्ता लिएको बताए। अहिले प्रदेशमा खेलकुदका धेरै काम भइरहेका छन्। भर्खरै आर्थिक वर्ष पनि सुरु भएकाले म नहुँदा काम प्रभावित हुने भएपछि जापान नजाने निर्णय गरेको हुँ, गुरुङले भने। नेपाल एथलेटिक्स संघको व्यवस्थापकका रुपमा जापान जान लागेका राखेप उपाध्यक्ष शिव कोइरालाले भने नजाने घोषणा गरेका छन्। तेक्वान्दो युनियनको अध्यक्षसमेत रहेका उनी एथलेटिक्स खेलाडी गोपीमाथि भएको षड्यन्त्रका विषयमा केही नबोली ओलम्पिक कमिटी अध्यक्ष जीवनराम र सदस्यसचिव रमेशकुमार सिलवाललाई सहयोग गरेकै आधारमा जम्बो टोलीमा परे पनि ओलम्पिक सहभागिता विषयमा विवाद बढेपछि उनले हात झिकेका हुन्। विदेशकालाई अवसर, स्वदेशमा रहेकालाई उपेक्षा ओलम्पिक कमिटीका सहमहासचिव पीताम्बर तिम्सिना अहिले अमेरिकामा छन्। राष्ट्रिय खेलकुद परिषद्को उपाध्यक्षबाट हटेलगत्तै अमेरिका हानिएका उनी उतै व्यवसाय गरेर बसेका छन्। तर, टोकियो ओलम्पिकमा जापान जाने टोलीमा उनको पनि नाम छ। ओलम्पिक कमिटीको निर्वाचनमा जीवनराम श्रेष्ठलाई सहयोग गरेकै आधारमा उनले जापान सयरको अवसर पाएका हुन्। होइन भने मुलुक नै छाडेर विदेशमा व्यवसाय गर्दै आएका व्यक्तिलाई जापान सयरमा लैजानुको अर्को कारण देखिँदैन। पीताम्बरले नेपाल एथलेटिक्स संघबाट ओलम्पिकमा प्रतिनिधित्व गरेका थिए। एथलेटिक्स खेलाडी गोपीचन्द्र पार्कीमाथि घात हुँदा चुक्कसम्म नबोलेका पीताम्बर कुन मुखले जापान पुग्लान् भन्ने प्रश्न पनि उनीसामु उठेको छ। एउटा खेलको पदाधिकारी, अर्को खेलमा जिम्मेवारी अझ रोचक कुरा त टोकियो ओलम्पिकमा सहभागिता जनाउन लागेका पौडी, एथलेटिक्स, सुटिङ र जुडो संघका कोही पनि पदाधिकारी भने जापान जाने टोलीमा परेका छैनन्। उनीहरूको स्थानमा ओलम्पिक कमिटीका पदाधिकारी व्यवस्थापकका रुपमा जापान जाँदै छन्। सामान्य प्राविधिक ज्ञानसमेत नभएका पदाधिकारी अन्य खेलको जिम्मेवारी लिएर ओलम्पिक यात्रा गर्दै छन्। ओलम्पिक कमिटीका उपाध्यक्ष तथा नेपाल फेन्सिङ संघका अध्यक्ष सुनिलकुमार श्रेष्ठ सुटिङको व्यवस्थापकका रुपमा टोकियो ओलम्पिकमा सहभागी हुनेछन्। पीताम्बरलाई भने एथलेटिक्सको व्यवस्थापकको जिम्मेवारी दिइएको छ। संघीय सांसदसमेत रहेकी कबड्डी संघकी अध्यक्ष तुलसा थापा र तेक्वान्दो संघका अध्यक्ष प्रकाशशम्शेर राणा जुडोको व्यवस्थापक बनेर टोकियोको सयर गर्दै छन्। बामदेव गौतम पत्नी तुलसा राजनीतिक शक्तिको प्रयोग गर्दै खेलकुदमा छिरेकी हुन्। कबड्डीका अध्यक्ष लालकुमार लामालाई जरबजस्ती हटाएर संघ कब्जा गरेका उनी ओलम्पिक कमिटीको सचिव हुन्। उनलाई जीवनरामले शक्ति सन्तुलनका लागि प्रयोग गर्दै आएका छन्। नेपाल बक्सिङ संघका अध्यक्षसमेत रहेका ओलम्पिक कमिटीका सदस्य राम अवालेले पौडीको व्यवस्थापकको भूमिका निर्वाह गर्ने छन्। आफ्नै खेलाडी मीनु गुरुङलाई वाइल्ड कार्ड दिलाउन कुनै भूमिका खेल्न नसकेका उनी अर्को खेलको व्यवस्थापक बनेर जापान जान लागेका हुन्। मन्त्रालयका सचिव केदार न्यौपाने ओलम्पिक अट्याचीका रुपमा जापान जाँदै छन्। ओलम्पिकलगायतका ठूला इभेन्टमा अट्याचीले धेरै भूमिका निभाउनु पर्ने हुन्छ। टोकियो ओलम्पिकमा सचिव न्यौपानेले कस्तो भूमिका निभाउने छन्, त्यो अबका केही दिनमा देखिने नै छ। यसैगरी राखेप सदस्य सुवाष र सम्पन्न ओलम्पिक कमिटीको प्रशासन सदस्यको भूमिकामा टोकियो जाने छन्। प्रशासन सदस्य भनेको ओलम्पिक कमिटीको सामान्य कर्मचारी सरह हो। आफूलाई राखेपको शक्तिशाली बोर्ड सदस्य मान्ने सुवाष र सम्पन्नको विदेश मोहका अगाडि पद र हैसियत केही होइन भन्ने पनि पुष्टि गरेको छ। नेपाल एथलेटिक्स संघका अध्यक्ष राजीवविक्रम शाहले खेलाडी, प्रशिक्षक र टिम व्यवस्थापक छान्ने संघहरूको अधिकार काटेर ओलम्पिक कमिटीले आफ्नो मान्छेलाई विदेश सयर गराइरहेको बताए।"
"नअल्झिउन् देउवा, नबल्झिउन् निराशा","प्रधानमन्त्री देउवाले केही दूरदृष्टि देखाउन सक्नुपर्छ अनि कर्मचारीतन्त्र सुधार्न र भ्रष्टाचारको जालो फोड्न निर्मम हुनुपर्छ पाँच वर्षको पूर्णकालीन म्याद लिएर प्रधानमन्त्री बनेका केपी शर्मा ओली समय अगावै पदच्युत हुनुपरेको छ। सुरुआती कालमा गहिरो समर्थन गर्ने उनका अनेकन सारथी एकपछि अर्को गर्दै असहयोगी दस्तामा रूपान्तरण भए। भद्र भनिएका सहमतिका अभ्रद पीडाहरूले देशलाई दिने गरेका व्यथा अनि वेदनाको ताजा नजिर बन्दै असम्मानपूर्वक सत्ताबाट बाहिरिए। सत्तारोहणको सुरुमा निकै सकारात्मक परिवर्तनको आशा गराएर केही महŒवाकांक्षी योजनासमेत ल्याएका उनी पछिल्लो पटक पद जोगाउने विलासी बाध्यता तथा उच्च तिकडमबाजीमा रुमलिँदा नागरिकमा भने निराशा बढ्न लागेको थियो। ओलीको अवतरणपछि कांग्रेससभापति देउवा दलीय राजनीति र संसदीय मर्यादामाथि बहुपक्षीय हाँसीमजाक तथा संगीन आक्रमणको माध्यमबाट पाँचौं पटक अनि देशको ४२औं प्रधानमन्त्री बने। उनले आज संसद्बाट विश्वासको मत पनि पाएका छन्। बहुदलीय व्यवस्थाको ३० वर्षमा २५औं प्रधानमन्त्रीको रूपमा पुनः सत्तारोहण गरेका उनले नयाँ केही गर्लान् त भन्ने प्रश्न सबैलाई खड्किनु स्वाभाविक हो। अझ प्रजातान्त्रिक आन्दोलनको सबैभन्दा पुरानो अनि अहिलेको राजनीतिक समीकरणको एक प्रमुख घटक भएका कारण पनि उनले नेतृत्व गरेको सरकारमाथि नयाँ आशा हुनु जायज हो। यद्यपि मन्त्रिपरिषद् समेत विस्तार हुन नसक्नु, विश्वासको मत पाउने आधार स्पस्ट नहुनु, गठबन्धनमा अन्य आन्तरिक मतान्तर प्रस्ट देखिनु र उनको विगतको बृहंगम असफलता अनि अलोकप्रियताका कारण नागरिकमा कुनै उत्साह नआउनु पनि स्वाभाविकै हो। पाँचौं पटक प्रधानमन्त्री हुँदासमेत देशका विकासमा योगदान पुग्नेगरी छक्का हान्न नसके देउवालाई राजनीतिको ब्याटले आउट हान्न सक्छ। यदि त्यस्तो भए नागरिकको बुझाइ सही साबित हुनेछ कि ओली सही थिए। संविधान निर्माण र गणतन्त्र स्थापनापछि नागरिकको जीवनमा समुल परिवर्तनको अपेक्षा थियो। विगतको निराश तथा लाचारी संसदीय अभ्यासमा भएका कतिपय अपरिपक्व गतिविधिमा उनी प्रत्यक्ष रूपमा प्रमुख पात्रको हैसियतमा थिए। पजेरो काण्ड, सुत्केरी भत्ता अनि सुरासुन्दरी काण्डजस्ता विषयमा जोडिए। प्रजातन्त्रलाई दरबारमा बुझाए। चौथोे पटक प्रधानमन्त्री हुने दौरानमा पनि संविधानको आधारहीन संशोधन, प्रहरी प्रमुखको नियुक्ति तथा प्रधान न्यायाधीशमाथि हठात ल्याइएको महाअभियोगको प्रस्तावका कारण उनीमाथि नागरिक सम्मानमा सघन गिरावट आएको थियो। सार्वजनिक बहसमा अपरिपक्व देखिएका थिए। उक्त नजीर भएका उनी फेरि प्रधानमन्त्री बनेका छन्। पुराना गल्तीलाई सच्याउने मौका पाएका छन्। गुम्न लागेको प्रतिष्ठा पुनर्निर्माणको समय पाएका छन््। कुनै पनि बहानामा उनी अल्झनु हुन्न, निराशा बल्झनु हुन्न। त्यसका लागि कम्तिमा उनले कतैकेहीमा नअल्झी तत्कालीन आवश्यकता र दीर्घकालीन महŒवका केही काम गर्नुपर्छ। खड्किएका आवश्यकता कोरोना कहालीका कारण आमनागरिक उच्चतम खराबीमा बाँच्न अभिशप्त छन्। तत्काल उनीहरू सबैलाई खोपको प्रबन्ध गर्दै सामाजिक तथा आर्थिक जीवनलाई पूर्ण चलायमान गर्नुपर्ने चुनौति उनीसामु अजंग पहाडजस्तै बनेको छ। देशभर विभिन्न प्रकारका प्रकोप तथा विपत्मा रहेका थुप्रै नागरिकहरू सरकार खोई ? भनिरहेका छन्। संघीयताको संस्थागतीकरण अनि कतिपय परिवर्तित मुद्दाहरूका कार्यान्वयनमा अभै अनेकन मतभेद तथा असहजता व्याप्त छन्। अहिले पनि संघीयताभित्र स्थानीय तह, प्रदेश तथा केन्द्रका क्षेत्राधिकार तय गर्ने कुराहरू विवादकै अवस्थामा छन्। कर, राजस्व तथा स्रोत परिचालनका समस्या छन्। संक्रमणको समयमा राज्यका हरेक निकायलाई चुस्त तथा कामयावी बनाउन नयाँ प्रावधान तथा कानुनहरू आवश्यक पर्छन्। फरक प्रकारका प्रशासनिक अभ्यासमा सम्बन्धित निकायहरूलाई यथेष्ठ जानकारी तथा आवश्यक कार्यसम्पादन शैलीको क्षमता अभिवृद्धिमा समेत सरकारले गज्जब अक्कल देखाउनुपर्छ। यी विषयहरूमा उनले सघन काम गर्नुपर्ने देखिन्छ। विगतमा छिमेकीप्रति सन्तुलित नीति बनाउन उनले लिएको प्रयास त्यति फलदायी भएको देखिँदैन। लामो समय सन्तुलित विदेश नीति नभएका कारण नाकाबन्दीजस्तो घटनासमेत खेप्नु पर्यो। यसलाई सन्तुलित बनाउनेमा उनीबाट सघन प्रयास हुनुपर्छ। चीनले विश्वबजार नियन्त्रण गर्नेगरी ओबर नामक व्यापारिक परियोजना ल्याएको छ। यसबाट देशले पाउनसक्ने अधिक सम्भावना खोतल्नुपर्छ। तत्कालीन आवश्यकताका यी सूचीहरूमा उल्लेख्य उपलब्धीहरू दर्ज गर्न सके राजनीति उनीप्रति पुनः सकारात्मक बन्नेछ र निराशा बल्झने छैन। सकारात्मक सुरुआतको स्वरूप संविधान निर्माण र गणतन्त्र स्थापनासँगै राजनीतिक क्रान्तिका चरणहरू सकिए। अब राजनीतिमा उनका विषय र मुद्दाहरू फरक हुनुपर्छ। पछिल्ला सिद्घान्तहरूमा प्रजातन्त्र भनेकै विकास प्रजातन्त्र मानिन्छ। सदियौंदेखि निकै स्थिर राजनीति भएका अधिकांश युरोपियनअमेरिकन देशहरूलाई एउटै आर्थिक मन्दीले निकै जर्जर बनाएको सबैलाई ज्ञात छ। आर्थिक विकास र सामाजिक न्याय स्थापित भए जस्तासुकै व्यवस्थालाई पनि नागरिकले सम्मान दर्शाउँछन्। बेलायत, जापान, सिंगापुर, साउदी अरेबियामा राजतन्त्र सफल छ। अमेरिका, भारत, स्वीट्जरल्यान्डमा गणतन्त्र उत्तिकै सघन छ। अधिकांश युरोपियन देशमा केन्द्रिकृत शासन व्यवस्था छ। पुँजीवादी भनेर चिनिने र उच्च घराना मात्रको संरक्षण गर्ने आरोप लाग्ने युरोपका देशमा शिक्षा, स्वास्थ्य निःशुल्क छ, सामाजिक सुरक्षा भरपर्दो छ। त्यही भएर नागरिकले त्यहाँको राजनीतिलाई आत्मसात गर्छन्, सम्मान दिन्छन्। आर्थिक अवस्था सबल भएमा कुनै पनि राजनीतिक सिद्घान्त अफापसिद्घ हँुदैन। अमेरिकामा सन् १९६३ कोे अश्वेतवादी आन्दोलनका नेता मार्टिन लुथर किङ जुनियरले त्यसभन्दा केही पहिलेका राष्ट्रपति अब्राहम लिंकनले गरेको कालाहरूको स्वतन्त्रताको घोषणालाई खराब चेकको संज्ञा दिए। किनकि त्यसले अश्वेतहरूको स्थान र भूमिकालाई कुनै नयाँ मोड दिएन, जीवनमा तात्विक परिवर्तन महसुस गराएन। देउवाले पनि आफ्नो प्रधानमन्त्रीत्वलाई खराब चेक मात्र बन्न सक्ने खतरालाई आत्मसात गर्दै केही ठोस परिवर्तनको थालनी गर्नुपर्छ। समृद्ध नेपालको अपेक्षामा विश्व चकित पार्नेगरी बेलायतको गौरवमय क्रान्ति अनुकरण गर्दै नागरिकहरू सडकमा ओर्लिए। नयाँ संविधान र देशकोे कल्पना गरे। देउवा यस परिवर्तनको एक प्रमुख नेतृत्वकर्ता थिए। त्यसैले उनले यो जिम्मेवारीमा नागरिक सपना सार्थक गर्न केही सम्झन लायक योगदान गर्नैपर्छ। त्यस्ता पात्र प्रधानमन्त्री भएपछि देशकोे झन्झन् वर्वादीको दिशातिर लम्किरहेको यात्रा रोकिनुपर्छ। चरम बेरोजगारी, बेइमानी, गरिबी, अन्याय, अत्याचार, दण्डहीनता, भ्रष्टाचार, मूल्यवृद्घि अलिकत्ति मात्र भए पनि हट्नुपर्छ। नागरिकलाई सुख, मनोरञ्जन, न्याय, संगति, सभ्यता र सुशासनको खास अनुभव गराउनुपर्छ। विश्वसामु नेपाल एउटा सवल, सक्षम र उदाहरणीय मुलुक बन्ने आधार बन्नुपर्छ। रोजगारी निर्माण, गरिबी निराकरण, शिक्षा, स्वास्थ्य, सामाजिक न्याय अनि नागरिक जीवनसँग प्रत्यक्ष सम्बन्ध राख्ने विकास गतिविधिमा उनले केही फड्को मार्न सक्नुपर्छ। सन् २००३ मा अर्थनीतिसम्बन्धी एक अन्तर्राष्ट्रिय सम्मेलनका एक प्रस्तोता ज्योफ्रि स्याक्सले चीन २०५० सम्ममा संसारको बलियो अर्थतन्त्रका दृष्टिले प्रथम हुने अनुमान सुनाएका थिए। २०१५ मा नैै चीन नागरिकको आधार क्रयशक्ति (पीपीपीपी)को हिसाबले पहिलो शक्ति भइसक्यो। एसियाका अधिकांश देशले राजनीतिक विविधताका बावजुद दु्रत आर्थिक विकास गरेका छन्। यी अनुसन्धानहरूमा निरन्तर सक्रिय अमेरिकी शोधार्थीद्घय इयान होलिडे र पल वेल्डिङले एसियाका थुप्रै देशलाई बाघ अर्थतन्त्र भन्छन्। अक्सफोर्ड विश्वविद्यालयको सहजीकरणमा एस एसुफले गरेको अनुसन्धानमा एसियाका थुप्रै देशले एकाइसौं शताब्दीको सुरुमा चमत्कार नै गरेको व्याख्या छ। ती देशहरू किटन इकोनोमीबाट टाइगर इकोनोमी भएको बताइन्छ। आज उनीहरू संसारका सामरिक शक्ति भएका छन्। हामीचाहिँ केवल थोरै जनसंख्या वा कम क्षेत्रफल भएर हेपिएका हैनौं। संसारमा नेपाल ९४औं ठूलो देश हो। दक्षिण कोरिया, ताइवान, डेनमार्क, स्वीट्जरल्याण्ड पनि हामीभन्दा साना छन्। यद्यपि उनीहरू सफल र सवल छन् किनकि उनीहरू आर्थिक हिसाबले सशक्त छन्। यसैले राष्ट्रको आर्थिक समृद्घिमा देउवाले प्रचण्ड प्रयास लगाउनैपर्छ। अठार महिना मात्र समय भए पनि नागरिकका खास आशा पूरा गर्ने सवालमा केही दूरदृष्टि देखाउन सक्नुपर्छ। गच्छदार तथा अलाम प्रवृत्तिमाथिको लचकता तोड्नुपर्छ। कर्मचारीतन्त्र सुधार्न र भ्रष्टाचारको जालो फोड्न निर्मम हुनुपर्छ। विज्ञ र प्राज्ञिकहरूको सघन संलग्नतामा हरेक क्षेत्रको विकासको व्यापक मार्गचित्र नागरिकलाई दिन सक्नुपर्छ। शिक्षा र स्वास्थ्य सेवालाई सम्पूर्ण रूपमा निःशुल्क बनाउने सोचमा योजना निर्माण गर्नुपर्छ। कर्तव्यनिष्ठ र योग्य मानिसलाई राज्यका निकायहरूमा नियुक्त गरी काम लगाउनुपर्छ। सार्वजनिक सेवा प्रवाहमा व्यापक सुधारको आभास गराउनुपर्छ। अन्यथा उनी पुनः असफलताको सिँढी चढ्नेछन्। सबै खाले स्वतन्त्रतासमानताको एउटै अन्तिम सत्यमापक आर्थिक सबलता हो। तसर्थ पाचौंपटक मौका पाउँदा देउवाले ती पक्षहरूमा सकारात्मक सुधारार्थ बढी ध्यान दिनुपर्र्छ। मन्तव्यभन्दा नागरिकलाई अपेक्षित गन्तव्यको महŒव बढी छ। माथि उल्लेखित महŒवपूर्ण सुचकांकहरूमा सघन योगदान गर्न नसकेचाहिँ नागरिक विश्वास झन् गुम्नेछ। पाँचौं पटक प्रधानमन्त्री हुँदासमेत देशका विकासमा योगदान पुग्नेगरी छक्का हान्न नसके उनलाई राजनीतिको ब्याटले आउट हान्न सक्छ। यदि त्यस्तो भए नागरिकको बुझाइ सही साबित हुनेछ कि ओली सही थिए। शुभेच्छा, देउवा नअल्झिउन्, निराशा नबल्झिउन्।"
सबै नाका निर्वाध चलून्,"नेपाल आर्थिक र सामाजिक विकाससँगै समृद्धिको यात्रा पूरा गर्ने दौडमा छ। विश्व व्यापार र विश्व अर्थतन्त्रका लाभहरू उपयोग गर्दै समुन्नत नेपाल निर्माण गर्ने अभिलाषा नेपालले पनि बोकेको छ। यसका लागि छिमेकी मुलुकको साथ र साझेदारी भने अनिवार्य हुन्छ। चीन र भारत विश्व परिवेशका उदाउँदा शक्ति हुन् र नेपालका छिमेकी पनि। दुवै मुलुक समृद्ध र सक्षम बन्ने होडमा विश्वका शक्तिशाली मुलुकसँग प्रतिस्पर्धा गरिरहेका छन्। हरेक हिसाबले चीन र भारत विश्वको अग्रस्थानमा आउने भएकाले शक्तिसम्पन्न मुलुकको छिमेकी भएर रहनु नेपालका लागि गर्वको कुरा पनि हो। आर्थिक र सामाजिक विकासमा सँगै राजनीतिमा पनि सकारात्मक साथले छिमेकीको महŒव बढाएको छ। भूपरिवेष्टित मुलुक भएकाले नेपाललाई दुवै छिमेकीको साथ आवश्यक पर्छ। क्षेत्रफलका हिसाबले सानो मुलुक भए पनि यसभित्र अटाएका नागरिकलाई सुखी राख्नु चुनौति नै हुन्छ। हिमाल, पहाड र तराई तीनै तहको भौगोलिक संरचना भएको नेपालका सबै क्षेत्रमा नागरिकको बसोबास छ। हिउँले छोप्ने हिमालदेखि गर्मीले तताउने तराईसम्म छरिएका नागरिकको समस्या समाधान गर्नु र उनीहरूको दैनिक आवश्यकता पूरा गर्नु राज्यको दायित्व हो। यसै दायित्व पूरा गर्न छिमेकी मुलुकसँग सोझो व्यापार सम्बन्ध र सम्पर्क कायम गर्न नेपालले ध्यान दिँदै आएको छ। नेपालमा उत्पादन भएका वस्तु निर्यात गर्ने र छिमेकी मुलुकमा उत्पादन तथा निर्माण भएका सामग्री आयात गरेर उपभोग गर्दै लामो समयदेखि व्यापारिक सहकार्य पनि हुँदै आएको छ। नेपाल उत्तरतिर चीन र दक्षिण, पूर्व र पश्चिममा भारतसँग जोडिएको छ। सिमाना जोडिएका क्षेत्रमा खुल्ला र बन्द नाकाहरू पनि छन्। नाकानजिक रहेका नेपालका जिल्ला र केही बस्तीको सोझो सम्पर्क स्वदेशी मुख्य बजारमा भन्दा छिमेकी मुलुकका बजारमा हुन्छ। दुरीका हिसाबले मुलुकभित्रकै बजारभन्दा नजिक पर्ने भएकाले भारत र चीनका बजारमा निर्भर रहनु ती क्षेत्रका नागरिकको बाध्यता पनि छ। यो बाध्यतामा बढी तराई र पहाडका भन्दा पनि हिमाली क्षेत्रका नागरिक छन्। खाद्यान्न, लत्ताकपडासहित दैनिक उपभोग्य वस्तुमा चीनकै भर पर्नुपर्ने बाध्यता उत्तरी क्षेत्रका नागरिकमा छ। पूर्वको ताप्लेजुङदेखि पश्चिमको दार्चुलासम्मको हिमाली क्षेत्रका नागरिक चीनकै व्यापारिक क्षेत्रमा पुगेर सामान गरिद गर्छन्। हिउँ परेको समयमा उत्तरी नाका बन्द भए पनि अन्य समयमा खुल्ने हुँदा यसअघि तिनलाई सहज थियो। तर, कोरोना महामारी सुरु भएसँगै उत्तरी नाका ठप्प हुँदा हिमाली जिल्लाका नागरिकको जनजीवन असहज भएको छ। चीनले नेपालका सबै साना नाकाहरू साउन तथा भदौको पहिलो सातामा गरी वर्षमा दुई पटक खोल्ने गथ्र्यो। दुई वर्षअघि साउन, भदौमा एक साताका लागि खोलेर बन्द गरेका नाका अहिलेसम्म खुलेका छैनन्। जसका कारण सीमा क्षेत्रका बासिन्दा विविध समस्या झेलिरहेका छन्। मुख्य नाकाहरू पनि निर्वाध सहज नहुँदा व्यापारव्यवसाय चौपट छ। वुहानमा कोभिड१९ का बिरामी भेटिएपछि चीनले औपचारिक रूपमा नाका बन्द गरेको थियो। अहिले बाढीपहिरोका कारण नेपालकै सदरमुकाम जाने पदमार्ग पनि हिँड्नै नसक्ने गरी भत्किएका छन्। सीमा पनि नखुल्ने, आफ्नै सदरमुकाम जाने पदमार्ग पनि बन्द हुँदा उत्तरी सीमा क्षेत्रका बासिन्दामा भोकमरीको चिन्ता सुरु भएको छ। खाद्यान्न संकट आउन थालेपछि केही गाउँमा हेलिकोप्टरबाट धेरथोर चामल ढुवानी गरी भरथेग गर्ने प्रयास त गरिएको छ। तर, यो प्रयास सबै जिल्लाका गाउँहरूमा सम्भव छैन। उत्तरी नाका बन्दको मुख्य समस्या हिमाली क्षेत्रमा भोकमरी हो भने अर्को समस्या नेपालमा उत्पादन भएका सामान निकासी नहुनु हो। उत्तरी क्षेत्रमा खाद्यान्न अभावसँगै चीन निर्यात हुने सामान पनि नेपाली गोदाममै थन्किएका छन्। जसको कारण नेपालको व्यापार घाटा बढ्दैछ। प्राकृतिक प्रकोपका कारणले नाका बन्द हुनु स्वाभाविक हो। भूकम्पको असर पहिल्यै सहिइसक्यो। कोरोना महामारी पनि क्रमशः घट्दै गएको छ। स्वास्थ्य सावधानी सहितका विकल्प आएका छन्। यसको प्रयोग गर्दै नाकाहरू सुचारु गर्न सकिन्छ। अन्य कारण नाका खोल्न समस्या भए सरकारले कुटनीतिक हिसाबमा निकास खोज्नुपर्छ। नाका बन्द हुँदा दीर्घकालमा कुनै देशलाई पनि फाइदा पुग्दैन। अतः कूटनीतिक पहल र अग्रसरताबाट यसको शीघ्र समाधान खोजिनुपर्छ। नाका निर्वाध चल्न पाउनुपर्छ।"
सरकारको प्राथमिकतामा खोप : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले आफ्नो सरकारको मुख्य प्राथमिकता कोरोना भाइरसविरुद्धको खोपमा भएको बताएका छन्। सरकारको पहिलो प्राथमिकता खोप हो। दोस्रो प्राथमिकता पनि खोप र तेस्रो प्राथमिकता खोप नै हो, प्रतिनिधिसभामा विश्वासको मत माग्ने क्रममा सांसदहरूले उठाएका प्रश्नको जवाफ दिँदै प्रधानमन्त्री देउवाले भने, अहिलेलाई विकासभन्दा पनि नागरिकको जीवनरक्षा महत्वपूर्ण हो। प्रधानमन्त्री देउवाले निवर्तमान प्रधानमन्त्री केपी शर्मा ओली प्रतिनिधिसभा बैठकमा उपस्थित नभएकोमा असन्तुष्टि जनाए। उनले ओली संसद आएको भए आफूलाई खुसी लाग्ने बताए। देउवाले लिम्पियाधुरासहितको नेपालको नक्सा पारित गरेकामा एक्लै जस नलिन नेकपा एमालेलाई आग्रह गरे। प्रतिनिधिसभामा सबै सांसदले एकमतले नक्सा पारित गरेको भन्दै कसैले पनि एक्लै जस लिन नहुने बताए। प्रधानमन्त्री देउवाले मधेसको मुद्दामा आफू छलफल गर्न तयार रहेको पनि बताए। मधेसको मुद्दामा छलफल गर्न म तयार छु। उनीहरूलाई कसरी अधिकार प्रत्यारोपण गर्ने भन्ने विषयमा सबैसँग छलफल गरेर अघि बढौं, उनले भने। उनले सबैको त्याग, तपस्या र बलिदानबाट संघीय लोकतान्त्रिक गणतन्त्र स्थापना भएको बताए। नेपाली जनताको ठूलो त्याग, तपस्या र बलिदानले देशमा संघीय, लोकतान्त्रिक गणतन्त्रको स्थापना भएको छ। लोकतन्त्रको स्थापना र संरक्षणका लागि योगदान गर्नु हुने सबै नेपाली नागरिककाप्रति हार्दिक सम्मान व्यक्त गर्दछु, प्रधानमन्त्री देउवाले भने। नेकपा माओवादी केन्द्रका अध्यक्ष पुष्पकमल दाहालले नेकपा एमालेलाई सत्ताबाहिर बसेर ढाँठछल नगर्न चेतावनी दिए। राष्ट्रपति कार्यालयमा अस्वाभाविक परिघटना भए। त्यहाँ प्रधानमन्त्री नियुक्तिमा प्रयोग भएको भाषा संविधानको मर्म र भावनाविपरीत थियो। शपथ ग्रहण रोकिएको थियो। हरेक पटक हामी शान्ति प्रक्रियामा आएपछि पनि आउने र जाने प्रधानमन्त्री साइड बाइ साइड कुर्सीमा बस्ने परम्परा थियो। शपथपछि कुर्सी साटिन्थ्यो। तर, अहिले शेरबहादुर देउवाका सन्दर्भमा देखिएन। निवर्तमान प्रधानमन्त्री उपस्थित हुनुभएन। कोभित्र लोकतान्त्रिक संस्कार छ ? भिन्न मतलाई स्वीकार गर्न सक्ने क्षमता कोसँग छ ?, दाहालले प्रश्न गरे, त्यो सबै नैतिकता र संस्कारको प्रश्न हो भन्ने ठान्छु। प्रचण्डले नेकपा एमालेका सचिव प्रदीप ज्ञवालीको अभिव्यक्तिप्रति चित्त दुखेको बताए। ज्ञवालीले युद्ध जित्न नसकेर हारेर आएर लोकतन्त्र मानेका होइनौं भनेको भन्दै उनले चित्त दुखाएका हुन्। मलाई र शान्ति सम्झौताका सहयात्री सबैलाई चित्त दुख्ने कुरा तपाईंले गर्नुभयो। तपाईं एमालेको तिनै नेतामध्ये होइन, जो माओवादी आन्दोलनका नेताहरूसँग संविधानसभा गणतन्त्रमा सहमति गरौं भन्ने ? टाउको काट्नेमा तपाईं हुनुहुन्थ्यो नि होइन ?, प्रचण्डले भने, माओवादीले लोकतन्त्रको पक्ष लिन हुन्न भन्न खोजेको हो ? हामीले हारेको, तपाईंहरूले जितेको हो ? यसले नेपालको शान्ति प्रक्रियालाई दिगो बनाउँछ ? उनले माओवादी आन्दोलनलाई केही होइन भन्ने नसोच्न पनि चेतावनी दिए। आगोसँग खेल्ने कुरा राम्रो होइन, कति राम्रोसँग यो आगोलाई इनर्जीमा रूपान्तरणतिर ल्याइएको छ। यसलाई हेप्न थाल्नुभयो भने आगो फेरि सल्किनसक्छ। त्यो बुद्धितिर कोही पनि नजाऔं। उनले निवर्तमान प्रधानमन्त्री ओलीलाई व्यक्तिगत अहंकार र दम्भ नराख्न पनि आग्रह गरे। व्यक्तिगत अहंकार र दम्भले इतिहास निर्माण हुँदैन, बनेको इतिहासलाई तपाईंले व्यक्तिगत दम्भले निमिट्यान्न पार्छु भन्ने ठान्नु भएको हो भने ब्लन्डर गर्दै हुनुहुन्छ उनले भने, यसको फल भोग्नुहुन्छ भोग्दै जानुहुन्छ। यसैगरी नेकपा एमालेका सचिव प्रदीप ज्ञवालीले नेपाली कांग्रेसका सभापति शेरबहादुर देउवा श्रीमान् ५ बाट प्रधानमन्त्री नियुक्त भएको टिप्पणी गरे। उनले ०६१ मा श्री ५ बाट प्रधानमन्त्री भएका देउवा अहिले सर्वोच्च अदालतका ५ न्यायाधीशबाट प्रधानमन्त्री बनेको बताएका हुन्। श्री ५ ले दिनुभएको न्याय माघ १९ मा कहाँ गयो हामी सबैलाई थाहा छ। आज ५ जना श्रीमानहरूबाट माननीय शेरबहादुर देउवा प्रधानमन्त्री हुनु भएको छ। उतिबेला श्री ५, अहिले श्रीमान ५। उनले रेफ्री आफैंले गोल हानेर कुनै टिमलाई जिताए जसरी सर्वोच्च अदालतले शेरबहादुर देउवालाई प्रधानमन्त्री बनाएको जिकिर गरे। रेफ्रीले आफैं गोल हानिदिनुभयो। विजेता घोषणा गरिदिनुभयो। रेफ्रीले हानेको गोलबाट उहाँ विजेता हुनुभयो। तर, प्रणाली भत्कियो शक्ति पृथकीकरण खल्बलियो, उनले भने, तर, जतिसुकै अप्रिय होस् हामी सर्वोच्च अदालतका फैसलाहरूलाई मान्छौं र स्वीकार गर्छौं। सत्तारुढ नेपाली कांग्रेसका सांसद डा मीनेन्द्र रिजालले सत्ता कसरी चल्छ भनेर अब नेपाली जनताले हेर्ने बताए। उनले सत्ताभन्दा बाहिर भए पनि अहंकार नदेखाउन एमाले नेताहरूलाई आग्रह गरे। प्रतिपक्ष कस्तो चल्ला हेर्दै गरौंला, सत्ता कसरी चल्छ भन्ने अब नेपाली जनताले हेर्छन्, उनले भने। उनले एमाले नेताहरूलाई अहंकार नदेखाउन चेतावनी पनि दिए। सत्ता बाहिर हुँदा पनि अहंकार नबोक्नुस्। प्रतिपक्ष हेरौंला, सरकार कसरी चल्छ हामी देखाउँछौं, डा रिजालले भने, बीपीका पार्टीका मान्छे हौं। नेपालको अदालतले कठिन दिनमा पनि बाटो देखाएको छ। हिजो जनता संक्रमणमा हुँदा केके गरियो ? इनफ इज इनफ भनेर जनता सडकमा आएका होइनन् ? खोप र औषधि खरिदमा भ्रष्टाचार हुँदैन देउवा सरकारबाट यो विश्वास दिलाउन चाहन्छौं। जनता समाजवादी पार्टी (जसपा)का अध्यक्ष महन्थ ठाकुरले शेरबहादुर देउवालाई विश्वासको मत दिने बताउँदै उनी जनताको आदेशले भन्दा पनि सर्वोच्च अदालतको परमादेशले बनेको जिकिर गरे। प्रधानमन्त्रीले विश्वासको मत माग्नुभयो। हामीले स्वीकार गर्यौं, उनले भने, हामी शेरबहादुर देउवालाई विश्वासको मत दिन्छौं । तर, यो सरकार जनताको आदेशले बनेको होइन, परमादेशले बनेको सरकार हो। उनले सर्वोच्च अदालतको फैसलाको सम्मान गर्ने बताउँदै नागरिकतासम्बन्धी अध्ययादेशमाथि गरिएको फैसलामा पनि पुनर्विचार गर्नुपर्ने बताए। हामी सर्वोच्च अदालतको फैसलाको सम्मान गर्छौं तर, नागरिकता दिने अधिकार राज्यको हो। जोसँग नागरिकता छैन, उसको राष्ट्रियता के हो ? राष्ट्रियताको निर्धारण पनि अदालतले नै गर्ने हो ?, ठाकुरले प्रश्न गरे। जनता समाजवादी पार्टीका संघीय परिषद् अध्यक्ष डा बाबुराम भट्टराईले आफ्नो पार्टीभित्रको विवादका कारण देशमा संकट आइलागेको बताए। वैकल्पिक सरकार गठन गर्ने बेलामा जनता समाजवादी पार्टी विभाजित हुँदा अरू पार्टीमा पनि समस्या आएको दाबी गरे। हामी अभागीलाई खाने बेलामा रिस उठ्यो, उनले भने, हामी एकढिक्का भएको भए हामी जनता समाजवादी पार्टी आफैंले निकास दिन सक्थ्यौं। हामी आपसमा झगडा गर्न थाल्यौं। जसले गर्दा देशको परिस्थिति बेग्लै हुन पुग्यो। उनले आफ्ना केही साथीहरूले पहिले बाटो भुले पनि अहिले ठीक ठाउँमा आएको बताए। राष्ट्रिय प्रजातन्त्र पार्टीका सांसद राजेन्द्र लिङ्देनले अहिलेको शक्ति संघर्ष र सत्ता संघर्षले संविधान र व्यवस्था मात्र असफल नभई ३० वर्षदेखि नेतृत्व गर्दै आएको पुस्तासमेत असफल भएको बताए। उनले संविधानभित्रको छिद्रैछिद्रले पटकपटक संकट आएको बताए। यो केबल सत्ता संघर्षको कुरुप दृश्य हो। यसमा राष्ट्रिय प्रजातन्त्र पार्टी सहभागी हुँदैन र तटस्थ बस्छ, उनले भने, शेरबहादुर देउवाको सरकारबाट जनताले ठूलो आशा केही पनि गरेको छैन। खाली राम्रो काम गर्नुस्। अघिल्लो शासनकालमा गर्न नसकेको काम पनि गर्नुस् तर, नराम्रो काम नगर्नुस्। यसैगरी नेमकिपाका सांसद प्रेम सुवालले संसदको सर्वोच्चता संविधानमा उल्लेख भए पनि सर्वोच्च अदालतको फैसलाले संसदको सर्वोच्चतासँग अनुकूल नभएकाले जनताको हित नहुने भएकाले प्रधानमन्त्रीलाई विश्वासको मत नदिने बताए।"
