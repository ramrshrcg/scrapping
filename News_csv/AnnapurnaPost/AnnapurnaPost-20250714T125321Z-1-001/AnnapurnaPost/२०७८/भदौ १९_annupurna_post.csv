शीर्षक,विवरण
पोलमा करेन्ट लागेर युवकको मृत्यु,ओखलढुंगा: विद्युतको पोलबाट खसेर एक युवकको मृत्यु भएको छ । सोलु करिडोर प्रशारण लाइनको विद्युतको पोलबाट खसेर सिद्धिचरण नगरपालिका ४ रुम्जाटारका १९ वर्षीय निखिल फुयालको ज्यान गएको हो । मानेभञ्ज्याङ गाउँपालिका ७ माझीगाउँमा सोलु करिडोर ३३ केभी प्रशारण लाइनको विद्युतको तार विस्तार गर्ने क्रममा पोलबाट खसेर फुयालको मृत्यु भएको प्रहरीको भनाइ छ । ओखलढुंगा प्रहरी निरीक्षक लंक श्रेष्ठका अनुसार विद्युतको तार विस्तारका लागि उनी पोलमा चढेको र अचानक हातमा करेन्ट लागेपछि पोलाबट खसेर ढुंगामा परी उनको मृत्यु भएको हुनसक्ने अनुमान गरिएको छ । घटनापछि प्रहरी घटनास्थल पुगेर शव पोष्टमार्टमका लागि पठाइएको र घटनाको थप अनुसन्धान भइरहेको जिल्ला प्रहरी कार्यलय ओखलढुंगाले जनाएको छ ।
"बालबालिका स्कुल पठाउने कि नपठाउने, अभिभावक अलमलमा","काठमाडौँ: किर्तीपुर ट्यागंलाफाँटकी अभिभावक सर्मिला श्रेष्ठकी छोरी रविना श्रेष्ठ कक्षा ५ मा अध्ययनरत छिन् । विद्यालयबाट श्रेष्ठलाई अब केही दिनमै भौतिक उपस्थितिमा कक्षा सञ्चालन हुने भन्दै फोन आयो । उनले भनिन्, अब केही दिनमै विद्यालय खोल्ने भनेर खबर गर्नुभएको छ । छोरी ५ कक्षामा पढ्छिन् । विद्यालय पठाउने कि नपठाउने अलमलमा परेको छु । बल्खुमा बस्दैआएका दीपेन्द्र शीवाकोटीका छोरा कक्षा ३ मा पढ्छन् । अनलाइन कक्षा चलिरहेको छ । तर, अब छिट्टै स्कुल सञ्चालन हुने भनिएको छ । शीवाकोटी भने छोरालाई स्कुल पठाउन तयार छैनन् । खोप पनि लगाउन पाएको छैन । यस्तो जोखिममा छोरालाई केही भयो भने जिम्मा कसले लिने ? शीवाकोटीले सोधे । निजी स्कुलहरुको छाता संगठन प्याव्सनका उपमहासचिव आर बी कटुवालले भने अब बिस्तारै स्कुलहरु भौतिक उपस्थितिमै सञ्चालन गरिने बताए । उनले भने, सरकारले स्कुल खोल्ने या नखुल्ने भनेर स्थानीय तहलाई अधिकार दिएको छ । परिस्थिति हेरेर खुल्छन् । हामी जनस्वास्थ्यका मादपण्ड पालना गरेर शैक्षिक संस्था खोल्न तयार छौँ । शिक्षाविद् प्राडा विद्यानाथ कोइराला स्कुल सञ्चालन गराउने सन्दर्भमा समानान्तर विकल्प सहित अघि बढ्नुपर्ने बताउँछन् । उनले भने, यदी कुनै विद्यार्थी विद्यालय आउन डराउँछ, अभिभावक पठाउन डराउँछ भने त्यसको समानान्तर विकल्प खोजिनुपर्छ । केटाकेटीले त मास्क लगाउन मान्दैन नी । अभिभावक र विद्यार्थी नै डराएपछि के गर्ने ? स्वास्थ्य मन्त्रालयका प्रवक्ता डा कृष्ण पौडेल कोरोना संक्रमण जोखिम अझै नटरेको बताउँछन् । संक्रमणको जोखिम कायमै छ । मास्कको समुचित प्रयोग, भौतिक दूरी कायम र व्यक्तिगत सरसफाईलाई विशेष ध्यान दिनुपर्छ डा पौडेलले अन्नपूर्णसँग भने । स्वास्थ्य तथा जनसंख्या मन्त्रालयका अनुसार हालसम्म १५ प्रतिशत नागरिकले पूर्ण खोप लगाएका छन् । नेपालमा बालबालिकाहरुका लागि खोप उपयोगमा आएको छैन । सरकारले बालबालिकालाई मध्यनजर गर्दै फाइजर खोप ल्याउने बताए पनि कहिलेसम्म आइपुग्छ यकिन छैन । विज्ञहरुका अनुसार कोरोना संक्रमणबाट जोगिने उत्तम उपाय भनेकै भौतिक दूरी कायम, मास्कको समुचित प्रयोग र पूर्ण खोप हो । स्वास्थ्य मन्त्रालयले संक्रमण जोखिम अझै नटरेकाले स्वास्थ्य मापदण्ड पूर्ण रुपमा पालना गर्न सचेत गराउँदैआएको छ । तर, प्रशासनले अनुमति दिएलगत्तै राजधानी काठमाडौँ लगायत देशभरका अधिकांश स्कुलहरु भौतिक उपस्थिति सहित खुल्न थालिसकेका छन् । यसका लागि सरकारले जारी गरेको स्मार्ट लकडाउन सम्बन्धी कार्यविधि २०७८ ले स्कुल खोल्ने आधार तय गरिसकेको छ । जसमा स्वास्थ्य सुरक्षा मापदण्ड पालना गर्दै परीक्षा सञ्चालन तथा सम्बन्धित कक्षाको कुल क्षमताको ३३ प्रतिशत नबढ्ने गरी आलोपालो समेतको उपयुक्त वैकल्पिक विधि अपनाई भौतिक उपस्थितिमा कक्षा सञ्चालन गर्न सकिने भनिएको छ । त्यसका लागि स्थानीय तहको सिसफारिसमा जिल्ला कोभिड १९ व्यवस्थापन समितिले स्वीकृति दिनसक्ने कार्यविधिमा उल्लेख छ । काठमाडौँ महानगरपालिकाले महानगरभित्रका विद्यालय यसै हप्तादेखि खोल्ने तयारी थालेको छ । स्मार्टलकडाउन कार्यविधि अनुसार काठमाडौँ जिल्ला कोभिड१९ संकट व्यवस्थापन केन्द्र (डीसीएमसी) ले विद्यालय खोल्न सक्ने स्वीकृति दिएपछि महानगरले विद्यालय खोल्ने तयारी थालेको हो । जिल्ला प्रशासन कार्यालय काठमाडौँले शैक्षिक संस्थाहरुमा पठनपाठन गर्नैपर्ने भए सरकारले जारी गरेको स्मार्ट लकडाउनको प्रावधानभित्र रही स्थानीय तहहरुले डिसीएमसीसँग समन्वय गरी स्कुल सञ्चालनको निर्णय गर्नसक्ने जनाएको थियो । कोभिड१९ को दोस्रो लहरसँगै गत बैशाख १६ गतेदेखि नेपाल सरकारले दोस्रोपटक लकडाउन गर्दा देशका सम्पूर्ण स्कुल बन्द गरिएका थिए । विश्व स्वास्थ्य संगठन (डब्लूएचओ) ले विद्यालय ल्याउने र घर पुर्याउने जस्ता बेलामा जोखिममा भएका बालबालिकाप्रति विशेष ध्यान दिनुपर्ने बताएको छ । विद्यालय परिसर र कक्षाकोठामा व्यक्तिव्यक्तिबीच कम्तीमा १ मिटर दूरी कायम गर्नुपर्ने डब्लूएचओको मापदण्डमा उल्लेख छ ।"
दैलेखकी १९ वर्षीया किशोरी बनिन् कांग्रेस वडा सभापति,"दैलेख : दैलेखकी १९ वर्षीया किशोरी स्वस्तिका महत नेपाली कांग्रेसको वडा सभापतिमा निर्वाचित भएकी छिन्। दैलेखको दुल्लु नगरपालिका३ नेपाकी महत भर्खर १९ वर्ष लागेकी हुन्। उनै महत हालै सम्पन्न नेपाली कांग्रेसको १४ औं महाधिवेशनबाट वडा सभापतिमा निर्वाचित भएकी हुन्। महत राजनीतिक वातावरणमै हुर्किएकी हुन्। उनका बुवा भूपेन्द्रजंग महत दैलेख कांग्रेसको उपसभापति थिए। उनको दुई वर्षअघि मृत्यु भएको थियो। बुवा पार्टी उपसभापति हुनुहुन्थ्यो, राजनीतिबाट समाज परिवर्तन गर्ने लक्ष्य उहाँको थियो, स्वस्तिकाले भनिन्, बुबाको सपना पूरा गर्नका लागि स्वास्थ्यकर्मीको बाटो छोडेर राजनीतिमा होमिएकी हुँ। स्वस्तिकाले पछिल्ला दुई वर्ष राजनीतिकलाई नजिकबाट बुझ्न पाइन्। नेपालगञ्ज टेक्निकल कलेजबाट एचएको पढाइ सकेलगत्तै कोरोना संक्रमण सुरु भयो। त्यसपछि उनी गाउँ फर्किइन्। स्वस्तिका वडा सभापतिमा निर्वाचित हुँदा जति खुसी छिन्, त्यति नै जिम्मेवारीले थिचिएको महसुस गरेकी छिन्। मलाई विश्वास गरेर पार्टी र वडामा क्रियाशील सदस्यहरुले सर्वसम्मत वडा सभापतिमा विजयी गराउनु भएको छ,उनले भनिन्, यो विश्वास र भरोसालाई मर्न दिने छैन। पार्टी राजनीतिसँगै उनले पढाइलाई पनि निरन्तरता दिने बताइन्। स्वस्तिकाजस्तै धेरै युवाहरु कांग्रेसको जारी १४ औं महाधिवेशनबाट वडा तहको नेतृत्वमा आएका छन्। राजनीतिमा युवाहरुको प्रवेशले कांग्रेसमा नयाँ आशाको किरण जगाएको नेताहरू बताउँछन्।"
"१२ सय ६८ जनामा कोरोना संक्रमण पुष्टि, ९ को मृत्यु","काठमाडौं : ९ हजार ८७५ नमूना परीक्षणमा १,२६८ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ६ हजार ७५३ नमूनाको पीसीआर र ३ हजार १२२ नमूनाको एन्टिजेन विधिबाट परीक्षण गराइएको थियो। जसमध्ये १,०२४ नमूनाको पीसीआर र २४४ जनाको एन्टिजेन विधिबाट संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै शनिबार २,१९५ जनाले कोरोना जितेका छन्। यो सहित नेपालमा कोरोना जित्नेको संख्या ७ लाख २५ हजार ६५१ पुगेको छ। निको हुने यो ९४५ प्रतिशत हो। मन्त्रालयका अनुसार कोरोनाबाट थप ९ जनाको मृत्यु भएको छ। हाल सक्रिय संक्रमितको संख्या ३१ हजार ८२६ छ। ५५४ जनाको आइसीयू र १७२ जनाको भेन्टिलेटरमा उपचार भइरहेको मन्त्रालयले जनाएको छ।"
आइतबारबाट मनकामना केबुलकार चल्ने,"काठमाडौं : कोरोना संक्रमण बढेसँगै बन्द रहेको मनकामना केबुलकार आइतबारबाट सञ्चालनमा आउने भएको छ । निषेधाज्ञासँगै गएको वैशाख १६ गतेबाट केबुलकार बन्द भएको थियो । मनकामना दर्शन प्रालिका अध्यक्ष राजुबाबु श्रेष्ठका अनुसार स्वास्थ्य सुरक्षा मापदण्ड अपनाएर केबुलकार सञ्चालन गर्न लागिएको हो । उनले भने, 'यात्रुले पनि सुरक्षा मापदण्डलाई पालना गर्नु पर्दछ ।' इच्छाकामना गाउँपालिकाको चेरेसमा स्टेसन रहेको यस केबुलकार चढेर यात्रु एवं भक्तजन गोर्खाको मनकामना मन्दिर दर्शन गर्न जाने गर्दछन् । भक्तजनको भीडभाड हुने चाडपर्वमा एकै दिनमा ९ हजारभन्दा बढी यात्रुले केबुलकारको यात्रा गर्ने गरेको उनको भनाइ छ । मनकामना मन्दिर सञ्चालन गर्ने विषयमा छलफल भइरहेको श्रेष्ठले जानकारी दिए ।"
राप्रपाको महाधिवेशन कात्तिक २७ देखि ३० गतेसम्म काठमाडौँमा,"काठमाडौं : राष्ट्रिय प्रजातन्त्र पार्टी (राप्रपा) को महाधिवेशन आगामी कात्तिक २७ देखि ३० गतेसम्म काठमाडौंमा हुने भएको छ। राप्रपाको नयाँ नीति र नेतृत्व छनोटका लागि हुन लागेको महाधिवेशनका लागि यही भदौ मसान्तभित्र सबै जिल्लाको अधिवेशन सम्पन्न गरिसक्ने बताइएको छ। पार्टीले पहिलो पटक सक्रिय सदस्यबाट महाधिवेशन प्रतिनिधि छनोट गर्ने विधानमा व्यवस्था गरिएको वरिष्ठ नेता राजाराम श्रेष्ठले जानकारी दिए। अहिलेसम्म नगर, जिल्ला र क्षेत्रबाट प्रतिनिधि छनोट हुने व्यवस्था भएकामा यसपटक त्यसको विकल्पमा नयाँ नियम लागू गरिएको छ। काठमाडौँ जिल्लाको नयाँ कार्यसमितिका लागि अधिवेशन शनिबारदेखि सुरु भएको छ। दुई दिनसम्म सञ्चालन हुने उक्त अधिवेशनमा आज उम्मेदवारले मनोनयन दर्ता गर्ने र आइतबार निर्वाचनबाट कार्यसमिति छनोट गरिने छ। अहिलेसम्म २२ जिल्लामा अधिवेशन सम्पन्न गरिएको छ। अधिवेशन भएका जिल्लाबाट स्थानीय तहको निर्वाचनपछि महाधिवेशन गर्न सुझाव आएका छन्। रासस"
शैक्षिक भवन निर्माणमा अनियमिता,"विराटनगर : मोरङको सुन्दरहरैँचा नगरपालिका७ गोठगाउँमा केन्द्रीय कार्यालय रहेको पूर्वाञ्चल विश्वविद्यालयको संरचना निर्माणमा अनियमिता भएको आशंका गरिएको छ । शैक्षिक कार्यक्रम सञ्चालनका लागि विश्वविद्यालयले १७ करोड ७५ लाख अनुमानित लागतमा डेढ वर्षदेखि गोठगाउँमा तीन वटा भवन निर्माण गरिरहेको छ। अनुमानित लागत दुई करोड ७५ लाखमा कृषि (एग्रीकल्चर) कलेज, ७ करोड ५० लाखमा भेरेरिनरी (पशु चिकित्सा) र ७ करोड ५० लाखमा वातावरण कलेजको निर्माण भइरहेको हो । तर आफूसँगै स्थायी प्राविधिक हुँदाहुँदै बाहिरबाट करारका प्राविधिक ल्याएर शैक्षिक भवन निर्माणमा प्रयोग गर्दै अनियमिता भएको पाइएको छ। २०५८ सालदेखि विश्वविद्यालय सेवामा कार्यरत स्थायी शिभिल इन्जिनियरलाई भने विश्वविद्यालयको कार्यकारी परिषद्बाटै निर्णय गरेर गत असार अन्तिमदेखि जिम्मेवारीबिहीन बनाइएको स्रोतले बतायो । जिम्मेवारीबिहीन बनाइएको कारण भने खुलाइएको छैन । एक कर्मचारीका अनुसार आफ्ना स्थायी प्राविधिकले काम गर्न नसक्दा मात्रै बाहिरबाट आउने गर्छ । दक्ष एवं यथेष्ट प्राविधिक आफूसँग उपलब्ध रहेको अवस्थामा उनीहरुलाई कामबिहीन बनाउँदै बाहिरबाट नियमविपरीत प्राविधिक परामर्श सेवा खरिद गर्नु अनियमितता भएको स्रोतले बतायो । सार्वजनिक खरिद ऐनको दफा २९ को उपदफा १ (क) मा सम्बन्धित सार्वजनिक निकायमा उपलब्ध जनशक्तिबाट काम हुन नसक्ने भएमा मात्रै कुनै व्यक्ति, फर्म, संस्था वा कम्पनीबाट पारामर्श सेवा खरिद गर्न सकिने उल्लेख छ । तर ऐनविपरीत डेढ वर्षदेखि भवनको काम गरिरहेको इन्जिनीयरको टिमलाई हटाउँदै सहरी विकास तथा भवन निर्माण विभागसँग सम्झौता गरेर विश्वविद्यालयले निर्माणमा पछिल्लो समय बाहिरका प्राविधिक प्रयोग गरिरहेको हो । विश्वविद्यालयले भवनका नक्सा, लागत स्टिमेट, टेण्डरदेखि निर्माणको काममा गत असार अन्तिमसम्म आफ्नै शिभिल इन्जिनीयर प्रयोय गरेकोे थियो । तर निर्माण अन्तिम चरणमा पुग्न लाग्दा पदाधिकारीले आफूअनुकूल प्राविधिक मगाएर निर्माणको गुणस्तर नियन्त्रण, सुरपभिजन, निरीक्षणसमेतका काममा प्रयोग गर्दै आर्थिक चलखेल गरिरहेको स्रोतले बतायो । भवन निर्माणमा गत साउन १ गतेबाट भवन विभागअन्तर्गतको संघीय आयोजना कार्यान्वयन इकाई मोरङबाट करारका प्राविधिक खटाइएको छ । विश्वविद्यालयले माग गरेपछि दुई संस्थाबीचको सम्झौता अनुसार इन्जिनियर शैलेन्द्रकुमार मण्डल र जयप्रकाश चौधरीलाई खटाइएको इकाई प्रमुख गंगाप्रसाद यादवले बताए । मण्डल र चौधरी इकाईमा कार्यरत करारका प्राविधिक हुन् । विश्वविद्यालयले प्राविधिक सहयोग माग गरेपछि खाली रहेका करारका इन्जिनियरलाई काममा खटाइएको हो, प्रमुख यादवले भने, दुबै जनाले स्थायी इन्जिनियर ब्रह्मदेव चौधरीको मातहतमा रहेर काम गर्नुपर्ने हुन्छ । स्रोतका अनुसार आफ्ना दक्ष जनशक्तिलाई पाखा लगाउँदै विश्वविद्यालयका पदाधिकारीको रोजाइमा रहेका करारका प्राविधिक मगाएर ठूलै आर्थिक चलखेल गर्न खोजिएको छ । उपकुलपति डा यादवराज कोइराला, रजिष्ट्रार नीलमणि पोखरेल, प्रशासन प्रमुख फणिन्द्र गौतम र लेखा प्रमुख खगेन्द्र ढकालको मिलेमतोमा यस्तो गरिएको स्रोतले बतायो । बाहिरबाट प्राविधिक सहयोग मगाउँदा लागतको २ प्रतिशत पारिश्रमिकमै खर्च हुने भएकाले विश्वविद्यालयलाई १५ लाखभन्दा बढीको आर्थिकभार थपिने बताइएको छ। स्थायी संयन्त्रबाट सोचेजस्तो चलखेल गर्न नपाउँदा र विश्वविद्यालयभित्रका इन्जिनियरले आर्थिक पाटोलाई कसिदिँदा बाहिरबाट आफूअनुकूलका प्राविधिक प्रयोग गरिएको आशंका छ । काम गरिरहेकालाई बिना कारण जिम्मेवारीबिहीन बनाउँदै मनोमानी ढंगले बाहिरका इन्जिनियर नियुक्ति गर्नु गलत भएको पूर्वाञ्चल विश्वविद्यालय कर्मचारी संघका अध्यक्ष राजकुमार सापकोटाले बताए । यो बेथितीविरुद्ध संघले यसअघि नै आवाज उठाउँदै उपकुलपति र रजिष्ट्रारको ध्यानआकर्षण गराइसकेको छ । संघले पदाधिकारी सुविधाभोगी भएर व्यक्तिगत सोच हाबी गराउँदा विश्वविद्यालय धराशायी बनिरहेको भन्दै आपत्ति पनि जनाएको छ । 'तलब खाइरहेका आफ्ना प्राविधिकबाटै काम लिनुपर्नेमा बाहिरबाट झिकाएर प्रयोग गरिँदा विश्वविद्यालयलाई आर्थिक भार थपिएको छ,' सापकोटाले भने, 'दोहोरो भुक्तानीले विश्वविद्यालयलाई घाटा हुन्छ ।' उनका अनुसार हालसम्म विश्वविद्यालयले ड्रइङ, डिजाइन र लागत अनुमान तयारीदेखि संरचना निर्माणसम्मका सबै काममा आफ्नै प्राविधिक प्रयोग गरिरहेको थियो । तर अचानक बाहिरबाट ल्याइनुमा केही स्वार्थ मिसिएको उनले बताए । बाहिरबाट परामर्श सेवा नियुक्ति गर्नुपरेमा प्रक्रिया पूरा गर्न विश्वविद्यालयका प्राविधिक जनशक्तिलाई खटाउनुपर्नेमा त्यसो पनि नगरिएको स्रोतले बतायो । विश्वविद्यालय आफै जनशक्ति उत्पादन गर्ने शैक्षिक थलो हो । दक्ष प्राविधिक उत्पादन गरेर बाहिर सप्लाई गरिनुपर्छ, सापकोटा भन्छन्, तर भित्रैका स्थायी एवं दक्ष प्राविधिकलाई पनि सदुयोग गरिएन । उल्टै करारकालाई बाहिरबाट झिकाएर काममा लगाएर चलखेल गर्न खोजियो । उनका अनुसार बाहिरबाट झिकाइएका प्राविधिक पनि निजामति कर्मचारी नभइकन करारका हुनु झन् ठूलो बदमासी हो । विश्वविद्यालयका शिभिल इन्जिनियर देवीप्रसाद कट्टेल भने कार्यकारी परिषद्ले गरेको निर्णयमा आफूले केही बोल्न नमिल्नेभन्दै पन्छिए । विश्वविद्यालयका रजिष्ट्रार नीलमणि पोखरेलले केही समयअघि सम्झौता गरेर संरचना निर्माण र रेखदेखको जिम्मा भवन विभागलाई नै दिइएको बताए । गुणस्तरीय निर्माणको अपेक्षा राखेर सरकारको निकायलाई जिम्मा दिइएको हो, उनले भने, यसअघि विश्वविद्यालयकै प्राविधिकले यो काम हेर्ने गरेका थिए । पोखरेलले भवन निर्माणमा एकरूपता ल्याउन र कुनै पनि प्रश्न उठ्न नदिन निर्माणमा सरकारी संयन्त्रको प्रयोग गरिएको दाबी गरे । निर्माणमा आर्थिक चलखेल नगरिएको र बाहिरका प्राविधिक ल्याउँदा विश्वविद्यालयलाई कुनै आर्थिक भार नपर्ने उनको भनाइ छ ।"
"ओलीको दावी: चीनसँग कुनै सीमा विवाद छैन, यो सरकारले सम्बन्ध बिगार्यो",काठमाडौँ: नेकपा एमालेका अध्यक्ष केपी ओलीले चीनसँग कुनै सीमा विवाद नभएको भन्दै वर्तमान सरकारले अनावस्यक रुपमा चीनसँग तनाब सिर्जना गरेको आरोप लगाएका छन् । 'यो सरकारलाई म चुनौती दिएर भन्न चाहन्छु । चीनसँग कुनै सीमा विवाद छैन । यो सरकारले चीनसँगको सम्बन्ध तनाबग्रस्त बनाउँदै गएको छ । कसलाई खुसी पार्न चीनसँग सीमा विवाद भनेर समिति बनाउनुपर्यो ?' नेता ओलीले भनेका छन् 'यो सरकारलाई म चुनौती दिन चाहन्छु । यो समितिले चीनसँग सीमा विवाद भएको देखाओस् । भारतसँगको सम्बन्ध तनाबग्रस्त बनाउँदै लगेको छ । चीनसँगको सम्बन्ध तनाबग्रस्त बनाउँदै लगेको छ ।' शेरबहादुर देउवा नेतृत्वको सरकारले यसअघि नै हुम्ला जिल्लास्थित चीनसँग सीमा क्षेत्रमा समस्या उत्पन्न भएको भन्दै अध्ययन टोली बनाएको थियो । चीन सरकारले भने नेपालसँग सीमा विवाद नभएको भन्दै विज्ञप्ति जारी गरेको छ । सोही प्रसंग कोट्याउँदै पूर्वप्रधानमन्त्री केपी ओलीले चीनसँग यस सरकारले अनावस्यक रुपमा तनाब उत्पन्न गर्न खोजेको आरोप लगाए । शनिबार राजधानीमा आयोजित महानगरपालिकास्तरीय कार्यक्रमलाई सम्बोधन गर्दै नेता ओलीले यस्तो बताएका हुन् । यस्तै उनले एमसीसीबारे यो सरकार नबोलेको भन्दै असन्तुष्टि व्यक्त गरे । एमसीसीबारे नबोलेको र जनतालाई नझुक्याउन समेत आग्रह गरे । 'शेरबहादुर देउवाजीले भन्नु पर्दैन एमसीसी के गर्ने ? अनि प्रचण्डजीले बोल्नु पर्दैन एमसीसी के गर्ने ? हिजो साइन गर्नुभएको थियो त ! उहाँहरु चुपचाप हुनुन्छ ।' यस्तै उनले विकास हुन्छ भन्ने डरले आफूले शिलान्यास गरेका दुई सय वटा सडक ठेक्का रद्ध गरेको आरोप लगाए । साथै एमाले कसैको बैसाखी टेक्ने पार्टी नभएको समेत उनको भनाइ थियो । नेकपा एकीकृत समाजवादीका अध्यक्ष माधव नेपाल र पुष्पकमल दाहाल प्रचण्डलाई लक्षित गर्दै उनले एक्ला एक्लै चुनाव लडे उनीहरुको जमानत जफत हुने चेतावनी दिए । आगामी चुनावपछि एमालेको एकलौटी सरकार बन्ने समेत उनले ठोकुवा गरे । एमाले कसैसँग बैसाखी टेक्ने पार्टी होइन । हामी जनताको बीचमा जाँदा अरुलाई गाली गरेर होइन काम लिएर जान्छौँ उनले भने । वर्तमान सरकारलाई उनले 'गरिबमारा सरकार' भएको समेत आरोप लगाएका थिए । सुकुम्बासी आयोग खारेज गरेकोमा असन्तुष्टि पोख्दै उनले शेरबहादुर देउवा नेतृत्वको सरकारलाई गरिबमारा सरकार भएको आरोप लगाए । यो सरकारले गरिबमाथि बञ्चरो चलायो । त्यसपछि सरकारले विकास निर्माणका काम भत्काउन थाल्यो नेता ओलीले भने । साथै यस सरकारले कुनै रचनात्मक काम नगरेको पनि उनको आरोप थियो ।
महालक्ष्मी विकास बैंक र सम्यक डायगनोस्टिकबीच सम्झौता,काठमाडौं : महालक्ष्मी विकास बैंक लिमिटेडले आफ्ना ग्राहकका लागि गुणस्तरीय स्वास्थ्य सेवा प्रदान गर्ने उद्देश्यले सम्यक डायगनोस्टिक प्रा लि सँग सम्झौता गरेको छ। उक्त सम्झौता अनुसार ग्राहकले सम्यक डायगनोस्टिक प्रा लि को प्रयोगशालामा स्वास्थ्य परिक्षण गराउँदा १० प्रतिशत आकर्षक छुट प्राप्त गर्न सक्नेछन्। देशका १०३ वटा शाखाहरुबाट बैंकिङ्ग सेवा प्रदान गर्दै आएको महालक्ष्मी विकास बैंक लि ले कोभिड१९ को जोखिमलाई न्यूनीकरण गर्न सकेसम्म डिजिटल बैंकिङ्ग मार्फत कारोबार गरी आफु सुरक्षित भई अरुलाई पनि सुरक्षित राख्न हार्दिक अपिल पनि गरेको छ ।
कांग्रेस वडा अधिवेशन : म्याग्दीका ४५ मध्ये ४१ वडामा सर्वसम्मत,"म्याग्दी : नेपाली कांग्रेसको वडा अधिवेशनअन्तर्गत ४५ वडा रहेको म्याग्दीमा ४३ वडामा नेतृत्व चयन भएको छ। तीमध्ये ४१ वडामा सर्वसम्मत र दुई वडामा निर्वाचनबाट नेतृत्व चयन भएको हो। नेपाली काँग्रेस म्याग्दीका प्रवक्ता अजयमिलन श्रेष्ठले मतदान प्रक्रियाबाट बेनी नगरपालिका५ पुलाचौरमा यामबहादुर बानियाँ र अन्नपूर्ण गाउँपालिका६ घारमा कृष्णप्रसाद बरुवाल वडा सभापतिमा निर्वाचित भएको जानकारी दिए। 'क्रियाशील सदस्यता नवीकरण गरेकाको नामावली अन्नपूर्ण गाउँपालिका१ दोबा र ८ राम्चेको अधिवेशन रोकिएको छ', उनले भने, '४० वडाको सबै विवरण आएको छ। दोबा र राम्चेको अधिवेशन पनि भदौ २३ गतेभित्र नै गर्न सदस्यता नवीकरणका लागि केन्द्रीय समितिमा पहल गरेका छौँ।' सात वडा रहेको धवलागिरि गाउँपालिकाको गुर्जामा केआइसिंह छन्त्याल, लुलाङमा ज्ञानबहादुर पाइजा, मुनामा जङ्गबहादुर भण्डारी, मुदीमा योगेन्द्र घर्ती, मल्कवाङमा अमर छन्त्याल, मराङमा योगेन्द्र गुरुङ र ताकममा थमबहादुर पुन वडा एकाइ सभापतिमा चयन भएका काँग्रेसको पालिका सभापति प्रेम पुनले जानकारी दिए। प्रदेशसभा क्षेत्र (ख) म्याग्दीका उपसभापति मेक पुनका अनुसार मङ्गलाका पाँच वटा वडामा पनि सर्वसम्मत कार्यसमिति चयन भएको छ। कुहुँमा रामबहादुर खत्री, बाबियाचौरमा श्रीभद्र शर्मा, बरंजाको ३ मा टेकबहादुर छन्त्याल, ४ मा लालबहादुर रोका र अर्मनमा तुलसीराम कँडेल सभापतिमा चयन भएका छन्। मालिकाको निस्कोटमा भबहादुर पुन, रुममा चन्द्रबहादुर पुन, डाँडागाउँमा हरिप्रकाश पुन, ओखरबोटमा तमबहादुर पुन, देविस्थानमा भकबहादुर घर्ती, दरबाङमा गोपाल गौतम र बीममा टुकमान गर्बुजा वडा सभापति चयन भएका छन्। वडा नं ८ मा रहेको रघुगङ्गा गाउँपालिकाको बेगमा सूर्य गर्बुजा, भगवतिमा राजकुमार भण्डारी, पिप्लेमा अशोककुमार शाही, दग्नाममा कृष्ण गर्बुजा र चिमखोलामा प्रदीप पाइजा वडा सभापति चयन भएका छन्। झिँ, पाखापानीमा र कुइनेमङ्गलेमा सहमतिमा नेतृत्व चयन गर्ने पहिलेको सहमति भए पनि विद्युत् र सञ्चार सेवा अवरुद्ध भएकाले विवरण प्राप्त नभएको प्रवक्ता श्रेष्ठले बताए। अन्नपूर्ण गाउँपालिकाको भुरुङतातोपानीमा रेखिराम पुर्जा, दानामा सुरत केसी, नारच्याङमा समप्रसाद पुर्जा, शिखमा अर्जुन चोचाङ्गी, घारमा कृष्णप्रसाद बरुवाल र हिस्तानमा खुमबहादुर पुर्जा वडा सभापतिमा चयन भएका छन्। बेनी नगरपालिकाको रत्नेचौरमा कोमल थापा, ज्यामरुककोतमा यामबहादुर कार्की, भकिम्लीमा जसबहादुर पुन, सिङ्गामा सुमन बानियाँ, अर्थुङ्गेमा जीवन पौडेल, बेनी ७ मा रमेशकुमार श्रेष्ठ, ८ मा हिमबहादुर भण्डारी, घतानमा सुवर्ण खत्री र पात्लेखेतमा शिवबहादुर शाही सभापतिमा चयन भएका छन्। नेपाली काँग्रेस म्याग्दीका सभापति खम्बिर गर्बुजाले आन्तरिक एकतालाई बलियो बनाउन छलफल र सहमति गरेर वडा तहमा सर्वसम्मत नेतृत्व चयन भएको बताए। रासस"
"अमेरिकामा कोरोनाबाट दैनिक १५०० को मृत्यु, अफगानिस्तान सहयोग सम्मेलन गरिँदै","संयुक्त राष्ट्रसंघको अफगानिस्तान सहयोग सम्मेलन सेप्टेम्बर १३ मा जेनेभा: अफगानिस्तानका लागि सहयोग सम्बन्धी अन्तर्राष्ट्रिय सम्मेलन आगामी सेप्टेम्बर १३ मा हुने भएको छ । संयुक्त राष्ट्रसंघ सचिवालयका प्रमुख एन्टोनियो गुटेरेसका अनुसार राष्ट्रसंघको आयोजनामा उक्त सम्मेलन जेनेभामा हुनेछ । अफगान नागरिकको साथ र सहयोगका लागि हामी सबै अन्तर्राष्ट्रिय समुदायले एकसाथ जुट्नु जरुरी छशनिबार ट्विटरमार्फत जानकारी दिदै एन्टोनियोले भनेका छन्, त्यसको लागि सेप्टेम्बर १३ मा अफगानिस्तान सहयोग सम्मेलन आयोजना गरिएको छ । तालिबानले सत्ता कब्जा गरेपछि अधिकांश अफगान नागरिकहरु खानाको लागि संघर्ष गरिरहेको र अफगानिस्तानमा चाँडै भोकमरी निम्तिने खतरा रहेको समेत संयुक्त राष्ट्रसंघले जनाएको छ । तालिबानले भने आफूहरु संयुक्त राष्ट्रसंघले गर्ने भनेको सहयोग स्वीका नगर्ने जनाएको छ । चीन आफ्नो मुख्य साझेदारी रहेको र आफूहरु चिनियाँ कोषको भरमा रहेको समेत तालिबानले बताउँदैआएको छ । ००० पञ्जशीर उपत्यका कब्जा गरेको तालिबानको दाबी काबुलः अफगानिस्तानमा नयाँ सरकार गठन हुनुअघि नै तालिबानले पञ्जशीर कब्जा गरेको दाबी गरेको छ । काबुल कब्जा गरेपछि तालिबानी सेनाले शुक्रबार अफगानिस्तानको अन्तिम प्रान्त मानिने पञ्चशीर उपत्यका कब्जा गरेको रिटनर्सले जनाएको छ । पञ्जशीर कब्जाको खुसीयाली मनाउने क्रममा तालिबानले गरेको हवाइ फायरिङबाट १७ जना मारिएको स्थानीय सञ्चारमाध्यम टोलो न्युजले जनाएको छ । टोलो न्युजका अनुसार शुक्रबार रातिदेखि शनिबार बिहानसम्म गरिएको हवाइ फायरिङमा १७ को मृत्यु भएको छ भने ४१ जना घाइते भएका छन् । पञ्जशीर कब्जा गरेको दाबी गर्दै तालिबानले केही दिनअघि देखि खुसीयाली मनाइरहेको बताइएको छ । सोही क्रमममा गरिएको फायरिङमा घटना भएको बताइएको छ । कतिपय सञ्चारमाध्यमले भने तालिबान र तालिबान विरोधीबीच दोहोरो भीडन्त हुँदा सो घटना भएको जनाएका छन् । पञ्जशीर तालिबान विरुद्धको लडाइँमा रहेको बताइन्छ । हिमाल पछाडि लुकेको उक्त प्रान्तमा १ लाख ५० हजारदेखि २ लाख मानिसको बसोबास रहेका छ । ००० थाइल्याण्डका प्रधानमन्त्री अविश्वासको मतबाट बचे बैंककः थाइल्याण्डका प्रधानमन्त्री प्रयुथ चान ओचा र मन्त्रिपरिषद्का अन्य पाँच मन्त्रीले अब सहजै विश्वासको मत पाउने भएका छन् । शनिबार अधिकारकर्मीहरुले संसदबाहिर सरकार विरोधी आन्दोलन चर्काउने योजना अघि सारेसँगै उनी विश्वासको मत पाउने भएका हुन् । प्रधानमन्त्री प्रयुथले विश्वासको प्रस्तावका लागि २६४ मत प्राप्त गरेका छन् भने अविस्वासको पक्षमा २०८ मत प्राप्त गरेका छन् । प्रधानमन्त्री प्रयुथसँगै स्वास्थ्यमन्त्री अनुतिन चार्नभिराकुल र अन्य चार मन्त्रीहरुले समेत विश्वासको मत जितेका छन् । प्रधानमन्त्री प्रयुथले आफूले विश्वासको मत प्राप्त गरेको बताएका छन् । थाइल्याण्डमा प्रधानमन्त्रीलाई हटाउन ४८२ संसदीय मतमध्ये २४२ मतको आवश्यकता हुन्छ । सांसदहरुले प्रधानमन्त्री प्रयुथ र उनको सरकारले कोरोना महामारी नियन्त्रणमा प्रभावकारी कदम नचालेको, भ्याक्सिन उपलब्ध नगराएको, देशमा आर्थिक प्रभाव परेको, अन्तर्राष्ट्रिय कोभ्याक्स वितरणमा सहभागी नहुने निर्णय गरेको अभियोग लगाएका थिए । ००० अमेरिकामा कोभिडबाट दैनिक १५०० को मृत्यु वासिंटन: संयुक्त राज्य अमेरिका कोभिड १९ डेल्टा भेरियन्टको चपेटामा परेको छ । गत जुलाईदेखि अगष्ट महिनासम्म अमेरिकामा सबैभन्दा बढी कोरोनाका नयाँ संक्रमित फेला परिरहेका छन् भने मृत्युदर पनि उकालो लागिरहेको छ । पछिल्लो समय अमेरिकामा हरेक ५५ सेकेन्डमा १ मानिसको मृत्यु हुने गरेको र हरेक १ मिनेटमा १११ मानिस संक्रमित हुने गरेको बताइएको छ । वासिङटन पोष्टका अनुसार पछिल्लो हप्तादेखि देशभर डेल्टा भेरियन्टको कारण दैनिक १५ सय मानिसले ज्यान गुमाइरहेका छन् । डेल्टा भेरियन्टकै कारण बिहीबार मात्र १५ सयको मृत्यु भएको छ । जुन पछिल्लो महिनाकै उच्च मृत्युदर हो । अमेरिकाको एङकरेज डेली न्युजका अनुसार अमेरिकाको हवाई, टेक्सास, भर्जिन आइल्याण्ड, उटाहा, नावेदा, जर्जिया, दक्षिण क्यालिफोर्नीया आदि राज्यहरु सबैभन्दा बढी प्रभावित बनेका छन् । यी राज्यहरुमा सन् २०२० को तुलनामा २०२१ मा मृत्यु हुनेको संख्या बढिरहेको छ । अमेरिकामा करिब ४ करोडभन्दा बढी कोरोनाका संक्रमित फेला परेका छन् भने ४२ लाखभन्दा बढी नयाँ संक्रमित फेला परेका छन् । अमेरिकामा कोभिडकै कारण ज्यान गुमाउनेको संख्या ६ लाख ६२ हजारभन्दा बढी पुगेको छ । अमेरिकाकी राष्ट्रपति जो बाइडेनले सरकारले उपलब्ध गराएको कोभिड विरुद्धको खोप सबै मानिसले लगाए पनि पूर्व राष्ट्रपति डोनाल्ड ट्रम्पका समर्थकले भने अझै पनि खोप लगाउन मानेका छैनन् । ट्रम्प समर्थकहरुले कोभिड विरुद्धको खोप लगाउन नमान्दा डेल्टा भेरियन्टको जोखिम दिनानुदिन बढ्नसक्ने प्रक्षेपण विज्ञहरुले गरेका छन् । ००० दक्षिण अफ्रिकी सर्वोच्च अदालतद्वारा स्थानीय चुनाव स्थगित गर्ने प्रस्ताव खारेज केप टाउन: दक्षिण अफ्रिकाको सर्वोच्च अदालतले आगामी अक्टोबर २७ मा हुने भनिएको स्थानीय चुनाव स्थगित गर्ने प्रस्ताव खारेज गरेको छ । अदालतले निर्वाचन आयोगले शुक्रबार स्थानीय चुनाव स्थगित गर्न अघि सारेको प्रस्ताव खारेज गरेको हो । सर्वोच्चले गरेको खारेजीको निर्णयले स्थानीय तहको चुनाव स्थगनको पक्षमा रहेको शत्ताधारी पार्टी अफ्रिकन नेसनल कंग्रेस (एएनसी)लाई ठुलो झट्का लागेको छ । यता स्थानीय तहको चुनाव लड्न अपेक्षित उम्मेद्वारहरुले आफ्नो उम्मेद्वारी दर्ता गराइरहेका छन् । सर्वोच्च अदालतको निर्णयपछि निर्वाचन आयोगले सोमबारदेखि आगामी निर्वाचन कार्यक्रमको रुपरेखा सार्वजनिक गर्ने घोषणा गरेको छ । स्थानीय तहको चुनाव स्थगित गर्न निर्वाचन आयोगले गत अगष्टमा प्रस्ताव पेश गरेको थियो । सत्ताधारी पार्टीले अक्टोबरको चुनावी मिति नोभेम्बरसम्म सार्न आग्रह गरेको छ। संयोजन: अस्मिता खड्का"
पशुपतिनाथमा शिरमाला चढाइने,"काठमाडौँ: पशुपतिनाथ मन्दिरमा हरेक दिन शिरमाला चढाइने भएको छ । रजनी गन्धा फूलको शिरमाला बनाएर चढाउनु पर्नेमा आर्थिक अभावका कारण अरू फूल पनि प्रयोग हुँदै आएको थियो । उक्त माला भगवान् पशुपतिनाथको शिरमा चढाउने हिन्दू परम्परा छ । चन्दनको व्यवस्था सोमबारदेखि हुनेछ भने शिरमाला भने कोष सञ्चालक परिषद्बाट चालु आर्थिक वर्षको बजेट पारित भएपछि चढाइने छ । पशुपति क्षेत्र विकास कोषमा शुक्रबार सदस्य सचिवमा नियुक्त भएपछि डा मिलनकुमार थापाले पशुपतिनाथमा नियमित रूपमा शिरमाला चढाउने र सबै भक्तजनलाई चन्दनको व्यवस्था गर्ने बताएका हुन् । रजनी गन्धाको मात्र शिरफूल बनाएर चढाउनु पर्नेमा केही समयदेखि अन्य फूल मिसाएर चढाइने गरेकाले यसको व्यवस्था गरिएको हो, उनले भने, सबै भक्तजनले चन्दन नपाउने र पाए पनि परिवारका सदस्यलाई लैजान नपाउने भएकाले सोको व्यवस्था पनि गरिएको छ । थापाले दुवै निर्णय कोषको कार्यसम्पादन समितिको बैठकबाट पारित गर्ने गरी लागू गर्न लागिएको जानकारी दिए ।"
"विश्व समुदायलाई सद्गुरुको अपिल: नेपाल आउनूस्, स्वर्ग खोज्नु पर्दैन !","काठमाडौँ: भारतीय योग गुरु तथा कुशल प्रवचक सद्गुरुले नेपाल प्राकृतिक सौन्दर्यले भरिएको भन्दै विश्व समुदायलाई नेपाल घुम्नका लागि आह्वान गरेका छन् । मानसरोवरको भ्रमणपछि राजधानी फर्किएका सद्गुरुले पत्रकार सम्मेलन गर्दै यस्तो बताएका हुन् । उनले नेपालको प्राकृतिक सौन्दर्यको वर्णन गर्दै अर्को स्वर्ग खोज्नु नपर्ने बताए । हुम्लाको लिमी उपत्याका, तिप्ताला हुँदै कैलाश पर्वत र मानसरोवनको अवलोकन गरी काठमाडौँ आएका उनले नेपालले आगामी १० वर्षमा पर्यटनमा फड्को मार्नसक्ने बताए । चीन प्रवेश नगरिकनै नेपालकै मार्ग भएर मानसरोवर पुगेको यो पहिलो यात्रा समेत थियो । नेपालसँग प्रकृति र संस्कृति छ । नेपाल आउँदा मलाई मन र शरीरमा साकारात्मक उर्जा पैदा हुन्छ । त्यसैल म १५ वर्षदेखि लागातार आउँदैछु । नेपालको प्राकृतिले मानिसलाई आन्नदित बनाउँछन्, शान्ति प्रादन गर्छ । प्राकृतिक सुन्दरतालाई वर्णन गर्ने मसँग कुनै शब्द छैन सद्गुरुले भने । अरु मुलुक औद्योगिक, प्राविधिक रुपमा विकसित रहेको भन्दै उनले थपे, नेपाल आध्यात्मिक, धार्मिक र प्राकृतिक सुन्दरताले भरिपूर्ण छ । हामीले संसारको सबै मुलुकलाई औद्योगिक मुलुकको रुपमा विकास गरिराख्नु जरुरी छैन । साास्कृतिक, प्राकृतिक र पर्यटकीय मुलुक बनाउन पनि जरुरी छ । जुन सम्भावना नेपालसँग मात्रै छ । नेपालको सौन्दर्यलाई नजिकबाट महसुश गर्नेलाई स्वर्ग गइराख्नु नपर्ने उनको भनाइ थियो । उनले भने आँखा खोलेर हेर्नुस् नेपाल सुन्दर छ । नेपाललाई महसूश जसले गर्छ उसले स्वर्गको खोजी गरिराख्नु पर्दैन । मलाई बेलायत, अमेरिका, युरोप त्यतिधेरै घुम्न मन पर्दैन जति नेपाल घुम्न मन पर्छ ।' यस्तै नेपालले आफ्नो सौन्दर्य जोगाइराख्न सकेमा नेपालको सुन्दर भविष्य भएको उनले बताए । तर कुनै पनि राजनीतिक हस्तक्षेप विना नेपालको संस्कृति, आध्यात्मिक, धार्मिक र प्राकृतिक पक्षहरुको संरक्षण गर्नुपर्ने उनको सुझाव थियो । नेपालको हिमाली क्षेत्रसँगै पहाड पर्वतले पनि पर्यटकलाई आकर्षण गर्ने बताए । यहाँका बासिन्दा, संस्कृति, प्राकृतिक सुन्दरता र शान्तपूर्ण वातावरणले झनै उत्सुक बनाउने उनले बताए । उनले अघि थपेका छन् सगरमाथाको विशेषता आफैँ ठूलो छ । तर, सबै सगरमाथा पुग्न कठिन हुन्छ । साना पहाड र पर्वतमा धेरै मान्छे जान सक्छन् । त्यसैले यसको विकास गर्नु पर्छ । साहसिक पर्यटन वाहेकका पर्यटकलाई पनि नेपालले आकर्षित गर्नुपर्ने उनले बताए । समग्रमा नेपालको सांस्कृतिक, आध्यात्मिक, धार्मिक, प्राकृतिक आधारमा नेपालको पर्यटकीय विकास निकै महत्वपूर्ण रहेको उनले सुझाव दिए । 'भारत भन्दा नेपालसँग परम्परागत संस्कृति छ । भक्तपुर प्राचिन सहर हो । यस्ता सहरहरु निर्माण गर्दै जानु पर्छ' उनले भने । सगरमाथासँगै साना हिमालहरुलाई पनि प्रचार गरेर पर्यटक आकर्षित गर्नुपर्ने उनको धारणा थियो । सद्गुरुले भारतमा आधुनिकताले संस्कृति गुमाएको सन्दर्भ जोड्दै नेपालमा पनि त्यस्तै जोखिम रहेको भन्दै सचेत गराएका थिए । नेपालले संस्कृति नगुमाई विकासको बाटो समात्नुपर्ने बताएका थिए । उनले भनेका छन्, 'म पहिला पनि काठमाडौँ आउन चाहन्थेँ । काठमाडौँ प्राचिन र देवताहरुको सहर हो । तर दूर्भाग्यवश काठमाडौँ अहिले सुकुम्बासी बस्ती जस्तै देखिन्छ । जनसंख्या र बासस्थान बढ्दैछ । योजनाविना विकास गरिएको सहरको यो मुख्य समस्या हो । सहरलाई व्यवस्थित र आधुनिक देखाउन चक्रपथ निर्माण गरिएको छ । अब हिमालयन क्षेत्रमा धार्मिक र पर्यटकीय सहरको स्थापना गर्दा योजनाबद्ध तरिकाले विकास गर्नु निकै महत्वपूर्ण छ । हैन भने प्राकृतिक विनास जुनसुकै बेला आउन सक्छ, यो जोखिम कायम नै छ । अब दोस्रो केदारनाथको दूर्दशा देख्नुनपरोस् ।' भारतीय चर्चित सद्गुरु दुई साताका लागि नेपाल भ्रमणमा आएका हुन् । ९ दिनको मानसरोवर यात्रापछि यतिबेला काठमाडौँमा छन् ।"
सिसडोलको फोहोरमाथि बालिकाका पाइला,काठमाडौँ: सिसडोलस्थित फोहोर लगेर 'डम्प' गर्ने स्थानमा जाने हिलाम्मे बाटो हुँदै आफनी हजुर आमासँग घाँस ओसारपसार गर्दै स्थानीय ६ वर्षीया ग्रिष्मा बलामी । कोभिडका कारणले विधालयहरु बन्द भएको हुनाले ग्रिष्मा आफ्नो घरायसी काममा हजुरआमालाई सघाउँदैआएकी छन् । सिसडोल क्षेत्रमा सडकको अवस्था राम्रो नहुँदा स्थानीयलाई समेत आवतजावतमा समस्या परेको छ भने केही दिनदेखि काठमाडौँबाट फोहोर उठाइएको छैन ।
लक्ष्मी बैंकको ऋणपत्र नेपाल स्टक एक्सचेञ्जमा सुचिकृत,"काठमाडौं : लक्ष्मी बैंकद्वारा निष्काशित रु दुई अर्ब मूल्य बराबरको '८५ प्रतिशत लक्ष्मी बैंक डिबेन्चर, २०८८' नेपाल स्टक एक्सचेञ्ज लिमिटेडमा सूचिकृत भएको छ । सूचिकरण पश्चात सो ऋणपत्र नेपाल स्टक एक्सचेञ्ज लिमिटेडमा दोस्रो बजार कारोबार गर्न सकिनेछ । एक कार्यक्रमबीच सो ऋणपत्र सूचिकरण गर्ने सम्बन्धी सम्झौता पत्रमा नेपाल स्टक एक्सचेञ्ज लिमिटेडका निमित्त प्रमुख कार्यकारी अधिकृत निरन्जन फुयाल तथा लक्ष्मी बैंक लिमिटेडका प्रमुख कार्यकारी अधिकृत अजय विक्रम शाहले हस्ताक्षर गरे ।"
नेपालमा आश्रय खोज्दै विदेशी तेस्रोलिंगी,"काठमाडौँ: बंगलादेशी नागरिक राकिबुल हसन (राकिब) २ वर्ष भन्दा बढी काठमाडौँमा बसेर केही महिनाअघि मात्रै क्यानडा गए । काठमाडौँको चण्डोलस्थित एउटा कोठाभित्र तनाब र अन्योलका दुई वर्ष बिताएका थिए उनले । नेपालमा शरणार्थीको हैसियतमा बसेका २५ वर्षीय राकिबको मनस्थितिबाट क्यानडा अवतरण गर्नुअघि सम्म पनि अन्योल र त्रास भने मेटिसकेको थिएन । तेस्रोलिंगी भएकै कारण उनी थातथलो छाडेर सुरक्षित आश्रयको खोजीमा काठमाडौँ आउनुपरेको थियो । यहाँ आएर उनले अंग्रेजी भाषा सिके । केही संघसंस्थासँग सम्बन्ध विस्तार गरे । खासगरी नीलहिरा समाजको आश्रयमा उनी काठमाडौँमा बसेका थिए । नेपाल धेरै हिसाबले हाम्रा लागि सुरक्षित र सुन्दर मुलुक हो । बंगलादेश लगायत अरु देशजस्तो खतरा छैन नेपालमा, उनले क्यानडा पुगेर पनि यही कुरा दोहोर्याएका छन् । खासमा राकिब बंगलादेशबाट भागेर नेपाल आइपुगेका थिए । राकिब बंगलादेशको सानो गाउँ कुलाकाटामा जन्मे। १२ वर्षजतिको हुँदा उनको मनमा अलि बैग्लै यौनिक अनुभूति आउन थाल्यो। १२ वर्षमै उनले आफू पुरुषप्रति आकर्षित छु भन्ने थाहा पाउन थाले । उमेर बढ्दै जाँदा त्यसखाले अनुभूति अझ बढ्न थालेपछि परिवारलाई सुनाए । तर उनको कुरालाई विश्वास गर्न कोही तयार थिएन । जब उनी तेस्रोलिंगी भएको खुल्यो, परिवारले मानसिक सन्तुलन गुमाएको शंका गर्न थाले। मुस्लिम समुदायले उनलाई मस्जिद छिर्न समेत रोक लगायो । समुदायबाटै असुरक्षित हुने डरले परिवार चिन्तित भयो। पढाइ नरोकियोस् भनेर परिवारले उनलाई राजधानी ढाका पठायो। ढाका बस्दा परिवारले आर्थिक सहयोग नगरेको होइन। जेनतेन स्कुले पढाइ सकेर विश्वविद्यालय पढ्न खोज्दा उनले भर्ना पाएनन्। केही विश्वबिद्यालय चहारें तर कसैले भर्ना लिएनन् । पुरुष वा महिला विद्यार्थीलाई अप्ठेरो पर्न सक्छ भनेर मलाई पढ्नबाट वञ्चित गराइयो राकिबले भने । अपमान र तिरष्कारले निरास भएर राकिब एक रात ढाकास्थित पार्कमा एक्लै टहलिरहेका थिए। प्रहरीले सेक्स वर्कर भएको शंकामा पक्राउ गर्यो। राकिबले आफू सेक्स वर्कर नभएको बारम्बार दोहोर्याए तर उनीहरूले सुनेनन्। उल्टै ३४ जना प्रहरीले नै ममाथि जबर्जस्ती गरे, उनी भन्छन्, प्रहरीले मलाई चुरोटले पोलिदिने र अरू यौनजन्य यातना दिए। बजारमा निस्किएर रिक्सा चढ्न खोजेँ। चढेपछि म तेस्रोलिंगी भएको चाल पाएर रिक्सावालाले पनि ओराल्यो। राकिब फेसबुकमार्फत् एक पुरुष समलिंगीको सम्पर्कमा थिए। केहीपछि उनीहरू सँगै बस्न थाले। गोप्य बिहे गरे। करिब चार वर्षअघि ढाकामा केही तेस्रोलिंगीले लैंगिक पहिचानबारे जनचेतनामूलक अभियान थाल्दै थिए। विभिन्न सोसल साइटमार्फत गरिएका ती प्रयासमा उनी पनि जोडिए। रुब्बान नामको एउटा म्यागेजिन प्रकाशित हुन्थ्यो, जसमा लैंगिक अल्पसंख्यकका समाचार सामग्री प्रकाशन हुन्थ्यो। फेसबुक र ट्विटरमा लेख्थे। त्यहाँका अतिवादी मुस्लिम समुदायका लागि यो कुरा पचेको थिएन। उनीहरूको अभियान जति सशक्त हुँदै आयो, त्यति नै अतिवादीहरूको दबाब र धम्की आउन थाल्यो। अभियन्ताहरू क्रमशः देश छाड्न थाले। ज्यान लुकाउनै मुस्किल थियो, क्यानाडा, अमेरिका, बेलायतलगायत मुलुक उड्न थाले। राकिबले पनि क्यानाडास्थित रेन्बो रेलवे नामक संस्थालाई इमेलमार्फत् आफूले बंगलादेश छाड्न चाहेको बताउँदै उद्धार गर्न आग्रह गरे। तर, संस्थाले भन्यो, शरणार्थीको रूपमा आउनुपर्छ। त्यसका लागि अर्को देश जाऊ। शरणार्थी बन्नकै लागि ४ वर्षअघिको ११ मार्चमा उनी नेपाल ओर्लिएका थिए। नेपाल आउँदा सँगै थिए, अरू दुई तेस्रोलिंगी बंगलादेशी आलम र दुर्जेय। त्यसको ठीक १४ दिनपछि अभियानका नेता जुलास मेनन र टोनी मजुमदारको हत्या भयो। हाल तीनैजना बंगलादेशी तेस्रोलिंगी पुनर्वासको रुपमा क्यानडा र अमेरिका पुगिसकेका छन् । यसबीचमा उनीहरुले नेपाललाई आफ्नो देशभन्दा सुरक्षित ठान्छन्। राकिबका साथी आलम र दुर्जेयले पनि काठमाडौंमै अंग्रेजी भाषा सिकेर विभिन्न गैरसरकारी संस्थासँग जोडिएका थिए । तीनै जना नीलहिरा समाजका सदस्यहरूसँग नजिकिएका थिए । आम्दानीको नियमित र बलियो स्रोत नहुँदा उनीहरू नेपाली तेस्रोलिंगी साथीहरूका साथ सुरक्षित ठान्थे । बीडीएस (ब्लु डाइमन्ड सोसाइटी) का साथीहरूले खाना खान घरमा बोलाउँछन्। केही अप्ठेरो पर्दा सहयोग गर्छन्, राकिब भन्छन्। यी तीन बंगालीजस्तै अस्थायी आश्रयको लागि नेपाल आएका दुई पाकिस्तानी महिला समलिंगीको यात्रा पनि सहज थिएन। ५ वर्षअघि पाकिस्तानी चार युवतीले यौनशोषण गरेको बताउँदै त्यहाँस्थित क्रिकेट संघका एक नेताविरुद्ध मुद्दा दायर गरेका थिए । अदालतमा मुद्दा दायर भएसँगै उनीहरू ती नेताको निशाना बन्न थाले। नेता राजनीतिक पहुँचवाला व्यक्ति थिए। चार युवतीमध्ये सन्नी र अरिज राष्ट्रिय स्तरका क्रिकेटर पनि थिए। मुद्दापछि मुख्य तारो बने उनीहरू। नेताले बारम्बार आक्रमण प्रयास गरे। घरमा ढुंगामुढासमेत भयो। तीन वर्षपछि जब अदालतमा मुद्दा फेरि बहस हुने तरखरमा थियो, पीडित युवतीहरू नै छिन्नभिन्न भए। त्यसपछि सन्नी र अरिज काठमाडौं आइपुगे। उनीहरु आफ्नै समुदायको नजरमा फरार सूचीमा छन्। तर हाल उनीहरु पनि पुनर्वासको रुपमा नर्वे पुगेका छन् । नेपाल आउनु अघिसम्म आफ्नो लैंगिक पहिचान लुकाउन बाध्य थिए उनीहरु । उनीहरूलाई अदालतभन्दा बढी भय थियो, आफ्नै समुदायको। मुद्दा व्युँतिएपछि जसरी पनि समलिंगी भएको थाहा हुँदै थियो। जसका कारण समुदायबाटै आक्रमण हुने जोखिम देखेपछि उनीहरू नेपाल आएका थिए। यतिसम्म कि, आफ्नै परिवारबाट पनि उनीहरूलाई संरक्षण भएन। परिवारबाटै बहिस्कृत भएपछि देश छाड्न बाध्य हुनु परेको उनीहरू बताउँछन्। पाँचैजना विभिन्न संस्थाको सहायतामा नेपाल भित्रिएका थिए। केही वर्षको नेपाल बसाइपछि उनीहरु सबै अर्को मुलुक पुनःस्थापना भइसकेका छन् । रेन्बो रेलवे, र्याप, गो फन्डलगायत यौनिक अल्पसंख्यक तथा शरणार्थी क्षेत्रमा काम गर्दै आएका संस्थाबाट उनीहरुले बारम्बार सहयोग पाइरहे । राकिब र उनका साथीहरु नेपाल हुँदै आश्रयका लागि तेस्रो मुलुक पुगिसकेका छन् । हाल उनीहरुको बाटो पछ्याउँदै पाकिस्तानी एकजना 'ट्रान्स म्यान' काठमाडौँ आइपुगेका छन् । उनी आफ्नो बारेमा खासै खुलेर बोल्न चाहँदैनन् । यौनिक पहिचान खुलाउन नसक्नु र समुदायको अपमानविरुद्ध संघर्ष गरिरहेका ती पाकिस्तानी परिवारभित्रै असुरक्षित भएपछि केही महिनाअघि मात्रै कठिन यात्रा तय गरी काठमाडौँसम्म आइपुगेका हुन् । यतिबेला उनी नीलहिरा समाजको सम्पर्कमा छन् । र काठमाडौँमै बसेर विभिन्न संस्थाको सहायताबाट तेस्रो मुलुक पुनर्वासको तयारी गरिरहेका छन् । 'नेपालमा पनि विवाह लगायत कानुनी अधिकार त छैन । तर कम्तिमा यहाँ आफ्नो लैंगिक पहिचान लुकाएर भाग्नु पर्दैन । यसैले पनि म काठमाडौँमा बसिरहेको छु' ती पाकिस्तानीले अन्नपूर्णसँग भने । लैंगिक अल्पसंख्यकका लागि दक्षिण एसियाली मुलुकमध्ये नेपाल तुलनात्मक रूपमा अनुकूल मान्ने गरिन्छ । एलजीबीटी (लेस्बियनमहिला समलिंगी, गेपुरुष समलिंगी, बाईसेक्सुअलद्विलिंगी, ट्रान्सजेन्डर) समुदायका लागि पाकिस्तान, बंगलादेश र भारतभन्दा पनि नेपाल अनुकूल भएको नीलहिरा समाजकी अध्यक्ष पिंकी गुरुङ बताउँछिन्। भन्छिन्, विवाहको सन्दर्भमा केही कानुनी जटिलता त छ तर हाम्रो समाज यौनिक अल्पसंख्यकलाई गर्ने व्यवहारमा अरूभन्दा उदार हो। पाकिस्तानी र बंगलादेशी पाँचै जना तेस्रोलिंगी नीलहिरा समाजको सम्पर्कमा थिए। युएनएचसीआरमा शरणार्थीको परिचय र नीलहिरा समाजको शरण सँगसँगै लिएका थिए। खाने, बस्नेलगायत आधारभुत आवश्यकता नीलहिरा समाजले नै जोहो गरिदिएको थियो। गुरुङ भन्छिन्, उनीहरू सबैलाई सुरुमा हामीले नै आश्रय दियौँ। धेरै समयसम्म हाम्रै साथीसँग बसे। गुरुङका अनुसार केही व्यक्तिगत स्वभावका समस्याबाहेक नेपाली समलिंगी समुदायसँग उनीहरू नजिक भएर बसेका थिए। तर, विदेशी दातृ निकायमार्फत् सहयोग पाउने भएपछि काठमाडौंमै भाडामा बस्न थालेका थिए । यद्यपि, नेपाली समलिंगीहरूसँग नियमित भेटघाट गरिरहन्छन्। पाकिस्तान, बंगलादेशलगायत मुस्लिम प्रभावित मुलुक तेस्रोलिंगीका लागि प्रतिकूल मानिन्छन्। ती देशमा कानुनतः तेस्रोलिंगी समुदायलाई बिहे गर्ने वैधानिकता छैन। यद्यपि, तेस्रोलिंगी भित्रका केही चरित्रलाई विवाहको छुट छ। साथै, मुस्लिम धर्ममा अडिएका सामाजिक संरचना पनि उनीहरू प्रतिकूल छन्। सामान्यतः हिज्रा समुदायलाई पाकिस्तान र बंगलादेशमा विवाहको मान्यता दिइएको छ। तर, महिला समलिंगी वा सेम सेक्सबीचको विवाहलाई मान्यता दिइँदैन। त्यसो त, यौनिक पहिचानबारे अधिकारवादी र कर्मीहरूलाई पनि खुल्लमखुल्ला आवाज उठाउन असहज छ। केही वर्षयता बंगलादेशमा यौनिक अल्पसंख्यकको अधिकारका क्षेत्रमा जुलास र अन्य अभियन्ता सक्रिय थिए। यस्तो कुरा त्यहीँको मुस्लिम अतिवादीका लागि पाच्य थिएन। बंगलादेशको बोन्धु र पाकिस्तानमा अरू केही यस्ता संस्था छन्। तर, तिनीहरू त्यहाँको सामाजिक कुरीति हटाउन सक्षम देखिँदैनन्। अति न्यून संख्यामा रहेका ती संस्थाले स्वतन्त्र रूपमा रहेका हिज्रा समुदायमा यौन स्वास्थ्यका क्षेत्रमा मात्रै काम गर्दै आएका छन्। नेपालको सन्दर्भमा करिब १० लाख समलिंगी रहेको विभिन्न संस्थाका अध्ययनले देखाएका छन्। त्यसमध्ये सबैले आफ्नो लैंगिक पहिचान सार्वजनिक गर्न सकेका छैनन्। यही क्षेत्रमा अधिकारको वकालत गर्दै सञ्चालित विभिन्न संस्थाले समयसमयमा जनचेतनामूलक काम गर्छन्। उनीहरूको लामो प्रयाससँगै नागरिकतामा लैंगिक पहिचान खुलाउन थालिएको छ। यसबाहेक नेपाली समाज यौनिक अल्पसंख्यकप्रति विस्तारै सकारात्मक देखिन थालेको यसका अभियन्ता स्वीकार्छन्। अभियन्ताहरूको भनाइमा नागरिकतामा पहिचान उल्लेख गर्ने सुविधापछि नै हो, लैंगिक परिचय खुलाउने क्रम बढेको छ। नेपालमा हरेक वर्ष एलजीबीटीप्रति सद्भावका लागि काठमाडौंमा र्याली हुने गर्छ । 'रेन्बो र्याली' त्यस्तैमध्येको एक हो । विभिन्न राजनीतिक दलका नेता तथा अभियन्ता त्यस्ता र्यालीमा सहभागी हुने गर्छन् । अभियन्ता भूमिका श्रेष्ठ भन्छिन्, यस्ता कार्यक्रमले पनि हाम्रो समाज केही उदार बन्दैछ भन्ने पुष्टि गर्छन्।"
आकाशमा साइकल चलाउँदै,"काठमाडौं : एउटा डाँडाबाट अर्को डाँडासम्म जोडिने गरी बनाइएका फलामका लामा डोरीहरु लमतन्न टाँगिएका छन्। हावाको बहावसँगै डोरीमा झुन्डिएर ओरालो झरिरहेका मानिसहरुको दृष्य मनमोहक लाग्छ। कोही कहाल्लिएर चिच्चाउँदै आकाशमा झुन्डिरहेका छन् त कोही हावाको वेगसँगै आकाशमै साइकल दौडाउनमा मस्त छन्। अग्लो पहाडको टुप्पोबाट मिनेटभरमै अर्को डाँडाको फेदीमा पुगिन्छ। साइकल भन्नासाथ सडकमा सलल कुद्ने ससानो सवारी सम्झन्छौं हामी। तर भक्तपुरको पाइलटबाबा परिसर पुग्ने जोकोही आकाशमै साइकल कुदाउन सक्छन्। दुई डाँडाको बीचमा साइकल रोकेर मज्जा लिन सक्छन्। क्यानोपीमा दौड्दै खुसी हुन सक्छन्। त्यो पनि फलामको डोरीमा हावाको बहावसँगै। भक्तपुरको ध्याम्पेडाँडामा योयो जिपलाइन सुरु भएको छ। योयो टिमले ध्याम्पेडाँडाको टुप्पा र पाइलटबाबा रहेको स्थानलाई जोडेर जिपलाइन सेवा सुरु गरेको हो। जसमा लङ जिपलाइन ३५०० प्रतिव्यक्ति सर्ट जिपलाइन २००० प्रतिव्यक्ति, स्काइ साइक्लिङ १५०० प्रतिव्यक्ति र क्यानोपी १८०० प्रतिव्यक्ति रकम तिरेर यी खेल खेल्न पाइन्छ। केही समयपछि स्विङ खेल पनि विस्तार हुँदै छ। काठमाडौं उपत्यका नजिकै रहको पाइलटबाबा आश्रममा आन्तरिक तथा बाह्य पर्यटक विस्तार गर्न जीपलाइन तथा सुविधा सम्पन्न होटल सुरुवात गरिएको आयोजक योयो टिमले जानकारी दिएको छ। अनौपचारिक रुपमा यो खेल सुरु भैसकेको छ। केही समयमा नै औपचारिक उद्घाटन गरिने आयोजकले जानकारी दियो।"
संसद अधिवेशन भदौ २३ गते,"काठमाडौँ: सरकारले संघीय संसदको अधिवेशन भदौ २३ गते ४ बजेका लागि बोलाउन सिफारिस गरेको छ । शनिबार बसेको मन्त्रिपरिषद बैठकले भदौ २३ गते बुधबार ४ बजेका लागि प्रतिनिधिसभा र राष्ट्रियसभा दुबै बैठक बोलाउन आह्वान गरेको सरकारका प्रवक्ता कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले जानकारी दिएका छन् । सरकारको सिफारिसपछि अब राष्ट्रपति विद्यादेवी भण्डारीले संसद अधिवेशन आह्वान गर्नेछिन् । गत साउन ३२ गते सरकारले संसद अधिवेशन अन्त्य गरेको थियो । त्यसलगत्तै सरकारले राजनीतिक दल सम्बन्धी अध्यादेश ल्याएको थियो ।"
प्रकाण्डगृहमन्त्री वार्तामा के छलफल भएको थियो ?,"काठमाडौँ: नेत्रविक्रम चन्द विप्लव नेतृत्वको नेपाल कम्युनिष्ट पार्टीले सरकारले विगतमा गरेका सम्झौता कार्यान्वयनमा आलटाल गरेको भन्दै आफ्ना बन्दीहरुलाई रिहाइ गर्न माग गरेको छ । नेकपा र सरकारबीच आफ्ना सम्पूर्ण क्रियाकलाप शान्तिपूर्ण रुपमा सञ्चालन गर्ने, नेपाल सरकारका तर्फबाट लगाइएका नेकपामाथिको प्रतिबन्ध हटाउने र सबै बन्दीको रीहाइ र मुद्दा खारेज गर्ने सहमति भएको थियो । तर, आफ्ना नेता कार्यकर्ता बन्दीको रिहाइ र मुद्दा खारेजीको माग अहिलेसम्म पनि कार्यान्वयन गर्न सरकार गम्भीर नभएको नेकपाले बताएको छ । यसै विषयमा विप्लव नेतृत्वको नेपाल कम्युनिष्ट पार्टीका प्रवक्ता खड्गबहादुर विश्वकर्मा र गृहमन्त्री बालकृष्ण खाण बीच शुक्रबार भेटवार्ता भएको छ । भेटवार्तामा सरकार र नेकपाबीच भएको तीन बुँदे सहमति कार्यान्वयनका विषयमा छलफल भएको नेकपाका नेता प्रकाश शाहीले जानकारी दिए । प्रतिबन्ध फुकुवा गरे पनि एक सय बढी नेता, कार्यकर्ताहरु जेलमा रहेको भन्दै तत्काल रीहा गर्नुपर्ने उनीहरुको माग छ । नेकपाका एक केन्द्रीय नेताका अनुसार पछिल्लो राजनीतिक घटनाक्रमका विषयमा समेत छलफल भएको हो । गृहमन्त्री बालकृष्ण खाणले छलफल सकारात्मक भएको बताए । गत फागुन २० मा केपी ओली नेतृत्वको सरकार र नेकपाबीच तीनबुँदे सहमति भएको थियो । सहमति कार्यान्वयन नभएपछि नेकपाका नेताहरुले शिर्ष नेताहरुलाई भेटेर दबाब दिइरहेका छन् ।"
"कोरोना जस्तै लक्षण भएको स्क्रब टाइफस देखिन थाल्यो, कसरी बच्ने ?","काठमाडौं : स्वास्थ्य तथा जनसङ्ख्या मन्त्रालयले कोभिड१९ सँग मिल्दोजुल्दो लक्षण भएको स्क्रब टाइफस रोग देखिन थालेको जनाएको छ। मन्त्रालयका सहप्रवक्ता डा समिरकुमार अधिकारीले कोभिड१९ का लक्षणसँग मिल्दोजुल्दो रोग स्क्रब टाइफस देखिन थालेको जनाएका छन्। उनले उक्त रोगसँग सचेत रहनसमेत अनुरोध गरेका छन्। कोभिड१९ जस्तै स्क्रब टाइफसमा मानिसलाई उच्च ज्वरो आउने, आँखा रातो हुनु, खोकी, वान्ता, पेट दुखाइ र पखाला सताउनु, सास फेर्न समस्या हुनु धेरै टाउको दुख्नु जोर्नी र मांसपेशी दुख्नु, बिमिरा देखिनु, टोकेको ठाउँमा कहिलेकाहीँ कालो दागजस्ता लक्षण देखिने गर्दछ। स्क्रब टाइफस ओरिन्सिया सुसुगामासी जीवाणुले सङ्क्रमित एक प्रकारको सानो किर्नाको टोकाइबाट मानिसमा सर्ने रोग हो। उनका अनुसार स्क्रब टाइफसले मस्तिष्क, कलेजो, फोक्सोलगायतमा सङ्क्रमण र कहिलेकाहीँ बहुअङ्ग विकार (मल्टी अर्गन डिल्फसन)को अवस्था पनि सिर्जना हुनसक्ने छ। मन्त्रालयले कोभिड१९ सँग मिल्दोजुल्दो भएकाले कोभिड१९ परीक्षण गर्दा नेगेटिभ आए पनि स्क्रब टाइफसको परीक्षण गर्न अनुरोध गरेको छ। स्क्रब टाइफस रोग मुसाको कानमा वा अन्य जीवजन्तुमा हुने सङ्क्रमित किर्नाले मानिसलाई टोकेपछि सर्ने गर्दछ। मन्त्रालयका सहप्रवक्ता डा अधिकारीले समयमा नै रोगको पहिचान गरी औषधि सेवन गरे रोग निको हुने बताए। मन्त्रालयले समयमा नै उपचार नगरे यसले गम्भीररुप लिन सक्ने जनाएको छ। बच्ने उपाय किर्नाको टोकाइबाट बच्न खेत, झाडी वा वनजङ्गलमा जाँदा लामो बाहुला भएको कपडा र उपयुक्त जुत्ता लगाउने र शरीरको खुला भागमा कीटनाशक मलमको प्रयोग गर्ने, घर वरिपरिका खेताबारीमा घाँस धेरै बढ्न नदिने र वातावरण सफा राख्ने, मुसा नियन्त्रणका लागि उपयुक्त किसिमको अन्न भण्डारण गर्नुपर्ने जनाइएको छ।"
भूस्वर्गका दुर्लभ किन्नरीहरू,"दिनेश गौतमकाठमाडौं, सुन्दरकुमार थकालीमुस्ताङ, वसन्त लिम्बुताप्लेजुङ : चाँदीझैं टल्कने हिमटाकुरा। काखमा हिउँ पग्लिएर बनेका हिमताल। विस्तारै खोलाको रूप लिँदै तालको निकास बग्छ। तलका समथर फाँट र थुम्का वन्यजन्तुका आश्रयस्थल हुन्। पर्यटक रमाउने भूस्वर्ग हुन् र हिमाली जनजीवनको मुटु पनि। यो हिमालको दृश्यलाई फेदमा रहेका पहाड र तराईले रङ भरेको छमुलुक बनेको छ। नेपाल हिमालै हिमालको देश हो पनि हो। १५ सय हिमालमध्ये पाँच सय वटा नेपालमा पर्छन्। मुलुकको १५ प्रतिशत भूभाग हिमाली क्षेत्रमा छ। हिमाल जति सुन्दर छन् अनि त्यति नै समुन्नत र समृद्धिको सम्भावना बोकेका पनि। हिमाल चढ्न संसारभरका साहसिक पर्यटक झुम्मिँदा लोपोन्मुख सूचीमा रहेका वन्यजन्तु यतै रमाएको भेटिन्छन्। नेपालको हिमाल, पहाड र तराईले सौन्दर्यता बोकेर मात्रै बसेका छैनन्, लोप हुन लागेका वन्यजन्तु र जडीबुटीलाई पनि संरक्षण दिएका छन्।  कुन वन्यजन्तु हेर्ने ? गाइडको प्रश्नमा नेपाल आउने अधिकांश पर्यटकले निधार तन्काउँछन्। अद्भुत प्रकृति एवं आकर्षक वन्यजन्तु हेर्दा मक्ख पर्छन्। धेरैजसो आगन्तुकको रोजाइ कि ट्रेकिङ हुन्छ कि त वन्यजन्तुको अवलोकन। नेपाल भित्रिने कुल विदेशी पर्यटकमध्ये ६० प्रतिशतभन्दा बढी राष्ट्रिय निकुञ्ज, संरक्षण क्षेत्र तथा अन्य संरक्षित ठाउँमा घुम्न जाने राष्ट्रिय निकुञ्ज तथा वन्यजन्तु संरक्षण विभागले जनाएको छ। दुर्लभ वन्यजन्तु कृष्णसार (ब्ल्याक बक) हेर्न बर्दिया पुग्न सकिन्छ। कृष्णसार संरक्षण क्षेत्रबाट झन्डै ५० किलोमिटर पूर्वदक्षिणमा जाँदा बर्दिया राष्ट्रिय निकुञ्ज पुगिन्छ। बर्दियाका साथै सीमा जोडिएको बाँके राष्ट्रिय निकुञ्जमा पुगे बाघलगायतको वन्यजन्तु देखिन्छ। ताप्लेजुङको पाथीभरा क्षेत्रमा भेटिएको दुर्लभ वन्यजन्तु रेडपाण्डा (हाब्रे)। मुुलुकका मुख्य निकुञ्ज क्षेत्रहरू (पर्सा, चितवन, बाँके, बर्दिया र शुक्लाफाँटा) र आसपासका वन क्षेत्र र जैविक मार्गमा बाघ पाइन्छ। २ हजार मिटरदेखि ४८०० मिटर उचाइको वन क्षेत्रका २४ जिल्ला र ८ संरक्षित क्षेत्र (रारा, शे फोक्सुण्डो, लामटाङ, सगरमाथा, मकालु वरुण निकुञ्ज, ढोरपाटन सिकार आरक्ष तथा गौरीशंकर र कञ्चनजंघा संरक्षण क्षेत्र) मा हाब्रे (रेडपाण्डा) पाइएको छ। यी निकुञ्ज बाघका साथै हात्ती, गैंडालगायतका दुर्लभ वन्यजन्तुको अवलोकनका लागि प्रसिद्ध छन्। चितवन राष्ट्रिय निकुञ्जको स्थापनासँगै मुलुकमा संरक्षणको सुरुआत भएको हो। मुलुकमा २० संरक्षित क्षेत्र छन्। जसले मुलुकको कुल भूभागको २३३९ प्रतिशत ओगटेको छ। मध्यनेपालको गौरीशंकर संरक्षण क्षेत्रमा दुर्लभ हिउँचितुवा पाइन्छ। यो प्रजाति हिमाली पर्यावरणीय स्वच्छताको प्रतीक मानिन्छ। मुलुकको हिमाली क्षेत्रमा ताप्लेजुङको कञ्चनजंघादेखि पश्चिममा अपी नाम्पा संरक्षण क्षेत्रसम्म फैलिएका १२ संरक्षित क्षेत्र हिउँचितुवाको वासस्थान मानिएको छ। हिउँचितुवा पाइने १२ मुलुकमध्ये नेपाल पनि पर्छ। नेपालमा चार सय वटासम्म हिउँचितुवा भएको अनुमान छ। यद्यपि, अहिलेसम्म हिउँचितुवाको देशव्यापी अध्ययन नभएको राष्ट्रिय निकुञ्ज तथा वन्यजन्तु संरक्षण विभागले जनाएको छ। यो क्षेत्रमा जंगली भेडा (नाउर) को पनि वास छ। संखुवासभाको माथिल्लो क्षेत्रमा भेटिएको पुतली। बाघदेखि बाह्रसिंगासम्म र मृगदेखि मयूरसम्मले विचरण गर्ने शुक्लाफाँटा राष्ट्रिय निकुञ्जले पर्यटकलाई लोभ्याउँछ। सरकारले राष्ट्रिय निकुञ्ज तथा वन्यजन्तु संरक्षण विभाग स्थापना गरी यहाँ पाइने वन्यजन्तु, वनस्पति र जैविक विविधतालाई संरक्षण, व्यवस्थापन र सदुपयोग गर्ने काम गरिरहेको छ। वन्यजन्तु र त्यहाँको जैविक विविधता संरक्षणका लागि राष्ट्रिय निकुञ्ज, वन्यजन्तु आरक्ष, सिकार आरक्ष, सरंक्षण क्षेत्र छन्। यो हिमालदेखि तराईका जिल्लासम्म नै छन्। हिमाली क्षेत्रका फूल बिरुवाहरूको फुल्ने होडबाजी हेर्नु र देख्नु अलौकिक छ। हिमाली क्षेत्रमा पाइने वन्यजन्तु हिउँचितुवा, सालक, ढोले, तिब्बतियन ब्वाँसो, हाब्रे, कस्तुरी मृग, चितुवा, नाउर, ब्वाँसो, मारमोट, घोरल, लंगुरलगायतलाई संरक्षण गरेर खुला चिडियाखानाका रूपमा पनि विकास भएको छ। हिमाल हेर्न र चढ्नको लागि मात्रै होइन जैविक विविधताको पनि खानी हो। यहाँको रहनसहनले पनि नयाँ स्वाद चखाइदिन्छ। मनाङमा हिउँ चितुवाको गणनाका क्रममा क्यामेरा ट्रयापिङमा परेको हिउँ चितुवा। मुड फ्रेस पार्ने हिमाल पछिल्लो समय विदेशी पर्यटक मात्र नभई नेपालीमा पनि घुम्ने चाहना बढ्दै छ। खाली समय पाउनासाथ घुम्न हिँड्ने चलनले पनि नेपालीलाई नै हिमालको महत्त्व थप बुझाइदिएको छ। विषेशगरी असोज कात्तिकको समयमा धेरै नेपालीहरू हिमालको बेस क्याम्पसम्म पुग्छन््। अन्नपूर्ण, सगरमाथा, ल्होत्से, कञ्चनजंघा, मकालुलगायतका हिमालका बेसक्याम्पसम्म पुग्ने युवाको संख्या प्रत्येक वर्ष बढ्दै छ। सहरको कोलाहल र कार्यालयको कामको धपेडीभन्दा अलि टाढा, सुन्दर र शान्त स्थानमा बस्न मन परेको बेला हिमाली क्षेत्रका फाँटहरूमा गयो भने मनमा साह्रै आनन्द आउँछ, एक विदेशी प्रोजेक्टमा काम गर्ने रोमा माबो भन्छिन्, हिमालको काखमा पुगेपछि कामको थकाइलाई एकै क्षणमा भुलाइदिन्छ। हिमाल जति अग्ला हुन्छन् त्यति नै हिमाली फाँटहरू फराकिलो र समथर हुन्छन्। जहाँ हजारौँ फूलहरू एकसाथ फुलेका हुन्छ। ताप्लेजुङको याम्फुदिन क्षेत्रमा भेटिएको मुनाल। हेर्दा गजब, संरक्षणमा सकस सन् २००९ मा मुलुकभर बाघको संख्या १ सय २१ थियो। सन् २०१३ मा वयस्क बाघको संख्या १ सय ९८ थियो। सन् २०१३ को तुलनामा करिब १९ प्रतिशतले बाघको संख्या बढेको छ। सन् २०१८ को गणनाअनुसार, बाघको संख्या वृद्धि भई २ सय ३५ पुगेको राष्ट्रिय निकुञ्ज तथा वन्यजन्तु संरक्षण विभागले जनाएको छ। विभागका पर्यावरणविद् हरिभद्र आचार्य भन्छन्, बाघको संख्यामा प्रतिबद्धता नजिक पुगिसकेका छौं। गणना गर्न बाँकी छ। नेपाललगायत विश्वको १३ मुलुकमा मात्र बाघ पाइन्छ। विश्वमै एकसिंगे गैंडाको दोस्रो ठूलो वासस्थान भएको चितवन निकुञ्ज हो। सन् २०१५ मा गरिएको गणनाअनुसार, मुलुकभर ६४५ वटा एक सिंगे गैंडा थिए। एक सिंगे गैंडा नेपाल र भारतमा मात्र पाइन्छ। पूर्वी तराईको कोसी नदीको वहाव क्षेत्रमा अवस्थित कोसी टप्पु वन्यजन्तु आरक्ष विश्वकै अति दुर्लभ अर्नाको लागि चर्चित छ। २०७२ सालमा गरिएको गणनामा अर्नाको संख्या ४ सय ३२ थियो। पछिल्लो गणनाबाट यसको संख्या ४ सय ४१ पाइएको छ। ताप्लेजुङको फुङ्लिङ नगरपालिकाको जंगलमा भेटिएको सालक। २०३२ देखि २०७४ को गणनाको आधारमा अर्नाको वार्षिक वृद्धिदर ८ दशमलव १ प्रतिशत रहेको विभागले जनाएको छ। वन्यजन्तुको संरक्षणको प्रयासका कार्यक्रमपछि वन्यजन्तुको संख्यामा वृद्धि भएको विभागका पर्यावरणविद् आचार्यको भनाइ छ। झन्डै ४० वर्षयता मुलुकमा गरिएको वन्यजन्तु संरक्षणमा केही आशातित सुधार देखिएको छ। वन्यजन्तुको संख्या सुधारोन्मुख छ। कुनै बेला सयको हाराहारीमा रहेको गैंडाको संख्या सात सय नाघेको छ। पर्न छाड्यो हिउँ हिमाली क्षेत्रमा हिउँ कम पर्न थालेको छ। हिउँ नपर्दा डाँडापाखा उराठलाग्दा भए। हिउँ परे पनि पहिलेको जस्तो निश्चित समयमा पर्दैन। कुवा र धारामा पानी जमेर सिसाजस्तै भए पनि हिउँ भने पर्र्दैन। पछिल्लो केही वर्षयता चिसो अत्यधिक बढ्छ, आकाश खुला हुँदा हावा चलिरहन्छ, ताप्लेजुङको हिमाली गाउँ घुन्साका तेन्जिङ शेर्पाले भने, तर, अघिल्ला वर्षहरूमा बाह्रैमहिना हिउँले ढपक्क ढाक्ने पहाड काला छन्। किसानहरूको हिउँसँगको सम्बन्ध निकै गहिरो छ। घुन्साका टासी शेर्पा भन्छन्, हिउँ परेन भने खडेरी लाग्छ। हिउँ नपर्दा स्थान पिच्छेका बासिन्दालाई फरकफरक पीडा पनि छ। कुनै क्षेत्रका स्थानीयलाई बालीनाली बिग्रिन्छ कि भन्ने चिन्ता हुन्छ। ताप्लेजुङको हिमाली क्षेत्रमा भेटिएको डाँफे। मौसमी रूपमा हिउँपर्ने स्थानमा हिउँ परेपछि घुम्न आउने पर्यटकलाई लक्षित गर्दै व्यवसाय गरेर बसेकालाई हिउँ खेल्न आउने ग्राहक नआउने हुन् कि भन्ने पिरलो हुन्छ। बेमौसमको हिमपातले हिमताल फुट्ने, नदी कटान र भूक्षयको जोखिम निम्त्याउने गर्छ। अनुकूल मौसमको हिमपातले जमिनको भित्र तहलाई चिस्यान भर्न रिचार्ज गर्ने भएकाले हिउँदयामको हिउँ वरदान मानिएको हो। अनुकूल मौसमको हिमपातले जमिनको उर्वराशक्ति बढाउनुका साथै अन्नबालीमा लाग्ने विभिन्न रोगहरूको रोकथाम गर्न सघाउ पुर्याउने गर्छ। हिउँ नपर्दा खर्कहरूमा आगलागीको जोखिम पनि उत्तिकै हुन्छ। गत हिउँदमा पाथीभरा क्षेत्रको वनमा लगेको डँढेलो दुई सातापछि मात्रै डँढेलो नियन्त्रणमा आयो। डँढेलोले प्रसिद्ध तीर्थस्थल पाथीभरा मन्दिर नै जोखिममा परेको थियो। हेलिकप्टरबाट पनि डँढेलो नियन्त्रणको प्रयास गरियो। दुई साताभन्दा बढी लागेको डँढेलोले रूख र गोब्रे सल्लाका वर्षौं पुराना रूख जले। हिमाली संरक्षण मञ्चका कार्यक्रम संयोजक रमेश राईले हाब्रेको आहार मालिंगोसमेत जल्दा कति दुर्लभ रेडपाण्डा (हाब्रे) तितरबितर भएको बताउँछन्। मुस्ताङको जोमसोममा फेला परेको लोपोन्मुख हिमाली गिद्ध। मासिँदै वासस्थान वन क्षेत्र नै वन्यजन्तुको प्रमुख वासस्थान हो। पछिल्लो समय वन्यजन्तुको वासस्थानको विनाश भइरहेको छ। अवैज्ञानिक हिसाबले तयार गरिने भौतिक पूर्वधार, विवेकविहीन मानवीय क्रियाकलाप र वातावरण प्रदूषणका कारण वन्यजन्तुको विनाश र उत्पत्ति निरन्तर भइरहन्छ। वन्यजन्तु विनाशको प्राकृतिक प्रवृत्तिलाई मानवीय क्रियाकलापले तीव्रता ल्याउने गर्दछ यसलाई वन्यजन्तुको कृत्रिम कारण भन्न सकिन्छ। अहिले नेपालमा यी विविध कारणले वन्यजन्तु विनाश हुँदै गइरहेका छन्। अविवेकी मानवीय क्रियाकलापले गर्दा बाढी, पहिरो, भूक्षय, खडेरीलगायतका अन्य प्राकृतिक प्रकोपले वन्यजन्तुको वासस्थान नै विनाश भइरहेको छ। यस्तै तीव्र गतिमा बढिरहेको जनसंख्या वृद्धिका कारण मानिसहरूले वन्यजन्तुको वासस्थान तहसनहस पारेका छन्। वनक्षेत्र हुँदै गरिने विकासले वन्यजन्तुको वासस्थानलाई खण्डीकरण गरेको छ भने विकास पछि हुने चहलपहलले पनि धेरै ठूलो असर गरेको छ। पछिल्लो समय विकासका नाममा भइरहेको सडक विस्तारले सबैभन्दा बढी वन्यजन्तुको वासस्थानमा असर गरिरहेको छ। वातावरणीय प्रभाव मूल्यांकन प्रतिवेदनलाई कुल्चेर स्काभेटरको चालकले नै सडक खनेपछि प्राकृतिक विपत्ति निम्ताएको त छ नै, वन्यजन्तुको वासस्थान पनि खण्डीकरण भएको छ। आधुनिकीकरणसँगै मानवीय क्रियाकलापले वायुमण्डल जताततै प्रदूषित बनाएको छ। पर्यटकको मुख्य गन्तव्य बनेका राष्ट्रिय निकुञ्ज तथा संरक्षित क्षेत्रहरू अतिक्रमणको चपेटामा छन्। मानवीय गतिविधिले वन्यजन्तुको वासस्थान खुम्चिएको छ। गुलरिया२ खैरापुरस्थित कृष्णसार संरक्षण क्षेत्र ७ सय ८ बिघा क्षेत्रफलमा फैलिएको थियो। हाल करिब ३ सय ५० बिघा क्षेत्रफल अतिक्रमण भई घर टहरा बनिसकेको छ। वन्यजन्तु पनि आहाराको खोजीमा वा बाटो बिराएर मानव बस्तीमा ज्यान लिएको घटनाहरू बढ्दै गएका छन्। जंगलमै मासु, घास, पानीको व्यवस्थापन गर्नुपर्छ। सीमित क्षेत्रफलमा वासस्थानको पनि व्यवस्थापन गर्नु पर्छ। ताप्लेजुङको कञ्चनजंघा क्षेत्रमा पाइने नाउर। वन्यजन्तुमा अपराध वन्यजन्तु खुला अनि साझा सम्पत्ति मानिन्छन्। यहीं सम्पत्तिको अवैध ढंगले व्यापार भइरहेको छ। वन्यजन्तुको अंग अन्तर्राष्ट्रिय बजारमा महँगोमा बिक्री हुन्छ। गलैंचा, विलासी सजावटका सामग्री तथा ट्याक्साडर्मी (मरेका वन्यजन्तुलाई सचिव आकार दिने काम)को लागि पनि वन्यजन्तुको बजारमा माग बढ्दो छ। बाघको छाला, दाह्रा, नङग्रा अन्तर्राष्ट्रिय बजारमा बिक्री हुन्छ। त्यस्तै गैंडाको खाग र खुरको माग बढी छ। हात्तीको दाह्रा र पुच्छरको रौं बिक्री हुन्छ। त्यस्तै हिउँचितुवाको छालासहितको पञ्जा, दाँत र हड्डीको माग छ। यसको हड्डीलाई पारम्परिक चिकित्सामा बाघको हड्डीको विकल्पको रूपमा प्रयोग गरिन थालिएको छ। चितुवाको छाला र हड्डी र मृगको मासुको माग छ। कृष्णसारको कान, नाइटो पुच्छर चोरी सिकारीको टार्गेट हुने गरेको छ। त्यस्तै भालुको पित्त, कस्तुरीको बिनाको माग छ। बाघलाई स्पेस पनि दिनुपर्छ। बाघको चोरी सिकारी पनि बढी हुने गर्छ। इकालोजिस्ट आचार्यले भने, गैरकानुनी ढंगले सिकार गरे पछि चोरी तस्करी हुने उत्तरतिरै हो। दक्षिणतिर जाँदैन। हङकङ, चीन हुँदै युरोपेली एवं खाडी मुलुकसम्म पुग्छ। राष्ट्रिय निकुञ्ज तथा वन्यजन्तु संरक्षण ऐन, संरक्षित वन्यजन्तुको सिकार गर्न निषेध गरेको छ। गैरकानुनी तरिकाले मारे, घाइते बनाए वा शरीरको कुनै पनि अंगलाई किनबेच गरे पाँच लाखदेखि १० लाख जरिवाना वा ५ देखि १५ वर्षसम्मको जेल सजाय वा दुवै प्रकारको सजायको भागीदार हुनुपर्ने व्यवस्था गरेको छ। मानववन्यजन्तु द्वन्द्व वन्यजन्तु र मानवबीचको द्वन्द्व चुनौतीको रूपमा देखिएको छ। बर्दिया राष्ट्रिय निकुञ्जका अनुसार, सन् २०१९ यता बाँके, बर्दिया र कैलाली जिल्लामा बाघको आक्रमणबाट २३ जनाको ज्यान गएको छ। त्यस्तै वन्यजन्तुबीचको द्वन्द्व पनि छ। कृष्णसारलाई भुस्याहा कुकुर, हुँडार, चितुवाले आक्रमण गर्छ। हिउँचितुवाले नाउर, झारलजस्ता जन्तुको सिकार गरी खाने गर्छ। आहारा नपाउँदा यदाकदा सानातिना याक, चौरीलाई समेत आक्रमण गर्छ। यसले गर्दा हिमाली क्षेत्रका पशुपालकले रिसको झोंकमा हिउँचितुवालाई आक्रमण गर्छन्। बँदेल, बाँदर र दुम्सीले मध्यवर्ती क्षेत्रमा बालीनाली बिगारेर स्थानीयलाई पिरोल्छन्। त्यस्तै हात्ती, बाघले मानवमाथि नै आक्रमण गर्छन्। निकुञ्जभित्र घाँस, मासु, पानीको व्यवस्थापन गर्नुपर्ने चुनौती छ। यसैको लागि पनि द्वन्द्व हुन्छ। पर्यावरणविद् आचार्य ठूलो प्रजाति थ्रेटमा हुने बताउँछन्। द्वन्द्वको अवस्थामा बलियोले निर्धोलाई सिध्याउने हो। आचार्य भन्छन्, मान्छेसँग मुठभेड हुने कारणले पनि खतरा हुन्छ। कञ्चनजंघा, अन्नपूर्ण र मनास्लु संरक्षण क्षेत्रमा पशुधन बिमा योजनाको सुरुआत भइसकेको छ। वन्यजन्तुबाट हुने क्षतिको राहत सहयोग निर्देशिका, २०६९ (दोस्रो संशोधन,२०७४) अनुसार, (हात्ती, गैंडा, बाघ, भालु, चितुवा, जंगली बँदेल, ध्याँसे चितुवा, ब्वाँसो, जंगली कुकुर, मगर गोही, अर्ना, गौरिगाई र अजिंगर)ले संरक्षित क्षेत्र र वन क्षेत्रबाहेक अन्यत्र प्रवेश गरी मानिसको मृत्यु भएमा परिवारलाई १० लाख दिने व्यवस्था गरिएको छ। सख्त घाइतेको प्रकृति हेरी कागजात र विशेषज्ञ चिकित्सकको सिफारिसका आधारमा बढीमा दुई लाखसम्म औषधोपचार खर्च राहत व्यवस्था छ। संशोधित निर्देशिकाले वन्यजन्तुले पशुधनको क्षति गरेमा बढीमा ३० हजार, घरगोठको क्षति गरेमा बढीमा १० हजार र खाद्यान्न बालीको क्षति गरेमा बढीमा १० हजार राहत दिने व्यवस्था छ।  हिउँचितुवा खोज्दै सुवेदी मनाङको नार्पा भूमिमा हिउँचितुवा रिसर्च गर्दै हिउँचितुवा विज्ञ अशोक सुवेदी। तस्बिर : एनटीएनसी एक्याप राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप)मा कार्यरत संरक्षण अधिकृत एवम् हिउँचितुवा विज्ञ कास्की पोखराका अशोक सुवेदी यतिबेला मनाङको नार्पा भूमि गापाको पर्वतीय क्षेत्रमा छन्। सुवेदी लामो समयदेखि हिउँचितुवासम्बन्धी विभिन्न खोज अनुसन्धान तथा त्यसमा रुचि राख्दै आइरहेका छन्। उनी सो विश्वविद्यालयबाट विद्यावारिधि अर्थात् (पीएचडी) कोर्सको लागि चार वर्षीय हिउँचितुवासम्बन्धी प्राविधिक अध्ययन गर्ने उद्देश्यले अहोरात्र मनाङमा खटिएका छन्। सन् २०१९ को जुलाईदेखि समुद्री सतहदेखि चार हजार मिटरको अग्लो उचाइको मनाङस्थित नार्पा भूमि गापाको पर्वतीय क्षेत्रमा उनले हिउँचितुवा रिसर्च सुरु गरेका हुन्। उनका अनुसार हिउँचितुवासम्बन्धी यस प्रकारको अध्ययन नेपालका लागि पहिलो भएको दाबी गरे। हिउँचितुवाको थर्मल इनर्जी ल्यान्ड स्केप अर्थात् हिउँचितुवाको लागि चाहिने शरीरको तापक्रम सन्तुलन गर्दा आवश्यक पर्ने इनर्जीमा आउने परिवर्तन पर्वतीय क्षेत्रको उचाइअनुसार कति निर्भर रहन्छ भन्ने सम्बन्धमा आफूले रिसर्च गरिरहेको उनले बताए। पर्वतीय क्षेत्रको उचाइमा सोलारप्यानल ल्याउने, लैजाने, इकुमेन्ट टुटफुट हुने र हराउने सम्भावना बढी रहेको उनले खुलाए। पर्वतीय क्षेत्रमा वातावरणीय तापक्रम तथा हिउँचितुवाको शारीरिक तापक्रममा पार्ने प्रभाव र त्यसको व्यवस्थापनसम्बन्धी रिसर्चका लागि सामान्य प्रकारले हिउँचितुवाको मोडल खाकासमेत उनले तयार पारेका छन्। मनाङको नार्पा भूिम गापाअन्तर्गत समुद्री सतहदेखि ५५ सय मिटरको अग्लो उचाइको क्षेत्रमा उनले हिउँचितुवा रिसर्च गरेका हुन्। पर्वतीय क्षेत्रमा पाँचपाँच सय मिटरको दूरीमा आठ वटा वातावरणीय स्टेसन खडा गरेका छन्। सो स्टेसन उनले उत्तरदक्षिण मोहडामा फर्काएर उपकरण राखेका छन्। यसरी दुई दिशामा राखिएका स्टेसनका उपकरणले हावाको गति, तापक्रम र सूर्यबाट आउने बिकिरण मापन गर्दै कति ऊर्जा फर्किन्छ भन्ने लगायतको लेखा स्टेसनको सहायताले मापन गर्ने सरक्षण अधिकृत सुवेदीले बताए। मनाङको नार्पा क्षेत्रको ४२ सय मिटरको उचाइको दुई ठाउँमा दुई वटा स्टेसन जडान गरेका छन्। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) तथा माउन्टेन स्प्रिडको संयुक्त टोलीले मनाङका विभिन्न क्षेत्रमा हिउँचितुवा गणना कार्य सम्पन्न गरेको छ। संरक्षण अधिकृत अशोक सुवेदीसहितको टोली ६ जना र अन्य ८ जना गरी १६ जनाको टोलीले मनाङमा क्यामेरा ट्र्यापिङ गर्दै हिउँचितुवा गणनाकार्य सुरु गरेको थियो।"
स्मिता दाहालले गाइन् हिन्दी गीत,काठमाडौं : गायिका स्मिता दाहालले पहिलो पटक हिन्दी गीत गाएकी छन्। इबादत बन गए हो बोलको गीतमा दाहाल र शबाब सबरीको आवाजमा रहेको छ। गीतमा गायक सबरीको संगीत र केआर वाहीको शब्द छ। गीतको भिडियोमा स्मिता आफैँले मोडलिङ गरेकी छन्। गीतमा दाहालसहित भारतीय टेलिभिजनका सफल कलाकार अर्जुन बिज्लानीको अभिनय रहेको छ। स्मिता र अर्जुनको जोडी भिडियोमा रोमान्टिक देखिएको छ। राजीव एस रुयाले निर्देशन गरेको यो भिडियोलाई पूनम यादवले निर्माण गरेकी हुन्। भिडियोमा देहरादुनको मसुरी र उत्तराखण्डको ऋषिकेशको सुन्दरतालाई प्रस्तुत गरिएको छ। उनी नेकपा (माओवादी केन्द्र)का अध्यक्ष पुष्पकमल दाहाल प्रचण्डकी नातिनी हुन्।
"सप्तकोसी कटान क्षेत्र निरीक्षणमा गृहमन्त्री, दिगो समाधानका लागि पहल गर्ने आश्वसन","उदयपुर : गृहमन्त्री बालकृष्ण खाँड सप्तकोसीले कटान गरेको क्षेत्रको निरीक्षण गर्न शनिबार उदयपुर आइपुगेका छन्। मध्यान्न ११:३० बजे नेपाली सेनाको हेलिकप्टरबाट मन्त्री खाँड कटान क्षेत्रको स्थलगत निरीक्षण गर्न बेलका नगरपालिका ८ टप्पु क्षेत्रमा आइपुगेका हुन्। उनले सप्तकोसीले कटान गरेको क्षेत्र, स्थानीयका समस्या, भइरहेका प्रयासका बारेमा बेलका नगरपालिकाका मेयर दुर्गाकुमार थापा, प्रमुख जिल्ला अधिकारी र सुरक्षानिकायका प्रमुखसँग जानकारी लिए। लगातारको बर्षाका कारण सप्तकोसीमा आएको बाढीले भदौ १२ र १३ गते तटिय क्षेत्रमा तीव्र कटान गरेपछि उदयपुरका मात्र करिब एक हजार तीन सय परिवार उच्च जोखिममा रहेका थिए। कोसीले बेलका ८ लाहुरेखोज दक्षिण २ सय मिटर क्षेत्र र श्रीलंका टापुमा कटान गरेपछि वडा नं २,३,९, सप्तरी जिल्लाको सप्तकोशी नगरपालिका र कन्चनरुप नगरपालिकाका बस्ती जोखिममा रहेका थिए। कोसीले टप्पु क्षेत्रको जमिन कटानसँगै बस्तीमा प्रवेश गर्न लागेपछि जिल्ला विपद् व्यवस्थापन समितिको सक्रियतामा तत्काल तीन सय मिटर कटान क्षेत्रमा जिल्ला सिचाई कार्यालयबाट प्राप्त आठ हजार बोरा र ५० थान जालीले तटबन्धन गरी बस्ती जोगाइएको थियो। बस्ती जोखिममा रहेको भन्दै मानव बस्तीको दिगो सुरक्षाको माग गर्दै मेयर दुर्गाकुमार थापा गृहमन्त्रालय पुगेका थिए। मेयर थापाकै आग्रहमा मन्त्री खाँड स्थलगत निरीक्षणमा निस्किएको बताइएको छ। गृहमन्त्रीसँग प्रदेशका सुरक्षा प्रमुखहरुसमेत निरीक्षणमा आएका छन्। त्यसक्रममा गृहमन्त्री खाँणले जनताको जीउधन सुरक्षासँगै कोसीको दिगो समाधानका लागि पहल गर्ने आश्वसन दिएका छन्। उनले प्रभावितको उचित व्यवस्थापन गर्न सुरक्षा प्रमुखलाईसमेत निर्देशन दिएका छन्। टोलीले कटान प्रभावित क्षेत्रको स्थलगत र हवाई अवलोकन गरेको जनाइएको छ। शनिबारै गृहमन्त्री खाँणसहितको टोलीले मेलम्ची नगरपालिकाको मेलम्ची बजार र सो वरपरका क्षेत्र तथा हेलम्बु गाउँपालिकाको वडा नम्बर२ गणेशबजार क्षेत्रको स्थलगत निरीक्षण गरेको थियो।"
गृहमन्त्री खाँणले गरे बाढी प्रभावित क्षेत्रको निरीक्षण,"सिन्धुपाल्चोक : गृहमन्त्री बालकृष्ण खाँणले सिन्धुपाल्चोकको हेलम्बु र मेलम्चीको बाढीपहिरो प्रभावित क्षेत्रको शनिबार निरीक्षण गरेका छन्। गत असार १ र १६ गतेको वर्षाको कारण सो क्षेत्रमा बाढीपहिराले ठूलो धनजनको क्षति भएको थियो। गृहमन्त्री खाँणसहितको टोलीले मेलम्ची नगरपालिकाको मेलम्ची बजार र सो वरपरका क्षेत्र तथा हेलम्बु गाउँपालिकाको वडा नम्बर२ गणेशबजार क्षेत्रको स्थलगत निरीक्षण गरेको थियो। सो अवसरमा गृहमन्त्री खाँणले भत्केका सडक, पुल, घर, कार्यालयलगायतका संरचना निर्माण तथा बाढीपहिरो प्रभावितको उचित व्यवस्थापन गर्न निर्देशन दिए। साथै टोलीले सो क्षेत्रमा बाढीपहिराबाट भएको क्षति तथा पहिरो प्रभावितको अवस्थाबाको बारेमा जानकारी लिएको थियो। गृहमन्त्रीसहितको सो टोलीमा सांसद शेरबहादुर तामाङ, पूर्वमन्त्री मोहनबहादुर बस्नेत, योजना आयोगका उपाध्यक्ष डा विश्व पौडेल, प्रदेशसभा सदस्य युवराज दुलाल र निमा लामा, गृहसचिव टेकनारायण पाण्डे, सडक विभागका महानिर्देशक अर्जुन थापा, सिँचाइ विभागका उपमहानिर्देशक प्रदीप थापा, राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख कार्यकारी निर्देशक अनिल पोखरेल र हेलम्बु गाउँपालिकाका अध्यक्ष निमा ग्याल्जेन शेर्पा सहभागी थिए। सो टोलीले बाढीपहिरो प्रभावित क्षेत्रको स्थलगत र हवाई अवलोकन गरेको जनाइएको छ।"
हामी नेपाली हामी गोर्खाली सार्वजनिक,"काठमाडौं : हामी नेपाली हामी गोर्खालीगीतको भिडियो सार्वजनिक भएको छ। राष्ट्रिय भावनाले ओतप्रोत गीत नेपाल चलचित्र कलाकार संघ यूकेले तयार गरेको हो। गीतमा सुरेश राज पाठक, मधुसुदन थापा मगर र ममता गुरुङको आवाज दिएका छन्। गीतमा कल्पना आङबुहाङको शब्द सिर्जना रहेको उक्त गीतमा अशोक कुमार राईको संगीत दिएका छन्। भिडियोमा रोमियन लिम्बु, ध्रुब दत्त, सिर्जना निलेगंखु, आस्था जोशी, दीपक मैथाने मगर, सन्तोष राई, सन्तोष राई, परशुराम राई, कुमुद पन्त, प्रतिमा दुराज र इन्दु लिम्बुले अभिनय गरेका छन्।"
सानिमा बैंकको तीज विशेष योजना,"काठमाडौं : सानिमा बैंकले तीजको अवसरमा ग्राहकको लागि विशेष योजना सार्वजनिक गरेको छ । यस योजनाअन्तर्गत नारी बचत खाता खोल्दा निःशुल्क डेबिट र क्रेडिट कार्ड, मोबाइल बैंकिङ्ग, मेरो शेयर, डिम्याट खाताका साथै लकर सुविधामा ७५ प्रतिशतसम्म छुट प्रदान गरिनेछ । यसका साथै पहिलो पिओएस कारोबारमा १० प्रतिशत वा रु ५०० सम्मको क्यासब्याक प्रदान गरिनेछ । यसका अतिरिक्त रु ५०० बराबरको एनसेल सिमकार्ड उपलब्ध गराउनुका साथै अमेरिकी डलर ई कार्ड निःशुल्क जारी गरिनेछ । यो योजना भाद्र ३१ गतेसम्म सानिमा नारी बचत खाता खोल्ने महिला ग्राहकका लागि उपलब्ध हुनेछ । सानिमा बैंकले प्रत्येक नारी बचत खाता बापत बैंकको तर्फबाट मासिक रु १ को दरले नारी सामाजिक कोषमा रकम जम्मा गरी सामाजिक कार्यमा खर्च गर्दै आएको छ । उक्त कोषअन्तर्गत हाल पाटन अस्पतालबाट निम्न आर्थिक अवस्था भएका महिलाका उपचारका लागि आर्थिक सहयोग उपलब्ध गराइदै आएको छ । सानिमा बैंकको देशका सातै प्रदेशमा १०४ वटा कार्यालय तथा ९६ वटा एटिएम सञ्चालनमा रहेका छन् ।"
अमेरिकामा कोरोनाबाट दैनिक १५ सयको मृत्यु,"संयुक्त राज्य अमेरिका कोभिड१९ डेल्टा भेरियन्टको चपेटामा परेको छ । गत जुलाईदेखि अगष्ट महिनासम्म अमेरिकामा सबैभन्दा बढी कोरोनाका नयाँ संक्रमित भेटिएका छन् भने मृत्युदर पनि उकालो लागिरहेको छ । पछिल्लो समय अमेरिकामा ५५ सेकेन्डमा एकको मृत्यु हुने गरेको छ । यस्तै १ मिनेटम १११ संक्रमित हुने बताइएको छ । वासिङटन पोष्टका अनुसार पछिल्लो हप्तादेखि देशभर डेल्टा भेरियन्टको कारण दैनिक १५ सयले ज्यान गुमाइरहेका छन्। डेल्टा भेरियन्टकै कारण बिहीबार मात्र १५ सयको मृत्यु भएको छ । जुन पछिल्लो महिनाकै उच्च मृत्युदर हो । अमेरिकाको एङकरेज डेली न्युजका अनुसार हवाई, टेक्सास, भर्जिन आइल्याण्ड, उटाहा, नावेदा, जर्जिया, दक्षिण क्यालिफोर्नीया लगायतका राज्यहरु सबैभन्दा बढी प्रभावित छन् । यी राज्यहरुमा सन् २०२० को तुलनामा २०२१ मा मृत्यु हुनेको संख्या बढेको छ। अमेरिकामा करिब ४ करोडभन्दा बढी संक्रमित नै छन् भने ४२ लाखभन्दा बढी नयाँ संक्रमित छन् । अमेरिकामा कोभिडकै कारण ज्यान गुमाउनेको संख्या ६ लाख ६२ हजारभन्दा बढी पुगेको छ । जो बाइडेनले सरकारले उपलब्ध गराएको कोभिड विरुद्धको खोप सबै मानिसले लगाएपनि पुर्व राष्ट्रपति डोनल्ड ट्रम्पका समर्थकले भने अझैपनि खोप लगाउन मानेका छैनन । ट्रम्प समर्थकहरुले कोभिड विरुद्धको खोप लगाउन नमान्दा डेल्टा भेरियन्टको जोखिम बढ्न सक्ने विज्ञहरु बताउँछन् ।"
स्मार्ट डोकोले ल्यायो 'फादर्श डे अफर',"काठमाडौं : नेपालको अनलाइन मेगास्टोर स्मार्ट डोकोले 'फादर्श डे अफर' ल्याएको छ । हालै आइएमएस ग्रुपले प्राप्ति गरेको यस इकमर्स कम्पनी इकमर्स एपमा नम्बर वान बन्न समेत सफल भइसकेको छ । ग्राहकले हिमालयन बैंकको डेबिट, क्रेडिट र प्रिपेड कार्डबाट अनलाईन भुक्तानी गर्दा १५ प्रतिशत क्यास ब्याक (रु ५०० सम्म), साथै माछापुच्छ्रे बैंकको डेबिट र क्रेडिट कार्डबाट अनलाईन भुक्तानी गर्दा १० प्रतिशत क्यास ब्याक (रु ५०० सम्म) र नेपाल इन्भेष्टमेन्ट बैंकका डेबिट र क्रेडिट कार्डबाट भुक्तानी गर्दा १५ प्रतिशत क्यास ब्याक (रु ५०० सम्म) को छुट पाउनेछन् । स्मार्ट डोकोले दैनिक रुपमा आर्कषक अफर पनि ग्राहकमाझ ल्याएको छ । स्मार्टडोको अनलाइनबाट सामान खरिद गर्दा ग्राहकले हरेक दिन विभिन्न उपहार पाउन सक्नेछन् । स्मार्टडोकोले बुबाको मुख हेर्ने दिनको अवसरमा बेस्ट डिल र डिस्काउन्टको अफर पनि ल्याएको छ । जसअन्तर्गत ग्राहकले गिफ्ट सेट, केक र स्वीट, घडीहरु, विभिन्न प्रकारका खाना, पर्फ्युम हेल्थ एण्ड फिटनेस प्रडक्टमा ६० प्रतिशतसम्मको छुट पाउन सक्नेछन् । ग्राहकले आफ्नो मनपर्ने सामानहरु एन्ड्रोइड र आइओएस दुबैमा स्मार्टडोको एप डाउनलोड गरी वा अनलाइनमार्फत् पनि अर्डर गर्न सक्नेछन् । स्मार्टडोकोसँग हाल १० हजारभन्दा बढी प्रडक्टहरु विभिन्न क्याटेगोरीमा उपलब्ध छन्, जसमा ग्राहकले सजिलैसँग बेबी केयर, इलेक्ट्रोनिक्स, फू्रड एण्ड ग्रोसरिज, कोभिडका अत्यावश्यक सामग्री, हेल्थ एण्ड ब्यूटी, होम एण्ड लिभिङ तथा विभिन्न प्रकारका प्रडक्ट खरिद गर्न सक्नेछन् । स्मार्टडोकोका ग्राहकले काठमाडौं उपत्यकाको रिङरोडभित्र न्यूनतम २५० रुपैयाँको सामान खरिद गर्दा निःशुल्क डेलिभरी समेत उपलब्ध गराएको छ । साथै रिङरोड बाहिरको हकमा न्यूनतम डेलिभरी शुल्कमा सेवा उपलब्ध गराएको छ । यस अफर भाद्र १८ देखि २२ सम्म लागू हुनेछ ।"
फर्छौट नहुँदै चर्कियो विद्यालयको भवन,"गौशाला : विद्यालयको ५ कट्ठा जग्गा बिक्री गरी निर्माण गरिएको भवन फर्छौट नहुँदै चर्किएको छ। गौशाला नगरपालिका ८ स्थित जनता अधारभुत विद्यालय (०६) ढल्केबरका नवनिर्मित दुई कोठे भवनको छत चर्किएको हो। जसले गर्दा बर्षायाममा कोठाभित्र पानी चुहिँदा पनि विद्यार्थीहरु पढ्न बाध्य छन्। कक्षाकोठाको अभावमा विद्यालयले बहुकक्षा विधीमार्फत विद्यार्थीलाई पढाइरहेका छन्। विसं २०६७ सालमा तत्कालीन प्रधानाध्यापक विरेन्द्रकुमार साहको पालामा निर्मित सो भवन अझ हस्तान्तरण हुन नसकेको विद्यालय स्रोतले जनाएको छ। आफूले सम्बन्धित निकायमा गई पटक पटक भवन पर्छौटको लागि गरिएको पहल असफल भएको विद्यालयका प्रधानाध्यापक घनश्याम देवकोटाले बताए। अलपत्र अवस्थामा रहेको सो भवनलाई आफू कार्यभार सम्हाले लगतै फर्निचरको कामकाज गराएर पठनपाठन सुचारु गराएको प्रधानाध्यापक देवकोटाले जानकारी दिए। प्रधानाध्यापक देवकोटाले भने,यस विद्यालयको बेथितीको सम्बन्धमा हरेक जनप्रतिनिधिलाई थाहा छ। उहाँहरु अनेकौपटक अवलोकन गरि जानुभएको छ तर अपसोच, फर्छौटको सवालका कहिबाट प्रयास भएन। तत्कालीन जिल्ला शिक्षा कार्यालय महोत्तरीको ६ लाख ४५ हजारको लागतमा कक्षाकोठा निर्माण भएको विद्यालय व्यवस्थापन समितिका पूर्वअध्यक्ष पृथ्वीबहादुर वलम्पाकीले जानकारी दिए। त्यो भवन बनाउन त्यति रकमले नपुगेपछि थप रकम १ लाख ७५ हजार रुपैयाँ विद्यालयलाई लगानी गर्नुपरेको समितिका अध्यक्ष वलम्पाकीले बताए। उनले भने,विद्यालय भवन निर्माण गर्ने क्रममा विद्यालयको नाममा रहेको ५ कट्ठा जग्गा बिक्री गर्नुपरेको थियो। वि सं २०७२ सालमा यहाँबाट सरुवा भएका तत्कालिन प्रधानाध्यापक विरेन्द्र साहले वरवुझार्थ नगर्दा अहिले विद्यालय समस्यामा छ। भवन पर्छौट तथा बरबुझार्थ गर्न पूर्वप्रधानाध्यापक साहलाई अनेकौं पटक ताकेदा गरिएको गौशाला नगरपालिकाको कार्यालयले जनाएको छ। फर्छौट नभएकै कारण जीर्ण भवनलाई मर्मत गर्न नसकेको गौशाला नगरपालिकाका नगरप्रवक्ता भोजबहादुर दर्लामीले बताए। उनले भने,भवन फर्छौट नभएकै कारण अहिले छत मर्मत हुन सकेको छैन। अहिले परिसरमा रहेको अर्को भवनलाई मर्मत गरी कक्षा संचालन गर्ने तयारी भइरहेको छ।"
"प्रसारण लाइन टावर ढल्यो, चार जिल्लामा विद्युत आपूर्ति बन्द","काठमाडौं : पर्वतमा प्रसारण लाइन टावर ढल्दा विद्युत आपूर्ति बन्द भएको छ। कुश्मा नजिकै रहेको नेपाल विद्युत प्राधिकरणको मोदी खोला विद्युतगृह र निजी क्षेत्रको युनाइटेड मोदी हाइड्रोपावर कम्पनीले निर्माण गरेको मोदी खोला१ जलविद्युत आयोजनाको बीचमा पर्ने टावर पहिरोले शुक्रबार बिहान ढालेको हो। मोदी१ जलविद्युत आयोजनाको विद्युत मोदी सबस्टेसनमा जोड्न कम्पनीले निर्माण गरेको १३२ केभी प्रसारण लाइनअन्तर्गत पर्वतको चुवामा पर्ने ४ नम्बर टावरलाई पहिरोले ढालेको हो। यसबाट निजी क्षेत्रको स्वामित्वमा पर्वत, म्याग्दी र मुस्ताङमा सञ्चालित विद्युतगृहहरुको ६८२ मेगावाट विद्युत राष्ट्रिय प्रसारण प्रणालीबाट विच्छेद भएको छ। साथै, पर्वत, बाग्लुङ, म्यादी र मुस्ताङको विद्युत आपूर्ति बन्द भएको विद्युत प्राधिकरणले जनाएको छ। टावर ढल्दा म्याग्दीमा रहेका ४२ मेगावाटको मिस्त्री खोला तथा ५ मेगावाटको घलेम्दी खोला, मुस्ताङमा रहेको ११२ मेगावाटको थापाखोला र पर्वतको १० मेगावाटको तल्लो मोदी१ जलविद्युत आयोजनाको उत्पादन बन्द भएको हो। प्राधिकरणले टावर मर्मतको काम तत्काल सुरु गर्न र विद्युत आपूर्तिलाई सुचारु गर्न वितरण तथा ग्राहक सेवा गण्डकी प्रादेशिक कार्यालय पोखराका प्रमुख केदार सिलवाल, पोखरा ग्रिड प्रमुख माधव पौडेललगायतको टोलीलाई खटाएको छ। आतपत्कालीन रुपमा इमर्जेन्सी रेस्टोरेसन टावर प्रयोगमार्फत तत्काल काम थाली विद्युतहरु सञ्चालन र वैकल्पिक व्यवस्था गरी विद्युत आपूर्ति सुचारु गर्ने प्रयास भइरहेको प्राधिकरणका कार्यकारी निर्देशक कुलमान घिसिङले जानकारी दिए। लेदो आइरहेका कारण टावर ढलेको स्थानमा हाम्रो टिम जान सकेको छैन, इमर्जेन्सी रेस्टोरेसन टावर प्रयोग गरी जतिसक्दो छिट्टो लाइन सुचारु गर्न प्रयास गरिरहेका छौं, यसका लागि बढीमा ५ दिन लाग्न सक्छ,घिसिङले भने। कालीगण्डकी करिडोर २२० केभी प्रसारण लाइनअन्तर्गत म्याग्दीको दाना सबस्टेसनमा जोडिएका मिस्त्री, थापाखोला र घलेम्दी आयोजनाको विद्युत कुश्मा सबस्टेसन हुदै मोदी१ जलविद्युत आयोजनाको १३२ केभी प्रसारण लाइनमार्फत मोदी सबस्टेसन प्रवाह गरिएको छ। टावर ढलेका कारण अहिले विद्युत प्रवाह बन्द भएको छ।"
अझै किन उठ्न सकेन काठमाडौंका मुख्य चोकका फोहर ?,"काठमाडौं : चार दिनदेखि फोहर उठ्न थाले पनि काठमाडौँका मुख्य मुख्य चोक अझै पनि सफा हुन सकेको छैन। अठार दिनदेखि व्यवस्थापन हुन नसकेको फोहर गत बुधबारदेखि उठाउन थाले पनि कलङ्की, कालीमाटी, खसीबजारलगायत सडक किनारामा फोहरको डङ्गुर अझै उस्तै नै छ। नियमित परेको पानी र हाल फोहर व्यवस्थापन गरिँदै आएको स्थान सिसडोलका स्थानीयवासीले अवरोध गरेपछि काठमाडौँ उपत्यकाको १८ स्थानीय तहको फोहर गत साउन ३२ गतेदेखि उठ्न सकेको थिएन।लामो समयदेखि फोहर सङ्कलन भएर बसेकाले सबै एकैपटक व्यवस्थापन हुन नसकेको काठमाडौँ महानगरपालिकाको भनाइ छ।आगामी तीन दिनभित्रमा यसअघि जम्मा भएर बसेका सबै फोहर सिसडोल लगिने कामपा वातावरण विभगका प्रमुख हरिकुमार श्रेष्ठले जानकारी दिए। अहिले साविकअनुसार नै फोहर व्यवस्थापनको काम भइरहको छ ।'धेरै दिनको सङ्कलित फोहर एकैपटक व्यवस्थापन गर्नुपर्ने भएकाले केही ढिला भएको हो, अहिले नियमितरुपमा फोहर उठिरहेको छ', प्रमुख श्रेष्ठले भने।अठार दिनको अवधिमा करिब १५ हजार मेट्रिकटन फोहर जम्मा भएको बताइएको छ। गत मङ्गलबार कामपा प्रमुख विद्यासुन्दर शाक्यको संयोजकत्वमा काठमाडौंका प्रमुख जिल्ला अधिकारी कालीप्रसाद रिजाल, सडक विभागका महानिर्देशक, प्रहरी वरिष्ठ उपरीक्षकलगायतको बैठकले फोहर उठाउने निर्णय गरेको थियो।मङ्गलबारको बैठकले सिसडोलसम्म जानका लागि बाटो मर्मतको काम सडक विभागले तत्काल गर्ने र सिसडोलका स्थानीय व्यक्तिका समस्याका विषय पनि समाधान गरिने भएपछि आजदेखि फोहर व्यवस्थापन हुन थालेको हो।कामपाले गत साउन ३२ गतेदेखि नै सार्वजनिकरूपमा सूचना जारी गरेर नगरवासीलाई घर बाहिर फोहर ननिकाल्न आग्रह गरेको थियो।सो सूचना सार्वजनिक भएको १८ हप्तापछि फोहर व्यवस्थापनको काम भएको हो। सिसडोलमा विसं २०६२ मा दुई वर्षको मात्र फोहर व्यवस्थापन गर्न सकिने क्षमताको ल्याण्डफिड साइट निर्माण गरिएको थियो तर पटकपटक त्यसैमा माटोले पुर्दै केही विस्तार गरेर अहिलेसम्म नै फोहर व्यवस्थापन गरिँदै आइएको छ। हरेक दिन उपत्यकाबाट एक हजार २०० मेट्रिकटन फोहर सिसडोलमा व्यवस्थापन हुँदै आएको छ।यसमध्ये सबैभन्दा बढी कामपाको मात्र ५०० मेट्रिकटन फोहर निस्किने गर्दछ।निजी र कामपाको गरी दैनिक कम्तीमा २०० गाडी फोहर लाने गरिएको छ। हाल फोहर व्यवस्थापन गरिँदै आएको सिसडोलभन्दा दुई किलोमिटर टाढा बञ्चरेडाँडामा दीर्घकालीन फोहर व्यवस्थापनस्थल निर्माण गरिएको छ।निर्माण भइरहेको दीर्घकालीन ल्याण्डफिल साइट नुवाकोट र धादिङको सिमानामा पर्छ।सोह्र वर्षदेखि नुवाकोटको सिसडोलमा उपत्यकाको १८ स्थानीय तहको फोहर विसर्जन गरिँदै आएको छ।काठमाडौँ उपत्यकाबाट दैनिक उत्सर्जन हुने फोहरमध्ये करिब ७५ प्रतिशत सिसडोलमा व्यवस्थापन गरिँदै आएको छ। रासस"
सानिमा बैंकको शैक्षिक छात्रवृत्ति आवेदन खुला,काठमाडौं : सानिमा बैंकले शैक्षिक छात्रवृत्ति आवेदन खुला गरेकाे छ । सानिमा बैंकले सन् २०१२ देखि काठमाडौं उपत्यका बाहिरका प्रत्येक शाखाहरुबाट कक्षा ११ तथा १२ का लागि स्थायी बसोबास भएका गरिब तथा विपन्न वर्गका २२ जना विद्यार्थीलाई विद्यार्थीकै रोजाईको शैक्षिक संस्था र विषयमा उच्च शिक्षाका लागि छात्रवृत्ति दिँदै आइरहेको छ। सोहि कार्यक्रमलाई निरन्तरता दिदैं बैंकले यस वर्षको लागि पनि छात्रवृत्ति आवेदन खुला गरेको छ। छात्रवृत्तिमा सहभागी हुनका लागि २०७८ भदौ ३१ गतेसम्म आवेदन दिन सकिने बैंकले जानकारी दिएको छ। छात्रवृत्ति सम्बन्धी विस्तृत जानकारी सानिमा बैंकको वेबसाइटबाट लिन सकिन्छ। यस कार्यक्रमअन्तर्गत विद्यार्थीहरुलाई शैक्षिक संस्थामा लाग्ने शुल्कहरु तथा शैक्षिक सामाग्रीहरुका साथै अतिरिक्त मासिक २ हजार नगदवृत्ति सहित दुई वर्षका लागि छात्रवृत्ति दिइने बैंकले बताएको छ। सानिमा बैंकले १०४ वटा शाखा कार्यालय तथा ९६ वटा एटिएमबाट सेवा सञ्चालन गरिरहेको छ।
'मारवलस मी' को दोस्रो सिजनको तयारी,"काठमाडौं : फेसन स्टाइलिस्ट सोन्या गुरुङको मारवलस मी को दोस्रो सिजन बालुवाटारस्थित रोयल एम्पायर बुटिक होटलमा हुने भएको छ । कुनै पनि प्रतिसिपर्धीहरुलाई खुल्ला रुपले समावेश गरिने यस सोमा रङ, लिङ्ग, जात, हाइट, तौलको मुल्याङ्कनमा नभई व्यक्ति विशेषमा रहेको विशेषताको आधारमा प्रतिस्पर्धी छनोट गरिने आयोजकले जनाएका छन् । मारवलस मी (राम्रो म) भन्ने अर्थमा बुझिन्छ भने, सबै व्यक्ति विशेषहरुमा कुनै न कुनै प्रतिभा लुकेको हुन्छ। यो प्रतियोगिताबाट उनीहरुका लुकेका प्रतिभालाई विशेष रुपले दर्शक माझ प्रस्तुत गर्ने तयारी रहेको भोग लस्टकी अध्यक्ष र मार्वलस मी कार्यक्रम संयोजकसिईओ फेसन स्टाइलिस्ट सोन्या गुरुङले बताइन् । यो कार्यक्रममा प्रतिस्पर्धीहरुलाई २० दिनको प्रशिक्षणमा बिभिन्न किसिमको क्रियाकलापहरु गराई उनीहरु भित्र लुकेका प्रतिभाको खोजी गर्ने गरी विभिन्न अनुसन्धानात्मक कार्यक्रमहरु गरी प्रतिभा पहिचान गरी दर्शकमाझ प्रेसित गर्ने कार्यक्रम रहेको छन्। यो कार्यक्रमको मुल्याङ्कन समितीमा ऱ्यापर हाकिम (सुरेन्द्र) गुरुङ लगायतको समिति रहेको छ भने सो कार्यक्रमलाई पूर्ण व्यवस्तित गर्नका लागि नेपालसरकारको कोभिड१९ को मापदण्ड पालना गर्ने गरी ५१ सदस्य समिति गठन गर्ने गरि कार्यक्रम गरिन लागेको कुरा आयोजकले बताए।"
टोकियो पाराओलिम्पिक्समा दुवै हात नभएका पौडी खेलाडीले जिते कीर्तिमानी चार स्वर्ण,"टोकियो : टोकियो पाराओलम्पिक्समा दुवै हात नभएका एक पौडी खेलाडीले चार स्वर्ण जितेका छन् । चीनका जेङ ताओले कीर्तिमानी चार स्वर्ण जितेका हुन् । छोरी, मलाई हेर, मसँग हात नभए पनि म चाहिँदो छिटो पौडिन सक्छु ! एउटा पौडी जितेपछि जेङले छोरीका लागि राखेको भिडिओ सन्देशमा भनेका छन्। बाल्यकालमा करेन्ट लागेर दुवै हात गुमाएका जेङले फ्रीस्टाइल, ब्याकस्ट्रोक र बटरफ्लाई स्पर्धामा कीर्तिमान भङ्ग गर्दै स्वर्ण जितेका हुन्। उनले सबै एकल स्पर्धामा विश्व वा पाराओलिम्पिक्स कीर्तिमान भङ्ग गरेका छन्। बुधवार उनले ५० मि फ्रिस्टाइलमा पाराओलिम्पिक्स कीर्तिमानसाथ जितेको पदकको भने चिनियाँ सामाजिक सञ्जालमा धेरै चर्चा भएको छ। सो पदक चीनले सन् १९८४ मा भाग दिन थालेदेखि पाराओलिम्पिक्समा जितेको ५०० औँ स्वर्ण पदक हो। सो स्पर्धा जितेपछि जेङले पत्रकारहरूलाई भने यो मेरो टोक्यो ओलिम्पिक्समा अन्तिम स्पर्धा भएकोले मैले सबै शक्ति लगाएँ। मलाई लाग्छ यो मेरो उत्कृष्ट प्रदर्शन हो। सोमवार उनले ५० मिटर ब्याकस्ट्रोकमा ३१४२ सेकेन्डको समय निकाल्दै विश्व कीर्तिमान कायम गरेका थिए। सो प्रदर्शन उनले दुई वर्षीया छोरीलाई भिडिओ सन्देश प्रेषित गरेपछि देखाएका थिए। छोरीसँग कुरा गरिरहेको उनको भावुक पलको भिडिओ सामाजिक सञ्जालमा चर्चित बनेको छ। ब्याकस्ट्रोक स्पर्धाका लागि उनी मुखले च्यापेको रुमालको सहायताले पौडी पोखरीमा अडिन्छन्। इन्टरनेटमा उनलाई साँचो प्रेरणा र गर्वको स्रोत भनेर प्रशंसा गरिएको छ। समाचारहरूका अनुसार जेङले दैनिक कम्तीमा १० किलोमिटर पौडेर टोक्योको लागि तयारी गरेका थिए। उनले १३ वर्षको हुँदा पौडी खेल्न सुरु गरेको र त्यसको छ वर्षपछि नेदरल्यान्डमा भएको विश्व च्याम्पिअन्शिपमबाट प्रतिस्पर्धा गर्न सुरु गरेका थिए। सन् २०१२ को लन्डन पाराओलिम्पिक्समा १०० मिटर ब्याकस्ट्रोकमा उनले स्वर्ण पदक जितेका थिए। अहिलेसम्म उनले नौ पाराओलिम्पिक्स पदक जितिसकेका छन्। (बीबीसीबाट)"
एनएमबिका ग्राहकले दराजबाट किस्ताबन्दीमा सामान किन्न पाउने,"काठमाडौं : एनएमबि बैंकले आफ्ना ग्राहक तथा कर्मचारीहरुले नेपालको अग्रणी अनलाईन दराजबाट किस्ताबन्दीमा समान खरीद गर्न पाउने गरी सम्झौता गरेको छ । एनएमबि बैंकका क्रेडिक कार्ड प्रयोग कर्ताले दराजबाट आफुलाई आवश्यक सामानहरु किस्ता बन्दीमा खरिद गर्न सक्नेछन् । यसको लागी ग्राहकले दराजबाट भुक्तानी गरी समान खरिद गर्नेछन र उक्त खरिद रकमलाई एनएमबि बैंकले इएमआईमा रुपान्तरण गर्नेछ । बैंकले आफ्नो सेवा अभिवृद्धि गर्ने क्रममा यस्ता सुविधाहरु ग्राहकमाझ प्रस्तुत गर्दै आइरहेको छ । छुट सम्बन्धि थप जानकारीको लागी  मा ईमेल गर्न सकिनेछ । एनएमबि बैंकले हाल देशभरी १८१ शाखा, १३७ एटीएमहरू, ९ एक्सटेन्सन काउन्टरहरू मार्फत उच्चस्तरीय सेवा प्रदान गर्दै आएको छ ।"
"एमाले अध्यक्ष ओली अस्वस्थ, भेटघाट बन्द","काठमाडौं : नेकपा एमालेका अध्यक्ष केपी शर्मा ओली अस्वस्थ भएका छन्। उनलाई शुक्रबार बेलुकादेखि ज्वरो आएको हो। ओली बालकोटस्थित निवासमै आराम गरिरहेको प्रेस संयोजक रामशरण बजगाईले जानकारी दिए। उहाँलाई हल्का ज्वरो आएको छ। उनले अन्नपूर्णसँग भने,अस्वस्थ भएकाले राजनीतिक भेटघाट र कार्यक्रममा केहि दिन सहभागी हुनुहुन्न । बजगाईंका अनुसार ओली अस्वस्थ भएपछि सघन प्रकृतिका भेटघाटसमेत बन्द गरिएको छ।"
साढे ३ किलो गाँजासहित एक पक्राउ,विराटनगर : विराटनगरमा एक पुरुष लगभग साढे ३ किलो गाँजासहित पक्राउ परेका छन् । विराटनगर महानगरपालिका११ जनपथ मार्गमा नास्ता पसल सञ्चालन गर्दै आएका ३९ वर्षीय भीम कामतलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । कामतले घरको कोठा र गाईको गोठमा भुसले छोपेर बोरामा प्याक गर्दै राखेको अवस्थामा ३ किलो ४ सय ८० ग्राम गाँजा बरामद भएको उनले बताए । प्रहरीका अनुसार कामत गाँजा कारोबारी भएको खुलेको छ । पहाडी जिल्लाबाट ल्याएको गाँजा प्याकेट बनाएर बिक्री गर्ने गरेको पाइएको डीएसपी श्रेष्ठले बताए । गाँजाको कारोबार हुने गरेको सूचनाका आधारमा छापा मार्न प्रहरी पुगेको थियो । गाँजासहित पक्राउ परेका कामतमाथि अनुसन्धान थालिएको श्रेष्ठको भनाइ छ ।
युनिलिभर लिमिटेडको चिया प्रशोधन केन्द्र सिल,"हेटौंडा : म्याद गुज्रिएको चिया फेला पारेपछि हेटौंडाको बहुराष्ट्रिय कम्पनी युनिलिभर लिमिटेडको चिया प्रशोधन केन्द्र सिल गरिएको छ। खाद्य प्रविधि तथा गुण नियन्त्रण कार्यालय हेटौंडाको अगुवाइमा भएको अनुगमनमा बिहीबार म्याद गुज्रिएको चिया फेला पारेको थियो। केन्द्रमा भित्र म्याद गुज्रेका तथा विवरण स्पष्ट नभएको ३० किलोग्रामका ९ सय २० बोरा चिया फेला परेको खाद्य प्रविधि तथा गुण नियन्त्रण कार्यालय हेटौंडाका प्रमुख सोमकान्त रिजालले बताए। म्याद गुज्रिएको र विवरण स्पष्ट नभएको चियापत्तीको नमुना संकलन गरी चिया प्रशोधन केन्द्रमा सिलबन्दी गरेका छौं, उनले भने, थप कारबाहीको लागि फेला परेको चियाको नमुना परीक्षणका लागि खाद्य प्रविधि तथा गुण नियन्त्रण विभागमा पठाएका छौं। उद्योगले रेड लेबल नामको ब्रान्डमा उक्त चिया बिक्री गर्दै आएको थियो। म्याद गुज्रेको चियालाई पुनः म्याद थपेर नयाँ प्याकेट बनाउने काम भइरहेको सूचना आएपछि हामीले अनुगमन गरेका हौं, उपभोक्ता हित संरक्षण मञ्चका केन्द्रीय सदस्य बासु खतिवडाले भने, कानुनबमोजिम उद्योगलाई कारबाही हुनुपर्छ। उपभोक्ताको स्वास्थ्यमा खेलवाड गर्ने छुट कसैलाई नभएको बताउँदै उनले उद्योगले पहुँचको भरमा छुटकारा नपाओस् भनेर खबरदारी गरिरहेको बताए। चियापत्तीको बोरा बाहिर म्याद गुज्रने मिति सन् २०१९ लेखिएको छ। तर, अनुगमनको क्रममा उद्योगले म्याद गुज्रेको उक्त चिया २ सय, ५ सय र १ हजार ग्रामको बट्टामा पुनः प्याक गर्दैै गरेको भेटिएको खतिवडाले बताए। बिहीबार विशेष सूचनाको आधारमा स्थानीय प्रशासन, खाद्य प्रविधि तथा गुण नियन्त्रण कार्यालय, उपभोक्तावादी संघसंस्थाका प्रतिनिधिले उद्योगभित्र रहेको चिया प्लान्टको अनुगमन गरेको थियो। उद्योगले अनुगमाको क्रममा सञ्चारकर्मीलाई भने उद्योगभित्र प्रवेश गर्न रोक लगाएको थियो। यस विषयमा प्रतिक्रिया लिन खोज्दा उद्योगका प्रतिनिधिहरू सम्पर्कमा आउन चाहेनन्। २७ वर्षदेखि सञ्चालित उद्योगले साबुन, पेस्ट, सेम्फुलगायतका सामग्री उत्पादन गर्दै आएको छ।"
"सुनसान बन्दै नेपाली फिल्म, के गर्दैछन् फिल्मकर्मी ?","काठमाडौँ: कोरोना महामारीको असर चलचित्र क्षेत्रमा पनि नराम्ररी पर्यो । कोरोना संक्रमण फैलिँदै जाँदा सरकारले देशभर लकडाउन गर्यो । यससँगै सबै फिल्म हलहरु बन्द भए । छायांकनमा जाने तयारीमा भएका सबैजसो फिल्मको काम रोकियो । कतिपय फिल्महरु छायांकन गर्दागर्दै बीचमै रोक्नुपर्ने भयो । अन्तत: हरेक वर्ष १०० भन्दा बढी फिल्म उत्पादन गर्ने नेपाली फिल्म उद्योग महामारीकै कारण सुनसान हुन पुग्यो । यसै साता काठमाडौँ उपत्याकामा जिल्ला प्रशासनले हल खुलाउन अनुमति दिए पनि तत्काल हल खुलाउन सकिने अवस्था देखिएको छैन । यसबीचमा सिंगो फिल्म क्षेत्र ठप्प हुँदा हजारौँको संख्यामा रहेका फिल्मकर्मी तथा कलाकारहरुको दैनिकी कस्तो रह्यो त ? महामारीले उनीहरुलाई कसरी असर पार्यो ? यसबारे अन्नपूर्ण पोष्टले फिल्म क्षेत्रका प्रतिनिधि पात्रहरुसँग केही प्रश्नहरु गरेको थियो । ००० दयाराम दाहाल, चलचित्र विकास वोर्डका अध्यक्ष चलचित्रकर्मीहरुको लागि बोर्डले आपतकालीन समयमा साथ सहयोग गर्दैआएको दाहाल बताउँछन् । दुई वर्षदेखि बोर्ड पनि बजेट बिहीन रहेको र हल समेत खुल्न नसकेका कारण यस क्षेत्रमा धेरै असहजता देखिएको उनको भनाइ छ । काठमाडौँ उपत्याकामा प्रशासनले हल खुलाउन अनुमति दिए पनि तत्काल हल खुलाउने वातावरण नभएको उनले बताए । सबै नेपाली जनताहरुले कोरोना विरुद्धको खोप लगाएपछि र अन्य व्यवस्थापनका काम सकेपछि मात्रै हल खुल्ने उनी बताउँछन् । ००० अभिनेता दयाहाङ राई, अभिनेता लकडाउन सुरु भएसँगै राईको 'कबड्डी ४' हलमा जाने तयारी भइरहँदा रोकिएको छ । फिल्म २ नम्बरी छायाँकन गर्दागर्दै रोकियो । यद्यपि सुस्ताएको नेपाली चलचित्रलाई माथि उकास्न सरकारले धेरै सहायता गर्नसक्ने राईको भनाइ छ । चलचित्र क्षेत्रका व्यक्तिहरु र सरकारवाला मिलेर यसलाई कसरी अघि लैजाने भनेर छलफल गर्न आवश्यक रहेको उनी बताउँछन् । कलाकारहरुले मनोरञ्जनको माध्यमबाट राजनीति, साँस्कृतिक, आर्थिक सबै क्षेत्रको बारेमा सन्देश दिने भएकोले देशको लागि सिनेमा क्षेत्र महत्वपूर्ण रहेको राई बताउँछन् । फिल्महरुको सुटिङ नै बन्द भएपछि राई हाल रंगमञ्च साथै सर्ट फिल्महरुमा समय दिइरहेका छन् । कोरोनाका कारण नेपाली चलचित्र क्षेत्रमा धेरै असर पुगेकोमा उनको चिन्ता छ । ००० सुरक्षा पन्त, अभिनेत्री सुरक्षा पन्तको आमाफिल्म लकडाउनकै कारण हलमा रिलिज हुँदाहुँदै रोकिएको थियो । कोरोनाको कारण यस फिल्मबाट सोचेअनुसार नाफा आउन नसकेको उनले बताइन् । बन्दका कारण 'आमा' फिल्मलाई विदेशमा प्रर्दशन गर्न नपाएपछि उक्त फिल्मबाट सोचेअनुसार आम्दानी लिन नसकेको उनको तर्क छ । पन्तका अनुसार लकडाउनको समयमा धेरै कलाकारहरु घरमै बसेकाले सरकारले कलाकारका लागि केही सहायता गर्नुपर्ने उनको राय छ । मनोरञ्जनको माध्यमबाट सिनेमा क्षेत्रले देशका लागि केही गर्न सक्ने थियो । तर यसलाई नजरअन्दाज गरेर राज्य अघि बढ्यो, जसले गर्दा सिनेमा क्षेत्रलाई ठूलो असर पुगेकोमा पन्तको चिन्ता छ । सिनेमा क्षेत्रसँगै अन्य क्षेत्रमा पनि जोडिएका कलाकारहरुलाई त अहिलेको समय कटाउन केही गाह्रो नभएको तर दिर्घकालीन रुपमा फिल्म क्षेत्रलाई आफ्नो करिअर बनाएका र यसैबाट जीविकोपार्जन गर्नेहरुलाई धेरै समस्या रहेको उनी बताँउछिन् । यो समय सरकारले सिनेमा क्षेत्रलाई अनलाईनमार्फत प्रदर्शन गर्न सक्यो भने पनि चलचित्र क्षेत्रमा केही उकास्न सहज हुने पन्तको सुझाव छ । महामारीका बीच नेपाली फिल्महरु सुस्ताए पनि पन्तलाई भने भ्याइनभ्याइ छ । यसबीचमा उनी सर्ट फिल्म, म्युजिक भिडियोमा व्यस्त भइन् । यससँगै नयाँ फिल्मको कार्यशालाका लागि चितवन जाँदै छिन् । ००० विल्सन विक्रम राई, अभिनेता नेपालमा हलहरु बन्द भएपछि विल्सन पनि फुर्सदमा छैनन् । कुनै न कुनै काममा आफूलाई व्यस्त राखिरहेका विल्सन हाल विश्व चलचित्रलाई नियाल्दै रहेको बताउँछन् । जन्मथलो झापामा केही सर्ट फिल्मसँगै खेतीबालीमा रमाइरहेका छन् उनी । सूर्य बोहोराले निर्देशन गरेका हेल्लो जिन्दगीमा विल्सन पनि मुख्य कलाकारको रुपमा प्रस्तुत हुँदै थिए । तर कोरोनाका कारण सबै काम अन्त्यतिर पुगिसके पनि बन्द गर्नुपरेको उनले बताए । विल्सन र उदय सुब्बाको निर्देशनमा बन्न लागेको आकाशे खेतीपनि कोरोनाकै कारण थन्किएको छ । उक्त फिल्ममा एक करोड लगानी गरिएको थियो । केही म्युजिक भिडियो र कथाहरु लेखनमा व्यस्त रहेका विल्सन भन्छन्, कोरोनाको पहिलो प्रभाव चलचित्रलाई नै पर्यो। यसको अन्त्य नभएसम्म चलचित्र क्षेत्र पनि उठ्न सक्दैन जस्तो लाग्छ । विल्सन अहिले आफ्नै तक्मेबूढा युवट्यूव च्यानलमा सर्ट कमेडियन सिरिजहरु प्रर्दशन गर्दैछन् । कलाकारहरुले कुनै न कुनै माध्यमबाट कला देखाउनुपर्ने भएकोले फिल्मबाट नभएर पनि अरुबाट पनि देखाउन सकिने उनको भनाइ छ । ००० डा सचिन घिमिरे, फिल्म मेकर कोरोनाले गर्दा ठूलो लगानीमा निर्माण गरिएको सचिनको फिल्म पनि रोकियो । सचिनका अनुसार हल तुरुन्तै संचालन गर्नुपर्ने भन्दा पनि कोरोना विरुद्धको खोपको लागि सरकारलाई सबै चलचित्रकर्मीहरुले दबाब दिनु उपयुक्त हुन्छ । पहिले सबै जनतामा खोप पुगपछि र सबै सुरक्षित छन् भनेपछि मात्रै बिस्तारै हलहरु खुलाउनुपर्ने उनको राय छ । डा घिमिरे भन्छन्, 'अहिलेको सबै नागरिकलाई खोपको व्यवस्था गर्न राज्यलाई झकझकाउनुपर्ने समय हो ।' कम लगानीमा निर्माण भएका फिल्म, जुन हलमा पनि कम चल्ने, डिजिटलमार्फत पनि हलको जत्तिकै नाफा कमाउन सकिने फिल्महरु भने अनलाईन प्लेटफर्म अनुसार प्रर्दशन गर्न सकिने उनी बताँउछन् । अहिले नै हल संचालन गर्दा पनि ५० प्रतिशतको दरले दर्शक राख्दा उल्टै घाटा नै हुने र अन्य व्यवस्थापन मिलाउन सहज नहुने उनले बताए । सबै फिल्म मेकरहरुले सरकारलाई खोपको लागि कडाइ गरी जनताको सुरक्षा गराउन दबाबमूलक कामहरु गर्नुपर्ने उनले बताए । साथै सरकारले कोरोनाका कारण बन्द हुन पुगेका नेपाली फिल्महरुलाई सहुलियत दिनुपर्ने उनको भनाइ छ । धेरै लगानीमा बनिसकेका फिल्महरु जुन कोरोनाका कारण रोकिए, ती फिल्महरुलाई सरकारले विशेष सहुल्यत दिनुपर्ने सचिनको माग छ । व्यक्तिगत रुपमा भने सचिनका लागि महामारीको अवधि केही लाभदायी बन्यो । चलचित्र क्षेत्र नै अन्यौलमा रहेका बेला सचिनको फिल्म पुन्टेको पाङग्रेले नेपाल पानोरमाको फिक्सन विधातर्फ पुरस्कार हात पार्न सफल बन्यो । ००० रामशरण पाठक, निर्देशक चलचित्र क्षेत्रलाई अब नयाँ तरिकाले अघि बढाउनुपर्ने पाठकको भनाइ छ । लकडाउनको कारण पाठकको भने कुनै पनि फिल्मलाई असर पुगेन । सरकार, कलाकार सबै मिलेर चलचित्र क्षेत्रलाई माथि उकास्न सहयोग हुने उनको भनाइ छ । यो समय भनेको नयाँ फिल्म मेकरहरुलाई आफ्नो सीप देखाउने अवसर पनि भएकाले महामारीलाई अवसरको रुपमा पनि सदुपयोग गर्न सकिने उनको सुझाव छ । 'नयाँ फिल्म मेकरहरुले डिजिटलमार्फत आफ्ना सीप प्रस्तुत गर्न सक्नेछन् । कलाकारहरु पनि सिनेमा क्षेत्र मात्र नभई अन्य व्यवसायमा जोडिनु विपद्को बेला आवश्यक नै हो' पाठकले भने । ००० गौरव पहारी, अभिनेता गौरव पनि यस अवधिमा सर्ट फिल्मतिरै लागे । महामारीका बेला कलाकारहरुले कुनै न कुनै माध्यमबाट आफ्नो कला देखाउन सकिने उनको तर्क छ । नयाँ सिकाइका लागि पनि कलाकारहरुले आफ्नो कला लगातार अघि बढाइरहनुपर्ने उनले बताए । म्युजिक भिडियोबाटै पनि कला देखाउन सकिने भएकाले यसलाई पनि उपयुक्त प्लेटफर्मको रुपमा प्रयोग गर्न सकिने उनले बताए । ००० अनुराग कुंवर, कलाकार के यो मायाफिल्मबाट फिल्म करिअर सुरु गरेका अनुराग महामारीका कारण आफ्नै व्यवसायमा व्यस्त बने। धेरै फिल्म झैँ महामारीका बीच उनले गरिरहेका केही फिल्मका काम पनि रोकिएपछि आफ्नै व्यवसायमा समय दिएको उनी बताउँछन् । कुंवरका अनुसार चलचित्र क्षेत्र उठानका लागि सरकारले हल संचालन गर्न दिनुपर्छ भन्ने नै छ । अनलाइनको माध्यमबाट विकल्पको खोजी गर्न सकिने उनको तर्क छ ।"
शानदार शुक्लाफाँटा,"कञ्चनपुर सदरमुकाम महेन्द्रनगरबाट सात किलोमिटर यात्रा गरेपछि पुगिन्छ शुक्लाफाँटा राष्ट्रिय निकुञ्ज। जहाँ पहिलोपटक पुग्नेले भन्छन् आहा ! यस्तो पनि स्थान हाम्रै देशमा छ ? बाह्रसिंगे हुल बनाएर दौड्दै गरेको दृश्यदेखि चराचुरुङ्गीको चिरबीर आवाजले अशान्त मन पनि एकैछिनमा शान्त हुन्छ, अनि समय बितेको पत्तो हुँदैन। अशान्त मन शान्त भयो, सबैले एक पटक घुम्नै पर्ने स्थान रहेछ, पहिलोपटक शुक्लाफाँटा घुम्न पुकेकी काठमाडौंकी प्रतिमा अर्यालले भनिन्, बाह्रसिंगेको हुलले मनै लोभ्यायो, तालमा पौड्ने गोहीको त कुरै नगरौं, समय बितेको पतै भएन। जंगली हात्ती, पाटेबाघ, चितुवा, बाह्रसिंगे, जरायो र चित्तलजस्ता जनावरले प्रख्यात निकुञ्ज पर्यटकका लागि आकर्षक गन्तव्य हो। यहाँ घुम्न र रामाउन पुग्नेका लागि तिनै संरक्षित जंगली जनावरले मनोरञ्जन दिलाउँछन्। त्यसमध्ये बाह्रसिंगेले यहाँ पुग्नेको ध्यान केन्द्रित गर्छ। सिङमा पनि ६६ वटा हाँगा हुने भएकाले पर्यटकलाई रोचक लाग्नु स्वभाविकनै हो। आँखै अगाडि देखिने बाह्रसिंगाको समूहले यहाँ आउने आगन्तुकको मन लोभ्याउँछ। धेरै पर्यटक यो दृश्य आफ्नो मोबाइल र क्यामरामा कैद गर्न पछि पर्दैनन्। यसै क्षेत्रको रानी ताल र अन्य ससाना तालहरूमा मगर गोहीहरू प्रशस्त पाइन्छन्। शुक्लाफाँटा राष्ट्रिय निकुञ्जको प्रवेशद्वारबाट २४ किमि दुरीमा शुक्लाफाँटाको विश्वको सबैभन्दा ठूलो घाँसे मैदान (फाँट) छ। जुन फाँटमा एकैपटक सयौं बाह्रसिंगेको झुण्ड देखिन्छ। फाँटमा राजा महेन्द्रले २०२४ सालमा सिकार खेलेको थिए भने एक रात बास बसेका थिए। हाल दुधिया क्याप्प भन्ने ठाउँमा राजा महेन्द्र बास बसेका स्थानीय बताउँछन्। उक्त मैदानमा बाह्रसिंगेका समूह चरिरहेका हुन्छन्। त्यती मात्र नभई शुक्लाफाँटाको घाँसे मैदानमा मयुर नाचेको दृश्यले त आगन्तुकको मनै लोभ्याउँछ। उक्त फाँटमा पाठेबाघको दृश्यसमेत देख्न सकिन्छ। शुक्लाफाँटाको पूर्वीतर्फ बग्ने चौधर खोला, बकौला र फाँट पाठेबाघ देखिने ठाउँ हुन्। शुक्लाफाँटा घुम्ने मुख्य सिजन फागुनदेखि असासम्म हो। बसन्त ऋतुमा त शुक्लाफाँटामा फुल्ने रंगीविरंगी फूलहरूले आगन्तुकलाई स्वर्गको आभास दिलाउँछ। निकुञ्जभित्र अन्य थुप्रै सानाठूला धेरै फाँटा छन्। जहाँ विभिन्न प्रजातीका चराचुरुङ्गी देख्न पाईन्छ। निकुञ्जको पूर्वी सेक्टरमा हिरापुर फाँट छ त्यहाँ कृष्णसार संरक्षण गरिएको छ। निकुञ्ज प्रवेश गर्ने दुईवटा बाटो छन्। एउटा रानी ताल भएर फाँट पुगिन्छ भने अर्को बर्काेलाको बाटो। फाँटमा पर्यटकहरूका लागि काठका ४ वटा मचान बनाइएका छन्। उक्त मचानबाट पर्यटकहरूले शुक्लाफाँटाको दृश्य अवलोकन गर्न सक्छन्। शुक्लाफाँटा भित्रै रानी ताल छ। त्यहाँ रानी तालसँगै अन्य ससाना तालहरू पनि छन्। त्यहाँ प्रशस्त रूपमा गोही र चराचुरुङ्गीहरू देख्न सकिन्छ। करिब ८१० वर्ष पहिला यहाँका सिंहपाल राजाका रानीहरूले नुहाउने ताल भएकाले उक्त तालको नामाकरण रानी ताल राखिएको इतिहास छ। दिउँसो तीन बजेभित्र निकुञ्ज प्रवेश गरिसक्नु पर्छ। अध्यारो नहुँदै बाहिरिसक्नुपर्ने निकुञ्ज प्रशासनको नियम छ। निकुञ्जको महाकाली नदी छेउ पिपरियामा हात्तीसार छ। त्यहाँ हात्ती चढ्न पाइन्छ। आगन्तुकको समयअनुसार हात्तीमा जंगल सफारीको समेत सुविधा छ। शुक्लाफाँटा निकुञ्जको छेउमै सुविधासम्पन्न शुक्लाफाँटा जंगल कटेज सञ्चालनमा छ। त्यहाँ आगन्तुकहरूका लागि जंगल सफारी गर्न जिप गाडीको व्यवस्था हुन्छ। शुक्लाफाँटा छेउमै रानथारु समुदायले पनि सुविधासम्पन्न होमस्टे सञ्चालनमा ल्याएका छन्। होमस्टेमा आउने आगन्तुकहरूका लागि परम्परागत पहिरनमा रानाथारु नृत्य र खानाका परिकारहरूले स्वागत गर्ने गरेका छन्। यो बाहेक महेन्द्रनगर सदरमुकाममा एक दर्जन बढी सुविधासम्पन्न होटलहरू सञ्चालनमा छन्। शुक्लाफाँटा निकुञ्ज भ्रमणका लागि सार्क मुलुकका नागरिकका लागि ७ सय रुपैयाँ प्रवेश शुल्क लिने गरिएको छ भने विदेशीका लागि १५ सय र नेपालीका लागि १ सय रुपैयाँ प्रवेश शुल्क राखिएको छ। निकुञ्जले कारको १५ सय, स्कारपीयोको २५ सय र ठूलो गाडीको ३ हजार प्रवेश शुक्ल लिने नियम बनाएको छ। २०७३ साल फागुन ९ गते शुक्लाफाँटा वन्यजन्तु आरक्ष शुक्लाफाँटा राष्ट्रिय निकुञ्जको रूपमा घोषणा गरिएको हो। वन्यजन्तु मात्रै नभई दुर्लभ वनस्पतिको लागि पनि प्रसिद्ध ठाउँ हो शुक्लाफाँटा। निकुञ्जमा १२ प्रजातिका घस्रने वन्यजन्तु छन् भने २० प्रजातिका उभयचर, २४ प्रजातिका माछा, ३५ प्रजातिका पुतली, २०१३ को गणनाअनुसार ८०९० वटा निलगाई र ४ सय २४ प्रजातिका चरा रहेको निकुञ्ज कार्यालयले जनाएको छ।"
पहिरोमा एकैघरका पाँचसहित १० को मृत्यु,"पोखरा : पर्वतमा बिहीबार रातिको पहिरोले पुरिएर १० जनाले ज्यान गुमाएका छन्। मृतकमध्ये एकैघरका ५ जना छन्। कुश्मा३ दुर्लुङ भोगेनीका माधव शर्माको घरमाथिबाट पहिरो खस्दा एकै परिवारका ५ जनाको मृत्यु भएको हो। मृत्यु हुनेहरूमा १६ वर्षीया छोरी विमला पौडेल, ११ वर्षीया विनीता पौडेल, ७५ वर्षीया कौशिला पौडेल, ३५ वर्षीया भगवती पौडेल र ९ वर्षीय विनोद पौडेल रहेको गण्डकी प्रदेश प्रहरी कार्यालयले जानकारी दिएको छ। यस्तै, मोदी गाउँपालिका ५ अम्बोटमा पनि पहिरो खस्दा ५० वर्षीया फूलमाया थापाको मृत्यु भएको छ भने कुश्मा ११ पकुवा पाल्चेस्थित हरि पौडेलको घर पहिरोको कारण पुरिँदा ४० वर्षीया मायाकुमारी पौडेल र ३ वर्षीय प्रयूष पौडेलको ज्यान गएको छ। पहिरोमा परेकी ७० वर्षीया डल्ली पाध्या पौडेल अहिलेसम्म बेपत्ता छिन्। कास्कीमा पनि खोलाले बगाएर १ जनाको मृत्यु भएको छ। शुक्रबार ११ बजेतिर खुदीखोलाले बगाउँदा ६० वर्षीय रमेश मगरको मृत्यु भएको हो। खोला तरेर गगनगौंडा जाने क्रममा खोलाले ३० मिटर बगाउँदा उनको मृत्यु भएको हो। खोलाले बगाएपछि उनलाई प्रहरीले उद्धार गरी शिशुवा अस्पताल लगे पनि डाक्टरले चेकजाँच गर्दा उनलाई मृत घोषणा गरिदिएका थिए। यस्तै तनहुँमा चट्याङ लागेर १ पुरुषको मृत्यु भएको छ। बिहान ९ बजे परेको चट्याङमा परी भिमाद नगरपालिका८ ढुङढुङ्गे अर्चलेका ३४ वर्षीय अर्जुन विकको मृत्यु भएको हो। उपचारका क्रममा जीपी कोइराला श्वासप्रश्वास केन्द्र बेलचौतारा लगेपछि उनको मृत्यु भएको हो। बिहीबार पनि कास्कीमा पहिरोमा परी पाँच जनाले ज्यान गुमाएका थिए।"
"ठाडामा मिनी बस दुर्घटना : एक जनाको मृत्यु, आठ घाइते",सन्धिखर्क : अर्घाखाँचीको शितगंगा नगरपालिकामा शनिबार बिहान भएको मिनी बस दुर्घटनामा एक जनाको मृत्यु भएको छ । काठमाडौबाट सन्धिखर्क आउँदै गरेको बा ३ ख ८६३९ नम्बरको मिनीबस बिहान ५ बजेतिर वडा नम्बर ३ ठाडामा दुर्घटना हुँदा एक जनाको मृत्यु भएको हो। दुर्घटनामा भुमिकास्थान९ ढिकुराका सञ्जय बिकको मृत्यु भएको जिल्ला प्रहरी कार्यालयका प्रहरी नायब उपरीक्षक अम्मर थापाले बताए । दुर्घटनामा ८ जना घाइते भएका छन् । घाइतेमध्ये दुई जना गम्भीर छन् । ६ जनालाई प्राथमिक स्वास्थ्य केन्द्र ठाडामा सामान्य उपचारपछि थप उपचारका लागि लुम्बिनी प्रादेशिक अस्पताल बुटवल पठाएको इलाका प्रहरी कार्यालय ठाडाका प्रहरी निरीक्षक सन्दिप वेल्वासेले जानकारी दिए। बस सडकबाट झन्डै ४ सय मिटर तल खसेको छ । घटनाको बारेमा थप अनुसन्धान भइरहेको उनले बताए।
अनि मैले गर्भवती भएको अभिनय गरेँ,"पर्दालाई पेलेर हावाको हुल ठेलमठेल गर्दै मेरो कोठाभित्र प्रवेश गर्दै छ। अहँ ! पटक्कै मनपरेको छैन, आज हावाको स्पर्श, जसले मलाई जीवित छेस् भन्ने अनुभूति दिलाइरहेको छ। अँध्यारोमा बस्न मनपरेकाले झ्याल बन्द गरेर पर्दाको सहारामा आफ्नो कोठालाई अन्धकार बनाउने प्रयासलाई, भेन्टिलेसनबाट जबर्जस्ती पसेको घामको किरणले साथ दिएन। आँखाको नीर बगेर, ओठमा कलेँटी परेर बसेका छन्। मलाई कुरूप नै ठीक लाग्दैछन् यी ओठ तर किन लाली पोत्दै छ यो घामको लिपिस्टिकले ? हिजो उहाँलाई मैले म आमा बन्न लागेको खबर प्रफुल्ल भएर सुनाएकी थिएँ। हाम्रो बिहे भएको १० वर्षमा आउन लागेको खुसीलाई लिएर उहाँ पटक्कै हर्षित हुनु भएन। उहाँ अन्योल हुँदै अकमकाएर भन्नुभयो, के कुरा गर्दै छ्यौ ?, तिमी आमा बन्नै सक्दिनौ। यो कुरा तिम्रो सबै मेडिकलको रिपोर्टले बताउँछ। सधैँ माया गरेर बोल्ने उहाँले हिजो झन्किएर खानै नखाइकन सुत्न जानुभयो। मलाई केही बोल्नै दिनुभएन। हिजोको रात उहाँ निदाउनै सक्नु भएन। उहाँ कोल्टे फेरिरहेको म साक्षी भएर रात कटाएँ। उहाँ बेलाबेलामा उठेर कौसीतिर जानुहुन्थ्यो। चुरोट सल्काउनु हुन्थ्यो। जूनको किरणमा चुरोटको धुवाँ मिसिएर एउटा सुरुङ जस्तो आकृति बन्थ्यो। त्यहीँ सुरुङभित्र उहाँले रहस्यको खोजी गरे जस्तो देखिन्थ्यो। म निदाएँ जस्तो गरेर उहाँको क्रियाकलाप नियालिरहेकी थिएँ। उहाँ फोनमा आफ्नो औँला नचाएर कताकता डायल गर्न खोजिरहनु भएको थियो तर कल गर्नु भएको थिएन। बिहान कतिबेला निदाएछु। अनि मैले गर्भवती भएको अभिनय गरेँ। म चाहन्थेँ कि उसले मेरो जीवनमा लगाएको पर्दा आफैँले उघारोस्। मैले जे चाहेको त्यही भयो। पत्तो भएन। म उठ्दा उहाँ हुनुहुन्नथ्यो। उठेर यताउता हेरेँ। सायद घरबाट बाहिर निक्लिसक्नु भएको थियो।  १० वर्षपहिले हाम्रो बिहे भएको थियो। हामीले सुरुका दुई वर्ष बच्चा नजन्माउने सहमति गरेका थियौँ। त्यो बीचमा सासूससुरा, माइतीका बुबाआमा, साथीभाइ, छरछिमेक सबैले नयाँ मान्छे कहिले ल्याउने भनेर जिस्काइरहन्थे। हामीले हाँसेरै उडाइदिन्थ्यौँ। दुई वर्षपछि बच्चा जन्माउने योजना बनायौँ। एक वर्षसम्म पनि मेरो कोखमा भ्रूणले बास गरेन। हामीले चेकअप गराउनेबारे सोच्यौँ। राम्रो गाइनोक्लोजिस्टलाई देखाउन गयौँ। गाइनोक्लोजिस्ट उहाँको आफ्नै साथी पनि थियो। सबै जाँच गराइयो। एक हप्तापछि उहाँले रिपोर्ट घरमै लिएर आउनुभयो। उहाँ निराश देखिनुहुन्थ्यो त्यो दिन। के भयो, किन माटो उक्किएको भित्तो जस्तै अनुहार पार्नु भएको ? जिस्काउँदै सोधेँ। उहाँ केही बोल्नु भएन। आज रेडियो पनि मौन व्रत छ कि कसो ? फेरि मजाक गर्दै सोधेँ। उहाँले क्लिनिकको रिपोर्टकार्ड मतर्फ हस्तान्तरण गर्दै भन्नुभयो, तिमी बच्चा जन्माउन सक्दिनौ रे। मेरो हँसिलो मुहारमा अचानक एक मुस्लो कालो ध्वाँसो आएर पोतियो। मुटुको धड्कन धावकभन्दा बढी दौडिन थाल्यो। कानमा टिनिन्न ऽऽऽ शोक धुन बजेझैँ ध्वनि गुञ्जियो। बिर्को नलगाएको केराउको डिब्बा भुइँमा पोखिँदा छरपस्ट भएझैँ मेरा खुसीहरू पोखिए यत्रतत्र। ओठ काँप्न थाले, आँसु टिलपिलाउन थाले। त्यसपछि उहाँले मलाई अँगालोमा बेरेर भन्नुभयो, हेर त त्यो हाम्रो बगानको आँपको रूख, कहिल्यै फलेको देखेकी छ्यौ ? तर कहिल्यै आँप नफले पनि त्यो वृक्ष हाम्रो घरको गहना हो। गर्मीले पसिनाको ठेउला उठ्दा, त्यहीँ आँपको छहारी शीतल मलहम बनेर निको पारिदिन्छ। चराहरू यसैका हाँगाहाँगामा नृत्य गर्छन्। तिमी पनि त्यहीँ आँपको रूख हौ, जसले फूल फुलाउन नसके पनि खुसी बाँड्न छोडेको छैन। उहाँबाट मेरो समर्थनमा यस्तो प्रगतिशील विचार सुनेपछि म दंग परेँ, अलिकति भए पनि घाइते मस्तिष्कले उपचार पाए जस्तो भयो। त्यसदिनको रिपोर्टअनुसार म कहिल्यै आमा बन्न नसक्ने कुराले गर्दा मैले उहाँलाई अर्को बिहे गरेर सन्तान जन्माउन आग्रह पनि गरेँ। उहाँले कहिल्यै मान्नुभएन। सासूससुरालाई पनि सबै कुरा खुलस्त भन्नुभयो, स्मृति आमा बन्न सक्दिनन्, हामी निःसन्तान नै खुसी छौँ, मलाई कहिल्यै अर्को बिहेको दबाब नदिइयोस्। मेरा सासूससुरा समझदार हुनुहुन्थ्यो। मलाई कहिल्यै पनि बाँझोपन भएको महसुस गराउनु भएन। म खुसी थिएँ, यस्तो परिवारकी बुहारी हुन पाएकोमा। ममा ईर्ष्या र आशा दुवै पलाए। ईर्ष्या यस कारण थियो कि त्यो आँपको वृक्षलाई मसँग तुलना गरेर उहाँले हिम्मत बढाइदिनुभएको थियो। आशा यसकारण लाग्यो कि यदि त्यो आँपको वृक्षले आफ्नो गर्भमा आँपको भ्रूण सञ्चित गर्न सक्छे भने म किन सक्दिनँ ? मैले उहाँलाई कुनै अर्को ठाउँ वा भारततिर गएर एकपटक पुनः उपचारको प्रयास गर्न आग्रह पनि गरिरहेँ। अथवा सेरोगेसी प्रणालीबाट पनि बच्चा जन्माउन सकिने कुरा भन्थेँ। उहाँ पटक्कै मान्नुहुन्थेन उहाँले भन्नुहुन्थ्यो, हेर स्मृति यो कुरामा अल्झेर नबस्नू, हामी जे छौँ, ठीक छौँ। उहाँले सन्तान नहुँदैमा मलाई केही फरक पर्दैन। तिमी र म हाम्रो उत्तरार्ध जीवन देशविदेश घुमेर बिताऔँला। आफ्नो सबै अंग दान गरौँला। हाम्रो शेषपछि सम्पत्ति अनाथ आश्रमलाई दान गरौँला। हामीले एउटा मात्र होइन हजारौँ सन्तानको अभिभावक बनेर मर्नेछौँ। उहाँको यस्तो महान् विचारले म गद्गद् हुन्थेँ। भाग्यमानी ठान्थेँ आफैंलाई। अर्को कयौँ जुनी उहाँकै श्रीमती हुन पाइयोस् भन्ने प्रार्थना गर्थेँ। म प्रायः झ्यालमा बसेर घर अगाडिको खेलमैदानमा खेलिरहेका ससाना बालबालिकालाई नियालेर हेर्थें। उनीहरूको मौरी जस्तो गुनगुनाहटको सामूहिक आवाज मलाई मन पथ्र्यो। उहाँ कार्यालयबाट फर्केपछि म ती बालबालिकाको कुरा गर्थें। उहाँलाई लागेछ, म निःसन्तान हुनुको पीडामा छु। अर्को दिन उहाँले एउटा पर्दा ल्याएर झ्यालमा टाँग्नुभयो। पर्दा नखोल्न आदेश पनि दिनुभएको थियो। मलाई लाग्यो, यो मेरै लागि त हो नि। बेकारमा म बालबालिका हेर्छु अनि आफू बाँझो हुनुको पीडाको चक्कुले मनमा घाउ बनाउँछु। त्यस दिनदेखि मैले झ्यालको पर्दा खोल्नै छाडिदिएँ। मेरा सबै आमा बन्ने चाहना र ती बालबालिकामा आफ्नो सन्तान खोज्ने इच्छामा पनि पर्दा लाग्यो। पर्दा लगाए पनि उनीहरूको आवाज पर्दालाई धकेल्दै, मेरो कानमा प्रवेश गर्थे। मलाई आमा भनेर सम्बोधन गरे जस्तो लाग्थ्यो तर मैले मन हुँदाहुँदै पनि पर्दा खोलेर हेर्ने हिम्मत गरिनँ। उहाँको मन दुखाउन चाहन्नथेँ। मैले देखेकी थिएँ, सन्तान नहुनेले बहुविवाह गरेको। सन्तान नभएकै भनेर पारपाचुके गरेको। सन्तान भइहाले पनि छोरा नहुनेले आधा दर्जन छोरी पाउँदासम्म पनि विश्राम नपाएका स्त्रीहरूलाई पनि भेटेकी थिएँ। तर उहाँ कति असल हुनुहुन्थ्यो। न बहुविवाहको प्रसंग निकाल्नु भयो न त मेरो कमजोरीमा प्रहार गर्नुभयो। उल्टै जबजब म बहकिन्थेँ, त्यतिबेला कति मायाले सम्झाउनु हुन्थ्यो। समाजका तीखा प्रश्नहरू। मेरा पछाडि गरिएका मेरो दुर्बलताको खिसिटियुरीबारे अवगत थिएँ। कहिलेकाहीँ सोच्थेँ म कति अभागी नारी रहिछु। त्यसैले मैले सबै किसिमको व्रत, पूजाअर्चना, मन्दिर दर्शन गरिसकेकी थिएँ। कयौँ देवीदेवतालाई सन्तान प्राप्तिका लागि भाकल गरेकी थिएँ। जब विज्ञानबाट सम्भव नभएपछि मान्छे दैवी शक्तिको पछाडि लाग्नै पर्ने रहेछ। मैले पनि केही कसुर बाँकी राखिनँ। मलाई सधैँ लाग्ने गथ्र्याे। मानिस यो संसारमा खानाबिना बाँच्नै सक्दैन। पछि थाहा पाएँ, खाना नपाए पनि मान्छे एकदुई महिना बाँच्न सक्छ। खानापछि पानीबिना त झन् मान्छे बाँच्नै सक्दैन जस्तो लाग्थ्यो। पानीबिना पनि मानिस हप्तौँ बाँच्न सक्ने रहेछ। पानीभन्दा महŒवपूर्ण हावा पनि हो लाग्थ्यो। हावाबिना पनि मान्छे केही मिनेट त बाँचिहाल्ने रहेछ ! तर यहाँ मान्छेलाई बचाइरहने एउटा बलियो शक्ति पनि रहेछ, आशा। हो त्यही आशाले मलाई बचाएको रहेछ। त्यसैले मैले आशालाई जीवित राखेर, अनेक उपाय गर्न पछाडि परिनँ। चाहेँ त्यो अन्धविश्वास नै किन नहोस्। अनेक धामीझाँक्रीलाई पनि भेटिरहेँ।  पाँच महिना पहिला चैतको खडेरीमा जताततै सुक्खा र बेरङ लतपतिएको थियो। डाँडाकाँडा सुक्खा र प्यासी भए पनि। मेरा आँखा सधैँ जस्तै भिजेकै थिए। खडेरीले अनावृष्टि भए पनि, नयनमा अतिवृष्टि नै थियो। मलाई उहाँले जति माया गरे पनि, सन्तान नहुनुको पीडा मुटुमा अशोक स्तम्भ जस्तै गाडिएको थियो। त्यति नै बेला बेस्सरी रिसाएर मुर्मुरिँदै आएको हावाले पर्दालाई झट्का हान्यो। पर्दा उछिट्टिएर सिलिङमा ठोकियो। मेरो दृष्टि परको वस्त्रविहीनजस्तो देखिने नांगो जंगलको रूखमा गएर ठोक्कियो। जहाँ आगोले आफ्नो बाटो बनाउँदै उकालो चढिरहेको थियो। मलाई त्यो दृश्य हेर्दा जंगलको चिता जलिरहेको जस्तो लाग्यो। मेरो मन विक्षिप्त भयो। म मलामी बनेर जंगल जलिरहेको हेरिरहेँ। म आफू पनि चिता भएको बेला मलाई जलिरहेको हेर्ने मेरो सन्तान हुने छैनन् भन्ने कुराले मुटुमा अकबरे खुर्सानी दलेजस्तै भयो। यो दृश्य धेरैबेर हेर्न नसकेर म फुस्किएको पर्दालाई मिलाएर पर्दा तान्न लाग्दै थिएँ। मेरो आँखा बगानको बूढी आँपको रूखमा गएर अल्झियो। त्यो बूढी आँपको वृक्षमा यो वर्ष मञ्जरी लागेर फूल फुलेको थियो। ममा ईर्ष्या र आशा दुवै पलाए। ईर्ष्या यस कारण थियो कि त्यो आँपको वृक्षलाई मसँग तुलना गरेर उहाँले हिम्मत बढाइदिनुभएको थियो। आशा यसकारण लाग्यो कि यदि त्यो आँपको वृक्षले आफ्नो गर्भमा आँपको भ्रूण सञ्चित गर्न सक्छे भने म किन सक्दिनँ ? विज्ञानले ठूलो फट्को मारिसकेको छ। कतै दैवको लीलाले म पनि आँपजस्तै फुल्न सक्छु कि भन्ने विचार मनको बगैँचाभरि फुलेर आयो। उहाँलाई यो कुरा सुनाउने हो भने उहाँ रिसाउनुहुन्थ्यो। त्यसैले म एक्लै सहरको प्रसिद्ध निःसन्तान केन्द्रमा गएर बुझेकी थिएँ।  किचनमा साँझको खाना तयार पार्दै छु। उहाँ मसँग रिसाएर जानुभएको थियो। उहाँलाई मनपर्ने रायोको साग, गोलभेँडाको चटनी र जिम्मुले झानेको मासको दाल बनाएकी छु। उहाँले यस्तो दुव्र्यवहार मसँग कहिल्यै गर्नु भएको थिएन। निःसन्तान भएर एक दशकको पीडाको यात्रा गरिसकेका हामीले आज यो खुसीको कुरा सुन्दा पनि उहाँको व्यवहार किन हिंस्रक देखिँदै छ। हिजो त उहाँले मलाई हातपात पनि गर्नुभयो। पुरानो हर्लिक्सको डिब्बाबाट एक चम्चा नुन झिकेर दालमा नुन हाल्दै गर्दा मलाई हर्लिक्सको डिब्बा र नारीको जीवन एउटै लाग्यो। त्यो हर्लिक्सको डिब्बा जसमा हर्लिक्स थियो नयाँमा। त्यसको कति धेरै महŒव थियो। जब हर्लिक्स सकियो, त्यसमा कहिले दाल हालियो, कहिले मसला अनि कहिले नुन र कुनै दिन अमिलो अचार पनि हालिनेछ। नारीको जीवन पनि नयाँ हुँदा महत्व हुने, जब पुरानो हुँदै जान्छ, त्यसमा कहिले बुहारी भएर खाँदिन पर्छ, कहिले श्रीमती, कहिले आमा। अनि जुन दिन त्यो हर्लिक्सको डब्बा फुट्ने छ, सिधै कुडादानमा फ्याँकिन्छ। उफ् ! नारीको जीवन ! उहाँको गाडी घरको पार्किङभित्र छिरेको आवाज आयो। म दगुर्दै गएर झ्यालको पर्दा हटाएर हेरेँ। उहाँको शरीर नियन्त्रणभन्दा बाहिर थियो। पक्कै आज धेरै पिएर आउनु भएको छ। गाडीबाट ओर्लनेबित्तिकै चुरोट सल्काउन थाल्नु भयो। उहाँ हुत्तिएर घरको ढोकामा ठोक्किनु भयो। हतपत्त गएर उहाँलाई उठाएर बैठकमा ल्याएर राखेँ। उहाँले मलाई धकेल्दै, न छो मलाई, वेश्या ! भन् को कोसँग सुत्ने गर्छेस् ? भनेर चिच्याउँदै बुलेटभन्दा तिखालु शब्दहरूले प्रहार गर्नुभयो। यो सुनेर सासूससुरा आफ्नो कोठाबाट बाहिर आउनुभयो। बुबाले भन्नुभयो, के भयो यसलाई किन यति अशिष्ट शब्दको प्रयोग गर्दै छ ? सोध्नुहोस् यही वेश्यालाई, कोकोसँग लसपस छ यसको। सासूआमाले सोध्नुभयो, के भयो बुहारी किन यस्तो कुरा गर्दै छ यसले ? मैले म गर्भवती भएको कुरा उहाँलाई पचेको छैन आमा। भनेँ। सासूससुराले एकै स्वरमा भन्नुभयो, यो त निकै खुसीको कुरा हो। उहाँको रिसले चरमविन्दु नाघ्यो। बेस्सरी पड्किँदै भन्नुभयो, म कहिल्यै सन्तान जन्माउन सक्दिनँ। समस्या यो नकचरीकोमा होइन मभित्र छ। मैले आफ्नो कमजोरी लुकाउन मेरो साथीलाई रिपोर्ट परिवर्तन गर्न लगाएको थिएँ। अनि कसरी यो बच्चा मेरो हुनसक्छ ? यो वेश्या नभए के हो त आमा ? भन्नुहोस् मलाई जवाफ दिनुहोस्। उहाँको यो विषवाणी प्रसारण भइसकेपछि सासूससुरा सशंकित नजरले मलाई हेर्न थाल्नु भयो। उहाँहरूलाई पनि म चरित्रहीन नै लाग्यो तर उहाँहरूले आफ्नो छोराले लुकाएको सत्यतालाई कुनै प्रतिप्रश्न गर्नुभएन। उहाँले मलाई यो घरबाट निक्लिएर जा भन्नुभयो। सासूससुराले पनि समर्थन गर्नुभयो। म त्यही रात आफ्नो सरसामान लिएर निक्लिएँ, सदासदाको लागि घर त्यागेर।  नौ महिनापछि म अहिले निजी विद्यालयमा पढाउँछु। मेरो माइतीको पहाडको खाली घरमा बस्छु। जहाँ ठूलाठूला झ्याल छन्। म अचेल पर्दा लगाउन्नँ। परपरसम्म झ्यालबाट दृश्यपान गर्छु। यो हावाले म हुनुको अस्तित्व स्मरण गराउँछ। मानिसहरू आफूलाई आनन्दित पार्न धूमपान, मद्यपान गर्छन्। मलाई भने यो हावापानले नै आनन्दित पार्छ। म एक्लै छैन, मसँग चारजना छोराछोरी छन्। मैले विभिन्न अनाथ आश्रमबाट ब्राह्मण, क्षेत्री, जनजाति, दलित गरेर छानेर ल्याएकी हुँ। मलाई उनीहरूमा भाइचारा भर्नु छ। विविधतामा एकताको फूल फुलाउनु छ। उनीहरूको सम्पूर्ण जिम्मा लिएर अबको जिन्दगी उनीहरूमा समर्पित गर्न चाहन्छु। यही नै मेरो अबको अन्तिम लक्ष्य बनेको छ।  त्यो दिन जब मैले आँपको वृक्षमा फूल फुलेको देखेँ। मेरो मनमा पनि मञ्जरी पलायो। चिचिलो सपनाको बाटो खनियो। आशा बोकेर अस्पताल गएँ। मेरो सबै जाँच गराइयो। म सन्तान जन्माउन सक्ने कुरा डाक्टरले भने। निकै खुसी भएँ। मेरो अपूतो जिन्दगीमा उत्साहको बीजारोपण भयो। डाक्टरले श्रीमान्को पनि जाँच गराउन भन्नुभयो। मैले घरमा आएर उहाँलाई एकपटक नयाँ ठाउँमा जाँच गराउन आग्रह गरेको थिएँ। उहाँले मान्नुभएन र अबदेखि यो विषयमा कुरा नगर्ने भन्नुभयो। मैले म सन्तान जन्माउन सक्छु भन्ने कुरा पनि गरेँ। उहाँले झस्किँदै भन्नुभएको थियो, यो सहरमा धेरै क्लिनिक ठगेर बसेका छन् उनीहरूले झुट बोलेर आफ्नो व्यापार गर्ने हो भनेर पन्छिन खोज्नुभयो। तर असम्भव भन्ने कुरा केही छैन। ईश्वरले हाम्रो पुकार सुन्नुभएको छ। यो चमत्कारले हाम्रो जीवनमा खुसीको उदय पनि त हुनसक्छ। मैले फकाएर भनेकी थिएँ। बेकारमा म बालबालिका हेर्छु अनि आफू बाँझो हुनुको पीडाको चक्कुले मनमा घाउ बनाउँछु। त्यस दिनदेखि मैले झ्यालको पर्दा खोल्नै छाडिदिएँ। मेरा सबै आमा बन्ने चाहना र ती बालबालिकामा आफ्नो सन्तान खोज्ने इच्छामा पनि पर्दा लाग्यो। उहाँले भन्नुभयो, हेर स्मृति यसले तिमीलाई नै दुःख हुन्छ। किन बारम्बार आफूलाई दुखाउने काम गछ्र्यौं ? मैले तिम्रो खुसीका लागि नै त यी सब भनेको हुँ। अब सन्तान चाहिँदैन हामीलाई। हामी खुसी छौँ। बेकारको झमेला नगर। उहाँले मेरो कुरै सुन्न चाहनुभएन। मलाई त्यसै दिनबाट शंका लाग्न थाल्यो। एकदिन म उहाँको त्यही साथी गाइनोक्लोजिस्टलाई भेट्न क्लिनिकमै गएँ। उसलाई मैले नयाँ रिपोर्ट देखाएँ। म आमा बन्न सक्ने कुरा बताएँ। मलाई किन पर्दामा राखियो भन्ने कुरा गरेँ। उसलाई मैले धम्की पनि दिएँ, यदि सही कुरा नबताए उसको मेडिकल लाइसेन्स नै खारेज गर्दिन्छु। भनेँ। ऊ डराएर सबै कुरा भन्यो, यसमा मेरो कुनै गल्ती छैन। विक्रमले मलाई धेरै अनुरोध गरेर रिपोर्ट उल्टाउन लगाएको हो। तपाईंको सबै रिपोर्ट नर्मल थियो भाउजू। समस्या विक्रममा नै थियो। मैले गल्ती गरेँ माफ दिनुहोस्। यो कुरा सुनिसकेपछि मलाई त्यस्तो माया गर्ने लोग्नेप्रति घृणा लागेर आयो। कस्तो स्वार्थ ? कस्तो पुरुषार्थ ? यदि मलाई सहीसही भनेको भए सारा जीवन म उसकै मायामा बाँधिएर बिताउने थिएँ। हाँसीहाँसी सारा जीवन निःसन्तान भएर बाँच्ने थिएँ। नारीको सहनशीलता र समर्पणको गाथा उसले बुझेकै रहेनछ। मलाई सन्तान नहुनुको पीडाभन्दा उसले मसँग गरेको षड्यन्त्रको पीडाले दुखायो। त्यो दिन मेरो जीवनमा उसले लगाइदिएको पर्दा उत्रियो। त्यो दिन उसले आदर्शको खोल ओढेर लुकाइराखेको संकीर्ण र पितृसत्तात्मक सोचको पर्दा पनि छताछुल्ल भयो। पर्दावाल जिन्दगीको पर्दाफासले मेरो अस्तित्वमा नै प्रश्न उठायो। अनि मैले गर्भवती भएको अभिनय गरेँ। म चाहन्थेँ कि उसले मेरो जीवनमा लगाएको पर्दा आफैँले उघारोस्। मैले जे चाहेको त्यहीँ भयो। उसले आत्मालोचना गर्यो। आफ्नो नामर्दपन लुकाउन मलाई वेश्याको उपमा दिनेसँग म खुसीका साथ अगाडि बस्न सकिनँ। त्यसैले सदाका लागि उसको घर छोडेर नयाँ घर बसाउन हिँडेँ।"
सधैं सामाजिक सेवामा,"काठमाडौं : नेपाल रेडक्रस सोसाइटीको ५९ औं स्थापना दिवस शनिबार मनाइँदै छ। सोसाइटीको केन्द्रीय, प्रदेश, जिल्ला शाखा, उपशाखा कार्यालय र सरोकारवालाहरूको सहभागितामा विद्युतीय माध्ययमबाट ३ निरन्तरता नाराका साथ मनाइँदै छ। यस नाराले मानव समुदायमा आइपर्ने मानवीय तथा प्राकृतिक जुनसुकै खालका विपद्मा पनि नेपाल रेडक्रस सोसाइटीले अनवरत सेवा प्रदान गर्दछ भन्ने सन्देश दिन्छ। सन् २०२० को सुरुदेखि विश्वमा देखा परेको कोरोना महामारीको समयमा पनि रेडक्रसकर्मीले अग्रपंक्तिमा रहेर सेवा पुर्याउँदै आएका छन्। २०२० साल भदौ १९ गते (४ सेप्टेम्बर १९६३) मा नेपाल रेडक्रस सोसाइटीको स्थापना भएको हो। हाल ७ प्रदेशमा प्रदेश कार्यालय, ७७ जिल्लामा शाखा कार्यालय, सबै स्थानीय तहमा गरी १ हजार ५ सय ५४ उपशाखा कार्यालय र ६ हजार ५ सय ३८ जुनियर तथा युवा सर्कलहरू संगठित छन्। रेडक्रस मानवीय सेवाका क्षेत्रमा कार्यरत नेपालको सबैभन्दा ठूलो मानवीय सस्था हो। यसले मानवीय सेवाका क्षेत्रमा सरकारको सहयोगीको भूमिका खेल्दै आएको छ। २०२० साल माघ २४ गते तत्कालीन नेपाल सरकारद्वारा जेनेभा महासन्धिमा सम्मिलन भएपछि प्रचलित कानुनअनुसार राष्ट्रभरि कार्य गर्ने गरी रेडक्रसलाई नेपाल सरकारबाट मान्यता प्रादान गरिएको थियो। रेडक्रसकर्मीहरूको स्वच्छ भावना, इच्छा र दृढ संकल्पले आज यस संस्थाले समुदायसँग भिजेर काम गरिरहेको छ। जसको फलस्वरूप नेपाल रेडक्रस सोसाइटीले कोरोना प्रतिकार्य कार्यक्रममार्फत खानेपानी, सरसफाइ तथा स्वच्छता कार्यक्रम, व्यक्तिगत सुरक्षाका सामग्री वितरण, जनचेतनाका सामग्रीहरू प्रसारण, रेडियो कार्यक्रम, हटलाइन सेवालगायतका प्रत्यक्ष जनचासोको गतिविधिमार्फत नेपालभर सेवा पुर्याउँदै आएको छ। कोरोनाको सुरुदेखि नै नेपाल रेडक्रसको सबैभन्दा पहिला मानव सेवामा खटेको हामी सबैले देखेकै छौँ। यस संस्थाले प्रदान गरेको एम्बुलेन्स सेवा, राहत वितरण, मास्क बैंकको स्थापना, कामका लागि नगदजस्ता सेवामूलक कार्यहरू सम्झनलायक छन्।"
पदकबाट चुकिन् पलेसा,काठमाडौं : नेपालकी पारा तेक्वान्दो खेलाडी पलेसा गोवद्र्धन जापानमा जारी टोकियो पारालिम्पिकमा ऐतिहासिक पदक जित्नबाट चुकेकी छन्। के४४ विधाअन्तर्गत महिला ५८ केजीमुनिको तौलसमूहमा रिपिचेज फाइनलमा पराजित भएपछि ऐतिहासिक कास्य पदक जित्नबाट चुकेकी हुन्। कास्य पदकका लागि भएको रिपिचेज फाइनलमा पलेसा चिनियाँ खेलाडी युजी लिसँग १२९ ले पराजित भएकी हुन्। पलेसाले पहिलो राउन्डमा ४२ ले अग्रता बनाएकी थिइन्। दोस्रो राउन्डमा लय कायम राख्न नसक्दा युजी लिले ५० ले नतिजा आफ्नो पक्षमा पार्दा पलेसा ७४ ले पछि परिन्। तेस्रो तथा अन्तिम राउन्डमा दुवै खेलाडीले ५५ अंक स्कोर गरेपछि चिनियाँ खेलाडीले १२९ ले खेल जितेकी हुन्। दोस्रो राउन्डमा अंक जोड्न नसक्दा पलेसा पदक जित्नबाट विमुख भइन्। पलेसाले रिपिचेजको क्वार्टर फाइनलमा अमेरिकी खेलाडी ब्रियान्ना सालिनारालाई १०० र सेमिफाइनलमा सर्बियन खेलाडी मारिजा मिसेभलाई २३१५ ले पराजित गर्दै फाइनलमा स्थान बनाएकी थिइन्। टोकियो पारालम्पिक अन्तर्गत अन्तिम १६ को पहिलो खेलमा पलेसा बेलायती प्रतिद्वन्द्वी बेथ मुनरोसँग पराजित भएकी थिइन्। पलेसा बेथसँग २१८ ले पराजित भएकी हुन्। पहिलो राउन्डमा पलेशा ६२ र दोस्रो राउन्डमा ८२ ले पछि परेकी थिइन्। तेस्रो राउन्डमा केही सुधार गरे पनि ७४ ले पछि परेपछि पलेसाले हार बेहोरेकी थिइन्। पहिलो खेलमै पराजित भएपछि उनले रिपिचेजमार्फत कास्य पदकका लागि प्रतिस्पर्धा गर्ने अवसर पाएकी थिइन्। पारालम्पिकमा तेक्वान्दो यसै संस्करणदेखि समावेश गरिएको हो। १८ वर्षीया पलेसाले वाइल्ड कार्डमार्फत पारालिम्पिकमा सहभागिता सुनिश्चित गरेकी थिइन्। पलेसा पारालिम्पिकमा सहभागी एक्लो नेपाली खेलाडी हुन्। पलेसाले पारालिम्पिकको उद्घाटन समारोहमा राष्ट्रिय झण्डा बोकेकी थिइन्। पलेसा करिब डेढ महिने तयारी गर्दै पारालम्पिकमा सहभागी भएकी थिइन्। राष्ट्रिय खेलकुद परिषद्ले बन्द प्रशिक्षणमा नराखेपछि नेपाल तेक्वान्दो संघअन्तर्गतको पारा कमिटीले करिब डेढ महिना बन्द प्रशिक्षणमा राखेको थियो। उनलाई कविराज नेगी लामाले प्रशिक्षण दिएका थिए।
"बाढीपहिरोमा ११६ जनाको मृत्यु, ४४ बेपत्ता","काठमाडौं : अविरल वर्षाका कारण देशका विभिन्न स्थानमा गएको बाढी, पहिरो र डुबानमा परी गत जेठ ३० यता ११६ जनाको मृत्यु भएको छ। मृत्यु हुनेमा ५३ पुरुष, ३४ महिला, १३ बालक र १६ बालिका रहेका प्रहरी प्रधान कार्यालयले जनाएको छ। रातिदेखिको भारी वर्षापछि पहिरोमा परेर पर्वतमा मात्रै शुक्रबार ११ जनाको ज्यान गएको छ। बाढीपहिरो र डुबानमा परी उक्त अवधिमा १३६ जना घाइते भएका छन्। तीमध्ये ६८ पुरुष, ३७ महिला, २० बालक र ११ बालिका रहेका प्रहरी प्रवक्ता प्रहरी वरिष्ठ उपरीक्षक वसन्तबहादु कुँवरले जानकारी दिए। बाढीपहिरोमा परी ४४ बेपत्ता भएका छन्। उनीहरूको खोजीकार्य जारी छ। बाढीपहिरोमा परेका एक हजार २८९ जनाको विभिन्न ठाउँबाट उद्दार गरी सुरक्षित स्थानमा स्थानान्तरण गरिएको छ। बाढीको कारण तीन हजार १८२ घर डुबानमा परेका, ९७८ घर, १६४ गोठ, ६६ पुल, आठ विद्यालय र १५ सरकारी कार्यालयमा क्षति पुगेको छ। एक हजार ३०३ वटा पशु मरेका छन। सो अवधिमा भएका जम्मा एक हजार ३४५ विपद्का घटनाबाट एक हजार २६९ परिवारका छ हजार १११ मानिस विस्थापित भएका छन्। उक्त घटनाबाट प्रभावित स्थानमा भएको क्षति न्यूनीकरण, उद्दार, जोखिममा रहेका परिवारलाई सुरक्षित स्थानमा राख्ने, पहिरोमा पुरिएका धनमाल निकालेर सुरक्षा गर्ने कार्य जारी रहेको प्रहरीले जनाएको छ। रासस"
कार्यकर्ता रिझाउन बजेट,"जनकपुरधाम : प्रदेशस्तरीय बहुप्रतीक्षित योजनालाई प्राथमिकतामा राख्नुको साटो प्रदेश २ सरकारले चालू वर्षको बजेटलाई चुनाव केन्द्रित गरेको छ। जनताको आवश्यकता र मागभन्दा पनि नेता, कार्यकर्तालाई खुसी पार्न बजेट विनियोजन गरिएको छ। रातो किताबलाई कालो किताबको संज्ञा दिएको प्रतिपक्षले पनि बजेटमा भागबन्डा मिलेपछि तै चुप मै चुप भएका छन्। सर्लाहीका समानुपातिक सांसद रामनरेश राय झन्डै साढे तीन वर्षदेखि प्रदेश २ को उद्योग, पर्यटन तथा वनमन्त्री छन्। आफ्नै क्षेत्रमा योजना केन्द्रित गरी आलोचित भएका रायले आलोचनाको कुनै ध्यानै नदिई यस वर्ष पनि आफ्नै क्षेत्रमा ६८ करोड रुपैयाँ विनियोजन गरेका छन्। मतदाता रिझाउन र नेता कार्यकर्ता खुसी पार्न आफ्नो अनुकूल बजेट चलाउनका लागि मन्त्रालयको कुल पुँजीगत बजेटको झन्डै ५० प्रतिशत रकम बिना योजनाकै अबन्डा राखेका हुन्। यसअघि आर्थिक वर्ष २०७६०७७ मा यस मन्त्रालयबाट ६ वटा कार्यक्रमका लागि मात्रै ६३ करोड एकमुष्ठ बजेट स्वीकृत गरी पछि बाँडफाँट गरिएको थियो। प्रदेश आर्थिक कार्यविधि ऐन, २०७४ को दफा १६ (२) मा बजेट व्यवस्था भएको रकम पटकपटक बाँडफाँट गर्न नहुने उल्लेख गरिएको छ। तर, मन्त्रालयले ऐतिहासिक, धार्मिक, सांस्कृतिक पर्यटन, पूर्वाधार निर्माण, अधुरो पर्यटन, अन्य निर्माण सुधार, सिमसार क्षेत्र संरक्षण तथा प्रवद्र्धन, साना पर्यटकीय पूर्वाधार विकास निर्माण, गजेन्द्रनारायण सिंह औद्योगिक क्षेत्र सुधारसहित ६ वटा कार्यक्रममा ६३ करोड बजेट स्वीकृत गरेको थियो। मन्त्रालयले कार्यक्रमगत बजेट स्वीकृत नगरी क्षेत्रगत एकमुष्ट बजेट स्वीकृत गरी सम्बन्धित मन्त्रीले पछि आवश्यकता र कार्यालयअनुसार कार्यक्रम एवं बजेट बाँडफाँट गरी पठाउने गरेको महालेखा परीक्षकको वार्षिक प्रतिवेदन २०७८ मा उल्लेख गरिएको छ। बिना शीर्षकको रकम राख्नमा नवनियुक्त भौतिक पूर्वाधार विकास मन्त्री रामसरोज यादव पनि अगाडि छन्। यादवले पनि आफ्नो मन्त्रालयमा ७५ करोड अबन्डा रकम राखेका छन्। यसअघि पनि भौतिक पूर्वाधार मन्त्रालयले गत आर्थिक वर्षमा आयोजनागत खर्च गर्ने स्पष्ट नगरी प्रादेशिक सडक कालोपत्रेमा रु ३० करोड, अन्तरपालिका सडक कालोपत्रेमा ४२ करोड, ग्राउन्ड वाटर सिँचाइ योजनामा १२ करोड, सडक, खानेपानी, सिँचाइ र सहरी विकास क्षेत्रको परामर्शमा १३ करोडसमेत १२ कार्यक्रममा एकमुष्ठ १ अर्ब १८ करोड ५२ लाख रुपैयाँ विनियोजन गरेको थियो। तत्कालीन मन्त्री जितेन्द्र सोनलले तेस्रो चौमासिक कार्यक्रम र बजेट बाँडफाँट गरी पठाएकोमा जेठ महिनामा मात्र पाँच कार्यक्रममा ४२ करोड ५० लाख बजेट बाँडफाँट गरी काम गराएका थिए। मन्त्रीहरूले आफ्नो खल्ती भर्न र भ्रष्टाचार गर्नकै लागि अबन्डा रकम राख्ने गर्छन्, माओवादी केन्द्रका सांसद दिलीप साह भन्छन्, यसै पनि प्रदेश २ भ्रष्टाचार र अनियमिततामा बदनाम छ, त्यसमाथि अबन्डाको नाममा कार्यकर्ता खुसी पार्न मन्त्रीहरूले करोडौं अनियमितता गर्ने बाटो खोलेको छ। आगामी चुनावलाई लक्षित गरी बजेट चलाउनका लागि प्रदेश २ मा मुख्यमन्त्री कार्यालयसहित सम्पूर्ण मन्त्रालयहरूले चालू आर्थिक वर्षमा पाँच अर्ब रुपैयाँ अबन्डा राखेको प्रतिपक्षको आरोप छ। प्रदेशका सबै जनतालाई सरकारले एकनास व्यवहार गरी सबै क्षेत्रमा समान रूपले विकासका कार्यहरू गर्नुपर्छ तर, प्रदेश २ का मुख्यमन्त्री र मन्त्रीहरूले आआफ्नो क्षेत्रमा बिना योजना नै अबन्डा रकम राखेर करोडौं खर्चिनु निकै निन्दनीय हो, नेकपा एमालेका सांसद सुन्दरबहादुर विश्वकर्मा भन्छन्, प्रदेश सरकारको बजेट कुनै नगरपालिका, गाउँपालिका जस्तो भएको छ जो मन्त्रीहरूकै क्षेत्रमा सीमित हुने गर्दछ। प्रदेशमा व्याप्त गरिबी, बेरोजगारी, अशिक्षालाई प्राथमिकतामा राख्नुको साटो बढी कमिसन आउने र कार्यकर्ता खुसी पार्न सक्ने योजनाहरू सरकारको प्राथमिकतामा पर्नु दुःखद् रहेको प्रतिपक्षी दलका सांसदहरू नै आरोप लगाउँछन्।"
कांग्रेसको वडा अधिवेशन एक साता,"काठमाडौं : नेपाली कांग्रेसको वडा अधिवेशन शुक्रबारबाट सुरु भएको छ। करिब ३१ वटा जिल्लामा शुक्रबारबाट सुरु भएको छ। मंसिर ९ देखि १३ गतेसम्म हुने महाधिवेशन कार्यतालिकाअनुसार पहिलो चरणमा वडा अधिवेशन सुरु भएको हो । ५६ जिल्लाका क्रियाशील सदस्यको सूची सार्वजनिक गरिएपनि शुक्रबार सबै जिल्लामा अधिवेशन हुन सकेन। अधिकांश जिल्लामा शान्तिपूर्ण रूपमा अधिवेशन भएको कांग्रेस निर्वाचन समितिका सदस्य तेजप्रसाद रावलले बताए। केही जिल्लामा वडा अधिवेशन सुरु गरे पनि निर्वाचन भएको छैन। भक्तपुरमा उम्मेदवारी दर्ता, नामावली प्रकाशन, दाबी विरोध, फिर्ता र उम्मेदवारको अन्तिम नामावली प्रकाशन भएको छ। निर्वाचन २१ गते हुने रावलले जानकारी दिए । झापा र मुस्ताङमा १९ गते तथा दाङमा २० गते वडा अधिवेशन हुनेछ। केही जिल्लामा अधिवेशन हुनुअगावै सर्वसम्मत भइसकेकाले बाँकी २१ जिल्लाको क्रियाशील सदस्यको सूची सार्वजनिक नभएकाले वडा अधिवेशनको टुंगो भने अन्योलमा छ। सदस्यताको नामावली पुगेका ५६ जिल्लाका वडाहरूमा १८ देखि एक हप्तासम्म अधिवेशन सम्पन्न भइसक्ने कांग्रेसका प्रवक्ता विश्वप्रकाश शर्माले जानकारी दिए। महाधिवेशनको टुंगो छैन, मनाङमा नेतृत्वको लाग्यो टुङ्गो कांग्रेसको महाधिवेशन रोक्न आदेश माग्दै सर्वोच्चमा रिट महाधिवेशनको प्रारम्भमा देउवाको सन्देश : बलियो कांग्रेस, समृद्ध देश बनाऔं कांग्रेस वडा अधिवेशनको शुरु, पार्टी नेताद्वारा शुभकामना व्यक्त"
