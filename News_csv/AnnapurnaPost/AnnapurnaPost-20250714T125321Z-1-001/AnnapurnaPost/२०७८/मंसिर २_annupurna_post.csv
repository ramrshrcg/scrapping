शीर्षक,विवरण
"भारतीय दर्शनार्थी बोकेको ट्याक्टर दुर्घटना : २३ जना घाइते, दुईको अवस्था गम्भीर",जनकपुरधाम : भारतीय दर्शनार्थी बोकेको ट्याक्टर दुर्घटना हुँदा धनुषामा २३ जना घाइते भएका छन्। धनुषाको विदेह नगरपालिका ७ बेलापट्टी स्थित भारतीय दर्शनार्थी बोकेर कमलामा भूत मेला हेर्न जाने क्रममा ट्याक्टर दुर्घटना हुँदा २३ जना घाइते भएका हुन्। घाइते हुनेमा अधिकांशलाई चोटपटक लागेको छ भने दुई जना गम्भीर अवस्था भएकालाई जनकपुरधाम स्थित प्रादेशिक अस्पताल पठाइएको जिल्ला प्रहरी कार्यालय धनुषाले जनाएको छ। घाइते हुनेमा भारतको बिहार राज्य अन्तर्गत सितामढी जिल्ला थाना बरियार बेला सिरसियाका सबै नागरिक हुन्। सिमावर्ती क्षेत्रबाट पूर्णिमाको कमला नदीमा नुहाउन जान लागेको बेला दुर्घटना भएको हो। बिहीबार पौने चार बजे ज अ प म २०७ नम्बरको ट्याक्टर पल्टिएर २३ जना घाइते भएका प्रहरीले जनाएको छ।
बाढीमा मृत्यु तथा बेपत्ता भएकाका परिवारलाई राहत,"विराटनगर : बेमौसमको वर्षासँगै कात्तिक पहिलो साता आएको भीषण बाढीमा परेर मृत्यु तथा बेपत्ता भएकाका परिवारलाई मोरङमा राहत रकम दिन थालिएको छ। सरकारले जिल्ला प्रशासन कार्यालयमार्फत राहत रकम उपलब्ध गराउन थालेको हो। मोरङका प्रमुख जिल्ला अधिकारी काशीराज दाहालका अनुसार बाढीले बबन्डर मच्चाउँदा मोरङमा २ जनाको मृत्यु भएको थियो भने २ जना अझैसम्म बेपत्ता छन्। विराटनगरमा बाढीमा परेर ज्यान गुमाएकाका परिवारलाई बुधबार २ लाख रूपैयाँ हस्तान्तरण गरिएको छ। विराटनगर महानगरपालिका१२ का ३६ वर्षीय ईशान भुजेलको परिवारले राहत रकम पाएको हो। प्रजिअ दाहालले ईशानका बुवा इन्द्रबहादुर भुजेललाई २ लाख रूपैयाँको चेक हस्तान्तरण गरेका हुन्। विराटनगर१२ स्थित वडा कार्यालयमा आफै पुगेर कार्यक्रमको आयोजना गर्दै दाहालले चेक हस्तान्तरण गरे। रकम हस्तान्तरण कार्यक्रममा मोरङ प्रहरी प्रमुख एसपी जनार्दन जीसी, वडाध्यक्ष हिरालाल कामतसहित मृतकका परिवारका सदस्य, स्थानीय बासिन्दालगायतको उपस्थिति थियो। भीषण वर्षापछि कात्तिक १, २ र ३ गते आएको बाढीमा परेर मृत्यु र बेपत्ता भएकाका परिवारलाई सरकारले २ लाख रूपैयाँ राहत रकम उपलब्ध गराउने घोषणा गरिसकेको छ। बाढीमै ज्यान गुमाएका विराटनगर१ का २१ वर्षीय सञ्जीव कामतको परिवारलाई पनि राहत रकम उपलब्ध गराउने तयारी भइरहेको छ। आवश्यक प्रक्रिया पूरा गरेर कामतका परिवारलाई पनि रकम हस्तान्तरण गरिने छ, प्रजिअ दाहालले भने, बाढीमा परेर बेपत्ता भएकाका परिवारलाई पनि राहत उपलब्ध गराउने तयारी छ। उनका अनुसार मोरङमा बाढीमा परेर सुन्दरहरैँचा नगरपालिका५ का ४० वर्षीय राजकुमार राई र सुनसरीको इटहरी उपमहानगरपालिका९ का ४४ वर्षीय जीवन पराजुली बेपत्ता भएका छन्। बेपत्ता भएकाका परिवारका सदस्यलाई पनि राहत रकम हस्तान्तरणका लागि आवश्यक प्रक्रिया सुरु गरिएको जानकारी प्रजिअ दाहालले दिए।"
कसरी हुन्छ गोलाप्रथा ?,"काठमाडौंः प्रधानन्यायाधीश चोलेन्द्रशमशेर जबराले तोक्दै आएको पेसीको अख्तियारी खोसिने भएको छ। सर्वोच्च अदालतको बिहीबार बसेको प्रधानन्यायाधीशरहित पूर्ण बैठक (फुल कोर्ट)ले मुद्दाको पेसी तोक्न गोलाप्रथा लागू गर्ने निर्णय गरेको हो। बैठकले सर्वोच्च अदालतमा मुद्दाको पेसी तोक्न गोलाप्रथा प्रणाली लागू गर्ने निर्णय गरेको हो। प्रधानन्यायाधीश चोलेन्द्रशमशेर जबराको बहिर्गमन सर्त राखेर न्यायाधीशहरु फुल कोर्टमा सहभागी थिए। फुलकोर्ट बैठकले गोलाप्रथा प्रणालीसँग सम्बन्धित नियमावली र निर्देशिका स्वीकृत गरेको छ। बैठकबाट स्वीकृत नियमावली र निर्देशिका कानुन, न्याय तथा संसदीय मामिला मन्त्रालयमा पठाउने र राजपत्रमा सूचना प्रकाशित भएपछि पुनः फुलकोर्ट बसेर निर्णय कार्यान्वयनमा आउने छ। सर्वोच्चका न्यायाधीशहरुले हस्ताक्षर गरेर प्रधानन्यायाधीशलाई निर्णय पठाइसकेका छन्। सर्वोच्चको फुलकोर्टले औपचारिक निर्णय गरी मुख्य रजिष्ट्रारमार्फत् प्रधानन्यायाधीश राणाले निर्णयमा हस्ताक्षर गरेपश्चात् कानुन मन्त्रालयमा पठाएर राजपत्रमा प्रकाशित भएपछि यो कार्यविधि लागू हुनेछ। वरिष्ठ अधिवक्ता कृष्ण भण्डारीले यो निर्णय न्यायपालिका सुधारको सकारात्मक कदम रहेको बताए। उनले भने, मुद्दाको पेसी तोक्न गोलाप्रथा लागू गर्ने कुरा सकारात्मक छ। तर, यो निर्णयले मात्रै न्यायपालिका स्वच्छ, निष्पक्ष हुने भन्ने होइन। न्यायाधीश हरिकृष्ण कार्की संयोजक रहेको समितिले तयार पारेको न्यायपालिकाको विकृति विसंगतीसम्बन्धी प्रतिवेदनमा गोलाप्रथामार्फत् पेसी तोक्न निर्देशन दिइएको थियो। सर्वोच्चमा लामो समयदेखि गोलाप्रथा लागू गर्ने भनिए पनि कार्यान्वयनमा आउन सकेको छैन। गोलाप्रथा लागू नभएसम्म न्यायाधीशहरूले भोलि (शुक्रबार)देखि बन्दी प्रत्यक्षीकरण, पुनरावेदन फिर्ता, फैसला संशोधन, निवेदन फिर्ताजस्ता मुद्दाहरू हेर्ने भएका छन्। 'गोला प्रक्रियाद्वारा पेसी व्यवस्थापनसम्बन्धी कार्यविधि निर्देशिका २०७८' ले इजलास गठन र पेसी सूची निर्धारण गर्न मुख्य रजिस्ट्रारले सो दिनका लागि तोकिएका मुद्दालाई समूहमा विभाजन गरेर सो दिन गठन हुनसक्ने इजलास संख्याबारे प्रधानन्यायाधीश र न्यायाधीशहरूलाई जानकारी गराउनुपर्ने हुन्छ। जसअनुसार प्रत्येक दिन बिहान १० बजे प्रधानन्यायाधीश, न्यायाधीश, मुख्य रजिस्ट्रार र मुद्दा व्यवस्थापनमा संलग्न कर्मचारी तथा सूचना प्रविधि प्राविधिकको उपस्थितिमा गोला प्रक्रियाद्वारा इजलास गठन र दैनिक पेसी सूची निर्धारणको कार्य प्रारम्भ हुनेछ । यसरी गरिन्छ गोलाप्रथा निर्देशिका अनुसार गोला प्रक्रियाद्वारा बृहत् पूर्ण र पूर्ण, एक न्यायाधीशको इजलास र संयुक्त इजलास गठन हुनेछ । गोला तान्न समान रूप, रङ, आकार र बनोटका गोटी प्रयोग गरिनेछ। त्यस्ता गोटीलाई त्यसपछि अपारदर्शी थैलीमा राखिनेछ र न्यायाधीशहरूले वरिष्ठताका आधारमा एकएकवटा गोटी तान्नुपर्ने निर्देशिकामा उल्लेख छ। त्यसरी तानेको गोटी सम्बन्धित न्यायाधीशले सीसी क्यामेरामा समेत रेकर्ड हुनेगरी सबैलाई देखाउनुपर्ने हुन्छ। जसको अभिलेख आन्तरिक कम्प्युटर सञ्जालमा राखिन्छ। गोला प्रक्रियाद्वारा इजलास गठन गर्दा क्रमशः बृहत् पूर्ण वा पूर्ण, एक न्यायाधीशको इजलास र संयुक्त इजलास गठन हुनेगरी प्राथमिकता निर्धारण गरिने निर्देशिकामा छ । त्यसका लागि छुट्टाछुट्टै थैली र गोटीको व्यवस्था मिलाइने निर्देशिकामा उल्लेख छ।"
बाइडेनले आयोजना गर्ने 'समिट फर डेमोक्रेसी'मा देउवा सहभागी हुने,"काठमाडौं: प्रधानमन्त्री शेरबहादुर देउवा अमेरिकाका राष्ट्रपति जो बाइडेनले आयोजना गर्ने 'समिट फर डोमोक्रेसी'मा सहभागी हुने भएका छन्। डिसेम्बर ९ र १० मा अमेरिकामा हुन गइरहेको सम्मेलनमा देउवा सहभागी हुने परराष्ट्र मन्त्रालय स्रोतले जनाएको छ। मन्त्रालयका अनुसार बिहीबार प्रधानमन्त्री देउवा र अमेरिकाका सहायक विदेशमन्त्री डोनाल्ड लुबीच भएको भेटवार्ताका क्रममा देउवाले सम्मेलनमा सहभागी हुने निश्चित गरेका थिए। 'राष्ट्रपति जो बाइडेनले सम्मेलनका लागि पहिल्यै निम्तो पठाउनुभएको थियो। प्रधानमन्त्रीज्युले डोनाल्ड लुसँगको भेटमा सहभागी हुने निश्चित गर्नुभएको हो,' स्रोतले भन्यो। उक्त शिखर सम्मेलनमा विश्वभरिका एक सय बढी देशका नेताहरु सहभागी हुने बताइएको छ। प्रधानमन्त्री देउवासँग डोनाल्ड लुको चासो एमसीसी पासमा किन विलम्ब?"
"रातभर बलात्कार पश्चात दलित महिलाको हत्या, दुई जना पक्राउ","काठमाडौं: महोत्तरीकी अमृता सदाको बलात्कारपछि हत्या गरेको अभियोगमा प्रहरीले दुई जनालाई पक्राउ गरेको छ। पक्राउ पर्नेमा महोत्तरी, भंगहा नगरपालिका५ सीतापुरका २४ वर्षीय विपिन मण्डल र धनुषाको क्षिरेश्वरनाथ नगरपालिका३ पर्सा पकडियाका ४२ वर्षीय मनोज यादव रहेको जिल्ला प्रहरी कार्यालय महोत्तरीका डीएसपी प्रकाश विष्टले जानकारी दिएका छन्। मृतक अमृता भंगहा२ बखरी टोलकी दलित समुदायकी हुन्। ३५ वर्षीया अमृतामाथि सदालाई रातभरि बलात्कार गरी हत्या गरेको अभियोग लगेको प्रहरीले जनाएको छ। मेला हेर्न जाउ भनी झुक्याएर राति ९ बजे लगे। गाउँ नजिकैको चौरीमा पुर्याएर दुवै जनाले पालैपालो करणी गरे। अचेत अवस्थामा भेटिएकी अमृताको उपचारको क्रममा निधन भयो एसपी दिनेश आचार्य। बुधबार आरोपी विपिनलाई उनकै गाउँबाट प्रहरीले पक्राउ गरेको छ भने मनोजलाई सिरहाको मिर्चैया नगरपालिका५ पक्राउ गरिएको हो। उनीहरुमाथि जबर्जस्तीकरणी तथा कर्तव्य ज्यान मुद्दामा अनुसन्धान भइरहेको छ। गत असोज १३ गते झण्डा मेला हेर्न लगेर उनीहरुले अमृतामाथि रातभरि जबर्जस्तीकरण गरेको एसपी दिनेश आचार्यले बताए। मेला हेर्न जाउ भनी झुक्याएर साँझ ९ बजे लगे। गाउँ नजिकैको चौरीमा पुर्याएर दुवै जनाले पालैपालो करणी गरे, एसपी अचार्यले अन्नपूर्णसँग भने, सामूहिक बलात्कारबाट बेहोस् भएकी मृतक अमृतालाई बिहान ३ बजे घर नजिकै सडकमा छाडेर भागे। उनको उपचारको क्रममा प्रादेशिक अस्पताल जनकपुरमा ज्यान गएको थियो। दुई वर्षअघि अमृता र मनोजबीच चिनजान भएको थियो। मनोजले आफ्ना साथी विपिनसँग मिलेर राति मोटरसाइकलमा लगेर करणी पश्चात हत्या गरेको प्रहरीले जनाएको छ।"
"रोल्पामा बस दुर्घटना हुँदा चार जनाको मृत्यु, ११ घाइते",दाङ: रोल्पामा यात्रु बाहक बस दुर्घटना हुँदा चार जनाको मृत्यु भएको छ भने ११ जना घाइते भएका छन्। दाङको घोराहीबाट रोल्पाको थवाङका जाँदै गरेको ना३ख ५५१८ नम्बरको बस माडी गाउँपालिका २ मा दुर्घटना भएको हो। दुर्घटनामा चार जनाको घटनास्थलमै मृत्यु भएको छ भने ११ जना घाइते भएको रोल्पा प्रहरीले जनाएको छ। बस शहित मार्गअन्तर्गत माडी गाउँपालिका वडा नम्बर २ जलजलामा दुर्घटनामा परेको रोल्पाका प्रहरी प्रवक्ता प्रहरी निरीक्षक कृष्ण रानाले जानकारी दिए। बसमा १८२० जना सवार रहेको अनुमान गरिएको छ। बस सडकदेखि १०० फिट तल खसेको छ। विस्तृत विवरण आउन बाँकी छ।
काठमाडौंबैङ्कक हवाई उडान पुनः सञ्चालन,"काठमाडौं : कोरोना महामारीका कारण लामो समयदेखि बन्द रहेको काठमाडौंबैङ्कक हवाई उडान पुनः सञ्चालन हुने भएको छ। संस्कृति, पर्यटन तथा नागरिक उड्डयनमन्त्री प्रेमबहादुर आले र नेपालका लागि थाइल्याण्डका राजदूत भोसिता भोरासफबीच बिहीबार मन्त्रालयमा भएको शिष्टाचार भेटघाटका क्रममा राजदूत भोरासफले केही दिनभित्रमा काठमाडौंबैङ्कक नियमित हवाई उडान गरिने जानकारी दिएका हुन्। भेटघाटका क्रममा मन्त्री आलेले राजदूत भोरासफलाई लुम्बिनी क्षेत्रमा थाइल्याण्ड सरकारले गरेको सहयोगप्रति धन्यबाद व्यक्त गर्दै लुम्बिनीमा रहेको मेटरनेटी अस्पतालका लागि सहयोग गर्न आग्रह गरे। यसैगरी मन्त्री आलेले नेपाली नागरिकलाई थाइल्याण्डको भिसाका लागि सहजीकरण गर्न तथा नेपाली नागरिकहरु उपचारका लागि बैङ्कक जाँदा सहुलियतपूर्ण उपचारको व्यवस्था मिलाउन आग्रह गरे। भेटवार्ताकै क्रममा मन्त्री आलेले नेपालथाइल्याण्डबीच पुरानो ऐतिहासिक सम्बन्ध रहेको र त्यसलाई थप सुदृढ बनाइराख्न दुबै देशका तर्फबाट अधिकतम प्रयास गरिनुपर्नेमा जोड दिए।"
"रोल्पामा बस दुर्घटना : चालकसहित ४ को मृत्यु, १८ जना घाइते (अपडेट)",दाङ : रोल्पामा बिहीबार बेलुका ६ बजे बस दुर्घटना हुँदा चालक वीरमान घर्तिमगर सहित ४ जनाको मृत्यु भएको छ। तीन पुरुष र एक महिलाको ज्यान गएको हो। दाङको घोराहीबाट रोल्पाको थबाङ जाँदै गरेको ना ३ ख ५५१८ नम्बरको बस माडी गाउँपालिका४ तालाबाङको तार्केबाङ सडक खण्डमा दुर्घटना भएको थियो। साँझ ६ बजेतिर तार्केबाङ स्थित जलजला होटेलको नजिकैको सहिद मार्गबाट बस माडी खोलामा खसेको हो। बस सडकबाट करिव १ सय फिट तल खोलामा खसेको जिल्ला प्रहरी प्रमुख एवं प्रहरी नायव उपरीक्षक नरेशराज सुवेदीले जनाए। दुईजनाको शव निकालिएको छ भने दुईको शव बसले च्यापेका कारण निकाल्न सकिएको छैन। मृतकको सनाखत भैसकेको छैन। दुर्घटनामा १८ जना घाइते छन् । १२ जनाको जना घाइतेको घर्तीगाउँ स्थित स्मृति हस्पिटलमा र ६ जनाको स्वास्थ्य चौकीमा प्राथमिक उपचार गरिंदैछ। स्मृति हस्पिटलमा प्राथमिक उपचारपछि ३ जनालाई रोल्पा अस्पताल रेउघा रेफर गरिएको उद्दारमा सक्रिय युवा पशुपति घर्तीले जनाए। घाइते केहीको अवस्था सामान्य रहेको छ। दुर्घटनाको खबरलगत्तै इलाका प्रहरी कार्यालय घर्तीगाउँका प्रहरी प्रमुख शुधिर खडका सहितको प्रहरी र स्थानीय उद्दारमा खटिएका छन्। बस खोलामा आधा भाग डुबेका र अध्याँरोका कारण उद्दारमा कठिनाइ भएको छ। बस के कति कारणले दुर्घटना भएको भन्ने खुलेको छैन। दाङको राप्ती समितिको बस पूर्वी रुकुम र जलजला घुमफिरमा जान रिजर्व गरिएको बुझिएको छ। घोराहीबाट १३ जना यात्रु लिएर हिंडेको बसमा बीच बाटोमा अन्य यात्रु चढेका थिए। पाँछ दिनअघि बस दुर्घटना भएको तीन किलोमिटर टाढा जीप दुर्घटना भइ ४ जनाको मृत्यु भएको थियो।
प्रधानमन्त्री देउवासँग डोनाल्ड लुको चासो एमसीसी पासमा किन विलम्ब?,"काठमाडौं: प्रधानमन्त्री शेरबहादुर देउवा र अमेरिकी दक्षिण तथा मध्य एशियाली मामिला हेर्ने अमेरिकी सहायक विदेशमन्त्री डोनाल्ड लुबीच बालुवाटारमा भेटवार्ता भएको छ। भेटवार्तामा एमसीसीबारे गहन छलफल भएको बताइएको छ। नेपालको तीन दिने भ्रमणमा रहेका सहायक विदेशमन्त्री लुले प्रधानमन्त्री देउवासँग एमसीसी पास हुन किन विलम्ब भइरहेको बारे जिज्ञासा राखेको प्रधानमन्त्री सचिवालय स्रोतले जानकारी दिएको छ। 'डोनाल्ड लुले प्रधानमन्त्रीज्युसँग एमसीसी पासमा किन ढिलाइ भइरहेको बारे जिज्ञासा राख्नुभएको थियो। प्रधानमन्त्रीज्युले सबैको सहमतिअनुसार एमसीसी पास गरिने जानकारी गराउनुभएको थियो,' प्रधामन्त्रीको सचिवालय स्रोतले भन्यो। प्रधानमन्त्री देउवाले दुई देशबीचको सम्बन्ध दीर्घकालीन बनाउन बृहत् छलफल भएको जानकारी दिएका छन्। उनले ट्वीट गर्दै नेपालअमेरिका मित्रता, सहयोग र बहुआयामिक द्विपक्षीय सम्बन्धका विभिन्न पक्षका विषयमा विचार आदानप्रदान गरेको बताएका छन्। बुधबार काठमाडौं आइपुगेका लुले केही परियोजनाहरुको अवलोकन गर्नुको साथै सांस्कृतिक सम्पदा स्थलहरूको अवलोकन गर्ने अमेरिकी राजदूतावासले जनाएको छ।"
कर्णालीमा चार मन्त्रालय नछाड्ने माओवादीको निर्णय,"सुर्खेत : कर्णालीमा सत्तारुढ गठबन्धनबीच मन्त्रालय बाँडफाँडमा रस्साकस्सी भएको छ। सत्तारुढ दल माओवादी केन्द्र, नेपाली कांग्रेस र एकीकृत समाजवादीबीच मन्त्रालय बाँडफाँडमा सहमति जुट्न सकेको छैन। दलहरुबीच मन्त्रालय भागबन्डामा सहमति नजुट्दा मन्त्रीपरिषद्ले पूर्णता पाउन सकेको छैन। गत कार्तिक १५ गते सरकारको नेतृत्व त्यागेको माओवादीले चार वटा मन्त्रालय नछाड्ने निर्णय गरेको छ। बिहीबार बसेको माओवादी संसदीय दलको बैठकले चार वटा मन्त्रालय नछाड्ने निर्णय गरेको हो। गठबन्धनमा हामी सबैभन्दा ठूलो दल छौं, माओवादी संसदीय दलका सचेतक ठम्मर विष्टले भने, दलको बैठकले पनि सरकारमा सम्मानजनक सहभागिताका लागि चार वटा मन्त्रालय पाउनुपर्ने निर्णय गरेको छ। हाल सरकारको नेतृत्व कांग्रेस संसदीय दलका नेता जीवनबहादुर शाहीले गरिरहेका छन्। मुख्यमन्त्री शाहीले शपथ लिएको दुई सातापछि मंगलबार मात्र एक जना मन्त्री नियुक्त गरेका छन्। उनले समाजवादीका तर्फबाट चन्द्रबहादुर शाहीलाई भूमि व्यवस्था, कृषि तथा सहकारी मन्त्रीमा नियुक्त गरेका छन्। आठ सदस्यीय मन्त्रीपरिषद्मा अरु ६ वटा मन्त्रालयमा मन्त्री नियुक्त हुन सकेका छैनन्। माओवादीले चार वटा, कांग्रेस र समाजवादीले तीनतीन वटा मन्त्रालय पाउनुपर्ने अडान लिएका छन्। यहीकारण मन्त्रिपरिषद् विस्तारमा ढिलाइ भइरहेको छ। दलहरुबीच मन्त्रालय भागबन्डामा रस्साकस्सी भइरहेका बेला माओवादीले बिहीबार चार मन्त्रालय पाएमात्र सरकारमा जाने निर्णय गरेको हो। मन्त्रालय छान्ने जिम्मा भने संसदीय दलका नेता एवम् पूर्वमुख्यमन्त्री महेन्द्रबहादुर शाहीलाई दिइएको माओवादीले जनाएको छ। जसरी भए पनि चार वटा मन्त्रालय छोड्नुहुन्न भन्नेछ, उनले सांसद विष्टले भने, गठबन्धनसँग समन्वय गर्ने र मन्त्रालय छान्ने जिम्मा दलको नेतालाई दिएका छौं। मन्त्रालयको टुंगो लागेपछि पूर्वमुख्यमन्त्री शाहीले माओवादीको तर्फबाट ककसलाई सरकारमा पठाउनेबारे निर्णय गर्नेछन्। यस्तै माओवादीमा सरकारमा सहभागी हुँदा नयाँ व्यक्तिहरुले मौका पाउने विष्टले बताए। हाम्रो दलभित्र अब मन्त्री बन्न ६ जना सांसद मात्र बाँकी छौं, उनले भने, ६ जनामध्ये बाटै मन्त्रीहरु बन्नुहुन्छ। कर्णाली प्रदेशसभामा माओवादीका १२ सांसद छन्। सुर्खेतका ठम्मर विष्ट र विन्दमान विष्ट, जाजरकोटका गणेशप्रसाद सिंह र कृष्णा शाह, डोल्पाका वीरबहादुर शाही र रुकुमपश्चिमका रातो कामी मन्त्री बन्न बाँकी छन्। भागबन्डा नमिल्दा दुई हप्तासम्म पनि सरकारले पूर्णता पाउन सकेको छैन। गएको कार्तिक १६ गते कांग्रेस संसदीय दलका नेता जीवनबहादुर शाही मुख्यमन्त्री बनेका थिए। मुख्यमन्त्री बने पनि शाहीले अहिलेसम्म सरकारलाई पूर्णता दिन सकेका छैनन्।"
यसकारण यी मोडेलले गरे ९ जना महिलासँग विवाह,साओ पाउलो: सधैं चर्चामा रहने ब्राजिलियन मोडलले ९ जना महिलासँग विवाह गरेका छन्। एजेन्सीहरुका अनुसार आर्थर ओ उर्सो नामका मोडलले ९ जना महिलाहरुसँग विवाह गरेका हुन्। उनले 'फ्रि लभ' नारालाई प्रवर्द्धन गर्न उनीहरुसँग विवाह गरेका हुन्। विवाह समारोह साओ पाउलो सहरको एक चर्चमा भएको बताइएको छ। उनले स्वतन्त्र प्रेम र एक विवाहको विरोध गर्दै औपचारिकरुपमा ती महिलाहरुसँग विवाह गरेका हुन्। यसअघि उनले पहिलो श्रीमती लुआनासँगको नग्न तस्बिर सार्वजनिक गरी चर्चामा आएका थिए। हनिमुनका क्रममा उनीहरुले नग्न तस्बिर सार्वजनिक गरेका थिए। उनीहरुले विश्वका धेरै पर्यटकीय क्षेत्रमा गएर नग्न तस्बिर सार्वजनिक गरिसकेका छन्। त्यस्तै उनकी श्रीमती लुआनाले आर्थरलाई कुकुरको भेषमा रेल्वे स्टेशनको परिक्रमा गराएकी थिइन्। यी मोडलले विभिन्न हर्कतको माध्यमबाट आफू सधैं इन्टरनेटमा छाइरहने गरेको एजेन्सीहरुले उल्लेख गरेका छन्।
टीट्वेन्टी क्रिकेट शृंखला : नेपालको क्लिन स्विप,"काठमाडौं : कतारविरुद्धको तीन खेलको टीट्वेन्टी क्रिकेट शृंखला नेपालले क्लिन स्विप गरेको छ। बिहीबार भएको तेस्रो तथा अन्तिम खेलमा कतारलाई एक सय नौ रनले पराजित गर्दै नेपालले शृंखला ३० ले क्लिन स्विप गरेको हो। यसअधि मंगलबार भएको पहिलो खेल पनि नेपालले एक सय १९ रनको जित निकालेको थियो भने बुधबार भएको दोस्रो खेलमा कतारलाई ६१ रनले पराजित गर्दै एक खेल बाँकी छँदै शृंखला जितेको थियो। कतारको दोहास्थित वेस्ट एन्ड पार्क अन्तर्राष्ट्रिय क्रिकेट मैदानमा नेपालले दिएको एक सय ६५ रनको विशाल लक्ष्य पछ्याएको कतारले निर्धारित २० ओभरमा सात विकेट गुमाएर ५५ रन मात्र बनाउन सक्यो। कतारकी अलिना खानले सर्वाधिक १९ रन बनाइन्। यस्तै कप्तान आयशाले १३ रन बनाउँदा हिरल अग्रवालले ६ रनको योगदान दिइन्। उनीहरु बाहेक अरु खेलाडी लामो समयसम्म क्रिजमा टिक्न सकेनन्। नेपालका सबनम राई, सरस्वतीकुमारी चौधरी र कप्तान रुबिना क्षत्रीले एकएक विकेट लिए। कतारका चार खेलाडी रनआउट भएका थिए। यसअघि टस जितेर पहिले ब्याटिङ गरेको नेपालले निर्धारित २० ओभरमा तीन विकेट गुमाएर एक सय ६४ रनको विशाल योगफल खडा गरेको थियो। नेपालको विशाल योगफलमा सीता रानामगरले अविजित ८२ रनको अर्धशतकीय पालि खेलेकी थिइन्। उनले ७२ बलमा सात चौका हिर्काइन्। टीट्वेन्टी अन्तर्राष्ट्रिय क्रिकेटमा सीताको पहिलो अर्धशतक हो। यस्तै नेपालको भने तेस्रो अर्धशतक हो। यसअघि बुधबार कप्तान रुबिना क्षत्री र मंगलबार इन्दु बर्माले अर्धशतक बनाएका थिए। यसैगरी ज्योति पाण्डेले २४, सरिता मगरले अविजित १७, डोली भट्टले १२ र काजल श्रेष्ठले सात रन बनाए। नेपालले २२ रन अतिरिक्त रुपमा पाएको थियो। कतारकी एन्जेलिन मरे, साची ढाडवाल र कप्तान आयशाले एकएक विकेट लिए। यसअघि मंगलबार भएको पहिलो खेलमा नेपालले कतारलाई एक सय १९ रनले पराजित गरेको थियो। बुधबार भएको दोस्रो खेलमा ६१ रनको जित निकाल्दै महिला टोलीले पहिलो पटक टीट्वेन्टी अन्तर्राष्ट्रिय शृंखला जितेको थियो। आईसीसी महिला टीट्वेन्टी विश्वकपको एसियाली छनोटको तयारीका लागि नेपाली महिला टोलीले कतारसँग तीन खेलको टीट्वेन्टी शृंखला खेलेको हो। १४ सदस्यीय नेपाली टोली शुक्रबार संयुक्त अरब इमिरेट्स (यूएई) को दुबई प्रस्थान गर्नेछ। आईसीसी महिला टीट्वेन्टी विश्वकपको एसियाली छनोट खेल नोभेम्बर २२ देखि २८ सम्म दुबईमा आयोजना हुँदैछ। छनोटमा ६ टोलीको सहभागिता रहने छ। जसमा भुटान, हङकङ, कुवेत, मलेसिया, नेपाल र संयुक्त अरब इमिरेट्सले प्रतिस्पर्धा गर्ने छन्। प्रतियोगिताको शीर्ष स्थान हासिल गर्ने टोलीले ग्लोबल छनोट खेल्ने छ। नेपालले आईसीसी महिला टीट्वेन्टी विश्वकपको एसियाली छनोटको पहिलो खेलमा आगामी सोमबार मंसिर ६ गते हङकङको सामना गर्नेछ। यसैगरी मंसिर ७ भुटान, मंसिर ९ गते कुवेत, मंसिर १० गते मलेसिया र मंसिर १२ गते यूएईसँग प्रतिस्पर्धा गर्नेछ।"
"लागुऔषध सेवनबाट अमेरिकामा वर्षेनि लाख बढीको मृत्यु, चीनलाई फिलिपिन्सको चेतावनी","फिलिपिन्सले चीनलाई पछि हट्न दबाब दिएको समाचार आज चर्चामा रह्यो। दक्षिण चीन सागरको सम्बन्धमा चीनले ज्यादती गर्न खोजेको भन्दै फिलिपिन्सले चीनलाई पछि हट्न दबाब दिएको हो। यता अमेरिकाले चीन, भारत र जापानलाई तेल भण्डार सार्वजनिक गर्न दिइएको दबाब खबर पनि चर्चमा रह्यो। अमेरिकामै लागुऔषधको सेवनमा वर्षमा लाख बढीको मृत्यु हुने समाचार पनि चर्चामा रह्यो। छिमेकी देश भारतका प्रधानमन्त्री नरेन्द्र मोदीले रुसी राष्ट्रपति भ्लाद्मिर पुटिनसँग प्रत्यक्ष भेट्ने खबर पनि आज प्रमुख बन्यो। प्रस्तुत छ, बिहीबार चर्चामा रहेका विश्वका केही प्रमुख खबरहरू: चीन, भारत र जापानलाई तेल भण्डार सार्वजनिक गर्न बाइडेन प्रशासनको दबाब वासिङ्टनः अमेरिकी राष्ट्रपति जो बाइडेन प्रशासनले चीन, भारत र जापानलगायत संसारका सबैभन्दा बढी तेल उपभोक्ता कम्पनीलाई तेल भण्डार सार्वजनिक गर्न दबाब दिएको छ। विश्वव्यापीरुपमा बढिरहेको इन्धनको मूल्य घटाउने उद्देश्यले बाइडेन प्रशासनले सो मुलुकहरुलाई दबाब दिएको हो। विश्वव्यापीरुपमा इन्धनको मूल्य वृद्धिले खाद्यलगायत अन्य सामग्रीको मूल्य वृद्धि भएपछि बाइडेन प्रशासनमाथि दबाब पुगेको र बाइडेन प्रशासनले सो विषयलाई मध्यनजर गर्दै चीन, भारत र जापानलगायत मुलुकलाई तेल भण्डार सार्वजनिक गर्न दबाब दिएको अलजजिरालले स्रोतलाई उद्धृत गर्दै समाचार लेखेको छ। संसारका सबैभन्दा बढी इन्धन खपतकर्ता मुलुकले विश्वमा इनधनको हाहाकार भएकोबारे ध्यान दिनुपर्छ। सबैभन्दा बढी इन्धन खपतकर्ता मुलुकले तेल लुकाएर राखेका छन्। त्यसैले ती मुलुकहरुले तत्काल आफ्नो बानी सुधारेल तेल भण्डार सार्वजनिक गर्नुपर्छ, स्रोतले भनेको छ। अमेरिकामा लागुऔषध सेवनबाट वर्षेनि १ लाखको मृत्यु न्युयोर्कः अमेरिकामा लागुऔषध सेवनबाट वर्षेनि १ लाखभन्दा बढीको मृत्यु हुने गरेको खुलासा भएको छ। सरकारले जारी गरेको नयाँ तथ्यांकले मात्राभन्दा बढी लागुऔषध सेवनबाट उनीहरुको मृत्यु भएको खुलासा गरेको हो। अमेरिकाको रोग नियन्त्रण तथा रोकथाम केन्द्रले बुधबार सार्वजनिक गरेको तथ्यांकअनुसार सन् २०२१ अप्रिलदेखि हालसम्म अत्यधिक मात्रामा लागुऔषध सेवनबाट १ लाखभन्दा बढी मानिसको ज्यान गएको छ। सो तथ्यांक अघिल्लो वर्षभन्दा २८५ प्रतिशतले बढेको केन्द्रले जनाएको छ। सो तथ्यांकले अमेरिकामा लागुऔषध सेवनले मर्नेहरुको संख्या हालसम्मकै उच्च रहेको देखाएको बताइएको छ। नयाँ तथ्यांकपछि अमेरिकामा लागुऔषध सेवनले क्षेत्रीय महामारीको रुप लिएको विश्लेषकहरुले बताएका छन्। यसअघि लागुऔषध सेवनबाट सन् २०१६ मा ५६ हजार ५ सयले ज्यान गुमाएका थिए। सन् २०२० मा भने ७८ हजारले ज्यान गुमाएको बताइएको छ। सन् २०२१ मा सो संख्या बढेर अत्यधिक मात्रामा लागुऔषध सेवनबाट मर्नेहरुको संख्या १ लाख ३ सय ६ पुगेको छ। कम्तीमा ४ सय म्यानमार आप्रवासी चीनको हिरासतमा बेइजिङः चिनियाँ अधिकारीहरुले कम्तीमा ४ सय म्यानमार आप्रवासीलाई हिरासतमा राखेको छ। एक वर्षको अवधिमा चीनले ती आप्रवासीहरुलाई आफ्नो हिरासतमा राखेको हो। अवैधरुपमा चीन प्रवेश गर्ने र आधिकारिक प्रमाणपत्र बिना चीनमा काम गरिरहेका ४ सयभन्दा बढी म्यानमार आप्रवासीलाई हिरासतमा राखेको रेडियो फ्रि एसियामा खबर छ। समाचार अनुसार करिब ३ सय म्यानमार आप्रवासीहरु दक्षिणी कोस्टल शहर डोङ्गाउको हिरासतमा छन् भने बाँकी सानडोङ प्रान्तको वेइहाई शहरको हिरासतमा राखिएका छन्। म्यानमारको सैन्य ज्यादती र प्राकृतिक प्रकोप आदिका कारण करिब २ लाख ३० हजार म्यानमारवासी चीनमा कामदारको रुपमा पुगेको संयुक्त राष्ट्रसंघको अन्तर्राष्ट्रिय आप्रवासी संगठन (आइओएम)ले बताएको छ। मोदी र पुटिनबीच डिसेम्बरमा प्रत्यक्ष भेट हुँदै नयाँ दिल्लीः भारतीय प्रधानमन्त्री नरेन्द्र मोदीले रुसी राष्ट्रपति भ्लाद्मिर पुटिनसँग प्रत्यक्ष भेट्ने भएका छन्। मोदीले डिसेम्बर ६ मा रुसी राष्ट्रपति पुटिन्सँग भेट्ने कार्यक्रम आयोजना गरेका हुन्। प्रत्यक्षरुपमा हुने दुई पक्षीय भेट लोक कल्याण मार्गमा हुने बताइएको छ। सो भेटमा पुटिनले मोदीसँग अफगानिस्तान मुद्दा, प्रशान्त क्षेत्र, रणनीतिक स्थायित्व, जलवायु परिवर्तन, मध्य पूर्वी मुलुक र आतंकवादी समूह र सुरक्षा आदि सम्बन्धमा छलफल हुने हिन्दूस्तान टाइम्समा खबर छ। सोही दिन रुसी र भारतीय विदेश मन्त्रीबीच समेत अलग्गै भेट हुने कार्यक्रम रहेको बताइएको छ। दुई राष्ट्र प्रमुखको सो भेटमा रुस र भारतबीच विभिन्न सम्झौतामा हस्ताक्षर गर्ने योजना रहेको समेत समाचारमा उल्लेख छ। रुसले हालै अत्याधुनिक एस४०० क्षेप्यास्त्र प्रणाली मोदी सरकारलाई पठाउन थालेकोछ । रुस र भारतको सो कदमले अमेरिका चिन्तित बनेको बताइएको छ। फिलिपिन्सले चीनलाई भन्यो 'पछि हट् म्यानिलाः दक्षिण चीन सागरमा भएको भिडन्तपछि फिलिपिन्सले चीनलाई पछि हट्न दबाब दिएको छ। दक्षिण चीन सागरको सम्बन्धमा चीनले ज्यादती गर्न खोजेको भन्दै फिलिपिन्सले चीनलाई पछि हट्न दबाब दिएको हो। फिलिपिन्सका विदेशमन्त्री तोदोरो लोक्सिनका अनुसार नोभेम्बर १६ मा चिनियाँ पक्ष र फिलिपिन्सका निर्यातकर्ताबीच दक्षिण चीन सागरको आयुङिन शोल क्षेत्रमा झडप भएको थियो। चिनियाँ सैन्य अधिकारीहरुका लागि खाद्य र अन्य सामग्री बोकिरहेका फिलिपिन्सका पानी जहाजमा चिनियाँ पक्षले रोक लगाएको थियो। सो क्रममा झडप हुँदा मानवीय क्षति नभए पनि फिलिपिन्सको भौतिक क्षति भएको थियो। सो क्षेत्रको कानुन मिच्न चीनसँग कुनै अधिकार छैन। त्यसैले चीनको गतिविधि सरासर अवैधानिक हो, विदेशमन्त्रायद्वारा बिहीबार जारी विज्ञप्तीमा भनिएको छ। चीनको सो कदमको विरोध गर्दै फिलिपिन्सबासीले गो ब्याक अफ चाइना भन्दै नाराबाजीसमेत गरेका छन्। यद्यपि, चीनले सम्पूर्ण दक्षिण चीन सागर क्षेत्रलाई आफ्नो दाबी गर्दै आएको छ। यता फिलिपिन्स, मलेसिया, भियतनाम, ब्रुनेई र ताइवानले समेत सो क्षेत्रमा आफ्नो हक लाग्ने दाबी गर्दै आएका छन्। आँधीपछि ब्रिटिस कोलम्बिया क्षेत्रमा संकटकाल घोषणा भ्यानकुभरः क्यानडाको पश्चिमी प्रान्त ब्रिटिस कोलम्बिया क्षेत्रमा संकटकाल घोषणा गरिएको छ। शक्तिशाली आँधीतुफानले मुख्य सडक र रेलमार्ग भत्काएपछि सो क्षेत्रमा बुधबार रातिदेखि संकटकाल घोषणा गरिएको हो। क्यानडाको ब्रिटिस कोलम्बिया क्षेत्रमा आइतबार राति विनाशकारी आँधी आएको थियो। आँधीका कारण १ महिलाको मृत्यु भएको थियो भने दुई मानिस अझै हराएइरहेका छन्। अधिकारीहरुले सो आँधी शताब्दीकै ठूलो भएको बताएका थिए। आँधीका कारण आएको बाढी र पहिरोमा परी मानवीयरुपमा कम क्षति पुगे पनि भौतिकरुपमा ठूलो विनाश भएको बताइएको छ। आँधीपछि विभिन्न क्षेत्रमा फसेका हजारौं नागरिकको क्यानडियन सैन्य बलले उद्धार गरिरहेको बताइएको छ। अधिकारीहरुका अनुसार जलवायु परिवर्तनका कारण सो क्षेत्रमा प्राकृतिक विपद्ले चरम रुप लिइरहेको बताउँदै आएका छन्। अमेरिकाले नाइजेरियालाई धार्मिक अतिक्रमणको सूचीबाट हटायो आबुजाः अमेरिकाले नाइजेरियालाई धार्मिक अतिक्रमणको सूचीबाट हटाएको छ। नाइजेरियाको भ्रमणमा रहेका अमेरिकी राज्य सचिवालयका एन्टोनी ब्लिङकनको भ्रमणलाई मध्यनजर गर्दै सो सूचीबाट हटाएको हो। त्यस्तै विदेशमन्त्री ब्लिंकन बिहीबार नाइजेरियाको भ्रमणमा जाने तय भएका छन्। अमेरिकाले गत वर्ष नाइजेरियालाई धार्मिक अतिक्रमणकारीको सुचीमा राख्दै विशेष निगरानीमा राखेको थियो। धार्मिक स्वतन्त्रताको नाममा नाइजेरियाले निर्मम हिंसा गर्ने गरेको भन्दै अमेरिकाले सो सूचीमा राखेको थियो। अमेरिकी राज्य विभागद्धारा हालै जारी सूचनाअनुसार अमेरिकाले नाइजेरियालाई सो सूचीबाट हटाएको छ। म्यानमार, चीन, इत्रिया, इरान, उत्तर कोरिया, पाकिस्तान, रुस, साउदी अरेबिया, ताजकिस्तान, टुर्केमिनिस्तान, अल्जेरिया, कोमोरस, क्युवा, नाकारागुआलाई भने अमेरिकाले धार्मीक अतिक्रमणको सूचीमा राखेको छ। हाललाई अमेरिकाले नाइजेरियालाई सो सूचीबाट हटाए पनि नाइजेरियामा बोको हराम समूहको ज्यादती भने कायमै छ। अमेरिका, क्यानडा र मेक्सिकोका नेताबीच पाँच वर्षपछि पहिलो पटक वार्ता वासिङ्टनः अमेरिका, क्यानडा र मेक्सिकोका राष्ट्र प्रमुखबीच पाँच वर्षमा पहिलो पटक शीर्ष बैठक हुने भएको छ। आर्थिक एकिकरण, आप्रवासी र महामारीबारे छलफल गर्न तीनै देशका राष्ट्र प्रमुखबीच वासिङ्टन डीसीमा बैठक हुने भएको हो। अमेरिकी राष्ट्रपति जो बाइडेन, क्यानडेली प्रधानमन्त्री जस्टिन ट्रुडो र मेक्सिकन राष्ट्रपति आन्ड्रेस लोपेज ओब्राडरले सन् २०१६ पछि बिहिबार पहिलो पटक प्रत्यक्ष रुपमा बैठक हुने बताइएको छ। थ्री अमिगोज समिट नाम दिइएको सो त्रिपक्षीय बैठकलाई अमेरिकी राष्ट्रपति बाइडेनले पुनः व्युँताउने कोसिस सुरु भएको बताएका छन्। सो बैठक सन् २०१६ मा पूर्व अमेरिकी राष्ट्रपति डोनाल्ड ट्रम्पको कार्यकालमा भएको थियो। सो बैठकमा ट्रम्पले त्रिपक्षीय सम्बन्धमा आफू इच्छुक नरहेको बताएका थिए। बुर्किना फासोमा मर्नेको संख्या ५३ नाघ्यो इनाटा: पश्चिम अफ्रिकी मुलुक बुर्किना फासोमा गत आइतबार भएको हमलामा परी ज्यान गुमाउनेको संख्या ५३ नाघेको छ। त्रिपक्षीय सीमा क्षेत्रनजिकै प्रहरी पोष्टमा भएको हमलामा परी ज्यान गुमाउनेको संख्या ५३ नाघेको हो। गत आइतबार बुर्किना फासोको उत्तरी क्षेत्र इनाटास्थित सुन खानी नजिकै सुरक्षाकर्मीको पोष्टमा हमला भएको थियो। त्यहाँका बन्दुकधारी समूहले गरेको सो हमलामा परी ३२ को घटनास्थलमै मृत्यु भएको थियो। अधिकारीहरुले दिएको ताजा जानकारीअनुसार सो संख्या बढेर ५३ नाघेको छ। जसमा मर्नेहरुमा ४९ सैन्य प्रहरी र ४ नागरिक रहेको सरकारका प्रवक्ता औसेनी ताम्बौराले बताएका छन्। सो क्षेत्रमा करिब १५० सुरक्षाकर्मी खटिएको र सबैको मृत्यु भएको हुन सक्ने अनुमान अधिकारीहरुले गरेका छन्। संयोजन : अस्मिता खड्का"
सर्वोच्चको समस्यामा साझा धारणा बन्छ : माधव नेपाल,"धनगढी : नेकपा एकीकृत समाजवादीका अध्यक्ष माधवकुमार नेपालले सर्वोच्च अदालतमा देखिएको समस्याका लागि गठनबन्धनको साझा धारणा बन्नुपर्ने बताएका छन् । उनले यसबारेमा प्रधानमन्त्रीले चासो लिनुपर्ने बताए । नेपाल कम्युनिष्ट पार्टी समाजवादीको सुदूरपश्चिम प्रदेश कार्यालयको धनगढीमा उद्घाटन गर्दै अध्यक्ष नेपालले यस्तो बताएका हुन । सर्वोच्च अदालतमा देखिएको समस्याको छिटो समाधान हुनुपर्छ, यसमा गठबन्धनको छिट्टै साझा धारणा बन्नुपर्छ,' नेपालले भने।यसका लागि प्रधानमन्त्रीले अग्रसरता लिनुपर्छ। उनले नेकपा एमाले हुँदा पनि आफ्नै जग्गामा देशकै दोस्रो जिल्ला पार्टी कार्यालयका रुपमा कञ्चनपुरको कार्यालय रहेको बताउँदै भने, प्रदेश कार्यालयको भाडाको घरमा उद्घाटन भयो, अब छिट्टै पार्टीका जिल्ला कार्यालय आफ्नै जग्गामा धमाधम उद्घाटन गर्न पाइयो। नेपाल कम्युनिष्ट पार्टी समाजवादी प्रदेश कमिटीले धनगढी उपमहानगरपालिकाको वडा नम्बर ३ चटकपुरमा भाडाको घर लिएर प्रदेश कार्यालय स्थापना गरेको हो । यसअघि उक्त कार्यालय नेकपाको र त्यसपछि नेकपा एमालेको प्रदेश कार्यालयका रुपमा थियो । नेकपा एमालेले, जिल्ला पार्टी कार्यालयकै भवनमा प्रदेश कार्यालय बनाएपछि, नेपाल कम्युनिष्ट पार्टी समाजवादीले उक्त घर भाडामा लिएको हो । उनले असली कम्युनिष्ट समाजवादीमा रहेको दाबी गरे । असली कम्युनिष्ट समाजवादीमा छन, एमाले नक्कली कम्युनिष्टको पार्टी हो, समाजवादीको लहर महाकालीदेखि पूर्वको मेचीसम्म छ,' नेता नेपालले भने ।उनले अहिले उद्घाटन गरेको पार्टी कार्यालयमा गरिएका निर्णयका कारण समाजवादी अहिले प्रदेशकै ठूलो दलका रुपमा स्थापना भएको दावी गरे । मानिसलाई बस्नका लागि घर चाहिन्छ, त्यसैले पार्टीका लागि पनि घर चाहिन्छ,'उनले भने।पार्टी कार्यालय स्थापनामा खटिने सबै कामरेलाई धन्यवाद छ। नेपाल नागरिक उड्डयन तथा पर्यटन मन्त्रीसँगै बुधबार डोटीको बड्डीकेदार शक्तिपीठ र शैलेश्वरीको दर्शनका लागि सुदूरपश्चिम आएका थिए । शक्तिपीठहरुको दर्शनपछि धनगढी आएका नेपालले पार्टीको प्रदेश कार्यालय उद्घाटन गरेका हुन । उनले, धनगढीमै बिहीबार पार्टीको प्रशिक्षणको पनि उद्घाटन गरेका छन् ।"
निसन्तान दम्पतीका लागि अल्का आइभिएफ सेन्टरद्वारा थप सुविधासहित सेवा विस्तार,"काठमाडौं : जावलाखेलको अल्का अस्पताल प्रालिले थप सुविधासहित आइभिएफ सेवा विस्तार गरेको छ। अत्याधुनिक ल्याबसहित अस्पतालले अल्का आइभिएफ सेन्टर सञ्चालनमा ल्याएको हो। 'हामीले विशेषज्ञ भित्र्याएर अल्का आइभिएफ सेन्टर सञ्चालनमा ल्याएका छौं, अस्पतालका अध्यक्ष कुमार थापाले भने, कसरी हुन्छ सेवाग्राहीलाई सहज र सुलभ तरिकाबाट सेवा दिन हामीले थप सुविधा ल्याएका छौं। विभिन्न कारण सन्तान नभएकालाई सेवा दिन आधुनिक उपकरणले हामी सक्षम छौं। थापाले नयाँ विशेषज्ञको टोलीले अल्का आइभिएफ सेन्टरलाई थप उचाइमा लैजाने विश्वास व्यक्त गरे। अल्का अस्पतालले सेवाग्राहीलाई आइभिएफ सेवा अन्य अस्पतालको तुलनामा शुलभ दरमा दिइने प्रतिबद्धता जनाएको छ। मंसिर १ गतेदेखि बिहान ८ बजेदेखि साँझ ८ बजेसम्म अस्पतालले आइभिएफ सेवा विस्तार गरेको छ। अल्का आइभिएफ सेन्टरबाट टेष्ट ट्युक बेबीका साथै स्त्री रोग तथा प्रसुति सेवा पनि प्रदान गरिने अस्पतालले जनाएको छ। के हो त आइभिएफ? (आर्टिफिसियल इन्सेमिनेसन इन भिट्रो फर्टिलाइजेशन) आइभिएफ महिलाहरूमा कृत्रिम गर्भाधान गराउने स्वास्थ्य विज्ञानको एक प्रविधि हो। यसलाई बाँझोपन कम गर्ने प्रभावकारी प्रविधि मानिन्छ। यस प्रक्रियामा कुनै महिलाको अण्डाशयबाट अण्डालाई अलग गरेर त्यसलाई टेष्ट ट्युबमा शुक्राणुसँग निशेचित गराइन्छ। यसपछि निषेचित अण्डा महिलाको गर्भाशयमा राखिन्छ। विश्वमा पहिलोपल्ट यस प्रक्रियाको प्रयोग बेलायतमा पैट्रिक स्टेपो र रबर्ट एडवर्डसले गरेका थिए। उनीहरूको यस प्रक्रियाले जन्मेको बच्चाको नाम लुईस ब्राउन थियो। जसको जन्म २५ जुलाई, १९७८ मा मेनचेस्टरमा भएको थियो। आज यो प्रविधि निसन्तान दम्पत्तीहरूको लागि एक नयाँ आशाको किरण सावित भएको छ। नेपालमा टेष्ट ट्युब बेबीको प्रविधि २०६० सालतिर भित्रिएको हो। नेपालको पहिलो टेष्ट ट्युब बेबी ओममणी तामाङ हुन्। उनको २०६१ साल फागुन २० गते जन्म भएको हो।"
बारको प्रतिक्रिया : गोलाप्रथाबाट पेशी तोकेपनि बहसमा जाँदैनौं,"काठमाडौं : नेपाल बार एसोसिसएनले सर्वोच्च अदालतमा गोलाप्रथाबाट पेशी तोकिेने व्यस्था लागू हुने भएपनि आफूले बहसमा सहभागी नहुने प्रतिक्रिया दिएको छ। सर्वोच्च अदालतका न्यायाधीशको बिहीबारको फुलकोर्ट (पूर्णबैठक) ले गोलाप्रथासम्बन्धी नियमावली र कार्यविधि पारित गर्ने निर्णय गरेलगत्तै बारले यस्तो प्रतिक्रिया जनाएको हो। बारले न्यायाधीशको सो निर्णय सकारात्मक भएपनि आफूहरुको आन्दोलन न्यायिक शुद्धीकरणका लागि भएकाले बहसमा नजाने बताएको छ। प्रधानन्यायाधीश चोलेन्द्र शमशेर जबराले न्यायिक क्षेत्रमा भ्रष्टाचार बढाएको, मन्त्रिपरिषद् र संवैधानिक अंगमा भागबण्डा खोजेको भन्दै कानुन व्यवसायीहरु करिब ३ हप्तादेखि आन्दोलित छन्। उनीहरुले प्रधानन्यायाधीशले तत्काल राजीनामा दिएर मार्ग प्रशस्त गर्नुपर्ने अडानमा छ। बारले जबराको राजीनामा माग्दै सर्वोच्च अदालतको मूल गेटमा धर्ना दिँदै आएको छ। बारले सो धर्ना भोलि (शुक्रबार) सम्म जारी राख्ने यसअघि घोषणा गरेको छ। धर्नाका क्रममा आज प्रहरी र कानुन व्यवसायीबीच झडप भएको थियो। सो झपडमा बारका अध्यक्ष चण्डेश्वर श्रेष्ठसहित ७ जना घाइते भएका थिए। कानुन व्यवसायीहरुले आफूहरुको शान्तिपूर्ण आन्दोलनमा प्रहरी हस्तक्षेप भएको भन्दै आपत्ती जनाएको छ।"
प्रधानन्यायाधीशबाटै अदालत परिसरलाई युद्ध मैदान बनाउनु खेदजनक,"काठमाडौं : नेपाल बार एसोसिएसनले प्रधानन्यायाधीशबाटै अदालत परिसरलाई युद्ध मैदान बनाउनु खेदजनक भएको बताएको छ। बिहीबार पत्रकार सम्मेलन गर्दै बारले कानुन व्यवसायीहरुको शान्तिपूर्ण आन्दोलनमा प्रहरी हस्तक्षेप हुनु भत्सर्नायोग्य भएको बताएको हो। बार उपाध्यक्ष ईश्वरीप्रसाद भट्टराईले शान्तिपूर्ण धर्नामा बसेका कानुन व्यवसायीमाथि प्रहरी दमन भएको भन्दै आपत्ती जनाए। उनले भने,' प्रधानन्यायाधीश जबराबाटै दंगा प्रहरी खटाइयो, यसमा बारको खेदजनक छ।' यस्तै बारले शान्तपूर्ण आन्दोलनमा प्रहरी हस्तक्षेप गरेको भन्दै विज्ञप्ति जारी गरेको छ। 'भ्रष्टाचार असक्षम र नैतिकताबिहीन कार्यमा संलग्न प्रधान न्यायाधीशको राजीनामा माग गर्दै भइरहेको शान्तिपूर्ण पूर्वनिर्धारित कार्यक्रममा यसअघि नै दंऊा प्रहरी प्रवेश गराइएकोमा आज पहिलो पटक दंगा प्रहरीका साथ एसएलआर जस्तो युद्धको बेलामा प्रयोग गरिने हतियारधारी प्रहरी प्रवेश गराएर न्यायको मन्दिरलाई युद्धमैदान बनाउन अनुमति दिने प्रधानन्यायाधीश र अदालत प्रशासनको यस्तो हर्कतले हामीलाई स्वतब्ध बनाएको छ। अदालत युद्ध मैदानमा परिणत भएको र यो अवस्थामा न्याय प्रशासन र न्याय संपादन सुसञ्चालन गर्न सकिने कल्पना पनि गर्ने सकिदैन,' विज्ञप्तिमा भनिएको छ।"
सर्वोच्चको फुलकोर्ट सुरु : के आउला निर्णय ?,"काठमाडौं : प्रधानन्यायाधीश चोलेन्द्र शमशेर जबराले बोलाएको फुलकोर्ट (पूर्णबैठक) सुरु भएको छ। बैठक भर्खरै सुरु भएको सर्वोच्च प्रशासनले जनाएको छ। प्रधानन्यायाधीश जबराले बिहीबार दिउँसो १ बजेका लागि बैठक बोलाएका थिए। यस्तै नेपाल बार एसोसिसएनले ३ बजे पत्रकार सम्मेलन गर्दैछ। यता प्रधानन्यायाधीशप्रति असन्तुष्ट न्यायाधीशहरुले गोलाप्रथाको नियमावली र कार्यविधि परिवर्तन गर्ने तयारीमा छन्।न्यायाधीशहरुको बुधबार बसेको बैठकमा गोलाप्रथासम्बन्धी नियमावली र कार्यविधि परिवर्तन गर्ने सहमति भएको थियो। नियमावली र कार्यविधिमा न्यायाधीशबीच सहमित जुटेको सर्वोच्च अदालतका एक न्यायाधीशले बताए। उनले भने,' प्रधानन्यायाधीशप्रति असन्तुष्ट १९ जना न्यायाधीशबीच यस विषयमा सहमति जुटेको छ। गोलाप्रथा र कार्यविधि पास भएमा दशकौंदेखि प्रधान्यायाधीशले इजालस तोक्ने परम्पराको अन्त्य हुनेछ। यता सर्वोच्च बारका केन्द्रीय सदस्य खीमानन्द अधिकारीले आफूहरुको आन्दोलनमा न्यायाधीशहरु अडिक हुने बताएका छन्। उनले भने,' बारको आन्दोलनमा प्रधानन्यायाधीहरुले साथ दिने बताउनु भएको छ। प्रधानन्यायाधीको राजीना नआएसम्म आन्दोलन जारी रहन्छ।' बारले आज पनि सर्वोच्च परिसरमा प्रधान्यायाधीशविरुद्ध धर्ना जारी राखेको छ। सर्वोच्चका १४ न्यायाधीशले फुलकोर्ट बहिष्कार गर्ने प्रधानन्यायाधीशले बोलाए फुलकोर्ट"
सर्वोच्चमा गोलाप्रथा प्रणालीबाट मुद्दाको पेसी तोकिने,काठमाडौं : सर्वोच्च अदालतका न्यायाधीशको फुलकोर्ट (पूर्ण बैठक) ले गोलाप्रथासम्बन्धी नियमावली र कार्यविधि पारित गर्ने निर्णय गरेको छ। बिहीबार बसेको फुलकोर्ट बैठकले यस्तो निर्णय गरेको हो। नियमावलीमा प्रधानन्यायाधीशले सर्वोच्च अदालतका इजलासहरूमा मुद्दा तोक्ने व्यवस्था छ। त्यसलाई संशोधन गरेर अब गोला प्रणालीबाट मुद्दा तोकिनेछ। यो निर्णयसँगै मुख्य रजिस्ट्रारले कानुन मन्त्रालयमा पठाउनेछ। यसअघि न्यायाधीशहरुको बुधबार बसेको बैठकमा गोलाप्रथासम्बन्धी नियमावली र कार्यविधि परिवर्तन गर्ने सहमति भएको थियो। गोलाप्रथा र कार्यविधि पास भएसँगै दशकौंदेखि प्रधान्यायाधीशले इजालस तोक्ने परम्पराको अन्त्य भएको छ।
अध्यक्षले दिए विपन्न विद्यार्थीलाई शैक्षिक सामग्री,"सिन्धुली : यहाँका विपन्न बालबालिकालाई शैक्षिक सामग्री प्रदान गरिएको छ। कमलामाई नगरपालिका ५ का वडा अध्यक्ष पूर्णबहादुर खड्काले कमला जनज्योति मावि सिलामेका २९ जना विद्यार्थीलाई स्टेशनरी सामाग्री प्रदान गरेका हुन् । आर्थिकरुपमा विपन्न बालिबालिका ड्रेस, कपि, कलम पेन्सील अभावमा विद्यालय आउन छाडेपछि अध्यक्ष खड्काले व्यक्तिगत लगानीमा विद्यालयमानै पुगेर स्टेशनरी सामाग्री प्रदान गरेका हुन्। विद्यालयका प्रध्यानध्यापक विष्णु प्रसाद फुयाँलका अनुसार कक्षा १ देखि कक्षा १० सम्मका २९ जना बालबालिकालाई अध्यक्ष खड्काले एक वर्षसम्म पुग्ने गरी स्टेशनरी सामाग्री सहयोग गरेका हुन् । विद्यालयमा अध्ययन गर्न आउने अधिकांश दलित, जनजाती बालबालिकाले कपी कलम समेत किन्न नसकेर विद्यालय छोड्दै गएका थिए । उनीहरुको पढाइमा समस्या नहोस् भन्नका लागि अध्यक्षसँग गुनासो गरेका थियौं, उनले २९ जना विद्यार्थीलाई व्यक्तिगतरुपमा सहयोग गर्नुभयो,' फुयाँलले भने । सामान्य सहयोग नपाउदा पढाइबाट कुनै पनि बालबालिकाले बञ्चित नहोऊन भनेर सानै भएपनि सहयोग गरेको अध्यक्ष खड्काले बताए। कमला जनज्योति मावि सिलामेमा हाल चार सय बढी विद्यार्थी अध्ययनरत छन् । वडा अध्यक्ष खड्काले गत वर्ष कमलामाई नगरपालिका ५ मै रहेको जनज्योति मावि फोस्रेटारका ५४ बालबालिकालाई एकएक जोर न्यानो कपडा व्यक्तिगत खरिद गरेर प्रदान गरेका थिए। वडाअध्यक्ष खड्काको सामाजिक भावको अभिभावले प्रसंशा गरेका छन् ।"
एमसीसीविरुद्ध नेमकिपाको विरोध प्रदर्शन,"गोरखाः नेपाल मजदुर किसान पार्टीले मिलेनियम कर्पोरेशन च्यालेञ्ज (एमसीसी)को विरोध गर्दै गोरखामा प्रदर्शन गरेको छ। बिहीबार बिहान गोरखाको हरमटारीबाट निस्केको विरोध जुलुसले बसपार्क, ठूलो आँगन, अस्पताल मार्ग हुँदै गोरखा बजार परिक्रमा गरेको थियो। जुलुसमा सहभागीहरुले एमसीसी चाहिँदैन, नेपाललाई रणभूमि बनाउन पाइँदैन लगायतका नारा लगाएका थिए। उनीहरुले बसपार्कमा केहीबेर कोणसभा पनि गरेका थिए। जुलुसमा भक्तपुरबाट आएका प्रदर्शनकारीहरु सहभागी थिए।"
"चीन, पाकिस्तानसहित यी दस देश अमेरिकाको 'रेड जोन'मा","वाशिङ्टन: अमेरिकाले पाकिस्तानलाई 'रेड जोन'मा राखेको छ। अमेरिकी विदेशमन्त्री एन्टनी ब्लिंकनले धार्मिक स्वत्नत्रताको उल्लंघन गर्ने देशहरुमा पाकिस्तानलाई पनि सूचिकृत गरेका छन्। यो सूचीमा पाकिस्तानसँगै चीन, तालिबान, इरान, रुस, साउदी अरेब, एरिट्रिया, ताजिकिस्तान, तुर्केमिनास्तान र बर्मा रहेका छन्। यसअघि युएस कमिशन अन इन्टरनेशनल रिलिजियश फ्रिडमले भारतलाई पनि यो सूचीमा राख्न सुझाव दिएको थियो। तर अमेरिका भारतप्रतिको नीतिमा नरम देखिएको छ। अमेरिकाले हरेक वर्ष यो सूची निकाल्ने गर्छ। उसले अमेरिकी अन्तर्राष्ट्रिय धार्मिक स्वतन्त्रता अभिनियमको मानकमा नचल्ने देशहरुलाई यो सूचीमा राख्ने गर्छ। यसका अलावा अमेरिकाले अल्जेरिया, कोमोरोस, क्यूबा र निकारागुआलाई विशेष निगरानीमा राख्ने निर्णय गरेको छ।"
कोशी लोकमार्गदेखि पश्चिमको दुर्दशा,"विराटनगर : विराटनगर महानगरपालिकाअन्तर्गत कोशी लोकमार्गदेखि पश्चिमको क्षेत्र विकास निर्माणलगायत धेरै कुराले पछि परेको भन्दै स्थानीय आक्रोशित बनेका छन्। राजनैतिक दल र नेताका कारण लोकमार्ग (हाइवे)को पश्चिम क्षेत्र पछाडि परिरहेको भन्दै दलीय गतिविधिविरुद्ध सर्वसाधारण आन्दोलित बनेका हुन्। उनीहरुका अनुसार राजनैतिक दल र नेताको व्यवहार तथा कार्यशैलीले वितृष्णा मात्रै पैदा भएको छ। राजनैतिक स्वार्थको कोपभाजनमा परेका कारण विकास निर्माणको कामसमेत सुस्त गतिमा रहेको निस्कर्ष निकाल्दै स्थानीयले सडक आन्दोलन सुरु गरेका हुन्। विराटनगर महानगरपालिका४ र ५ जामुनगाछीका स्थानीयले लोकमार्ग पश्चिमको क्षेत्रमा तीव्र विकास हुनुपर्ने माग राख्दै सामाजिक सञ्जलमार्फत विशेष अभियान नै सञ्चालन गरेका छन्। स्थानीयले नेताहरुको गतिविधि र व्यवहार जनविरोधी रहेको भन्दै खुलेर विरोधमा उत्रन र भण्डाफोर गर्न सबैमा आह्वान गरे। नेताहरुले राजनीति चैँ जनता र मुलुकका लागि गरेका हौँ भन्छन्, स्थानीय उत्तम दाहालले भने, तर उनीहरुका स्वार्थले महानगरका बासिन्दालाई विकट एवं दुर्गममा बसेको अनुभूति भइरहेको छ। दल र दलीय गतिविधिविरुद्ध सडक संघर्षमा उत्रिएका स्थानीयले नेतालाई बहिस्कारको घोषणा गरेका छन्। विकास निर्माणलाई संविधानले सहज बनाए पनि नेता बाधक बनिदिँदा पीडा जनताले बेहोर्नुपर्ने अवस्था आएको गुनासो दाहालको छ। यो वा त्यो दल भन्ने कुरा छैन। सबै दलका नेताको अवरोधका कारण विकास निर्माणले गति लिन सकेन, उनले भने, लोकमार्ग पश्चिमको क्षेत्रमा महानगरपालिकाको मापदण्डअनुरुप विकासको काम नभएपछि त्यो पीडा हामी भोग्दै छौँ। माग पूरा नभएमा नेतालाई पूर्ण रूपमा निषेध गरेर गाउँ छिर्नै दिँदैनौं। सर्वसाधारण जनताले उठाएका माग पूरा गर्न चासो नदिए त्यसको मूल्य नेताहरुले चुकाउनुपर्ने उनको चेतावनी छ। दाहालले सबै ठाउँको विकास समानुपातिक हिसाबले हुनुपर्नेमा जोड दिए। धनाड्य बसेकातिर विकासको बाढी छ। गरिब जनता भएतिर वास्तै छैन, उनले भने, आएका योजना पनि नेताका आसोपासे मिलेर बाँडिचुँडी खाएका छन्। लोकमार्ग पश्चिमलाई कर्णालीजस्तै विकासविहीन बनाइएको छ। नेताकै रवैयाका कारण महानगरका बासिन्दा भन्न पनि लाजमर्दो भएको गुनासो उनले पोखे। विकास निर्माण लगायतका विषयमा जनताले उठाएको मुद्दाको सम्बोधन गर्न नसकेमा महानगरले लिइरहेको कर फिर्ता हुनुपर्ने माग स्थानीयले राखेका छन्। विकासको विरोधी भएकाले नेतालाई गाउँ छिर्न नदिइकन बहिस्कार नै गरेर आन्दोलनमा होमिनु परेको दाहालले बताए। नेताहरुले भोटको राजनीति मात्रै गरे। भोटका लागि विकासका विभिन्न सपना देखाए, उनी भन्छन्, जितेर गएपछि प्रतिवद्धता बिर्सिएका छन्। त्यसको पीडा जनताले भोग्नु परेको छ। स्थानीयको मागलाई तत्काल सम्बोधन नगरिए राजनैतिक पार्टीका कुनै पनि गतिविधी सञ्चालन गर्न नदिने र लोकमार्ग पश्चिमलाई नेता निषेधित क्षेत्र बनाइने दाहालको भनाइ छ। काम सुस्त हुँदा विकास निर्माणले पूर्णता पाउन नसकेको गुनासो स्थानीयको छ। विराटनगरका अरु क्षेत्रमा विकास निर्माणका काम धमाधम भइरहँदा पश्चिम क्षेत्रलाई भने बेवास्ता गरिएको दाहालले बताए। उनका अनुसार सडक, नाला तथा ढल निर्माण लगायतका काम सुस्त गतिमा छ। सेवाग्राहीको चहलपहल धेरै हुने लगायतका सबै सरकारी कार्यालय पनि लोकमार्गबाट पूर्वतर्फ मात्रै केन्द्रित छन्। विकास निर्माणदेखि सबै कुरामा लोकमार्ग पश्चिमलाई भेदभाव गरिएको गुनासो एमालेका सक्रिय कार्यकर्तासमेत रहेका स्थानीय मनोजविक्रम शाहीले गरेका छन्। नेताको हेपाहा प्रवृत्तिले गर्दा समस्या भयो, उनले भने, जनता चुप लागेर बसेको फाइदा भरपुर उठाउने प्रयास भइरहेको छ। शाहीले बदमासी गर्ने नेतालाई सजाय दिन जुनसुकै कदम पनि चालिने उद्घोष गरेका छन्। विराटनगर४ र ५ को गणेश चोकबाट पश्चिम केसलिया खोलासम्मको लगभग ३ किलोमिटर सडक बिग्रिएर सवारी साधन नै चलाउन मुस्किल पर्ने अवस्था छ। स्थानीयले सडकको स्तरोन्नतिका लागि वर्षौअघि काम सुरु भए पनि अझै अपूरै छाडिएको गुनासो गरेका छन्। सडकका ठूला खाल्डाले सवारी साधन चलाउन गाह्रो छ। बारम्बार दुर्घटना भइरहेको छ, शाहीले भने, धुलो उडेर ओछ्यान र भान्सा कोठासम्म पुग्छ। धुलोले बिरामी पर्नेहरुको संख्या पनि बढ्यो। तर स्तरोन्नति गरेर सडकलाई कालोपत्रे गर्ने विषयमा राजनैतिक दलका नेताहरु बाधक बनिरहेको उनले बताए। सबै कुराले पछाडि पारिएपछि वाक्क भएर सर्वसाधारणले राजनैतिक दल र नेताविरुद्धको अभियान सुरु गरेको जानकारी शाहीले दिए। पर्खदापर्खदै हामी हैरान भइसक्यौँ, उनले भने ,अब विकासमा भइरहेको भेदभाव सहेर बस्न सक्दैनौँ। स्थानीयले लोकमार्ग पश्चिमको क्षेत्र महानगरपालिकाका मेयर भीम पराजुली, विराटनगर५ का वडाध्यक्ष मीनकुमार आचार्य, ४ का वडाध्यक्ष देवेन्द्र पोखरेल लगायतको बेवास्ताको सिकार बनेको गुनासो पोखेका छन्। जसका कारण अधुरै छाडिएका विकास निर्माणका संरचना बिग्रदै र भत्कँदै गइरहेको उनीहरुको गुनासो छ। स्थानीय आन्दोलित भएको स्थान मोरङको निर्वाचन क्षेत्र नम्बर ६ मा पर्छ। गत निर्वाचनमा कांग्रेस नेता डा शेखर कोइरालालाई पराजित गरेर एमाले नेता लालबाबु पण्डित यहीँबाट निर्वाचित भएका थिए। एमाले महानगर अध्यक्ष सागर थापा विराटनगर४ कै बासिन्दा हुन्। उनले आगामी स्थानीय निर्वाचनमा महानगरको मेयर पदमा उम्मेदवारी दिने तयारी गरेका छन्। स्थानीय विरोधमा उत्रिएपछि थापाले विकासको काम तीव्र गतिमा अघि बढाउन पहल गर्ने प्रतिवद्धता जनाएका छन्। महानगरको मापदण्डअनुरुप लोकमार्ग पश्चिमको क्षेत्रमा तत्काल विकास हुनुपर्ने आवाजको सुनुवाइ नभएको स्थानीय सुदीप लम्सालले बताए। भने, नेताहरुको ताण्डवको रमिता हेरेर बस्नुपर्ने अवस्था। आफ्नो स्वार्थमा नेता केन्द्रित हुँदा विकास निर्माणदेखि सबै कुरा ठप्प छ। उनका अनुसार सडकमा रहेका ठूलाठूला खाल्डाले दुर्घटनाको जोखिम उत्तिकै बढाएको छ। सडकको दुर्दसाका कारण बालबालिका, वृद्धवृद्धा, पैदल यात्री तथा सवारी चालकले हैरानी बेहोर्नु परिरहे पनि स्थानीय, प्रदेश र संघीय सरकार रमिता हेरेर बसिरहेको आरोप लम्सालको छ। सम्पन्न भएका र निर्माणको चरणमा रहेका योजनहरुमा पनि भ्रष्टाचार मात्रै भइरहेको गुनासो स्थानीयले गरे। जामुनगाछीको सामुदायिक भवन निर्माणदेखि लिएर केशलिया खोलानजिक निर्माणाधीन सुकुम्बासी बस्तीमा करोडौंको घोटाला भइरहेको आरोप उनीहरुको छ। सबै कुराबाट पछाडि पारिएको गुनासो पोख्दै स्थानीय विभिन्न २३ बुँदे माग राखेर आन्दोलनमा निस्किएका हुन्। दाहालले विभिन्न १९ वटा सरकारी निकायलाई २३ बुँदे माग राखिसकिएको बताए। नेताले चुनावी घोषणा पत्रमा जनाएका प्रतिवद्धता पूरा हुनुपर्ने, संविधानले सुनिश्चित गरेको मौलिक हकको ग्यारेन्टी, युवाहरुलाई रोजगारीको व्यवस्था, संसदमा जनताको समस्या समाधान हुने प्रकृतिका कानुुन निमार्ण हुनुपर्ने लगायतका माग स्थानीयको छ। त्यस्तै जनप्रतिनिधि जवाफदेही बन्नुपर्ने, सहज र सुलभ व्यावसायिक कर्जाको व्यवस्था गर्नुपर्ने र विकास निर्माणलाई प्राथमिकताका साथ मापदण्डअनुरुप अगाडि बढाउनुपर्ने लगायतका माग राखिएको दाहालले बताए। निर्वाचन सकिएको पाँच वर्ष पूरा हुन लाग्दा पनि जनताले विकासको अनुभूति गर्न नपाएको र जनप्रतिनिधि तथा नेताहरुले विकास विरोधीको छाप छाडेको उनले बताए। जताबाट पनि गलत काममा मात्रै अग्रसर हुने नेताले जनताको पीरमार्कालाई भने कहिल्यै नबुझेको दाहालको भनाइ छ। विकासको पर्खाइमा रहेका सर्वसाधारण कष्टकर जीवन बिताउन बाध्य छन्, उनले भने, जनताको मागलाई बेवास्ता गरिनु नेताहरुको मुर्खता हो। स्थानीयले उठाएका माग पूरा नगरिकन लोकमार्ग पश्चिमको क्षेत्रमा कुनै दलले आफ्ना कार्यक्रम र गतिविधी सञ्चालन गर्न नपाउने दाहालले बताए। भने, हामीले नेतालाई बहिस्कार गरेका छौँ। सर्वसाधारणको आवाज नसुकिन आफूखुसी गाउँ छिरेमा टिक्न दिँदैनौं।"
डा सोलुको किन लाग्यो इन्द्रेणी सार्वजनिक,"काठमाडौं: साहित्यकार डा रेणुका सोलुको शब्दमा रहेको गीति एल्बम किन लाग्यो इन्द्रेणीको भिडियो सार्वजनिक भएको छ। अन्तर्राष्ट्रिय नेपाली साहित्य समाज बोर्ड अफ ट्रष्टिका अध्यक्ष गीता खत्री र वरिष्ठ नाटककार अशेष मल्लले उक्त गिती भिडियो सार्वजनिक गरेका हुन्। गीतमा वरिष्ठ संगीतकार आरसी थापाको संगीत र गायक स्वरुपराजको स्वर रहेको छ। म्युजिक भिडियोमा अनुप न्यौपाने, रक्षा थापा बस्नेत र बेदना राईको अभिनय रहेको छ।"
ठेक्का सम्झौताको दुई वर्ष : किन रोकियो कोवाङसौरु पुल निर्माणको काम ?,"जोमसोम : मुस्ताङको थासाङ२ अन्तर्गत कोवाङ सौरु जोड्ने पुल नहुँदा त्यहाँका स्थानीयले वर्षौदेखि सास्ती खेप्न बाध्य छन् ।कालिगण्डकी नदीमा पुल नहुँदा सौरु र सिर्खमबासी गरी १ सय २० घरधुरीले बर्खायामको मौसममा जोखिम मोलेर खोला वारपार गर्नुपर्ने अवस्था छ । राष्ट्रिय गौरवको बेनीजोमसोम मुख्य सडकको करिब ८ सय मिटर पूर्वतर्फ अवस्थित सौरु र सिर्खुमका स्थानीय कृषि र पशुपालनमा आश्रित छन् ।त्यहाँका स्थानीयलाई बर्खायामको मौसममा कालिगण्डकी नदीमा पुल नहुँदा स्थानीय कृषि उपजको बजारिकरण, दैनिक कामकाज र सेवा प्रदायक निकायसम्म सेवा लिन समस्या पर्ने गरेको छ । सौरु र सिर्खुमबासीलाई पुल नहुँदा कोवाङमा कार्यालय रहेको स्थानीय तहसम्म पुगेर सेवा लिन अप्ठ्यारो पर्ने गरेको छ। सदियौं वर्ष पुरानो बस्ती रहेको सौरु र सिर्खुम गाउँका स्थानीय बर्खायाममा कि त जोखिम मोलेर कालिगण्डकी तर्नु पर्ने हुन्छ,कि त ५ किलोमिटर पैदलै हिँडेर कोखेठाटी झोलुङ्गे पुल तर्नुपर्ने हुन्छ । त्यहाँ पुल हुन्थ्यो भने उनीहरु करिब पन्ध्र मिनेटमै गन्तव्य पुग्न सक्थे तर पुल नहुँदा ३ घण्टा हिँडेर गन्तव्यमा पुग्नु पर्ने बाध्यता छ । हिउँदयाममा कालिगण्डकी नदी बहाव घटेर कम हुने हुँदा सहजै वारपार गर्न सकिने भएपनि बर्खायाम लागेपछि उनीहरुको दैनिक जिवन कष्ठकर बन्ने गरेको छ । यदी त्यस स्थानमा कोवाङसौरु जोड्ने पुल हुन्थ्यो भने १५ मिनेटमा वारपार गर्न सक्ने अवस्था रहन्थ्यो । सौरु र सिर्खुमबासीले हिउँदयाममा सबै गाउँले मिलेर कालिगण्डकी नदीमा खोलो तर्न साँघो निर्माण गर्छन ,तर त्यो बर्खायामको कालिगण्डकी नदीको बाढीले बगाएर लगिदिन्छ ।कालिगण्डकीमा साँघो हाल्ने र बगाउन क्रम सदियौं वर्षदेखि चलिरहेको छ । बर्खायामको बाढीले पुल बगाउँदा उनीहरुका लागि कोवाङसौरु आउजाउ गर्न कालिगण्डकी नदी बाधक बनिदिन्छ । २०६३ सालमा साविक जिल्ला विकास समिति, स्थानीय श्रोतसाधन र श्रमदानबाट कालिगण्डकी नदीमा डेढ दर्जन कंक्रिट पिल्लर उठाएर पैदल हिड्न मिल्ने पुल निर्माण गर्दै गर्दाको अवस्थामा त्यसलाई कालिगण्डकीको बाढीले बगाइदियो । तत्कालिन जिविसका प्राविधिक ईन्जिनीयरले बैज्ञानिक तथा त्यहाँको भौगर्मिक अध्ययन नगरी हचुवामा पुल निर्माण गर्दा पुल सम्पन्न नहुँदै बाढीले पुल बगाईदिए पछि सौरु र सिर्खुमबासी निराश बनेका थिए । मुस्ताङका संघीय सांसद प्रेमप्रसाद तुलाचनको पहलमा २०७७ सालमा कोवाङसौरु जोड्ने सस्पेन्सन ब्रीज डिभिजन मार्फत पुलको योजना पर्यो । कालिगण्डकी नदीमा निर्माण हुने झन्डै ५ सय ७० मिटर लामो पुलको ठेक्का सम्झौता तत्कालिन समयमा सस्पेन्स ब्रीज डिभिजन कार्यालय काठमान्डौंले गराएको थियो । कोवाङसौरु जोड्ने कालिगण्डकी नदीमा निर्माण हुने पुलको ठेक्का सम्झौता ईलाईट रुविना जेभीले गरेको थियो झन्डै ५ करोड लागतमा निर्माण हुने पुलको ठेक्का सभ्झौता भएको डेढ वर्ष बितिसक्दा समेत पुलको काम सुरु नै हुन सकेको छैन। पुलको सम्झौता अवधि ३० महिनाको रहेपनि सौरु र सिर्खुमबासीलाई पुल बन्नेमा अझै विश्वस्त हुन सकेका छैनन् ।कोवाङसौरु जोड्ने सस्पेन्सन ब्रीज निर्माणका कन्ट्रक्सन निर्देशन जयदेव थापाले कोरोना माहामारीका कारण निर्माणको काम सुरु हुन नसकेको बताए । यद्यपी कोरोना माहामारीको अवस्थामा समेत मुस्ताङका ५ वटै स्थानीय तहमा संघप्रदेश र स्थानीय तहका विकास योजनाहरुको काम भइरहेको थियो । कोभिडको बेला पनि सो कन्ट्रक्सनले अन्य स्थानमा जिम्मा लिएको पुलको काम गरेको भएपनि मुस्ताङमा पुलको काम सुरु नै गरेन । थासाङ२ का वडाध्यक्ष नरप्रसाद हिराचनले कोभिडको बहानामा कन्ट्रक्सनले पुल निर्माणको काममा ढिलासुस्ती गरेको बताए। यता कन्ट्रक्सनका निर्देशक थापाले कोभिडले रोकिएको पुल निर्माणको कामलाई अव सुचारु गर्ने जानकारी दिए । ठेक्का सम्झौता भएपनि कोभिडका कारण काम गर्न पाएनौं,उनले भने, अब भने काम गर्ने वातावरण बनेको छ ,जनशक्ति,उपकर र मेट्रियल फिल्डमा पठाउँदैछौं । यता, संस्पेन्सन ब्रीज डिभिजन कार्यालयका सिनियर डिभिजनल ईन्जिनीयर गौरीकुमार श्रेष्ठले लामो समयसम्म पनि पुलको काम सुरु नभएको र अब छट पर्व सकिएको १५ दिनभित्र काममा नफर्किएर कन्ट्रक्सनलाई कारबाहीको प्रक्रियामा लैजाने जानकारी दिए । उनले सो स्थानमा काम नभएको जानकारी प्राप्त भएको र ठेकेदारलाई राखेर आफुहरुले पटकपटक छलफल गराइएको उल्लेख गरे । उनले कन्ट्रक्सनलाई अझै फलो अफ गर्दै गरेको बताए । ठेकेदार कम्पनीले काम नगरे कानुनी प्रक्रियामा लैजाने जनाए ।अझै काम नभएमा बैंक ग्यारेन्टी तान्ने र ठेक्का सम्झौता ताड्ने हो,उनले भने, अब कोभिडको बहानामा विकासको कामलाई अवरोध गर्न हुदैन । उनले सो कन्ट्रक्सनले जिम्मा लिएको अरु साईटको काम भइरहे पनि मुस्ताङको कामलाई बेवास्ता गरेको बताए । मुस्ताङको थासाङ२ कोवाङसौरु जोड्ने सस्पेन्सन ब्रीजको काम ठेक्का सम्झौता भएर पनि कुनै काम हुन नसकेको संघीय सांसद प्रेमप्रसाद तुलाचनले जानकारी दिए । उनले कोभिडका कारण निर्माण कम्पनी र ठेकेदारले विकासको कामलाई अवरोध पुर्याएको जनाए ।अब यो वा त्यो बहानाबाजी चल्दैन ,कन्ट्रक्सन फिल्डमा आएर तुरुन्तै काम थाल्नु पर्यो,संघीय सांसद तुलाचनले भने, पुलको काम सुरु नहुदा जन आक्रोश बढेको छ,काम गर्न नसकेमा कन्ट्रक्सनको ठेक्का सम्झौता रद्द गरी नयाँ प्रोसेसमा जानुपर्छ ।"
सिभिल बैंकका अध्यक्ष इच्छाराज पदमुक्त,"काठमाडौं : सिभिल बैंकका अध्यक्ष इच्छाराज तामाङ पदमुक्त भएका छन्। सिभिल बैंकको बुधबार बसेको सञ्चालक समितिको बैठकले नयाँ नेतृत्व चयन गरेसँगै तामाङ पदमुक्त भएका हुन्। बैंकको बैठकले प्रतापजंग पाण्डेलाई अध्यक्ष नियुक्त गरेको छ। यसअघि अध्यक्ष रहेका तामाङ ठगी आरोपमा असोज १८ गतेदेखि जेलमा छन्। सिभिल सहकारीका पूर्वअध्यक्षसमेत रहेका तामाङ तथा अध्यक्ष केशवलाल श्रेष्ठसहित १२ जनालाई केन्द्रीय अनुसन्धान ब्युरोले संगठित ठगीको विरुद्ध अनुसन्धान गरिरहेको छ। यस्तै अन्य ३३ जनाविरुद्ध पनि उजुरी परेको ब्युरोले जनाएको छ। उजुरी पर्नेमा पक्राउ परेका आफन्त तथा पूर्वकर्मचारी रहेको ब्युरोले जनाएको छ। संगठित अपराधमा संलग्न भएको भन्दै उनीहरूका विरुद्ध पनि उजुरी परेको हो। तामाङविरुद्ध १ हजार ४ सय ४२ जनाले उजुरी दिएका छन्। ५ अर्ब ५३ करोड बढी ठगी भएको भन्दै ती उजुरीकर्ताले बिगो दाबी गरेका छन्। लामो समयदेखि निक्षेप फिर्ता नपाउनेमा करिब दुई हजार सदस्य छन्। तामाङले सिभिल सहकारीको रकम अपचलन गरी आफ्ना निजी कम्पनीमा लगेका थिए। जसले गर्दा सहकारी टाट पल्टेको हो। करिब ९० प्रतिशत (७ अर्ब ५०करोड) ऋण कम्पनीमार्फत लगेको र लामो समयसम्म सहकारीलाई सावाँ ब्याज नतिरेकाले सहकारी संकटमा पुगेको हो। तामाङले राजनीतिक आवरणमा समस्या लुकाउन खोजे पनि निक्षेपकर्ताको पैसा फिर्ता नदिई सेयरमै रूपान्तरण गर्न चर्को दबाब दिएकाले पीडितहरू प्रहरीमा उजुरी गर्न पुगेका हुन्। केन्द्रीय अनुसन्धान ब्युरोले तामाङको सम्पत्ति खोजिरहेको छ। उनीसहित सहकारीका अन्य सञ्चालक तथा नातेदारको समेत सम्पत्ति खोजिरहेको प्रहरीले जनाएको छ। उजुरीकर्ताहरू न्याय पाउने आशामा बसेका छन्। निक्षेपकर्ताले तामाङको प्रशस्त सम्पत्ति रहेकाले बेचेर निक्षेप फिर्ता गर्न माग गरेका छन्। सहकारीका सञ्चालकको बदमासीका कारण कसैले पनि निक्षेप फिर्ता पाउन सकेका छैनन्। निक्षेप राखेकामध्ये बिरामी भएका आठ जनाको उपचार नपाई निधन भइसकेको छ। ज्येष्ठ नागरिक, दीर्घरोगी तथा बचतबाटै दैनिक घर खर्च चलाउनुपर्ने बचतकर्तालाई सिभिलबाट एक पैसा पनि नपाउँदा चरम आर्थिक संकट परेको छ। पीडित निक्षेपकर्ताले भने तामाङले चाहेमा १५२० दिनमै समस्या समाधान हुने दाबी गर्छन्। तामाङ, उनकी श्रीमती, छोरी तथा अन्य व्यक्तिका नाममा राखेका सम्पत्ति बेचेर निक्षेपकर्ताको रकम फिर्ता गर्नुपर्ने निक्षेपकर्ताहरू बताउँछन्। जग्गा, भवन, बैंक सेयर तथा तामाङ तथा उनका आफन्तको सम्पत्ति बेचेर पीडितलाई फिर्ता गरिदिएमा तामाङलगायत थुनामा रहेकाहरू मुक्त हुन सक्ने निक्षेपकर्ताहरू बताउँछन्। सहकारी ऐन २०७४ को दफा १२२ मा भएको व्यवस्थाअनुसार १० वर्ष जेल सजायको व्यवस्था छ। यसका साथै बिगो भराई बिगोबराबरको जरिवाना हुने व्यवस्था छ। उक्त दफामा ऋण असुल हुन सक्नेगरी समितिका कुनै सदस्य, निजको नातेदार वा अन्य व्यक्ति वा कर्मचारीलाई ऋण दिई रकम हिनामिना गरेमा, सहकारी संस्थाको सेयर वा बचत रकम आफू खुसी परिचाल गरी संस्थालाई हानिनोक्सानी पुर्याएमा, ऋण हिनामिना गरेमा, धितोको अस्वाभाविक रूपमा बढी मूल्यांकन गरी ऋण लिएमा वा दिएमा लगायतका कसुर गरेमा बढीमा १० वर्षसम्म जेल सजायको व्यवस्था गरिएको हो। सहकारी ऐन २०७४ अनुसार कारबाही भएमा सिभिलका पूर्वअध्यक्ष तामाङ तथा अध्यक्ष केशवलाल श्रेष्ठसहितलाई १० वर्षसम्म जेल सजाय हुनुका साथै निक्षेपकर्ताको बिगो दाबी फिर्ता गर्नुपर्छ। तर मुलुकी अपराधसंहिता ऐनको दफा २४९ अनुसार ७ वर्षसम्म जेलसजायका साथै ७० हजार जरिवाना तिर्नुपर्ने व्यवस्था छ।"
"ऐलानी जग्गामा स्थानीयको हस्तक्षेप, नयाँ सहरको काम प्रभावित","अछाम : साँफेबगरलाई नयाँ सहरको रुपमा स्थापित गर्ने कार्य सुरु भएको ७ वर्ष भयो । साँफेबगरमा कार्यालय स्थापना गरेर २०७१ सालमा काम सुरु भएको हो । यो अवधिमा साँफेलाई भौतिक सुविधा सम्पन्न बनाउने काम भने प्रभावकारी देखिएको छैन। अछामको मुख्य व्यापारिक केन्द्र मानिने साँफेबगरलाई भौतिक पूर्वाधारसहितका सुविधा सम्पन्न सहरको रुपमा विकास गर्ने योजना अपेक्षाकृत रुपमा भने अगाडि बढ्न सकेको छैन। सरकारले नयाँ योजना र रणनीतिका साथ सुरु गरेको नयाँ सहर निर्माण कार्य सुस्त देखिएको छ। ऐलानी जग्गामा स्थानीयको हस्तक्षेप, महिनौंसम्म कार्यालय प्रमुखबिहीन हुनु र जनप्रतिनिधिको चासो नहुनुले नयाँ सहरको काम प्रभावित भएको हो। नयाँ सहरअन्तर्गत बनेका पूर्वाधारहरु समेत प्रयोगमा नआउँदै भत्किने अवस्थामा पुगेको छ । बुढीगंगा नदीमा बनाइएको शवदाह गृह प्रयोगमा नआउँदै भत्किन थालेको छ । आर्थिक वर्ष ०७४०७५मा ८४ लाख ५६ हजारमा भीम निर्माण कालभैरव जेभीले निर्माणको जिम्मा पाएको थियो । निमार्ण सम्पन्न नहुँदै गत वर्षको बाढीले शवदाह गृहमा क्षति पुर्याएपछि प्रयोग गर्न नमिल्ने अवस्थामा पुगेको छ। ठेकेदारले हालसम्म ५० लाख ८७ हजार रकम लगिसकेको कार्यालयका सूचना अधिकारी महेश उपाध्यायले बताए । उनले भने, ठेकेदारलाई काम सम्पन्न गर्नु भनेर पत्रचार गरेका थियौं, पत्र बुझ्न नमानेपछि हुलाकमार्फत पत्र पठायौं, त्यो पनि बुझ्न नमानेर पत्र फिर्ता आएको छ।' निमार्णको स्टेमेट नै गलत रहेकाले शव जलाउने अवस्था नरहेको स्थानीय बताउँछन् । दुई महिनादेखि नयाँ सहरको कार्यालय प्रमुखबिहीन छ । कार्यालय प्रमुख मोहन विक भदौमा सरुवा भएर गएपछि नयाँ कार्यालय प्रमुख आएका छैनन् । 'कार्यालय प्रमुख बस्नै मान्दैनन् यहाँ आयो कि सरुवा मागी हाल्छन्, कार्यालयका कर्मचारी ध्वजबहादुर कुँवरले भने, 'साउनदेखि तलब नै पाएका छैनौं ।, नयाँ सहर आयोजनाको कामप्रति जनप्रतिनिधि कसैको चासो देखिँदैन । नयाँ सहर निर्वाचनका क्रममा मात्र नेताहरुलाई भाषण गर्ने माध्यम बनेको छ । पटकपटक कार्यालय प्रमुख बदलिनु, राजनीतिक हस्तक्षेप, जिम्मेवार निकायको मौनताले आयोजनाको काम अलपत्र परेको हो । अहिले जग्गा एकिकरणको काम अन्र्तगत ल्याण्ड पोलिगको काम जयाकोटमा काम भइरहेको छ । ठेक्का सम्झौता अनसार ७४ प्रतिशत काम सम्पन्न भएको असिस्टेन्ट सब इन्जिनियर दिनेश जफ्रेलले बताए । ऐलानी जग्गामा स्थानीयले हस्तक्षेप गरेपछि बहुउदेश्यीय हल निमार्णको काम अलपत्रमा परेको छ । ऐलानी जग्गामा स्थानीयले काम गर्न नदिँदा हल निमार्णका लागि ठेक्का भएका काम समेत रोकिएको उनले बताए । उनले भने, 'बहुउदेश्यीय हल निर्माणका लागी ठेक्का भइसकेको थियो,फिल्डमा गएर काम गर्दा स्थानीयले काम नै गर्न दिएनन्,ऐलानी जग्गामा समेत स्थानीयले हस्तक्षेप गरिरहेका छन्, ऐलानी जग्गामा काम गर्ने सहज वातावरण यहाँका राजनीति दल र जनप्रतिनिधिहरुले बनाइदिनु पर्यो। कार्यालय प्रमुख नहुँदा ठेक्का समेत तोड्न सकेका छैनौं।' कार्यालय प्रमुख नहुँदा यो आर्थिक वर्षका लागि योजनाहरुको ठेक्का समेत हुनसकेको छैन । आर्थिक वर्ष २०६७६८ को नीति तथा कार्यक्रममा पहिलो पटक नयाँ सहर बनाउने कार्यक्रम घोषणा भएको थियो । नीति तथा कार्यक्रमले उल्लेख गरे बमोजिम कार्य प्रगति नहुँदा नयाँ सहर समयमै बन्न सक्नेमा आशंका उब्जिएको छ । पहाडी क्षेत्रबाट तीव्ररुपमा भइरहेको बसाइसराइ रोक्नका लागि सरकारले नयाँ सहरको अवधारणा ल्याएको हो । बहुउदेश्यीय हल, खेलमैदान, सपिङ कम्पलेक्स, तरकारी, फलफूल संकलन केन्द्र, बसपार्कजस्ता ठूला योजनाहरुको काम सुरुवात नै हुन सकेको छैन । यो ८ वर्षको अवधिमा आयोजनामार्फत साँफेबगर बजारमा दुई करोडको सोलार बत्ती जडान,९ करोड १७ लाख ३८ हजारको भाग्यश्वर सडक,१ करोड ९५ लाख ३२ हजारको साँफेबगरमा गोरेटो बाटो निमार्ण,१ करोड ६५ लाखको नाली निमार्ण, ७५ लाखको साँफेबगरमा खानेपानी योजना,१९ करोड ६० लाखको जिमराडी सडक निमार्णको काम मात्र सम्पन्न भएको छ । २० वर्षे योजनामा निर्माण हुन लागेको नयाँ सहर अधिकतम ३ सय रोपनीको हुनेछ । नयाँ सहरमा सडक, खानेपानी, खेलकुद मैदान, बसपार्क, मनोरञ्जन पार्क, आधुनिक बस्ती, विद्यालय, कलेज, अस्पताल, तरकारी बजार, औद्योगिक क्षेत्र, चक्रपथ निर्माण, बसपार्क निर्माण, डम्पिङ साइटलगायत पूर्वाधारको विकास गरिने योजना छ । आवश्यक संरचना निर्माण गरेर नयाँ सहरमा विकास गर्न सके सबैलाई सहज हुने विश्वास लिइएको छ तर योजना कार्यान्वयनको अवस्था निकै सुस्त छ ।"
रकम अभावमा सिन्धुलीमा कोभिड अस्पताल बन्द,"सिन्धुली : रकम अभावका कारण व्यवस्थापनमा समस्या भएपछि सिन्धुलीमा रहेको ५० शैयाको कोभिड१९ (आइसोलेसन) अस्पताल बन्द गरिएको छ। आठ महिना अघिबाट सञ्चालनमा आएको अस्पताल बुधबारबाट पूर्णरुपमा बन्द गरिएको अस्पतालका अध्यक्ष प्रलाद पोखरेलले जानकारी दिए । उक्त अस्पताल कोभिड१९ को महामारी बढ्दै जाँदा बागमति प्रदेश सरकार, स्थानीय पालिका, विभिन्न संघसंस्था, व्यापारी, उद्योगी, राजनीतिक दल तथा सयौं व्यक्तिको सहयोगमा २०७८ वैशाखबाट सञ्चालनमा ल्याइएको थियो । अस्पतालमा कार्यरत स्वास्थ्यकर्मीलाई तलब भत्ता तथा अस्पताल संचालनका लागि आवश्यक व्यवस्थापन खर्च जोहो गर्न नसक्दा सदाका लागि अस्पताल बन्द गर्न बाध्य भइयो,' पोखरेलले भने । सो अस्पतालमा ४९ जना स्वास्थ्यकर्मीलगायतका कर्मचारीहरु कार्यरत थिए । उनीरुमध्ये लामो समयदेखि नियमित तलब नपाउँदा १५ जनाले यसअघि नै अस्पताल छाडेका थिए । बाँकी ३४ जनालाई अस्पतालले बुधबार एक कार्यक्रमको आयोजना गरी विदाइ गरेर अस्पताल बन्द गर्नु परेको हो,' उनले थपे । कमलामाई नगरपालिका ६ शिबनगरमा रहेको ५० वेडको कोभिड अस्पतालमा अक्सिजन प्लान्ट, पीसीआर टेष्ट ल्याब समेत संचालन रहेको थियो । सिन्धुली अस्पतालमा आइसोलेसन प्रयाप्त नहुँदा अस्पताल, स्थानीय राजनीतिक दल, प्रशासन, नेपाली सेना, रेडक्रसकर्मीलगायतको सक्रियतामा झण्डै ३ करोड रुपैयाँ लगानीमा निर्माण गरिएको अस्पताल सिन्धुली अस्पताललाई संचालनको जिम्मा दिइएको थियो । अस्पतालमा आवश्यक पर्ने स्वास्थ्यकर्मीहरुको व्यवस्थापन प्रदेश र संघिय सरकारले गर्ने भनिएपनि चासो नदेखाएपछि सिन्धुली अस्पतालको स्रोत साधनले मात्र सम्भव नहुने निश्चित भएपछि बाध्य भएर कर्मचारीहरुको विदाई गरेर अस्पताल बन्द गर्नु परेको बताइएको छ । अब अस्पतालमा अक्सिजन प्लान्ट र पिसिआर टेष्ट ल्याब मात्र संचालन हुने छ । पोखरेलले भने, त्यहाँ कार्यरत कर्मचारीहरुलाई पनि कतिदिन थेग्न सकिन्छ थाहा छैन । तत्तकाल कुनै अर्को व्यवस्थापन गर्न नसकिए थप समस्या हुन्छ । यस विषयमा प्रदेश र केन्द्र सरकारलाई पटक पटक जानकारी गराएर हारगुहार मागे तर सरकार गैरजिम्मेवार बन्दा यो अवस्था आयो । यस्तो महामारीका बेलापनि कोभिड अस्पताल बन्द भयो भन्दा लज्जाबोध हुन्छ, पोखरेलले गुनासो पोखे । अस्पतालबाट कोरोना माहामारीको दोस्रो यता मात्रै ३ सय १४ जनाले सेवा लिएका थिए । जसमध्ये २ सय ४६ जना स्वस्थ्य भएर डिस्चार्ज भएका थिए भने ३९ जनालाई बाहिर रिफर गरिएको । २९ जनाको मृत्यु भएको थियो । असपताल बन्द भएपछि भने सामान्य ज्वरो आएको बिरामीलाई पनि जिल्ला बाहिर रिफर गर्नुपर्ने बाध्यता भएको उनको गुनासो छ ।उक्त अस्पताल संचालनका लागि प्रदेश सरकारले कर्मचारि व्यवस्थापनका लागि छुट्याएको बजेट गत असोज मसान्तबाट समाप्त भएको सिन्धुली अस्पतालका मेडिकल सुपरीटेण्डेन डाक्टर उमेश प्रधानको भनाइ छ । प्रदेश सरकाले कर्मचारि ब्यबस्थापनको लागि ६० लाख बजेट दिएको थियो । तर, आगामी दिनका बारेमा कतैबाट निर्णय हुन नसक्दा तलब दिने स्रोत नै नभएपछि अस्पताल बन्द गरिएको हो,'प्रधानले थपे । अस्पताल बन्द भएको खबरसँगै जिल्लाबासी निरास भएका छन् । कोभिड संक्रमितले अनेत्र जाँदा अक्सिजन र वेड समेत नपाउने अवस्था गुजारेका जिल्लाबासी जिल्लामै ५० वेडको अस्पताल सञ्चालनमा आएपछि निक्कै उत्साहित थिए । तर, व्यवस्थापन कठिनाइका कारण बन्द हुँदा निरास छन् । सिन्धुली कोभिड अस्पतालमा सिन्धुलीका साथै रामेछाप, महोत्तरी, धनुषा, उदयपुर, सर्लाही सम्मका नागरीले सेवा लिँदै आएका थिए ।"
"थप २९९ जनामा कोरोना संक्रमण, ६ को मृत्यु","काठमाडौं : पछिल्लो २४ घण्टामा थप २९९ जनामा कोरोना भाइरस (कोभिड१९) संक्रमण पुष्टि भएको छ। ११ हजार १५१ नमूनामध्ये पीसीआर विधिबाट २७२ र एन्टिजेन विधिबाट २७ गरी २९९ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। योसँगै नेपालमा हालसम्म पीसीआर विधिबाट परीक्षण गर्दा ८ लाख १८ हजार ३०७ संक्रमित र एन्टीजेन विधिबाट परीक्षण गर्दा ९५ हजार २५० जना कोरोना संक्रमित देखिएका छन्। अहिले सक्रिय संक्रमितको संख्या ७ हजार ६४२ रहेको छ। मन्त्रालयका अनुसार मंगलबार थप २६० जना कोरोनामुक्त भएका छन्। योसहित नेपालमा कोरोनाबाट निको हुनेको संख्या ७ लाख ९९ हजार १७६ पुगेको छ भने मृत्यु हुनेको संख्या ११ हजार ४८९ पुगेको छ। यस्तै, कोरोनाबाट थप ६ जनाको ज्यान गएको छ। पछिल्लो २४ घण्टामा ७१ हजार ८९२ जनाले कोरोनाविरुद्धको खोप लगाएका छन्।"
नाडा निर्वाचन : प्रतिनिधि परिवर्तनसम्बन्धी सूचना खारेजीको माग,"विराटनगर : अटो मोबाइल्स व्यवसायीहरुको संस्था नाडा अटोमोबाइल्स एसोसिएसन अफ नेपालको आगामी निर्वाचनलाई लिएर तीव्र असन्तुष्टि बढेको छ । असन्तुष्ट पक्षले निर्वाचनका लागि तोकिएका प्रतिनिधि परिवर्तनसम्बन्धी सूचना खारेजीको आवाज उठाएको छ । वर्तमान कार्यसमितिले पास नगरिकन नाडाको विधान एवं निर्वाचन नियमावलीविपरीत सूचना जारी गरेको भन्दै खारेजीको माग गरिएको हो । निर्वाचनका लागि यसअघि नै प्रतिनिधि तोकिसकिएको छ । प्रतिनिधि परिवर्तन गर्नुपर्ने भएमा त्यसलागि प्रोप्राइटर स्वयं २०७८ मंसिर १७ गते १ बजेसम्म नाडाको सचिवालयमा उपस्थित हुनुपर्ने सूचना नाडाको वर्तमान कार्यसमितिले जारी गरेको छ । नाडामा दुई हजार पाँच सय सदस्य छन् । अध्यक्षका प्रत्यासी ध्रुव थापाले मोफसलमा रहेका व्यवसायीलाई मतदान र निर्वाचन प्रक्रियाबाट बञ्चित गराउने उदेश्यले सूचना जारी गरिएको गुनासो पोखे । उनले वर्तमान अध्यक्ष कृष्ण दुलालले गलत तरिकाले र मनोमानी रूपमा सूचना जारी गरेको आरोप लगाएका छन् । अहिलेको सूचना सच्याएर निर्वाचन नियमावलीमा भएको व्यवस्था अनुसार मोफसलमा रहेका व्यवसायीले पनि मतदान गर्ने वातावरण बन्नुपर्ने थापाको माग छ । अध्यक्ष एकलौटी रूपमा अघि बढ्दा समस्या भइरहेको छ,' उनी भन्छन्, निष्पक्ष भएर काम गर्नुपर्नेमा पदको दुरुपयोग गर्दै उहाँ एउटा पक्षलाई साथ दिएर हिँड्नु भएको छ । निर्वाचनका लागि आफ्नो कम्पनी वा फार्मले प्रतिनिधि तोकेर पठाइसकेको अवस्थामा त्यसलाई परिवर्तन गर्नुपर्ने भएमा प्रोपाइटर आफै उपस्थित हुनुपर्ने नियम संस्थाको नरहेको थापाको भनाइ छ । नाडा अटोमोबाइल्स एसोसिएसन अफ नेपालले प्रकाशन गरेको निर्वाचनसम्बन्धी सूचनामा हाम्रो आपत्ति छ,' उनले भने, यस्तो सूचनाका कारण मोफसलमा रहेका अटोमोबाइल्स व्यवसायीलाई मतदानबाट बञ्चित गर्न खोजेको आभाष भयो । नाडाको निर्वाचन नियमावली ७४ को बर्खिलाप गरेर जारी गरिएको सूचनालाई तत्काल खारेज गरी सहज तरिकाले निर्वाचन सम्पन्न गर्ने वातावरण निर्माण गर्न नाडाका सदस्यहरुले कार्यसमितिलाई आग्रह गरेका छन् । आगामी मंसिर २२ र २३ गते निर्वाचन सम्पन्न गर्ने नाडाको कार्यतालिका छ।नाडाको निर्वाचनमा ध्रुव थापा र करण चौधरी अध्यक्षका प्रत्यासी छन् । चौधरीलाई वर्तमान अध्यक्ष कृष्ण दुलालको साथ रहेको बताइन्छ। यस विषयमा बुझ्न खोज्दा अध्यक्ष दुलालले कुनै समस्या नभएको बताए।"
प्रिती जिन्टा बनिन् जुम्ल्याहा बच्चाको आमा,"मुम्बई: बलिउड अभिनेत्री प्रिती जिन्टाले जुम्ल्याहा बच्चाको जन्म दिएकी छन्। उनले ट्वीटरमार्फत् यस्तो जानकारी दिएकी हुन्। उनले पति जीन गुडइनफसँग तस्बिर सेयर गर्दै डाक्टर, नर्स तथा शुभचिन्तकहरुलाई धन्यवाद दिएकी छन्। उनले जीवनको नयाँ यात्राका लागि आफूहरु खुसी भएको उल्लेख गरेकी छन्। उनले बच्चाको नाम जय र जिया राखेकी छन्। प्रिती जिन्टा दिल से फिल्मबाट बलिउडमा डेब्यु गरेकी थिइन्। त्यसपछि उनले सोल्जर, क्या कहेना, चोरी चोरी छुपके छुपके, दिल चाहता है, दिल है तुम्हारा, सलाम नमस्ते, कभि अलविदा ना कहेनाजस्ता फिल्ममा अभिनय गरेकी छन्। उनले थुप्रै अवार्डहरुसमेत जितेकी छन्।"
प्रशंसा र सुनिरालाई उपाधि,"काठमाडौं : नेपालका प्रशंसा मोक्तान र सुनिरा थापाको जोडी काठमाडौंएसियन यू१४ र्याङकिङ टेनिस प्रतियोगिताअन्तर्गत सर्किट१ को गल्र्स डबल्समा पहिलो भएका छन्। नेपाल टेनिस संघद्वारा आयोजित प्रतियोगिताको फाइनलमा प्रशंसा र सुनिराको जोडीले नेपालकै जेनी खड्का र कर्मिस्था श्रेष्ठको जोडीलाई ६२, ६० सोझो सेटमा पराजित गर्दै उपाधि जितेका हुन्। यही स्पर्धाको ब्वाइजमा राजवीर प्रधान र दर्शिल श्रेष्ठको जोडीले बोरिस अधिकारी र निशाद जोशीको जोडीलाई ४६, ६३, १०२ को सेटमा हराउँदै फाइनलमा प्रवेश गरे। सुनिरा गल्र्स सिंगल्समा पनि फाइनलमा प्रवेश गरेकी छन्। सुनिराले शिभाली गुरुङलाई ६२, ६३ ले स्तब्ध गरिन्। सोही स्पर्धामा इभा अधिकारीले समृद्धि महर्जनलाई ४६, ६२, ६४ को सेटमा निराश पार्दै सेमिफाइनलमा स्थान सुरक्षित गरिन्। सातदोबाटोस्थित टेनिस कोर्टमा जारी प्रतियोगिताको ब्वाइज सिंगल्समा भारतका सिद्धार्थ जिबुले नेपालका निश्चल कायस्थलाई ४६, ६३, ७५, दर्शिल श्रेष्ठले वृजेश अर्याललाई ४६, ६२, ६१ र नेपालका सक्षमविक्रम शाहले भारतका अमिर मोहमद खान मजारीलाई ६४, ३६, ६२ ले पराजित गर्दै सेमिफाइनल स्थान बनाए।"
दुर्घटनामा प्रहरी नायब निरीक्षकको मृत्यु,इटहरी: कोशी राजमार्गअन्तर्गत सुनसरीको इटहरी र धरानको बीचमा पर्ने सेउती खोलामा मोटरसाइकल दुर्घटना हुँदा गएराति एक सशस्त्र प्रहरी नायब निरीक्षकको मृत्यु भएको छ। मृत्यु हुनेमा दूधकोशी गाउँपालिका १ घर भई मोरङको डङ्गाहास्थित सशस्त्र प्रहरी बेस क्याम्पमा कार्यरत सशस्त्र प्रहरी नायब निरीक्षक सन्तोष बस्नेत रहेको प्रदेश१ स्थित ट्राफिक प्रहरी कार्यालयका प्रहरी नायब उपरीक्षक सुमन तिम्सिनाले जानकारी दिए। दक्षिणतर्फ जाँदै गरेको को१ब २४३८ नम्बरको मोटरसाइकल अनियन्त्रित भएर दुर्घटना हुँदा सख्त घाइते बस्नेतको उपचारका क्रममा धरानस्थित बिपी कोइराला स्वास्थ्य विज्ञान प्रतिष्ठानमा मृत्यु भएको उनले बताए।
प्रधानन्यायाधीशले बोलाए फुलकोर्ट,"काठमाडौं : प्रधानन्यायाधीश चोलेन्द्र शमशेर जबराले फुलकोर्ट बोलाएका छन्। प्रधानन्यायाधीश जबराले बिहीबार दिउँसो बस्नेगरी बैठक बोलाएका हुन्। यता प्रधानन्यायाधीशप्रति असन्तुष्ट न्यायाधीशहरुले गोलाप्रथाको नियमावली र कार्यविधि परिवर्तन गर्ने तयारीमा छन्। न्यायाधीशहरुको बुधबार बसेको बैठकमा गोलाप्रथासम्बन्धी नियमावली र कार्यविधि परिवर्तन गर्ने सहमति भएको थियो। नियमावली र कार्यविधिमा न्यायाधीशबीच सहमित जुटेको सर्वोच्च अदालतका एक न्यायाधीशले बताए। उनले भने,' प्रधानन्यायाधीशप्रति असन्तुष्ट १९ जना न्यायाधीशबीच यस विषयमा सहमति जुटेको छ। गोलाप्रथा र कार्यविधि पास भएमा दशकौंदेखि प्रधान्यायाधीशले इजालस तोक्ने परम्पराको अन्त्य हुनेछ। यता सर्वोच्च बारका केन्द्रीय सदस्य खीमानन्द अधिकारीले आफूहरुको आन्दोलनमा न्यायाधीशहरु अडिक हुने बताएका छन्। उनले भने,' बारको आन्दोलनमा प्रधानन्यायाधीहरुले साथ दिने बताउनु भएको छ। प्रधानन्यायाधीको राजीना नआएसम्म आन्दोलन जारी रहन्छ।' बारले आज पनि सर्वोच्च परिसरमा प्रधान्यायाधीशविरुद्ध धर्ना जारी राखेको छ।"
"दाङमा जेसीबी दुर्घटना, अपरेटरको घटनास्थलमै मृत्यु",दाङ : दाङमा सडक मर्मतकोक्रममा बिहीबार बिहानै जेसीबी दुर्घटना हुँदा एक जनाको मृत्यु भएको छ। बंगलाचुली गाउँपालिका५ मा सडक मर्मतको क्रममा जेसीबी दुर्घटना हुँदा घोराही१० नारायणपुरका २२ वर्षीय अपरेटर सुनिल बिकको घटनास्थलमै मृत्यु भएको प्रहरीले जनाएको छ। पर्यटकियस्थल बंगलचुली टावर जाने सडक मर्मतको क्रममा बिहान साढे ४ बजेतिर रा १ क ९१४ नम्बरको जेसिबि दुर्घटनामा परेको हो। दुर्घटनामा सहचालक बर्दियाको गुलरिया नगरपालिकाका २३ वर्षीय राजकुमार चौधरी घाइते भएको बंगलाचुली गाउँपालिकाका अध्यक्ष भक्तबहादुर वलीले जानकारी दिए। घुम्तीमा सडक मर्मतको क्रममा माटोमा भासिएर जेसिबि दुर्घटनामा परेको हुन सक्ने अनुमान गरिएको छ।
"सर्वोच्चमा प्रहरी र वकिलबीच झडप, बारअध्यक्ष चण्डेश्वरसहित दुई घाइते","काठमाडौं : सर्वोच्च अदालतको मूल गेटमा धर्नामा बसेका कानुन व्यवसायी र प्रहरीबीच झडप भएको छ। झडपमा नेपाल बारका अध्यक्ष चण्डेश्वर श्रेष्ठ र केन्द्रीय सदस्य प्रकाश महर्जन घाइते भएको त्यहाँ रहेका हाम्रा सहकर्मी प्रशान्त वलीले जानकारी दिएका छन्। घाइते महर्जनलाई न्युरो अस्पताल लैजाने तयारी भएको छ। यस्तै कानुन व्यवसायी कपिल पोखरेल, रमण कर्ण, युवराज भण्डारी, गोपाल सापकोटा, ऋषिराम घिमिरे पनि सामान्य घाइते भएका छन्। प्रधानन्यायाधीशले वैकल्पिक गेट प्रयोग गरेर सर्वोच्च छिर्ने क्रममा उनलाई छेक्न गएका कानुन व्यवसायी र प्रहरीबीच झडप भएको हो प्रधानन्यायाधीश जबरालाई सर्वोच्च प्रवेशमा रोक लगाउन कानुन व्यवसायीहरु धर्नामा बसेका छन्। झडपपछि कानुन व्यवसायीहरुले दंगा प्रहरी र चोलेन्द्र शमशेर मुर्दाबाद भन्दै नाराबाजी गरेका छन्।"
बाँदरले पनि शोक मनाउँछन् !,"चकचके जनावरको कुरा गर्दा बाँदर नै पहिलो नम्बरमा आउँछ होला। यो जनावर जति चकचके भए पनि बुद्धिमान हुन्छ। यसले गणना पनि गर्न सक्छ। बाँदरका बारेमा जानौं केही रोचक तथ्य। विश्वमा करिब २६० प्रजातिका बाँदर पाइन्छन्। अष्ट्रेलिया र अन्टार्कटिकामा बाहेर संसारका हरेक ठाउँमा बाँदर पाइन्छन्। अफ्रिका र एसियामा पाइने बाँदर पुराना र दक्षिण अमेरिकामा पाइनेलाई नयाँ बाँदर भनिन्छ। पुराना बाँदरका ३२ वटा दाँत हुन्छन् भने नयाँका ३६ वटा। प्रजातिअनुसार बाँदर १० देखि ५० वर्षसम्म बाँच्नसक्छ। बाँदरका अधिकांश प्रजाति रूखमा बस्छन्। कतिपय जमिनमा बस्ने खालका पनि हुन्छन्। यिनीहरू दिनचर(दिउँसो गतिविधि गर्ने हुन्छन्। बाँदरको एकमात्र प्रजाति रात्रिचर(रातिमा गतिविधि गर्ने) हुन्छ। जसलाई उल्लु बाँदर भनिन्छ। मानिसको जस्तै यिनीहरूको पनि फिंगरप्रिन्ट हुन्छ। बाँदर एक सामाजिक प्राणी हो। यिनीहरू समूहमा खान्छन्, सुत्छन् तथा यात्रा गर्छन्। प्रजातिअनुसार यिनीहरूको समूहमा केही बाँदरदेखि लिएर हजारौं हुन सक्छन्। यिनीहरू आवाज, शारीरिक हर्कत तथा अनुहारको हाउभाउबाट आपसमा संवाद गर्छन्। प्रायः बाँदरहरू एकआपसमा इसारामा कुरा गर्छन्। मानिसको जस्तै यिनीहरू पनि भावनामा बग्छन्। एकआपसमा प्रेमभाव दर्शाउँछन्। तालिम दियो भने बाँदरहरू आफूलाई ऐनामा हेरेर चिन्न सक्छन्। यिनीहरू सर्वहारी हुन्छन्। मलेसिया तथा थाइल्याण्डमा नरिवल टिप्न बाँदरलाई राख्ने चलन छ। जापानको एउटा रेष्टुरेन्ट छ जहाँ बाँदरले वेटरको काम गरेको देख्न सकिन्छ। ग्रीसका राजा अलेक्जेन्डर१ को बाँदरले टोकेर मृत्यु भएको थियो। प्रत्येक वर्ष १४ डिसेम्बरमा विश्व बाँदर दिवस मनाइन्छ। मानिसको जस्तै बाँदरको पनि आँखा कमजोर हुनसक्छ। कुनै बाँदरले आफ्नो दाँत सफा गर्छन्। बाँदरले केरा ताछेर खान्छन्। यिनीहरू संख्या गन्न सक्छन्। यो जनावर ५५ किलोमिटर प्रतिघन्टाको गतिमा दौडन सक्छ। मानिसजस्तै केही प्रजातिका बाँदर कसैको मृत्युमा शोक मनाउँछन् भने कुनै कुरामा खुसियाली पनि मनाउँछन्। कुनै प्रजातिका बाँदरहरू खानेकुरा पखालेर खान्छन्। संसारको सबैभन्दा ठूलो बाँदर ३५ किलोग्रामको पाइएको छ। कुनैकुनै बाँदरको लामोलामो जुँगा पनि हुन्छ। संसारको सबैभन्दा सानो बाँदर मुसा जत्रै हुन्छ। (विभिन्न एजेन्सीको सहयोगमा)"
बागेश्वरीको जग्गा मिचेर ४ हजार घर,"कर्मोहना : बाँकेको जानकी गाउँपालिका३ कर्मोहनामा बागेश्वरी मन्दिरको जग्गा सुरुमा ९९ बिघा देखिएको थियो। पछिल्लो नापीले झन्डै ८५ बिघा देखायो। तर, विभिन्न व्यक्तिका नाममा। जसका लालपुर्जाको कैफियतमा बागेश्वरी गुठी लेखिएको छ। बागेश्वरी गुठी व्यवस्थापन समितिका सचिव गोपाल अधिकारी कर्मोहनामा विसं १९६८ को लगतमा ९९ बिघा देखिएको बताउँछन्। तर, विसं २००५ मा ९२ बिगाहा ७ कट्ठा ११ धुर र पछिल्लो समय ८४ बिघा १० कट्ठा १० धुर मात्र देखिएको सचिव अधिकारीको भनाइ छ। १५ बिघा कता गायव भयो भन्ने पत्ता लागेको छैन। २०२७२८ सालतिरका भूमिसुधार र मालपोतका कुनै कागजात भेटिएका छैनन्। जहाँ पनि २०२८ सालको निर्णयअनुसार जग्गा रजिस्ट्रेसन भएको भनिएको छ, अधिकारी भन्छन्, त्यो निर्र्णय के थियो भन्ने प्रमाण फेला पार्न सकिएको छैन। एउटै जग्गा ५०औं जनामा किनबेच भएको भेटिएको छ। कर्मोहना रैकर गुठी संघर्ष समितिका तुलाराम कुर्मीका अनुसार बागेश्वरीको जग्गामा झन्डै ४ हजार घर बनेका छन्। यो जग्गा प्रयोग गर्नेहरूले गुठीलाई नै तिरो तिर्छन्। तर, वर्षभरि साढे ८४ बिघाको ११ हजार रुपैयाँ मात्र। डेढ कट्ठा हुनेले ६ रुपैयाँ तिरेको प्रमाण अन्नपूर्ण पोस्ट्ले फेला पारेको छ। यो रकम बढाउने अधिकार नभएकोे गुठीले जनाएको छ। बागेश्वरीका मूल महन्तद्वय चन्दननाथ योगी र हरिहरनाथ योगीले ८४ बिघा १० कट्ठा १० धुर जग्गा रैतानी नम्बरी जग्गासरह व्यक्तिसमेतका नाउँमा हक हस्तान्तरण गरेको सरकारी, सार्वजनिक र गुठी जग्गा संरक्षणसम्बन्धी जाँचबुझ आयोगको प्रतिवेदनमा उल्लेख छ। साबिक कर्मोहना मौजाको उक्त जग्गाबाट गुठीको नाम कट्टा गरी महन्त र विभिन्न व्यक्तिका नाउँमा कायम गरी हिनामिना गरेको आयोगको ठहर छ। चन्दननाथले ८१५१६ र हरिहरनाथले ८१५१६ गरी १७१११२ जग्गा मोही लगत कट्टा गरी रैतान नम्बरीसरह आफ्ना नाममा ल्याएर बिक्री गरेको आयोगको अनुसन्धानले देखाएको छ। बाँकेको जानकी गाउँपालिका३ कर्मोहनामा बागेश्वरी मन्दिरको जग्गा हडपेर बनाइएका घर नापीका समयमा मोठ सञ्चालकको नाउँ जनिँदैमा त्यस्ता मठाधिसका नाउँमा जग्गा दर्ता हुने होइन भन्ने गुठीसम्बन्धी कानुनी व्यवस्थाविपरीत रैतान जनाउने गरी गलत मनसायबाट मालपोत कार्यालयबाट निर्णय गराएको देखिएको जनाइएको छ। भूमिसम्बन्धी ऐन २०२१ र गुठी संस्थान ऐन २०२१ मा गुठीको जग्गा कमाउने व्यक्तिलाई मोही हक प्राप्त नहुने र हक प्राप्त भइरहेको भए पनि समाप्त हुने उल्लेख छ। इन्द्रपुर गाविस३ मा २०२५ सालमा सर्भे नापी भएको र सो नापीको समयमा तयार भएको क्षेत्रीय किताबमा जग्गावालाको नामथर, वतनमा सानो अक्षरमा गुठी संस्थानअन्तर्गत बागेश्वरीका सञ्चालक चन्द्रनाथ योगी र हरिहरनाथ योगी उल्लेख गरी त्यसलाई कच गरी व्यक्तिको नामथर र वतन उल्लेख भएको कैफियत महलमा यो जग्गा श्री बागेश्वरी गुठी हो भनी भूलसुधार गर्ने भनी सहीछाप भएको देखिन्छ, प्रतिवेदनमा लेखिएको छ, उल्लेखित नापीको व्यहोराबाट पनि कर्मोहना मौजाअन्तर्गतका जग्गाहरू बागेश्वरी गुठीका जग्गा रहेछन् भन्ने पुष्टि हुन आउँछ। नापीको समयमा मठको मात्र नाउँमा नापी गराउनुपर्नेमा मठका महन्तका नाउँसमेत जनिइ नापनक्सा भई सोहीबमोजिम श्रेस्ता खडा भई महन्तका सन्तान दरसन्तान र अन्य व्यक्तिको नाममा हक हस्तान्तरण भएको भन्ने नापी कार्यालय बाँकेबाट प्राप्त फिल्डबुक उतारबाट देखिन आयो। मन्दिरका जग्गा पुजारी महन्तलगायत व्यक्तिका नाममा गर्ने गरी विभिन्न मितिमा गरेका निर्णय कानुनसंगत नदेखिएको जनाइएको छ। विवादित सम्पूर्ण जग्गाको दर्ता बदर गरी साविकबमोजिम मन्दिरका नाउँमा श्रेस्ता कायम गर्न भूमिसुधार तथा मालपोत कार्यालय बाँकेलाई सरकारबाट निर्देशन हुनुपर्ने प्रतिवेदनमा उल्लेख छ। कानुनी व्यवस्था प्रतिकूल रैतान नम्बरी कायम गर्ने गरी मालपोत कार्यालयबाट १३ पुस ०२७, १४ पुुस ०२७, १४ कात्तिक ०२८ र १६ असोज ०५७ मा निर्णय भएको देखिएको जनाइएको छ। उक्त निर्णय बदर गरी उक्त निर्णय गर्ने गराउने व्यक्तिहरूउपर अख्तियार प्राप्त निकायबाट थप अनुसन्धान भई भ्रष्टाचार निवारण ऐन, २०१७ तथा भ्रष्टाचार निवारण ऐन, २०५९ बमोजिम कानुनी कारबाही गर्न नेपाल सरकारसमक्ष यो सिफारिस गरेको छ। आयोगले १२ मंसिर ०७६ मा सरकारलाई प्रतिवेदन बुझाएको थियो। १७ बिघाको आम्दानी महन्तहरूले भोगचलन गर्दै आएको जनाइएको छ। मालपोत बाँकेको अभिलेखअनुसार २०२८ कात्तिक १४ मा भूमि प्रशासन कार्यालय बाँकेको निर्णयअनुसार कर्मोहनाका विभिन्न व्यक्तिका नाममा ८७ बिघा २ कट्ठा ३ धुरमध्ये पूजाआजा गर्दा लाग्ने अक्षता तथा हन्डीका लागि शिरबाट नापनक्सा भएको महन्त हरिहरनाथ योगीका नाममा ९ बिघा १९ कट्ठा ५ धुर, चन्द्रनाथ योगीको नाममा ९ बिघा १३ कट्ठा १२ धुर जग्गा दर्ता गरेको प्रमाण भेटिएको छ। कतिपय दान गरिएको जग्गा व्यक्तिकै नाममा सोझै पास गराइएको छ। मालपोत कार्यालयको २०५७ असोज १६ को अभिलेखअनुसार इन्द्रपुरकै मन्दिरको थप जग्गालाई महन्तद्वयले रैताने नम्बरीको निर्णय गराएको पाइएको छ। त्यसपछि जग्गा रोक्का संघीय सरकारको ९ माघ ०७६ गते बसेको मन्त्रिपरिषद् बैठकले त्यस्ता जग्गा रोक्का राखी व्यक्ति विशेषका नामबाट बदर गरी गुठीकै नाममा कायम गर्न गुठी संस्थानलाई निर्देशन दिनेलगायत निर्णय गरेको थियो। किर्ते र ठगी भएको विषयमा अनुसन्धान गर्न गृह मन्त्रालयमार्फत प्रहरी प्रधान कार्यालयलाई निर्देशन दिने, भ्रष्टाचारको सम्बन्धमा अनुसन्धान गर्न अख्तियार दुरुपयोग अनुसन्धान आयोगमा लेखी पठाउने निर्णय भएको थियो। तर, बागेश्वरीको जग्गा रोक्काबाहेक अरू कुनै काम भएको छैन। कर्मोहना रैकर गुठी संघर्ष समितिले आन्दोलन गरेपछि ११ चैत ०७७ मा जिल्ला प्रशासन कार्यालय बाँकेमा बसेको सर्वदलीयसर्वपक्षीय बैठकले जग्गा फुकुवा गर्ने निर्णय गरेको थियो। त्यो निर्णय कार्यान्वयन नभएको भूमिसुधार तथा मालपोत कार्यालय बाँकेका प्रमुख छविलाल नेपाली बताउँछन्। बागेश्वरी गुठीको जग्गा रोक्का गर्नेबाहेक कुनै कारबाही भएको छैन। गुठी संस्थानको पत्रपछि अहिले रोक्का नै छ, नेपाली भन्छन्, आन्दोलनको बलमा केही समय रोक्का फुकुवा भए पनि जग्गा किनबेच भने भएको छैन। आयोगले प्रतिवेदन बुझाएको २ वर्ष बितिसक्दा पनि न गुठीको जग्गा फिर्ता भयो न दोषीमाथि कुनै कारबाही भएको छ। यो समाचार संकलनका क्रममा फोटो खिच्दै गर्दा कर्मोहनाका लालबाबु बागवानले प्रश्न गरे। सोधे, किन फोटो खिच्नुभएको हो ? हाम्रो समस्या समाधान हुन लागेको हो ? यहाँको जग्गा बेचेर दुई छोरीको विवाह गर्ने, घर बनाउने योजना जग्गा रोक्का हुँदा बर्बाद भएको उनले सुनाए। उनले जोतभोग गरेको दुई बिघाको लालपुर्जामा बागेश्वरी गुठी लेखिएको छ। हाम्रो पुर्खाले वर्षौंदेखि जोतभोग गरेको जग्गा हो। हामीसँग लालपुर्जा पनि छ। बेचबिखन गर्र्न पाएका छैनौं, उनले भने। समसुद्दिन शेषको ६ कट्ठा रोक्का भएको छ। हाम्रो आम्दानी केही छैन। जग्गा बेच्दै छोराछोरीको बिहे गर्ने हो। जग्गा रोक्का भएपछि गाउँमा धेरैको बिहे नै रोकिएको छ, उनले भने। बागेश्वरीको जग्गा प्रयोग गर्नेले तिरो तिरेको मालपोत रसिद (साधारण र नेपाली कागजमा) ८९ वर्षका विन्द्राप्रसाद कुर्मीले विसं १९३६ सालदेखि तिरो तिरेको बताए। नेपाली कागजका रसिदसमेत देखाए। बागेश्वरी गुठीको होइन। यी हेर्नुस्, मौजा कर्मोहना गुठीको हो। जिमिन्दार पुजारी जगन्नाथ लेखिएको छ, उनले भने। उनको लालपुर्जाको कैफियतमा भने बागेश्वरी गुठी नै लेखिएको छ। तिरो पनि बागेश्वरी गुठीमा तिरेका छन्। उनको १ बिघा ११ कट्ठा जग्गा पनि बागेश्वरी गुठीमै पर्छ। बागेश्वरीको जग्गामा बस्नेहरू दुई थरी भेटिए वर्षौंदेखि जोेतभोग गर्ने र बसाइँ आएकाहरू। जहाँ तीनचार तले आलिसान महल पनि बनेका छन्। सडक किनारको एक कट्ठा जग्गा ४० लाखदेखि ७० लाख रुपैयाँमा बिक्री भएको स्थानीयवासीले सुनाए। भने, जग्गा रोक्का नहुँदो हो त सो क्षेत्रमा सडकका दुवै किनार घरै घरले भरिन्थे। कतिले त बाटो नै नभएको खेतमा पनि घर बनाएका छन्। कति निर्माणाधीन छन्। डा राजकुमार सुवेदीले बागेश्वरीको ऐतिहासिक र पुरातात्विक महत्वको विषयमा ०५३ सालमा शोधपत्र तयार गरी पुस्तक प्रकाशन गरेका थिए। उनले धार्मिक, सांस्कृतिक एवं पर्यटकीय महत्व, आर्थिक अवस्था, चलअचल सम्पत्तिको ऐतिहासिक पक्ष उजागर गरेका थिए। नेपालगन्ज उपमहानगरपालिकामा रहेको प्रसिद्ध शक्तिपीठ बागेश्वरी मन्दिर। झन्डै ८ सय वर्षअघि भारतको बलरामपुरका दीर्घविजय सिंहले बागेश्वरी देवीको दर्शन गरी कर्मोहनाको जग्गा मन्दिरको पूजाआजा गर्नु भनी पुजारीलाई जिम्मा दिएको सन् १२६७ भाद्र सुदी ५ को सनदमा थाहा भएको उनले उल्लेख गरेका छन्। बाँके, बर्दिया, कैलाली र कञ्चनपुर जंगबहादुर राणालाई नयाँ मुलुकका रूपमा फिर्ता नगर्दासम्म हालको बागेश्वरी बलरामपुर राज्यमा थियो। त्यसबाहेक शंकरप्रसाद उपाध्यायले पौने २ बिघा, साबिक खजुराखुर्द गाविसमा रामप्रसाद दबगरले पौने ३ बिघा दान दिएको जनाइएको छ। गुठीको सम्पत्ति व्यवस्थित गर्न अधिवक्ताद्वय लोकबहादुर शाह र बलबहादुर चन्दको भूमिका रह्यो। उनीहरूले ०७१ सालमा जिल्ला प्रशासन कार्यालय बाँके, नेपालगन्ज उपमहानगरपालिकालाई विपक्षी बनाइ तत्कालीन पुनरावेदन अदालत नेपालगन्जमा परमादेशको रिट दायर गरेका थिए। न्यायाधीश यज्ञप्रसाद बस्याल र वीरबहादुर डाँगीको इजलासले २२ असार ०७३ मा बागेश्वरीको हकहित र संरक्षणका पक्षमा आदेश दिएको थियो। त्यही आदेशका आधारमा प्रमुख जिल्ला अधिकारीको अध्यक्षतामा रहेको गुठीलाई जनप्रतिनिधिको नेतृत्वमा हुने गरी पुनर्गठन गरिएको थियो। सर्वदलीय सर्वपक्षीय बैठकले १२ भदौ ०७४ मा नेपालगन्ज उपमहानगरका प्रमुख डा धवलशमशेर राणाको अध्यक्षतामा बागेश्वरी गुठी व्यवस्थापन समिति गठन गरेको थियो। समितिले ५ कात्तिक ०७४ मा नेपालगन्ज उपमहानगरपालिका उपप्रमुख उमा थापा मगरको संयोजकत्वमा उपसमिति गठन गरी बागेश्वरीको चलअचल सम्पत्ति खोजबिन तथा संरक्षण सुरु गरेको थियो। उपसमितिले ८४ बिघा १० कट्ठा १० धुर जग्गाबाट १३ पुस ०२७, १४ कात्तिक ०२८ र १७ असोज ०५७ को निर्णयअनुसार गुठीको नाम कट्टा भई रैतान नम्बरी कायम भएको सार्वजनिक गरेको थियो। उसले ३ सय व्यक्तिको नाउँमा कायम भएको र गुठीमा मालपोतसम्म आउने गरेको ४ पुस २०७६ मा जनाएको थियो। संयोजक मगर त्यति बेला भूमिसुधार र मालपोत कार्यालयले तथ्यांक नदिएर असहयोग गरेको सुनाउँछिन्। भन्छिन्, तथ्यांक माग्दा कहिले जनशक्ति छैन, कहिले के भने असहयोग गरे।"
भव्य मञ्च बनाउँदै एमाले,"चितवन : कलकल बगेको नारायणी नदी। छेवैको फराकिलो प्रदर्शनी मैदान। पश्चिमतर्फ नारायणी नदीको पुल अनि मनोरम दृश्य। यही मनमोहक दृश्यलाई नेकपा एमालेले आफ्नो महाधिवेशनका लागि भरपुर उपोग गर्ने भएको छ। महाविधेशनको उद्घाटन सत्रका लागि एमालेले नारायणी किनारमा तयारी थालेको छ। नदीको छेवैमा पूर्वाधार तयार गरेर अति विशिष्ट अतिथि, स्थायी कमिटी, केन्द्रीय सदस्य गरी ५ जना अट्ने मञ्च तयार हुँदैछ। पश्चिमतिर फर्केको मञ्चमा विशिष्ट अतिथिसहित पार्टीका स्थायी कमिटी बस्नेछन्। भने उत्तरतर्फ फर्किएको अर्को मञ्चमा केन्द्रीय सदस्य रहनेछन्। बीच भागमा ७२ जना कालाकारले एकैपटक प्रस्तुति दिन सक्ने क्षमताको मन्च बन्नेछ। आकर्षक डिजाइनसहित मूल समारोहलाई बढी केन्द्रित गरिएको छ। भाषणका लागि छुट्टै तीन स्टेज हुनेछ। आजबाट काम सुरु गर्यौं। ९ गते बेलुकासम्म आकर्षक मन्च बनाएर मूल समारोह समितिलाई हस्तान्तरण गर्छौं, स्वंसेवक परिचालन समितिका संयोजक विनोद श्रेष्ठले भने, यहाँको मनोरम अवस्थालाई हामी प्रयोग गरेर आकर्षक बनाउन लागिपरेका छौं। मूल समारोह कार्यक्रमका लागि सातवटा गेट तयार गरिनेछ। मन्च पछाडि बन्ने सात नम्बरको गेटबाट अति विशिष्ट अतिथि सवारीसहित प्रवेश गर्नेछन्। छैटौं नम्बरको गेटबाट केन्द्रीय समिति प्रवेश गर्नेछन्। अन्य पाँचवटा गेटबाट सहभागीसहित सर्वसाधारण प्रवेश गर्नेछन्। नारायणी नदीमा रहेका पिल्लरको खाली भागमा एमालेको ठूला खालका ब्यानर रहनेछन्। त्यस्तै, पुलमाथिको भागलाई झण्डाले सजाउने तयारी छ। महाधिवेशनको मूल समारोहमा सेल्फि प्वाइन्ट बन्ने छ। महाधिवेशनपछि पनि सबैका लागि पर्यटकीय आकर्षणको पूर्वाधार तयार गरेर छोड्ने श्रेष्ठले बताए। मूल समारोहको मन्चलाई चार भागमा विभाजन गरिएको छ। १०औं महाधिवेशनलाई अहिलेसम्मकै फरक बनाउन खोजिएको एमालेले जनाएको छ। कम खर्चमा स्टेज बनाउने पार्टीको योजना हो। स्टेज निर्माणमा सय जना स्वयंसेवक परिचालित हुन्छन्। नदी किनार सम्याउन थालिएको छ। इन्जिनियर डा भरत पहारीको नेतृत्वमा प्राविधिकको टोलीले स्थलगत रूपमै काम गरेको हो। एमाले प्रचार विभाग प्रमुख योगेश भट्टराईले चितवन महाधिवेशनले उद्घाटन सत्रलाई भब्य बनाउन लागिएको बताए। उद्घाटन सत्रको मन्च भव्य बनाइरहेका छौं, उनले भने, सहज ढंगबाट हेर्न मिल्ने गरी आवश्यक व्यवस्थापन थालेका छौं। बन्दसत्र भने सौराहाको होटल सेभेन स्टार परिसरमा हुनेछ। त्यसमा तीनवटा हलका लागि डोम निर्माण हुनेछ। बन्दसत्र र निर्वाचन कार्यक्रम अलगअलग हलमा हुनेछन्। तेस्रोमा महाधिवेशन हेर्न जानेहरूका लागि बनाइनेछ। किताब, चित्रकलासहितको प्रदर्शनी गरिने बताइएको छ। बन्दसत्र हुने सौराहामा आवासका लागि क्षेत्रीय होटल संघ र रेस्टुरेन्ट एन्ड बार एसोसियसन चितवनसँग सम्झौता गरिएको छ। ३ हजार ५ सय कोठा बुकिङ गरिएको छ। सहमतिमा कस्तो आउला एमाले नेतृत्व ? एमाले महाधिवेशन : उद्घाटनमा सात स्थानबाट जुलुस, पार्किङ कहाँ ?"
शंकाको परिणाम,"रामको दैनिकी दाउरा काटेर र बेचेर चल्ने गरेको थियो। एकपटक रामको बञ्चरो हराएछ। सबैतिर खोज्दा नभेटेपछि उनी काममा पनि निस्किएनन्। कसैले चोरेको र आफ्नो काममा अवरोध गरेको भन्ने उनलाई लागेको थियो। छिमेकी श्यामले उनको काम र मेहनत देखेर आरिस गरेको भन्ने रामले बुझेका थिए। त्यही कुराले उनको मनमा डेरा जमाएको थियो। श्यामले बञ्चरो चोरेर लुकाइदिएको रामले सोचे। रामकोमा बिहान बिहान कुराकानी गर्न आउने श्याम एक दिन काम विशेषले आउन भ्याएनन्। त्यसपछि त रामलाई आफ्नो आकलन सही भएको भन्ने नै लाग्यो। अर्को दिन श्याम आए। श्यामको बानी व्यवहार स्वाभाविक भए पनि उनलाई चित्त बुझेको थिएन। रामले बिनाप्रमाण छिमेकीलाई आरोप लगाउन मनासिव देखेनन्। उनी प्रमाणको प्रतीक्षामा चुपचाप बसे। श्यामसँग उनले दूरी नजिक नबनाउने र संगत पनि नगर्ने निष्कर्षमा राम पुगेका थिए। अन्य छिमेकीसँग पनि उनले रामप्रति आफूलाई शंका लागेको बताउँदै हिँड्न थाले। कुरा धेरै फैलिएको थियो। त्यो कुरा सुनेपछि श्यामले नरमाइलो महसुस गरे। श्याम रामलाई आफू यो विषयमा दोषी नभएको भन्न पनि खोजे। तर, राम सधैं तर्किएर हिँड्न थालेकाले भन्न पाएनन्। अन्ततः उनी त्यो गाउँ नै छाडेर बसाइँ जाने विचार बनाए। एक दिन उनले गाउँ छाडे। श्यामले गाउँ छाडेको भोलिपल्ट राम खेततिर डुल्दै थिए। खेतको आलीमा उनले खिया लागेको अवस्थामा हराएको बञ्चरो भेटे। अनि उनलाई याद भयो, एक दिन उनी हतारमा घर फर्कंदा कोदालो मात्रै बोकेर फर्किएका थिए। श्यामलाई आरोप लगाएकोमा उनलाई ग्लानि महसुस भयो। उनी चाहेर पनि श्यामसँग माफी माग्न सक्ने अवस्थामा थिएनन्। नैतिक शिक्षा : हामीले कहिलेकाहीं लिने निर्णय गलत पनि हुन सक्छ। शंका गर्दै हतारमा कसैलाई आरोप लगाउन पनि पुग्छौं। त्यसैले कुनै पनि कुरा सोचेर मात्रै निर्णय लिनुपर्छ।"
जनगणनामा भाषाको प्रश्न,"राई जाति हो, भाषा होइन। तर, जनगणनामा राई भाषा नै भनेर विवरण लिँदा फेरि उक्त जातिभित्रका दुई दर्जनभन्दा बढी भाषाको सही तथ्यांक आउँदैन। भाषा आयोगले गत भदौ २१ गते सात प्रदेशमा सरकारी कामकाजको भाषा सिफारिस गर्दै प्रधानमन्त्रीलाई प्रतिवेदन बुझायो। सरकारी कामकाजको भाषाका आधारहरूको निर्धारण तथा भाषासम्बन्धी सिफारिसहरू (पञ्चवर्षीय प्रतिवेदन)को सारांश मात्रै आयोगले वेबसाइटमार्फत सार्वजनिक गर्यो। पूर्ण प्रतिवेदन अझै हेर्न पाइएको छैन। आयोगका पदाधिकारी र कर्मचारीले केही प्राविधिक त्रुटि देखिएकाले त्यसलाई सच्याएर सार्वजनिक गरिने बताएका थिए। भाषा सिफारिस भएपछि सुरुमा सुदूरपश्चिम प्रदेशमा राना थारू नसमेटिएको भन्दै सरोकारवालाले विरोध प्रदर्शन गरे। त्यसपछि प्रदेश १ मा राई भाषाको टुंगो नलगाई भाषा सिफारिस गरेकोमा सम्बद्ध पक्षले आपत्ति जनायो। प्रतिवेदन सच्याउन आयोगसमक्ष माग गर्यो। किराँत राई यायोक्खाले विज्ञप्तिमार्फत भनेको थियो, २०६८ सालको जनगणनाले राई जाति हो, राईभित्र २६ वटा भाषाहरू छन् भन्ने कुरालाई हेक्का नराखी राईको वक्ता संख्या देखाएको छ। जुन कुरा जनगणनाको गम्भीर त्रुटि हो। उसले राई जाति भएकाले भाषाका रूपमा आएको राईभित्र कुनकुन भाषा कति संख्यामा छन् भन्ने निक्र्योल नगरी सिफारिससम्बन्धी निर्णय लिनु सही नभएको जनाएको थियो। आयोगका अध्यक्ष डा लवदेव अवस्थीले राई भाषा नभए पनि यसमा कसकसको मिसिएको छ भनेर टुंगो लगाउने आधार नभएको स्वीकार गरेका थिए। उनले अन्नपूर्ण पोस्ट्सित भनेका थिए, त्यसलाई टुक्रयाएर कुन भाषा मान्ने ? भोलि विवाद हुन्छ। सजिलो उपाय भनेको एक महिनापछि जनगणना भइहाल्छ। त्यो जनगणनालाई टेकेर संशोधनको आधार बनाउने कुरा प्रतिवेदनमै राखेका छौं। आयोगको तथ्यांकअनुसार प्रदेश नम्बर १ मा प्रदेशभित्रको जनसंख्याको १ प्रतिशतभन्दा बढी वक्तासंख्या भएका भाषा १४ वटा छन्। जसमा १०औं नम्बरमा राई भाषाका वक्ता १ लाख २० हजार ७ सय ९१ देखाइएको छ। यो भनेको २६६ प्रतिशत हो। राई जातिबाटै बान्तवा र चाम्लिङ सूचीको क्रमशः सातौं र १२ औं नम्बरमा परेका छन््। जसका वक्तासंख्या क्रमशः १ लाख ३० हजार ९ सय ५८ र ७५ हजार ६१ छन्। सूचीको पहिलो नम्बरमा नेपाली बोल्ने १९ लाख ५३ हजार ३ सय ९६ अर्थात् ४३०७ प्रतिशत छन्। आयोगले मैथिली र लिम्बूलाई कामकाजको भाषा सिफारिस गरेको छ। जसका वक्तासंख्या क्रमशः ५ लाख ७ हजार २ सय २५ र ३ लाख ३१ हजार ६ सय ८५ छन्। राष्ट्रिय जनगणना २०६८ मा राई मातृभाषा बोल्नेको संख्या १ लाख ५९ हजार १ सय १४ देखिन्छ। साविक पूर्वाञ्चलमा १ लाख २२ हजार ५ सय ३७, मध्यमाञ्चलमा ३३ हजार १४, पश्चिमाञ्चलमा २ हजार ९ सय ४, मध्यपश्चिमाञ्चलमा ३ सय ८८ र सुदूरपश्चिमाञ्चलमा २ सय ७१ जना वक्तासंख्या देखिन्छ। आयोगले भनेको छ, संवत् २०६८ को राष्ट्रिय जनगणनाको तथ्यांकका आधारमा आयोगले आफूले प्राप्त गरेको संविधानको धारा २८७ (६)को खण्ड (क) एवं धारा ७ (३)को बमोजिमको कार्यादेशको कार्यान्वयन गरेको छ। आगामी जनगणनाको तथ्यांकका आधारमा सिफारिसहरूको पुनरावलोकन र संशोधन हुन सक्नेछ। संविधानको धारा ७ (१) मा देवनागरी लिपिमा लेखिने नेपाली भाषा नेपाली कामकाजको भाषा हुने उल्लेख छ। धारा २ मा नेपाली भाषाका अतिरिक्त प्रदेशले आफ्नो प्रदेशभित्र बहुसंख्यक जनताले बोल्ने एक वा एकभन्दा बढी अन्य राष्ट्रभाषालाई प्रदेश कानुनबमोजिम प्रदेशको सरकारी कामकाजको भाषा निर्धारण गर्न सक्ने व्यवस्था छ। धारा ३ मा लेखिएको छ, भाषासम्बन्धी अन्य कुरा भाषा आयोगको सिफारिसमा नेपाल सरकारले निर्णय गरेबमोजिम हुनेछ। राई भाषाको टुंगो नलाग्दा प्रदेश १ मा राई जातिभित्रका कुनै पनि भाषा कामकाजीमा सिफारिस भएनन्। तर, फेरि राई भाषा राष्ट्रिय जनगणना २०७८ मा पनि आउने देखिन्छ। जसको कोड नम्बर १५ छ। अघिल्लो गल्तीलाई सच्याउन केन्द्रीय तथ्यांक विभागले तदारुकता देखाउनुपथ्र्यो। पहिला त भाषाको सूचीबाट राईलाई हटाउनुपथ्र्यो। त्यो सम्भव नहुने हो भने गणकहरूलाई त्यही ढंगले प्रशिक्षित गरी कसैले राई भाषा भने कुन राई भनेर सही तथ्यांक ल्याउनुपथ्र्यो। तर, यसतर्फ ध्यान नपुर्याउँदा राई जातिभित्रका मातृभाषीको सही तथ्यांक नआउने भएको छ। कतिपयले दोस्रो भाषामा पनि राई लेखाएको भन्दै सामाजिक सञ्जालमा खुलाइरहेका छन्। यसले हाम्रो समग्र मातृभाषाको तथ्यांकमै प्रश्न उठाउँछ। त्यति मात्रै होइन, मातृभाषाप्रति तथ्यांक विभागको दृष्टिकोण, विश्लेषण र अध्ययनमै खोट देखिन्छ। राई जाति हो, भाषा होइन भन्ने तथ्य छर्लंग हुँदाहुँदै तथ्यांक विभाग अघिल्ला त्रुटि सच्याउन किन गम्भीर बनेन ? तथ्यांक सही निकाल्नु विभागको दायित्व होइन र ? यायोक्खाले हालै विभागलाई गरेको ध्यानाकर्षणपत्रमा लेखिएको छ, राई जातिको छुट्टै विशेष भाषा छैन। २६ भाषा अर्थात् थर (उपजाति) अनुसारको भाषा छ भन्ने तथ्य नै तथ्यांक विभागले जानकारी राख्दैन या स्विकार्दैन भने तथ्यांक विभागको तथ्यलाई कसले विश्वास गर्न सक्छ ? मातृभाषा, पुर्खाको भाषामा राई भाषाको समेत छुट्टै कोड निर्माण गरी समुदायलाई किन रणभुल्ल पार्न खोजिएको छ ? किन समुदायलाई खण्डित पार्न खोजिँदै छ ? सरकारी निकायकै तथ्यांक फरकफरक देखिनुले समन्वय अभाव देखिन्छ। सरकारले गरेको सूचीकरण र तथ्यांक विभागको जातजातिको सूचीकरणबीच मेल पनि खाँदैन। राई जातिभित्रकै वाम्बुले भाषालाई जनगणनाको प्रश्नावलीमा याम्बुले लेखेको पाइएको छ। यसबारे सम्बद्ध भाषिक संस्थाले आपत्ति जनाएपछि सच्याउने प्रतिबद्धता विभागले जनाएको छ। राष्ट्रिय जनगणना २०७८ को मुख्य प्रश्नावलीको व्यक्तिगत खण्डको जनसांख्यिक विवरणको भाषा (पुर्खाको भाषा, मातृभाषा, दोस्रो भाषा)को नाम र कोड नं ४३ मा वाम्बुले हुनुपर्नेमा याम्बुले भएकाले सबै गणकलाई सोहीबमोजिम सुधार गरी लगत (विवरण) संकलन गर्नु गराउनुहुन आदेशानुसार अनुरोध छ, तथ्यांक अधिकृत निराजन शर्माले प्रदेशजिल्ला जनगणना कार्यालयलाई पठाएको पत्रमा लेखिएको छ। यो त एउटा उदाहरण मात्रै हो। गणक हावी भएकादेखि अनेक गुनासा सार्वजनिक भइरहेका छन्। गणकले पेन्सिल प्रयोग गरिरहेको भन्दै असन्तुष्टिका स्वरहरू सुनिएका छन्। खासमा जनगणना अघि बढिसकेको यो बेला महोत्सवजस्तो हुनुपथ्र्यो। तर, यस्ता गम्भीर त्रुटिहरूले सही तथ्यांक आउनेमा आशंका उब्जाउँछन्। त्यसमाथि सरकारले गरेको सूचीकरण र तथ्यांक विभागको जातजातिको सूचीकरणबीच मेल पनि खाँदैन। आदिवासी जनजातिमा ५९ जाति सूचीकृत छन्। तर, यो सूचीमा नरहेकालाई पनि विभागले जातिमा सूचीकृत गरेको छ। त्यसमा पनि विभागले राई जातिभित्रका करिब दर्जन भाषिक समुदायलाई जातिको कोड दिएको देखिन्छ। सरकारी निकायकै तथ्यांक फरकफरक देखिनुले समन्वय अभाव देखिन्छ। यसरी जातजातिको संख्या १ सय २८ पुगेको छ। जसमा विदेशीको कोड ९९५ छ। भाषाको संख्या १ सय २३ छ। यसमा गोरखाबाट चुम्बा र नुब्री दुई जाति र भाषा थपिने देखिएको छ। उनीहरूलाई हाल कोड नदिए पनि पछि समेट्ने गरी विभागसँगको समन्वयमा गणकले विवरण लिइरहेको समाचार आएको छ। राई जातिको जनसंख्या २०६८ को जनगणनाले ६ लाख २० हजार ४ देखाएको थियो। जातजातिको विवरणमा यो १०औं नम्बरमा पर्छ। जसअनुसार साविक पूर्वाञ्चलमा ५ लाख १७ हजार २ सय ७८, मध्यमाञ्चलमा ९२ हजार ६६, पश्चिमाञ्चलमा ८ हजार १८ मध्यपश्चिमाञ्चलमा १ हजार ५ सय ३१ र सुदूरपश्चिमाञ्चलमा १ हजार १ सय ११ देखिन्छ। अघिल्लो जनगणनामा यो जातिको जनसंख्या ६ लाख ३५ हजार १ सय ५१ थियो। त्यो भनेको १० वर्ष अवधिमा १५ हजार १ सय ४७ जनसंख्या घट्नु हो। शीर्ष १० मा परेका अन्य जातजातिको जनसंख्या भने ७६ हजारदेखि ८ लाखसम्म वृद्धि भएको थियो। राई जातिको जनसंख्या भने फेरि नघट्ला भन्न सकिन्न। राज्यको नीति निर्माणमा सहयोग पुग्छ, जनगणनामा सहयोग गरौं : ओली (भिडियो) जनगणनाले देश विकासमा सहयोग पुग्छ : प्रधानमन्त्री देउवा (भिडियो) जनगणना महत्त्वपूर्ण राष्ट्रव्यापी कार्यक्रम हो, सफल बनाऔं : राष्ट्रपति राष्ट्रपति भण्डारीको पहिलो तथ्याङ्क लिएर राष्ट्रिय जनगणनाको सुरुवात राष्ट्रिय जनगणना : कोही नदोहोरियोस्, तथ्य नछुटोस् जनगणनाको प्रश्नमै प्रश्न"
भारतमा पहिलोपटक समलिङ्गी न्यायाधीश सिफारिस,मुम्बई : भारतको दिल्ली उच्च अदालतले पहिलो पटक समलिङ्गी न्यायाधीश सिफारिस गरेको छ। सर्वोच्च अदालतका वरिष्ठ अधिवक्ता सौरभ कृपाललाई समलिङ्गी न्यायाधीश बनाउन सिफारिस गरिएको हो। यदि वकिल सौरभले सो पद सम्हालेमा उनी भारतका पहिलो समलिङ्गी न्यायाधीश बन्ने बीबीसीमा खबर छ। भारतमा न्यायाधीश नियुक्ति प्रक्रियामा कलेजियमहरुले सिफारिस गर्छन् भने त्यसपछि मात्र संघीय सरकारमार्फत औपचारिक रुपमा नियुक्ति स्वीकार्ने गरिन्छ। भारतीय प्रधानमन्त्री नरेन्द्र मोदीको सरकारले आगामी हप्तामा समलिङ्गी न्यायाधीशको रुपमा वरिष्ठ अधिवक्ता कृपाललाई स्वीकार्ने संकेत देखाएको बीबीसीले उल्लेख गरेको छ। यसअघि समलिङ्गी न्यायाधीशको लागि कृपालको नाम पटकपटक केन्द्र सरकारमा पठाइएपनि सरकारले उनको पहिलो सिफारिसमा रोक लगाएको बताइएको छ। तर लामो समयपछि यसपटक भने सरकारले उनलाई समलिङ्गी न्यायाधीशको रुपमा नियुक्त गर्न सक्ने बताइएको छ। लैङ्गिक अल्पसंख्यकको यौन कृयाकलापलाई अपराध मानिदै आएको भारतको मान्यतालाई सन् २०१८ मा त्यहाँको सर्वोच्च अदालतले खारेज गरेको थियो। अधिवक्ता कृपालको नेतृत्वमा अघि बढेको सो कदमलाई लैङ्गिक अल्पसंख्यकले ठूलो जीत मानेका थिए। केहि समय संयुक्त राष्ट्रसंघसँग समेत काम गरेका कृपालले भारतको सर्वोच्च अदालतमा करिब २० वर्षसम्म कानुनको अभ्यास गरेका छन्। कृपालका बुवा बीएन कृपाल सेवानिवृत्त भारतका मुख्य न्यायाधीश हुन्।
"गरिबका मुद्दा हेरौं, इजलासलाई लामो समय बन्धक राख्न हुँदैन : न्यायाधीश","काठमाडौं : असन्तुष्ट न्यायाधीशहरूले प्रधानन्यायाधीश चोलेन्द्रशमशेर जबरासँग बेन्च सेयरिङ नगर्ने बटमलाइन लिएका छन्। उनीहरूले प्रधानन्यायाधीश जबराको राजीनामाको मागलाई यथावत राखेका छन्। सर्वोच्च बार एसोसिएसनसँगको छलफलमा १९ जना न्यायाधीश नै संयुक्त इजलासमा नबस्ने सहमति भएको बारका एक पदाधिकारीले बताए। सर्वोच्चमा प्रधानन्यायाधीशसहित २० न्यायाधीश छन्। सर्वोच्च बारका अध्यक्ष पूर्णमान शाक्यका अनुसार मंगलबार र बुधबार न्यायाधीशसँग छलफल भएको थियो। प्रधानन्यायाधीश जबरालाई बेन्च सपिङ गरेको दावी गर्ने असन्तुष्ट न्यायाधीशहरू बेन्च सेयरिङ नगर्ने अडानमा देखिएका छन्। छलफलमा न्यायाधीश तेजबहादुर केसी, बमकुमार श्रेष्ठ, कुमार रेग्मी, मनोजकुमार शर्मा र कुमार चुडालले प्रधानन्यायाधीश जबराले राजीनामा गरेर सहजीकरण गर्नुपर्नेे बताएका थिए। यी पाँच न्यायाधीशले बन्दीप्रत्यक्षीकरणलगायत अन्य सामान्य मुद्दा हेरिरहेका छन्। अध्यक्ष शाक्यले भने, भविष्यका सबै प्रधानन्यायाधीशसँग छलफल भयो। न्यायपालिकाको सुधारमा कुनै कम्प्रमाइज गर्दैनौं भन्ने उहाँहरू (न्यायाधीश)को भनाइ थियो। नेपाल बार एसोसिएसनले प्रधानन्यायाधीश जबरालाई इजलास नतोक्न आग्रह गर्दै आएको छ। आइतबार महासचिव लीलामणि पौडेलले सबै न्यायाधीशलाई पत्र पठाउँदै प्रधानन्यायाधीश जबराले तोकेको बेन्चमा बसेर मुद्दा सुनुवाइ नगर्न अनुरोध गरेका थिए। गरिबका मुद्दामा चिन्ता प्रधानन्यायाधीशले राजीनामा गरेर निकास नगरेसम्म कुनै पनि हालतमा सहयोग नगर्ने अडानमा न्यायाधीशहरू छन्। न्यायाधीशहरूले विपन्न समुदायका मुद्दा भने हेर्ने जनाएका छन्। बारको आन्दोलनलाई निस्तेज नपार्ने गरी गरिबका मुद्दाहरू सुनुवाइ गर्ने वातावरण बनाउनुपर्छ, न्यायाधीशको भनाइ उदृत गर्दै स्रोतले भन्यो। बार एसोसिएसनले प्रधानन्यायाधीश जबराको राजीनामा माग गर्दै दिनहुँ सर्वोच्च मूलगेटमा धर्ना दिइरहेको छ। छलफलमा सहभागी एक न्यायाधीशले भने, बारको आन्दोलनलाई कुनै असर नपर्ने गरी टाढा टाढाबाट आउने असहाय, गरिबका मुद्दा हेर्ने विकल्प के हुन सक्छ ? भन्ने दृष्टिकोण राखेका छौं। इजलासलाई लामो समयसम्म बन्धक राख्न नहुने न्यायाधीशले बताएका थिए। गोलाप्रथामा सहमति प्रधानन्यायाधीश आफैंले पेसी चढाउँदा मुद्दा सपिङ गरेको असन्तुष्ट न्यायाधीशको दाबी छ। छलफलका क्रममा न्यायाधीशहरूले अटोमेसन नभएसम्म गोलाप्रथाबाट पेसी सूची प्रकाशन गरेर मुद्दा सुनुवाइ गर्न आफूहरू तयार भएको धारणा राखेका थिए। सर्वोच्चका न्यायाधीश हरिकृष्ण कार्की संयोजकत्वको समितिले स्वचालित रूपमा पेसीसूचि तोकिने प्रणाली लागू हुनुपर्ने र उक्त प्रणाली लागू नहुँदासम्म गोलाप्रथाबाट पेसी सूची प्रकाशन गर्नुपर्ने सुझाव दिएको थियो। न्यायाधीशहरूले यसबारे बार पदाधिकारीलाई सुझाएका थिए। यदि गोलाप्रथामा पनि प्रधानन्यायाधीश जबरासँग संयुक्त इजलासमा बसेर सुनुवाइ गर्नुपर्ने अवस्था आएमा बेन्च बहिष्कार गर्छौं। यसमा तपाईंहरूको भनाइ के छ ? न्यायाधीशहरूले बार पदाधिकारीसँग राय मागेका थिए। बारका पदाधिकारीले सल्लाहकार र कार्यसमितिको बैठकमा बसेर छलफल गरिने बताए। सर्वोच्च बारका अध्यक्ष शाक्यले अन्नपूर्ण पोस्ट्सँग भने, प्रधानन्यायाधीशसँगको बेन्च सेयरिङ नगर्ने कुरा राम्रै हो। तर, हाम्रो बटमलाइन त प्रधान न्यायाधीशलाई बेन्च नै नदिने हो। बारले विवादित मुद्दाको छानबिन गर्ने बार अध्यक्ष चण्डेश्वर श्रेष्ठले प्रधानन्यायाधीश जबराले गरेका विवादास्पद फैसलाबारे अध्ययन गरिने बताए। अध्यक्ष श्रेष्ठले विवादित फैसलाहरू उपलब्ध गराउन आह्वान गरे। जुनजुन फैसलाले अन्याय भएको छ। किनबेच गरिएका छन्। ती फैसलाहरू उपलब्ध गराइदिन अनुरोध गर्दछु, उनले भने। प्रधानन्यायाधीश जबराले तोकेको इजलासमा बस्दा अन्य न्यायाधीश नै दुषित हुने अधिवक्ता शम्भु थापा बताउँछन्। कोण सभामा बोल्दै उनले भने, कानुन व्यवसायीले बहस नगरी कुनै पनि फैसला हुन सक्दैन। आवश्यक परे जनता पनि सडकमा उतार्छौं। अर्को नयाँ प्रधानन्यायाधीश नियुुक्ति नहुञ्जेलसम्म आन्दोलन जारी रहन्छ। न्यायालयको विवादबारे राजनीतिक दल जवाफदेही हुनुपर्छ सर्वोच्चका ४ न्यायाधीश इजलासमा फर्किए बारलाई न्यायाधीशहरूको जवाफ : हामी तपाईंहरूकै साथमा छौं सत्ता गठबन्धनले प्रधानन्यायाधीशलाई भन्यो : अदालतको गतिरोध तत्काल अन्त्य गराउनु बारले प्रधानन्यायाधीविरुद्धको आन्दोलन लम्ब्यायो सर्वोच्चको समस्या सर्वोच्चबाटै समाधान होस् : प्रचण्ड भ्रष्टाचारको मूलकारक प्रधानन्यायाधीश जबरा : शम्भु थापा इजलासमा फर्केपनि प्रधानन्यायाधीशको राजीनामाबाट पछि हटेका छैनौं अदालत वकिलहरुको कुटाकुट गर्ने थलो बनेको छ : केपी ओली"
कपनबाट नक्कली नोटसहित पाँच पक्राउ,"काठमाडौं : नेपाल प्रहरीले ६५ हजार ३३५ रुपैयाँ नक्कली नोटसहित पाँच जनालाई पक्राउ गरेको छ। महानगरीय प्रहरी वृत्त बौद्धको टोलीले बूढानीलकण्ठ नगरपालिका११ कपनस्थित समरोज थापामगरको कोठामा नक्कली पैसा छाप्नका लागि रङ्गीन प्रिन्ट गरिरहेको अवस्थामा पाँचजनालाई बुधबार साँझ पक्राउ गरेको हो। पक्राउ पर्नेमा सिन्धुपाल्चोकको इन्द्रावती गाउँपालिका८ की ५६ वर्षीया गोमा श्रेष्ठ, सोही ठाउँकी ४१ वर्षीया पुष्पा थापामगर, रामेछाप सिरुवारी गाउँपालिका२ का २६ वर्षीय समरोज थापामगर, सिन्धुपाल्चोक हेलम्बु गाउँपालिका२ का १९ वर्षीय चिरञ्जीवी जोती र सोही ठाउँका २३ वर्षीय सुजन जोती रहेका छन्। महानगरीय प्रहरी परिसर काठमाडौँका प्रवक्ता प्रहरी उपरीक्षक रमेशकुमार बस्नेतले गोकर्णेश्वर नगरपालिका७ दक्षिणढोकामा नक्कली पैसा लिएर सामान खरिद गर्दै हिँडिरहेको अवस्थामा गोमा श्रेष्ठलाई शङ्कास्पद अवस्थामा फेला पारेर खानतलासी गर्दा नक्कली नोटसहित पक्राउ गरिएको जानकारी दिए। 'पक्राउ गोमा श्रेष्ठसँग गरिएको अनुसन्धानका क्रममा थप चारजनालाई नक्कली पैसा छाप्न प्रयोग गरिने मेसिनसहित नियन्त्रणमा लिएका हौँ', प्रवक्ता बस्नेतले भने। प्रहरीले पक्राउ परेकासँग सक्कलीजस्तो देखिने नक्कली नोट रु ६५ हजार ३३५, नक्कली नोट बनाउन प्रयोग गरिने प्रिन्टर मेसिन, कागज, कागज टाँस्न प्रयोग गरिने फेविकल दुई थान, किप्याड मोबाइल एक थान, स्क्रिनटज मोबाइल एक थान, लालीगुँरास छाप भएको छाप एक थान, कागज काट्न प्रयोग गरिने कैँची एक थान बरामद गरेको छ।"
कानुन व्यवसायीको आक्रोश : शान्तिपूर्ण आन्दोलनमा भिजलान्ते प्रयोग गरियो,"काठमाडौं : कानुन व्यवसायीहरुले प्रधानन्यायाधीश चोलेन्द्र शमशेर जबराको प्रतिरक्षा गर्न जरुरी नरहेको बताएका छन्। प्रधान्यायाधीशविरुद्ध सर्वोच्चको मूल गेटमा धर्ना दिन गएका कानुन व्यवसायीहरुले आफ्नो आन्दोलन न्यायिक शुद्धीकरणका लागि भएकाले भ्रष्टाचारी जबराको बचाउ गर्नु अब कुनै आवश्यक नभएको बताए। वरिष्ठ अधिवक्ता हरिहर दाहालले भने,' चोलेन्द्र शमशेरको प्रतिरक्षा गर्न कुनै जरुरी छैन, उनकै कारणले न्यायिक क्षेत्रमा भ्रष्टाचार बढेको हो।' उनले आन्दोलन थप सशक्त पार्न आउँदै गरेको कानुन व्यवसायीको राष्ट्रिय सम्मेलन पनि काठमाडौं गर्न सुझाए। उनले शान्पूर्ण आन्दोलनमा प्रहरी हस्तक्षेप निन्दनीय भएको बताए। उनले भने,' न्याय मन्दिरमा दङ्गा प्रहरी निम्त्याउनु भत्सर्ना हो। लाट्ठी प्रहार गर्नु आपत्तीजनक।' जबरा सम्मानजनक बहिर्गमन नभए बाध्य भएर वैकल्पिक गेटपनि बन्द गर्ने उनले चेतावनी दिए। उनले जबराले स्वार्थ गाजिएको मुद्दा हेरेको आरोप लगाए। उनले अबदेखि आन्दोलनलाई निस्तेज पार्नेखालका गतिविधि नगर्न आग्रह गरे। उनले भने,' आन्दोलनलाई निस्तेज पार्नेखालका कुनै पनि गतिविधि नहोस्। यदि यस्ता गतिविधि नरोकिए हामी चुप लागेर बस्दैनौं। उनले अदालतको विवाद टुंगिन समय लाग्ने भएकाले सेवाग्राहीलाई केही समय धैर्य गरेर बसिदिन आग्रह समेत गरे। यस्तै अर्का अधिवक्ता ओमप्रकाश अर्यालले न्यायिक शुद्धीकरणका लागि शान्तिपूर्ण आन्दोलन गर्दा प्रहरीबाटै कुटाइ खानु परेको भन्दै आक्रोश व्यक्त गरे। उनले भने,' पुलिसको बर्दिमा भिजलान्ते प्रयोग गरी सहकर्मी साथी कुटिए। यसको मूल्य चुकाउनुपर्छ। यो सह्य हुँदैन।' उनले शान्तिपूर्ण प्रदर्शनमा सर्वोच्चभित्र पुलिसको बर्दिमा भिजलान्ते प्रयोग गरेको भन्दै कडा विरोध गरे। प्रधानन्यायाधीशले कानुन व्यवसायीलाई भने, विग्रहको बाटो छोडि संवादमा आऊ सर्वोच्च परिसरमा शंख फुकेर कानुन व्यवसायीको विरोध प्रदर्शन प्रमुख प्रशासकीय अधिकृतले गाउँपालिकामा आर्थिक हिनामिना गरेको अध्यक्षको आरोप"
प्रधानमन्त्री देउवालाई भेट्दै अमेरिकी सहायक विदेशमन्त्री लु,"काठमाडौं : दक्षिण तथा मध्य एसियाली मामिला हेर्ने अमेरिकी सहायक विदेशमन्त्री डोनाल्ड लु नेपालको दुईदिने भ्रमणका क्रममा बुधबार साँझ काठमाडौं आइपुगेका छन्। लुले बिहीबार अपराह्न प्रधानमन्त्री शेरबहादुर देउवासँग बालुवाटारमा शिष्टाचार भेट गर्ने कार्यक्रम रहेको परराष्ट्र मन्त्रालयले जनाएको छ। उनले शुक्रबार परराष्ट्रमन्त्री डा नारायण खड्कासँग शिष्टाचार भेट गर्ने कार्यक्रम पनि छ। मन्त्रालयका अनुसार नेपाल बसाइका क्रममा उनले अमेरिकी सहयोगमा सञ्चालित परियोजनाको अवलोकन गर्नेछन्। अमेरिकी राजदूतावासले प्रेस विज्ञप्ति जारी गरी सहायक विदेशमन्त्री लुले सरकारका नेतृत्वकर्ताहरूसँग भेटघाट गर्नुका साथै सांस्कृतिक सम्पदा स्थलहरूको अवलोकन गर्ने जनाएको छ। उनले दुई महिनाअघि सहायक विदेशमन्त्रीको कार्यभार सम्हालेका हुन्। एमसीसी पारित ढिलाइबारे अमेरिकी चासो अमेरिकाका सहायक विदेशमन्त्री नेपाल आउँदै, प्रधानमन्त्रीसँग भेटवार्ता गर्ने अमेरिकी सहायक विदेशमन्त्री लु आज नेपाल आउँदै, एमसीसीबारे छलफल गर्ने अमेरिकी सहायक विदेशमन्त्री राजधानीमा बिहीबार दक्षिण तथा मध्य एसियाली मामिला हेर्ने उपसहायक मन्त्री केली केइडरलिङ पनि काठमाडौं आइपुग्ने जनाइएको छ। उनले नेपाली अधिकारी र नागरिक समाजका नेताहरूसँग भेट गर्ने कार्यक्रम छ। अमेरिकी सहायक र उपसहायक विदेशमन्त्रीको यो भ्रमण नेपाल र अमेरिकाबीचको कूटनीतिक सम्बन्धको ७५ औं वर्ष प्रवेश हुन लागेको सन्दर्भमा भएको दूतावासको विज्ञप्तिमा उल्लेख छ। कोभिड१९, जलवायु परिवर्तन र लोकतन्त्रलाई सुदृढ गर्ने अमेरिकी राष्ट्रपति बाइडेनका उच्च प्राथमिकताका विषयलाई उहाँहरूले सम्बोधन गर्नुहुनेछ, दूतावासको विज्ञप्तिमा लेखिएको छ। सहायक विदेशमन्त्री लुलाई त्रिभुवन अन्तर्राष्ट्रिय विमानस्थलको विशिष्ट कक्षमा अमेरिकी राजदूत र्यान्डी बेरी, नायब शिष्टाचार महापाल रेवतीरमण पौडेल र अमेरिकी दूतावासका उच्च अधिकारीले स्वागत गरेका थिए।"
न्यायपालिकामाथि हार्डपावर,"राज्यका मुख्य अंगबीचको द्वन्द्व र टकरावको स्थिति राष्ट्रिय जीवनका लागि दूरगामी खतराको संकेत हो। २०७४ फागुन ३० गते शीतल निवासमा भव्य समारोहबीच राष्ट्रपति विद्यादेवी भण्डारीको शपथग्रहण चलिरहेको थियो। यो पंक्तिकार सांसदहरूको रोहमा बसेर राष्ट्रपतिको शपथग्रहण र बधाई समारोहको दृश्यावलोकन गरिरहेको थियो। एकाएक एक मित्रले समाचार देखाउँदै भने, प्रधानन्यायाधीशलाई हटाएछन्। सामुन्नेमा प्रधानन्यायाधीश गोपाल पराजुली राष्ट्रपतिलाई शपथ खुवाउँदै थिए। राष्ट्रिय महत्त्वको शपथग्रहण समारोह चलिरहँदा प्रधानन्यायाधीशलाई असंवैधानिक तवरले हटाएको समाचारले मथिंगल हल्लायो। प्रधानन्यायाधीश हटाउन मिल्ने संवैधानिक व्यवस्था, प्रचलित अभ्यास, यसको महत्त्व र भइरहेको भ्रान्तिले मनमा हलचल हुँदै राष्ट्रपति महोदयलाई बधाई दिइयो। राष्ट्रप्रमुखलाई शपथ खुवाउन गएका प्रधानन्यायाधीशलाई न्याय परिषद्का सचिव (हाल उच्च अदालतका मुख्य न्यायाधीश निर्मलध्वज निरौला)ले पत्र लेखेका थिए। यद्यपि त्यो पत्राचार काण्डका उनी कारिन्दा मात्रै थिए। त्यसका मुख्य रणनीतिकार, योजनाकार दीपकराज जोशी र चोलेन्द्रशमशेर राणा समूह थियो। राष्ट्रपतिको शपथ समारोह असफल पार्ने गरी प्रधानन्यायाधीश हटाउने विषय प्रकारान्तरले राजद्रोह थियो। त्यो अर्को भाषामा न्यायपालिकामा गरिएको कु थियो। त्यस्तो कुको जयजयकार गरियो। खासमा कथित सिन्डिकेट वकिलहरूको समूह, केही पूर्वप्रधानन्यायाधीश, न्यायपालिकाका बिचौलिया र अन्तर्राष्ट्रिय गैससको डिजाइनमा त्यो काण्ड रचिएको थियो। पराजुली प्यादा मात्रै थिए। पुरानो प्यादा बदलियो र नयाँ प्यादा भर्ना गरियो। चार वर्षमा पराजुलीमाथिको कु, जोशीको कथित संसदीय सुनुवाइद्वारा अस्वीकृति र चोेलेन्द्रशमशेरको उदयका पछाडि अनेकौं शक्ति केन्द्रका रणनीतिक योजना थिए। ती कतिपय पूरापूर लागू भए, कतिपय अधुरा छन्। घटनाक्रम जे जस्तो भए पनि न्यायपालिका माथिको निरन्तर आक्रमणको अन्तर्य स्थायी राष्ट्रिय संरचनामाथिको हमला हो। त्यो आन्तरिक र बाह्य दुवै कोणबाट हुँदै आएको छ। त्यसले कहिले न्यायपालिकाको नीति त कहिले संरचना, कहिले नियुक्ति त कहिले नेतृत्व माथि प्रहार गर्दछ। नेपालमा राज्य पुनर्संरचनाको बहस चलिरहँदा विधायिका, कार्यपालिका र न्यायपालिकाको समग्र पुनःसंरचनाको बहस आरम्भ भएको थियो। प्रधानन्यायाधीशले संवैधानिक अदालत कायमै राखेर संविधान जारी गरे न्यायपालिकाले पनि आफैं आफ्नो बाटो तय गर्ने कठोर कूूटनीतिक दबाब दिए। गैसस लयमा अदालत राज्य पुनर्संरचनाका प्रारम्भिक दिनहरूमा काठमाडौंमा राष्ट्रिय तथा अन्तर्राष्ट्रिय गैरसरकारी संस्थाहरूले राजनीतिक दलका शीर्ष नेता, न्यायाधीश, वकिल र सभासद्हरूलाई अनेकौं गोष्ठीमा सहभागी गराउँथे। कैयौं भाग्यमानी वकिल, न्यायाधीश, सभासद्, ब्रसेल्स, स्विट्जरल्यान्ड, जेनेभा, लन्डन, वासिङटन र दिल्ली हानिए। संयुक्त राष्ट्रसंघीय विकास कार्यक्रम यूएनडीपीका नेपालका मुख्य संवैधानिक सल्लाहकार एसपाल राई, केन्नियन संविधानविद् संविधान यसपाल घई थिए। उनी त्यस्ता गोष्ठीहरूका मुख्य प्रस्तोता हुन्थे। टावरिङ जज भन्ने क्याम्ब्रिजद्वारा यही मार्च २०२१ मा प्रकाशित पुस्तकको पृष्ठ १५५ मा नेपलिज मस्ट टावरिङ जज: द अनरेबल कल्यान श्रेष्ठ लेख्ने मारा मालागोडी हाल चाइनिज युनिभर्सिटी हङकङमा कार्यरत छिन्। उनका नेपालसँग सम्बद्ध केही पुस्तक प्रकाशित छन्। यस्ता राज्यपुनर्संरचना र संविधान निर्माण प्रक्रिया सम्बद्ध गोष्ठीहरूमा उनका पनि कार्यक्रम प्रस्तुत हुन्थे। त्यही पुनर्संरचनाकालमा कैयौं वकिल र न्यायाधीशले आफ्नै गैरसरकारी संस्था स्थापना गरे र कोही जागिरे भए। अदालतमा गएर मुद्दा हेरेर निष्ठापूर्वक वकालत गर्ने दिग्गज कानुन व्यवसायी छायाँमा पारिए। संहिताबद्ध कानुन निर्माणमा दाताहरूको प्रत्यक्ष संलग्नता छ। त्यो अवधिमा कैयौं अन्तर्राष्ट्रिय गैरसरकारी संस्थाका प्रतिनिधिहरू सर्वोच्च परिसरमै दिनभर काम गर्थे। सर्वोच्च अदालतको नीति निर्माणमा अन्तर्राष्ट्रिय गैरसरकारी संस्थाहरूको प्रत्यक्ष संलग्नता देखिन्छ। कुनै अमुक मुद्दामा सर्वोच्चबाट आईएनजीओको चाहनाअनुसारको पैसला दिएमा त्यस्ता न्यायाधीशहरूलाई विदेश भ्रमणको स्पोन्सर गरिन्थ्यो। सत्य निरूपण तथा मेलमिलाप आयोगसम्बन्धी पैसला तेस्रो लिंगीको नाममा नागरिकता जारी गर्नेजस्ता पैसला दाताको चाहनाबमोजिम आएका थिए। ऐतिहासिक रूपमा हेर्दा सर्वोच्च अदालत र सेनामाथि कहिले राजनीतिक, कहिले नीतिगत, कहिले नेतृत्व प्रवेश र कहिलेकाही कु गरिन्छ। कहिलेकाहीं स्थायी सत्तामाथि हार्डपावर प्रयोग गरिन्छ त कहिलेकाहीं सफ्टपावर। कल्याण श्रेष्ठको कार्यकालसम्म न्यायपालिकामाथि सफ्टपावर प्रयोग गरिन्थ्यो। त्यसपछि हार्डपावर प्रयोग गर्न थालियो। सुशीला कार्की, दीपकराज जोशी हुँदै चोलेन्द्रशमशेरसम्म आइपुग्दा न्यायालयमाथि कुको पुनरावृत्ति हुँदैछ। त्यस्तो हार्डपावर प्रयोग हुनुमा असक्षम नेतृत्वले धेरै हदसम्म काम गरेको छ। को हुन् बिचौलिया ? केही नेता, अदालतका वरिष्ठ वकिल, न्यायाधीश, बार पदाधिकारी, पूर्वन्यायाधीश, गैससका डन, केही व्यापारी, केही दलाल, न्यायाधीश र प्रधानन्यायाधीशका नातेदार, प्रेमिका र तस्करहरू खासमा बिचौलिया हुन्। यो समूहमा अर्बपति व्यापारीहरू थपिएका छन्। खासमा करोडौंको घुस रकम नेपालमा लेनदेन गर्न समस्या भएपछि छिमेकी देश, खाडी र युरोपसम्म हुने लेनदेनलाई नेपालमा भित्र्याउने काममा नेपालका अर्बपति व्यापारीहरू संलग्न छन्। एनआरएनका सम्बद्ध व्यवसायीसमेत रकम लेनदेनमा सामेल भएका छन्। पहिलेपहिले केही वरिष्ठ वकिलहरू शुक्रबार साँझदेखि शनिबार साँझसम्म न्यायाधीशहरूलाई जुवा, मदिरापान गराउँथे। त्यस्ता आयोजक र प्रायोजकहरू मुद्दाका क्लाइन्ट हुन्थे। नियुक्तिमै समस्या सुशीला कार्कीको पालामा सर्वोच्च अदालतमा गुटबन्दी जब्बर थियो। महत्त्वपूर्ण राजनीतिक मुद्दामा तत्कालीन वरिष्ठ न्यायाधीशहरू गोपाल पराजुली र दीपकराज जोशीलाई इजलास कहिल्यै तोकिएन। उनीहरू दोहोर्याइ पाऊँ मुद्दा हेरेर दिन बिताउँथे। कार्कीले बालुवाटारबाट शेरबहादुर देउवा र प्रचण्डका प्रतिनिधिलाई टेलिफोन गरेर न्यायाधीशको नियुक्ति गरिन्। अधिकांश उच्च अदालतका न्यायाधीशहरू राजनीतिक दलका कनिष्ठ कार्यकर्ता छन्। अध्ययन, अनुभव अभ्यास, पेसागत आचरण र निष्ठाको पिँधमा रहेको त्यो पंक्ति एकैपटक बिदा नगरे आगामी १०, १५ वर्षपछि सर्वोच्च अदालतमा न्यूनतम न्यायिक समझदारी नभएको पंक्ति भित्रिने निश्चित छ। कल्याण श्रेष्ठको कार्यकालसम्म न्यायपालिकामाथि सफ्टपावर प्रयोग गरिन्थ्यो। त्यसपछि हार्डपावर प्रयोग गर्न थालियो। सुशीला कार्की, दीपकराज जोशी हुँदै चोलेन्द्रशमशेरसम्म आइपुग्दा न्यायालयमाथि कुको पुनरावृत्तिा हुँदैछ। यो बीचमा पूर्वन्यायाधीशहरूको छोरी, साडुभाइ, बार पदाधिकारीका वारेस, सर्वोच्च न्यायाधीशका छोरा, भतिजा, नेताको भाञ्जी, मृत न्यायाधीशका छोरा, सिन्डिकेट वकिलका श्रीमती, केही छद्म बिचौलियाले नियुक्तिको बाजी मारे। प्रधानन्यायाधीशको रोलक्रममा सर्वोच्च अदालतमा अहिले राखिएकाहरूले २०९२ साल कटाउनेछन्। अब एक, दुई जना कनिष्ट व्यक्ति सर्वोच्च अदालतमा पुर्याइएपछि यो शताब्दीको न्यायपालिकाको नेतृत्व तय गरिनेछ। यसरी असक्षम नेतृत्वले एउटा देशको ३०४० वर्षको महत्त्वपूर्ण अंगको नेतृत्व तय गरिनु राष्ट्रिय प्रगतिका लागि गम्भीर धक्का हो। नयाँ प्रतिभाहरूलाई नेतृत्वमा आउन यसरी बन्ध्याकरण गरिनु सर्वथा गलत छ। कमजोर संवैधानिक थिति न्यायपरिषद्को संरचनामा दुईजना वकिल सदस्य (प्रधानमन्त्री र बारको तर्फबाट) र कानुनमन्त्री सदस्य हुने भएपछि प्रधानन्यायाधीश कुनै न कुनै रूपमा कार्यपालिकाको दबाबमा हुनैपर्छ। यो बीचमा बार र प्रधानमन्त्रीबाट प्रतिनिधित्व गर्ने कानुन व्यवसायीहरू आफैंले न्यायपरिषद् सदस्य हुँदै सर्वोच्च अदालतमा नियुक्ति लिन भगीरथ प्रयास गरे। प्रधानन्यायाधीशले योग्यताक्रममा न्यायाधीश नियुक्तिको नेतृत्व गर्नुपर्नेमा प्रधानन्यायाधीश अत्यन्त कमजोर भए। नयाँ संविधानमा हामीले संसदीय सुनुवाइको प्रावधान राख्यौं र महाअभियोगको व्यवस्था पनि गर्यौं। संवैधानिक इजलास राख्यौं। विधायिका सक्षम नहुँदासम्म संसदीय सुनुवाइले पनि खासै प्रभावकारिता दिँदैन। सुशीला कार्की उपरको महाभियोग संसद्मा विचाराधीन रहेकै बेला श्रीमान् चोलेन्द्रशमशेरले एउटा भावुक आदेश लेखेर उहाँलाई सर्वोच्चमा हाजिर गराउनुभयो। यो ठिक त्यतिबेला हो, जतिबेला बिचौलिया र अन्तर्राष्ट्रिय गैससका माफिया, सिन्डिकेट वकिलहरूले न्यायालय कब्जा गरे। चोलेन्द्र श्रीमान्ले त्यही मुद्दाबाट पराजुली क्याम्प छोडेर, सिन्डिकेट क्याम्पमा प्रवेश गरे। यो सिन्डिकेट समूह र सर्वोच्च अदालतको नेतृत्वले एक अर्कोलाई प्रयोग, उपयोग, दुरुपयोग गरिनै रहे। त्यसको शृंखला आजसम्म जारी नै छ। जुडिसियल पोलिटिक्स खिलराज रेग्मी मन्त्रिपरिषद्को अध्यक्ष भएपश्चात् प्रत्येक प्रधानन्यायाधीशले विधायिका र कार्यपालिका केही कमजोर देखियो भने अदालतको बेन्चबाट राजनीतिक चस्मा लगाउने कोसिस गरेकै देखिन्छ। संक्रमणकालमा र संविधानको कार्यान्वयनमा सहयोगी र तटस्थ हुनुपर्ने न्यायालय आफैं झगडिया जस्तो देखिन्छ। न्यायपालिकाको नेतृत्व कुनै योग्यताक्रम (मेरिटोक्रेसी)बाट गएको भए त्यसो हुने थिएन। कमजोर नेतृत्वले न्यायिक निष्पक्षता, निर्भीकता र तटस्थताको गाम्भीर्य बुझ्नै सक्दैनन्। परमादेशको मुद्दामा सिन्डिकेट समूह प्रधानन्यायाधीश माथि सम्पूर्ण रूपमा हाबी भयो। उक्त समूहले अदालतमा जे पनि गर्न सकिन्छ भन्ने आत्मविश्वास आर्जन गर्यो। न्यायपालिकाले राजनीतिप्रति चासो देखाउनु वा राजनीतिले अदालतको उपयोग र दुरुपयोग गर्नु दुईटै विषयले स्वतन्त्र न्यायपालिकाको चीरहरण गर्छन्। बिलखबन्द र निकास सत्ता गठबन्धनमा प्रधानन्यायाधीशलाई महाअभियोग दर्ता गर्नेबारे विषयमा छलफल चले पनि लहरो तान्दा पहरो जाने डरले त्यो एजेन्डा मुल्तवीमा छ। अहिले न्यायालय र राजनीति विधायिका (कार्यपालिका) सबै निर्वस्त्र भएका छन्। हजारौं कमजोरीका बाबजुद पनि प्रधानन्यायाधीश सडकबाट हटाउन मिल्दैन। यसका लागि कार्यपालिका र न्यायपालिकाको नेतृत्व बिलखबन्दमा छ। मध्यस्थ गर्नुपर्ने नेपाल बार एसोसियसन आफैं लाठी लिएर झगडियाको रूपमा अखडामा बसेको छ। प्यादा परिवर्तन गरिनु न्यायपालिका सुधार र शुद्धीकरणको मार्ग होइन। न्यायालयको विवाद सम्बन्धमा कम्तीमा पनि सर्वोच्च अदालत र उच्च अदालतका न्यायाधीशहरूको सम्पूर्ण रूपमा बहिर्गमनको मार्ग न्यायपालिका सुधारको गन्तव्य हुन सक्छ। त्यसका लागि कार्यपालिका, विधायिका र न्यायपालिका बीच संवैधानिक कानुनी मार्ग तय गर्ने गरी नयाँ सम्झौतामा जान सकिन्छ। राज्यका मुख्य अंगहरूबीचको द्वन्द्व र टकरावको स्थिति राष्ट्रिय जीवनका लागि दूरगामी खतराको संकेत हो। यस्तो टकरावले संविधान र स्थायित्वमाथि प्रश्न खडा हुन सक्छ। त्यसका लागि संसद्ले संविधान संशोधन वा संघीय संसद्को सर्वसहमतिबाट न्यायपालिका सुधारका लागि संकल्प प्रस्ताव पारित गर्न सक्छ। त्यो नहुँदासम्म न्यायपालिकीय अग्रसरता लिन प्रधानन्यायाधीशलाई आग्रह गर्छु। त्यसका लागि एउटा जुडिसियल अर्डर जारी गरेर आफूसहित सर्वोच्च र उच्च अदालतका न्यायाधीशहरूको समूह सामूहिक रूपमा बर्हिगमन हुने र बाँकी संविधानबमोजिम हुने गरी अन्तिम आदेश गर्न जरुरी छ। अन्यथा जिसका लाठी उसका भैंस। रेग्मी एमाले केन्द्रीय सदस्य हुन्।"
बारले बोलायो आकस्मिक बैठक,"काठमाडौं : नेपाल बार एसोसिएसनले आकस्मिक बैठक बोलाएको छ। बिहीबारको आन्दोलनमा प्रहरीले हस्तक्षेप गरेपछि आकस्मिक बैठक बोलाएको बारले जनाएको छ। सर्वोच्च अदालतको मूल गेटमा धर्ना दिन गएका कानुन व्यवसायी र प्रहरीबीच झडप हुँदा बारका अध्यक्ष चण्डेश्वर श्रेष्ठसहित ७ जना घाइे भएका छन्। शान्तिपूर्ण आन्दोलनमा प्रहरी हस्तक्षेप भएपछि बार थप आक्रोशित भएको छ। प्रधानन्यायाधीश जबराले भ्रष्टाचार बढाएको, मन्त्रिपरिषद् र संवैधानिक अंगमा भागबण्डा खोजेको भन्दै करिब ४ हप्तादेखि बार आन्दोलित छ। सर्वोच्चमा प्रहरी र वकिलबीच झडप, बारअध्यक्ष चण्डेश्वरसहित दुई घाइते"
प्रधानन्यायाधीले तोके ९ इजलास,काठमाडौं : प्रधानन्यायाधीश चोलेन्द्र शमशेर जबराले बिहीबारका लागि ९ इजलास तोकेका छन्। ती सबै इजलासमा बन्दीप्रत्यक्षीकरणबाहेक अन्य सबै प्रकृतिका मुद्दाको पेशी तोकिएको सर्वोच्च अदालत प्रशासनले जनाएको छ। प्रधानन्यायाधीशले आजै दिउँसो बस्नेगरी फुलकोर्ट बोलाएका छन्। यता प्रधानन्यायाधीशप्रति असन्तुष्ट न्यायाधीशहरुले गोलाप्रथाको नियमावली र कार्यविधि परिवर्तन गर्ने तयारीमा जुटेका छन्। न्यायाधीशहरुको बुधबार बसेको बैठकमा गोलाप्रथासम्बन्धी नियमावली र कार्यविधि परिवर्तन गर्ने सहमति भएको थियो। गोलाप्रथा र कार्यविधि पास भएमा दशकौंदेखि प्रधान्यायाधीशले इजालस तोक्ने परम्पराको अन्त्य हुनेछ। कानुन व्यवसायीले आज पनि सर्वोच्च परिसरमा प्रधान्यायाधीशविरुद्ध धर्ना जारी राखेका छन्। धर्नाका क्रममा प्रहरी र कानुन व्यवसायीबीच झडप भएको छ। झडपमा बारका अध्यक्ष चण्डेश्वर श्रेष्ठसहित ७ जनालाई चोट लागेको छ। बारले प्रधानन्यायाधीविरुद्धको आन्दोलन लम्ब्यायो इजलासमा फर्केपनि प्रधानन्यायाधीशको राजीनामाबाट पछि हटेका छैनौं प्रधानन्यायाधीशले बोलाए फुलकोर्ट
एमाले महाधिवेशन : मंसिर ७ गते ७७ जिल्लामा मोटरसाइकल र्याली,"चितवन : नेकपा (एमाले) को १० औं महाधिवेशनको प्रचारप्रसारका लागि देशभर मोटरसाइकल र्याली गरिने भएको छ। दशौं राष्ट्रिय महाधिवेशन प्रचार समिति संयोजक योगेश भट्टराईले चितवनमा हुने महाधिवेशनको प्रचारप्रसारका लागि देशव्यापीरुपमा जिल्ला सदरमुकाममा मोटरसाइकल र्याली गरिने बताएका हुन्। र्याली यही मङ्सिर ७ गते हुनेछ। महाधिवेशन प्रचारप्रसार सहयोग समिति चितवनले बुधबार आयोजना गरेको पत्रकार सम्मेलनमा भट्टराईले विशेष गरी काठमाडौंचितवन, बुटवलचितवन र वीरगञ्जचितवन लक्षित गर्दै मोटरसाइकल र्याली गर्ने तयारी गरिएको जानकारी दिए। उनका अनुसार मङ्सिर १० गते १२ बजे नारायणगढ जाऔँ भन्ने आह्वान गर्न र्याली आयोजना गर्न लागिएको हो। बागमती, लुम्बिनी र प्रदेश नं २ का प्रादेशिक पार्टी र जनसङ्गठनको तहबाट र्यालीको संयोजन हुने सो अवसरमा जानकारी दिइएको थियो। मङ्सिर ७ देखि ९ गतेसम्म मुख्य राजमार्गमा आकर्षक स्वागतद्वार निर्माण गरिने पत्रकार सम्मेलनमा जानकारी दिइयो। एक जिल्ला एक स्वागतद्वार निर्माणमा जोड दिइएको उनले जानकारी दिए। मुख्यगरी पूर्वपश्चिमउत्तरदक्षिणबाट चितवनतर्फ लक्षित राजमार्ग र पालिका, मुख्य बजारमा अभियानको रुपमा यसलाई व्यवस्थित गरिने छ। एमालेले महाधिवेशनमा कुनै पनि भित्तेलेखन तथा पोष्टर नटाँसेर डिजिटल मिडियाको प्रयोग गरिने संयोजक भट्टराईले बताए। प्रचार समितिले मैथेली, भोजपुरी, अवधि, थारु, तामाङ, चेपाङ, नेपाली र अङ्ग्रेजीलगायतका भाषामा प्रचार ब्यानर र भिडियो क्लिप निर्माण गरिरहेको उनको भनाइ छ। पत्रकार सम्मेलनमा एमालेले महाधिवेशनमा कम्तीमा ३० भिडियो तथा अडियो क्लिप र वृत्तचित्र बनाएर प्रचार गर्ने तयारी गरेको छ। एमालेले महाधिवेशनलाई लक्षित गरेर प्रचारप्रसारका लागि सञ्चारमाध्यमका साथै फेसबुक, टिकटक र ट्वीटरलगायतका सामाजिक सञ्चालको प्रयोग गर्ने उनको भनाइ छ। उनले सबै कम्युनिष्ट एमालेमा समायोजन गर्दै अघि बढ्न महाधिवेशनले सहयोग पुग्ने बताए। उनले भने, 'अब कम्युनिष्टहरु वैचारिक र सैद्धान्तिक हिसाबले एउटै पार्टी बन्नेछन्।' अहिले देशमा दुई विचार धार रहेको भन्दै उहाँले अघिल्ला गल्तीलाई नदोहोर्याइ एकता गरिने बताए। एमालेको नेतृत्वमा कम्युनिष्ट पार्टी बन्ने उनको भनाइ थियो। संयोजक भट्टराईले दर्जनौँ देशका राजनीतिक दलका प्रतिनिधिलाई महाधिवेशनमा निमन्त्रणा गरिएको बताए। उनले भने, 'एशियाका कतिपय देशका राजनीतिक दलका प्रतिनिधि आउने निश्चित गरिसकेका छन्, नेपालस्थित विदेशी नियोगका प्रतिनिधिलाई पनि महाधिवेशनमा निमन्त्रणा गरिसकिएको छ।' भट्टराईले देशका ९५ प्रतिशत जिल्लाका विभिन्न सङ्गठनमा महाधिवेशन प्रतिनिधि सर्वसम्मत भइसकेकाले यसपटकको महाधिवेशनमा सर्वसम्मत नै पार्टी नेतृत्व चयन गरिने दाबी गरे। प्रचारप्रसार सहयोग समिति गठन यसैबीच महाधिवेशनको प्रचारप्रसारलाई थप व्यवस्थित गर्न १० औँ महाधिवेशन प्रचारप्रसार सहयोग समिति गठन गरिएको छ। प्रदेशसभा सदस्य विजय सुवेदीको संयोजकत्वमा ५१ सदस्यीय चितवन समिति गठन गरिएको हो। समितिको सहसंयोजकमा एमाले नेता केशव रेग्मी र सचिवमा पत्रकार तिलकराम रिमाल रहेका छन्।"
महाधिवेशनलाई निर्वाचनमुखी मात्रै बनाउनु हुँदैन,"कांग्रेसको १४औं महाधिवेशन आउन तीन साता मात्रै बाँकी छ। विभिन्न पदका आकांक्षीहरू उम्मेदवारी घोषणा गर्दै अघि बढ्न थालेका छन्। अबको नेतृत्व कस्तो होला भन्ने चासो बढ्दो छ। यिनै सेरोफेरोमा रही पार्टी केन्द्रीय सदस्य एनपी साउदसँग अन्नपूर्णकर्मी राधा खनालले गरेको कुराकानी : महाधिवेशनमा कांग्रेस युवा ऐक्यबद्धता जनाएर सामूहिक नेतृत्वमा आउने तयारी हो ? कांग्रेसमा युवा र वृद्ध भनेर छुट्ट्याएको अवस्था छैन। हामीकहाँ धेरै नेताले जीवनको अन्तिम कालसम्म नेतृत्व गरिरहने प्रचलन भएकाले पनि त्यो कुरा उठेको हुनसक्छ। कुनै नेताले हास्यरस उत्पादन हुने तरिकाले ८० वर्षका नेता युवा नै छु भन्ने गर्छन्। कांग्रेसमा गुटगत रूपमा विभाजनले पुरानाकै नेतृत्वमा नयाँ पिँढी संयोजित हुने कोसिस हुन्छ। नयाँ पिँढीका साथीहरू पनि व्यवस्थित भएर छलफलमा संगठित हुने गरेका छन्। व्यवस्थित रूपमा युवा नेतृत्वबाट हस्पक्षेप हुन सकेको छैन। क्रियाशील विवादले पनि महाधिवेशनको मिति हेरफेरमा महत्त्वपूर्ण भूमिका खेलेको हो ? नेतृत्व विवाद कसरी सुल्झन्छ ? क्रियाशील सदस्यतासम्बन्धी विवाद पहिलादेखि नै समस्याको रूपमै रहँदै आएको छ। तर यो पटक क्रियाशील विवादको स्तर अत्यन्तै तल्लो भयो। विशेष गरेर छानबिनको प्रक्रियामा पनि परिपक्वता देखाइएन। छानबिन गर्दाखेरि देशव्यापी रूपमा सबै ठाउँको छानबिनलाई टुंग्याएर अधिवेशनको प्रक्रिया अगाडि बढाउनुपर्नेमा त्यो कुरा पनि अगाडि बढ्न सकेन। छानबिनमा भएका कतिपय साथीहरूले पनि वाटर सिस्टमले प्रतिनिधित्व गर्ने मान्छेहरूको आआफ्नो स्वार्थअनुसार काम भयो। नेतृत्वको अनुहार पनि हेर्ने आफ्नो स्वार्थ पनि हेर्ने छानबिनको प्रक्रियामै कसलाई जिताउने कसलाई हराउने भन्ने किसिमको दुष्चक्र पनि गरियो। विगतका छानबिनमध्येको सबैभन्दा मैलो खालको छानबिनको रूपमा यस पटकको छानबिन पाएको छु। महाधिवेशनको समय नाघेर यहाँसम्म आइपुग्दा कांग्रेसले संविधान र विधानलाई नटेरी अघि बढेको देखिन्छ नि ? हामीले विधान लेख्दाखेरि विधान समितिले त्यसको मस्यौदा बनाएर ल्याउँदा व्यावहारिक भएन। विधानले पार्टीको संगठित रूप र प्रक्रियालाई परिलक्षित गरेन। विधान काम गर्न सजिलो खालको हुनुपर्छ। एनजीओको जस्तो प्रतिलिपि बनाएर राजनीतिक पार्टीहरू चल्न सक्दैनन्। त्यसमा इलेक्सनको पद्धति, समावेशिता, कमान्डर सिस्टम पनि त्यसभित्र समावेशी गरिनुपर्छ। त्यसपछि मात्र पार्टीलाई अगाडि बढाउन सकिन्छ भन्ने कुरा राखेका थियौं। यी कुरा महासमितिको बैठकमा कुनै सुनुवाइ भएन। महासमितिको बैठकमा सीमित मान्छेले सहमतिको आधार बनाएर विधानको मस्यौदा जारी गरे। यसरी पुनर्लिखित गरिएको विधानको अहिलेको अवस्था हेर्दा त्यसको २५ प्रतिशत हिस्सा या त निलम्बित छ। या त निष्क्रिय छ। त्यसलाई परिपत्र र सहमतिले तोडिएको छ। जसरी नियमावली र विधानलाई सहमतिले तोड्ने नजिर पार्टीभित्र बनेको छ। यसले नेपाली कांग्रेसलाई वैधानिक बाटोमा ल्याउन लामो समय लाग्न सक्छ। चुनावी मैदानमा उनै नेतृत्व छन्। १४औं महाधिवेशनमा नयाँ के हुन्छ ? कांग्रेसका धेरै महाधिवेशन ऐतिहासिक हुने गरेका छन्। ऐतिहासिक यस अर्थमा चाहे २००७ सालको क्रान्तिको निर्णय गर्ने महाधिवेशन होस्। २०१२ सालमा समाजवादलाई आत्मसाथ महाधिवेशन होस् या भूमिसुधार आर्थिक कार्यक्रम प्रगतिशील बनाउने महाधिवेशनहरू हुन्। चाहे निरंकुश राजतन्त्रलाई समाप्त गरेर गणतन्त्र स्थापित गर्ने लक्ष्य बोकेका महाधिवेशन होस्। कांग्रेसका महाधिवेशनहरू ऐतिहासिक र महत्त्वपूर्ण नै हुने गरेका छन्। यसमा राष्ट्रिय राजनीतिको बाटोलाई बदलेका छौं। अहिले महाधिवेशनलाई निर्वाचनमुखी बनाइएको छ। यसले महाधिवेशन गरिमामय हुन सक्दैन। अगाडि आएका समस्याको समाधान हुन सक्दैन। तपाईंको उम्मेदवारी कुन समूहबाट हो ? सभापतिजीसँग र उहाँकै समूहबाट आउँछ। यद्यपि पार्टीमा शीर्ष नेताबीच एकता हुनुपर्छ। यो महाधिवेशनलाई एकताको महाधिवेशनका रूपमा रूपान्तरण गरिनुपर्छ। विशेष गरेर एक वर्षभित्र तीनै चरणको चुनावको कार्यभार पूरा गर्नुपर्ने कांग्रेसले अनेकताका साथ महाधिवेशनमा जाने हो भनेपछि यसको दुष्परिणाम निर्वाचनमा देखा पर्नसक्छ। त्यसकारण एकताको पक्षमा छु। प्रजातन्त्रमा प्रतिस्पर्धालाई कुनै पनि हालतमा निषेध गर्न सकिँदैन। एउटा कुनै पदमा लड्दा अर्को व्यक्ति लड्नै नहुने भन्ने हैन। एउटै पदमा थुपै्र व्यक्तिको उम्मेदवारी सम्भव छ तर प्रतिस्पर्धालाई स्वस्थ र मर्यादित बनाउनुपर्छ। सभापति शेरबहादुर देउवाको नेतृत्वमा जित सम्भव छ ? नेपालको इतिहासमै छाप छाड्ने किसिमले उहाँले छोटो समयमा धेरै काम गर्नुभएको छ। तर मुख्य कुरा पार्टीको एकता हो। जबसम्म एकजुट भएर पार्टी महाधिवेशनमा जान सक्दैन। जबसम्म हामी एकअर्काको दोहोलो काड्ने अवस्थामा रहिरहन्छौं। पार्टीभित्र पनि जति पनि प्रतिस्पर्धा छन्। ती आफ्नै अन्तरविरोधमा आधारित हुन्छन्। जबसम्म कार्यकर्ता तथा पार्टीको ऊर्जाको ८० प्रतिशत हिस्सा आन्तरिक कलह प्रतिस्पर्धामा खर्च हुने स्थिति छ। तबसम्म प्रतिपक्षसँग बलियो किसिमले मुकाबिला गर्न सक्दैनौं। महामन्त्रीकै कुरा गर्दा सभापतिकै धारमा पनि पाँच जनाको दाबी हुने देखिन्छ। तपाईं ? पार्टीलाई एकजुट बनाएर अगाडि लैजानुपर्छ भन्ने मान्यता राख्ने मान्छे हो। व्यक्तिगत रूपमा उदारतामा विश्वास राख्छु। विभिन्न रुचि र अभिरुचि भएका व्यक्ति हुन्छन्। कमन इन्ट्रेस्टकोे आधारमा पार्टीलाई हामीले अगाडि बढाउन सक्यौं भने व्यापक जनाधार तयार गर्न सक्छौं। मूल्य र सिद्धान्तका आधारमा पार्टीलाई चलाउनुपर्छ। मूल्य र मान्यतामा आधारित नेतृत्व पार्टीभत्र स्थापित हुनुपर्छ। पार्टीलाई रूप हराएको भाँडो बनाएर त्यसको मूल ध्येय उद्देश्य र आदर्शबाट राजनीतिक स्वार्थका सन्दर्भमा यसलाई बिल्कुल प्रयोग गर्नु हुँदैन। यसलाई उद्देश्यमूलक र लक्ष्यमूलक ढंगले पार्टीलाई अगाडि बढाउनुपर्छ। विधान संशोधन गरेर आन्तरिक प्रतिस्पर्धालाई घटाउनु पर्छ। कांग्रेसमा युवा नेतृत्वले हस्तक्षेप गर्न सकेको अवस्था छैन। विधानमा एउटा कुरा र व्यवहारमा अर्को काम गर्दै गयौं भने भातृसंस्था दुर्घटनामा पर्न सक्छ। विधानमा एउटा कुरा र व्यवहारमा अर्को काम गर्दै गयौं भने भातृसंस्था दुर्घटनामा पर्न सक्छ। अनिर्णयको बन्दी बनाएर पार्टीलाई कतिञ्जेल राख्ने ? प्रक्रिया लोकतान्त्रिक र प्रजातान्त्रिक हुन सकेको छैन। अर्कोतिर क्रियाशील सदस्यता भनेको क्रियाशील मान्छेलाई सदस्यता बनाउने उद्देश्यले जसरी बीपी कोइरालाले यसलाई स्थापित गर्नु भएको हो। अहिले यसले आफ्नो रूप र उद्देश्यबाट फेल खाएको छ। अहिले क्रियाशील सदस्यताको प्रयोजन खाली नेताले चुनाव जित्न तयार पारिएको भोटर लिस्टमा सीमित छ। त्यसकारण अघिपछि कार्यकर्ता क्रियाशील छैनन्। यसको मूल प्रयोजन भंग भएको छ। पार्टीलाई क्रियाशीलको दायराभन्दा बाहेक खुल्ला बनाएर लैैजानुपर्छ। क्रियाशील सदस्यबाट प्रतिनिधि छनोटको प्रक्रियालाई पार्टीका विभिन्न तहका वडाका विभिन्न कमिटीका पदाधिकारीबाट निर्वाचित गर्ने पद्दतिमा अघि बढ्न सक्छौं। राजनीतिक पार्टी प्रविधि अनुकूलका छैनन्। भ्रातृ संस्थाहरूबाट पार्टी नेतृत्वमा आउने अवस्था के हुन्छ ? गम्भीर विरोधाभाषको सिकार भएका छन्। पार्टीका भ्रातृ संगठनको विधानभित्र प्रजातन्त्रिक ढंगबाट नेतृत्व चयन गर्नुपर्ने प्रबन्ध छ। नेतृत्वको मानसकिता पार्टीभित्र आफू अनुकूलको नेतृत्व भ्रातृ संगठनमा स्थापित होस् भन्ने छ। यस्तै अन्तरविरोधका कारणले अधिवेशन हुन सकेका छैनन्। खासमा भ्रातृ र शुभेच्छुक संस्थालाई जुन रूपमा उनीहरू पार्टीसँग सम्बन्ध राख्न चाहन्छन्। त्यसैगरी छोड्नुपर्छ। पार्टीकै संरचनाको अवयवका रूपमा पार्टीका भ्रातृ संगठनको उदय भएको हो। पार्टीको निर्वाचन नेतृत्वले पार्टीको महाधिवेशनले तय गरेका नीति र कार्यक्रमहरू कार्यान्वयन गर्ने सन्र्दभमा भ्रातृ संस्थाका उपयोगी नेतृत्व हुनसक्छ। तिनलाई जिम्मेवारी दिने र मनोनीत गर्ने गरेर पार्टीको नेतृत्वलाई जिम्मा दिनुपर्छ। यी दुईवटै बाटोमध्ये एउटा बाटो चुन्यौं भने पनि नेतृत्व व्यवस्थापनमा सघाउ पुग्न सक्छ। हामीले विधानमा एउटा कुरा र व्यवहारमा अर्को काम गर्दै गयौं भने भ्रातृ संस्था यसै किसिमले दुर्घटना जान सक्छन्। तर भ्रातृ संस्थाको अधिवेशन यही विधान र यही विवादमा रह्यो भने गाह्रो हुन्छ। पार्टीले सकारात्मक हस्तक्षेप र ऐतिहासिक निर्णय गरेर भ्रातृ संस्थाको व्यवस्थापनको बारेमा एउटा दृष्टिकोण बनाउनुपर्छ। कांग्रेसभित्र पुस्तान्तरण कसरी हट्ला ? पुस्तान्तरण दुई किसिमले हुन्छ। एउटा युवा आन्दोलनका संवाहक हुन्। पार्टी आन्दोलनको प्रक्रियामा जाँदा युवा नेतृत्व आन्दोलनमा अपेक्षाकृत रूपमा चाँडो स्थापित हुन्छ। स्थापनाको खुड्किलोबाट युवा पुस्ता अगाडि आउन सक्छ। २००७ सालमा आन्दोलनमा सहभागी युवा राजनीतिमा स्थापित भएका थिए। ४० को दशक कसैले पार गरेका थिएनन्। अहिलेका सभापति र शीर्ष नेताहरू पनि आन्दोलनबाटै जन्माएका हुन्। आन्दोलन र स्वाभाविक लोकप्रिय दृष्टिकोणका आधारमा प्रजातन्त्रिक तौरतरिकाले महाधिवेशनमार्पत नेतृत्व आउन सक्ने खुल्ला बाटो छ। अहिलेको अवस्थामा पार्टीलाई समकालीन राजनीतिमा पुनस्र्थापित गर्नुपर्ने चुनौतीलाई पार्टीले कसरी पूरा गर्न सक्छ ? पार्टीमा युवाले त्यो चुनौतीलाई कसरी फरक किसिमले पूरा गर्न सक्छन् भनेर एउटा अवधारणाका साथ अगाडि आउन जरुरी छ। ४० वर्षमाथिको संख्या ६० प्रतिशत र ६० वर्ष माथिको ४० प्रतिशत देशको जनसंख्या छ। यस्तो अवस्थामा युवाको मुद्दालाई केन्द्रित गर्ने गरी पार्टीलाई अघि बढाउनुपर्छ। अर्कोतिर प्रविधिको प्रयोगमा पनि युवालाई आकर्षण गर्न सक्ने रोजगारमूलक प्रस्ताव ल्याएर पार्टीले पनि ती कुरा प्रयोगमा ल्याउन सक्छ। अहिले नेपाली समाज बेरोजगारीले आक्रान्त छ। अहिले कतिपय युवा कुनै विषयमा दक्ष नभई विदेशमा थोरै पैसामा श्रम बेच्न बाध्य छन्। मुलुकभित्रै ती युवाको सीप, क्षमतालाई उपयोग गरेर रोजगारीको सिर्जना गर्न सकियो भने पनि त्यसले नयाँ प्रयास पार्टीले गर्न सक्छ। मुलुकमा भाइचारा बढाउने कुरा यस्ता कुराले पनि प्रभाव पार्छ। जुन किसिमले मुलुक चलेको छ त्यो किसिमको असन्तुष्टिले पनि निराशा छाएको छ। समाज र राज्यले युवालाई अवसर दिन सकेन। पहिलो पटक पहिला नेतृत्व र पछि विधान महाधिवेशन गर्न किन बाध्य भयो कांग्रेस ? जसको नेतृत्व उसको कार्यक्रम यो संसारभरको प्रजातन्त्रिक संस्थाहरूलाई चलाउने प्रचलन हो। यो बीचमा हाम्रा नेताले परस्पर सहमति गरेर जे पनि गर्नुहुन्छ। उहाँहरूले बेलायतको सांसदकै जतिको अधिकार प्रयोग गर्नु भएको छ। बेलायतको सांसदलाई महिलालाई पुरुष र पुरुषलाई महिला बनाउनेबाहेक सबै अधिकार प्राप्त गर्र्छन्। नीति, कार्यक्रम र दृष्टिकोणको बारेमा बहस नगरी ५ हजार मान्छे जम्मा भएर केका आधारमा व्यक्तिलाई मत दिने हुन् ? कसरी नेतृत्व चयन हुन्छ ? मान्छेलाई भाषण, अनुहार केका आधारमा मत दिने हुन् ? उसको समग्र योगदानको मूल्यांकन गर्ने अवसरबाट महाधिवेशन प्रतिनिधिलाई बञ्चित गराइयो। अहिलेको महाधिवेशन यान्त्रिक रूपमा नेतृत्व चयनको निर्वाचनको रूपमा सीमित हुनेछ। के गर्ने ? विधान नेताहरूले सहमतिका आधारमा राख्नपर्ने अवस्था छ। निर्वाचन आयोग राष्ट्रियसभाको चुनावअघि पार्टी दर्ता भएन भने खारेज गर्छौं भनेर भनेको छ। पार्टीको महाधिवेशन पाँच पटक स्थगित भइसकेको छ। चारैतिर पार्टीका कार्यकर्ता निराश छन्। पार्टीलाई अनिर्णयको बन्दी बनाएर राखिएको अवस्था छ। अनिर्णयको बन्दी बनाएर कतिञ्जेल राख्ने पार्टीलाई ? प्रक्रिया लोकतान्त्रिक र प्रजातान्त्रिक हुन सकेको छैन।"
"अरब सागरको निम्न चापिय प्रभाव : जाडो बढ्ने, हिमपातको सम्भावना","काठमाडौं : नेपालमा अरब सागरमा बनेको निम्न चापिय क्षेत्रको आंशिक प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका अनुसार बिहीबार दिउँसो प्रदेश १, बागमती, लुम्बिनी, गण्डकी, कर्णाली र सुदूरपश्चिम प्रदेशका भूभागहरूमा आंशिकदेखि सामान्य बदली रही बाँकी भूभागमा आंशिक बदली रहने छ। राती प्रदेश १, बागमती, लुम्बिनी, गण्डकी, तथा कर्णाली प्रदेशका भूभागहरू आंशिक देखि सामान्य बदली रही बाँकी भूभागमा आंशिक बदली रहने महाशाखाबाट जारी बुलेटिनमा उल्लेख छ। शुक्रबार दिउँसो सुदूरपश्चिम, कर्णाली, लुम्बिनी तथा गण्डकी प्रदेशका भूभागहरूसहित बागमती प्रदेश तथा प्रदेश १ का पहाडी भूभागहरुमा आंशिकदेखि सामान्य बदली रही बाँकी भूभागमा आंशिक बदली रहने छ। उच्च पहाडी तथा हिमाली भूभागहरुका थोरै स्थानहरुमा हल्का हिमपातको सम्भावना रहेको छ। शनिबार दिउँसो बागमती, लुम्बिनी, गण्डकी, कर्णाली र सुदुरपश्चिम प्रदेशका भूभागहरूमा आंशिक देखि सामान्य बदली रही बाँकी भूभागमा आंशिक बदली रहने छ। गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। वायुको अधिकतम र न्यूनतम तापक्रम घट्ने क्रममा रहेकोले चिसोबाट बच्न सतर्कता अपनाउनु महाशाखाले अनुरोध गरेको छ। काठमाडौं उपत्यकामा बुधबार यो वर्षकै बढी चिसो महसुस गरिएको थियो। जल तथा मौसम विज्ञान विभागका अनुसार बुधबार काठमाडौंको न्यूनतम तापक्रम यो वर्षकै कम सात दशमलव चार डिग्री सेल्सियस मापन गरिएको हो। देशभर औसतमा दैनिक एकदेखि दुई डिग्री सेल्सियससम्म तापक्रम घट्न थालेको मौसम पूर्वानुमान महाशाखाले जनाएको छ। यसैबीच भारतमा वायुप्रदूषण उच्च रहेको छ। जसको असर नेपालमा पर्न सक्ने विज्ञहरुले बताएका छन्। यस अगाडि पनि भारतमा प्रदूषण देखिँदा काठमाडौं उपत्यका लगायतका विभिन्न स्थानमा वायु प्रदूषणको असर देखिने गरेको छ।"
पर्सामा फेरि फस्टायो गाजा खेती,"वीरगन्ज : एक दशकअघिसम्म पर्सा जिल्लालाई नेपालको अफगानीस्तान भनिन्थ्यो । कारण थियो , जिल्लाभर खुलेयाम रुपमा लागुऔषध गाजाको खेति र कारोबार हुन्थ्यो । यति सम्मकी ग्रामीण भेगका प्रहरी चौकीहरु नै गाजा खेतीको बीचमा हुन्थे। तर, २०६७ सालमा प्रहरी प्रशासनले कडाइ र कारबाही अभियान नै चलाएपछि जिल्लामा गाजाको खेती पूर्णरुपमा रोकिएको थियो । पर्सा जिल्लामा एक दशक पहिले विस्थापित भएको गाजा खेती अहिले भने फेरि फस्टाउन थालेको छ। दुई वर्षयता कोभिड १९ संक्रमण नियन्त्रण र लकडाउनमा जिल्लाका सुरक्षाकर्मीको ध्यान केन्द्रित भएको मौका छापेर कारोबारीहरु गाजा खेती गर्न हौसिएका छन् । खासगरी राष्ट्रिय वन र निकुन्जसँग जोडिएका गाउँहरुमा अहिले व्यापक परिमाणमा गाजा खेती गरिएको छ ।यस्तै वन अतिक्रमण गरिएको जग्गा र खोलाको बगरमा पनि व्यापक मात्रामा गाजा रोपिएका छन् । जिल्लाको विजयवस्ती, निर्मलवस्ती, ओडार ,ब्रम्हनगर, रामनगर, सोनवर्षा, गादी, शंकरसरैया, पटेर्वासुगौली, सुवर्णपुर, मधुवन मथवल, प्रसौनीविर्ता, निचुटा लगायतका गाँउहरुमा गाजा रोपिएको हो । सडकबाट सहज पहुँच नभएको र झट्टै कसैको आँखामा पर्न नसक्ने स्थानका खेत र बगरमा किसानले गाजा रापेका हुन् । केहिले भने घर छेउका खेतमा लगाइएको सुर्ती र मकै बारीको बीच भागमा पनि गाजा लगाएका छन् । सोनवर्षका एक किसान भन्छन्,' सकभर प्रहरीको आखा नपुग्ने वस्ती भन्दा टाढाको खोलाको बगर र जंगल छेउमा गाजा रोप्दा त्यति धेरै रिक्स हुँदैन, यस्तै मकै र सुर्ती बाली लगाएको बीचमा पनि गाजा रोपिएको छ, किन कि मकै र सुर्तीको बोट हुर्किएपछि बाहिरबाट गाजाको बोट सितिमिती देखिन्न । एक दशकदेखि गाजाको खेती बन्द भएका कारण पर्सामा गाजाको बीउको अभाव भएपछि यहाँका किसानले मकवानपुर र धादिङका पहाडि गाउँबाट बीउ ल्याएर गाजा रोपेका हुन् । कतिपय स्थानमा भने किसानले गाजाका कारोबारीहरुको लगानीमा गाजाको खेती गरेका छन्। बीउ, मल,खनजोत इत्यादिका लागि गाजाका कारोबारीहरुले किसानलाई अग्रीम पेश्की रकम नै दिन्छन् । गाजा उत्पादन भएपछि हिसाबकिताब गर्ने शर्तमा उनीहरुले पेश्की रकम दिन्छन्। गाजाको खेतीमा स्थानीय प्रहरी चौकीका इन्चार्जको पनि मिलोमतो रहने गरेको स्थानीयले बताएका छन्। ठोरी रामनगरका एक स्थानीय भन्छन्, 'पुलिस नमिल्ने हो भने गाजा खेती गर्न सम्भव नै छैन, कारोबारी र किसानले रोप्ने बेलामै आम्दानी रकमको भागबण्डा छुटयाएर पुलिसकहाँ पुर्याइ दिन्छन् । पर्सामा अहिले गाजा खेती फेरि फस्टाएको तथ्य, सोमबार मात्रै प्रहरीले ठोरी गाँउपालिकाको दुइ वटा वडामा रोपिएको २ लाख २० हजार थान गाजाको बोट फाडेर नष्ट गरेको घटनाले पनि पुष्टि गरेको छ । जिल्ला प्रहरी कार्यालय पर्साबाट प्रहरी नायव उपरीक्षक प्रहलाद कार्कीको नेतृत्वमा खटिएको प्रहरीको टोलीले ठोरी गापा ३ र ४ मा ११ बिघामा रोपिएको गाजा खेती फाँडेर नष्ट गरेको हो । बिहान ९।३० बजे खेतमा पुगेको प्रहरी टोलीले ८ घण्टा लगाएर ११ बिघाको २ लाख २० हजार वटा गाजाको बोट फाँडेर नष्ट गरेको पर्साका प्रहरी उपरीक्षक बेलबहादुर पाण्डेले जानकारी दिए। गाजा खेती गर्नेहरुको भने पहिचान नखुलेको भन्दै पाण्डले उनीहरुको पहिचान गरेर नियन्त्रणमा लिइ कारबाही अगाडि बढाइने बताए । प्रहरी उपरीक्षक पाण्ड स्वंयले पनि जिल्लामा अहिले गाजा खेती फेरि फस्टाएको स्वीकार गरे । त्यहि थाह पाएर सोमबार प्रहरी नाउव उपरिक्षक (डिएसपी) कै टोलीले गाँउमा पठाएको उनले बताए । उनले गाजा खेती नियन्त्रणमा गाँउमा रहेका मातहतका प्रहरीको पनि लापरवाही देखिएको बताए । पाण्डेले भने,'सोमबार फाडिएको गाजा कसरी रोपियो ? प्रहरी के हेरेर बस्यो ? प्रश्न उठेको छ । इलाका प्रहरी कार्यालय ठोरीका प्रहरी निरीक्षक र प्रहरी चौकी ओडारका प्रहरी सहायक निरीक्षकलाई यसबारे लिखित रुपमै स्पष्टिकरण सोधिसकेको पाण्डेले बताए। गाजा खेती नियन्त्रणमा स्थानीयवासी र पालिकाका जनप्रतिनिधिले पनि प्रहरीलाई सहयोग नगरेको दुखेसो उनले सुनाए। पाण्डेले भने, 'सोमबार ११ बिघा खेतको गाजा प्रहरीले नष्ट गर्यो, तर त्यो खेत कस्को हो भनेर सोधीखोजी गर्दा नन त गाउँले बोले न त जनप्रतिनिधि नै, यस्तो भएपछि प्रहरी एक्लैले कसरी काम गर्ने? जिल्लाका अन्य स्थानमा पनि गाजा खेती गरिएको मौखीक सूचना आएको भन्दै पाण्डेले भने,' सुराकी लगाएर पत्ता लगाउने काम भइरहेको छ ।' जनप्रतिनिधि र स्थानीयले साथ दिए पर्सालाई फेरि पनि गाजा खेती मुक्त जिल्ला बनाउन सकिने पाण्डेले बताए ।"
"भ्रातृसंगठनमा टीका लगाउँदै, अध्यक्ष तोक्दै","काठमाडौं : प्रमुख प्रतिपक्षी एमाले र कांग्रेसलाई महाधिवेशनको चटारो छ। तर, उनीहरूका अधिकांश जनवर्गीय एवं भ्रातृसंगठनका महाधिवेशन भने वर्षौंदेखि हुन सकेका छैनन्। महाधिवेशन गरेका संगठनमा पनि प्रतिस्पर्धा गर्न नदिई टीका लगाइदिएर पार्टीका शीर्ष नेताले नेतृत्व तोकिदिने गरेका छन्। पार्टीका नर्सरीमा टिके प्रणालीले नयाँ र असल नेतृत्वको विकासक्रम रोकिएको छ। पार्टीका जनवर्गीय र भ्रातृसंगठनहरूको महाधिवेशन नहुँदा फ्रेस नेतृत्व आउनै सक्दैन, विश्लेषक श्याम श्रेष्ठ भन्छन्, यसो हुँदा विद्यार्थी नभएको मान्छे विद्यार्थीको नेता, युवा उमेर पार गरेको व्यक्ति युवाको नेतृत्वमा आउने गरेका छन्। यसले आन्तरिक लोकतन्त्र ठप्प हुन्छ। १०औं महाधिवेशन तयारीमा जुटेको एमाले सम्बद्ध युवा संघको अधिवेशन नभएको नौ वर्ष भयो। २०६९ मा बुटवल महाधिवेशनबाट महेश बस्नेत अध्यक्ष बनेका थिए। उनीपछि पाँच जना अध्यक्ष भए। ती सबै निर्वाचित नभई पार्टी अध्यक्षबाट टीका लगाउँदै अध्यक्ष तोकिएका हुन्। कांग्रेस भ्रातृसंस्था तरुण दलको ०७३ सालमा भएको अधिवेशनबाट जितजंग बस्नेत तीन वर्षका लागि अध्यक्ष निर्वाचित भएका थिए। तर, पाँच वर्ष भइसक्यो, अधिवेशनको टुंगो छैन। माओवादी केन्द्रको युवा संगठन योङ कम्युनिष्ट लिग (वाईसीएल) ले भदौ १२ देखि १५ सम्म भर्चुअल माध्यमबाट महाधिवेशन गर्यो। तर, प्रतिनिधिलाई नेतृत्व चयनको मौका नदिई सुमन देवकोटालाई अध्यक्ष बनाइएको भन्दै नेताहरूले असन्तुष्टि पोखे। एमाले अखिलको महाधिवेशन पछिल्लो पटक २०७२ मा भएको थियो। अध्यक्ष नवीना लामा सांसद बनेपछि टीका लगाएर ऐन महरलाई उक्त ठाउँमा बनाइयो। ०७८ असोज २ मा महाधिवेशन नै नगरी फेरि सुनिता बराललाई अध्यक्ष घोषणा गरियो। दुईपटक म्याद थपिदिँदा पनि अधिवेशन गर्न नसकेको भन्दै कांग्रेसको विद्यार्थी संगठन नेवि संघ अध्यक्ष नैनसिंह महरलाई पार्टीले राजीनामा दिन बाध्य गरायो। ६ महिनाभित्र अधिवेशन गर्ने गरी २ वर्षअघि कांग्रेसले राजीव ढुंगानाको नेतृत्वमा नेवि संघ तदर्थ समिति गठन गर्यो। महाधिवेशनको तयारीमा जुट्नु त परको कुरा, १ सय १ कार्यसमिति अहिले आएर जम्मा १० पदाधिकारीमा सीमित छ। माओवादीको विद्यार्थी संगठन अखिल क्रान्तिकारीको अधिवेशन असोजमा भयो। तर, प्रतिनिधिलाई नेतृत्व चयन गर्ने अवसर दिइएन। पार्टी अध्यक्ष पुष्पकमल दाहालले विद्यार्थी नेताहरूलाई घरमा बोलाएर पञ्चा सिंहलाई अध्यक्ष बनाउन निर्देशन दिए। त्यसपछि सिंह अध्यक्ष त बनिन् तर अरू पदाधिकारी अझै चयन हुन सकेका छैनन्। विश्लेषक गेजा शर्मा वाग्ले नेताहरूले गोजीका मान्छेलाई भ्रातृसंगठनको नेतृत्व दिने गरेको बताउँछन्। भन्छन्, जसकारण भ्रातृसंगठन त कमजोर छन् नै। पार्टीलाई पनि कमजोर बनाएको छ। एमालेका २२ जनवर्गीय संगठन छन्। तीमध्ये अधिकांशको महाधिवेशन हुन सकेको छैन। भएकामा पनि नेतृत्वको चाहनाअनुसार टीका लगाउँदै नेतृत्व दिने गरिएको छ। माओवादीका २९ जनवर्गीय संगठन छन्। केही वर्षदेखि ती संगठनमा पनि सर्वसम्मतिका नाममा टीका लगाउँदै अध्यक्ष बनाउने गरिएको छ। २००८ सालमा स्थापना भएको एमालेनिकट अनेमसंघमा सर्वसम्मत नेतृत्व चयन हुँदै आएको छ। २०३७ सालमा पुनर्गठन भएको अनेमसंघका ६ अधिवेशन भएका छन्। आगामी फागुनमा सातौं अधिवेशन गर्ने तयारी भइरहेको अध्यक्ष थममाया थापा बताउँछिन्। नेता खुसी पारेर टीका लगाउने प्रवृत्ति हटाएर असल नेतृत्व चयन गर्न प्रतिस्पर्धामै जानुपर्छ, अखिलका पूर्वउपाध्यक्ष रश्मी आचार्य भन्छन्। टीका लगाएर भ्रातृ एवं जनवर्गीय संघसंगठनको नेतृत्व चयन गर्नु गलत भएको माओवादी नेता दीनानाथ शर्मा बताउँछन्। पार्टीको बुद्धिजीवी संगठनका इन्चार्ज शर्मा भन्छन्, सर्वसम्मतका नाममा विभिन्न चलखेल हुन सक्छन्। प्रतिस्पर्धा गराएर नेतृत्व छनोट गर्नु सबैभन्दा राम्रो पक्ष हो। एमाले केन्द्रीय सदस्य शेरबहादुर तामाङ भने सहमतिमै नेतृत्व छान्नु लोकतन्त्रको उच्च अभ्यास भएको बताउँछन्। वाईसीएलका पूर्वइन्चार्ज रामप्रसाद सापकोटा महाधिवेशन नगरी नेतृत्व छान्नु गलत भएको बताउँछन्। कुनै व्यक्ति मन परेर संगठनको नेतृत्व दिनु गलत हो, सापकोटा भन्छन्। पार्टीको महाधिवेशनपछि सबै भ्रातृसंस्थाको अधिवेशन हुने कांग्रेस नेता एनपी साउद बताउँछन्। कांग्रेसका १३ भ्रातृसंस्थामध्ये अधिकांशको हविगत नेविसंघभन्दा फरक छैन। नेपाल महिला संघको २०७३ भदौ २९ गते काठमाडौंमा अधिवेशन भयो। उमा रेग्मी अध्यक्ष बनिन्। रेग्मी भन्छिन्, पार्टीमा तोकिएको समयमा अधिवेशन हुन नसक्दा महिला साथीहरूको नयाँ नेतृत्व आउन पाएको छैन। कांग्रेसनिकट किसान संघको अधिवेशन २०६४ सालदेखि भएको छैन। नेपाल दलित संघको कार्यकाल सकिएको वर्षौं भइसकेको छ। २०६९ माघ ६ मा म्याद थप भएको नेपाल प्रजातन्त्र सेनानी संघको महाधिवेशन कहिले हुन्छ भन्ने टुंगो छैन। आदिवासी जनजाति संघमा १५ वर्षदेखि इन्द्रबहादुर गुरुङ नेतृत्वमा छन्। कांग्रेसकै भ्रातृसंगठन तामाङ संघको पनि अधिवेशन नभएको १० वर्ष पुगिसक्यो। २०६६ मा केवलबहादुर लामा अध्यक्ष बनेपछि अधिवेशन भएको छैन। नेपाल भूतपूर्व सैनिक संघको २०७३ जेठ, नेपाल ठाकुर समाजको २०६७ वैशाखमा अधिवेशन भएको थियो। २०६६ सालमा गठन भएको नेपाल अपांग संघको अधिवेशन एकपटक पनि भएको छैन। मगर संघ र मुस्लिम संघबाहेक ११ भ्रातृसंस्थाको समयावधि सकिए पनि अधिवेशन अनिश्चित छ। पार्टी महाधिवेशनमा जुट्नुपर्ने भएकाले भ्रातृसंस्थाको अधिवेशन ओझेलमा परेको कांग्रेस प्रवक्ता विश्वप्रकाश शर्माको भनाइ छ।"
कात्तिक नाच : पाटनमा हिरण्यकश्यपु वध मञ्चन (तस्बिर),काठमाडौं : पाटनको मणिगल क्षेत्र कात्तिक डबली मा बुधबार कात्तिक नाचअन्तर्गतको अन्तिम दिन नृसिंह अवतारहिरयण्यकश्यपु वध मञ्चन गरिएको छ।प्रत्येक वर्ष कात्तिक नाट्य महोत्सवमञ्चन गर्ने परम्परानुसार बुधबार साँझ सो नृत्य प्रदर्शन गरिएको हो। भगवान विष्णु अनि दैत्यराज हिरण्यकश्यपु तथा भक्त प्रल्हदको कथामा आधारित नृत्य प्रदर्शन गरिन्छ। विसं १६९७ मा पाटनका राजा सिद्धिनरसिंह मल्लले देश र जनताको कल्याणार्थ सो नाचको सुरुवात गरिएको हो। कात्तिक महिनाभरि विभिन्न विधि र प्रकारका नृत्य प्रदर्शन गरिने भएकाले यस नाचलाई कात्तिक नाच भनिएको हो। तस्बिरहरु : सुनीता डंगोल
नयाँ पुस्ताको ईपासपोर्ट,"नेपालमा लामो समयसम्म हस्तलिखित राहदानी प्रयोगमा रह्यो। यसलाई विस्थापित गरेर एमआरपी लागू गरेको राहदानी विभागले त्यसको झन्डै ११ वर्षपछि ईपासपोर्ट प्रयोगमा ल्याएको छ। अब दिने राहदानीमा विद्युतीय चिप हुने र त्यसमा सम्बन्धित व्यक्तिका सम्पूर्ण विवरण समाविष्ट हुनेछन्। प्रत्येक ५ वा १० वर्षमा राहदानीमा सुरक्षाका प्रावधानहरू अद्यावधिक गर्नुपर्ने अन्तर्राष्ट्रिय चलन छ। ईपासपोर्टमा सुरक्षा प्रावधान अद्यावधिक गरेर नेपालमा पनि लागू हुनु मुलुकका लागि गर्वको विषय हो। एमआरपीको तुलनामा ईपासपोर्ट बढी विश्वसनीय र सुरक्षित हुने भएकाले नेपालमा पनि यसलाई भित्र्याउन आवश्यक थियो। विभिन्न अवरोध र विवादका बीच ढिलै भए पनि ईपासपोर्ट कार्यान्वयनमा आएको छ। अब यसको सदुपयोग हुनुपर्छ। सरकारले चालू आर्थिक वर्ष २०७६०७७ मै मेसिनले पढ्न सक्ने पासपोर्ट (एमआरपी) को स्तरोन्नति गरी ईपासपोर्टमा जाने निर्णय गरेको थियो। ईपासपोर्टमा जान राहदानी विभागले दुई पटक छुट्टाछुट्टै अन्तर्राष्ट्रिय बोलपत्र आह्वानसमेत गर्यो। त्यसको समय पाँच पटक थप्यो। एक वर्षको अवधिमा विभागले ईपासपोर्ट छपाइका लागि सात पटक सूचना प्रकाशित गरेको थियो। विभिन्न आरोहअवरोध पार गर्दै अब नयाँ पुस्ताको ईपासपोर्ट लागू गर्न विभाग सफल भएको छ। यसअघि एमआरपी वितरण सुरु गरेयता ११ वर्षको अवधिमा करिब ६८ लाख राहदानी जारी भएका छन्। ७० लाख छपाइएकोमा अब केही पहिलेकै राहदानी पनि बाँकी छन्। नवीकरण गर्नु परे सेवाग्राहीले नयाँ अर्थात् ईपासपोर्ट पाउनेछन्। वितरण प्रक्रियालाई पनि अझै समय अनुकूल बनाउने तयारीमा विभाग देखिन्छ। ईपासपोर्ट नेपालका लागि नयाँ भए पनि विश्वका विकसित देशले पासपोर्टलाई धेरै नयाँ रूप दिएका छन्। पहिलो पुस्ता हस्तलिखित, दोस्रो पुस्ता मेसिन रिडेबल पासपोर्ट र तेस्रो पुस्ता र्ईपासपोर्टमा छ। नागरिकको व्यक्तिगत विवरण सबै यहाँ रहने भएकाले यसलाई मजबुत बनाइरहनु पर्ने अन्तर्राष्ट्रिय प्रावधान नै हो। तर, यसरी स्तरोन्नति गर्दै जाँदा नयाँ प्रविधिमा नागरिकको पहुँच कत्तिको सहज छ ? भन्ने कुरालाई पनि ख्याल गर्नुपर्छ। नेपालमा सबैभन्दा बढी राहदानी वैदेशिक रोजगारीमा जाने नागरिकलाई चाहिने हो। घुम्न, पढ्न र विशेष कामले विदेश जानेको संख्या न्यून नै हुन्छ। रोजगारी खोज्न बिदेसिने ग्रामीण क्षेत्रका नागरिक हुन्। त्यसैले यो वर्गलाई लक्षित गरी नयाँ योजना र प्रविधि भित्र्याउनु पर्छ। त्यसो गरे मात्रै सेवा लिन र दिन सहज हुन्छ। अन्तर्राष्ट्रिय नागरिक उड्डयन संगठन (आईकाओ)ले एमआरपीलाई विस्थापित गर्न भनेको छैन। एमआरपीभन्दा ईपासपोर्ट बढी विश्वासिलो र सुरक्षित भएकाले विश्वका धेरै देश ईपासपोर्टमा गएका हुन्। विभागको चाहना पनि यही हो। यो राहदानी लिन सरकारले जारी गरेको राष्ट्रिय परिचयपत्रको नम्बर अनिवार्य गरिएको छ। यसो गर्नु नागरिकको सही तथ्य राहदानीमा पनि आउनुपर्छ भन्ने हो। पहिलो चरणमा राहदानी विभागबाट मात्र ईपासपोर्ट जारी हुनेछ। आगामी मार्चसम्म सबै जिल्ला प्रशासन र इलाका प्रशासन कार्यालयबाट ईपासपोर्टका लागि आवेदन दिन सकिने गरी व्यवस्था गर्न विभाग लागेको छ। जिल्लाबाटै आवेदन दिन सकिने व्यवस्था नागरिकमैत्री हुनुपर्छ। यो आवेदन दिने प्रक्रिया पनि झन्झटिलो बने पुनः त्यहाँ बिचौलियाकै चलखेल हुन्छ। ईपासपोर्टमा भएको विद्युतीय चिप्समा व्यक्तिको सबै विवरण हुने भएकाले साइबर कानुनका कतिपय जानकारले चिन्ता व्यक्त गरेका छन्। यी सबै संवेदनशील विषयमा सरकार गम्भीर बन्न आवश्यक छ।"
लिगमा कतार एयरवेजको सहकार्य,"काठमाडौं : सहिद स्मारक ए डिभिजन लिग फुटबललाई कतार एयरवेजले मुख्य प्रायोजन गरेको छ। अखिल नेपाल फुटबल संघ (एन्फा) ले बुधबार कतार एयरवेजसँग मुख्य प्रायोजनको सम्झौता गरेको हो। एन्फा अध्यक्ष कर्माछिरिङ शेर्पा र कतार एयरवेजका कन्ट्री म्यानेजर मोहम्मद इमानले सम्झौतापत्रमा हस्ताक्षर गरेका थिए। ए डिभिजन लिगका लागि कतार एयरवेजले एन्फासँग एक लाख ५० हजार अमेरिकी डलरको सम्झौता गरेको हो। कतार एयरवेजले यसअघिको लिगमा समेत मुख्य प्रायोजन गरेको थियो। सम्झौतापछि बोल्दै कतार एयरवेजका कन्ट्री म्यानेजर मोहम्मद इमानले नेपाली फुटबलको विकासका लागि एन्फासँग सहकार्य गरेको बताए। कतार एयरवेज खेलकुदमा लगानी गर्ने ठूलो संस्था हो। हामीले विश्वका विभिन्न क्लब र संस्थासँग पनि सम्झौता गरेका छौं, उनले भने, यो सम्झौता नेपाली फुटबलको विकासका लागि हो। हामी नेपाली फुटबलको विकासका लागि सहयोग गर्न पाएकोमा खुसी छौ। एन्फा अध्यक्ष कर्माछिरिङ शेर्पाले कतार एयरवेजसँगको सम्झौता नवीकरण गर्न पाएकोमा खुसी व्यक्त गरे। आज हाम्रा लागि खुसीको दिन हो। हामीले कतार एयरवेजसँग फेरि सम्झौता नवीकरण गर्ने मौका पाएका छौं, अध्यक्ष शेर्पाले भने, नेपाली फुटबलको विकासमा सहकार्य गरेकोमा कतार एयरवेजलाई धन्यवाद दिन चाहन्छु। शीर्ष डिभिजनको लिग शुक्रबारबाट सुरु हुँदैछ। त्रिपुरेश्वरस्थित दशरथ रंगशालामा हुने उद्घाटन खेलमा सातदोबाटो युथ क्लब र फ्रेन्ड्स क्लबबीच प्रतिस्पर्धा हुनेछ। सातदोबाटो यसै सिजन ए डिभिजनमा बढुवा भएको हो। लिगमा १४ क्लबको सहभागिता रहने छ। लिगबाट दुई टोली बी डिभिजनमा घटुवा (रेलिगेसन) हुने छन्। फागुन १४ गतेसम्म सञ्चालन हुने लिगमा १३ चरणमा कुल ९१ खेल हुनेछ। ए डिभिजन लिग काठमाडौं उपत्यकाको तीन र पोखरा रंगशालामा पनि खेलाउने योजना एन्फाले बनाएको छ। काठमाडौंको दशरथ रंगशाला, सातदोबाटोस्थित एन्फा कम्प्लेक्स र ललितपुरकै च्यासल मैदानलाई लिगका लागि प्रयोग गर्ने तयारी एन्फाको छ। पोखरा रंगशालालाई भने मनाङ मस्र्याङ्दी क्लबले घरेलु मैदानका रुपमा प्रयोग गर्ने भएको छ। ए डिभिजन लिगको विजेताले ७५ लाख रुपैयाँ नगद पुरस्कार प्राप्त गर्नेछ। राखेप बोर्ड सदस्यलाई स्पष्टिकरण क्यानले सोध्यो चार खेलाडीसँग स्पष्टीकरण कतारविरुद्ध नेपालको फराकिलो जीत"
न्यायपालिकामाथि हार्डपावर,"राज्यका मुख्य अंगबीचको द्वन्द्व र टकरावको स्थिति राष्ट्रिय जीवनका लागि दूरगामी खतराको संकेत हो। २०७४ फागुन ३० गते शीतल निवासमा भव्य समारोहबीच राष्ट्रपति विद्यादेवी भण्डारीको शपथग्रहण चलिरहेको थियो। यो पंक्तिकार सांसदहरूको रोहमा बसेर राष्ट्रपतिको शपथग्रहण र बधाई समारोहको दृश्यावलोकन गरिरहेको थियो। एकाएक एक मित्रले समाचार देखाउँदै भने, प्रधानन्यायाधीशलाई हटाएछन्। सामुन्नेमा प्रधानन्यायाधीश गोपाल पराजुली राष्ट्रपतिलाई शपथ खुवाउँदै थिए। राष्ट्रिय महत्त्वको शपथग्रहण समारोह चलिरहँदा प्रधानन्यायाधीशलाई असंवैधानिक तवरले हटाएको समाचारले मथिंगल हल्लायो। प्रधानन्यायाधीश हटाउन मिल्ने संवैधानिक व्यवस्था, प्रचलित अभ्यास, यसको महत्त्व र भइरहेको भ्रान्तिले मनमा हलचल हुँदै राष्ट्रपति महोदयलाई बधाई दिइयो। राष्ट्रप्रमुखलाई शपथ खुवाउन गएका प्रधानन्यायाधीशलाई न्याय परिषद्का सचिव (हाल उच्च अदालतका मुख्य न्यायाधीश निर्मलध्वज निरौला)ले पत्र लेखेका थिए। यद्यपि त्यो पत्राचार काण्डका उनी कारिन्दा मात्रै थिए। त्यसका मुख्य रणनीतिकार, योजनाकार दीपकराज जोशी र चोलेन्द्रशमशेर राणा समूह थियो। राष्ट्रपतिको शपथ समारोह असफल पार्ने गरी प्रधानन्यायाधीश हटाउने विषय प्रकारान्तरले राजद्रोह थियो। त्यो अर्को भाषामा न्यायपालिकामा गरिएको कु थियो। त्यस्तो कुको जयजयकार गरियो। खासमा कथित सिन्डिकेट वकिलहरूको समूह, केही पूर्वप्रधानन्यायाधीश, न्यायपालिकाका बिचौलिया र अन्तर्राष्ट्रिय गैससको डिजाइनमा त्यो काण्ड रचिएको थियो। पराजुली प्यादा मात्रै थिए। पुरानो प्यादा बदलियो र नयाँ प्यादा भर्ना गरियो। चार वर्षमा पराजुलीमाथिको कु, जोशीको कथित संसदीय सुनुवाइद्वारा अस्वीकृति र चोेलेन्द्रशमशेरको उदयका पछाडि अनेकौं शक्ति केन्द्रका रणनीतिक योजना थिए। ती कतिपय पूरापूर लागू भए, कतिपय अधुरा छन्। घटनाक्रम जे जस्तो भए पनि न्यायपालिका माथिको निरन्तर आक्रमणको अन्तर्य स्थायी राष्ट्रिय संरचनामाथिको हमला हो। त्यो आन्तरिक र बाह्य दुवै कोणबाट हुँदै आएको छ। त्यसले कहिले न्यायपालिकाको नीति त कहिले संरचना, कहिले नियुक्ति त कहिले नेतृत्व माथि प्रहार गर्दछ। नेपालमा राज्य पुनर्संरचनाको बहस चलिरहँदा विधायिका, कार्यपालिका र न्यायपालिकाको समग्र पुनःसंरचनाको बहस आरम्भ भएको थियो। प्रधानन्यायाधीशले संवैधानिक अदालत कायमै राखेर संविधान जारी गरे न्यायपालिकाले पनि आफैं आफ्नो बाटो तय गर्ने कठोर कूूटनीतिक दबाब दिए। गैसस लयमा अदालत राज्य पुनर्संरचनाका प्रारम्भिक दिनहरूमा काठमाडौंमा राष्ट्रिय तथा अन्तर्राष्ट्रिय गैरसरकारी संस्थाहरूले राजनीतिक दलका शीर्ष नेता, न्यायाधीश, वकिल र सभासद्हरूलाई अनेकौं गोष्ठीमा सहभागी गराउँथे। कैयौं भाग्यमानी वकिल, न्यायाधीश, सभासद्, ब्रसेल्स, स्विट्जरल्यान्ड, जेनेभा, लन्डन, वासिङटन र दिल्ली हानिए। संयुक्त राष्ट्रसंघीय विकास कार्यक्रम यूएनडीपीका नेपालका मुख्य संवैधानिक सल्लाहकार एसपाल राई, केन्नियन संविधानविद् संविधान यसपाल घई थिए। उनी त्यस्ता गोष्ठीहरूका मुख्य प्रस्तोता हुन्थे। टावरिङ जज भन्ने क्याम्ब्रिजद्वारा यही मार्च २०२१ मा प्रकाशित पुस्तकको पृष्ठ १५५ मा नेपलिज मस्ट टावरिङ जज: द अनरेबल कल्यान श्रेष्ठ लेख्ने मारा मालागोडी हाल चाइनिज युनिभर्सिटी हङकङमा कार्यरत छिन्। उनका नेपालसँग सम्बद्ध केही पुस्तक प्रकाशित छन्। यस्ता राज्यपुनर्संरचना र संविधान निर्माण प्रक्रिया सम्बद्ध गोष्ठीहरूमा उनका पनि कार्यक्रम प्रस्तुत हुन्थे। त्यही पुनर्संरचनाकालमा कैयौं वकिल र न्यायाधीशले आफ्नै गैरसरकारी संस्था स्थापना गरे र कोही जागिरे भए। अदालतमा गएर मुद्दा हेरेर निष्ठापूर्वक वकालत गर्ने दिग्गज कानुन व्यवसायी छायाँमा पारिए। संहिताबद्ध कानुन निर्माणमा दाताहरूको प्रत्यक्ष संलग्नता छ। त्यो अवधिमा कैयौं अन्तर्राष्ट्रिय गैरसरकारी संस्थाका प्रतिनिधिहरू सर्वोच्च परिसरमै दिनभर काम गर्थे। सर्वोच्च अदालतको नीति निर्माणमा अन्तर्राष्ट्रिय गैरसरकारी संस्थाहरूको प्रत्यक्ष संलग्नता देखिन्छ। कुनै अमुक मुद्दामा सर्वोच्चबाट आईएनजीओको चाहनाअनुसारको पैसला दिएमा त्यस्ता न्यायाधीशहरूलाई विदेश भ्रमणको स्पोन्सर गरिन्थ्यो। सत्य निरूपण तथा मेलमिलाप आयोगसम्बन्धी पैसला तेस्रो लिंगीको नाममा नागरिकता जारी गर्नेजस्ता पैसला दाताको चाहनाबमोजिम आएका थिए। ऐतिहासिक रूपमा हेर्दा सर्वोच्च अदालत र सेनामाथि कहिले राजनीतिक, कहिले नीतिगत, कहिले नेतृत्व प्रवेश र कहिलेकाही कु गरिन्छ। कहिलेकाहीं स्थायी सत्तामाथि हार्डपावर प्रयोग गरिन्छ त कहिलेकाहीं सफ्टपावर। कल्याण श्रेष्ठको कार्यकालसम्म न्यायपालिकामाथि सफ्टपावर प्रयोग गरिन्थ्यो। त्यसपछि हार्डपावर प्रयोग गर्न थालियो। सुशीला कार्की, दीपकराज जोशी हुँदै चोलेन्द्रशमशेरसम्म आइपुग्दा न्यायालयमाथि कुको पुनरावृत्ति हुँदैछ। त्यस्तो हार्डपावर प्रयोग हुनुमा असक्षम नेतृत्वले धेरै हदसम्म काम गरेको छ। को हुन् बिचौलिया ? केही नेता, अदालतका वरिष्ठ वकिल, न्यायाधीश, बार पदाधिकारी, पूर्वन्यायाधीश, गैससका डन, केही व्यापारी, केही दलाल, न्यायाधीश र प्रधानन्यायाधीशका नातेदार, प्रेमिका र तस्करहरू खासमा बिचौलिया हुन्। यो समूहमा अर्बपति व्यापारीहरू थपिएका छन्। खासमा करोडौंको घुस रकम नेपालमा लेनदेन गर्न समस्या भएपछि छिमेकी देश, खाडी र युरोपसम्म हुने लेनदेनलाई नेपालमा भित्र्याउने काममा नेपालका अर्बपति व्यापारीहरू संलग्न छन्। एनआरएनका सम्बद्ध व्यवसायीसमेत रकम लेनदेनमा सामेल भएका छन्। पहिलेपहिले केही वरिष्ठ वकिलहरू शुक्रबार साँझदेखि शनिबार साँझसम्म न्यायाधीशहरूलाई जुवा, मदिरापान गराउँथे। त्यस्ता आयोजक र प्रायोजकहरू मुद्दाका क्लाइन्ट हुन्थे। नियुक्तिमै समस्या सुशीला कार्कीको पालामा सर्वोच्च अदालतमा गुटबन्दी जब्बर थियो। महत्त्वपूर्ण राजनीतिक मुद्दामा तत्कालीन वरिष्ठ न्यायाधीशहरू गोपाल पराजुली र दीपकराज जोशीलाई इजलास कहिल्यै तोकिएन। उनीहरू दोहोर्याइ पाऊँ मुद्दा हेरेर दिन बिताउँथे। कार्कीले बालुवाटारबाट शेरबहादुर देउवा र प्रचण्डका प्रतिनिधिलाई टेलिफोन गरेर न्यायाधीशको नियुक्ति गरिन्। अधिकांश उच्च अदालतका न्यायाधीशहरू राजनीतिक दलका कनिष्ठ कार्यकर्ता छन्। अध्ययन, अनुभव अभ्यास, पेसागत आचरण र निष्ठाको पिँधमा रहेको त्यो पंक्ति एकैपटक बिदा नगरे आगामी १०, १५ वर्षपछि सर्वोच्च अदालतमा न्यूनतम न्यायिक समझदारी नभएको पंक्ति भित्रिने निश्चित छ। कल्याण श्रेष्ठको कार्यकालसम्म न्यायपालिकामाथि सफ्टपावर प्रयोग गरिन्थ्यो। त्यसपछि हार्डपावर प्रयोग गर्न थालियो। सुशीला कार्की, दीपकराज जोशी हुँदै चोलेन्द्रशमशेरसम्म आइपुग्दा न्यायालयमाथि कुको पुनरावृत्तिा हुँदैछ। यो बीचमा पूर्वन्यायाधीशहरूको छोरी, साडुभाइ, बार पदाधिकारीका वारेस, सर्वोच्च न्यायाधीशका छोरा, भतिजा, नेताको भाञ्जी, मृत न्यायाधीशका छोरा, सिन्डिकेट वकिलका श्रीमती, केही छद्म बिचौलियाले नियुक्तिको बाजी मारे। प्रधानन्यायाधीशको रोलक्रममा सर्वोच्च अदालतमा अहिले राखिएकाहरूले २०९२ साल कटाउनेछन्। अब एक, दुई जना कनिष्ट व्यक्ति सर्वोच्च अदालतमा पुर्याइएपछि यो शताब्दीको न्यायपालिकाको नेतृत्व तय गरिनेछ। यसरी असक्षम नेतृत्वले एउटा देशको ३०४० वर्षको महत्त्वपूर्ण अंगको नेतृत्व तय गरिनु राष्ट्रिय प्रगतिका लागि गम्भीर धक्का हो। नयाँ प्रतिभाहरूलाई नेतृत्वमा आउन यसरी बन्ध्याकरण गरिनु सर्वथा गलत छ। कमजोर संवैधानिक थिति न्यायपरिषद्को संरचनामा दुईजना वकिल सदस्य (प्रधानमन्त्री र बारको तर्फबाट) र कानुनमन्त्री सदस्य हुने भएपछि प्रधानन्यायाधीश कुनै न कुनै रूपमा कार्यपालिकाको दबाबमा हुनैपर्छ। यो बीचमा बार र प्रधानमन्त्रीबाट प्रतिनिधित्व गर्ने कानुन व्यवसायीहरू आफैंले न्यायपरिषद् सदस्य हुँदै सर्वोच्च अदालतमा नियुक्ति लिन भगीरथ प्रयास गरे। प्रधानन्यायाधीशले योग्यताक्रममा न्यायाधीश नियुक्तिको नेतृत्व गर्नुपर्नेमा प्रधानन्यायाधीश अत्यन्त कमजोर भए। नयाँ संविधानमा हामीले संसदीय सुनुवाइको प्रावधान राख्यौं र महाअभियोगको व्यवस्था पनि गर्यौं। संवैधानिक इजलास राख्यौं। विधायिका सक्षम नहुँदासम्म संसदीय सुनुवाइले पनि खासै प्रभावकारिता दिँदैन। सुशीला कार्की उपरको महाभियोग संसद्मा विचाराधीन रहेकै बेला श्रीमान् चोलेन्द्रशमशेरले एउटा भावुक आदेश लेखेर उहाँलाई सर्वोच्चमा हाजिर गराउनुभयो। यो ठिक त्यतिबेला हो, जतिबेला बिचौलिया र अन्तर्राष्ट्रिय गैससका माफिया, सिन्डिकेट वकिलहरूले न्यायालय कब्जा गरे। चोलेन्द्र श्रीमान्ले त्यही मुद्दाबाट पराजुली क्याम्प छोडेर, सिन्डिकेट क्याम्पमा प्रवेश गरे। यो सिन्डिकेट समूह र सर्वोच्च अदालतको नेतृत्वले एक अर्कोलाई प्रयोग, उपयोग, दुरुपयोग गरिनै रहे। त्यसको शृंखला आजसम्म जारी नै छ। जुडिसियल पोलिटिक्स खिलराज रेग्मी मन्त्रिपरिषद्को अध्यक्ष भएपश्चात् प्रत्येक प्रधानन्यायाधीशले विधायिका र कार्यपालिका केही कमजोर देखियो भने अदालतको बेन्चबाट राजनीतिक चस्मा लगाउने कोसिस गरेकै देखिन्छ। संक्रमणकालमा र संविधानको कार्यान्वयनमा सहयोगी र तटस्थ हुनुपर्ने न्यायालय आफैं झगडिया जस्तो देखिन्छ। न्यायपालिकाको नेतृत्व कुनै योग्यताक्रम (मेरिटोक्रेसी)बाट गएको भए त्यसो हुने थिएन। कमजोर नेतृत्वले न्यायिक निष्पक्षता, निर्भीकता र तटस्थताको गाम्भीर्य बुझ्नै सक्दैनन्। परमादेशको मुद्दामा सिन्डिकेट समूह प्रधानन्यायाधीश माथि सम्पूर्ण रूपमा हाबी भयो। उक्त समूहले अदालतमा जे पनि गर्न सकिन्छ भन्ने आत्मविश्वास आर्जन गर्यो। न्यायपालिकाले राजनीतिप्रति चासो देखाउनु वा राजनीतिले अदालतको उपयोग र दुरुपयोग गर्नु दुईटै विषयले स्वतन्त्र न्यायपालिकाको चीरहरण गर्छन्। बिलखबन्द र निकास सत्ता गठबन्धनमा प्रधानन्यायाधीशलाई महाअभियोग दर्ता गर्नेबारे विषयमा छलफल चले पनि लहरो तान्दा पहरो जाने डरले त्यो एजेन्डा मुल्तवीमा छ। अहिले न्यायालय र राजनीति विधायिका (कार्यपालिका) सबै निर्वस्त्र भएका छन्। हजारौं कमजोरीका बाबजुद पनि प्रधानन्यायाधीश सडकबाट हटाउन मिल्दैन। यसका लागि कार्यपालिका र न्यायपालिकाको नेतृत्व बिलखबन्दमा छ। मध्यस्थ गर्नुपर्ने नेपाल बार एसोसियसन आफैं लाठी लिएर झगडियाको रूपमा अखडामा बसेको छ। प्यादा परिवर्तन गरिनु न्यायपालिका सुधार र शुद्धीकरणको मार्ग होइन। न्यायालयको विवाद सम्बन्धमा कम्तीमा पनि सर्वोच्च अदालत र उच्च अदालतका न्यायाधीशहरूको सम्पूर्ण रूपमा बहिर्गमनको मार्ग न्यायपालिका सुधारको गन्तव्य हुन सक्छ। त्यसका लागि कार्यपालिका, विधायिका र न्यायपालिका बीच संवैधानिक कानुनी मार्ग तय गर्ने गरी नयाँ सम्झौतामा जान सकिन्छ। राज्यका मुख्य अंगहरूबीचको द्वन्द्व र टकरावको स्थिति राष्ट्रिय जीवनका लागि दूरगामी खतराको संकेत हो। यस्तो टकरावले संविधान र स्थायित्वमाथि प्रश्न खडा हुन सक्छ। त्यसका लागि संसद्ले संविधान संशोधन वा संघीय संसद्को सर्वसहमतिबाट न्यायपालिका सुधारका लागि संकल्प प्रस्ताव पारित गर्न सक्छ। त्यो नहुँदासम्म न्यायपालिकीय अग्रसरता लिन प्रधानन्यायाधीशलाई आग्रह गर्छु। त्यसका लागि एउटा जुडिसियल अर्डर जारी गरेर आफूसहित सर्वोच्च र उच्च अदालतका न्यायाधीशहरूको समूह सामूहिक रूपमा बर्हिगमन हुने र बाँकी संविधानबमोजिम हुने गरी अन्तिम आदेश गर्न जरुरी छ। अन्यथा जिसका लाठी उसका भैंस। रेग्मी एमाले केन्द्रीय सदस्य हुन्।"
जनगणनामा भाषाको प्रश्न,"राई जाति हो, भाषा होइन। तर, जनगणनामा राई भाषा नै भनेर विवरण लिँदा फेरि उक्त जातिभित्रका दुई दर्जनभन्दा बढी भाषाको सही तथ्यांक आउँदैन। भाषा आयोगले गत भदौ २१ गते सात प्रदेशमा सरकारी कामकाजको भाषा सिफारिस गर्दै प्रधानमन्त्रीलाई प्रतिवेदन बुझायो। सरकारी कामकाजको भाषाका आधारहरूको निर्धारण तथा भाषासम्बन्धी सिफारिसहरू (पञ्चवर्षीय प्रतिवेदन)को सारांश मात्रै आयोगले वेबसाइटमार्फत सार्वजनिक गर्यो। पूर्ण प्रतिवेदन अझै हेर्न पाइएको छैन। आयोगका पदाधिकारी र कर्मचारीले केही प्राविधिक त्रुटि देखिएकाले त्यसलाई सच्याएर सार्वजनिक गरिने बताएका थिए। भाषा सिफारिस भएपछि सुरुमा सुदूरपश्चिम प्रदेशमा राना थारू नसमेटिएको भन्दै सरोकारवालाले विरोध प्रदर्शन गरे। त्यसपछि प्रदेश १ मा राई भाषाको टुंगो नलगाई भाषा सिफारिस गरेकोमा सम्बद्ध पक्षले आपत्ति जनायो। प्रतिवेदन सच्याउन आयोगसमक्ष माग गर्यो। किराँत राई यायोक्खाले विज्ञप्तिमार्फत भनेको थियो, २०६८ सालको जनगणनाले राई जाति हो, राईभित्र २६ वटा भाषाहरू छन् भन्ने कुरालाई हेक्का नराखी राईको वक्ता संख्या देखाएको छ। जुन कुरा जनगणनाको गम्भीर त्रुटि हो। उसले राई जाति भएकाले भाषाका रूपमा आएको राईभित्र कुनकुन भाषा कति संख्यामा छन् भन्ने निक्र्योल नगरी सिफारिससम्बन्धी निर्णय लिनु सही नभएको जनाएको थियो। आयोगका अध्यक्ष डा लवदेव अवस्थीले राई भाषा नभए पनि यसमा कसकसको मिसिएको छ भनेर टुंगो लगाउने आधार नभएको स्वीकार गरेका थिए। उनले अन्नपूर्ण पोस्ट्सित भनेका थिए, त्यसलाई टुक्रयाएर कुन भाषा मान्ने ? भोलि विवाद हुन्छ। सजिलो उपाय भनेको एक महिनापछि जनगणना भइहाल्छ। त्यो जनगणनालाई टेकेर संशोधनको आधार बनाउने कुरा प्रतिवेदनमै राखेका छौं। आयोगको तथ्यांकअनुसार प्रदेश नम्बर १ मा प्रदेशभित्रको जनसंख्याको १ प्रतिशतभन्दा बढी वक्तासंख्या भएका भाषा १४ वटा छन्। जसमा १०औं नम्बरमा राई भाषाका वक्ता १ लाख २० हजार ७ सय ९१ देखाइएको छ। यो भनेको २६६ प्रतिशत हो। राई जातिबाटै बान्तवा र चाम्लिङ सूचीको क्रमशः सातौं र १२ औं नम्बरमा परेका छन््। जसका वक्तासंख्या क्रमशः १ लाख ३० हजार ९ सय ५८ र ७५ हजार ६१ छन्। सूचीको पहिलो नम्बरमा नेपाली बोल्ने १९ लाख ५३ हजार ३ सय ९६ अर्थात् ४३०७ प्रतिशत छन्। आयोगले मैथिली र लिम्बूलाई कामकाजको भाषा सिफारिस गरेको छ। जसका वक्तासंख्या क्रमशः ५ लाख ७ हजार २ सय २५ र ३ लाख ३१ हजार ६ सय ८५ छन्। राष्ट्रिय जनगणना २०६८ मा राई मातृभाषा बोल्नेको संख्या १ लाख ५९ हजार १ सय १४ देखिन्छ। साविक पूर्वाञ्चलमा १ लाख २२ हजार ५ सय ३७, मध्यमाञ्चलमा ३३ हजार १४, पश्चिमाञ्चलमा २ हजार ९ सय ४, मध्यपश्चिमाञ्चलमा ३ सय ८८ र सुदूरपश्चिमाञ्चलमा २ सय ७१ जना वक्तासंख्या देखिन्छ। आयोगले भनेको छ, संवत् २०६८ को राष्ट्रिय जनगणनाको तथ्यांकका आधारमा आयोगले आफूले प्राप्त गरेको संविधानको धारा २८७ (६)को खण्ड (क) एवं धारा ७ (३)को बमोजिमको कार्यादेशको कार्यान्वयन गरेको छ। आगामी जनगणनाको तथ्यांकका आधारमा सिफारिसहरूको पुनरावलोकन र संशोधन हुन सक्नेछ। संविधानको धारा ७ (१) मा देवनागरी लिपिमा लेखिने नेपाली भाषा नेपाली कामकाजको भाषा हुने उल्लेख छ। धारा २ मा नेपाली भाषाका अतिरिक्त प्रदेशले आफ्नो प्रदेशभित्र बहुसंख्यक जनताले बोल्ने एक वा एकभन्दा बढी अन्य राष्ट्रभाषालाई प्रदेश कानुनबमोजिम प्रदेशको सरकारी कामकाजको भाषा निर्धारण गर्न सक्ने व्यवस्था छ। धारा ३ मा लेखिएको छ, भाषासम्बन्धी अन्य कुरा भाषा आयोगको सिफारिसमा नेपाल सरकारले निर्णय गरेबमोजिम हुनेछ। राई भाषाको टुंगो नलाग्दा प्रदेश १ मा राई जातिभित्रका कुनै पनि भाषा कामकाजीमा सिफारिस भएनन्। तर, फेरि राई भाषा राष्ट्रिय जनगणना २०७८ मा पनि आउने देखिन्छ। जसको कोड नम्बर १५ छ। अघिल्लो गल्तीलाई सच्याउन केन्द्रीय तथ्यांक विभागले तदारुकता देखाउनुपथ्र्यो। पहिला त भाषाको सूचीबाट राईलाई हटाउनुपथ्र्यो। त्यो सम्भव नहुने हो भने गणकहरूलाई त्यही ढंगले प्रशिक्षित गरी कसैले राई भाषा भने कुन राई भनेर सही तथ्यांक ल्याउनुपथ्र्यो। तर, यसतर्फ ध्यान नपुर्याउँदा राई जातिभित्रका मातृभाषीको सही तथ्यांक नआउने भएको छ। कतिपयले दोस्रो भाषामा पनि राई लेखाएको भन्दै सामाजिक सञ्जालमा खुलाइरहेका छन्। यसले हाम्रो समग्र मातृभाषाको तथ्यांकमै प्रश्न उठाउँछ। त्यति मात्रै होइन, मातृभाषाप्रति तथ्यांक विभागको दृष्टिकोण, विश्लेषण र अध्ययनमै खोट देखिन्छ। राई जाति हो, भाषा होइन भन्ने तथ्य छर्लंग हुँदाहुँदै तथ्यांक विभाग अघिल्ला त्रुटि सच्याउन किन गम्भीर बनेन ? तथ्यांक सही निकाल्नु विभागको दायित्व होइन र ? यायोक्खाले हालै विभागलाई गरेको ध्यानाकर्षणपत्रमा लेखिएको छ, राई जातिको छुट्टै विशेष भाषा छैन। २६ भाषा अर्थात् थर (उपजाति) अनुसारको भाषा छ भन्ने तथ्य नै तथ्यांक विभागले जानकारी राख्दैन या स्विकार्दैन भने तथ्यांक विभागको तथ्यलाई कसले विश्वास गर्न सक्छ ? मातृभाषा, पुर्खाको भाषामा राई भाषाको समेत छुट्टै कोड निर्माण गरी समुदायलाई किन रणभुल्ल पार्न खोजिएको छ ? किन समुदायलाई खण्डित पार्न खोजिँदै छ ? सरकारी निकायकै तथ्यांक फरकफरक देखिनुले समन्वय अभाव देखिन्छ। सरकारले गरेको सूचीकरण र तथ्यांक विभागको जातजातिको सूचीकरणबीच मेल पनि खाँदैन। राई जातिभित्रकै वाम्बुले भाषालाई जनगणनाको प्रश्नावलीमा याम्बुले लेखेको पाइएको छ। यसबारे सम्बद्ध भाषिक संस्थाले आपत्ति जनाएपछि सच्याउने प्रतिबद्धता विभागले जनाएको छ। राष्ट्रिय जनगणना २०७८ को मुख्य प्रश्नावलीको व्यक्तिगत खण्डको जनसांख्यिक विवरणको भाषा (पुर्खाको भाषा, मातृभाषा, दोस्रो भाषा)को नाम र कोड नं ४३ मा वाम्बुले हुनुपर्नेमा याम्बुले भएकाले सबै गणकलाई सोहीबमोजिम सुधार गरी लगत (विवरण) संकलन गर्नु गराउनुहुन आदेशानुसार अनुरोध छ, तथ्यांक अधिकृत निराजन शर्माले प्रदेशजिल्ला जनगणना कार्यालयलाई पठाएको पत्रमा लेखिएको छ। यो त एउटा उदाहरण मात्रै हो। गणक हावी भएकादेखि अनेक गुनासा सार्वजनिक भइरहेका छन्। गणकले पेन्सिल प्रयोग गरिरहेको भन्दै असन्तुष्टिका स्वरहरू सुनिएका छन्। खासमा जनगणना अघि बढिसकेको यो बेला महोत्सवजस्तो हुनुपथ्र्यो। तर, यस्ता गम्भीर त्रुटिहरूले सही तथ्यांक आउनेमा आशंका उब्जाउँछन्। त्यसमाथि सरकारले गरेको सूचीकरण र तथ्यांक विभागको जातजातिको सूचीकरणबीच मेल पनि खाँदैन। आदिवासी जनजातिमा ५९ जाति सूचीकृत छन्। तर, यो सूचीमा नरहेकालाई पनि विभागले जातिमा सूचीकृत गरेको छ। त्यसमा पनि विभागले राई जातिभित्रका करिब दर्जन भाषिक समुदायलाई जातिको कोड दिएको देखिन्छ। सरकारी निकायकै तथ्यांक फरकफरक देखिनुले समन्वय अभाव देखिन्छ। यसरी जातजातिको संख्या १ सय २८ पुगेको छ। जसमा विदेशीको कोड ९९५ छ। भाषाको संख्या १ सय २३ छ। यसमा गोरखाबाट चुम्बा र नुब्री दुई जाति र भाषा थपिने देखिएको छ। उनीहरूलाई हाल कोड नदिए पनि पछि समेट्ने गरी विभागसँगको समन्वयमा गणकले विवरण लिइरहेको समाचार आएको छ। राई जातिको जनसंख्या २०६८ को जनगणनाले ६ लाख २० हजार ४ देखाएको थियो। जातजातिको विवरणमा यो १०औं नम्बरमा पर्छ। जसअनुसार साविक पूर्वाञ्चलमा ५ लाख १७ हजार २ सय ७८, मध्यमाञ्चलमा ९२ हजार ६६, पश्चिमाञ्चलमा ८ हजार १८ मध्यपश्चिमाञ्चलमा १ हजार ५ सय ३१ र सुदूरपश्चिमाञ्चलमा १ हजार १ सय ११ देखिन्छ। अघिल्लो जनगणनामा यो जातिको जनसंख्या ६ लाख ३५ हजार १ सय ५१ थियो। त्यो भनेको १० वर्ष अवधिमा १५ हजार १ सय ४७ जनसंख्या घट्नु हो। शीर्ष १० मा परेका अन्य जातजातिको जनसंख्या भने ७६ हजारदेखि ८ लाखसम्म वृद्धि भएको थियो। राई जातिको जनसंख्या भने फेरि नघट्ला भन्न सकिन्न। राज्यको नीति निर्माणमा सहयोग पुग्छ, जनगणनामा सहयोग गरौं : ओली (भिडियो) जनगणनाले देश विकासमा सहयोग पुग्छ : प्रधानमन्त्री देउवा (भिडियो) जनगणना महत्त्वपूर्ण राष्ट्रव्यापी कार्यक्रम हो, सफल बनाऔं : राष्ट्रपति राष्ट्रपति भण्डारीको पहिलो तथ्याङ्क लिएर राष्ट्रिय जनगणनाको सुरुवात राष्ट्रिय जनगणना : कोही नदोहोरियोस्, तथ्य नछुटोस् जनगणनाको प्रश्नमै प्रश्न"
प्रशंसा र सुनिरालाई उपाधि,"काठमाडौं : नेपालका प्रशंसा मोक्तान र सुनिरा थापाको जोडी काठमाडौंएसियन यू१४ र्याङकिङ टेनिस प्रतियोगिताअन्तर्गत सर्किट१ को गल्र्स डबल्समा पहिलो भएका छन्। नेपाल टेनिस संघद्वारा आयोजित प्रतियोगिताको फाइनलमा प्रशंसा र सुनिराको जोडीले नेपालकै जेनी खड्का र कर्मिस्था श्रेष्ठको जोडीलाई ६२, ६० सोझो सेटमा पराजित गर्दै उपाधि जितेका हुन्। यही स्पर्धाको ब्वाइजमा राजवीर प्रधान र दर्शिल श्रेष्ठको जोडीले बोरिस अधिकारी र निशाद जोशीको जोडीलाई ४६, ६३, १०२ को सेटमा हराउँदै फाइनलमा प्रवेश गरे। सुनिरा गल्र्स सिंगल्समा पनि फाइनलमा प्रवेश गरेकी छन्। सुनिराले शिभाली गुरुङलाई ६२, ६३ ले स्तब्ध गरिन्। सोही स्पर्धामा इभा अधिकारीले समृद्धि महर्जनलाई ४६, ६२, ६४ को सेटमा निराश पार्दै सेमिफाइनलमा स्थान सुरक्षित गरिन्। सातदोबाटोस्थित टेनिस कोर्टमा जारी प्रतियोगिताको ब्वाइज सिंगल्समा भारतका सिद्धार्थ जिबुले नेपालका निश्चल कायस्थलाई ४६, ६३, ७५, दर्शिल श्रेष्ठले वृजेश अर्याललाई ४६, ६२, ६१ र नेपालका सक्षमविक्रम शाहले भारतका अमिर मोहमद खान मजारीलाई ६४, ३६, ६२ ले पराजित गर्दै सेमिफाइनल स्थान बनाए।"
टीट्वेन्टी क्रिकेट शृंखला : नेपालको क्लिन स्विप,"काठमाडौं : कतारविरुद्धको तीन खेलको टीट्वेन्टी क्रिकेट शृंखला नेपालले क्लिन स्विप गरेको छ। बिहीबार भएको तेस्रो तथा अन्तिम खेलमा कतारलाई एक सय नौ रनले पराजित गर्दै नेपालले शृंखला ३० ले क्लिन स्विप गरेको हो। यसअधि मंगलबार भएको पहिलो खेल पनि नेपालले एक सय १९ रनको जित निकालेको थियो भने बुधबार भएको दोस्रो खेलमा कतारलाई ६१ रनले पराजित गर्दै एक खेल बाँकी छँदै शृंखला जितेको थियो। कतारको दोहास्थित वेस्ट एन्ड पार्क अन्तर्राष्ट्रिय क्रिकेट मैदानमा नेपालले दिएको एक सय ६५ रनको विशाल लक्ष्य पछ्याएको कतारले निर्धारित २० ओभरमा सात विकेट गुमाएर ५५ रन मात्र बनाउन सक्यो। कतारकी अलिना खानले सर्वाधिक १९ रन बनाइन्। यस्तै कप्तान आयशाले १३ रन बनाउँदा हिरल अग्रवालले ६ रनको योगदान दिइन्। उनीहरु बाहेक अरु खेलाडी लामो समयसम्म क्रिजमा टिक्न सकेनन्। नेपालका सबनम राई, सरस्वतीकुमारी चौधरी र कप्तान रुबिना क्षत्रीले एकएक विकेट लिए। कतारका चार खेलाडी रनआउट भएका थिए। यसअघि टस जितेर पहिले ब्याटिङ गरेको नेपालले निर्धारित २० ओभरमा तीन विकेट गुमाएर एक सय ६४ रनको विशाल योगफल खडा गरेको थियो। नेपालको विशाल योगफलमा सीता रानामगरले अविजित ८२ रनको अर्धशतकीय पालि खेलेकी थिइन्। उनले ७२ बलमा सात चौका हिर्काइन्। टीट्वेन्टी अन्तर्राष्ट्रिय क्रिकेटमा सीताको पहिलो अर्धशतक हो। यस्तै नेपालको भने तेस्रो अर्धशतक हो। यसअघि बुधबार कप्तान रुबिना क्षत्री र मंगलबार इन्दु बर्माले अर्धशतक बनाएका थिए। यसैगरी ज्योति पाण्डेले २४, सरिता मगरले अविजित १७, डोली भट्टले १२ र काजल श्रेष्ठले सात रन बनाए। नेपालले २२ रन अतिरिक्त रुपमा पाएको थियो। कतारकी एन्जेलिन मरे, साची ढाडवाल र कप्तान आयशाले एकएक विकेट लिए। यसअघि मंगलबार भएको पहिलो खेलमा नेपालले कतारलाई एक सय १९ रनले पराजित गरेको थियो। बुधबार भएको दोस्रो खेलमा ६१ रनको जित निकाल्दै महिला टोलीले पहिलो पटक टीट्वेन्टी अन्तर्राष्ट्रिय शृंखला जितेको थियो। आईसीसी महिला टीट्वेन्टी विश्वकपको एसियाली छनोटको तयारीका लागि नेपाली महिला टोलीले कतारसँग तीन खेलको टीट्वेन्टी शृंखला खेलेको हो। १४ सदस्यीय नेपाली टोली शुक्रबार संयुक्त अरब इमिरेट्स (यूएई) को दुबई प्रस्थान गर्नेछ। आईसीसी महिला टीट्वेन्टी विश्वकपको एसियाली छनोट खेल नोभेम्बर २२ देखि २८ सम्म दुबईमा आयोजना हुँदैछ। छनोटमा ६ टोलीको सहभागिता रहने छ। जसमा भुटान, हङकङ, कुवेत, मलेसिया, नेपाल र संयुक्त अरब इमिरेट्सले प्रतिस्पर्धा गर्ने छन्। प्रतियोगिताको शीर्ष स्थान हासिल गर्ने टोलीले ग्लोबल छनोट खेल्ने छ। नेपालले आईसीसी महिला टीट्वेन्टी विश्वकपको एसियाली छनोटको पहिलो खेलमा आगामी सोमबार मंसिर ६ गते हङकङको सामना गर्नेछ। यसैगरी मंसिर ७ भुटान, मंसिर ९ गते कुवेत, मंसिर १० गते मलेसिया र मंसिर १२ गते यूएईसँग प्रतिस्पर्धा गर्नेछ।"
लिगमा कतार एयरवेजको सहकार्य,"काठमाडौं : सहिद स्मारक ए डिभिजन लिग फुटबललाई कतार एयरवेजले मुख्य प्रायोजन गरेको छ। अखिल नेपाल फुटबल संघ (एन्फा) ले बुधबार कतार एयरवेजसँग मुख्य प्रायोजनको सम्झौता गरेको हो। एन्फा अध्यक्ष कर्माछिरिङ शेर्पा र कतार एयरवेजका कन्ट्री म्यानेजर मोहम्मद इमानले सम्झौतापत्रमा हस्ताक्षर गरेका थिए। ए डिभिजन लिगका लागि कतार एयरवेजले एन्फासँग एक लाख ५० हजार अमेरिकी डलरको सम्झौता गरेको हो। कतार एयरवेजले यसअघिको लिगमा समेत मुख्य प्रायोजन गरेको थियो। सम्झौतापछि बोल्दै कतार एयरवेजका कन्ट्री म्यानेजर मोहम्मद इमानले नेपाली फुटबलको विकासका लागि एन्फासँग सहकार्य गरेको बताए। कतार एयरवेज खेलकुदमा लगानी गर्ने ठूलो संस्था हो। हामीले विश्वका विभिन्न क्लब र संस्थासँग पनि सम्झौता गरेका छौं, उनले भने, यो सम्झौता नेपाली फुटबलको विकासका लागि हो। हामी नेपाली फुटबलको विकासका लागि सहयोग गर्न पाएकोमा खुसी छौ। एन्फा अध्यक्ष कर्माछिरिङ शेर्पाले कतार एयरवेजसँगको सम्झौता नवीकरण गर्न पाएकोमा खुसी व्यक्त गरे। आज हाम्रा लागि खुसीको दिन हो। हामीले कतार एयरवेजसँग फेरि सम्झौता नवीकरण गर्ने मौका पाएका छौं, अध्यक्ष शेर्पाले भने, नेपाली फुटबलको विकासमा सहकार्य गरेकोमा कतार एयरवेजलाई धन्यवाद दिन चाहन्छु। शीर्ष डिभिजनको लिग शुक्रबारबाट सुरु हुँदैछ। त्रिपुरेश्वरस्थित दशरथ रंगशालामा हुने उद्घाटन खेलमा सातदोबाटो युथ क्लब र फ्रेन्ड्स क्लबबीच प्रतिस्पर्धा हुनेछ। सातदोबाटो यसै सिजन ए डिभिजनमा बढुवा भएको हो। लिगमा १४ क्लबको सहभागिता रहने छ। लिगबाट दुई टोली बी डिभिजनमा घटुवा (रेलिगेसन) हुने छन्। फागुन १४ गतेसम्म सञ्चालन हुने लिगमा १३ चरणमा कुल ९१ खेल हुनेछ। ए डिभिजन लिग काठमाडौं उपत्यकाको तीन र पोखरा रंगशालामा पनि खेलाउने योजना एन्फाले बनाएको छ। काठमाडौंको दशरथ रंगशाला, सातदोबाटोस्थित एन्फा कम्प्लेक्स र ललितपुरकै च्यासल मैदानलाई लिगका लागि प्रयोग गर्ने तयारी एन्फाको छ। पोखरा रंगशालालाई भने मनाङ मस्र्याङ्दी क्लबले घरेलु मैदानका रुपमा प्रयोग गर्ने भएको छ। ए डिभिजन लिगको विजेताले ७५ लाख रुपैयाँ नगद पुरस्कार प्राप्त गर्नेछ। राखेप बोर्ड सदस्यलाई स्पष्टिकरण क्यानले सोध्यो चार खेलाडीसँग स्पष्टीकरण कतारविरुद्ध नेपालको फराकिलो जीत"
