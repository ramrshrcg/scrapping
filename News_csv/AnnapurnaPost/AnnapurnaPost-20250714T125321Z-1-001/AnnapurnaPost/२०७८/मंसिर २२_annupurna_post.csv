शीर्षक,विवरण
कांग्रेस महाधिवेशनमा २१ देशका पाहुना सहभागी हुने,"काठमाडौं: नेपाली कांग्रेसको १४औं महाधिवेशनमा सहभागी हुन २१ देशबाट पाहुना आउने भएका छन्। काठमाडौं जिल्ला कार्यसमितिका सचिव गोविन्द पुडासैनीले २१ देशका अतिथि महाधिवेशनमा सहभागी हुने बताए। 'अहिलेसम्म २१ देशका पाहुनाहरु महाधिवेशनमा सहभागी हुने तय भएको छ। यो संख्या थपघट हुनसक्छ,' उनले भने। मंसिर २४ गतेदेखि २७ गतेसम्म चल्ने महाधिवेशनका लागि काठमाडौंको भृकुटिमण्डमा मञ्च निर्माण भइरहेको छ। थ्रीडी मञ्चमा २५० जनासम्म अट्ने आयोजकले बताएको छ। ४० लाखमा निर्माण हुने मञ्चमा प्रमुख अतिथिदेखि कलाकारसम्मले आतिथ्य ग्रहण गर्नेछन्।"
"कांग्रेस १४औं महाधिवेशन कार्यतालिकामा हेरफेर, २७ गते ८ बजेदेखि मतदान","काठमाडौं: नेपाली कांग्रेसले १४औं महाधिवेशनको कार्यतालिका संशोधन गरेको छ। केन्द्रीय निर्वाचन समितिका संयोजक गोपालकृष्ण घिमिरेले प्रेस विज्ञप्ति जारी गर्दै कार्यतालिका संशोधन भएको जानकारी दिएको छ। संशोधित कार्यतालिका अनुसार मसिंर २४ गते १० बजे महाधिवेशन प्रतिनिधिहरुको नामावली प्रकाशन गरिनेछ। २५ गते विहान १० बजेदेखि साँझ ५ बजेसम्म उम्मेदवारी मनोनयन गर्दा र ५ देखि ७ बजेसम्म दाबी विरोध र जाँचबुझ गरिने संयोजक घिमिरले जानकारी दिएका छन्। त्यस्तै २५ गते बेलुका ७ देखि ९ बजेसम्म दाबी विरोध उपर निर्णय गरिने, राति ९ देखि १२ बजेसम्म उम्मेदवारको पहिलो नामावली प्रकाशन गरिने छ। त्यस्तै मंसिर २६ गते ११ बजेसम्म मनोनयन फिर्ता लिने समय तोकिएको छ। त्यसपश्चात सोही दिन १२:१५ बजे उम्मेदवारहरुको अन्तिम नामावली प्रकाशन गरिनेछ। घिमिरेका अनुसार मतदान मंसिर २७ गते विहान ८ बजेदेखि सुरु हुनेछ।"
१७ लाखसहित १६ जना पक्राउ,काठमाडौं: काठमाडौं महानगरपालिका१५ विजेश्वरीस्थित रिट्रिट अपार्टमेन्टको तेस्रो तलामा कौडा खेलिरहेको अवस्थामा १६ जना पक्राउ परेका छन्। पक्राउ पर्नेमा काठमाडौँ कालिमाटी बस्ने भोजपुरका अरुण गाउँपालिका१ घर भएकी विनिता परियारलगायत १६ जना रहेको महानगरीय प्रहरी परिसर काठमाडौँले जनाएको छ। उक्त अपार्टमेन्टमा कौडा खेलिरहेको भन्ने सूचनाका आधारमा महानगरीय प्रहरी वृत्त स्वयम्भुबाट खटिएको प्रहरीले उनीहरुलाई गए राति रु १६ लाख ९० हजार ५०० र १६ थान कौडासहित पक्राउ गरिएको हो। यस सम्बन्धमा प्रहरीले थप अनुसन्धान गरिरहेको प्रहरी प्रधान कार्यालयले जनाएको छ।
"जापानमा बन्यो भाइरस पत्ता लगाउने मास्क, समलिङ्गी विहेलाई कानुनी मान्यता","टोक्योः जापानका वैज्ञानिकहरुको एक टोलीले भाइरस पत्ता लगाउने मास्क बनाएका छन्। कोरोना भाइरस भए नभएको पत्ता लगाउने गरी पश्चिम जापानस्थित क्योटो प्रिफेक्चरल युनिभर्सिटीका वैज्ञानिकहरुको टोलीले सो मास्क बनाएका हुन्। आफूमा कोरोना भाइरस संक्रमण भए नभएको सो मास्कले पत्ता लगाउने वैज्ञानिकहरुको दाबी छ। यदि संक्रमण भएमा सो मास्कले चम्किलो अल्ट्राभायालेट रंगमा भाइरस देखाउने बताइएको छ। टोलीको नेतृत्व गरेका ५२ वर्षीय वैज्ञानिक यासुहायरो सुकामोतोले सो मास्क लगाउने व्यक्ति आफू कोरोना संक्रमित भएनभएको सहजै थाहा हुने दाबी गरेका छन्। सो मास्कको सफल परीक्षण भइसकेको र आगामी वर्षको सुरुवातमै सरकारबाट सो मास्क प्रयोगको अनुमति पाउने आशा वैज्ञानिकहरुले गरेको क्योडो न्युजमा समाचार छ। १६ वर्षपछि जर्मनमा नयाँ चान्स्लर बर्लिनः करिब १६ वर्षपछि जर्मनले नयाँ चान्स्लर पाएको छ। १६ वर्ष लामो एन्जेला मर्केल युगको अन्त्यसँगै सोसल डेमोक्रेट्सका ओलाफ स्कोल्जलाई जर्मनीले नयाँ चान्स्लरको रुपमा पाएको हो। उनलाई बन्डेस्ट्यागको तल्लो सदनले नयाँ चान्स्लरको रुपमा चयन गरेको हो। सांसदहरुले बुधबार उनलाई जर्मनको नयाँ चान्स्लरको रुपमा चयन गरेसँगै उनले पदभारसमेत ग्रहण गरिसकेका छन्। ओलाफ जर्मनको नयाँ चान्स्लर बनेसँगै करिब १६ वर्ष लामो समयसम्म जर्मनको नेतृत्व गरेकी एन्जेला मर्केल युगको समाप्तीको घोषणा गरिएको छ। ६३ वर्षीय स्कोल्जले मर्केलको समयमा भाइस चान्स्लर र अर्थमन्त्रीको रुपमा काम गरेका थिए। समलिङ्गी विहेलाई कानुनी मान्यता एन्टोफागास्ताः दक्षिण अमेरिकी मुलुक चिलीले समलिङ्गी विवाहलाई कानुनी मान्यता दिएको छ। मंगलबार कंग्रेसको दुवै सदनले भारी मतका साथ भोट खसालेपछि सो बिवाहले कानुनी मान्यता पाएको हो। चिलीको सिनेटबाट सो विहेको पक्षमा ८२ भोट खसेको थियो भने त्यसको विपक्षमा जम्मा २० भोट खसेको थियो। चिलिले समलिङ्गी विहेलाई कानुनी मान्यता दिएको भन्दै सो दिनलाई सदनका सदस्यहरुले ऐतिहासिक दिन भनेका छन्। समलिङ्गी विहेले कानुनी मान्यता पाएसँगै अब चिलीका समलिङ्गी दम्पतिहरुले सन्तान एडप्ट गर्नसमेत पाउनेछन्। सन् १९९१ देखि समलिङ्गी विवाहको माग गरिँदै आएको चिलीमा हालसम्म सो विहेले कानुनी मान्यता पाएको थिएन। अष्ट्रेलियाले पनि बेइजिङ ओलम्पिक्स बहिष्कार गर्ने क्यानबेराः अष्ट्रेलियाले पनि चीनको राजधानी बेइजिङमा हुने सितकालीन ओलम्पिक्स खेलकुद बहिष्कार गर्ने भएको छ। अमेरिकाको कदम पछ्याउँदै अष्ट्रेलियाले बुधबार कूटनीतिकरुपमा सो खेलकुद बहिष्कार गर्ने निर्णय गरेको हो। अष्ट्रेलियाका प्रधानमन्त्री स्कट मोरिसनले बुधबार चीनसँगको सम्बन्धलाई थप जोखिमपूर्ण बन्न नदिन आफू पनि अमेरिकाको निर्णयसँग सामेल भइ बेइजिङमा हुने सितकालीन ओलम्पिक्स बहिष्कार गर्ने बताएका छन्। अष्ट्रेलियाली सरकारका अधिकारीहरु सो खेलकुदमा सहभागी हुन बेइजिङ नपुगे पनि अष्ट्रेलियाली खेलाडीले भने सो प्रतिस्पर्धामा भाग लिनेछन्, मोरिसनले रिपोटरहरुसँग भनेका छन्। अमेरिकाले सोमबार सितकालीन बेइजिङ ओलम्पिक्स कूटनीतिकरुपमा बहिष्कार गर्ने घोषणा गरेको थियो। चीनमा मानव अधिकारसम्बन्धी विषयबारे चिन्ताका कारण सो प्रतियोगितामा आधिकारिक प्रतिनिधि नपठाउने निर्णय गरेको अमेरिकी पक्षले जनाएको थियो। पत्रकारलाई बन्दी बनाउनेमा चीन संसारकै ठूलो मुलुक बेइजिङः पत्रकारलाई बन्दी बनाउनेमा चीन सबैभन्दा अगाडि रहेको एक रिपोर्टले देखाएको छ। रिपोटर्स विदआउट बोडर्स (आरएसएफ) को एक रिपोर्टले सो तथ्य देखाएको हो। आरएसएफकाअनुसार चीनले हालः कम्तीमा १२७ संबाददाताहरुलाई बन्दी बनाएर हिरासतमा राखेको छ। चीनले पत्रकारिताविरुद्ध विश्वव्यापीरुपमा दमनको अद्भूत अभियान सञ्चालन गरेको समेत सो रिपोर्टले उल्लेख गरेको छ। चीनले समाजमा विभिन्न समस्या खडा गरेको आरोपमा विभिन्न संबाददाता विशेषगरी नागरिक पत्रकारहरुलाई पक्राउ गर्दै आएको बताइएको छ। विश्व कोरोना भाइरस महामारीले प्रेसमाथि झनै ठूलो अंकुश लगाएको समेत आरएसएफको रिपोर्टमा उल्लेख छ। सन् २०२० मा उहानमा कोभिड १९ संकटको रिपोर्टिङ गरेकै आधारमा १० भन्दा बढी पत्रकारहरुलाई चीनले थुनामा राखेको छ। चीन सरकारविरुद्ध आवाज उठाउने र त्यहाँका उत्पीडित एवं दमनमा परेका समुदायको आवाज उठाउने पत्रकारहरुलाई चीनले बन्दी बनाउने गरेको रिपोर्टमा उल्लेख छ। म्यानमार सेनामाथि १३ गाउँलेलाई गोली हानेर जलाएको आरोप मोन्यावाः म्यानमार सेनाले एउटै गाउँका १३ स्थानीय बासिन्दालाई गोली हानेको र उनीहरुलाई एकमुष्ट जलाएको आरोप त्यहाँका सैनिकमाथि लागेको छ। मोन्यावा शहरनजिकैको गाउँमा आक्रमण गरेको सेनाले एउटै गाउँका १३ वासिन्दाको क्रूरतापूर्वक हत्या गरेको आरोप लागेको हो। सेनाले गोली हानी हत्या गरेका उनीहरुको शव मंगलबार फेला परेको स्थानीय मिडियामा खबर छ। सेनाले ६ पुरुष र पाँच किशोरकिशोरीलाई गोली हानेको र घटनास्थलमै उनीहरुको शरीरमा आगो लगाएको स्थानीयले बताएका छन्। सो घटनाबारे म्यानमार सेनाले हालसम्म कुनै प्रतिक्रिया नजनाएको अन्तर्राष्ट्रिय मिडियामा खबर छ। गत फेब्रुअरीमा म्यानमार सेनाले शैन्य 'कू' लागू गरेपछि हालसम्म सेनाले कम्तीमा १३ सयभन्दा बढी निर्दोष नागरिकको हत्या गरेको छ भने १६ हजार ६ सयलाई पक्राउ गरी थुनामा राखेको बताइएको छ। पाकिस्तानमा वर्षेनि हजारौं अल्पसंख्यक युवती बन्धकमा इस्लामाबादः पाकिस्तानमा धार्मिक अल्पसंख्यक समुदायका हजारौं युवतीहरु बन्धकमा पर्ने गरेको खुलेको छ। पाकिस्तानमा रहेका धार्मीक अल्पसंख्यक समूह हिन्दू र क्रिष्चियन धर्मका वर्षेनि हजारौं युवतीहरु बन्धकमा पर्ने गरेको नयाँ रिपोर्टले खुलाएको हो। बेलायतीद्वारा सञ्चालित अल पार्टी पार्लियामेन्ट्री समूहको इस्लाम खबरमा हालै प्रकाशित समाचारअनुसार वर्षेनि हजारौं अल्पसंख्यक समुदायका युवतीलाई बन्धक बनाइ जबरजस्ती इस्लाम धर्ममा परिणत गर्ने गरेको पाइएको छ। हालः करिब ६ हजार ७५४ महिलालाई पञ्जाव प्रान्तमा बन्धक बनाएर राखिएको रिपोर्टमा उल्लेख छ। जसअनुसार १२ देखि २५ वर्ष उमेर समूहका धार्मिक अल्पसंख्यक समूहका युवतीहरु बन्धकमा पर्ने गरेको बताइएको छ। पाकिस्तानको कूल जनसंख्यामध्ये १६० प्रतिशत क्रिष्चियन र करिब १५९ प्रतिशत हिन्दू जनसंख्या रहेको छ। त्यसबाहेक पाकिस्तानमा बौद्ध, शिख र कलश धर्मावलम्बीहरुसमेत रहेको बताइन्छ। युरोपमा ५१४ उमेर समूहका बालबालिकामा कोभिड संक्रमण बढी जेनेभाः युरोपमा ५ देखि १४ उमेर समूहका बालबालिकामा कोभिड संक्रमण दर सबैभन्दा बढी रहेको तथ्य सार्वजनिक भएको छ। विश्व स्वास्थ्य संगठन (डब्ल्युएचओ)ले मंगलबार तथ्यांक सार्वजनिक गर्दै सो तथ्य देखाएको हो। डब्ल्युएचओको क्षेत्रीय निकाय युरोपका निर्देशक ह्यान्स क्लजले विगत दुई महिनामा युरोपका विभिन्न ५३ वटा मुलुकमा अन्य उमेर समूहका मानिसको तुलनामा ५ देखि १४ उमेर समूहका बालबालिकामा कोभिड संक्रमण दर उच्च रहेको बताएका छन्। एक रिपोर्ट सार्वजनिक गर्दै उनले बालबालिकामा कोभिडविरुद्धको खोप अति नै आवश्यक रहेको तर्कसमेत गरेका छन्। बालबालिकामा कोभिड संक्रमण दर उच्च हुनुको मुख्य कारण बालबालिकाका अभिभावक र बालबालिकाको खेल्ने उमेर रहेको उनले बताएका छन्। सुडानको जातीय हिंसामा मर्नेको संख्या १ सय नाघ्यो खार्तुमः सुडानको वेस्ट डार्फर राज्यमा दुई जातीय समुदायबीच हिंसा भड्किदा मर्नेको संख्या १ सय नाघेको छ। अरब जाति र अफ्रिकन मसालित समुदायबीच हिंसा भड्किदा बुधबारसम्म मर्नेहरुको संख्या एक सय नाघेको हो। सो हिंसा डार्फरको क्रेइनिक क्षेत्रमा भएको बीबीसीले जनाएको छ। सशस्त्र समूहले क्रेइनीकको पश्चिमी गाउँमा आक्रमण गरेपछि हिंसा सुरु भएको प्रत्यक्षदर्शीहरुले बताएका छन्। संयुक्त राष्ट्रसंघकाअनुसार सो हिंसापछि हजारौं स्थानीयले भागेर ज्यान बचाएका छन्। गत आइतबार सो क्षेत्रमा हिंसा सुरु भएको थियो। हिंसा सुरु भएको पहिलो दिन कम्तीमा ५५ मानिसको मृत्यु भएको थियो। पछिल्लो हिंसामा १ सयभन्दा बढी मानिस मारिएका छन् भने दर्जनौं हराइरहेको बताइएको छ। संयोजन : अस्मिता खड्का"
वृद्धवृद्धालाई भत्ता लिन सास्ती,"दाङ : जेष्ठ नागरिकका लागि सरकारले दिइरहेको सामाजिक सुरक्षा भत्ता बुझ्न सास्ती देखिएको छ। स्थानीय सरकारले नगद वितरण गर्दा अनियमितता बढेको भन्दै नगद दिन छोडेर केही वर्षअघिदेखि बैंक सिस्टम सुरु गरे पनि नागरिकलाई अहिले भत्ता बापतको रमम लिन समस्या र सास्ती हुन थालेको हो। चालु आर्थिक कार्तिक महिनासम्मको जेष्ठ नागरिक भत्ता दिन थालेपछि अहिले बैंकहरुमा वृद्धवृद्धाहरुको भीड छ। बैंकका चिसा सिडीमा जेष्ठ नागरिकहरु दिनभर लाइन बस्नुपर्ने बाध्यता छ। वृद्ध वृद्धालाई बैंक खातामा भत्ता जम्मा हुने भए पनि भत्ता फिर्ता हुने डरले कष्ट मोलेर सास्ती भोग्ने गरेका छन्। सामान्य बुझाइको कमीले भत्ता बुझ्न बृद्धवृद्धाहरुले सास्ती खेप्नु परेको छ। ग्रामीण क्षेत्रबाट आउने वृद्धवृद्धालाई एकपटक भत्ता लिन आउन दुई दिनसम्म लाग्ने र बैंकका पनि सहज रुपमा समयमै भत्ता पाउन गाह्रो भएको उनीहरुको भनाइ छ। तुलसीपुर क्षेत्रबाट ११ हजार ५ सय जनाले सामाजिक सुरक्षा भत्ता पाउने तथ्याङ्क स्थानीय सरकारसँग रहेको छ। अभिलेखीकरणको व्यवस्थापनदेखि भत्तालाई बैंक सिस्टममा व्यवस्थापन गरिएको तुलसीपुर उपमहानगरपालिकाका पञ्जीकरण शाखाका प्रमुख कृष्णबहादुर वलीले बताए। तुलसीपुर उपमहानगरपालिकाको १९ वटा वडाका सामाजिक सुरक्षा भत्ता बैंकमार्फत दिइराखिएको बताए। उनले नगरका ११ हजार ५ सयका लागि ३९४० करोड रुपैयाँ वितरण हुने बताए। जिल्लामा दुई अर्ब रुपैयाँ जति सामाजिक सुरक्षा भत्ता वितरण हुने गरेको छ। १० पालिका रहेको दाङमा ४ करोडदेखि ४४ करोडसम्म पालिका अनुसार सामाजिक सुरक्षा भत्ता वितरण हुन्छ। बैंकहरुले जेष्ठ नागरिकको अवस्था हेरेर सहज रुपमा सेवा दिइरहेको बताएका छन्। बैंकले सामाजिक उत्तरदायित्व अन्तरगत यो काम गरेको र यसलाई सहज र व्यवस्थित रुपमा लगिएको सिद्धार्थ बैंक तुलसिपुर शाखाका प्रबन्धक किरण आचार्य बताउँछन्। बैंकमा सास्ती पूर्वक आएको र यहाँ आएर भत्ता बुझ्न धौधौ भएको ९६ वर्षीय तुलसीपुरकी धनी खराल्नीले बताइन्। आफ्नो आधा शरीर नचल्ने भए पनि दुई जना सहयोगी ल्याएर बैंकमा भत्ता बुझ्न आएको उनको भनाइ छ। 'भत्ता लिन आउँदा धेरै गारो भएको छ' , उनले भनिन्, घरमै पाउने व्यवस्था भए कति सजिलो हुँदो हो। उनले जनप्रतिनिधिले गाउँ घरमै पुर्याउने व्यवस्था गरिदिनु पर्ने बताइन्। सामाजिक सुरक्षा भत्ता लिने नागरिक बैंकमा पुगेर घण्टौं लाइनमा बस्न बाध्य भएको वृद्धवृद्धाहरुको गुनासो छ। ७८ वर्षीय बलबहादुर परियारले जेष्ठ नागरिक घण्टौंसम्म लाइनमा बस्नुपर्दा दु:ख भएको गुनासो गरे। उनले सामाजिक सुरक्षा भत्ता लिनका लागि स्थानीय सरकार तथा बैंकले छुट्टै व्यवस्था गर्नुपर्ने र बसेकै ठाउँमा दिने व्यवस्था बनाउनु पर्ने बताए। उनीहरुले सकेसम्म सम्बन्धित वडा कार्यालयबाटै सामाजिक सुरक्षा भत्ता दिने व्यवस्था मिलाउन माग गरेका छन्। यदि त्यसो नभएको अवस्थामा बैंकमा पनि सामाजिक सुरक्षा भत्ता वितरणका लागि छुट्टै व्यवस्था गर्न माग गरेका छन्।"
अमेरिकी दूतावासद्वारा लोकतन्त्र शिखर सम्मेलनसम्बन्धी कार्यक्रम आयोजना,"काठमाडौं: नेपालस्थित अमेरिकी दूतावासले लोकतन्त्र शिखर सम्मेलनको पूर्वसन्ध्यामा आज एक कार्यक्रमको आयोजना गरेको छ। मङ्सिर २३२४ मा आयोजना हुने उक्त शिखर सम्मेलन एक विश्वव्यापी भर्चुअल सम्मेलन हो जसले लोकतान्त्रिक नवीनीकरणका लागि स्वीकारात्मक एजेन्डा तय गर्न सरकार, नागरिक समाज र निजी क्षेत्रका नेतृत्वलाई एकै ठाउँमा ल्याउने छ। उक्त कार्यक्रममा नेपालका लागि अमेरिकी राजदूत र्यान्डी बेरी, युएसएआइडीका नियोग प्रमुख सेपिडे केभानशाड, नेपाली नेतृत्वकर्ता, अधिकारकर्मी, नागरिक समाजका सदस्य र युवा अभियन्ताहरूले सामाजिक, राजनीतिक र आर्थिक समावेशीकरणका साथै लोकतान्त्रिक मुलुकहरूका अवसर र चुनौतीबारे चर्चा गरे। कार्यक्रमलाई सम्बोधन गर्दै राजदूत बेरीले हालैका वर्षहरूमा नेपालले हासिल गरेका उपलब्धिमाथि प्रकाश पार्दै भने, 'नेपाल धेरै अर्थमा यस क्षेत्र र विश्वकै निम्ति एउटा नमूनाको रूपमा रहेको छ। विगतको १५ वर्षभित्र नेपाल हिंसात्मक माओवादी द्वन्द्व, त्यसपछिको शान्ति प्रक्रिया, लोकतान्त्रिक शासनको पुनरागमन र नेपाललाई धर्मनिरपेक्ष, लोकतान्त्रिक र सङ्घीय व्यवस्थाको रूपमा परिभाषित गर्ने संविधानको अनुमोदन हुँदै अघि बढेको छ।' राजदूत बेरीले संयुक्त राज्य अमेरिकाको लोकतन्त्रको शक्तिको परीक्षण र पुनः पुष्टि गरेका ऐतिहासिक र हालसालका घटनाहरूका बारेमा पनि चर्चा गरे। अमेरिकी राष्ट्रपति जो बाइडेनले मानवअधिकार दिवस पहिलो लोकतन्त्र शिखर सम्मेलनको आयोजना गरेर मनाउँदैछन्। यो शिखर सम्मेलन लोकतान्त्रिक देशहरूका यी तीन स्तम्भ र साझा मूल्यहरूमा केन्द्रित हुनेछः भ्रष्टाचारविरुद्ध लडाइँ, अधिनायकवादको प्रतिकार र मानव अधिकारको प्रवर्द्धन। राष्ट्रपति बाइडेनको निमन्त्रणामा नेपालको प्रतिनिधित्व प्रधानमन्त्री शेरबहादुर देउवाले गर्ने कार्यक्रम छ।"
विपीन रावतको पाँच वर्षअघिको त्यो नेपाल भ्रमण,काठमाडौंः भारतको चिफ अफ डिफेन्स स्टाफ (सीडीएस) विपीन रावतको हेलिकोप्टर दुर्घटनामा मृत्यु भएको छ। रावतसहित उनकी श्रीमती मधुलिका रावतको पनि निधन भएको भारतीय रक्षामन्त्री राजनाथ सिंहले जानकारी दिएका छन्। विपीन रावत भारतीय स्थल सेनाध्यक्षको हैसियतमा करिब पाँच वर्षअघि नेपाल भ्रमण गरेका थिए। त्यतिबेला राष्ट्रपति विद्यादेवी भण्डारीले रावतलाई विसं २०७३ चैत १६ गते नेपाली सेनाको महारथीको दर्ज्यानी चिन्ह प्रदान गरेकी थिइन्। राष्ट्रपति भवन सितल निवासमा २०७३ चैत १६ गते आयोजित विशेष समारोहमा राष्ट्रपति भण्डारीले उनलाई मानार्थ महारथीको उपाधि प्रदान गरेकी थिइन्। नेपाल र भारतबीच एकअर्को मुलुकका सेना प्रमुखलाई मानार्थ महारथीको दर्जा प्रदान गर्ने चलन रहिआएको छ। तत्कालीन प्रधानसेनापति राजेन्द्र क्षत्रीको औपचारिक निमन्त्रणामा भारतीय सेनाध्यक्ष रावत २०७३ चैत १५ चार दिवसीय भ्रमणको सिलसिलामा नेपाल आएका थिए।
शिक्षक र विद्यालय कर्मचारीले गरे नगरपालिकामा तालाबन्दी,"जाजरकोट : बालविकासमा कार्यरत शिक्षक र कर्मचारीले वृद्धी तलब नपाएको भन्दै जाजरकोटको नलगाड नगरपालिकामा तालाबन्दी गरेका छन्। बालविकास कक्षामा कार्यरत शिक्षक र कर्मचारीले १५ हजार रुपैयाँ तलब पाउनु पर्ने माग गर्दै बुधबार तालबन्दी गरेका हुन्। केपी शर्मा ओली सरकारले प्रस्तुत गरेको बजेटमा विद्यालय कर्मचारी र बाल विकास शिक्षकको न्युनतम पारिश्रमिक १५ हजार पुर्याउने उल्लेख गरिएको थियो। २ हजार संघीय सरकारले थप्ने र ७ हजार पालिकाहरुले थपेर १५ हजार पुर्याउने भनिए पनि नलगाड नगरपालिकाले बजेट नभएको भन्दै थप सात हजार दिन नसक्ने जनाएपछि शिक्षक कर्मचारी आन्दोलनमा उत्रिएको बालविकास शिक्षिका सिर्जना खड्काले बताइन्। वित्तीय समानीकरणको बजेटबाट कुनै पनि तलव भत्तामा खर्च गर्न नमिल्ने भनी अर्थ मन्त्रालयबाट पत्र आएको आन्तरिक राजश्वमा ७ हजार दिन सकिने अवस्था नरहेपछि कार्यान्वयन नगरिएको नलगाड नगरपालिकाले जनाएको छ। बालविकास शिक्षिका र विद्यालय कर्मचारीले संघीय सरकारले बजेट वक्तव्यमा घोषणा गरे अनुसार तलब नलगाड नगरपालिकाले कार्यान्वयन नगरेसम्म आन्दोलन जारी राख्ने बताए। आन्दोलनमा उत्रिएका शिक्षक कर्मचारीले बुधबार नगरपालिका र शिक्षा युवा तथा खेलकुद शाखामा तालाबन्दी गरी नगरपालिकामा एक घन्टा धर्ना गरे, पालिकाका कर्मचारीलाई कार्यालयमा प्रवेश गर्न रोक लगाए। त्यस्तै बिहीबार नगरपालिका घेराउ, शुक्रबार हातमा कालो पट्टी बाँधी नगरपालिकामा धर्ना, आइतबार पालिकाका सबै विद्यालय बन्द गर्ने, सोमबार पालिकाका सबै वडा कार्यालयमा ज्ञापनपत्र बुझाइ कामकाज ठप्प पार्ने र मंगलबार २८ गतेदेखि पालिका भित्रका सबै विद्यालय अनिश्चित कालका लागि बन्द गर्ने नलगाड नगरपालिकाले गर्ने कुनै पनि कार्यक्रममा विद्यालयको सहभागिता नगर्ने गरी आन्दोलनका कार्यक्रम घोषणा गरिएको विद्यालय कर्मचारी डम्बर शाहीले बताए। बजेट अभावले संघीय सरकारले पठाएको भन्दा छुट्टै तलब नगरपालिकाले थप्न नसकिने नगरपालिकाका प्रमुख प्रशासकीय अधिकृत सुरेन्द्र सिंहले बताए। बालविकास शिक्षकले प्रतिमहिना ६ हजारका दरले तलब निकासा हुने गरेकोमा चालु आर्थिक वर्षमा बढेको दुई हजारसहित आठ हजार साउनदेखि बुझ्दै आएका छन्। तर उनीहरुले १५ हजार पाउनु पर्ने माग गरेका छन्। जिल्लाका भेरी नगरपालिका लगायत अन्य पालिकाले भने १५ हजारका दरले नै तलब भत्ता निकासा दिएका छन्।"
"एमाले केन्द्रीय कमिटी बैठक बस्दै, यी १५ एजेन्डामा छलफल हुने","काठमाडौं: नेकपा एमालेको नवनिर्वाचित केन्द्रीय कमिटीको दोस्रो बैठक मंसिर २५२६ गते बस्ने भएको छ। बैठक भक्तपुरस्थित जर्मन पार्टी प्यालेसमा हुने केन्द्रीय कार्यालय सचिव शेरबहादुर तामाङले जानकारी दिए। उनका अनुसार स्थायी कमिटी, पोलिटब्युरो गठन, जिल्ला र प्रदेश अधिवेशनको मिति निर्धारणलगायत बैठकका १५ एजेन्डा रहेका छन्। चितवनमा सम्पन्न दसौं राष्ट्रिय महाधिवेशनबाट ३०१ सदस्यीय नयाँ कमिटी गठन भएको छ। नवनिर्वाचित कमिटीको पहिलो बैठक चितवनमै बसेको थियो।"
विजय गच्छदारले देउवालाई भने मलाई उचित स्थान दिनुपर्छ,"काठमाडौं : नेपाली कांग्रेसका उपसभापति विजय कुमार गच्छदारले उपसभापति पदमा उम्मेदवारी दिने इच्छा देखाएका छन्। बुढानिलकण्डमा बुधबार बसेको संस्थापन पक्षको बैठकमा गच्छदारले प्रधानमन्त्री एवं पार्टी अध्यक्ष शेरबहादुर देउवासँग आफ्नो उम्मेदवारीबारे जानकारी गराएका हुन्। 'म उचित स्थानमा आउन चाहन्छु। तपाईँहरु सबैले सहयोग गर्नुहुन्छ भन्ने अपेक्षा छ,' सभापति देउवासँग उनले आग्रह गरेका थिए। त्यसअघि प्रधानमन्त्री देउवाले कुन कुन पदमा ककसले उम्मेदवारी दिने भन्ने जिज्ञासा राखेका थिए। गच्छदारको उचित स्थान भनेको उनी उपसभापतिमै दोहोरिनु हो। उनी निकट नेताहरुका अनुसार गच्छदारले उपसभासतिमा उम्मेदवारी दिनेछन्। उनका निकट कार्यकर्ताहरुले भोटका लागि लबिङसमेत गरिरहेका छने। बुढानिलकण्ठमा बसेको बैठकमा बालकृष्ण खाँण, ज्ञानेन्द्रबहादुर कार्की, विश्वप्रकाश शर्मा, एनपी साउद र रमेश लेखकले महामन्त्रीका लागि दाबी गरेका थिए। उनीहरु सबैले देउवासमक्ष आफ्नो दाबेदारी प्रस्तुत गरेका थिए। नेपाली कांग्रेसको सबै गुटमा आकांक्षीहरु धेरै भएपछि शीर्ष नेतालाई उम्मेदवार टुंग्याउन हम्मे हम्मे परेको छ। सभापतिसहित पदाधिकारीमा कुनै गुटले पनि उम्मेदवारी टुंगो लगाउन सकेको छैन। पौडेल समूहले उम्मेदवार टुंगो लगाउनकै लागि प्रकाशमान सिंहको निवास चाक्सिबारीमा बैठक बसेका छन्। पदाधिकारीका लागि उम्मेदवारको टुंगो लगाउनेबारे छलफल भइरहेको सहभागी नेताहरुले बताएका छन्।"
"पौडेल समूहको बैठक बिना निष्कर्ष सकियो, भोलि फेरि बस्ने",काठमाडौंः नेपाली कांग्रेसका वरिष्ठ नेता रामचन्द्र पौडेल पक्षका नेताहरुको चाक्सिबारीमा भएको बैठक बिना निष्कर्ष सकिएको छ। पदाधिकारीको टुंगो लगाउन नसकेपछि बैठक भोलि (बिहीबार)सम्मका लागि स्थगित भएको केन्द्रीय सदस्य गुरुराज घिमिरेले जानकारी दिए। सहमतिको प्रयासका लागि आकांक्षी नेताहरु र केन्द्रीय सदस्यहरु प्रकाशमान सिंह निवास चाक्सिवारी पुगेका थिए। बैठक बिहीबार विहान ८ बजे बस्ने छ।
भारतको चिफ अफ डिफेन्स स्टाफ विपीन रावतको हेलिकोप्टर दुर्घटनामा मृत्यु,"नयाँ दिल्ली: भारतको चिफ अफ डिफेन्स स्टाफ (सीडीएस) विपीन रावतको हेलिकोप्टर दुर्घटनामा मृत्यु भएको छ। रावतसहित उनकी श्रीमती मधुलिका रावतको पनि निधन भएको भारतीय रक्षामन्त्री राजनाथ सिंहले जानकारी दिएका छन्। उनले ट्वीट गर्दै हेलिकोपुटर दुर्घटनामा विपीन रावत, उनकी श्रीमती र अन्य ११ जनाको मृत्यु भएको जानकारी दिएका हुन्। रावत सवार हेलिकोप्टर आज तमिलनाडुको कुन्नुरमा दुर्घटना भएको थियो। भारतीय वायु सेनाको एमआइ१७भी५ को डबल इन्जिन रहेको हेलिकोप्टर दुर्घटना भएको थियो। यसबारे सरकारले आधिकारी धारणा सार्वजनिक गरेको छैन। सरकारले रावतलाई १ जनवरी २०२० मा पहिलो चिफ अफ डिफेन्स स्टाफमा नियुक्त गरेको थियो। वायु सेनाले दुर्घटनाको अनुसन्धान गर्न नर्देशन दिएको छ।              ,                                   ()  ,"
कांग्रेस १४औं महाधिवेशनको आचारसंहिता: व्यक्तिगत चरित्रमा लान्छना लगाउन नपाइने,"काठमाडौंः नेपाली कांग्रेसले आचार संहिता जारी गरेको छ। १४औं महाधिवेशनलाई मध्यनजर गर्दै आचारसंहिता जारी गरिएको हो। आचारसंहितामा आफ्नो उम्मेदवारीको प्रचार प्रसार गर्नुपर्दा भिजिटिङ कार्ड र सामान्य अपिल वितरण गर्न सकिने उल्लेख छ। कसैको पनि व्यक्तिगत चरित्रमा लान्छना लाग्नेगरी प्रचार प्रसार गर्न नपाइने आचारसंहिता बनाइएको छ। मर्यादित, अनुशासित र संयमित भई शान्तिपूर्ण तरिकाले निर्वाचन प्रचार प्रसार गर्न कांग्रेसले अनुरोध गरेको छ। आचारसंहितामा भनिएको छ, नेपाली काग्रेस केन्द्रीय कार्यालय, बीपी स्मृति भवन, ललितपुर र राष्ट्रिय सभा गृह, भकटी मण्डप, प्रदशनी मार्ग, यी दुई स्थान पार्टीको महाधिवेशनसंग सम्बन्धित स्थल रहेकोले उक्त दुई स्थानहरुको वरिपरि ५०० मिटर क्षेत्रभित्र निर्वाचनसँग सम्बन्धित कुनै पनि प्रकारको प्रचार सामग्रीः व्यानर, भित्तेलेखन, पोष्टर, तुल, पम्लेट इत्यादी टास्न एवं माइकिह गर्न समेत मनाही गरिएको छ। यस प्रकारका प्रचार सामाग्री उक्त निषेधित क्षेत्रभित्र टासिएको, राखिएको देखिएमा केन्द्रीय निर्वाचन समितिले हटाउने व्यहोरा समेत सबैलाई जानकारी गराइन्छ। निर्वाचनको क्रममा शान्ति सुव्यवस्था कायम गर्न गराउन र शान्तिपूर्वक मतदानमा संयमित भएर भाग लिन सबै महाधिवेशन प्रतिनिधिहरुलाई अनरोध गरिन्छ। मतदानस्थलभित्र (भृकुटी मण्डप राष्ट्रिय सभा गृह प्रवेश गर्दा मोबाईल फोन लिएर जान पाइने छैन, आचारसंहितामा उल्लेख छ। केन्द्रीय कार्य समितिका पदाधिकारी, केन्द्रीय सदस्य तथा महाधिवेशन प्रतिनिधि, पार्टीका शुभेच्छुक समर्थकहरुलाई मध्यनजर गर्दै आचार संहिता जारी गरिएको काग्रेंसको केन्द्रीय निर्वाचन समितिले जनाएको छ।"
"नेपालमा थप २८० जनामा कोरोना संक्रमण, दुई जनाको मृत्यु",काठमाडौं: नेपालमा थप २८० जनामा कोरोना संक्रमण देखिएको छ। देशभरि १२ हजार १७४ जनाको नमूना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जानकारी दिएको छ। मन्त्रालयका अनुसार पीसीआर परीक्षणबाट २५५ र एन्टिजेन परीक्षणबाट २५ जनामा संक्रमण देखिएको थियो। त्यस्तै पछिल्लो २४ घन्टामा ३६६ जना संक्रमित कोरोनामुक्त भएका छन् भने थप दुई जना संक्रमितको मृत्यु भएको छ। नेपालमा हालः ६२३९ जना सक्रिय संक्रमित रहेको मन्त्रालयले जनाएको छ।
को हुन् भारतको चिफ अफ डिफेन्स स्टाफ विपीन रावत?,"काठमाडौंः भारतको चिफ अफ डिफेन्स स्टाफ (सीडीएस) विपीन रावतको हेलिकोप्टर दुर्घटनामा मृत्यु भएको छ। रावतसहित उनकी श्रीमती मधुलिका रावतको पनि निधन भएको भारतीय रक्षामन्त्री राजनाथ सिंहले जानकारी दिएका छन्। को हुन् विपिन रावत? दर्शनशास्त्रमा विद्यावारिधि गरेका विपिन रावत नेपाली सेनाका मानार्थ महारथी हुन्। राष्ट्रपति विद्यादेवी भण्डारीले भारतको स्थाल सेनाध्यक्ष हुँदा विसं २०७३ चैत १६ गते नेपाली सेनाको मानार्थ सेनाध्यक्षको दर्ज्यानी दिएकी थिइन्। प्रधानमन्त्री नरेन्द्र मोदीले रावतलाई भारतको चिफ अफ डिफेन्स स्टाफ (सीडीएस) बनाएका थिए। उनले भारतीय सेनालगायत अन्य सुरक्षा फौजको नेतृत्व गर्दै आएका थिए। भारतको उत्तराखण्डस्थित गढवाल जिल्लाको पाउरीमा जन्मिएका रावत भारतको ६ औं स्थल सेनाध्यक्ष भएका थिए। लेफ्टिनेन्ट जनरल लक्षुसिंह रावतका छोरा विपीन आफ्ना पिताले सेवा गरेको ११ गोर्खा राइफलको पाँचौं बटालियनमा सन् १९७८ को १६ डिसेम्बरमा सैन्य सेवामा प्रवेश गरेका थिए। रावतले देहरादुन, सिमलाको भारतीय सैन्य एकेडेमीमा अध्ययन गरेका थिए। चिनियाँ जनमुक्ति सेनासँग लडेका र अमेरिकामा पढेका रावत सैन्य सञ्चार रणनीतिका विज्ञ हुन्। रावतले अमेरिकामा उच्च शिक्षा हासिल गरेका थिए। सैन्य सञ्चार रणनीतिको अनुन्धानमा चौधरी चरणसिंह विश्वविद्यालय मेरुतबाट दर्शनमा विद्यावारिधि रावतले कंगोमा शान्ति स्थापना गर्न, चीनसँगको लडाइँ, भारतको मणिपुरमा क्रियासिल पृथकतावादीसँगको लडाइँमा नेतृत्वदायी भूमिका निर्वाह गरेका थिए। आफ्नो सैन्य जीवनमा रावतले थुप्रै पुरस्कार पनि प्राप्त गरेका छन्। उच्च हिमाली क्षेत्रको लडाइँ लड्न सिपालु थिए। भारतीय स्थल सेनाध्यक्ष दलवीर सिंहले अवकास पाएपछि रावतले भारतीय स्थल सेनाध्यक्षको जिम्मेवारी पाएका थिए। सन् २०१६ को जनवरी १ देखि दक्षिण कमान्डको प्रमुख भएर काम गरेका रावत सन् २०१६ को सेप्टेम्बर १ देखि उपप्रधानसेनापतिको हैसियतमा काम गर्दै आएका थिए। एन्टी विशिष्ट सेवा, युद्ध सेवा, सेना र विशिष्ट सेवा मेडल प्राप्त गरेका रावतले सन् १९८६ मा सुम्डुरोगं चु उपत्यकामा तत्कालीन महासेनानीको हैसियतमा चिनियाँ जनमुक्ति सेनाविरुद्ध लडाइँ लडेका थिए।"
आन्तरिक रोजगारी खोज्न कार्यदल गठन,"काठमाडौं : सरकारले आन्तरिक रोजगारी खोज्न कार्यदल गठन गरेको छ। श्रम, रोजगार तथा सामाजिक सुरक्षा मन्त्रालयले आन्तरिक रोजगारको व्यवस्थापन गर्न कार्यदल गठन गरेको हो। विभिन्न मन्त्रालय र मातहतका निकायले दिँदै आएका सीप विकाससँग सम्बन्धित तालिम एकीकृत संरचनामार्फत संचालन गर्न सम्भावना र चुनौतिबारे अध्ययन गर्न कार्यदल बनाइएको हो। उस्तै प्रकृतिका तालिम फरकफरक निकायबाट संचालन हुने, एउटै व्यक्तिले विभिन्न तालिम लिने तर काम नपाउने समस्या रहेकाले त्यसको समाधानका लागि मन्त्रालयले अध्ययन कार्यदल गठन गरेको हो। व्यावसायिक तथा सीप विकास तालिम प्रतिष्ठानका कार्यकारी निर्देशक बद्रीनाथ अधिकारीको संयोजकत्वमा विभिन्न मन्त्रालय र राष्ट्रिय योजना आयोगका प्रतिनिधि सम्मिलित ६ सदस्यीय कार्यदल गठन गरिएको छ। कार्यदललाई १५ दिनभित्र प्रतिवेदन पेश गर्न जिम्मा दिइएको छ। अहिले छोटो समयका तालिम धेरै वटा निकायले संचालन गरिरहेका छन्। कार्यदलले तालिम कार्यक्रम साविककै संरचनामार्फत वा नयाँ संरचनामार्फत बनाउने भन्नेबारे सुझाव दिनेछ। देशभित्र रोगजारीको अवसर वृद्धि गर्ने, स्वरोजगारीका लागि प्रोत्साहित गर्न तथा सम्मानजनक वैदेशिक रोजगारीका लागि प्रतिस्पर्धी तथा सीपयुक्त जनशक्ती तयार गर्न आवश्यक योजनाको बारेमा पनि कार्यदलले अध्ययन गर्ने छ। यस्तै मन्त्रालय र मातहतका निकायहरुको संगठनात्मक संरचनाको अवस्थाबारे अध्ययन गर्न पनि कार्यदल बनाइएको छ। कार्यदलले वैदेशिक रोजगारी तथा श्रम कार्यालय सहित मातहतका निकायको कार्यबोझ, कार्य प्रगति र सुधारका सम्भावनाको अध्ययन गर्नेछ। मन्त्रालयका सहसचिव रामचन्द्र ढकालको संयोजकत्वमा गठित ६ सदस्यीय कार्यदलले वैदेशिक रोजगार तथा श्रम कार्यालयका समस्या, चुनौती र समाधानका उपायबा साथै श्रम सहचारी नियुक्ति मापदण्डबारे पनि सुझाव पेश गर्नेछ। कार्यदललाई १५ दिनको समय दिइएको छ। यसका साथै वैदेशिक रोजगार व्यवस्थापन तथा समग्र कार्यप्रणाली व्यवस्थित गर्न सहसचिव शेषनारायण पौडेलको संयोजकत्वमा सात सदस्यीय कार्यदल गठन गरिएको छ। कार्यदलले वैदेशिक रोजगार नीति तथा कार्ययोजना पुनरावलोकन र प्रभावकारी कार्यान्वयनको लागि सुझाव दिनेछ। वैदेशिक रोजगारीकासमस्या र चुनौतीको उचित सम्बोधन र व्यवस्थापन गर्न सुझाव दिने छ।"
"परिसूचक २५ सय मुनि झर्यो, कारोबार रकम साढे दुई अर्बमा खुम्चियो","काठमाडौं : सेयर कारोबारको चौथो दिन बुधबार नेप्से परिसूचक दोहोरो अंकले घटेको छ। यसदिन नेप्से ५३०९ अंकले घटेर २४ सय ५५८१ विन्दुमा झरेको छ। यसदिन २२६ कम्पनीको ६५ लाख ६० हजार ९४७ कित्ता सेयर २ अर्ब ६६ करोड ३९ लाख ९ हजार ६२० रुपैयाँमा खरिद बिक्री भयो। यस्तै ठूला कम्पनीको सेयर मापन परिसूचक सेन्सेटिभ इण्डेक्स पनि ९ अंक बढीले घटेको छ। कारोबारमा आएका १३ वटै समूहको परिसूचक ओरालो लागेको छ। यसदिन व्यापार, डेभलपमेन्ट बैंक र जलविद्युतको सेयर मूल्य सर्वाधिक घटेको छ। ट्रेडिङको ३७३, डेभलपमेन्ट बैंकको ३३१ र जलविद्युतको ३१२ प्रतिशतले सेयर मूल्य घटेको हो। यस्तै, उत्पादन समूह, निर्जीव विमा, होटल तथा पर्यटन, लघुवित्त, जीवन विमा, उत्पादनको २ प्रतिशत बढिले सेयर घट्दा बैंकिङ, अन्य समूहको १ प्रतिशतले बढिले मूल्य ओरालो लागेको छ। सामूहिक लगानी कोषको भने ०७५ प्रतिशतले मूल्य घटेको छ। यसदिन कुनै पनि कम्पनीको सेयर मूल्य सकारात्मक सर्किट ब्रेक लेभलमा कारोबार भएन। नेप्से घटेपनि सात कम्पनीको मूल्य १ प्रतिशतभन्दा बढीले बढेको छ। कारोबार रकमका आधारमा नेसनल हाइड्रोपावर कम्पनी अग्रस्थानमा रह्यो। यसदिन सो कम्पनीको ११ करोड बढीको सेयर कारोबार भयो।"
आयोगले मेडिकल कलेजलाई फेरि भन्यो अतिरिक्त रकम उठाउन पाइँदैन,"काठमाडौं: मेडिकल कलेजहरुले अतिरिक्त शुल्क लिएपछि चिकित्सा शिक्षा आयोगले ध्यानाकर्षण गराएको छ। विद्यार्थीको शिक्षण सिकाइको लागि आयोगले निर्धारण गरेको भन्दा अन्य शीर्षकका रकम अनिवार्य नभएको स्पष्ट पारेको हो। आयोगले जारी गरेको सूचनामा भनिएको छ, शैक्षिक सत्र २०७७०७८ का लागि हाले विश्वविद्यालयमार्फत् विभिन्न शिक्षण संस्थामा भर्ना भएका विद्यार्थीहरु, अभिभावकहरु तथा सरोकारवालाहरुबाट शिक्षण संस्थाले आयोगले तोकेको शिक्षण शुल्कको अतिरिक्त अनिवार्य तिर्नुपर्ने गरी शुल्क निर्धारण गरेको भनी प्रमाणसहित यस आयोगमा उजुरी दिएको सन्दर्भमा विद्यार्थीको शिक्षण सिकाइको लागि आयोगले निर्धारण गरेको भन्दा अन्य शीर्षकका रकम अनिवार्य नभएको व्यहोरा सम्बन्धित सबैका लागि जानकारी गराइन्छ। शिक्षण शुल्क बुझाउँदा राष्ट्रिय चिकित्सा शिक्षा ऐन, २०७५ को दफा १८ बमोजम एक तिहाइ रकम पहिलो वर्ष विश्वविद्यालयमा र बाँकी रकम वार्षिकरुपमा किस्ताबन्दीमा शिक्षण संस्थामा बुझाउनुपर्ने व्यस्था रहेको पुनः स्मरण गराइन्छ, सूचनामा भनिएको छ। आयोगले कात्तिक २८ गते मेडिकल अध्ययनको शुल्क निर्धारण गरेको थियो। जसअनुसार उपत्यकाभित्र ४० लाख २३ हजार २ सय ५० र उपत्यका बाहिर ४४ लाख ३६ हजार २५ रुपैयाँ छ। तर, आयोगले निर्धारण गरेबाहेक पनि केही कलेजले विद्यार्थीहरूबाट ६ लाखसम्म शुल्क उठाएका छन्।"
"प्रेमीसँग मिलेर श्रीमानको हत्या, कारको डिक्कीमा शव बोकेर घुमे","भोपाल : भारत मध्य प्रदेशको राजधानी भोपालमा आफ्नो प्रेमीसँग मिलेर श्रीमतीले श्रीमानको हत्या गरेकी छिन् । उनले आफ्नो प्रेमीको साथमा पतिको शव कारको डिक्कीमा हालेर केहीबर घुमिइन्। पक्राउ परिन्छ भन्ने डर लागेपछि उनीहरुले प्रहरीसामु आत्मसर्मपण गरेका थिए । घटना मंगलबारको हो। अपरान्ह एक महिला प्रहरी चौकी पुगेर आफ्नो प्रेमीसँग मिलेर पतिको हत्या गरेको प्रहरीलाई बताएकी थिइन्। सुरुमा त प्रहरीले ती महिलाको कुरा सुनेर पत्याएनन् । लगत्तै प्रहरीले कारको डिक्की खोल्दा त्यहाँ रगतले लतपतिएको शव भेट्यो । प्रहरीले तत्काल ती महिला र उनको साथमा आएका व्यक्तिलाई पक्राउ गरी अनुसन्धान सुरु गरेको छ। संगीता नाम गरेकी ती महिलाले आफ्नो पतिले आफूमाथि शंका गर्ने र आफ्नो चरित्रमाथि प्रश्न उठाउन थालेपछि प्रेमीसँग मिलेर पतिको हत्या गरेको बयान प्रहरीसमक्ष दिएकी छन् । संगीता उनका छिमेकी पेशाले इन्जिनियर आशीष पाण्डेसँग प्रेममा थिइन् । उनले पाण्डेसँग मिलेर पति धनराजको हत्या गरेको प्रहरी अनुसन्धानले देखाएको भारतीय संचारमाध्यमहरुमा समाचार छ। आफ्नी पत्नीको पाण्डेसँग सम्बन्ध रहेको थाहा पाएपछि पतिपत्नीबीच झगडा भइरहन्थ्यो । त्यही कारण पत्नीले प्रेमिसँग मिलेर पतिको हत्या गर्ने योजना बनाएकी थिइन्। यसरी गरिन् पतिको हत्या हत्या गर्ने रात संगीताले श्रीमान् धनराजलाई काडाँ पानी बनाएर दिइन् । त्यसमा पतिले थाहा नपाउने गरी स्लीपिङ ट्यावलेटको १० गोली हालिदिइन् । त्यस पछि धनराज सुते र उनी मस्त निदाए। त्यसपछि संगीताले आफ्नो प्रेमी पाण्डेलाई घरमा बोलाइन् । पाण्डेले मस्त निदाइरहेका धनराजको टाउकोमा पटकपटक रड प्रहार गरेर हत्या गरे । हत्यापछि शव आफ्नो गाडीको डिक्कीमा राखे र दुवैजना मिलेर शव व्यवस्थापन गर्न खोजे । तर, उनीहरुले जसरी भएपनि प्रहरीले आफूहरुलाई पक्राउ गर्ने अनुमान गरे । त्यसपछि लगत्तै उनीहरुले प्रहरीसमक्ष आत्मसर्मपण गरे।"
कांग्रेस केन्द्रीय समितिको बैठक भोलि,"काठमाडौं : नेपाली कांग्रेसको केन्द्रीय समितिको बैठक भोलि बिहीबार बस्ने भएको छ । कांग्रेस प्रवक्ता विश्वप्रकाश शर्माका अनुसार बैठक बिहान ११ बजे केन्द्रीय कार्यालय सानेपामा बस्नेछ । आकांक्षीको संख्या बढि भएकाले कांग्रेसले केन्द्रीय नेतृत्व चयनका लागि उम्मेदवारको टुंगो लगाउन सकेको छैन। पदाधिकारीको टुंगो लगाउन बुधबार देउवा पक्षका आकांक्षीहरुको भेला भएको छ। भेलामा देउवाले आकांक्षीहरुलाई उम्मेदवारीको विषयमा क्लियर गर्न बताएका थिए। सहभागी आकांक्षीहरुले महामन्त्री, सहमहामन्त्री, केन्द्रीय सदस्यमा उम्मेदवारी दिने बताएका थिए। देउवा समूहमा अहिलेसम्म सभापतिमा कसैले आकांक्षा नदेखाए पनि पदाधिकारीमा भने आकांक्षीको व्यवस्थापन गर्न सकस भएको छ। कांग्रेस प्रवक्ता विश्वप्रकाश शर्माले पनि महामन्त्रीमा उम्मेदवारी दिने घोषणा गरेका छन्। महामन्त्रीमा भने देउवा समूहमा आकांक्षी धेरै छन्। गृहमन्त्री बालकृष्ण खाँण, सञ्चारमन्त्री ज्ञानेन्द्र कार्की, प्रवक्ता विश्वप्रकाश शर्मा, एनपी साउद र रमेश लेखक आकांक्षी छन्। संस्थापन र संस्थापन इतरपक्षले अझैं उम्मेदवारको टुंगो लगाउन सकेका छैनन्। दुवै पक्ष उम्मेदबारको टुंगो लगाउन आन्तरिक छलफलमा जुटेपनि साझा उम्मेदवार बनाउन सकेका छैनन्।"
जनक दरबारमा रामसीताको स्वयम्बर सम्पन्न (तस्बिरसहित),जनकपुरधाम : विवाहपञ्चमी महोत्सव अन्तर्गत भगवान् रामसीताको स्वयम्बर जनकपुरको बारहबिघा (रंगभूमी मैदान) मा सम्पन्न भएको छ। जानकी मन्दिरबाट निस्केको माता जानकी र राममन्दिरबाट निस्केको भगवान् रामको डोला लाखौं श्रद्धालुहरुको साथ रंगभूमी मैदानमा पुगी स्वयम्बर गरिएको हो। रामसीताको डोलाबिच स्वयम्बर सम्पन्न भएपछि बुधबार राती जानकी मन्दिरको भव्य मण्डपमा मैथिल विधिविधान अनुसार वैवाहिक कार्यक्रम हुने छ। स्वयम्बरमा सहभागी भएका श्रद्धालुहरुलाई नेपाली सेनाको हेलिकप्टरबाट पुष्पवर्षा गरिएको थियो।
त्रिविको निर्णयविरुद्ध विद्यार्थी आन्दोलित : ८ जना पक्राउ,"काठमाडौं : त्रिभुवन विश्वविद्यालय उपकुलपति कार्यालय अगाडिबाट ८ जना विद्यार्थीलाई प्रहरीले पक्राउ गरेको छ। त्रिविले करार शिक्षकलाई स्वतः स्थायी बनाउने निर्णय गरेको भन्दै त्यसको विरुद्ध आन्दोलनमा उत्रिएका विद्यार्थीलाई पक्राउ गरेको हो। आन्दोलनका क्रममा संयुक्त विद्यार्थी संगठनले त्रिवि उपकुलपति कार्यालय अगाडि घेराउ गर्न पुगेका थिए। उनीहरुलाई महानगरीय प्रहरी बृत्तमा राखिएको छ। पक्राउ पर्नेहरु विद्यार्थी नेताहरु मनीषा कार्की, समीर गौतम, शोमा बम, अनिल केसी, बीपीन बीक, रामनरेश यादव, प्रवीण दाहाल, तेजप्रसाद पोखरेल रहेका छन्। यसअघि त्रिभुवन विश्वविद्यालयमा करार सेवामा कार्यरत शिक्षक र कर्मचारीलाई बिना प्रतिस्पर्धा स्थायी गरेकोप्रति त्रिविका पाँच पुर्वउपकुलपतिहरुले विरोध गरेका थिए। त्रिविका पूर्वउपकुलपतिहरु केदारभक्त माथेमा, कमलकृष्ण जोशी, महेशकुमार उपाध्याय, हीराबहादुर महर्जन र नविनप्रकाश जंग शाहले बिहीबार विज्ञप्ति जारी गर्दै उक्त निर्णय बदर गर्न माग गर्दै विरोध जनाएका थिए।"
पत्रकारलाई बन्दी बनाउनेमा चीन संसारमै अगाडि,बेइजिङ : पत्रकारलाई बन्दी बनाउनेमा चीन सबैभन्दा अगाडि रहेको एक रिपोर्टले देखाएको छ। रिपोटर्स विदआउट बोडर्स (आरएसएफ) को एक रिपोर्टले सो तथ्य देखाएको हो ।आरएसएफकाअनुसार चीनले हाल कम्तीमा १२७ संवादातालाई बन्दी बनाएर हिरासतमा राखेको छ । चीनले पत्रकारिताविरुद्ध विश्वव्यापी रुपमा दमनको अद्भुत अभियान सञ्चालन गरेको समेत सो रिपोर्टले उल्लेख गरेको छ । चीनले समाजमा विभिन्न समस्या खडा गरेको आरोपमा विभिन्न संवादाता विशेषगरी नागरिक पत्रकारलाई पक्राउ गर्दै आएको बताइएको छ । विश्व कोरोना भाइरस महामारीले प्रेसमाथि झनै ठूलो अंकुश लगाएको समेत आरएसएफको रिपोर्टमा उल्लेख छ । सन् २०२० मा वुहानमा कोभिड १९ संकटको रिपोर्टिङ गरेकै आधारमा १० भन्दा बढि पत्रकारहरुलाई चीनले थुनामा राखेको छ । चीन सरकारविरुद्ध आवाज उठाउने र त्यहाँका उत्पीडित एवम् दमनमा परेका समुदायको आवाज उठाउने पत्रकारलाई चीनले बन्दी बनाउने गरेको रिपोर्टमा उल्लेख छ।
आफ्नै साथीबाट श्रेष्ठको हत्या,"भक्तपुर : राष्ट्रिय युवासंघ भक्तपुर जिल्ला कमिटीका सदस्य राजन श्रेष्ठको आफ्नै साथीहरुबाट हत्या भएको खुलेको छ। आर्थिक लेनदेनका कारण आफ्नै साथीको हत्या भएको प्रहरी स्रोतले बताएको छ। प्रहरीले हत्यामा संलग्न दुईजनालाई पक्राउ गरेको छ। उनको उपचारका क्रममा मंगलबार राति मृत्यु भएको थियो। उनीहरुले मंगलबार साँझ गठ्ठाघरबाट बालकोट जानेक्रममा हनुमन्ते खोला नजिक श्रेष्ठमाथि निर्घात कुटपिट गरेका थिए। महानगरीय प्रहरी वृत्तका प्रहरी नायव उपरीक्षक नरहरि रेग्मीले घटनाबारे थप अनुसन्धान भइरहेको बताए । रेग्मीले अन्नपूर्णसँग भने, शंकास्पद केहीलाई पक्राउ गरेका छौं। सोधेपुछ भइरहेको छ। प्रहरीले पक्राउ परेकालाई केहीबेरमा सार्वजनिक गर्दैछ। युवा संघका नेता श्रेष्ठको हत्यामा संलग्न दुईजना पक्राउ"
उम्मेदवार टुंगो लगाउन पौडेल समूहको बैठक चाक्सिबारीमा,"काठमाडौं: नेपाली कांग्रेसका वरिष्ठ नेता रामचन्द्र पौडेल पक्षका नेताहरुको बैठक प्रकाशमान सिंहको निवास चाक्सिबारीमा सुरु भएको छ। पार्टीको १४औं महाधिवेशनका लागि उम्मेदवारको टुंगो लगाउन बैठक बस्न लागेको हो। आकांक्षी नेताहरु सहमतिको प्रयासका लागि बैठक बसेको नेता गगन थापाले बताए। छलफल गरेर साझा उम्मेदवार तय गर्न नेताहरुलाई भनेका छौं। बैठकमा केन्द्रीय सदस्यहरु र वरिष्ठ नेताको सहभागी हुन्छ, उनले भने।"
"विपीन राउत चढेको भारतीय सेनाको हेलिकोप्टर दुर्घटना, ४ को मृत्यु",काठमाडौं : भारतको चिफ अफ डिफेन्स स्टाफ (सीडीएस) विपीन राउत चढेको हेलिकोप्टर दुर्घटनामा परेको छ। दुर्घटनामा ४ जनाको मृत्यु भएको भारतीय मिडियाले जनाएका छन्। राउत भारतीय सेनाका पूर्वस्थल सेनाध्यक्ष हुन्। हेलिकोप्टरमा १४ जना सवार रहेको बताइएको छ। उनी आफ्नी पत्नीका साथ वेलिंगटनमा हुने एक कार्यक्रममा सहभागी हुन जाँदै थिए। सो कार्यक्रममा रावतले लेक्चर दिने कार्यक्रम थियो। कुन्नुरको घना जंगलमा सेनाको हेलिकोप्टर दुर्घटना भएको हो। हेलिकोप्टरमा भारतीय सेनाका अधिकृत सवार थिए। तमिल नाडुको निलगिरी जिल्लाको कुन्नुरमा सेनाको हेलिकोप्टर दुर्घटना भएको हो।
हेमन्त र प्रेमले गरेका थिए युवासंघका नेता श्रेष्ठको हत्या,काठमाडौं : राष्ट्रिय युवासंघ भक्तपुर जिल्ला कमिटीका सदस्य राजन श्रेष्ठको हत्या हेमन्त श्रेष्ठ र प्रेम विक मिलेर गरेको खुलेको छ। उनीहरु दुवैजनामाथि प्रहरीले थप अनुसन्धान गरिरहेको छ। दुवैजना श्रेष्ठकै नजिकका साथी रहेको प्रहरी स्रोतले बताएको छ। आर्थिक लेनदेनका कारण उनीहरुले आफ्नै साथीको हत्या गरेको प्रहरी स्रोतले बताएको छ। उनीहरुले मंगलबार साँझ गठ्ठाघरबाट बालकोट जानेक्रममा हनुमन्ते खोला नजिक उनीमाथि निर्घात कुटपिट गरेका थिए। श्रेष्ठको उपचारका क्रममा मंगलबार राति मृत्यु भएको हो। महानगरीय प्रहरी वृत्तका प्रहरी नायव उपरीक्षक नरहरि रेग्मीले घटनाबारे थप अनुसन्धान भइरहेको बताए। पक्राउ परेका दुवैलाई सार्वजनिक गर्ने प्रहरीको तयारी छ। युवा संघका नेता श्रेष्ठको हत्यामा संलग्न दुईजना पक्राउ
कांग्रेस केन्द्रीय सदस्यमा स्याङ्जाका ५ आकांक्षी,"स्याङ्जा : जिल्ला र प्रदेशको निर्वाचन सकिएसँगै नेपाली कांग्रेसको महाधिवेशन प्रतिनिधिको ध्यान केन्द्रतर्फ सोजिएको छ। दुई समूह र प्यानलगतरुपमा चुनावी प्रतिस्पर्धामा उत्रेका स्याङ्जा कांग्रेसका आधा दर्जन युवाहरुले केन्द्रीय सदस्यमा उम्मेदवार दिने आकांक्षा सार्वजनिक गरेका छन्। ती मध्ये एक महिला नेतृसहित ५ जनाले आआफ्ना उम्मेदवार सार्वजनिक गरेका छन्। नेपाली कांग्रेसको १४ औं महाधिवेशनमा स्याङ्जाका सरस्वती अर्याल तिवारीले केन्द्रीय सदस्य पदमा उम्मेदवारी दिने भएकी हुन्। नेपाल महिला संघका केन्द्रीय उपसभापति एवं नेपाली कांग्रेस स्याङ्जाका महासमिति सदस्य समेत रहेकी तिवारीले आसन्न अधिवेशनमा केन्द्रीय सदस्य पदमा उम्मेदवारीको घोषणा गरेकी हुन्। विसं २०४४ सालदेखि नेपाल विद्यार्थी संघमा आवद्ध उनी २०५१ सालमा नेपाली कांग्रेसको क्रियाशिल सदस्य बनिन्। कांग्रेसको तल्लोतह नेपाल विद्यार्थी संघबाट राजनीति सुरु गरेकी उनले जिल्ला सदस्यहुँदै तरुण दलको केन्द्रीय सदस्य भइन्। तिवारीले तरुण दलमा रहेर विदेश विभागको समेत जिम्मेवारी सफलतापूर्वक पूरा गरेकी छन्। उनीसँग ११ वर्ष तरुण दलमा र ४ वर्ष महिला संघको पदमा रही काम गरेको अनुभव छ। विस २०६४, २०७० र २०७४ सालको विभिन्न निर्वाचनमा समानुपातिकतर्फको उम्मेदवार बन्ने अवसर पाएपनि सफलता भने मिलेन् उनलाई। स्पष्ट एवं प्रखर वक्ता तिवारीले विगत १२ औं, १३ औं र १४ औं अधिवेशनमा पनि सहभागी हुने मताधिकारसहित ३ पटक महासमिति सदस्य बन्न सफल भएकी छन्। जिल्लाबासीबीच लोकप्रिय तिवारीले तल्लोतहदेखि काम गरेको अनुभव र पार्टीमा निरन्तर क्रियाशील छन्। आफू जस्ता युवाहरुको आवाज प्रतिबिम्बित गर्नका लागि आफ्नो उम्मेदवारी केन्द्रीय सदस्यमा रहेको तिवारीले बताइन्। यसैगरी, नेपाली कांग्रेसका युवा नेता बिष्णु पौडेलले नेपाली कांग्रेसको १४ औँ महाधिवेशनमा केन्द्रीय सदस्य पदमा उम्मेदवारीको घोषणा गरेका छन्। पौडेल पनि नेपाल विद्यार्थी संघको जिल्ला र केन्द्रीय राजनीति हुँदै नेपाली कांग्रेसको पार्टी राजनीतिमा क्रियाशील छन्। पौडेल २०७४ सालको निर्वाचनमा स्याङ्जाको निर्वाचन क्षेत्र न २ को प्रदेशसभा क को प्रदेश सांसदको उपविजेता हुन। विद्यार्थी, तथा तरुणबीच लोकप्रिय छवि बनाएका पौडेलले केन्द्रीय समितिमा ४० वर्ष भन्दा कम उमेरका युवाहरुको सहभागिता अपरिहार्य भएको जनाउँदै आफ्नो उम्मेदवारी प्रस्तुत गरेको जनाए। यस्तै, स्याङ्जा महासमिति सदस्य एवं तरुण दलका पूर्व जिल्ला अध्यक्ष एवं केन्द्रीय सदस्य गोविन्द रानाभाटले पनि नेपाली कांग्रेसको केन्द्रीय सदस्यमा उम्मेदवारीको घोषणा गरेका छन्। समग्र नेपाली कांग्रेसको राजनीतिलाई स्वच्छ र स्वस्थ्य बनाउने अभियानका लागि आफ्नो उम्मेदवारी घोषणा गरेको रानाभाटको दावी छ। यस्तैगरी, नेपाल शिक्षक संघका उपाध्यक्ष, स्याङ्जा निर्वाचन क्षेत्र नं १ का पूर्वक्षेत्रीय सचिव, भरतप्रसाद लम्सालले पनि गण्डकी प्रदेशबाट केन्द्रीय सदस्यको रुपमा आफ्नो उम्मेदवारी प्रस्तुत गरेका छन्। नेपाली कांग्रेसमा रुपान्तरण, हस्तान्तरण र विधानसम्मत संचालनको लागि आफ्नो उम्मेदवारी रहेको आकांक्षी लम्सालको भनाइ छ। नेपाल विद्यार्थी संघदेखि जिल्लामा कांग्रेसको राजनीति सुरु गरेका र पत्रकार इन्द्रबहादुर रिजालले पनि आसन्न महाधिवेशनमा केन्द्रीय सदस्यको उम्मेदवारी घोषणा गरेका छन्। आकांक्षी रिजालले चौधौं महाधिवेशनलाई रुपान्तरण, पुस्तान्तरण, युवापुस्तामा हस्तान्तरण र नयाँ समीकरणमा चल्ने राष्ट्रिय शक्ति बनाउन भूमिकामा रहनेगरी आफनो उम्मेदवारी रहेको जनाए। स्याङ्जाका ५ नगरपालिका र ६ गाउँपालिका तथा २ निर्वाचन क्षेत्र गरेर २ हजार २ सय ५९ जना क्षेत्रीय प्रतिनिधि छन्। तीमध्ये खुला, महिला, जनजाती, दलित, अल्पसंख्यकअपांग र केन्द्रीय सदस्यगरी स्याङ्जाबाट ५२ जनाले महाधिवेशनमा मताधिकारको उपयोग गर्न पाउनेछन्। कांग्रेसको केन्द्रीय महाधिवेशन मंसिर २४ देखि काठमाडौंमा हुँदैछ।"
आकांक्षीलाई देउवाको प्रश्न :तपाईंहरु के केमा उम्मेदवारी दिने भन्नुस् ?,"काठमाडौं : प्रधानमन्त्री तथा नेपाली कांग्रेस सभापति शेरबहादुर देउवा निवास बुढानीलकण्ठमा संस्थापन पक्षका आकांक्षीहरुको भेला भएको छ। भेलामा देउवाले आकांक्षीहरुलाई उम्मेदवारीको विषयमा क्लियर गर्न बताएका छन्। बैठकमा सहभागी कांग्रेस केन्द्रीय सदस्य एनपी साउँदका अनुसार देउवाले को को आकांक्षी हुनुहुन्छ भन्दै सोधेका थिए। उनले भने,' तपाईंहरु को को आकांक्षी हुनुहुन्छ भन्दै सोध्नु भयो, उत्तरमा आकांक्षीहरुले आफूले उम्मेदवारी दिने विषयमा स्पष्ट पारेका थिए।' सहभागी आकांक्षीहरुले महामन्त्री, सहमहामन्त्री, केन्द्रीय सदस्यमा उम्मेदवारी दिने बताएका थिए। देउवा समूहमा अहिलेसम्म सभापतिमा कसैले आकांक्षा नदेखाए पनि पदाधिकारीमा भने आकांक्षीको व्यवस्थापन गर्न सकस भएको छ। कांग्रेस प्रवक्ता विश्वप्रकाश शर्माले पनि महामन्त्रीमा उम्मेदवारी दिने घोषणा गरेका छन्। महामन्त्रीमा भने देउवा समूहमा आकांक्षी धेरै छन्। गृहमन्त्री बालकृष्ण खाँण, सञ्चारमन्त्री ज्ञानेन्द्र कार्की, प्रवक्ता विश्वप्रकाश शर्मा, एनपी साउद र रमेश लेखक आकांक्षी छन्। संस्थापन र संस्थापन इतरपक्षले अझैं उम्मेदवारको टुंगो लगाउन सकेका छैनन्। दुवै पक्ष उम्मेदबारको टुंगो लगाउन आन्तरिक छलफलमा जुटेपनि साझा उम्मेदवार बनाउन सकेका छैनन्। आकांक्षीहरु बढि देखिएकाले उम्मेदवारको टुंगो लगाउन हम्मेहम्मे भएको हो।"
भारतीय सेनाको हेलिकोप्टर दुर्घटना : विपीन रावत गम्भीर घाइते,"चेन्नई : हेलिकोप्टर दुर्घटनामा भारतीय चिफ डिफेन्स स्टाफ (सीडीएस) विपीन रावत गम्भीर घाइते भएका छन् । तामिलनाडुको कुन्नुरस्थित घना जंगलमा बुधबार भएको सेनाको हेलिकोप्टर दुर्घटनामा परि उनी गम्भीर घाइते भएका हुन्। गम्भीर घाइते बनेका रावतलाई वेलिङटनस्थित सैनिक अस्पतालमा भर्ना गरिएको र उनको पछिल्लो अवस्थाबारे भने कुनैपनि आधिकारिक जानकारी उपलब्ध नभएको भारतीय मिडियामा खबर छ। १४ जना भारतीय सेनाका वरिष्ठ अधिकारी सवार सेनाको हेलिकोप्टर तामिलनाडुस्थित कुन्नुरको घना जंगलमा दुर्घटनाग्रस्त भएको हो । सो हेलिकोप्टर दुर्घटनामा परि ११ जनाको मृत्यु भएको छ भने अन्य तीनजनाको उद्धार गरिएको बताइएको छ। मृतक ११ जनाको शव भेटिएको छ। रावत आफ्नी पत्नीका साथ वेलिंगटनमा आयोजित एक कार्यक्रममा सहभागी हुन हेलिकोप्टरमार्फत सवार हुँदै थिए । सो कार्यक्रममा रावतले वक्तव्य दिने कार्यसूची थियो। रावत भारतीय सेनाका पुर्वस्थल सेनाध्यक्ष समेत हुन् । यसअघि रावत चढेको हेलिकोप्टर सन् २०१५ फेब्रुअरी ३ मा नागाल्याण्डस्थित दिमापुरमा दुर्घटनामा परेको थियो। सो समयमा भारतीय सेनाका लेफ्टिनेन्ट जनरलको पदमा रहेका थिए । विपीन राउत चढेको भारतीय सेनाको हेलिकोप्टर दुर्घटना, ४ को मृत्यु"
मोटरसाइकलको ठक्करबाट घाइते सुन्दासको मृत्यु,उदयपुर : उदयपुरको त्रियुगा नगरपालिका ११ मा मोटरसाइकलको ठक्करबाट एक पैदलयात्रीको बुधबार उपचारको क्रममा ज्यान गएको छ । बेल्टारबाट गाईघाटतर्फ आउँदै गरेको प्रदेश नम्बर १०५००१प३५९२ नम्बरको मोटरसाइकलले ठक्कर दिँदा स्थानीय ४६ वर्षीय कर्ण सुन्दासको न्युरो अस्पताल बिराटनगरमा ज्यान गएको हो । तीव्रगतिमा गुडेको मोटरसाइकल अनियन्त्रित हुँदा दुर्घटना भएको जिल्ला प्रहरी कार्यालयका डिएसपी बेदप्रसाद गौतमले जानकारी दिए । दुर्घटनामा घाइते भएका त्रियुगा१३ राई चौकका चालक २९ वर्षीय बिरेन राई न्युरो अस्पतालमा उपचारको उनले बताए।
"पौडेल पक्षका सभापतिको भेला : चारैजना मिलेर आउनोस्, समर्थन गर्छौं'","काठमाडौं : नेपाली कांग्रेसका वरिष्ठ नेता रामचन्द्र पौडेल पक्षका जिल्ला र प्रदेशका सभापतिहरुको भेला सकिएको छ। बैठकमा सहभागी सभापतिहरुले शीर्ष नेतालाई मिलेर आए समर्थन गर्ने बताए। कास्कीका जिल्ला सभापति यज्ञ थापाका अनुसार चार शीर्ष नेताहरु (रामचन्द्र पौडेल, प्रकाशनमान सिंह, डाशेखर कोइराला, शशांक कोइराला) मिलेर एकजनाको नाम टुंगो लगाएर आए आफूहरुको समर्थन हुने बताए। उनले भने,' तपाईंहरु चारैजना मिलेर आउनुहोस्, एकजनाको नाम टुंग्याउनुस् हाम्रो समर्थन रहनेछ। कांग्रेसमा वरिष्ठ नेता पौडेल,उपसभापति प्रकाशमान सिंह, डा शेखर कोइराला सभापतिका आकांक्षी हुन् । शशांकले यसअघि पौडेललाई समर्थन गर्दै आफ्नो उम्मेदवारी फिर्ता लिएका छन् ।"
युवा संघका नेता श्रेष्ठको हत्यामा संलग्न दुईजना पक्राउ,"भक्तपुर : राष्ट्रिय युवासंघ भक्तपुर जिल्ला कमिटीका सदस्य राजन श्रेष्ठको हत्यामा संलग्न दुईजना पक्राउ परेका छन्। हत्या गर्नेहरु श्रेष्ठकै नजिकका साथी रहेको प्रहरी स्रोतले बताएको छ। उनको उपचारका क्रममा मंगलबार राति मृत्यु भएको हो। आर्थिक लेनदेनका कारण उनीहरुले आफ्नै साथीको हत्या गरेको प्रहरीले बताएको छ। उनीहरुले मंगलबार साँझ श्रेष्ठमाथि निर्घात कुटपिट गरेका थिए। गठ्ठाघरबाट बालकोट जानेक्रममा हनुमन्ते खोला नजिक उनीमाथि निर्घात कुटपिट भएको थियो। महानगरीय प्रहरी वृत्तका प्रहरी नायव उपरीक्षक नरहरि रेग्मीले घटनाबारे थप अनुसन्धान भइरहेको बताए । रेग्मीले अन्नपूर्णसँग भने, शंकास्पद केहीलाई पक्राउ गरेका छौं। सोधेपुछ भइरहेको छ।"
राप्रपाको केन्द्रीय समितिको बैठक धुम्बाराहीमा,"काठमाडौं : राष्ट्रिय प्रजातन्त्र पार्टी (राप्रपा) को केन्द्रीय कार्यमितिको बैठक सुरु भएको छ । निर्वाचित कार्यसमितिको पहिलो बैठक पार्टी कार्यालय धुम्बाराहीमा बसेको हो। राप्रपाका केन्द्रीय सदस्य ऋषी देवकोटाका अनुसार केहिबेर अघिदेखि बैठक बसेको हो । बैठकमा अध्यक्ष राजेन्द्र लिङ्देनले कार्यसमितिको एजेण्डा पेश गर्ने तयारी तयारी छ । बैठकमा राप्रपाका निवर्तमान अध्यक्ष पशुपतिशमशेर जबरा, प्रकाशचन्द्र लोहनी सहभागी रहेका छन् । तर, निवर्तमान अध्यक्ष कमल थापा बैठकमा सहभागी छैनन् ।"
प्रतिपक्षी दलको कांग्रेसलाई सुझाव : मुलुकलाई निकास दिन नीतिगत बहस होस्,"काठमाडौं : सहयात्री राजनीतिक दलले १४ औं महाधिवेशनबाट मुलुकलाई हालको परिस्थितिबाट निकास दिनका लागि वैचारिक बहससहित सुस्पष्ट कार्यदिशाको मार्गचित्र घोषणा गर्न नेपाली कांग्रेसलाई सुझाव दिएका छन्। प्रमुख प्रतिपक्षलगायत दलले मुलुकमा लोकतन्त्र स्थापना गर्न भएका सबै आन्दोलनमा नेतृत्वदायी भूमिका खेलेको प्रजातान्त्रिक दल हुनाको नाताले नेपाली समाजले खोजेको मागलाई सम्बोधन गर्ने वैचारिक र राजनीतिक बहसमा केन्द्रित हुन कांग्रेसलाई आग्रह गरेका हुन्। प्रमुख प्रतिपक्ष दल नेकपा (एमाले)का उपाध्यक्ष सुवास नेम्वाङले मुलुकका प्रमुख तीन अङ्ग प्रभावकारी नभएको परिस्थितिमा मुलुकलाई निकास दिन गम्भीररूपमा सोचेर नीतिगत बहस चलाउन सुझाव दिए। पूर्वसभामुखले नेवाङले भने, संसद्ले काम गर्न सकेको छैन, न्यायपालिका ध्वस्तै छ, मुलुकमा अहिले धेरै विषय उठेका छन्, यस्तो अवस्थामा कांग्रेस महाधिवेशनको तयारीमा छ, उसले सोच्नुपर्छ, अहिलेको स्थितिबाट देशलाई कसरी बाहिर निकाल्ने भन्नेबारेमा। कांग्रेसको अधिवेशन सफलताका लागि शुभकामना दिँदै एमाले संसदीय दलका उपनेता नेम्वाङले भने, सबै राजनीतिक दलका अधिवेशन लोकतान्त्रिक विधि र प्रक्रियाअनुरुप सफलतापूर्वक हुनुपर्छ, यसले देशको संसदीय प्रणालीलाई बलियो बनाउँछ भन्ने मेरो मान्यता छ। यही मान्यतामा उभिएर कांग्रेसलाई मेरो शुभकामना रहन्छ। राष्ट्रिय जनमोर्चाका अध्यक्ष चित्रबहादुर केसीले जहानियाँ राणा शासन, प्रजातन्त्र र गणतन्त्र स्थापना, प्रतिगमनविरुद्धलगायत नेपालको प्रजातान्त्रिक आन्दोलनमा कांग्रेसको योगदान रहेको बताए। उनले भने, कांग्रेस आन्दोलनको पक्षधर हो र यसले नेतृत्वका लागि मात्र नभएर नीतिमा बहस गर्नुपर्छ। लोकतान्त्रिक समाजवादी पार्टी (लोसपा)का नेता लक्ष्मणलाल कर्णले कांग्रेस देशमा एउटा प्रजातान्त्रिक पार्टीका रूपमा स्थापित रहेको बताए। सांसद कर्णले प्रजातन्त्र भनेको संसदीय व्यवस्था मात्रै भन्ने ठान्न नहुने र विकास अघि बढाउने सुस्पष्ट नीति र विचार हुनुपर्ने बताए। उनले नागरिक समानता र गरिबी निवारण नभएसम्म प्रजातन्त्रले स्थायित्व पाउन कठिन हुन्छ भन्ने विषयमा महाधिवेशनमा छालफल हुनुपर्ने बताए। उत्साह, एकता र रुपान्तरण सफल बनाऔँ भन्ने नारा तय गरिएको कांग्रेसको १४ औँ महाधिवेशन यही मङ्सिर २४ देखि २७ गतेसम्म काठमाडौँमा हुँदैछ। मुलुकको अनुभवी दलका कार्यकर्ताका हैसियतले कांग्रेसका चार हजार ७०० प्रतिनिधिले शुक्रबारदेखि सुरु हुने महाधिवेशनबाट नयाँ कार्यकालका लागि सभापति, उपसभापति र महामन्त्री दुईदुई, सहमहामन्त्री आठसहित १३४ पदाधिकारी एवं सदस्यको चयन गर्ने छन्। नेपालको संसदीय अभ्यासमा निकै खारिएको कांग्रेसले विसं २०१५ को आमनिर्वाचनमा प्रतिनिधिसभामा ७३, २०४८ मा १११, २०५१ को उपनिर्वाचनमा ८३ र २०५६ मा पुनः १११ स्थानमा विजय हासिल गरेको थियो। मुलुकमा सशस्त्र सङ्घर्षको शान्तिपूर्ण राजनीतिक रुपान्तरणका लागि निर्णायक भूमिका खेलेको कांग्रेसकै अगुवाइमा २३८ वर्ष लामो शाहवंशीय राजतन्त्र अन्त्य भएको थियो। राष्ट्रिय जनआन्दोलन २ को सफलतापछि पुनःस्थापित ३३० सदस्यीय व्यवस्थापिका संसद्मा पनि सबैभन्दा ठूलो दलका रूपमा रहेको कांग्रेस विसं २०६४ मा ६०१ सिटका लागि भएको निर्वाचनमा भने ११४ सिटमा खुम्चिएको थियो। विसं २०७० को दोस्रो संविधानसभामा सबैभन्दा ठूलो अर्थात् २०७ सिटका साथ संसद्मा पुगेको कांग्रेसकै अगुवाइमा सात दशक लामो नेपाली जनताको चाहना र बलिदानको उपलब्धिका रूपमा संविधानसभाबाट संविधान जारी गर्न सफलता प्राप्त भयो। नेकपा (माओवादी केन्द्र) का नेता गिरिराजमणि पोखरेलले कांग्रेस नेपालको सामन्तवाद विरोधी आन्दोलनको सङ्घर्षशील राजनीतिक दल भएको जनाउँदै विसं २०७२ को संविधान कांग्रेस र कम्युनिष्ट पार्टीबीच सहमतिको दस्तावेजका रूपमा जारी भएको बताए। सांसद पोखरेलले भने, राणाविरोधी आन्दोलनका क्रममा स्थापना भएको कांग्रेस सहिद, जेलनेल भोगेको राजनीति हो। शासकीय स्वरुप र अरु केही प्रश्नमा मतभेद भए पनि अहिले पनि मिलेर सरकार चलाइरहेका छौँ। प्रतिगमनविरोधी आन्दोलनमा मिलेर नै सङ्घर्ष गरिएको स्मरण गर्दै पूर्वमन्त्री पोखरेलले संविधानको रक्षा र लोकतन्त्रलाई अघि बढाउने सन्दर्भमा पाँच दलबीच मतैक्यता भएकै कारण अहिले पनि सरकारमा मिलेर काम गर्ने अवसर प्राप्त भएको प्रतिक्रिया दिए। अधिवेशनमा सक्रिय कांग्रेस कार्यकर्ताले वैचारिक बहस भने कम गरेकाले वैचारिक र राजनीतिक बहसमा केन्द्रित हुन सत्ताको नेतृत्व गरेको दललाई सुझाव दिए। विसं २०७४ को संसदीय निर्वाचनमा दोस्रो ठूलो दलका रूपमा ६३ सांसदसहित सदनमा प्रवेश गरेको कांग्रेसले पाँचदलीय गठबन्धनको नेतृत्व गर्दै सरकारको नेतृत्व लिन सफल भएको छ। पार्टीका पूर्वसभापति बिपी कोइराला, कृष्णप्रसाद भट्टराई, सुवर्णशम्शेर राणा, गणेशमान सिंह र महेन्द्रनारायण निधिलाई आदर्श व्यक्तिका रूपमा ग्रहण गर्ने कांग्रेसका सभापति गिरिजाप्रसाद कोइराला र सुशील कोइरालाले पनि मुलुकको राजनीतिमा विशिष्ट योगदान दिएका छन्। पूर्वमन्त्री हृदयेश त्रिपाठीले नेपालको लोकतान्त्रिक आन्दोलनमा पटक पटक अगुवाइ गरेको कांग्रेस ऐतिहासिक राजनीतिक दल भएको प्रतिक्रिया दिए। उनले भने, प्रत्येक राजनीतिक दलले महाधिवेशनमा वैचारिक बहस अघि बढाउनुपर्नेमा त्यसमा कमी आएकाले कांग्रेसले यस महाधिवेशनमा वैचारिक बहसलाई केन्द्रित गरोस् भन्ने शुभकामना र शुभेच्छा प्रकट गर्छु। सङ्घीयता, गणतन्त्र, धर्मनिरपेक्ष, समानुपातिक समावेशी र समाजवादोन्मुख अर्थतन्त्रसहितको सङ्घीय लोकतान्त्रिक गणतन्त्र नेपालको संविधान जारी गर्ने श्रेयसमेत कांग्रेसले प्राप्त गरेको थियो। नेपाली राजनीतिमा लोकतन्त्रको पर्यायवाचीका रूपमा रहेको कांग्रेसले मुलुक हाँक्ने पटकपटक जिम्मेवारी प्राप्त गरे तापनि जनचाहनानुरुप विकासलाई अघि बढाउन नसकेको आरोप पनि खेप्दै आएको छ।"
पौडेलसिटौला भेट : सहकार्य र नेतृत्व परिवर्तनको प्रस्ताव,काठमाडौं : नेपाली कांग्रेसका वरिष्ठ नेता रामचन्द्र पौडेल सभापतिको साझा उम्मेदवार टुंगो लगाउन दौडधुपमा व्यस्त छन्। सोमबारदेखि पौडेलसहित उनी पक्षका शीर्ष नेताहरु साझा उम्मेदवार टुंगो लगाउन व्यस्त रहेका हुन्। पौडेल सहमति कायमका लागि भन्दै पूर्व महामन्त्री कृष्णप्रसाद सिटौला निवास पुगेका हुन्। पौडेलपक्षका नेताहरुको जारी बैठक छाडेर पौडेल भने सिटौला निवास चण्डोल पुगेका हुन्। सिटौंलालाई पार्टीभित्र तेस्रो धारका नेताका रुपमा परिचित छन्। सिटौंलासँगको भेटमा वरिष्ठ नेता पौडेलले सहकार्य र नेतृत्व परिवर्तनको प्रस्ताव राखेका थिए। पौडेलको प्रस्तावमा सिटौलाले भने प्रतिकृया जनाएनन्। पौडेलले सहमतिमै नेतृत्व चयन हुनुपर्ने बताउँदै आएका छन्। कांग्रेस सभापति शेरबहादुर देउवा पक्षिय नेताहरुको बैठक बुढानिलकण्ठमा जारी छ। शुक्रबारदेखि हुने कांग्रेसको महाधिबेशन समय घर्किदैं गर्दा अझै उम्मेदवार टुंगो लागेको छैन।
"एमाले केन्द्रीय कमिटी बैठक भक्तपुरमा बस्ने, केके छन् एजेन्डा ?","काठमाडौं : नेकपा (एमाले)को दोस्रो केन्द्रीय कमिटी बैठक भक्तपुरमा बस्ने भएको छ। एमाले केन्द्रीय कार्यालय सचिव शेरबहादुर तामाङले ठाउँको अभावले भक्तपुरको गट्ठाघरस्थित जर्मन होममा बैठक बस्ने जानकारी दिए। यसअघि ललितपुरस्थित तुलसीलाल स्मृति प्रतिष्ठानमा बस्ने गरेको थियो। यही मङ्सिर २५ र २६ गते एमालेको केन्द्रीय कमिटी बैठकमा स्थायी कमिटी गठन, पोलिटब्यूरो गठन, विभिन्न विभाग गठनलगायत एजेन्डा रहेका छन्। यही मङ्सिर १० देखि १४ गतेसम्म भएको एमालेको दसौँ राष्ट्रिय महाधिवेशनले अध्यक्ष केपी शर्मा ओलीको नेतृत्वमा ३०१ सदस्यीय केन्द्रीय कमिटी निर्वाचित गरेको थियो।"
सभापतिको उम्मेदवारको टुंगो लगाउन पौडेल पक्षको बैठक,"काठमाडौं : कांग्रेसको १४ औं महाधिवेशन आउन अब दुई दिन मात्र बाँकी छ। संस्थापन र संस्थापन इतरपक्षले अझैं उम्मेदवारको टुंगो लगाउन सकेका छैनन्। दुवै पक्ष उम्मेदबारको टुंगो लगाउन आन्तरिक छलफलमा जुटेपनि साझा उम्मेदवार बनाउन सकेका छैनन्। यसैबीच बुधबार दुवै पक्षका नेताहरु आन्तरिक छलफलमा जुटेका छन्। रामचन्द्र पौडेल पक्षबाट सभापतिमा पौडेल, शशांक कोइराला,शेखर कोइराला, प्रकाशमान सिंहले आकांक्षा देखाएका छन्। जसमध्ये शशांकले मंगलबारको छलफलपछि पौडेललाई सघाउने भन्दै पछि हटेका छन्। पौडेल समूहको बिहानदेखि बैठक बसेको छ। बैठकले सभापतिलगायत पदाधिकारीहरुको उम्मेदवारको टुंगो लगाउनेछ । बैठकमा पौडेल पक्षका केन्द्रीय सदस्य, नवनिर्वाचित जिल्ला सभापति, निवर्तमान जिल्ला सभापति र प्रदेश सभापति बोलाइएको छ। सो पक्षका नेताहरूबीच दर्जन बढी बैठक भइसकेका छन्। तर पनि आकांक्षीहरु बढि देखिएकाले उम्मेदवारको टुंगो लगाउन हम्मेहम्मे भएको हो। प्रदेश अधिवेशनको परिणामले पनि इतरपक्षमा साझा उम्मेदवार तय गर्न समस्या भएको छ। ६ प्रदेशमा भएको चुनावमा इतरपक्षले लुम्बिनी र गण्डकी प्रदेशमा मात्र जितेको छ। निर्वाचन भएको प्रदेशमा संस्थापन पक्षको वर्चस्व देखिएको छ। जिल्लाको अधिवेशनमा वर्चस्व जमाएको संस्थापन पक्ष प्रदेश अधिवेशनमा आफ्ना पक्षका उम्मेद्वार विजयी भएपछि थप हौसिएको छ। देउवाइतरपक्षले साझा उम्मेदवारी दिन नसकेको अवस्थामा १४ औं महाधिवेशनबाट पनि सभापतिमा देउवा नै दोहोरिने सम्भावना बलियो बनेको छ। प्रदेश अधिवेशनमा संस्थापन देउवा पक्ष र कृष्ण सिटौला पक्ष नजिक बनेका छन्। इतरपक्षको उपसभापतिमा महेश आचार्य, अर्जुननरसिंह केसी, रामशरण महत, बलबहादुर केसी र चन्द्र भण्डारीको दाबी छ। महामन्त्रीमा गगन थापा, मीनेन्द्र रिजाल र धनराज गुरुङ आकांक्षी छन्। सहमहामन्त्रीमा बद्री पाण्डे, महिलाबाट कमला पन्त र सरिता प्रसाईं आकांक्षी छन्। दलितबाट भने जीवन परियारलाई उम्मेदवार बनाउने पौडेल पक्षले तयारी गरेको छ। परियारले मंगलबार उम्मेदवारी घोषणा गरिसकेका छन्।"
जे छ त्यसैमा रमाऔं,"एक दिन नसोचेको गर्मी भयो। पशुपक्षी सबै असिनपसिन थिए। प्रचण्ड घाम लागेकाले सबै पशुपक्षी शितल छहारीमै थिए। तर पनि एउटा सिंह भने गुफाबाट बाहिर निस्किँदै थियो। ऊ धेरै भोकाएको थियो। सिंह गुफाबाहिर यताउता गर्न थाल्यो। उसले खानेकुरा केही भेट्टाएन। उभित्र मुर्मुराहट र घबराहट भएको सजिलै आकलन गर्न सकिन्थ्यो। सिंह भोक र गर्मीले लखतरान भइसकेको थियो। खानका लागि कतै केही नभेटेपछि उ थचक्क भुइँमा बस्यो। चर्को घामले त्यो ठाउँ पनि एकदमै तातेको थियो। ऊ जुरुक्क उठ्यो। विपरित दिशाबाट आइरहेको सानो खरायो उसका आँखामा ठोक्कियो। ऊ बचेको बल निकालेर खरायोतर्फ दौडियो। खरायो पनि भाग्न थाल्यो। सिंहका अगाडि खरायोको केही लागेन। अन्ततः सिंहले सानो खरायोलाई आफ्नो वशमा पार्यो। तर सिंह अलिकति हिचकिचायो। यति सानो खरायो खाएर मेरो पेट पनि भरिन्नँ। उसले यस्तो सोच्यो। फेरि सोच्यो कि भोक लागेका बेला यति नै पनि केही त हुन्छ। उसले त्यो खरायोलाई मार्न लाग्दा सामुन्ने ठूलो हरिण देख्यो। सिंह ठूलो शिकार पाउने भएँ भन्ठानेर लोभियो। धेरै भोक लागेका बेला ठूलो शिकार पाउँदा लोभिनु स्वाभाविकै पनि थियो। सिंहले सानो खरायोलाई त्यहीं छोडिदियो। ऊ ठूलो हरिणतिर दौडियो। यही मौकामा सानो खरायोले ज्यान जोगायो। सुटुक्क जंगलतिर पस्यो।सिंह दौडिएर आफूतर्फ आउन थालेको थाहा पाएर हरिण पनि जंगलतिर लुक्यो। जब सिंह त्यहाँ पुग्यो तब उसले अघिको हरिण देखेन। निकै समय लगाएर यताउति खोजिरह्यो। भोक र गर्मीले थाकेको सिंहको भएको शक्ति पनि गुमिसकेको थियो। अब ऊ चटनपटाउने अवस्थामा पुगिसकेको थियो। उसले मनमनै सोच्यो, ठूलो भाग खोज्दा सानो पनि खोसिने रहेछ। सिंहलाई खरायो छोडेकोमा पछुतो लाग्यो। नैतिक शिक्षा : आफूसँग जे छ त्यो महत्त्वपूर्ण हुन्छ। अन्यत्र देखेका जतिसुकै ठूला कुरा भव्य नै भए पनि आफ्नो होइन भने खास अर्थ हुँदैन। आफूसँग भएको चिजको मूल्य जब अन्यत्र पुग्छ तब त्यसको मूल्य अधिक रहेछ भनेर थाहा पाइन्छ। तर, समयले कोल्टे फेरिसकेको हुन्छ। त्यसपछि पछुताउनु बाहेक केही विकल्प रहन्नँ। नीति कथा : सम्पत्ति कि संस्कार नीति कथा : लुकेको गुण नीति कथा : प्रशंसासँगै आलोचना नीति कथा : हिम्मतले जितिन्छ नीति कथा : घमण्डको पर्दा नीति कथा : भ्रम र वास्तविकता नीति कथा : विश्वास नीति कथा : दोष दिनुको फल नीति कथा : कामअघि सोच"
मिथिलाञ्चलमा अरिपन र कोहबर,"मिथिला लोककलामा केही कलाकार नयाँ प्रयोग गर्न थालेका छन्, जुन स्वागतयोग्य कुरा हो। तर, यसको मौलिकतालाई मासेर नयाँ प्रयोग वाञ्छनीय मानिँदैन। मिथिला लोककला अत्यन्त प्राचीन कलाको रूपमा सदियौंदेखि स्थापित हुनु सर्वथा स्वाभाविक हो। यस कलाको उद्भव र विकासबारे सही तिथिमितिको अन्वेषण भइसकेको छैन। अनुमान मात्र होइन, अनुसन्धानको आधारमा के भन्न सकिन्छ भने यो वैदिककालदेखि नै प्रचलित लोककला हो। प्राचीनकालमा यज्ञादि अनुष्ठानको क्रममा भूमि पूजा, भूमि शुद्धीकरणका लागि आवश्यक भएकाले अरिपन लोककलाको चित्रण आवश्यक ठानियो। तत्पश्चात् वैवाहिक संस्कारको शुभ अवसरमा नवविवाहित दुलाहा र दुलहीको सुहागरात मनाउन विशिष्ट कोठाको निर्माण गरिन्थ्यो। यसका भित्ताहरूमा चित्रकला चित्रण गरिन्थ्यो। जसलाई कोहबर घर भनिन्थ्यो र आज पनि कोहबर घरको अवस्थिति आवश्यक मानिन्छ। सम्पूर्ण मिथिलाञ्चलमा लोककलाको प्रचारप्रसार मात्र भूमि या भित्तीसम्म सीमित थियो। कालान्तरमा आक्रमणकारीहरू यस कलामा सन्निहित भावपूर्ण तथ्यको अध्ययन स्वयं अनुसन्धान गर्न नसकोस्। उनीहरू यो बुझ्न नसकोस् कि यस कलामा अभिव्यक्त आशय के हो ? तसर्थ मिथिला लोककला अक्षुग्ण रह्यो। यसमाथि विदेशी आक्रमणकारीको आँखा परेन। सांस्कृतिक धरोहर लोककला अरिपन, कोहबर चित्रणको मिथिलाञ्चलमा घरघरमा प्रचारप्रसार गराउन राजर्षि जनकको भूमिका महत्त्वपूर्ण मानिन्छ। राजर्षि जनक दूरदर्शी राजा थिए। तसर्थ उनलाई शंका के थियो भने यदि मिथिला भूमिमा विदेशीको आक्रमण गर्दा राज्यसत्ता विदेशीहरूको हातमा कथंकदाचित गए पनि मिथिलाञ्चलको संस्कृति सुरक्षित रहोस्। आखिर भयो, त्यही जसको आशंका थियो। यमन साम्राज्यको शासनकालमा लिपिबद्ध प्राचीन गन्थ र मन्दिर आदिलाई नष्ट गरियो। मिथिला लोककला यी बाह्य विदेशी र विधर्मी शासकबाट सुरक्षित रहन गयो। अतः मिथिला लोककला अरिपन र भित्ती चित्र कोहबरको माध्यमबाट शास्त्रको गुह्य तथ्यलाई अदृश्यरूपले सुरक्षित राखियो। जगज्जननी जानकीको शुभविवाहको स्वर्णिम अवसरमा राजर्षि जनकले आफ्नो राजदरबारको प्रांगणमा तथा भित्तामा चित्र कोर्न देशभरिका नामुद कलाकारहरूलाई निमन्त्रित गरे। उनीहरूले तन, मन, धन लगाएर राजप्रासादलाई विभिन्न रंगीचंगी चित्र कोरेर चित्ताकर्षक बनाए। विशेषतः कोहबर (कोबर) घरलाई चारवटै दाजुभाइका लागि चारवटा कोहबर घरको निर्माण गरियो। सम्पूर्ण मिथिलाञ्चलमा कोहबर घरको भित्ती चित्रमा सौन्दर्य, आनन्दातिरेक तथा कामवासनालाई उत्तेजित गर्ने खालको अद्भुत सम्मिश्रण पाइन्छ। बाँस, कमलको फूल, यसको पात, नैनायोगिन, माछा, केरा आदिको चित्रण वैवाहिक सम्बन्ध, जन्म, चरम पार्थिव आनन्दको संकेत दिन्छ। प्रेममा मग्न नृत्य गर्दै मयूर प्रथम मिलनका लागि, वरवधूलाई शारीरिक र मानसिक प्रेमालिंगनका लागि प्रेरित गर्ने गर्छ। महिला तथा पुरुष कलाकारद्वारा चित्रित यस प्रकारको कोहबर कला भित्ती चित्र प्राचीनकालदेखि अनवरत स्वयं अविच्छिन्न ढंगबाट हुँदै आएको परम्परा अझ जीवित छ। संस्कृतका प्रसिद्ध कवि वाण भट्टको हर्ष चरित नामक पुस्तकमा यस कुराको चर्चा वर्णित छ। जसमा राजा हर्षवद्र्धनका भिनाजु ग्रहवर्णको कोहबर घरमा कामदेव र उनकी पत्नी रतिको चित्रण अन्त्यन्त राम्रो ढंगबाट गरिएको पाइन्छ। मिथिलाको लोककला सूक्ष्मग्राही, गूढ परम्परा सम्बद्ध मिथिला भूमिको मौलिक, सांस्कृतिक जीवनको अविच्छिन्न अंग हो। तसर्थ निःसन्देह भन्न सकिन्छ कि जुन घरपरिवारमा यस्तो मौलिक कला अद्यापि सुरक्षित छ त्यो संस्कृति उच्च कोटीको रहेछ। तीन हजार वर्षदेखि महिला र सिर्फ महिलामात्र धार्मिक विषयवस्तुमा आधारित चित्रहरू कोर्दै आएका छन्। यसको साथै यो परम्परा सुरक्षित रहँदै आएको छ। विगत केही वर्षदेखि केही पुरुष कलाकार पनि यसमा संलग्न छन्। चित्रकलाको राम्रो प्रदर्शन गरिराखेका छन् नत्र भने महिला कलाकारको एकछत्र साम्राज्य नै यस क्षेत्रमा स्थापित थियो। मूलतः मिथिला लोककला मैथिल महिलाको कलात्मक स्वयं सौन्दर्यात्मक अभिरुचिको प्रत्यक्ष अभिव्यक्ति हो। यस कलामा दुई किसिमको प्रतीक प्रयुक्त हुँदै आएको पाइन्छ, यथा जनावरको प्रतीक र प्रकृतिका उपादानहरूको प्रतीक। यस कलामा बारम्बार हात्ती, घोडा, साँढे, सिंह, गाई, मुसा, सरीसृप जन्तु जस्तो साप, नाग र जलीय जीवजन्तु जस्तो माछा, कछुवा, तथा पशुपक्षीजस्तो सँुगा, मुजुर, राजहाँस र गरुड आदि। वनस्पतीय र जंगली जीवनका प्रतीकहरू जस्तो : रूख, बिरुवा, पात, कमल, बाँस र तुलसी। जनावर पनि धेरै शाकाहारी र मांशाहारी हुन्छन्। धेरैजसो विभिन्न देवीदेवतासँग सम्बन्धित हुन्छन्। धेरैजसो धर्म, विश्वास र मिथक शृंगार जोडिएको हुन्छन्। गाई कृष्णसँग सम्पर्कित जनावर मानिन्छ। तसर्थ कृष्णलाई गोपाल पनि भनिन्छ। मिथिला लोककला मैथिल महिलाको कलात्मक स्वयं सौन्दर्यात्मक अभिरुचिको प्रत्यक्ष अभिव्यत्तिा हो। जसमा यथा जनावरको प्रतीक र प्रकृतिका उपादानहरूको प्रतीक प्रयोग हुँदै आएको छ। गाई पवित्र र पूजनीय मानिन्छ। चित्रकला मैथिल सांस्कृतिक जीवनको अमूल्य अंग रहिरहेको छ। मिथिला कलामा प्रयुक्त हुने प्रतीकहरू कछुवा सम्भोग र स्थायित्वको, माछा योनिको, हात्ती नारी योनि र समृद्धिको प्रतीक मानिन्छ। यी चित्र मैथिली संस्कृतिमा नवग्रह शान्तिको लागि त चित्रित हुन्छ नै। यसका साथै सूर्य, चन्द्र, विभिन्न ग्रह, उपग्रहसँगै कछुवा, माछा, बिच्छी, आदिका चित्र पनि प्रयुक्त हुन्छन्। जुन डार्बिनद्वारा प्रतिपादित विकासवादको सिद्धान्तलाई पनि प्रमाणित गर्दछ। गणेश, घोडा, एकातिर पौरुषको अर्कोतिर सूर्यको, माछा एकातिर प्रजनन् शक्तिको अर्कोतिर मत्स्यावतार विष्णुको मानिन्छ। कछुवा एकातिर सहवास प्रक्रियाको अर्कोतिर कच्छावतार विष्णुको, कमलको फूल एकातिर नारीदेहको कोमलताको अर्कोतिर लक्ष्मी (धनकी देवी) को प्रतीक मानिन्छ। अल्पनाको रूपमा ऋद्धिसिद्धिका शुभयन्त्रहरू पिठारबाट (अरिपन) चित्रको रूपमा बनेका यी तान्त्रिक यन्त्रहरू कति सार्थक हुन्, अष्टदल, कुसुम पराग, चौशंख, चौपड, पुरइन पात आदि। अरिपनका चित्रहरू भूमिमा कोर्न चामलको रंगले बनाइने चित्रहरूमा शास्त्र निरुपित तान्त्रिक यन्त्रहरूको प्रतीक भएको पाइन्छ। देवोत्थान एकादशीमा बनाइने अरिपन चित्रचहरू जुन श्रीयन्त्रसँगै ओम र डाडु, पन्यू, खडाउ आदि भेटिन्छ। त्यसो भए पनि लौकिक र अलौकिक जीवनमा सामञ्जस्यका दर्शनप्रति मिथिलाको असीम आस्था अभिव्यक्त भएको पाइन्छ। यो अरिपन चित्र पिठारले कोरिन्छ। पिठार अरुवा चामलको गेडालाई पानीमा भिजाएर पिँधेर लेप बनाई तयार गरिन्छ। पिठारको प्रयोग अत्यधिक हुन्छ, मिथिला कलामा। पिठार अक्षताबाट बनाइन्छ। अक्षता अर्थात् जसको क्षति र क्षय हुँदैन। अमृतत्व, अखण्डतत्त्व, परमब्रह्म, वेदमा पनि अन्नलाई ब्रह्म भनिएको छ। पानी जीवनसँग एकाकार हुन्छ यो ब्रह्मतत्व अनि बन्छ अरिपन रूपमा ऋद्धिसिद्धिदायक शुभ यन्त्रहरू। मिथिला लोककलाको पुनरोत्थान यस्तो प्राचीन गौरव गरिमायुक्त मिथिलाकलाबीचको कालखण्डमा विलुप्त त भएको थिएन। बरु मिथिलाञ्चलको घर, प्रांगण र भित्तामा मात्र सीमित थियो। यसलाई पुनरोत्थान दिने श्रेय क्लेर बर्केटलाई जान्छ। उनी सन् १९९२ मा एउटा गैरसरकारी संस्था स्थापनार्थ स्वयंसेवक भएर काम गर्न जनकपुर पुगिन्। उनले ग्रामीण भेगका महिलाको जीवनस्तर उकास्न योजना तयार गरिन्। यसको नामकरण गरिन्, जनकपुर नारी विकास केन्द्र। यसमा आठ दस जना महिलालाई सहभागी बनाएर मिथिला कला कोर्न उत्प्रेरित गरिन्। यी महिला पहिलापहिला घरआँगनमा गाईको गोबर लिपेर चित्र बनाउने गर्थे। घरको भित्तालाई चुनले पोतेर अथवा पिरिया माटी (पहेंलो माटो) ले त्यसमाथि मुजुर, सुँगा, मैना, हात्ती, घोडा, मृग आदिको चित्रको अंकन गर्ने कलामा माहिर थिइन्। अब यिनीहरूलाई बसहा कागजमा चित्र कोर्न क्लियर बर्केटले प्रोत्साहित र प्रेरित गरिन्। ती महिलालाई चित्र कोर्नबाहेक साक्षरताको तालिम पनि दिन थालिन्। अब ती महिलाहरू यस कलामा दक्ष हुन थाले। प्रत्येक वर्ष विभिन्न मांगलिक चाडपर्व जस्तो दसैं, दीपावली, मधुश्रावणी, छठको अवसरमा घरआँगनका भित्तामा चित्र उतार्नु थाले। कागजको क्यानभासमा ब्रसले चित्र बनाउने कलामा पनि निपुण हुने मौका मिल्यो। आयआर्जनको प्रमुख स्रोत मिथिला लोककला हुन थाल्यो। आज विश्वबजारमा व्यवस्थित स्वयं वैज्ञानिक ढंगबाट बजारीकरण नभए पनि यसको मान्यता र मूल्य स्थापित भइसकेको छ। यसमा स्थानीय सरकार, प्रादेशिक सरकार र संघीय सरकारबाट कुनै प्रश्रय स्वयं प्रोत्साहन प्राप्त नभए पनि यिनीहरूको कला विश्व बजारमा माग बढ्न थालेको छ। यिनीहरू स्वयं पनि देश विदेशमा गएर विभिन्न कला प्रदर्शनीमा भाग लिए। उनीहरू आफ्नो कलाको प्रचारप्रसारमा र त्यसको उचित मूल्य पाउन सक्षम भएका छन्। आज जनकपुरमा मात्र नारी विकास केन्द्रबाहेक मिथिला आर्ट एन्ड क्राफ्ट, मिथिला कला केन्द्र, सुनैना कला केन्द्र आदि स्थापना गरेर स्वयं विश्वबजारमा आफ्नो कलाको बिक्रीवितरण गर्न समर्थवान् भइसकेका छन्। ती कलाकारको आर्थिक स्थितिमा अभूतपूर्व परिवर्तन भएको छ। केही कलाकार अहिले अमेरिकाको न्युयोर्क र नेब्रास्कामा कलाकेन्द्र खोलेर विदेशी मुद्राको आर्जन गरिराखेका छन्। यस्तो पारम्पारिक मूल्यवान् कलाको उत्थान र उन्नतितिर कुनै सरकारी निकायको ध्यान आकृष्ट नहुनु चिन्ताजनक छ। नेपाल ललितकला प्रतिष्ठानले यस पंक्तिकारको एउटा पुस्तक मिथिला फोक आर्ट प्रकाशित गरेको पनि पाँच वर्ष भइसक्यो। त्यो पनि तत्कालीन कुलपति रागिनी उपाध्यायको तत्परतामा। यस कलालाई अझ स्थापित गर्न अध्ययन, अन्वेषण र अनुसन्धान आवश्यक छ। पश्चिमा देशहरूमा कलासिर्जनाको साथै कला अनुसन्धान पनि हुने गर्छ। हाम्रोमा भने यस कलामा अध्ययन र अनुसन्धान गर्ने गराउने परिपाटी छैन। त्रिभुवन विश्वविद्यालय र काठमाडौं विश्वविद्यालयको कला विभागको पाठ्यपुस्तकमा यसलाई कुनै स्थान दिइएको छैन। ललितकला प्रतिष्ठान पनि यतातिर सक्रिय देखिँदैन। मिथिला लोककला र कलाकारहरू आफ्नो स्रोत र साधन परिचालन गरेर यस कलाको अभिवृद्धिमा अनवरत लागि परेका छन्। यसबारे अध्ययन र अनुसन्धान गरेर कुनै पुस्तक हाम्रो सन्दर्भमा लेखिएको पाइँदैन। फाटफुट लेखरचना प्रकाशित नभएको होइन तर त्यो पनि देखासुनी, अनुकरण र अनुसरण गरेर मात्र। तसर्थ यस कलाको उद्भव तथा विकास, विभिन्न कालखण्डको नामकरण, विभाजन र नयाँनयाँ प्रयोगको भने अभिलेखीकरण हुन पाएको छैन। नयाँ प्रयोग मिथिला लोककलामा केही कलाकार नयाँनयाँ प्रयोग गर्न थालेका छन् जुन स्वागतयोग्य कुरा हो। तर, यसको मौलिकतालाई मासेर नयाँ प्रयोग वाञ्छनीय मानिँदैन। यस्तो अमूल्य सांस्कृतिक निधि मिथिला कलाको संरक्षण र संवद्र्धनका लागि संग्रहालयको टड्कारो आवश्यकता देखिन्छ। अहिलेसम्म यसको कुनै व्यवस्था भएको छैन। जब कि जापानमा मिथिला म्युजियम स्थापना भएको दशकौं भइसक्यो। यो हाम्रा लागि ठाडो चुनौती भएको छ।"
महिनावारी चोखिएको दिन कालबाट जोगिएको महसुस हुन्थ्यो,"बैजन्ती कुँवर म अहिले २६ वर्षको भएँ। १४ वर्षको हुदाँ पहिलो पटक महिनावारी भएको थिएँ। छाउगोडमा बस्दाको त्यो तितो अनुभूति अहिले सम्झँदा आङ सिरिङ हुन्छ। त्यतिबेला छोरी भएर जन्मिनु ठूलो अपराध पो रहेछ भन्ने लाग्थ्यो। त्यो साघुँरो र अँध्यारो गोठमा बस्दा जीवनमा कुन गल्तीको सजाय भोग्दैछु भन्ने प्रश्न मनमा बारम्बार खेलिरह्यो। रातभरी डरले सुत्नै सकिनँ। जति डर लागे पनि ९ दिनसम्म गोठमै बस्नुपर्ने बाध्यता थियो। हाम्रोतिर पहिलोपटकको महिनावारीमा ९ दिनसम्म गोठमै बस्नुपर्ने चलन थियो। त्यो ९ दिन ९ वर्ष जस्तै लाग्थ्यो। कोही त १२ दिनसम्म पनि बस्थे। त्यसपछिका दिनमा महिनावारी हुने समय आयो कि चिन्ता लाग्न थाल्थ्यो। महिनावारी चोखिएको दिन ठूलै कालबाट बाँचे झै लाग्थ्यो। सुन्नेलाई छाउपडी सामान्य झै लाग्न सक्छ। तर, भोग्नेलाई मात्र यसको पीडा थाह हुन्छ। आमा महिनावारी हुँदा पनि उहाँलाई कुर्न मै गोठ जान्थेँ। एकदिन आमालाई गोठमा कुर्न गएको बेला झण्डै मरिएन। पुसको महिना थियो। रातभरी झरी पर्यो। जाडो उत्तिकै। चिसो लुगामा रात कटाउनु पथ्र्याे। आमाले आगो बाल्नुभयो। आगो बालेर तातो होला भनेर गोठको ढोका लगायौं। कुरा गर्दागर्दै कतिबेला निदाइएछ पत्तै पाइएन। साँघुरो गोठभित्र धुँवा भरिएछ। राति एक्कासी निसास्सिएर आमाछोरी हत्तपत्त बाहिर निस्केर बाँच्यौँ। छाउगोठमा भएका मृत्युको खबर सुन्दा झन् डर लाथ्यो। पछि विस्तारै छाउगोठ भत्काउने र घरमै बस्ने अभियान सुरु भयो। यसले गर्दा हामीलाई केही राहत हुन थाल्यो। महिनावारी भएका बेला म जस्ता थुप्रै किशोरीहरूको विद्यालय पनि छुट्यो। छाउगोठ भत्काएपछि अछाममा अधिकाश महिला तथा किशोरी सुरक्षित तरिकाले घरमै बस्न थालेका छन्। यो कुप्रथा एकैपटक सकिँदैन। छाउगोठ भत्काउने अभियानलाई निरन्तर जारी राख्नुपर्छ। (साँफेबगर नगरपालिका८ चण्डिकाकी बैजन्ती कुँवरसँग अन्नपूर्णकर्मी गीता कुँवरले गरेको कुराकानीमा आधारित) मेरो महिनावारी महिनावारीका पीडा महिनावारी नरोकौं के महिनावारी पूर्व जन्मको पाप हो ? महिनावारी, नसारे हुन्न ? महिनावारी नसारौं"
"तराईमा बाक्लो हुस्सु , चिसो बढेकाले सतर्क रहन आग्रह","विराटनगर : चिसो मौसम सुरु भएसँगै तराईमा हुस्सु लाग्न थालेको छ। यस वर्ष पहिलो पटक बुधबार बिहानदेखि बाक्लो हुस्सु लाग्न थालेको हो। पहाडी क्षेत्रमा भने मौसम खुला छ। पूर्वी हावासँगै प्रदेश १ को राजधानी विराटनगर लगायत तराईका विभिन्न स्थानमा हुस्सु लागेको हो। बिहान ६ बजेपछिदेखि मौसम धुम्मिएर हुस्सु लाग्दा आकाशमा घाम देखिएको छैन। घाम नलाग्दा विगतभन्दा केही चिसो महसुस भएको छ। हुस्सुका कारण नजिकका दृष्य र कुनै वस्तुहरु देख्न गाह्रो पर्न थालेको छ। हुस्सुले दुर्घटनाको जोखिम बढेको भन्दै सावधानीका साथ सवारी साधन सञ्चालन गर्न ट्राफिक प्रहरीले चालकलाई आग्रह गरेको छ। मोरङ ट्राफिक प्रमुख प्रहरी निरीक्षक चन्द्रबहादुर खड्काका अनुसार हुस्सुका कारण सवारी साधन चलाउन समस्या हुने हुँदा दुर्घटनाको जोखिम पनि धेरै हुन्छ। भिजिविलिटी कम भएर नजिकै रहेका कुनै पनि वस्तु नदेखिने र दुर्घटनाको जोखिम बढेकाले सावधानी अपनाउँदै अगाडिको फक्स लाइटबालेर मात्रै गाडी कुदाउन चालकलाई आग्रह गरिएको जानकारी खड्काले दिए। हुस्सुका कारण तराईमा शीतलहरको सम्भावना रहेको मौसमविद्ले बताएका छन्। जल तथा मौसम विज्ञान फिल्ड कार्यालय विराटनगरका प्रमुख विकास देउजाले आगामी दिनमा चिसो बढ्दै जाने बताए। हुस्सु लाग्न सुरु भएकाले अब चिसो बढ्दै जान्छ, उनले भने, हुस्सु लाग्ने क्रम केही दिन कायमै रहनसक्छ। देउजाले चिसो अत्याधिक हुँदा पारिवारिक आर्थिक अवस्था कमजोर भएकाहरु, बालबालिका, वृद्धवृद्धा र गर्भवती महिलाहरु बढी प्रभावित बन्ने बताए। मौसम परिवर्तनसँगै तापक्रममा गिरावट आउने हुँदा ज्यान बचाउने उपायको खोजी उत्तम विकल्प हुने उनको भनाइ छ। हुस्सु लाग्न थालेकाले चिसोबाट सर्वसाधारणलाई जोगाउने उपायको खोजी थालिने मोरङका प्रमुख जिल्ला काशीराज दाहालले बताए। चिसोबाट प्रभावित बन्नेहरुको विवरण संकलनको तयारी गरिएको छ, उनले भने,सर्वसाधारणलाई सुरक्षित राख्दै जाडोको समयमा हुने मानवीय क्षति रोक्न आवश्यक कदम चालिने छ। प्रजिअ दाहालले प्रभावित सर्वसाधारणलाई चिसोबाट बच्न दाउरा, न्याना कपडा र आवश्यक राहत सामग्री उपलब्ध गराइने जानकारी दिए।"
नयाँ भेरियन्टविरुद्ध अहिलेका सबैखाले खोपले काम गर्छ,बेलायत : विश्व स्वास्थ्य संगठन (डब्लूएचओ)ले कोभिडविरुद्द अहिले प्रयोग भइरहेका खोपहरु नयाँ भेरियन्ट ओमिक्रोनको लागि समेत प्रभावकारी हुने बताएको छ । डब्लुएचओका एक अधिकारीले ओमिक्रोन संक्रमणबाट जोगाउन कोभिडविरुद्द अहिले प्रयोगमा आएका खोपले काम गर्ने बताएका हुन् । डब्लूएचओका चिकित्सक माइक रायनले अहिले प्रयोग भएका खोपहरुले ओमिक्रोन भाइरसबाट संक्रमित हुनेहरुका लागि समेत प्रभावकारी हुने बताए । उनले अहिले प्रयोग भएका खोपहरु अत्याधिक प्रभावकारी भएको जसले ओमिक्रोन भाइरस विरुद्द समेत काम गर्ने बताए । खोपको मात्रा पूरा गरेकाहरुमा ओमिक्रोन भाइरसको संक्रमण देखिएपनि उनीहरु गम्भीर बिरामी नपर्ने उनले रोयर्टसलाई बताएका छन् । ओमिक्रोन डेल्टा वा अन्य भाइरसको तुलनामा कमजोर रहेको प्रारम्भिक अनुसन्धानले देखाएको छ ।
महिनावारी नसारौं,"काठमाडौं : भक्तपुर कटुन्जेकी निता पाण्डेले दसैंमा टीका लगाउन पाइन्न भनेर महिनावारी रोक्ने औषधि खाइन्। अष्टमीको दिनदेखि टीकाको भोलिपल्टसम्म लगातार चार दिन उनले औषधि खाइन्। महिनावारी त धकेलियो। तर, उनलाई केही दिनपछि रिंगटा लाग्ने, वाकवाकी आउनेलगायतका समस्या देखिए। अर्को महिना महिनावारी हुँदा उनलाई निकै गाह्रो भयो। ढाड र पेट अत्याधिक दुखेसँगै रक्तश्राव पनि धेरै भयो। घरपूजाका लागि बालकोटकी रीता शर्माले धुमधाम तयारी गरिन्। बुधबार पूजाको साइत थियो। महिनावारीको दिन नजिकिइसकेकाले उनलाई आफन्त र साथीभाइले औषधि खाएर २३ दिन पर सार्न सल्लाह दिए। उनी त्यसै गरिन्। तर, घरपूजाको अघिल्लो दिन बिहानै उनी महिनावारी भइन्। औषधि खाँदा पनि उनको महिनावारी रोकिएन। उल्टै यसको असर महसुस गर्न थालिसकेकी छन्। विभिन्न चाडपर्व, विवाह व्रतबन्ध, पूजापाठलगायतका अवसरमा महिनावारी सार्ने प्रचलन पुरानै हो। हिजोआज विश्वभर मर्यादित महिनावारीका कुरा उठिरहँदा औषधि सेवन गरेर महिनावारी पर सार्ने क्रम पनि उत्तिकै छ। औषधिले तुरुन्तै केही असर नदेखाए पनि यसले दीर्घकालीन रूपमा शरीरमा विभिन्न समस्या उत्पन्न गर्छ। यो कुरा कतिपयलाई थाह नहुँदा पनि प्रायः यस्ता औषधि सेवन गर्ने गरेको पाइन्छ। नेपालमा मात्र नभई भारत, चीन, श्रीलंकालगायतका देशमा पनि स्वास्थ्यकर्मी र श्रमिक महिलाले औषधि सेवन गरेर महिनावारी पर सारेका घटनाहरू विभिन्न सञ्चार माध्यममा बेला बेलामा आउने गरेका छन्। समाजमा रहेको महिनावारी विभेदका कारण अझै पनि विभिन्न चाडपर्व र अवसरहरूमा औषधि खाएर महिनावारी पर धकेल्ने गरिएको मर्यादित महिनावारीमा सक्रिय सामाजिक अभियन्ता राधा पौडेलले बताइन्। उनले भनिन्, महिनावारी भनेर लाज र डर मान्नु पर्दैन। कसैको कपडामा रातो दाग देखे पुरुष साथीले पनि तिमी महिनावारी त भएनौ भन्न सक्ने वातावरण बन्नुपर्यो। औषधि खाएर महिनावारी नसारौं। स्कुल, कलेज, होटेल, रेस्टुराँलगायतका सम्पूर्ण क्षेत्र मर्यादित महिनावारीमैत्री बनाइनुपर्ने उनको भनाइ छ। महिनावारी पर सार्न खाइने औषधि हर्मन हो। यस्तो औषधिका रूपमा परिवार नियोजनको साधन पिल्स पनि लिइन्छ। यो पिल्समा इस्ट्रोजेन र प्रोजेस्टेरोन नामको हर्मन हुन्छ। त्यसैगरी, अर्को औषधिमा भने प्रोजेस्टेरोन मात्र हुन्छ। महिनावारी सार्न पिल्सको सेवन गर्ने महिलामा वाकवाकी आउने, टाउको दुख्ने, शरीरमा थकान महसुस गर्नेलगायतका समस्या देखिन सक्ने वरिष्ठ स्त्री रोग विशेषज्ञ डा सरिता आचार्यले बताइन्। त्यसैले यस्तो औषधि प्रयोग गर्दा डाक्टरसँग परामर्श गरेर मात्र लिनुपर्ने डा आचार्यको भनाइ छ। विश्वभर डिसेम्बर ८ लाई मर्यादिन महिनावारीका लागि अन्तर्राष्ट्रिय दिवसका रूपमा मनाउने गरिन्छ।"
महामन्त्रीमा उठे जिताउने आश्वासन पाएको छु : खाँण,"काठमाडौं : गृहमन्त्री एवं कांग्रेस नेता बालकृष्ण खाँणले कार्यकर्ताले महामन्त्रीमा उठ्न आग्रह गरेको दाबी गरेका छन्। उनले महामन्त्रीमा उठे कार्यकर्ताबाट जिताउने आश्वासन पाएको बताएका हुन्। देशभरिका साथीहरूले महामन्त्रीमा उठ्नुहोस्, हामी जिताउँछौं भन्नुभएको छ। उनले भने, ताप्लेजुङदेखि कञ्चनपुरसम्मका साथीहरूको चाहना त्यही छ। खाँणले सभापति शेरबहादुर देउवा र अरू नेताहरू बसेर कसले कुन पदमा उठ्ने भन्ने तय हुने जनाएका छन्। उनले राष्ट्रियसभा निर्वाचनको प्रणालीलाई कांग्रेसले लागू गर्नुपर्ने धारणा राखेका छन्। आफूले केन्द्रीय समिति बैठकमा प्रस्ताव राखेको बताउँदै उनले भने, नेतृत्व चयनको चुनावमा सबैभन्दा बढी मत ल्याउने सभापति, दोस्रो मत ल्याउने उपसभापति, तेस्रो मत ल्याउने महामन्त्री र चौथो मत ल्याउने सहमहामन्त्री बन्ने प्रणाली लागू गर्न सक्छौं। त्यसो भयो भने पार्टीमा कसैले पनि गुट बनाउनै पर्दैन। गुटका कारणले योग्य र सक्षम मान्छे पछि पर्ने उनको भनाई छ। उनले भने, जो गुटलाई बलियोसँग चलाएको छ, त्यो अगाडि आउने परिपाटी हटन सक्दैन। पार्टीमा अहिलेको अवस्था यस्तो छ। अरू पार्टीसँग प्रतिस्पर्धाको कुरा बेग्लै हो। पार्टीमा गुट चलाउँदा भने तीव्र ध्रुवीकरण हुन्छ। कांग्रेसमा पार्टी र सरकारको नेतृत्व फरक फरक भएका बेला पार्टी र सरकार दुवैमा संकट आउने बताएका छन्। पार्टी र सरकारमा एउटै नेतृत्व चाहिन्छ"
विवाह पञ्चमीको सांस्कृतिक एवम् ऐतिहासिक महत्त्व छ : राष्ट्रपति,"काठमाडौं : राष्ट्रपति विद्यादेवी भण्डारीले विवाह पञ्चमी पर्वको सांस्कृतिक एवम् ऐतिहासिक महत्त्व रहेको बताएकी छन्। विवाह पञ्चमीको अवसरमा शुभकामना दिँदै उनले प्राचीनकालदेखि नै मिथिला क्षेत्रमा मनाइने विवाह पञ्चमी पर्वको सांस्कृतिक एवम् ऐतिहासिक महत्त्व रहेको बताएकी हुन्। शुभकामना सन्देशमा भनिएको छ, त्रेता युगमा मार्ग शुक्ल पञ्चमी तिथिका दिन अयोध्याका राजकुमार राम र मिथिलाका राजा जनककी पुत्री सीताको शुभ विवाह सम्पन्न भएको विशेष दिनको सम्झनामा मनाइने विवाह पञ्चमीको अवसरमा सम्पूर्ण नेपाली दिदीबहिनी तथा दाजुभाइहरूमा हार्दिक शुभकामना व्यक्त गर्दछु। राष्ट्रपति भण्डारीले विवाह पञ्चमीले मौलिक संस्कृतिको संरक्षण एवम् संवर्द्धन गर्दै भौगोलिक तथा सांस्कृतिक विविधतायुक्त नेपाली समाजमा आपसी सद्भावसहिष्णुता र बन्धुत्वको भावनालाई प्रगाढ बनाउन सहयोग पुर्याउने विश्वास लिएकी छन्। उनले नेपालीहरूमा बृहत् राष्ट्रिय एकताको भावनालाई थप सुदृढ बनाउँदै समतामूलकसभ्य र सुसंस्कृत समाजको निर्माणका लागि अग्रसर हुन सबैलाई प्रेरणा मिलोस् भन्ने कामना गरेकी छन्। प्राचीन मिथिलाको राजधानी रहेको जनकपुरधाममा साताव्यापी रूपमा मनाइने विवाहपञ्चमी महोत्सव अन्तर्गत वैवाहिक कार्यक्रमलाई मुख्य आकर्षणको केन्द्र मानिन्छ। यस दिन विवाह उत्सवमा बाजागाजासहित झाँकी प्रस्तुत हुने तथा जन्ती र डोला हेरिने परम्परा रहेको छ। प्रत्येक वर्ष मार्गशीर्ष शुक्ल पञ्चमीका दिन मनाइने विवाह पञ्चमी पर्व आज श्रीरामचन्द्र र सीताको पूजा आराधनासहित प्रतीकात्मक रूपमा विवाह गरिदिएर देशभर मनाइँदैछ। त्रेतायुगमा आज अर्थात् मार्गशीर्ष शुक्ल पञ्चमीका दिन सीता र रामको विवाह भएको सम्झनामा देशभर रामसीताको पूजाआराधना गरी यो पर्व मनाउन लागिएको हो। मिथिलाको प्राचीन राजधानी जनकपुरधाममा भगवान् सीता र रामको विवाह महोत्सव आज विधिपूर्वक हुँदैछ। गोस्वामी तुलसीदासले रामायणमा वर्णन गर्नुभएअनुसार जनकनन्दनी सीताको विवाह भएको दिनलाई सम्झेर मिथिलावासीले यस पर्वलाई विशेष महोत्सवका रूपमा मनाउने गरेका छन्। त्रेतायुगमा मिथिलाका राजा जनकले आफ्नी छोरी सीताको स्वयंवरका लागि राखिएको शिवधनुषलाई अयोध्याका राजा दशरथका जेठा छोरा रामले तीन टुक्रा पार्नुभयो। शिवधनुषलाई भाँचेपछि मार्गशीर्ष शुक्ल पञ्चमीका दिन राम र सीताको भव्य समारोहबीच विवाह सम्पन्न भएको थियो।"
"संस्थापन पक्षबाट मेरो नाम काटियो, बुढानिलकण्ठ जान्न : निधि","काठमाडौं : १४ औं महाधिवेशन नजिकिएसँगै कांग्रेसका शीर्ष नेताको दौडधुप जारी रहेको छ। सभापतिको टुंगो लगाउन देउवा पक्ष र पौडेल पक्ष आन्तरिक छलफलमा जुटेका हुन्। दोस्रो कार्यकालका लागि सभापतिको उम्मेदवार बन्ने घोषणा गरेका प्रधानमन्त्री शेरबहादुर देउवाले आफ्नो समूहका आकांक्षी व्यवस्थापनका लागि जुटेका छन्। देउवाको निजी निवास बुढानिलकण्ठमा बुधबार बोलाइएको संस्थापन पक्षको बैठकमा केन्द्रीय पदाधिकारी र सदस्यहरुलाई बोलाइएको छ। बैठकमा संस्थापन पक्षबाट उपसभापति, महामन्त्री, सहमहामन्त्री र केन्द्रीय सदस्यका बिषयमा छलफल हुने बताइएको छ। सभापतिका अर्का आकांक्षी विमलेन्द्र निधि भने प्यानलमा पदाधिकारीको खोजी गर्दैछन्। निधिले संस्थापन पक्षबाट आफ्नो नाम काटिएकाले नजाने बताएका छन्। उनले भने, संस्थापन पक्षबाट मेरो नाम काटिसकिएको छ। बुढानिलकण्ठ म जाने कुरा भएन। नेपाली कांग्रेसका उपसभापति विमलेन्द्र निधिले वर्तमान प्रधानमन्त्री तथा पार्टी सभापति शेरबहादुर देउवालाई महाधिवेशनमा आफूलाई सभापतिका लागि सघाउन पनि पटक पटकको आग्रह गर्दै आएका छन्। नेता निधिले भने, प्रतिष्प्रधात्मक बाट भयो भने मेरो पक्ष बलियो छ। यदी सहमतिबाट जाने सल्लाह भयो भने त्यो पनि ठीकै छ।"
पदाधिकारीको टुंगो लगाउन बुढानिलकण्ठमा देउवा पक्षको बैठक,"काठमाडौं : प्रधानमन्त्री एवं नेपाली कांग्रेस सभापति शेरबहादुर देउवाले पदाधिकारीको टुंगो लगाउन आफू पक्षीय नेताहरुसँग छलफल जारी राखेका छन्। बैठक देउवा निवास बुढानिलकण्ठमा जारी छ। छलफलमा देउवा पक्षीय नेताहरुको सहभागी छ। सभापतिमा उम्मेदवारी घोषणा गरेका विमलेन्द्र निधि भने बुढानिलकण्ठ गएका छैनन। देउवा समूहमा अहिलेसम्म सभापतिमा कसैले आकांक्षा नदेखाए पनि पदाधिकारीमा भने आकांक्षीको व्यवस्थापन गर्न सकक भएको छ। कांग्रेस प्रवक्ता विश्वप्रकाश शर्माले पनि महामन्त्रीमा उम्मेदवारी दिने घोषणा गरेका छन्। महामन्त्रीमा भने देउवा समूहमा आकांक्षी धेरै छन्। गृहमन्त्री बालकृष्ण खाँण, सञ्चारमन्त्री ज्ञानेन्द्र कार्की, प्रवक्ता विश्वप्रकाश शर्मा, एनपी साउद र रमेश लेखक आकांक्षी छन्। संस्थापन र संस्थापन इतरपक्षले अझैं उम्मेदवारको टुंगो लगाउन सकेका छैनन्। दुवै पक्ष उम्मेदबारको टुंगो लगाउन आन्तरिक छलफलमा जुटेपनि साझा उम्मेदवार बनाउन सकेका छैनन्। यसैबीच बिहीबार पौडेल समूहका नेताहरु पनि आन्तरिक छलफलमा जुटेका छन्। पौडेल पक्षबाट सभापतिमा पौडेल, शशांक कोइराला,शेखर कोइराला, प्रकाशमान सिंहले आकांक्षा देखाएका छन्। शशांकले भ भने मंगलबारको छलफलपछि पौडेललाई सघाउने भन्दै पछि हटेका छन्। आजको बैठकले सभापतिको उम्मेदवारको टुंगो लगाउने जनाएको छ । बैठकमा पौडेल पक्षका केन्द्रीय सदस्य, नवनिर्वाचित जिल्ला सभापति, निवर्तमान जिल्ला सभापति र प्रदेश सभापति बोलाइएको छ। सो पक्षका नेताहरूबीच दर्जन बढी बैठक भइसकेका छन्। तर पनि आकांक्षीहरु बढि देखिएकाले उम्मेदवारको टुंगो लगाउन हम्मेहम्मे भएको हो। प्रदेश अधिवेशनको परिणामले पनि इतरपक्षमा साझा उम्मेदवार तय गर्न समस्या भएको छ। ६ प्रदेशमा भएको चुनावमा इतरपक्षले लुम्बिनी र गण्डकी प्रदेशमा मात्र जितेको छ।"
कांग्रेस क्षेत्रीय अधिवेशन : कति मतले हारे अमरेशकुमार सिंह ?,मलंगवा : कांग्रेसको १४ औं महाधिवेशनअन्तर्गत सर्लाहीको क्षेत्र४ को क्षेत्रीय अधिवेशनमा संघीय सांसद डा अमरेशकुमार सिंह पराजित भएका छन् । बुधबार बिहान सम्पन्न मतगणनामा महाधिवेशन प्रतिनिधिका उम्मेदवार रहेका सिंहको प्यानल नै पराजित भएको हो । गोडैता नगरपालिकास्थित रामवनमा भएको मतदानमा सिंहले २ सय ४८ मत प्राप्त गरेका छन् भने प्रदेश सरकारका मन्त्रीसमेत रहेका वीरेन्द्रप्रसाद सिंह ५ सय १४ मत ल्याएर महाधिवेशन प्रतिनिधिमा विजयी भएका छन् । संघीय सांसद कोइराला पक्षमा देखिएका छन् भने प्रदेश मन्त्री सिंह संस्थापन पक्षमा देखिएका छन् । क्षेत्रीय सभापतिमा धनकौल गाउँपालिकाको अध्यक्ष समेत रहेका संस्थापन पक्षका रामआश्रय साह ५ सय १६ मत ल्याएर बिजयी भएका छन् । उनका प्रतिस्पर्धी इतर समूहका हरेन्द्र सहनीले २ सय २७ मत मात्रै प्राप्त गरेका छन् । क्षेत्र नं १ को ईश्वरपुरस्थित बयलवासमा मतगणना चलिरहेको छ। बुधबार बिहान सम्मको मतगणनामा दुवै पक्षको मिश्रित नतिजा आइरहेको छ। बिहान सम्म १ सय ५० मत मात्र गणना भएको छ। क्षेत्र नं ३ मा मङ्गलबार राति अबेरसम्म उम्मेदवारहरुको मनोनयन दर्ता भएको थियो । बरहथवामा जारी सो क्षेत्रको अधिवेशनमा बुधबार मतदानको तयारी छ । क्षेत्र नं २ मा भने विवाद छ । यस क्षेत्रमा तीनवटा वडाको वडा अधिवेशनको विषयलाई लिएर विवाद भएको कारण तोकिएको समयमा मतदान हुन नसकेको हो । कांग्रेस महाधिवेशन : प्रतिनिधि छनोट निर्वाचनमा हारे अमरेश सिंह
वैदेशिक लगानी कति उत्पादक ?,"वैदेशिक लगानीको मूलउद्देश्य गरिबी निवारण गर्नु हो। तसर्थ चिन्तन हुनु जरुरी छ। नेपालका अर्थशास्त्री र राजनीतिज्ञलगायत सबैजसो वैदेशिक लगानीको माध्यमबाट देशको समृद्धि सम्भव हुने देखिराखेका छन्। देशभन्दा बाहिरबाट विभिन्न क्षेत्रमा गरिने लगानी हो यो। आफ्नो स्रोत, साधन, विज्ञता, प्रविधिको उपयोग अन्य देशमा गरिन्छ। यसबाट लगानीकर्ताले लगानी गर्ने देशको स्रोत, साधन र विज्ञताको समेत भरपूर प्रयोग गर्छ। यो लगानीकर्ताले प्राप्त गर्ने अवसर पनि हो। देशभित्र पर्याप्त लगानी नभएका सबै हिसाबले उत्पादक देखिएका क्षेत्रहरूमा यस्ता लगानीकर्ताहरू आकर्षित हुन्छन्। आफ्नो लगानीको अत्याधिक प्रतिफल प्राप्त गर्ने सोचसहित लगानीकता सम्भावित क्षेत्रहरूमा लगानी गर्छन्। विशेषगरी विकासशील देशहरूमा लगानीका क्षेत्रहरू उपयोगविहीन हुने भएकाले उनीहरूको ध्यान त्यसतर्फ केन्द्रित हुन पुग्छ। नयाँ प्रविधिको प्रयोग हुने, व्यवस्थापनका आधुनिक अवधारणाहरूको अभ्यास गरिने, उत्पादित सेवा र वस्तुहरूका लागि बजारको पहिचान गरिने, लगानीका लागि वित्तीय लगायतका स्रोतसाधन जुटाउने कार्य यसमा गरिन्छ। खुला एकीकृत आर्थिक व्यवस्थामा लगानी गर्दै विकास र समृद्धिको प्रवर्तकका रूपमा कार्य गर्छ। व्यवस्थापकीय क्षेत्रमा आधुनिकीकरण, आर्थिक वृद्धि र औद्योगिक विकासमा यस्ता लगानीहरू केन्द्रित हुन्छन्। उपलब्ध र प्रयोगमा आइराखेका घरेलु कामदारहरूको सुविधामा वृद्धि गर्ने, रोजगारीका अवसरहरूको सृजना गर्ने र आम्दानीहरूको न्यायोचित र उपयुक्त वितरण गर्ने उद्देश्यका साथ सुधारका दिशामा अभिप्रेरित हुन्छ। अर्थ व्यवस्थाको विश्वव्यापीकरण र उदारीकरणले विभिन्न देशमा लगानीका लागि प्रतिस्पर्धा बढिराखेको छ। विकासकर्मी र अर्थशास्त्रीहरूले यसलाई आर्थिक विकाशको सशक्त माध्यमका रूपमा स्वीकारेका छन्। सम्भावनाको क्षेत्र नेपालमा वैदेशिक लगानीको अवस्था अत्यन्त मन्द छ। द्वन्द्वरत पक्ष शान्तिप्रक्रियामा आएपश्चात शान्तिप्रक्रियालाई तार्किक निष्कर्षमा पुयाउने प्रण गरियो। तापनि हालसम्म यस कार्यलाई प्रभावकारी र सबैबाट स्वीकार्य हुने प्रकारले सम्पन्न गर्न सकिएको छैन। राजनीतिक अस्थिरताको अवस्थाले निरन्तरता पाइरहेको छ। देशले अवलम्बन गरिराखेको मिश्रित निर्वाचन प्रणालीमार्फत समानुपातिक प्रतिनिधित्व गराइने व्यवस्था छ। यसबाट ससाना दलहरू समेतले सरकारसँग सौदाबाजी गर्नसक्ने हैसियत प्राप्त गरेका छन्। सरकार गठन गर्ने र गिराउने सन्दर्भमा स्वतन्त्र सांसदहरू र साना दलका सांसदले पनि महत्वपूर्ण भूमिका खेल्न सक्ने स्थिति बनाइएको छ। २०४६ सालपश्चात गठन भएका सरकारहरूको सरदर अवधि एक वर्ष मात्र छ। यसले नीतिगतलगायत शासन गर्ने सन्दर्भ दिशाविहीन बन्न पुगिराखेको छ। कोभिड१९ को संक्रमणबाट विश्व नै नराम्ररी प्रभावित बन्न पुगेको छ। आर्थिक क्रियाकलापहरू अघि बढ्ने विषयमा अवरोध सृजना भएको छ। विश्वका शक्तिसम्पन्न राष्ट्रहरू नै यस महामारीबाट बच्ने उपायका बारेमा लामो समयसम्म अनभिज्ञ रहेको अवस्थामा नेपाल पनि यसबाट अछुतो रहन सकेन। आर्थिक क्रियाकलापले वर्तमान समयमा पनि पुरानो गतिलाई समाउन सकेको छैन। यो संक्रमणले गर्दा विश्वभर प्रत्यक्ष वैदेशिक लगानीको प्रवाहमा ४० प्रतिशतले कमी आएको छ। विश्वमै ठूला अर्थतन्त्र भएका दुई देश नेपालको छिमेकी छन्। भारत र चीनसँग भौगोलिक दुरी कम छ, यहाँको बजारमा सहज पहुँच कायम भएको छ। यी देशबाट गरिने लगानीको लागतमूल्य कम छ। नेपालभारत उर्जा व्यापार सम्झौता२०१४ ले दुई देशबीच लगानीको वातावरण सहज बनाएको छ। यिनै कारण नेपालको वैदेशिक लगानीको मात्रा भविष्यमा वृद्धि हुने सम्भावना देखिन्छ। वैदेशिक लगानीका सन्दर्भमा नेपालको सुशासनको अवस्था नाजुक छ। सर्वत्र राजनीतिकरणले अस्तव्यस्त अवस्था छ। प्रविधि र विज्ञताको अभाव छ। नेपालमा सबै प्रकारका श्रमिकको बाहुल्यता छ। देशभित्र रोजगारीका अवसरहरू प्राप्त नहुँदा युवा जनशक्ति विदेश पलायन भइराखेको छ। लगानी गरिएका आयोजनाहरूमा नेपाली कामदारले तुलनात्मकरूपमा कम पारिश्रमिकमा कार्य गर्छन्। नेपाल व्यापार एकीकृत रणनीतिमा उल्लेख भएअनुसार १९ वटा क्षेत्रमा नेपालको अवस्था अन्य प्रतिस्पर्धी राष्ट्रका तुलनामा सबल छ। उद्योग नीति र व्यापार नीतिले वैदेशिक लगानीलाई सहज बनाएको छ। नेपालका उत्पादित सेवा तथा वस्तुहरूका लागि अन्यत्र निर्यात गर्न सौहार्द अवस्था छ। किनकि नेपाल विश्व व्यापार संघको सदस्य छ। बिमस्टेक, साफ्टाजस्ता संस्थाहरूमा अस्तित्व कायम गर्दै सबल उपस्थिति नेपालले दिइराखेको छ। संस्थागत व्यवस्थातर्फ नेपालमा लगानी बोर्डको स्थापना भई कार्यान्वयनमा छ। नेपालमा राष्ट्रिय हितका दृष्टिले के कस्ता लगानीलाई स्वीकार गर्ने ? लगानी वातावरणलाई मैत्रीपूर्ण बनाउने उपायहरूको अवलम्बन गर्ने सम्बन्धमा लगानीको एकद्वार प्रणालीका आधारमा निर्णय लिने काम गर्छ। यी कारणले वैदेशिक लगानीको सुन्दर भविष्य नेपालमा सुनिश्चित देखिएको छ। सम्भावित चुनौतीहरू नेपालको जलविद्युत् उत्पादनको सम्भाव्यता ८३ हजार मेघाबाट र प्राविधिक हिसाबले सम्भाव्य ४२ हजार मेगाबाट छ। नगन्य जलविद्युत् उत्पादन गरेर विदेशबाट आयात गरिराखेको स्थिति छ। पर्याप्त उर्जा उपलब्ध हुन नसक्दा लगानीका क्षेत्रहरू प्रभावित हुने नै भए। यस क्षेत्रको प्रगति हँुदा देशको समृद्धि सम्भव हुन्छ। नेपालमा भ्रष्टाचार व्याप्त छ, ठूला भ्रष्टाचारीलाई अभयदान प्रदान गरिएको छ। लगानीका लागि भ्रष्टाचार कम हुनुपर्छ। भ्रष्टाचारमा खर्चिनु पर्ने रकमको सुनिश्चितता हँुदा लगानीकर्ता उपादेयताको अनुमान गर्न सक्छन्। त्यो अवस्था पनि नेपालमा छैन। सुशासनको अवस्था नाजुक छ। समानताका आधारमा कानुनी राजको अवस्थामा सुधार हुन सकेको छैन। सर्वत्र राजनीतिकरणका कारण अस्तव्यस्त अवस्था छ। प्रविधि र विज्ञताको अभाव छ। आयोजनाहरू राजनीतिक स्वार्थका आधारमा परिचालित हुनुपर्ने धारणा राजनीति गर्नेहरूमा देखिन्छ। राजनीतिक स्वार्थमा केन्द्रित हुँदै नेपाल बन्दजस्ता कार्यक्रम सञ्चालित हुन्छन्। क्षेत्रगत कानु्नहरू विवादित छन्। जमिन प्राप्त गर्ने प्रक्रिया जटिल छ। क्षेत्रगत मन्त्रालयबीच समन्वय प्रभावकारी हुन सकेको छैन। यी क्रियाकलापले लगानीमा उपयुक्त परिस्थिति निर्माण भइसकेको छैन। व्यावहारिक व्यवधानका कारण नेपालमा लगानी गरिराखेका आयोजनाका लगानीकर्ता बीचैमा काम छाडेर फर्किएका छन्। मेलम्ची उपत्यका खानेपानी आयोजनाको कार्य समाप्त हुने अवस्थामा ठेकेदार कम्पनी काम छाडेर गएको थियो। यी केही प्रतिनिधि उदाहरण हुन्, जसले लगानीकर्ता नेपालमा लगानी गर्नुपूर्व सोच्न बाध्य भएका छन्। उपादेयतामा प्रश्न नेपालमा वर्तमान अवस्थामै वैदेशिक लगानी आइरहँदा के कस्तो प्रभाव पार्ने हो ? सोचनीय छ। यसलाई गम्भीरतापूर्वक विश्लेषण गरिनुपर्छ। नेपालमा ठूलो मात्रामा वैदेशिक लगानी हुने सम्भावना उल्लिखित कारणले गर्दा न्युन छ। लगानी भित्रिँदा पनि यसबाट सर्वसाधारण नागरिकलाई कस्तो प्रभाव पर्न सक्छ ? समग्र नेपाली अर्थतन्त्रमा सुधार हुन सक्छ वा सक्दैन ? विचारणीय छ। विदेश पलायन भएका नेपाली श्रमिकलाई देशभित्रै तुलनात्मक रूपमा राम्रो ज्यालासहित रोजगारी प्रदान गर्नुपर्छ। देशभित्रका सबै प्रकारका जनशक्ति यस्ता लगानी भएका आयोजनाहरूमा खपत हुन सक्छ वा सक्दैन ? उच्चस्तरीय जनशक्ति आयात गरी सञ्चालन हुने हो वा नेपालीले प्राथमिकता पाउने हुन् ? उत्पादित वस्तु तथा सेवाको सरलता र सुगमताको अवस्थालाई चिन्तन गर्नु जरुरी छ। किनकि यस्ता लगानीबाट देशभित्रका सीमान्तकृत नागरिकको अवस्थामा सुधार ल्याउन सक्नुपर्छ। सामाजिक र आर्थिक असमानताको निराकरणउन्मुख हुनुपर्छ। वैदेशिक लगानीको माध्यमबाट पुँजीवादको विस्तार र विकास हुन्छ। पुँजी सीमित व्यक्तिमा केन्द्रित हुन पुग्छ। धनी र गरिबबीच खाडल फराकिलो बन्छ। वैदेशिक लगानीको उपादेयता प्रमाणित गर्न स्वदेशी उद्योगसमेत प्रतिस्पर्धी हुनुपर्छ। राष्ट्रिय अर्थतन्त्रका विविध खण्डमा देखिएका बिचौलिया र एकाधिकारको प्रभावलाई नियन्त्रण गर्नुपर्छ। सिंगापुरमा ली क्वान यूले उदारीकरणबाट भरपूर फाइदा उठाए। पुँजीवादलाई प्रश्रय दिई प्रतिव्यक्ति आय वृद्धि पनि गरे। विकासका सूचकांकका हिसाबले पश्चिमा देशहरूलाई पछाडि पार्न सफल भएको छ सिंगापुर। नियन्त्रित समाजवादलाई परित्याग गरी उदार आर्थिक नीतिका आधारमा अघि बढेको थियो चीन। चीनलाई डेंग सियायो पिंगले विश्वमै सर्वोच्च स्थान सुरक्षित गराउने गरी आर्थिक प्रगति गर्ने मार्गचित्र तयार पारेका हुन्। यसैका आधारमा चीनले गन्तव्य चुम्दैछ। बजारमा आधारित समाजवादको अवलम्बन गरेकै कारण चीनले र सिंगापुरले प्रगति गरेका हुन्। वैदेशिक लगानीको उपलब्धि सम्पन्न व्यक्तिको हितमा हुन्छ। तर गरिबी निवारणमा उल्लेख्य उपलब्धि हासिल गर्न कठिन हुन्छ। केही सीमित व्यक्तिको हातमा पुँजी केन्द्रित हुन्छ। मझौला उद्योगहरू फस्टाउन सक्दैनन्। अहिले पनि चीनमा आर्थिक असमानता व्यापक छ। भारतमा वैदेशिक लगानीले असमानता बढाएको छ। गरिबी निवारणमा सहयोग गर्न सकेको छैन। निष्कर्ष वैदेशिक लगानीका बारेमा निर्णय लिँदा तुलनात्मक फाइदाका दृष्टिले नीति र रणनीतिहरू तर्जुमा हुनु पर्छ। प्रतिस्पर्धी गतिशिल र लगानीमैत्री वातावरण निर्माण गर्नुपर्छ। राजनीति र यसको संयन्त्रको समान एजेन्डा तय गरी प्रभावकारी परिचालन हुनुपर्छ। स्वार्थको संघर्षका कारण उत्पन्न हुने असहज परिस्थितिको निराकरण हुनुपर्छ। देशको आर्थिक वृद्धि, आर्थिक र सामाजिक रूपान्तरण, असमानताको अन्त्यतर्फ उन्मुख लक्ष्यको निर्धारण गर्दै नेपालको गरिबी निवारणमा सहयोगीसिद्ध हुनुपर्छ। अन्यथा वैदेशिक लगानीबाट आर्थिक र सामाजिक असमानता बढ्नेछ। जसले देशमा थप द्वन्द्व आमन्त्रण गर्न सक्छ। अहिलेको अवस्थामा वैदेशिक लगानीलाई स्वीकार गर्दै जाँदा प्रत्युत्पादक सिद्ध हुनसक्छ। भारतका थुप्रै बहुराष्ट्रिय कम्पनीले नेपालमा लगानी गरिराखेका छन्। तर पनि गरिबीको अवस्थामा खासै सुधार हुन सकेको छैन। तसर्थ गम्भीरतापूर्वक चिन्तनमनन हुनु जरुरी छ। वैदेशिक लगानीको मूल उद्देश्य गरिबी निवारणमा केन्द्रित हुनुपर्छ।"
करमा मिलेर लुट,"काठमाडौं : सरकारले २०३३ सालमा कर फर्छ्योट आयोग गठन गर्यो। गणतन्त्र आएपछि २०६६ सालमा संशोधन भयो। त्यसको उद्देश्य थियो बक्यौता कर निर्धारण गरी असुल गर्ने। तर, आयोगका पदाधिकारीले नै त्यसको दुरुपयोग गरे। व्यवसायीसँग मिलेर मनपरी छुट गरे। उद्योगी, व्यवसायीलाई ९९ प्रतिशतसम्म छुट दिइयो। यो खेलमा ११ अर्बभन्दा बढी भ्रष्टाचार गरेको मुद्दा अहिले पनि विशेष अदालतमा विचाराधीन छ। आयोगका अध्यक्ष लुम्बध्वज महत र सदस्य उमेश ढकालसहित तत्कालीन आन्तरिक राजस्व विभागका महानिर्देशक चूडामणि शर्मा भ्रष्टाचार मुद्दामा मुछिएका छन्। शर्मा सो समय आयोगका सदस्य सचिव थिए। उनीहरूविरुद्ध अख्तियार दुरुपयोग अनुसन्धान आयोगले २०७४ साउन र २०७८ असारमा गरी दुईपटक मुद्दा चलाएको छ। अख्तियारका अनुसार उनीहरूले १ सय १५ जना करदाताको कर निर्धारण गर्दा मनोमानी रूपमा मिनाहा गरेको प्रमाणित भएको छ। तर, अझै पनि मुद्दा किनारा लागेको छैन। २०७८ असार ९ गते अख्तियारले कर फर्छ्योट आयोगका तत्कालीन अध्यक्ष महत, सदस्यद्वय ढकाल र शर्माविरुद्ध १ अर्ब ३३ करोड २० हजार ३ सय ८५ रूपैयाँ बिगो कायम गरी विशेष अदालतमा मुद्दा दायर गरेको छ। आयोग पदाधिकारीले कर फर्छ्योट आयोग ऐनबमोजिम असल नियत नराखी व्यक्ति लाभ तथा राज्य हानी नोक्सानी पुर्याएको आरोप मुद्दामा छ। उक्त मुद्दाको पेसी पुस ५ गतेलाई तोकिएको विशेष अदालतका उपरजिस्टार एवं प्रवक्ता दीपेन्द्रनाथ योगीले बताए। यसअघि २०७४ साउन १ मा १० अर्ब २ करोड बिगोसहित उनीहरूविरुद्ध मुद्दा हालिएको थियो। त्यसबेला ४५ वटा करदातालाई छुटमा अनियमितता गरेको देखिइएको थियो। कर फर्छ्योट आयोग गठनसँगै कर छुटका लागि १ हजार ७ सय २६ निवेदन दर्ता भएका थिए। जसमा आयोगले १ हजार ६९ को निवेदनमा कारबाही अगाडि बढाएको थियो। अर्थात् सो समय सबै करदातालाई करमा छुट दिइएको थियो। अख्तियारले अनुसन्धान सकेर अहिले विशेष अदालतमा मुद्दा दायर गरिसकेको प्रवक्ता नारायणप्रसाद रिसालले बताए। पहिला ४५ वटा करदातालाई छुट दिएकोमा अनियमितता देखियो र चार वर्ष अगाडि त्यो मुद्दा विशेषमा दर्ता गरिएको थियो। यही वर्ष थप ७० वटालाई छुट दिँदा देखिएको अनियमिततामा अर्को मुद्दा दर्ता भएको हो, प्रवक्ता रिसालले भने। अख्तियारका अनुसार उनीहरूले आपसी कुराकानीलाई मात्र आधार मानि कर छुट दिने गरी सम्झौता गरेका थिए। उनीहरूले ७० करदाताको मनोमानी किसिमले बदनियतपूर्वक बक्यौता कर छुट दिएको पुष्टि भएको अख्तियारको आरोप पत्रमा उल्लेख छ। उनीहरूविरुद्ध १० वर्षसम्म कैद सजाय मागिएको छ। आरोपीले पूर्व कर फर्छ्योट आयोगले निर्धारण गरेको करसमेत फिर्ता दिने गरी सम्झौता गरेको अख्तियारको भनाइ छ। माग नै नगरेको रकमसमेत मिनाहा गरिएको छ। नक्कली मूल्य अभिवृद्धि कर बीजक भएका व्यावसायिक फर्म तथा कम्पनीको कर मिनाहा गरिएको छ। करदाताले स्वयम् घोषणा गरेको मूल्य अभिवृद्धि कर नै मिनाहा गरिएको छ। आयोगको कार्यवधि समाप्त हुने अन्तिम मितिमा सम्झौता गरिएको अख्तिायारले बताएको छ। अख्तियारले मुद्दा चलाएपछि पछिल्लो समयमा कर फर्छ्योट आयोग बनेको छैनन्। अर्थ मन्त्रालयका अनुसार २०७१ सालपछि आयोग गठन भएको छैन। तत्कालीन अर्थमन्त्री डारामशरण महतले २०७१ सालमा कर फर्छ्योट आयोग गठन गरेका थिए। कर फर्छ्योट आयोग ऐन २०३३ अनुसार २०३६ सालमा पहिलो आयोग बनेको थियो। जसको अध्यक्ष जनार्दनलाल मल्लिक थिए। ऐन नै भ्रष्टाचारको कारक ऐनमा धेरै लु पोल्स राखिएका कारण भ्रष्टाचार भएको तर्क अर्थविज्ञको छ। आयोगले गर्ने निर्णय गोप्य रहने प्रावधान भयो। आयोगले गरेको निर्णयमा पुनरावेदन लाग्ने छैन, भन्ने व्यवस्था पनि ऐनमा राखियो। ऐनमा नै रहेका दुई प्रावधानले आयोगका पदाधिकारीले मनमौजी छुट प्रदान गरेको बताउँछन् पूर्वअर्थसचिव कृष्णहरि बाँस्कोटा। कर फर्छ्योट ऐनमा भएका प्रावधानले समस्या ल्याएको उनको तर्क छ। खाने ठाउँ बनाइदिने, अनि खायो भनेर हुन्छ, खाने ठाउँ नै बन्द नगरेसम्म यो समस्या यस्तै हुन्छ, उनले भने। सरकारले बक्यौता कर असुल गर्नका लागि समयसमयमा फर्छ्योट आयोग गठन गर्न सक्ने व्यवस्था ऐनमा छ। त्यो आयोग स्थायी प्रकृतिको होइन। आवश्यकताको आधार गठन गरिँदै आएको छ। ऐनलाई टेकेर तत्कालीन अर्थमन्त्री डा रामशरण महतले २०७१ माघ २२ गते चार्टर्ड एकाउन्टेन लुम्बध्वज महतको अध्यक्षतामा तीन सदस्यीय १०औं कर फर्छ्योट आयोग गठन गरेका थिए। जसमा उमेश ढकाल सदस्य एवं तत्कालीन आन्तरिक राजस्व विभागका महानिर्देशक चूडामणि शर्मा सदस्य सचिव भए। आयोगमा १ हजार २ सय २६ कर मिनाहाको लागि निवेदन परे। जसमा आयोगले १ हजार ६९ वटा फर्छ्योट गर्यो। त्यो आयोगले मनपरी रूपमा मिनाहा गरे देखिएपछि संसद्को सार्वजनिक लेखा समितिले छानबिन गर्यो। लेखा समितिले कर निर्धारण अनियमितता भएको ठहर गर्दै अख्तियार दुरुपयोग अनुसन्धान आयोगलाई थप अनुसन्धानका लागि सिफारिस गर्यो। अख्तियारले यो विषयमा अनुसन्धान गर्यो। १ हजार ६९ अनुसन्धानमा १ सय १५ वटा करदातालाई छुट लिएको विषयमा गरेको अनुसन्धानमा ठूलो अनियमितता भएको देखियो। कर फर्छ्योट आयोगमा ४० अर्ब ८३ करोड बक्यौताका विषय निवेदन परेकामा जम्मा ३० अर्ब ५२ करोड ५८ लाख निवेदनमा फर्छ्योटको कारबाही गरिएको थियो। फर्छ्योटको कारबाही अगाडि बढाइएको ३० अर्ब ५२ करोड ५८ लाख उठाउन पर्नेमा ९ अर्ब ५४ करोड ६१ लाख रुपैयाँ कर असुल गर्ने सम्झौता गरिएको थियो। बक्यौता रकमको ६८७३ प्रतिशत मिनाहा दिई सम्झौता भएको थियो। कुनै करदाताको त ९९ प्रतिशतसम्म पनि मिनाहा गरिएको अनुसन्धानमा देखिएको छ। सरकारी संस्थानको ११ अर्ब ८५ करोडमध्ये ५ अर्ब ४४ करोड र निजीबाट १८ अर्ब ६६ करोडमध्ये ४ अर्ब १० करोड असुल गरेर अरू रकम मिनाहा गरिएको थियो। त्रिवेणी डिस्ट्रिलरी, कृषि विकास बैंक, राष्ट्रिय बिमा संस्थान, सौरभ फोटो इन्टरनेसनल, विजार्ड इन्डस्ट्री, ओरेन्ट होटल, भाजुरन्त इन्जिनियरिङ, जेटई कम्पनी, माउन्ट एभरेस्ट बु्रअरी, एनसेल, नेपाल टेलिकम, फूलबारी होटल, गोरखा बु्रअरी, हर्बो इन्टरनेसनल, लक्ष्मी बैंक, यूटीएल लगायतलाई ठूलो परिमाण कर मिनाहा दिइएको छ। फर्छ्योटका लागि प्राप्त निवेदन र कारबाहीको अध्ययन गर्दा कुल फर्छ्योटका लागि माग गरिएको १ हजार ६९ निवेदनमध्ये ६ सय ९० निवेदन बक्यौतासम्बन्धी रहेको महालेखापरीक्षकको प्रकाशित प्रतिवेदनमा छ। कर निर्धारण गर्ने तर निर्धारण गरेको रकम नतिर्ने कारदातालाई दुईतीन वर्षभित्र आयोग गठन गरी मिनाहा दिएको छ, प्रतिवेदनमा भनिएको छ, यसबाट राजस्वसम्बन्धी ऐनबमोजिम चार वर्षभित्र संशोधित कर निर्धारण गर्न सक्ने अधिकार समेतलाई बन्देज लगाउने गरी आयोगबाट बक्यौता मिनाहा भएको कानुनसम्मत देखिएन। ००० भरतकुमार साह सार्वजनिक लेखा समिति सभापति यो विषयमा दुवै कुरा छ। बाहिर आएजति भद्रगोल पनि होइन। क्लिन छ पनि म भन्दिनँ। गोलमाल पनि भएको छ। यसमा दोहोरो कुरा छ। कतिपयले पाउनै पर्नेलाई मिनाहा गरिएको छ। त्यो जायज नै हो। केही पैसा लिएर पनि गरेका होलान। मैले त यो विषय भित्रबाटै हेरेको छु। अख्तियार पनि कति भित्र पुगेर अनुसन्धान गर्यो उसलाई नै थाहा होला। तर, यो विषयमा निश्पक्ष न्याय निरुपण हुनुपर्छ। राज्यले छुट दिन सक्छ। त्यो केही प्रतिशत पनि हुनसक्छ। पूरै पनि हुन सक्छ। पूरा सम्पत्ति तिर्दा पनि पुग्दैन भने उसले कसरी तिरोस्। असुली नै हुँदैन भने त्यही बक्यौता छ भनेर के गर्ने, त्यसलाई मिनाहा नै गरिदिएको राम्रो। हाम्रो भैरहवाको डिस्टिलरीको केस पनि त्यही हो। जुन रकम ठूलो छ तर तिर्ने अवस्था नै छैनन्। ००० डा डिल्लीराज खनाल अर्थशास्त्री जुन उद्देश्यले यो आयोग गठन गरियो, यसको दुरुपयोग गरियो। स्रोत जुटाउने माध्यम नै बनाइयो। यो गलत हो। दुरुपयोग गर्नेले उन्मुक्ति पाउनु हुँदैन्। उनीहरूलाई कारबाही गर्नै पर्छ। करसम्बन्धी समस्या छन्। त्यसका लागि कर फर्छ्योट आयोग त चाहिन्छ नै। अहिले त विश्वस्नीयतामा प्रश्न आएको छ। फेरि आयोग बनाउँदा विवाद हुन्छ भनेर नै अहिलेसम्म बनाएको हुनुपर्छ तर समस्याबाट भागेर हुँदैन्। सक्षम र राजनीतिक प्रभावबाट मुक्त राखेर यो आयोग बनाउनुनै पर्छ। त्यो आयोगले निष्पक्ष भएर कर मिनाहा गर्नुपर्छ। करसम्बन्धी विवादलाई आयोगबाट निरुपण गर्नुपर्छ। राजनीतिक प्रभाव र सामीप्यताले धेरै समस्या पारेको छ। ००० कृष्णहरी बाँस्कोटा पूर्वअर्थसचिव कर निर्धारण गर्ने अधिकार कर अधिकृतको हुन्छ। उसले कम, ठिक्क र बढी कर निर्धारण गर्न सक्छ। कम निर्धारण गरेमा भ्रष्टाचार हुन्छ। बढी भएपछि व्यवसायीले त्यसको विरोध गर्छन्। उनीहरू मिडियामा जान सक्छन्। कर अधिकृतविरुद्ध नै खनिन पनि सक्छन्। कानुनी बाटो अबलम्बन गर्छन्। विभिन्न कारणले कर बक्यौता हुन्छ। कतिपय करदाताको ठूलो रकम बक्यौता हुन्छ। कर बक्यौता कर निर्धारण गरी असुल गर्न कर फर्छ्योट आयोग गठन गर्ने कानुनी व्यवस्था छ। त्यो आयोग अधिकार सम्पन्न हुन्छ। आयोगविरुद्ध अदालतमा पनि मुद्दा नलाग्ने व्यवस्था ऐनले गरेको छ। त्यही व्यवस्था गर्दा त्यहाँ स्वेच्छाचारी भएको हुनुपर्छ। त्यस कारण त्यो ऐन नै संशोधन गर्नुको विकल्प छैन। यसका लागि कानुन निर्माताले ध्यान दिनुपर्छ। घुस खाने ठाउँ बनाइदिने अनि घुस नखाभन्दा सुहाउला र ? कर फर्छ्योट आयोगविरुद्ध मुद्दा लाग्दै भन्ने कानुन जिउँदै हुँदा अरु कुरा गरेर के होला र। ००० खेमराज रेग्मी ट्रान्सपरेन्सी इन्टरनेशनल असल नियत भएको हो। कुनै उद्योग, व्यवसाय विशेष परिस्थितिमा घाटामा बन्द भए। जस्तो कि अहिले कोभिडको कारण धेरै उद्योग चल्न सकेनन्। तर, कर अधिकृत अनुमानको भरमा कर तोकिदिए। आमदानी नै नभएपछि कसरी उनीहरूले कर तिर्लान ? फेरि यो मात्रै होइन कोही उद्योगी व्यवसायीले अटेर गरेर कर नतिरेका पनि हुन्छन्। यी सबै विषयको वास्तविक कुरा पत्ता लगाएर कोबाट असुल्ने, कस्लाई छुट दिने भनेर नै कर फर्छ्योट आयोगको परिकल्पना भएको हो। तर, यो मिलोमतोमा काम नभएका होइनन्। अटेर गर्नेलाई तिराउनै पर्छ।"
कांग्रेस महाधिवेशन प्रतिनिधिको प्रारम्भिक सूची सार्वजनिक,काठमाडौं : कांग्रेसले १४ औं महाधिवेशनका लागि महाधिवेशन प्रतिनिधिहरुको प्रारम्भिक सूची सार्वजनिक गरेको छ । कांग्रेसको केन्द्रीय निर्वाचन समितिले बुधबार उक्त सूची सार्वजनिक गरेको हो । सूचीमा ४ हजार ३१९ जना महाधिवेशन प्रतिनिधिहरुको प्रारम्भिक नामावली समावेश गरिएको छ। सूचीमा प्रदेश २ का सातवटा जिल्लाबाट चुनिएका प्रतिनिधिहरुको नाम समेत समावेश छ। महोत्तरी ३ र सर्लाहीका चारवटै क्षेत्रको नामावली भने सूचीमा समावेश छैन । निर्वाचन समितिका सचिव जगन्नाथ श्रेष्ठका अनुसार सूचीमा सर्लाही र महोत्तरीको सूची पनि थपिने छ। सर्लाहीको सबै क्षेत्रको अधिवेशन सकिएपछि सूचीमा थप गरिनेछ । सूचीमा जनसम्पर्क समिति र भ्रातृ तथा शुभेच्छुक संघसंस्थाका प्रतिनिधिहरुको नाम भने समेटिएको छैन । हेर्नुहोस् प्रारम्भिक नामावली
मेडिकल कलेजको बदमासी,"काठमाडौं : चिकित्सा शिक्षा ऐनले भन्छ, शिक्षा आयोगले निर्धारण गरेबाहेक कुनै पनि मेडिकल कलेजले (एमबीबीएस) अध्ययनका लागि विद्यार्थीबाट अतिरिक्त शुल्क लिन पाउँदैनन्। तर, निजी मेडिकल कलेजहरूले भने आफूखुसी विभिन्न शीर्षक बनाइ विद्यार्थीबाट लाखौं अतिरिक्त शुल्क असुल्ने गरेको पाइएको छ। आयोगले कात्तिक २८ गते मेडिकल अध्ययनको शुल्क निर्धारण गरेको थियो। जसअनुसार उपत्यकाभित्र ४० लाख २३ हजार २ सय ५० र उपत्यका बाहिर ४४ लाख ३६ हजार २५ रुपैयाँ छ। तर, आयोगले निर्धारण गरेबाहेक पनि केही कलेजले विद्यार्थीहरूबाट ६ लाखसम्म शुल्क उठाएका छन्। निजी मेडिकल कलेजहरूले सरकारले तोकेको भन्दा २ देखि ६ लाख रुपैयाँ अतिरिक्त शुल्क असुलेको प्रमाण अन्नपूर्णलाई प्राप्त भएको छ। मुख्य गरी काठमाडौं विश्वविद्यालय अन्तर्गतका मेडिकल कलेजले यस्तो शुल्क लिएको पाइएको छ। केहीले अतिरिक्त शुल्क अविलम्ब बुझाउन विद्यार्थी र अभिभावकलाई ताकेता गरेका छन्। मणिपालले ६ लाख र नेपालगन्ज मेडिकल कलेजले प्रतिविद्यार्थी १ लाख रकम असुल गरेका छन्। पीडित विद्यार्थी र अभिभावकका अनुसार पोखरास्थित मणिपाल मेडिकल कलेजले ६ लाख, नेपालगञ्ज मेडिकल कलेजले १ लाख, पाल्पास्थित लुम्बिनी मेडिकल कलेजले ६६ हजार रुपैयाँ प्रतिविद्यार्थी अतिरिक्त शुल्क लिएको पाइएको छ। नेसनल मेडिकल स्टुडेन्ट एसोसिएसनका अध्यक्ष डासुजन कडरिया विश्वविद्यालयलाई बुझाएको शुल्कबाहेक कलेजले अतिरिक्त शुल्क लिने गरेको बताउँछन्। उनले भने, आयोगलाई कलेजको सम्बन्धन खारेज गर्ने पनि अधिकार छ। टुलुटुलु हेरेर बस्न मिल्दैन। आयोगसँग पनि लड्न सक्छौं। चिकित्सा शिक्षा आयोगका उपसचिव सेमन्त राज कोइरालाले निर्धारण गरिएको बाहेक अन्य शुल्क अनिवार्य नभएको बताए। उनले भने, कलेजमा छुट्टै शुल्क नतिरेकै आधारमा पठनपाठनमा बाधा गर्न मिल्दैन। यो विषयमा कलेजहरूलाई सुसूचित गर्न चाँडै सूचना निकाल्दैछौं। मन लाग्दी शुल्क बढाउन मिल्दैन। यसको नियमन र अनुगमन जरुरी छ। आयोगले नियमन गर्नुपर्छ। यसमा राजनीतिक दलहरूको पनि संरक्षण छ। प्राडाकेदारभक्त माथेमा पूर्वउपकुलपति केही मेडिकल कलेजले अतिरिक्त शुल्क लिएको यथार्थ हो। यस विषयमा ध्यानाकर्षण भएको छ। आयोगले तोकेको शुल्कबाहेक अन्य शुल्क अनिवार्य होइन। शिक्षण शुल्क तिरेपछि परीक्षा शुल्क लिन मिल्दैन। बुधबार हामी यसबारे सूचना जारी गर्दैछौं। यसरी सुसूचित गर्दा पनि मानेनन् भने प्रशासनको प्रयोग गर्नुपर्ने हुन्छ। हामीलाई प्रशासन चलाउने अख्तियारी छैन। सेमन्त राज कोइराला उपसचिव, चिकित्सा शिक्षा आयोग मेडिकल कलेजले मनपरी शुल्क लिएको विषयमा गम्भीर छौं। शुल्क नियमनको विषय आयोगले हेर्छ। आवश्यक पर्ने निर्णय प्रक्रियामा मन्त्रालयले सहजीकरण गरी दिने हो। हामी त्यसका लागि तयार छौं। दीपक शर्मा प्रवक्ता, शिक्षा मन्त्रालय अधिकांश मेडिकल कलेजको अस्पताल जति राम्रोसँग चल्नुपर्ने हो, त्यति चलेका छैनन्। आम्दानीको स्रोत विद्यार्थीबाट प्राप्त हुने शुल्क बनाएका छन्। त्यसैले तोकिएभन्दा धेरै शुल्क लिन्छन्। कलेजहरूलाई राजनीतिक संरक्षण भयो। राजनीतिक संरक्षण भएकै कारण उन्मुक्ति हुने भएकाले पनि निजी मेडिकल कलेजहरूले अतिरिक्त शुल्क लिने गरेका छन्। डाजीवन क्षेत्री चिकित्सा शिक्षासुधार अभियन्ता सिनामंगलस्थित काठमाडौं मेडिकल कलेजले १५ लाख, चितवनस्थित कलेज अफ मेडिकल साइन्सले ४ लाख, काठमाडौं अत्तरखेलस्थित नेपाल मेडिकल कलेजले २ लाख ६० हजार, विराट मेडिकल कलेजले ४ लाख ६० हजार रुपैयाँ अतिरिक्त शुल्क बुझाउन विद्यार्थीलाई ताकेता गरेका छन्। निर्धारितमध्ये पहिलो किस्ता विश्वविद्यालयको खातामा जम्मा गरिसकेपछि अतिरिक्त शुल्क तिर्न ताकेता गरिएको हो। एकीकृत प्रवेश परीक्षा (कमन इन्ट्रान्स) मा पास भएर भर्ना भइसकेका विद्यार्थीसँग पनि कलेजहरूले अतिरिक्त शुल्क माग्न थालेका छन्। चिकित्सक शिक्षा ऐनको परिच्छेद ७ मा शिक्षण शुल्क निर्धारणसम्बन्धी व्यवस्था छ। जसमा विश्वविद्यालय, प्रतिष्ठान वा शिक्षण संस्थाको लागत तथा सञ्चालन खर्च, मुद्रास्फीति, भौगोलिक अवस्थिति, छात्रवृत्ति, निःशुल्क सेवासमेतलाई दृष्टिगत गरी विश्वविद्यालय, प्रतिष्ठान तथा शिक्षण संस्थासँगको परामर्शमा आयोगले शुल्क निर्धारण गर्ने उल्लेख छ। काठमाडौं विश्वविद्यालयका सहायक प्रवक्ता डा उद्धव प्याकुरेलले मेडिकल कलेजहरूले अतिरिक्त शुल्क लिएको भए कारबाहीको भागिदार हुने बताए। अतिरिक्त शुल्क लिन मिल्दैन, उनले भने, हामीकहाँ यसबारे जानकारी आइसकेको छैन। लिएको पुष्टि भए ऐनबमोजिम कारबाही हुन्छ। मणिपाल एजुकेसन एन्ड मेडिकल ग्रुपले प्रत्येक विद्यार्थीसँग एड्भान्स शुल्कको नाममा ६ लाख रुपैयाँ अतिरिक्त शुल्क मागेको छ। मेरिट र म्याचिङ अनुसार मणिपालमा विद्यार्थी भर्ना भएका थिए। त्यहाँ अध्ययनरत एक विद्यार्थीले भने, काठमाडौं विश्वविद्यालयलाई पहिलो किस्ता बुझाइसकेका थियौं। तर, मणिपालले फेरि अतिरिक्त शुल्क मागेको छ। होस्टेल र मेसको पनि पहिलेको भन्दा धेरै शुल्क लियो। यसपटक होस्टेल बस्न अनिवार्य भनियो। मणिपालले खेलकुद, सूचना प्रविधि, डकुमेन्टेसन, धरौटीका नाममा अतिरिक्त शुल्क मागेको छ। विद्यार्थीबाट मनोमानी अतिरिक्त शुल्क लिएको भन्दै चिकित्सा शिक्षा संघर्ष अभियानले मणिपालमा तालाबन्दी गरेको छ। विद्यार्थीहरूबाट मनोमानी ढंगले शुल्क लिएको पाइएपछि कलेजको प्रशासकीय भवनमा तालाबन्दी गरिएको अभियानका संयोजक मनिष भट्टराईले बताए। अबैध रूपमा अतिरिक्त शुल्क र गैरकानुनी लुट गर्न पाइँदैन, भट्टराईले भने, कलेजको मनोमानीविरुद्ध तालाबन्दी गरेका हौं। यस्तै, बाँकेस्थित नेपालगन्ज मेडिकल कलेजले पनि विद्यार्थीबाट १ लाख रुपैयाँ अतिरिक्त शुल्क असुल गरेको छ। त्यहाँ अध्ययनरत एक विद्यार्थीले भने, हामीले पटकपटक विरोध गर्यौं। तर, कलेजले अतिरिक्त शुल्क लिएरै छाड्यो। पाल्पास्थित लुम्बिनी मेडिकल कलेजले पनि प्रत्येक विद्यार्थीबाट ६४ हजार रुपैयाँ अतिरिक्त शुल्क लिएको पाइएको छ। इन्स्योरेन्स, केयू रजिस्ट्रेसन, नेपाल मेडिकल काउन्सिल रजिस्ट्रेसन, एप्लिकेसन फर्मका शीर्षक बनाएर अतिरिक्त शुल्क लिएको हो। बढी रकम हामीबाट पनि लिइयो, त्यहाँ अध्ययनरत एक विद्यार्थीले भने, अरूको भन्दा त कम हो। तर, पनि हामी मारमा परेका छौं। सिनामंगलस्थित काठमाडौं मेडिकल कलेजले एमबीबीएस अध्ययनका लागि ६० लाख शुल्कको मेन्यु तयार पारेको विद्यार्थीको गुनासो छ। होस्टेलमा नबसे पढ्नै नदिने धम्की दिएको विद्यार्थीहरू बताउँछन्। कलेजले होस्टेलमा अनिवार्य बस्न भनेको छ, एक विद्यार्थीले भने, नत्र कलेजमै प्रवेश गर्न नदिने धम्की दिएको छ। यसरी शुल्क बुझाउँदा त पढ्न सकिँदैन। काठमाडौं मेडिकल कलेजका सञ्चालक सुनील शर्मा भने अतिरिक्त शुल्क नलिएको दाबी गर्छन्। भन्छन्, आयोगले जे भन्यो, त्यही गर्दैछौं। होस्टेल, यातायातको त लिनै पर्यो नि ! अत्तरखेलस्थित नेपाल मेडिकल कलेजमा अध्ययनरत विद्यार्थीले पहिलो किस्ता बुझाइसकेका छन्। तर, एप्लिकेसन फर्मको ५ हजार, ड्रेसको १० हजार, वार्षिक संस्कृति, अतिरिक्त पाठ्यक्रमका नाममा वार्षिक २० हजार, यातायात खर्चका नाममा वार्षिक ३० हजार रुपैयाँ अतिरिक्त शुल्क बुझाउन विद्यार्थीलाई ताकेता गरेको विवरण प्राप्त भएको छ। पहिलो किस्ता बुझाइसक्यौं, एक विद्यार्थीले भने, कलेजले फेरि शुल्क बुझाउनु भन्दै सूचना टाँस गरेको छ। चितवनस्थित कलेज अफ मेडिकल साइन्सले पनि अतिरिक्त शुल्कको ताकेता गरेको छ। ४ लाख ६० हजार रुपैयाँ अतिरिक्त शुल्क ताकेता गरेपछि आफूहरूले विरोध जनाएको विद्यार्थीहरू बताउँछन्। विराटनगरस्थित विराट मेडिकल कलेजले इन्टर्नसिप शुल्क नाममा २ लाख रुपैयाँ बुझाउन विद्यार्थीलाई ताकेता गरेको छ। सेक्युरेटी डिपोजिट २ लाख, काठमाडौं विश्वविद्यालय रजिस्ट्रेसन २५ हजार, नेपाल मेडिकल काउन्सिल रजिस्ट्रेसन ५ हजारलगायत शीर्षकमा थप रकम माग गरेको हो। विराटनगरकै नोबेल मेडिकल कलेजले पनि थप शुल्क लाग्ने जानकारी गराउन थालेको विद्यार्थीहरूले बताएका छन्। चिकित्सा शिक्षा ऐनमा विद्यार्थीबाट एकतिहाइ रकम पहिलो वर्ष र बाँकी वार्षिक रूपमा किस्ताबन्दीमा लिनुपर्ने व्यवस्था छ। विद्यार्थीले पहिलो वर्षको शुल्क सम्बन्धित विश्वविद्यालयमार्फत बुझाउनु पर्ने ऐनमा छ। नेपालगन्ज मेडिकल कलेज र मणिपाल मेडिकल कलेजको तस्बिर। यी कलेजले (एमबीबीएस) अध्ययन गर्ने प्रत्येक विद्यार्थीबाट मनपरि ढंगले अतिरिक्त शुल्क उठाएका छन्। मेडिकल कलेजहरूले तोकिएभन्दा बढी शुल्क असुल्न थालेको भन्दै चिकित्सा शिक्षा संघर्ष समितिले आक्रोश पोखेको छ। यस्तो चरम गैरकानुनी लुट तुरुन्तै रोकी बढी लिएको शुल्क फिर्ता गर्न मणिपाललगायत विभिन्न प्राइभेट मेडिकल कलेज प्रशासनलाई चेतावनी दिन्छौं, संघर्ष समितिका अध्यक्ष मनिष भट्टराईद्वारा जारी विज्ञप्तिमा भनिएको छ। यस विषयमा आवश्यक कारबाही गर्न र निकासको निम्ति पहल गर्न सरोकारवालाहरूको ध्यानाकर्षणसमेत गरेको छ। एमबीबीएसलगायत चिकित्सा शिक्षाको नयाँ शैक्षिकसत्र हालैमात्र सुरु भएको छ। चिकित्सा शिक्षा सुधारका लागि सक्रिय डाजीवन क्षेत्रीले अधिकांशको अस्पताल राम्रोसँग नचल्दा आम्दानीको स्रोत नै विद्यार्थीलाई बनाएको बताए। मेडिकल कलेजहरूलाई राजनीतिक संरक्षण भएकाले जे गरे पनि उन्मुक्ति पाइने आशाले तोकिएको भन्दा धेरै शुल्क लिएको हुन सक्छन्, क्षेत्रीले भने। त्रिभुनव विश्वविद्यालयका पूर्वउपकुलपति प्राडाकेदारभक्त माथेमा पनि कलेजले अतिरिक्त शुल्क लिन नमिल्ने बताउँछन्। भन्छन्, यो आयोगको क्षेत्राधिकारको विषय पनि हो। राजनीतिक दलहरूको संरक्षण नभई शुल्क बढाउने आँट कहाँबाट आउँछ ? यो ठीक होइन। चिकित्सा शिक्षा ऐनको परिच्छेद ७ मा शिक्षण शुल्कसम्बन्धी कानुनी व्यवस्था। नेपालगन्ज मेडिकल कलेजले विद्यार्थीबाट असुल गरेको १ लाख रुपैयाँको अतिरिक्त रसिद पाल्पास्थित लुम्बिनी मेडिकल कलेजले विद्यार्थीसँग माग गरेको थप रकमको विवरण। मेडिकल कलेजले मनोमानी शुल्क उठाएको उपसमितिको निष्कर्ष बढी शुल्क लिने मेडिकल कलेजलाई कारवाही गर्न निर्देशन अतिरिक्त शुल्क नबुझाउने मेडिकल कलेजको धम्की, गृहमा बैठक यसरी फुत्कायो ओम्नीले मेडिकल सामग्री खरिदको ठेक्का मेडिकल कलेजको बदमासी प्रतीक्षा, सरकारी शुल्कमा मेडिकल शिक्षा व्यक्तिगत विवरण चोरेको भन्दै डाक्टरले दिए मेडिकल काउन्सिलमा उजुरी"
कांग्रेस महाधिवेशन : प्रतिनिधि छनोट निर्वाचनमा हारे अमरेश सिंह,"काठमाडौं : नेपाली कांग्रेसका सांसद अमरेशकुमार सिंह महाधिवेशन प्रतिनिधिमै पराजित भएका छन्। सर्लाही क्षेत्र नम्बर ४ मा मंगलबार सम्पन्न निर्वाचनमा सिंह पराजित भएका हुन्। निर्वाचित हुनेहरूले ५ सय बढी मत पाउँदा सिंहले जम्मा २४८ मत मात्र पाएका थपए। दुई पक्षका अवरोधका कारण सर्लाहीमा निर्वाचन पटक पटक सरेको थियो। विवादका कारण गोलीसमेत चलेको थियो।सर्लाही ४ मा प्रदेश सासद एवं प्रदेश २ का मन्त्री सुरेन्द्रकुमार सिंहले प्यानलै जिताएका छन्। यो परिणामसँगै मधेसको कोटाबाट सहमहामन्त्री लड्ने सिंहको योजनामा धक्का पुगेको छ। अधिवेशनमा विवाद हुँदा मन्त्रीका अंगरक्षकले चलाए गोली कांग्रेसको वडा अधिवेशनमा झडप, मतदान अधिकृत र ३ प्रहरीसहित ५ जना घाइते सर्लाहीमा गोलीकाण्ड गराउने प्रदेश सांसदविरुद्ध अमरेश सिंहको आपत्ति"
"अभियान चल्दै, घरेलु हिंसा बढ्दै","महिला वास्तवमा पुरुषलाई कुल्चेर अगाडि बढ्न खोजेका होइनन्। उनीहरू हातेमालो गरेर अगाडि बढ्न चाहन्छन्। समानता खोजिरहेको छन्, समाजले हेर्ने दृष्टिमा परिवर्तन चाहन्छन्। घरैदेखि सुरु गरौं, महिलाविरुद्धको हिंसा अन्त्य गरौं राष्ट्रिय नारा बोकेको महिलामाथि हुने हिंसाविरुद्धको १६ दिने अभियान चलिरहेको छ। घर र समाजको ऐक्यबद्धता, लैंगिक हिंसाविरुद्ध शून्य सहनशीलताजस्ता ब्यानर बोकेर हरेक दिन कार्यक्रम सञ्चालन भइरहेका छन्। संयुक्त राष्ट्रसंघको तथ्यांकले हिंसा घट्नुको सट्टा बढेको देखाएको छ। प्रहरी आँकडाअनुसार महिलामाथि हुने हिंसा बर्सेनि बढ्दै गएको छ। जतिसुकै अधिकारका नारा लगाए पनि हरेक वर्ष मनाउने यस अभियान कुनै चाड हो कि भन्ने लाग्न थालेको छ। प्रतिनिधिसभा तथा राष्ट्रियसभामा थुप्रै महिला सांसद छन्। तर पनि महिलासम्बन्धी कानुनमा नागरिकता ऐन, एसिड अध्यादेश, यौन हिंसाविरुद्धको संशोधन विधेयकजस्ता कानुन निर्माणमा महिला सांसद नै उदासीन देखिएका छन्। महिलासम्बन्धी अध्यादेशलाई प्रतिस्थापन गर्ने विधेयक समयमा बन्न नसक्नु भनेकै नै हिंसा बढ्नु हो। यसअघि सरकारले २०७७ असोज १२ गते पहिलो पटक तेजाब (एसिड) तथा अन्य घातक रासायनिक पदार्थको नियमनसम्बन्धी अध्यादेश ल्यायो। तर पनि संसद्मा प्रतिस्थापन विधेयक नल्याउँदा निष्क्रिय भयो। दोस्रो पटक गत वैशाख २१ गते जारी गरिएको अध्यादेश पनि भदौ ३० गते निष्क्रिय बन्यो। सरकारले अध्यादेश ल्याए पनि कानुन दीर्घकालीन रूपमा कार्यान्वयन गर्न चासो दिएको छैन। जसका कारण विभिन्न महिला पीडित छन्, अन्यायमा छन्। प्रहरीको तथ्यांकअनुसार पछिल्लो ८ वर्षमा २५ वटा एसिडका घटना भएका छन्। जसमा २८ जनामाथि एसिड प्रहार भएको छ। एसिडको सहज उपलब्धता, कडा कानुनको अभाव, जनचेतनाको अभावले घटनाहरू बढ्दै छन्। यही मंसीर १५ गते राष्ट्रपति विद्यादेवी भण्डारीले नेपाल सरकार मन्त्रिपरिषद्को सिफारिसमा यौन हिंसाविरुद्धका केही ऐन संशोधन गर्ने अध्यादेश तथा तेजाबी तथा अन्य घातक रासायनिक पदार्थ नियमन अध्यादेशहरू जारी गरेकी थिइन्। जसमा महिलाका विषयमा कानुन बन्ला भन्ने झिनो आशा पलाएको छ। नेपालको संविधानले महिला पुरुषमा विभेद नगरी समान अधिकार प्रदान गरेको छ। महिला नै कार्यपालिका, न्यायपालिका र व्यवस्थापिकाको सर्वोच्च पदमा आसीन भए। महिलाका पक्षमा धेरै काम हुनुपर्ने हो तर अपेक्षाअनुसार काम हुन सकेन। महिला सबैभन्दा बढी पीडित घरेलु हिंसाबाट छन्। घरेलु हिंसा प्रायःजसो अशिक्षित नागरिकभन्दा बढी शिक्षित व्यक्तिबाट भएको तथ्यांकले देखाएको छ। राष्ट्रिय महिला आयोगमा मुलुकमा महिला हिंसाको घटना दिनानुदिन बढ्दै गएको तथ्यांक छ। स्थानीय तहमा भएका महिला बालबालिका कार्यालय नहँुदा पनि घटना थप भएकोमा समाधान गर्न गाह्रो हुँदै गएको महिला आयोग बताउँछ। नेपाल पुरुषप्रधान समाज हो। परम्परागत सोचमा परिवर्तन ल्याउन सकिरहेका छैनौं। महिलाले दाइजो नल्याएका कारण यातना सहनुपर्ने, बोक्सीको आरोप लगाएर घर निकाला गरिने, बालविवाह, बहुविवाह, देहव्यापार, गरिबी, बेरोजगारी, मानसिक यातना, गालीगलौज, जबर्जस्ती करणी, वैवाहिक बलात्कार, बहुविवाह, चेलीबेटी बेचबिखन यौनशोषण, अत्यधिक काम, यौन दुरुत्साहनजस्ता हिंसाले समाज अछुतो रहेन। राज्यको संरचना नियम कानुनले नै महिलाको सही र न्यायपूर्ण प्रतिनिधित्व स्थापित गराउन सकेको छैन। नेपालको संविधानको मौलिक हकअन्तर्गत समानताको हकमा कुनै पनि नागरिकलाई जाति, धर्म, वर्ण र लिंगको आधारमा भेदभाव गरिने छैन भन्ने व्यवस्था छ। यद्यपि व्यवहारमा लागू भएको पाइँदैन। जसका लागि कानुन र व्यवहारमा एकरूपता ल्याउनुपर्ने आवश्यकता छ। समस्या समाधानका लागि मूलतः कानुनमा संशोधन गरिनुपर्छ। अधिकारको रक्षा र त्यसको कार्यान्वयनका गर्न लाग्नुपर्छ। हिंसासम्बन्धी कार्यलाई निरुत्साहित गर्न राज्यले विशेष भूमिका खेल्नुपर्छ। यसका लागि पर्याप्त कानुन भएता पनि कार्यान्वयनको अभाव र परम्परावादी मानसिक सोच मुख्य जिम्मेवार छ। महिला हिंसाका कारण सम्बन्धविच्छेदका घटना वृद्धि भएका छन्। हिंसा गर्नु गलत हो भन्ने कुरा विद्यालयस्तरबाटै बालबालिकालाई ज्ञान दिनुपर्छ। महिलासम्बन्धी कार्यक्रममा पुरुष सहभागी हुनु आवश्यक छ। हरेक भेदभाव हटाउन पुरुष र महिला दुवै समान भन्ने अवधारणालाई राज्यले आफ्नो नीतिमा समावेश गरी कडाइका साथ लागू गर्नुपर्छ। महिलासँग सम्बन्धित अन्तर्राष्ट्रिय सम्झौता, बडापत्रमा गरिएका व्यवस्थालाई अक्षरशः पालना गरिनुपर्छ। महिला सक्षम र योग्य नेतृत्व गर्न सक्छन् भन्ने सावित गरिसकेको छ। राष्ट्रपतिदेखि पहिलो महिला मुख्यमन्त्री बनिसकेका छन्। हरेक क्षेत्रमा महिला अब्बल छन् भन्ने यी उदाहरण हुन्। राजनीतिक अधिकार प्रदान गर्न संविधानमा गरिएको आरक्षण मात्रै नभई अन्य पदमा पनि महिला पदाधिकारीमा एकतिहाइ महिला सुनिश्चितताको दाबी गर्न सकिरहेका छैनन्। नेपाली राजनीतिलाई लोकतान्त्रिक, समावेशी र सहभागितामूलक अभ्यासले संविधानले दिएको अधिकार पूरै उपभोग गर्न पाउनुपर्छ। लैंगिक दृष्टिकोणले हेर्दा महिलामाथि विभिन्न प्रकारका हिंसात्मक कार्य भएको पाइन्छ। यस्ता हिंसामा शारीरिक र मानसिक दुवै खालका हिंसा हुने गर्छन्। आजभोलि महिला हिंसाविरुद्ध चर्को आवाज उठे पनि यसको नियन्त्रणभन्दा बढोत्तरी भएको देखिन्छ। महिला हिंसाविरुद्ध अन्तर्राष्ट्रिय दिवस सन् १९८१ देखि नोभेम्बर २५ का दिन मनाइँदै आएको छ। सन् १९९१ मा क्यानडाका युवाले सेतो रिबन बाँधेर महिला हिंसा दिवस मनाउने प्रतिबद्धता जनाएका थिए। नेपालले सन् १९९९ देखि महिला हिंसाविरुद्ध दिवस मनाउँदै आएको छ। यो दिवसमा महिला हिंसाविरुद्ध जनचेतना जगाउने विभिन्न कार्यक्रम गर्दै आएको छ। विश्वमा एकतिहाइ महिला जीवनमा कुनै न कुनै समयमा हिंसाबाट पीडित छन्। पितृसत्तात्मक देश भएर होला, परम्परादेखि नै समाजको सभ्यता र संस्कृतिमा पुरुषलाई प्रधान मान्ने गर्छ। यस्ता कुराले जतिसुकै अधिकारको नारा लगाए पनि समाज परिवर्तन भएको छैन भन्ने देखाउँछ। शिक्षा, सभ्यता, संस्कार र सहभागितामा पछाडि पार्दै आएको सामाजिक प्रचलन यथावत् नै छ। महिलालाई दोस्रो दर्जाको प्राणीको रूपमा गरिने व्यवहार हट्नु पर्छ। अन्यथा महिला र पुरुषबीच विद्यमान सामाजिक विभेद महिला हिंसा भइनै रहन्छन्। महिलालाई केवल र्यालीमा ब्यानर बोकाएर कार्यक्रमको शोभा बढाउन मात्रै प्रयोग गरिन्छन्। मनोरञ्जनको साधन सम्झिने कमजोर छन् भन्ने देखाउन पुरुषहरू आफ्नो पुरुषत्व देखाउने गर्छन्। महिला वास्तवमा पुरुषलाई कुल्चेर अगाडि बढ्न खोजेका होइनन्। उनीहरू हातेमालो गरेर अगाडि बढ्न चाहन्छन्। समानता खोजिरहेको छन्, समाजले हेर्ने दृष्टिमा परिवर्तन चाहन्छन्। एउटी महिला आफ्नो घरबाटै परिवर्तन चाहन्छे, समानता चाहन्छे, जबसम्म आफ्नै घरमा परिवर्तन हुँदैन। भनिन्छ, समाज परिवर्तन गर्नु छ भने घरबाटै सुरुआत गर्नुपर्ने हुन्छ। लक्ष्मी, दुर्गा, सरस्वती वा सृष्टिदाता जननीको रूपमा हेर्न यो समाजमा किन विभेद छ ? महिला सशक्त भए परिवारसँगै राष्ट्र सशक्त बन्छ। कतिपयले भन्छन्, महिलालाई प्रकृतिले ठगेको छ, कमजोर बनाएको छ। महिलालाई प्रकृति वा सृष्टिले ठगेको होइन, महिलालाई हेर्ने समाजको दृष्टिकोणले ठगेको हो। प्रकृतिले त महिलालाई झनै बलवान् बनाइदिएको छ। एउटा आमा बन्ने शक्ति, बच्चालाई स्तनपान गराउने सौभाग्य केवल महिलामा मात्रै छ। कल्पना गरौं, महिलाबिनाको घर, समाज अनि राष्ट्र कति उजाड होला ? कल्पना गरौं कुनै घरको, जहाँ श्रीमान् र छोराछोरी मात्रै छन्। त्यहाँ नुनबिनाको तरकारीजस्तै खल्लो हुन्छ। आमाबिनाका छोराछोरी, अर्धांगिनीबिनाको श्रीमान् कहिले पनि पूर्ण हुन सक्दैन। एउटा महिलाबिनाको कल्पना पनि गर्न नसकिने यो सृष्टिमा समानता दिन किन कठिन ? किन हरेक वर्ष महिला मार्च ८ सँगै १६ दिने अभियान मनाउन बाध्य छन्, अभियानको यो चाड कहिलेसम्म ? किन परिवर्तन घरबाट गर्न सकिरहेका छैनौं ? आधा आकाश ढाक्ने महिलालाई सृष्टिदाता भनेर समान हक दिन किन सकिरहेको छैन ? राजनीतिक, आर्थिक, सामाजिक, सांस्कृतिक आदि क्षेत्रमा पुरुषले प्रभुत्व जमाइरहेको हुनाले सम्झौतामा भएका कुराहरू पालना भई नसकेको अवस्था छ। महिलालाई केवल प्रयोग मात्रै नगरौं, सम्मान पनि गर्न सक्नुपर्छ। भेदभाव हटाउन पुरुष र महिला दुवै समान भन्ने अवधारणालाई राज्यले आफ्नो नीतिमा समावेश गरी कडाइका साथ लागू गर्नुपर्छ। महिला हिंसा अन्त्यका लागि सबैले घरघरबाट सुरुआत गरौं। सभ्य समाज बनाऔं।"
कांग्रेसको सहमहामन्त्रीमा सीता गुरुङको उम्मेदवारी घोषणा,"काठमाडौं : कांग्रेस नेतृ एवम् पूर्वराज्यमन्त्री सीता गुरुङले सहमहामन्त्री पदमा उम्मेदवारी दिने घोषणा गरेकी छन्। उनले आदिवासी जनजातितर्फ सहमहामन्त्री पदमा उम्मेदवारी दिने घोषणा गरेकी हुन्। सभापति शेरबहादुर देउवानिकट नेतृ गुरुङ हाल केन्द्रीय आदिबासी जनजाति विभागकी प्रमुख समेत हुन्। कांग्रेसले यसपटक खस आर्य, महिला, मधेशी, आदिबासी जनजाति र दलितसहित ८ वटा समावेशी समूहबाट सहमहामन्त्री बन्ने व्यवस्था छ। पार्टीको पदाधिकारीमा महिलाको संख्या बढ्नुपर्छ, मैले लामो समयदेखि पार्टी र आदिबासी जनजाति समुदायको कार्य गर्दै आएको छु, गुरुङ सञ्चारकर्मीसँग भनिन्, त्यहीकारण पनि मैले महिलातर्फ होइन, आदिबासी जनजातितर्फ नै सहमहामन्त्रीको दाबी गरेकी हुँ। तेह्रथुमको आठ राईमा जन्मिएकी नेतृ गुरुङ नेविसंघको जिल्ला तहको नेतृत्वमा थिइन्। नेपाल महिला संघको जिल्ला अध्यक्ष, केन्द्रीय सदस्य र केन्द्रीय महासचिव समेत भएर काम गरिन्। पार्टीको १२ औं महाधिवेशनबाट केन्द्रीय सदस्यमा निर्वाचित भएकी गुरुङ १३ औं महाधिवेशनबाट आदिबासी जनजाति महिलातर्फ सर्वाधिक भोटसहित निर्वाचित नेतृ हुन्। ०७४ सालको प्रतिनिधिसभा सदस्यको निर्वाचनमा कांग्रेसबाट प्रत्यक्षतर्फ ७ महिलाले चुनाव लडेका थिए। तीमध्ये गुरुङ प्रदेश १ कै एक्ली उम्मेदवार हुन्। वाम गठबन्धनका कारण उनी तेह्रथुममा झिनो मतले मात्रै पराजित भइन्। दुवै संविधानसभामा सदस्य रहेकी गुरुङ संविधान मस्यौदा समितिकी सदस्य समेत हुन्। उनी ०७४ को देउवा सरकारमा भौतिक पूर्वाधार तथा यातायात राज्यमन्त्री बनेकी थिइन्।"
कोभिड१९ को भेरियन्ट ओमिक्रोनलाई हल्का नठानौं,"कोभिड१९ को नयाँ भेरियन्ट ओमिक्रोनको संक्रमण फैलँदै छ। विभिन्न भेरियन्टले थलिएर भर्खरै तंग्रँदै गरेको विश्व समुदाय पुनः त्रसित छन्। हालसम्म कसैको मृत्यु नभए पनि संक्रमण छिटो फैलँदै छ। अहिले लक्षण पनि सामान्य छन्। तर, यसअघिका कोभिडका तीन भेरियन्टको असरलाई नियाल्दा यसको पनि लक्षण नथपिएला भन्न सकिँदैन। दक्षिण अफ्रिकाबाट सुरु भएर २३ राष्ट्रमा पुगेको ओमिक्रोनले नेपाललाई पनि छोएको छ। दुई जनामा संक्रमण पुष्टि भएको छ। यो सतर्क रहने समय हो। लक्षण सामान्य भनेर खेलाँची गरे ठूलो रूपमा मानवीय असर गर्न सक्छ। सतर्कता नै अहिलेको पहिलो आवश्यकता भएकाले यसको नियन्त्रणमा ध्यान दिनुपर्छ। यसअघिको कोरोना लहरको समयमा समेत अमेरिकाले लकडाउनमा चासो दिएको थिएन। यात्रा प्रतिबन्ध पनि अन्य देशले चाँडो गरे। तर, ओमिक्रोन भेरियन्टको संक्रमण फैलिएसँगै लकडाउन र अन्तरदेशीय यात्रा प्रतिबन्धमा अमेरिकाले सुरुमा नै चासो दिएको छ। स्वास्थ्यका क्षेत्रमा मजबुत व्यवस्थापन गरेका देशले पनि लकडाउन गर्दैछन्। यो यसअघिको भेरियन्टले सिकाएको सकारात्मक पाठ हो। नयाँनयाँ रूपमा भित्रिने भाइरसबाट जोगिन सामाजिक दूरी कायम गर्नु र भीडभाड नियन्त्रण नै उत्तम विकल्प सबैले ठानेका छन्। यो विषयमा नेपाल पनि समयमा नै सचेत बन्नुपर्छ। सुरुआतमा नै एक व्यक्तिबाट अर्कोमा फैलन रोके ठूलो क्षतिबाट जोगिन सकिन्छ। विश्व स्वास्थ्य संगठनले लकडाउन र यात्रा प्रतिबन्धले मात्रै भाइरस नियन्त्रण नहुने भएकाले प्रत्येक व्यक्ति सचेत हुनुपर्ने बताएको छ। अहिले जोखिमका आधारमा मात्रै प्रतिबन्ध लगाउन भनिएको छ। नेपालमा दुई जनामा संक्रमण पुष्टि भएको हो। अन्यमा पनि सरेको हुन सक्छ। भारतमा उच्च गतिमा फैलिएकाले खुल्ला सिमानाका कारण नेपालमा सहजै आउन सक्छ। दैनिक हजारौंको संख्यामा आवतजावत हुने भएकाले सीमा क्षेत्रका नागरिक संक्रमणका हिसाबले उच्च जोखिममा छन्। हवाईसेवा रोकेर मात्रै हुँदैन, भारतसँग जोडिएको सिमानामा पनि निगरानी र कडाइ गर्न आवश्यक देखिन्छ। भाइरस संक्रमण हुन सक्ने आशंका गर्दै सरकारले सबै सरकारी निकायका अधिकारीलाई अत्यावश्यक काममा बाहेक विदेश जान रोक लगाएको छ। यो सरकारको सकारात्मक कदम हो। दक्षिण अफ्रिकी मुलुकबाट नेपाल आएका पर्यटक र नेपाली नागरिकलाई अनिवार्य रूपमा क्वारेन्टाइन बस्न निर्देशन दिए पनि निर्देशन प्रभावकारी बन्न सकेको छैन। यस्ता विषयमा सरकार गम्भीर बन्नुपर्छ। निर्देशन दिएर मात्रै हुँदैन। सबै जिल्लामा कडाइका साथ भएका निर्णय कार्यान्वयन गराउनु पर्छ। भाइरस नियन्त्रण गर्न योजना बनाउनुपर्ने र नागरिकको जीउधनको रक्षा गर्नुपर्ने दायित्व सरकारको हो। समयमा दायित्व पूरा नगरे संक्रमण फैलिएर ठूलो रूपमा क्षति भोग्नुपर्ने हुन सक्छ। कोरोना संक्रमणको कारण दुई वर्षसम्म ठप्प विद्यालय भर्खरै खुलेका छन्। जनजीवन सामान्य बन्न लागेका बेला नयाँ संक्रमण फैलनु निराशाको विषय हो। नयाँ भेरियन्टको आतंकले समग्र नेपालको अर्थतन्त्रका गम्भीर असर पुर्याउन सक्छ। त्यसकारण यसलाई समयमा नै नियन्त्रण गर्ने योजना ल्याउनुपर्छ। स्वास्थ्य संरचना र जनशक्तिको मूल्यांकन गरी समयमा नै तयारी अवस्थामा राख्नुपर्छ। यसअघिको महामारीले धेरै पाठ सिकाएको छ। यसलाई कुनै पनि हालतमा भुल्नु हुँदैन। स्वास्थ्य तथा जनसंख्या मन्त्रालयले त्रिभुवन अन्तर्राष्ट्रिय विमानस्थलमा मात्रै अहिले विशेष स्वास्थ्य परीक्षणको व्यवस्था गरेको छ। यो सबै नाकामा हुनुपर्छ। नागरिकले पनि कोरोनाबाट बच्न स्वास्थ्य मापदण्ड पालना गर्नुपर्छ। के गरे सर्छ ? के गरे सर्दैन ? यस अघिको महामारीले सबैलाई पाठ सिकाएकै हुनुपर्छ। भाइरस समय समयमा फैलिरहन्छ। यसबाट आतिनेभन्दा पनि सचेत हुने र संक्रमणबाट जोगिने हो। खोपको मात्रा नपुगेकाले खोप लगाउने र डोज पूरा गर्ने हो। आत्तिएरभन्दा पनि सचेत बनेर महामारीबाट जोगिन सकिन्छ। सरकार नियन्त्रणको तयारीमा र नागरिक सचेत बन्नु नै अहिलेको आवश्यकता हो। मास्क र स्यानीटाइजर घरबाहिर, सरसफाइ र पौष्टिक आहारा घरभित्र, भए ओमिक्रोन मात्रै होइन जुनसुकै भाइरस पनि पचाउन सकिन्छ।"
प्यानल बनाउन नेताहरूको धपेडी,"काठमाडौं : कांग्रेस महाधिवेशन नजिकिँदै गर्दा नेताहरू प्यानल बनाउन सक्रिय भएका छन्। संस्थापन पक्षबाट शेरबहादुर देउवा नै सभापतिको उम्मेदवार बन्ने पक्का भइसकेको छ। वरिष्ठ नेता रामचन्द्र पौडेल पक्ष पनि सभापतिको उम्मेदवार तय गर्न दौडधुपमा छ। सभापतिका अर्का आकांक्षी विमलेन्द्र निधि भने प्यानलमा पदाधिकारीको खोजी गर्दैछन्। प्रदेश अधिवेशन सकिएपछि केन्द्रका लागि कांग्रेसमा दौडधुप भएको हो। संस्थापन र संस्थापन इतर समूहलाई संयुक्त उम्मेदवार बनाउन हम्मे हम्मे छ। महाधिवेशन आउन २ दिन बाँकी हुँदासमेत इतर समूहका शीर्ष नेता सबै सभापति उम्मेदवारका आकांक्षी भएकाले सहमति जुट्न सकेको छैन। संस्थापन पक्षबाट सभापतिको उम्मेदवारमा देउवा निर्विकल्प भए पनि अरू पदाधिकारीमा भने सहमति जुट्न सकेको छैन। नेताहरू कोठे छलफलमा व्यस्त छन्। सोमबार केही सञ्चारकर्मीमाझ देउवाले उम्मेदवारी घोषणा गरेका थिए। यसपालिसम्म मात्र मलाई विधानले उम्मेदवार बन्न दिन्छ, देउवाले सञ्चारकर्मीसँग भने, पार्टीका साथीहरूलाई सहयोग गर्नुहोस् भनिसकेको छु। बाँकी पदाधिकारी व्यवस्थापन गर्न भने देउवालाई पनि समस्या देखिएको छ। उपसभापति र महामन्त्रीमा संस्थापन पक्षबाटै आकांक्षी धेरै भएका कारण पनि देउवालाई व्यवस्थापनमा सकस परेको हो। संस्थापनबाट उपसभापतिमा पूर्णबहादुर खड्का र विजयकुमार गच्छदार उम्मेदवार बन्ने दाउमा छन्। देउवाले तेस्रो धारका कृष्णप्रसाद सिटौलालाई पनि उपसभापतिको उम्मेदवार बनाएर टिम मिलाउने गृहकार्य गरिरहेको उनी निकट नेताहरू बताउँछन्। सिटौलासँग मिलेरै देउवा समूहले २ वटा प्रदेश सभापतिमा जित निकालेको थियो। सिटौला निकट नेता केशवकुमार बुढाथोकी भन्छन्, सिटौलाजीले जिल्लादेखि प्रदेश अधिवेशनमा देउवाजीसँग समन्वय गर्नुभयो। उहाँ कि देउवा समूहसँग मिलेर उपसभापतिको उम्मेदवार बन्ने हो, कि त आफ्नो लाइनको कसैलाई महामन्त्रीमा सुरक्षित गर्ने हो। महामन्त्रीमा भने देउवा समूहमा आकांक्षी धेरै छन्। गृहमन्त्री बालकृष्ण खाँण, सञ्चारमन्त्री ज्ञानेन्द्र कार्की, प्रवक्ता विश्वप्रकाश शर्मा, एनपी साउद र रमेश लेखक आकांक्षी छन्। प्रवक्ता शर्मा भन्छन्, भोलिसम्म पदाधिकारी उम्मेदवारको टुंगो लाग्छ। अहिले छलफलमै छौं। पौडेल पक्षले सभापतिको साझा उम्मेदवारको टुङ्गो लगाउन सकेको छैन। यो समूहका नेताहरूबीच दर्जन बढी बैठक भइसकेका छन्। इतर समूहमा पौडेल, महामन्त्री शशांक कोइराला, प्रकाशमान सिंह, शेखर कोइराला र सुजाता कोइराला सभापतिका आकांक्षी छन्। यो समूहबीच मंगलबार भएको छलफलमा शशांकले पौडेललाई समर्थन गर्दै सभापतिको दाबीबाट पछि हटेको घोषणा गरेका थिए। शशांकजीले मलाई समर्थन गर्नुभएको छ, पौडेलले भने, शेखरजी र प्रकाशमानजीलाई पनि मिलेर आउनुहोस् भनेको छु। भोलिसम्म खुसीको खबर सुन्न पाउनुुहुन्छ। पौडेलले बुधबार आफूपक्षीय जिल्लाका सभापति र प्रदेशका नेताको बैठक बसेर सुझाव लिइने जनाए। प्रदेश अधिवेशनको परिणामले पनि इतरपक्षमा साझा उम्मेदवार तय गर्न समस्या भएको छ। ६ प्रदेशमा भएको चुनावमा इतरपक्षले लुम्बिनी र गण्डकी प्रदेशमा मात्र जितेको छ। अन्य प्रदेशमा संस्थापनकै अग्रता छ। युवा नेता गुरु घिमिरे भन्छन्, केन्द्रमा नेताहरू निष्कर्षमा पुग्न नसक्नु राम्रो संकेत होइन। हामी युवा नेतृत्वले पनि दबाब दिएका छौं। साझा उम्मेदवारीका विषयमा पौडेल निवासमा मंगलबार इतरपक्षका नेताहरूको बैठक बसेको थियो। कोही त लचिलो हुनुपर्छ नि !, अर्जुननरसिंह केसीले भने, सबैले आफ्नो शक्ति छ भन्ने लागेपछि कसरी हुन्छ ? तर, पनि भोलिसम्म सहमति होला, हेरौं। युवानेताहरूले दिन थाले दबाब इतरपक्षका नेता तथा कार्यकर्ताले साझा उम्मेदवार छिटो टुंग्याउन नेतृत्वमाथि दबाब बढाएका छन्। युवा नेताहरूले सोमबार र मंगलबार पनि संयुक्त र छुट्टाछुट्टै भेटेर नेताहरूलाई दबाब दिएका थिए। नेता गगन थापा भन्छन्, समय घर्किसक्यो, तपार्इंहरू एक हुनुहोस्। अरू बिकल्प छैन भनेर भनी राखेका छौं। अर्का युवा नेता भुपेन्द्रजंग शाही भन्छन्, प्रदेशको नतिजाले पनि हामीलाई एउटा म्यासेज दिएको छ। यस्तो अवस्थामा एक हुनुको विकल्प छैन। बुधबार मध्यान्हसम्म एक नेताको नाममा सहमति हुन्ने विश्वास छ। बिहीबार पूर्वजिल्ला सभापति, नवनिर्वाचित जिल्ला सभापति, प्रदेश सभापतिसहित केन्द्रीय तहका नेतासहितको भेलाले निश्कर्ष निकाल्ने अर्की नेतृ सरिता प्रसार्इंले बताइन्। इतरपक्षको उपसभापतिमा महेश आचार्य, अर्जुननरसिंह केसी, रामशरण महत, बलबहादुर केसी र चन्द्र भण्डारीको दाबी छ। महामन्त्रीमा गगन थापा, मीनेन्द्र रिजाल र धनराज गुरुङ आकांक्षी छन्। सहमहामन्त्रीमा बद्री पाण्डे, महिलाबाट कमला पन्त र सरिता प्रसाईं आकांक्षी छन्। दलितबाट भने जीवन परियारलाई उम्मेदवार बनाउने पौडेल पक्षले तयारी गरेको छ। परियारले मंगलबार उम्मेदवारी घोषणा गरिसकेका छन्। शशांकले पौडेललाई समर्थन गर्ने पौडेल निवासमा मंगलबार भएको बैठकमा शशांकले सभापतिमा पौडेललाई समर्थन गर्ने बताएका थिए। रामचन्द्रजीका लागि मैले छाडेँ, बैठकमा शशांकको भनाइ उदृत गर्दै एक नेताले भने, उहाँ सिनियर नेता हो। एकपटक उहाँलाई सहयोग गर्नुपर्छ। कि मिलेर आउन, कि त आफूलाई सहयोग गर्न आग्रह गरेकाले पौडेललाई नै समर्थन गर्नुपर्ने शशांकको भनाइ थियो। शेखर दा र प्रकाशमानजी मिलेर १ जना आउनुभयो भने रामचन्द्रजी पनि पछि हट्छु भन्नुभएको छ, शशांकले भनेका थिए।"
सबैको सांगीतिक मञ्च,"काठमाडौं : नेपाल आइडल सिजन४ बिहीबारदेखि प्रशारण हुँदैछ। एपीवान टेलिभिजनमा साताको दुई दिन प्रशारण हुने नेपाल आइडल दर्शकको सबैभन्दा माया पाएको सांगीतिक रियालिटी शो हो। देशका कुना कन्दरामा लुकेका क्षमतावान प्रतिभाहरूलाई स्तरीय सांगीतिक मञ्च दिने नेपाल आइडलले नेपालभित्र मात्रै नभई विश्वभर रहेका नेपाली भाषीकोे माया पाएको छ। डिजिटल सिस्टममा गएको नेपाली सांगीतिक बजारमा अस्वस्थ प्रतिस्पर्धा छ। यहाँ भाइरल हुनकै लागि गीत गाउने र लेख्नेको होडबाजी छ। यही होडबाजीलाई चिर्नका लागि नेपाल आइडलले उत्कृष्ट मञ्च प्रदान गर्दै आएको छ। बजारमा अहिले नेपाल आइडलकै उत्पादनहरूको माग बढ्दो छ। यो मञ्चबाट निस्केकाहरूले राम्रै प्रगति पनि गरिरहेका छन्। पछिल्लो समय टेलिभिजनमा दर्शकको रुचि घटिरहेका बेला एपीवान टेलिभिजनले सांगीतिक रियालिटी शो नेपाल आइडलकोे सुरुवात गरेको हो। नेपाल आइडल सुरु भइसकेपछि नेपालमा धेरै रियालिटी शोहरू भित्रिए। राजनीतिक विषयमा अल्झिरहेको नेपाली टेलिभिजनको साँघुरो घेरालाई भत्काउन नेपाल आइडल सफल भयो। सिजन४ सम्म आइपुग्दा नेपाल आइडलले धेरै आरोहअवरोहको घुम्ती पार गर्यो। नेपाल आइडलका प्रोजेक्ट हेड सुरेश पौडेलले कठिन चुनौतीलाई पार गर्दै नेपाल आइडल सबै नेपालीको मनमा बस्न सफल भएको बताए। आफैले बनाएको इतिहासलाई जोगाउने र थप राम्रो गर्ने चुनौती नेपाल आइडललाई थपिएको बताउँदै उनले यसपटकको कार्यक्रमले अझ बढी दर्शकको मन जित्ने विश्वास व्यक्त गरे। नेपाल आइडल नेपाली संगीतमा उदाउने चाहना बोकेका हजारौं संगीतप्रेमीका लागि प्रतिभा देखाउने मञ्च हो। अडिसनका लागि घण्टौं लाइनमा बसेका प्रतिस्पर्धीको उत्साह हेर्दा र निर्देशकीय भूमिका निर्वाह गर्दा नेपाल आइडलको हरेक पक्ष प्यारो लाग्छ, पौडेलले भने। नेपाल आइडल सिजन४ मा नयाँ जजहरू थपिएका छन्। वरिष्ठ संगीतकार शम्भुजित बाँस्कोटा, सुगम पोखरेल र सिवानी मोक्तानले जजको भूमिका निर्वाह गर्ने छन्। उद्घोषकमा आसिफ शाह र रेश्मा घिमिरे रहने छन्। नेपालले चैत महिनासम्म चौथो नेपाल आइडल पाउने छ। चौथो सिजनका लागि देशभरका करिब पाँच हजार प्रतिस्पर्धी सहभागी थिए। कोभिड१९ का कारण यस पटकको अडिसन काठमाडौं, पोखरा, विराटनगर र नेपालगन्जमा मात्रै सीमित भयो। तर, डिजिटल अडिसनमार्फत देशभरकै प्रतियोगीलाई समेट्न नेपाल आइडल सफल भयो। एपीवान टेलिभिजनले नेपाली दर्शक तथा संगीतप्रेमीका लागि विशाल मञ्च प्रदान गरेको निर्देशक पौडेलले बताए। सिजन४ मा दर्शकले परिस्कृत रुपमा नेपाल आइडल हेर्न पाउने छन्। कार्यक्रमलाई प्राविधिक रुपमा स्तरीय बनाउन निर्देशकीय टोलीले ठूलो मेहनत गरेको छ। यसैगरी नयाँ जज र उत्कृष्ट प्रतियोगीबीचको सांगीतिक प्रतिस्पर्धाले सबैलाई रोमाञ्चित तुल्याउने छ। नेपाल आइडलको प्राथमिकतामा आधुनिक र पप गीत धेरै पर्ने गरेको स्वीकार गर्दै निर्देशक पौडेलले नेपाल आइडलले सबै खालका गीत संगीतलाई स्थान दिने बताए। कहिले देउडा विशेष गछौं त कहिले मधेशको गीत। कहिले नेपाली ठाडो भाका त कहिले लोकदोहोरी गीत। जुनसुकै गीत गाउन सहभागी स्वतन्त्र छन्। लोकगीत गाएर अडिसन पास गर्ने पनि धेरै छन्, उनी भन्छन्। अन्नपूर्ण मिडिया नेटवर्कका अध्यक्ष क्याप्टेन रामेवर थापाले नेपाल आइडल विशुद्ध सांगीतिक कार्यक्रम भएकाले यसको नाफा घाटाको हिसाब नगरेको बताए। एपीवान टेलिभिजनको लोकप्रिय कार्यक्रम नेपाल आइडलले देशका कुनाकाप्चामा लुकेर रहेका प्रतिभालाई सांगीतिक क्षेत्रमा ल्याएको बताउँदै अध्यक्ष थापाले दर्शकहरूलाई कहिल्यै पनि निरास नपार्ने प्रतिबद्धता पनि व्यक्त गरे।"
हिमालयनलाई उपाधि,गुलरिया : हिमालयन क्रिकेट एकेडेमी काठमाडौंले दोस्रो बर्दिया प्रिमियर लिगको उपाधि जितेको छ। बर्दियाको गुलरियामा भएको फाइनलमा स्टार क्रिकेट एकेडेमी भैरहवालाई १५ रनले हराउँदै हिमालयनले उपाधि जितेको हो। उपाधि विजेता हिमालयनले एक लाख ११ हजार एक सय ११ रुपैयाँ पुरस्कार पायो। यसैगरी उपविजेता स्टार एकेडेमीले ५१ हजार एक सय ११ रुपैयाँमा चित्त बुझायो। टस जितेर पहिले ब्याटिङ रोजेको हिमालयनले निर्धारित २० ओभरमा सात विकेट गुमाउँदै एक सय ४५ रन जोडेको थियो। हिमालयनका पुरन बिकले ५० रनको अर्धशतकीय पालि खेले। यसैगरी आयुष्मान बमले २५ रन बनाए। स्टार एकेडेमीका सुरज खड्काले दुई विकेट लिए। यसैगरी रुपेश बस्याल र पुरु भट्टराईले एकएक विकेट हात पारे। एक सय ४६ रनको लक्ष्य पछ्याएको स्टार एकेडेमीले निर्धारित २० ओभरमा नौ विकेट गुमाएर एक सय ३० रन मात्रै बनाउन सक्यो। स्टार एकेडेमीका कप्तान विशाल खत्रीले ४५ रन बनाए पनि टोलीलाई जित दिलाउन सकेनन्।
विन्टर ओलम्पिकमा राजनीतिक छायाँ,"वासिङ्टन : चीन र अमेरिकाबीच जारी राजनीतिक शितयुद्धको असर अब खेल मैदानमा पनि देखिन लागेको छ। सन् २०२२ मा चीनमा आयोजना हुने विन्टर ओलम्पिकमा खेलाडीलाई सहभागी हुन दिए पनि सरकारी अधिकारी र अफिसियललाई भने चीन नपाउने घोषणा अमेरिकाले गरेको छ। चीनको सिनजियाङमा भइरहेको नरसंहार र मानवता विरोधी अपराधको विरोध स्वरुप विन्टर ओलम्पिकमा अमेरिकी प्रतिनिधिमण्डल नपठाउने निर्णय गरिएको ह्वाइट हाउसकी प्रेस सचिव जेन साकीले जानकारी दिइन्। हाम्रा खेलाडीले विन्टर ओलम्पिकमा खेल्ने छन्। खेलाडीहरूलाई सरकारका तर्फबाट पूरा साथ र सहयोग पनि हुनेछ प्रेस सचिव साकीले भनिन्, तर, राजनीतिक रुपमा अमेरिका विन्टर ओलम्पिकमा सहभागी हुँदैन। हाम्रा खेलाडीले विन्टर ओलम्पिकमा खेल्ने छन्। खेलाडीहरूलाई सरकारका तर्फबाट पूरा साथ र सहयोग पनि हुनेछ। तर, राजनीतिक रुपमा अमेरिका विन्टर ओलम्पिकमा सहभागी हुँदैन । जेन साकी उनले चीनमा भइरहेको मानव अधिकार उल्लंघनका घटना निन्दनीय रहेको र त्यसको जति विरोध गरे पनि कम हुने बताइन्। चीनमा भइरहेको मानव अधिकारका घटना निन्दनीय छ। यो घटनाको जिम्मा चीन सरकारले लिनै पर्छ। सदाझैं विभिन्न बहना बनाएर चीन यसबाट उम्किन पाउँदैन। हामी सबै देशले मानव अधिकारको पालना गरुन् भन्ने पक्षमा छौं, साकीले भनेकी छन्, चीन मानवता विरोधी गतिविधिलाई ढाकछोप गर्दै खेलकुदलाई व्यापारका रुपमा अगाडि बढाइरहेको छ। यसप्रति हाम्रो पूर्णरुपमा असहमति छ। उनले मानव अधिकार हननविरुद्धको आवाज बुलन्द पार्न पनि अमेरिकाले यो निर्णय लिएको दाबी गरिन्। साकीले आफ्ना खेलाडीलाई हतोत्साहित गर्न र उनीहरूलाई निरास बनाउन यो कदम नचालेको पनि स्पष्ट पारिन्। वषौंदेखि तयारी गरिरहेका हाम्रा खेलाडीलाई हतोत्साहित र निरास बनाउन हामीले यो कदम चालेका होइनौं, साकीले भनिन्, खेलाडीको मर्म र भावना हामीले बुझेका छौं। त्यही कारण उनीहरूलाई विन्टर ओलम्पिकमा सहभागी गराउँदै छौं। अमेरिकाले यसअघि सन् १९८० को मस्को ओलम्पिक बहिस्कार गरेको थियो। तत्कालिन अमेरिकी राष्ट्रपति जिमी कार्टरले अफगानिस्तानमा सोभियत संघको आक्रमणको विरोध गर्दै आफ्ना खेलाडीलाई मस्को जान रोकेका थिए। चीनको पश्चिमी क्षेत्र सिनजियाङमा मजदूरमाथि भइरहेको मानव अधिकार हननको विषयलाई लिएर अमेरिकाले पछिल्लो समय चीनमाथि दबाब बढाएको हो। सिनजियाङका अल्पसंख्यक समूह उइगुरमाथि भइरहेको जातीय एवं धार्मिक विभेद र हिंसालाई लिएर अमेरिकाले चिन्ता र चासो व्यक्त गर्दै आएको छ। अमेरिकी राष्ट्रपति जो बाइडनले गत महिना चीनमा भइरहेको मानव अधिकार हननका विषय आफूले अध्ययन गरिरहेको बताउँदै अमेरिकाले महत्वपूर्ण निर्णय लिने बताएका थिए। राष्ट्रपति बाइडनसँगै सभामुख न्यान्सी पेलोसीले पनि चीनमा भइरहेका हिंसाको विरोध गरेका थिए।"
विवाह पञ्चमी : सीताको स्वयंवर आज,"जनकपुरधाम : आजु मिथिला नगरिया नेहाल सखिया चारु दुलहामे वरका कमाल सखिया ! सीताराम विवाहपञ्चमी महोत्सवमा मिथिला मग्न छ। बुधबार भगवान सीतारामको विवाहमा सहभागी हुन लाखौं श्रद्धालु जनकपुर आइपुगेका छन्। राजा जनकको दरबारमा सीता स्वयंवरको सम्पूर्ण तयारी भइसकेको छ। दुलहीझैं सजिएको जानकी मन्दिर प्रांगणमा वैवाहिक वेदी तयार गरिएको छ। विवाहको वेदी तयार गर्न मंगलबार पवित्र गंगासागर पोखरीबाट माटो ल्याएर मटकोर सम्पन्न गरिएको थियो। पोखरीबाट ल्याइएको माटोले नै वेदी बनाउने परम्परा छ। सोही वेदीमा सीतारामको विवाह हुनेछ। त्रेता युगमा गाँसिएको पौराणिक र धार्मिक सम्बन्धको साक्षी बन्नका लागि जनकपुर आएका श्रद्धालुहरूले जानकी मन्दिर भरिभराउ छ। गत वर्ष कोरोना महामारीले सीताराम विवाह महोत्सव आयोजना भएन। विवाह पञ्चमीमा जानकी मन्दिरमा धार्मिक विधिविधान भए पनि मेला आयोजना गरिएको थिएन। त्रेता युगमा मिथिलाका राजा जनककी छोरी सीता र अयोध्याका राजा दशरथका छोरा रामबीच वैवाहिक सम्बन्ध गाँसिएको थियो। आदर्श जोडी सीतारामको विवाह उत्सव प्रत्येक वर्ष जनकपुरमा मंसिर शुक्ल पञ्चमीका दिन मनाइन्छ। साताव्यापी महोत्सवमा हुने सबै विधिहरू लोकपरम्परा अनुसार मनाइन्छ। वैवाहिक समारोह अवधिभर जनकपुर दुई भागमा विभाजित हुने गर्दछ। जानकी मन्दिर दुलही पक्ष र राम मन्दिर दुलहा पक्ष बन्छ। अयोध्याबाट आउने साधुसन्तहरू राम मन्दिरमा बास बस्छन् र वैवाहिक समारोहमा जन्ती बनेर जानकी मन्दिर पुग्छन्। जानकी मन्दिरमा छोरी पक्षले जन्तीहरूलाई भव्य स्वागत गर्छन्। ऐतिहासिक बारहबिघा मैदानमा सीतारामको स्वयंवर राजकीय स्वरुपमा हुन्छ। राममन्दिरबाट भगवान रामको डोला र जानकी मन्दिरबाट माता सीताको डोलालाई सयौं श्रद्धालुहरूको साथमा मैदान लगिन्छ र सीताको डोलाले रामको डोलालाई चारफेर घुमेर परिक्रमा गरेपछि माला लगाएर स्वयंवर सम्पन्न हुन्छ। स्वयंवर विधि सम्पन्न भएपछि दुवै डोला मन्दिर फर्किन्छन्। भगवान राम र सीताको प्रतिमालाई विधिवत रुपमा विवाह गराइन्छ। सुरक्षा व्यवस्था कडा महोत्सवलाई ध्यानमा राख्दै जनकपुर नगर क्षेत्रको सुरक्षा व्यवस्था निकै कडा गरिएको छ। नेपाल प्रहरी, सशस्त्र प्रहरी र ट्राफिक प्रहरीले भिडभाडलाई नियन्त्रण गर्न पोख्त बन्दोबस्त गरेका छन्। भिडभाडमा हुन सक्ने उच्छृंखल गतिविधिलाई दृष्टिगत गर्दै जिल्ला प्रशासन कार्यालय धनुुषाले महँगा गरगहना लगाई महोत्सवमा सहभागी नहुन सर्वसाधारणलाई आग्रह गरेको छ। भीडभाडमा चोरी हुने सम्भावना बढी हुने गरेकाले महँगा गरगहना, मोबाइल वा बहुमूल्य वस्तु लिएर भिडभाडमा सहभागी नहुन सबैलाई आग्रह गरिएको धनुषाका प्रमुख जिल्ला अधिकारी बन्धुप्रसाद बास्तोलाले जानकारी दिए। मेलालाई व्यवस्थित गर्न लागि करिब चार हजार सुरक्षाकर्मी परिचालन गरिएको उनले बताए। महोत्सवमा जनकपुरका सबै विद्यालयहरू तीन दिनका लागि बन्द गरिएको छ। जनकपुरधाम उपमहानगरपालिकाले विवाहपञ्चमी मेलामा हुने भीडभाडलाई मध्यनजर गर्दै तीन दिन विद्यालयहरू बन्द गर्ने निर्णय गरेको हो।"
राजनीतिक खिचातानीमा एनआरएनए,"काठमाडौं : कुनै समय गरिमामय संगठन थियो गैरआवासीय नेपाली संघ (एनआरएनए)। अहिले आएर त्यही संस्था राजनीतिक खिचातानीको अखडाजस्तो भएको छ। नेपालबाट अस्वस्थ राजनीतिक हस्तक्षेप यसमा बढेको छ। यसका उपल्ला पदाधिकारी पनि राजनीतिको फेर समाउन थालेका छन्। जसको सबैभन्दा ठूलो मारमा परेको छ चुनाव। वर्तमान कार्यसमिति र पूर्वअध्यक्षहरूको व्यक्तिगत अहम्का कारण एनआरएनए फुटको संघारमा पुगेको छ। दुईपटक अध्यक्ष भएका शेष घलेले अस्वाभाविक कदम चालेसँगै एनआरएनएमा नयाँ तरंग पैदा भएको हो। संरक्षक परिषद्को हैसियतका रूपमा घलेले कार्यसमितिको अधिकार लिन चाहेका थिए। कार्यसमितिले संरक्षक समितिलाई आफ्नो अधिकार दिन चाहेन। संघका पूर्वअध्यक्ष तथा वर्तमान कार्यसमिति नै दुई धारमा विभाजित भएसँगै यतिखेर संघ जोगिने कि नजोगिने भन्ने गम्भीर प्रश्न खडा भएको छ। संघको संस्थापन पक्ष सबैलाई समेटेर चुनाव गराउने पक्षमा छ। उच्च अदालत पाटनले परराष्ट्र मन्त्रालयको पत्र कार्यान्वयन नगर्न अन्तरिम आदेश जारी गरेसँगै चुनावी माहोल बनेको संस्थापन पक्षको दाबी छ। तर, अर्कोे पक्ष पर्ख र हेरको रणनीति अबलम्बन गरिरहेको छ। जसले गर्दा संघमा अझै अन्योल छ। पूर्वअध्यक्षहरू सम्मिलित संरक्षकपरिषद् नै अहिले दुई धारमा विभाजित छ। शेष घले, देवमान हिराचन अध्यक्षका आकंक्षी कुल आचार्यलाई कुनै पनि हालतमा नेतृत्वमा ल्याउन चाहन्छन्। तर, जीवा लामिछाने, भवन भट्ट र राम थापा भने विधानअनुरूप नै अघि बढ्न चाहेका छन्। पछिल्लो समयमा डिसेम्बर २६ र २७ मा निर्वाचनको मिति तय भएको छ। तर, यस समयमा निर्वाचन हुनेनहुने अझै अन्योल सिर्जना भएको छ। संघका प्रवक्ता डीबी क्षेत्रीले सहमतिमै निर्वाचन हुने बताए। विधानअनुसारै सबैलाई मिलाएर लैजाने प्रयत्न हुन्छ, उनले भने, हामी कसैलाई अपमानित गर्दैनौं। समझदारीको चुनाव हुनेछ। राजनीतिक दलले गैरआवासीय नेपाली संघलाई भ्रातृसंगठनका रूपमा व्यवहार गर्न थालेका छन्। संघभित्रकै व्यक्तिका कारण दलले संघलाई हस्तक्षेप गर्न थालेका छन्। त्यसको ज्वलन्त उदाहरण हो, परराष्ट्र मन्त्रालयले सीमित व्यक्तिको बहकाउमा निर्वाचन रोक्न निर्देशन दिनु। परराष्ट्र मन्त्रालयले संघलाई हस्तक्षेप गरेसँगै संस्थापन पक्ष उच्च अदालत पाटन पुगेको थियो। अदालतले परराष्ट्र मन्त्रालयको पत्र कार्यान्वयन नगर्न आदेश जारी गरिसकेको छ। संघका अध्यक्ष कुमार पन्तले अदालतको आदेशसँगै चुनावी वातावरण बनेको बताए। अब तोकिएकै समयमा निर्वाचन हुन्छ, उनले भने। प्रतिनिधि विवाद निर्वाचन समितिमार्फत समाधान गरिने उनको भनाइ छ। विधानविपरीत आएका प्रतिनिधि खारेज हुन्छन्, उनले भने। संरक्षक परिषद्को औचित्य नभएको भन्दै अध्यक्ष पन्तले खारेज गर्ने योजना रहेको बताए। शक्तिको (सरकारमन्त्रालय) को फुर्ति लगाएर खाने दिन गए, उनले भने। संघका सल्लाहकार तथा अध्यक्षका उम्मेदवार कुल आचार्यले परराष्ट्रको निर्णय कार्यान्वयन हुनैपर्ने बताए। त्यसरी गइएन भने अर्को दुर्भाग्यको स्थिति सिर्जना हुन्छ, उनले भने। मतदाता विवाद समाधान नभई निर्वाचन हुन नसक्ने उनले बताए। ६५ प्रतिशत मतदाता छनोट गर्ने जिम्मा नयाँ कार्यसमितिलाई नदिई पुरानै कार्यसमितिलाई दिइएको छ, उनले भने, यो नसच्चाएसम्म हामी मान्दैनौं। संघको संशोधित विधानमा राष्ट्रिय समन्वयपरिषद् (एनसीसी) मा काम गरिसकेका वा एनसीसीको तर्फबाट केन्द्रमा प्रतिनिधित्व गरिसकेकोबाट ६५ प्रतिशत प्रतिनिधि निर्वाचन पूर्व नै छानिनुपर्ने नयाँ प्रावधान छ। त्यस्तै २५ प्रतिशत एनसीसीको निर्वाचनमै निर्वाचित हुनुपर्ने व्यवस्था छ। १० प्रतिशत प्रतिनिधि भने युवा, महिला, दोस्रो पुस्ता, विज्ञपेसागत वा विशेष योगदान दिएकाहरूबाट कार्यसमितिको सिफारिसमा निर्वाचित अध्यक्षले मनोनयन गर्ने व्यवस्था छ। जनवरी अन्तिममा भएको विशेष महाधिवेशनले उक्त प्रस्ताव पारित गरेको थियो। न्यायालयको निर्णयले विदेशमा बस्ने ८० लाख नेपाली र १ लाख पञ्जीकृत सदस्यको भावनामा कुठाराघात भएको छ, आचार्यले भने। राष्ट्रिय समन्वय समितिको २ पटक बसेको भेलालाई संस्थापन पक्षले नसुनेको उनले बताए। तिक्तताभन्दा पनि समझदारीमा निर्वाचन हुनुपर्छ, उनले भने। संघका उपाध्यक्ष एवम् अध्यक्षका उम्मेदवार डा बद्री केसीले अदालतले बाटो देखाएसँगै तोकिएकै समयमा निर्वाचन हुने बताए। यसअघि विवाद मिलाउन केही समझदारी हुन्छ कि भन्ने थियो, उनले भने, अब संघको विधान अक्षरश पालना गरेर नै अघि बढ्नुको विकल्प छैन। उपाध्यक्ष एवम् अध्यक्षका उम्मेदवार रविना थापाले अध्यक्ष पन्तले निर्वाचनको कार्यतालिका पठाइसकेको भए पनि कार्यसमितिको बैठक नबसेकाले १५ तारिखपछि मात्रै निर्वाचन हुनेनहुने थाहा हुने बताइन्। अहिलेको स्थितिमा अदालतको आदेशसँगै संस्थालाई चलायमान बनाउन, निकास दिन नयाँ नेतृत्व चयन हुनुपर्छ, उनले भनिन्, सहमतिको प्रयास भएकाले अहिले देखिएका तीन जना उम्मेदवारबाटै सहमतिको नेतृत्व चयन हुनसक्छ। एनआरएनए विश्लेषक जुगल भुर्तेलले उत्तेजना नियन्त्रण गर्न नसके संघ टुक्राटुक्रा हुन सक्ने खतरा औल्याए। अदालतसम्म जाने वातावरण बन्नु दुःखद हो, उनले भने, यसले चुनाव हुने वातावरण सिर्जना भए पनि घाउ निको नभएकाले नेतृत्व तथा नेतृत्व गर्न चाहनेले त्याग गर्न सक्नुपर्छ, अनिमात्र एकता संभव छ, उनले भने। महाधिवेशनमा वर्तमान उपाध्यक्ष डा बद्री केसीको समावेशी समूह, कुल आचार्यको लोकतन्त्रवादी समूह र रविना थापाको स्वतन्त्र समूह चुनावी प्रतिस्पर्धामा छन्। गैरआवासीय नेपालीको राष्ट्र निर्माणमा खासै योगदान देखिँदैन। व्यक्तिगत रूपमा केही सीमित लगानी भए पनि संस्थागत रूपमा लगानी आउन सकेको छैन। १० अर्ब लगानीको एनआरएनए डेपलपमेन्ट फन्ड स्थापना भए पनि नेतृत्व विवादका कारण संकटमा पुगेको छ।"
