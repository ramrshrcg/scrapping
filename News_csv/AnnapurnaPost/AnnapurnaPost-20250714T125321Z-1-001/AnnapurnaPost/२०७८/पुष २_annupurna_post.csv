शीर्षक,विवरण
टिभिएस रेडर सप्तरङग ३ अन्तर्गत नेपालगञ्ज कार्यक्रम सम्पन्न,"विराटनगर : टिभिएस रेडर सप्तरङग ३ अन्तर्गत नेपालगञ्ज कार्यक्रम सम्पन्न भएको छ। पुस १ गते बिहीबार सम्पन्न सो कार्यक्रम अन्तर्गत टिभिएस शोरुम (ग्रेस एण्ड ग्लोवल) नेपालगञ्जका प्रमुख विशाल श्रेष्ठले टीभीएस रेडर को अनावरण गरे। सप्तरङग अन्तर्गत त्यस अवसरमा सप्तरंग ३ का चर्चित कलाकार प्रमोद खरेल, नरेश भट्टराई, निता प्रधानाङग, अनिल सिंग, रामकृष्ण ढकाल, बद्री पंगेनी, मिलन नेवार, अस्मिता अधिकारी, निषा उप्रेती र विवेक खतिवडा लगायतको उपस्थिति थियो। त्यस क्रममा कलाकारले विभिन्न किसिमका मनोरञ्जनात्मक कार्यक्रम प्रस्तुत गरेका थिए। टीभीएस रेडर शंकर ग्रुप अन्तर्गतको जगदम्बा मोटर्स प्रालिले सार्वजनिक गरेको युवा लक्षित १२५ सीसी श्रेणी अन्तर्गत अत्याधुनिक फिचर्स सुसज्जित नयाँ मोटरसाइकल हो। युवा लक्षित यस स्पोर्टी मोटरसाइकलमा एलसीडी डिजिटल स्पिडोमिटर, थ्रीभी आईटच स्टार्ट, एनिमलिस्टिक एलइडी हेडल्याम्पजस्ता फर्स्टइनक्लास फिचर्सका साथै फर्स्टइनसेग्मेन्ट अन्डर सिट स्टोरेज पनि उपलब्ध गरिएको छ।"
एमालेको अडान: सभामुख सच्चिनु पर्यो कि राजीनामा दिएर मार्ग प्रशस्त गर्नुपर्यो,"काठमाडौं: नेकपा एमालेले सभामुख अग्निप्रसाद सापकोटाको राजीनामा माग गरेको छ। संसदका निकास दिन नसकेको भन्दै एमाले सापकोटाको राजीनामा मागेको हो। एमाले महासचिव शंकर पोखरेलले सभामुखले आफ्नो गल्ती सच्याउन नसकेकाले मार्गप्रशस्त गर्नुपर्ने बताए। केन्द्रीय कमिटीको दोस्रो पूर्ण बैठकको निर्णय सार्वजनिक गर्न आयोजित पत्रकार सम्मेलनमा पोखरेलले भने, सभामुख कि त सच्चिनु पर्यो, नसच्चि मार्ग प्रशस्त गर्नुपर्यो। उनले संसदको अवरोध हटाउन सत्ता पक्षले नै भूमिका खेल्नुपर्नेमा जोड दिए। उनले एमालेले कारबाही गरेकाहरुलाई राखे संसद चलाउन नदिने स्पष्ट पारे। समाजवादीका सांसदहरूलाई कारबाही गर्नुपर्ने भन्दै नेकपा एमालेले संसद् सचिवालयमा दिएको निवेदनअनुसार कारबाही नभएपछि एमालेले संसद अवरोध गर्दै आएको छ। महासचिव पोखरेलले सभामुखले गल्ती सच्याएमा वा राजीनामा दिएमा वा सर्वोच्च अदालतबाट फैसला आएपछि मात्रै संसदको विषयमा सोचिने स्पष्ट पारे। एमाले महासचिव शंकर पोखरेलले माघ १९ पछि सार्वजनिक गरिएको वक्तक्यले नै पूर्वराजा ज्ञानेन्द्र शाह र माओवादी केन्द्रका अध्यक्ष पुष्पकमल दाहाल प्रचण्डबीच भएको भनिएको सहमतिको विषय स्पष्ट पारिसकेको बताए। यो विषय बाबुराम र प्रचण्डबीच भएको अन्तकलहमा पनि बाहिर आइसकेको उनको भनाइ छ। एमाले अध्यक्ष केपी शर्मा ओलीले केही दिनअघि पूर्वराजा ज्ञानेन्द्र शाह र प्रचण्डबीच २०६० साल मंसिर १८ गते सहमति भएको बताएका थिए। महासचिव पोखरेलले अध्यक्ष भनाइलाई पुष्टि आधारको बारेमा स्पष्ट पार्दै भने, हामी पुराना कुरा बिर्सन्छौं। माघ १९ को घटना पछाडि माओवादीका तर्फबाट आधिकारिकरुपमा सार्वजनिक गरिएको वक्तव्यले नै त्यो कुरालाई संकेत गरेको छ, त्यो हामीले बताइरहनुपर्ने विषय होइन। उनले माघ १९ पछि माओवादी तर्फबाट आधिकारिकरुपमा जारी वक्तव्यबाट यो कुरा अनुमान लगाउन सकिने बताए। त्यसमाथि बाबुराम र प्रचण्डका बीचमा भएको अन्तरकलहमा उहाँहरुले सार्वजनिक गरेका विचारहरूले पनि सबै कुरा बाहिर ल्याएको छ, उनले भने। उनले यो विषय पत्रकारले खोजेर बाहिर ल्याउन आग्रहसमेत गरे। यो विषय त म के ठान्छु भने तपाईँहरुजत्तिको अनुसन्धान गर्ने, स्रोतमा पहुँच राख्ने साथीहरुले बाहिर ल्याइदिनुभयो भने हामीलाई सजिलो हुन्छ, किनकि राजनीतिक दलभित्र एकले अर्कालाई भनिरहने भन्दा आधार हामीले प्रदान गरेका छौं, पुस्ट्याई गर्दिने कुरा तपाईँहरुको पनि हो भन्ने लाग्छ, किनकि त्यो गलत कुरा होइन, उनले भने। पुस्तान्तरणमा एमाले पहिलो महासचिव पोखरलले एमालेद्वारा ८औं महाधिवेशनदेखि नै पुस्तान्तरण सुरु भएको बताए। हामीले ८औं महाधिवशेनबाटै पुस्तान्तरण प्रवेश भएको हो, नवौँमा नयाँ पदाधिकारीसमेत हुनुभयो,' उनले भने। उनले पुस्तान्तरणमा एमाले पहिलो भएको र अरु एमालेकै फलो गरेको दाबी गरे। १०औं महाधिवेशनमा पनि ४५ प्रतिशत नयाँ सदस्यले केन्द्रीय कमिटीमा प्रवेश पाएको उनको भनाइ छ। उनले ३३ प्रतिशत महिलाको व्यवस्थाको सुरुवात पनि एमालेबाटै भएको बताए। रावल सल्लाहकार महासचिव पोखरेल एमाले अध्यक्षमा पराजित भएका भीम रावल सल्लाकार परिषद्को सदस्य रहेको स्पष्ट पारे। उनले अध्यक्षमा हारेपछि केन्द्रीय सदस्यपनि अस्वीकार गरेपछि रावललाई कुनै जिम्मेवारीमा नराखिएको बताए। भीम रावलजी केन्द्रीय कमिटीमा रहनु भएन त्यसकारण उहाँको कार्यविभाजनमा रहनु भएन, पोखरेलले भने, नितिगत निर्णयले उहाँ सल्लाहकार परिषद् सदस्य हुनुहुन्छ। समय समयमा पार्टीलाई सल्लाह दिन सक्नुहुन्छ। पार्टीले सल्लाह ग्रहण गर्नेछ। उनले भूमिका चाहिएमा अध्यक्षसँगको परामर्शमा रावललाई जिम्मेवारी पनि दिन नसकिने बताए।"
"भारतमा केटीहरुको विवाह गर्ने उमेर १८ बाट २१ बनाइयो, नेताहरुले गरे विरोध","नयाँ दिल्ली: भारत सरकारले केटीहरुको विवाह गर्ने उमेर बढाएको छ। प्रधानमन्त्री नरेन्द्र मोदीको सरकारले केटी मान्छेहरुको विवाह गर्ने उमेर १८ वर्षबाट २१ वर्ष बनाएको छ। यो निर्णयलाई लिएर अहिले भारतमा विवाद सुरु भएको छ। सरकारको यो निर्णयविरुद्ध मुस्लिम नेताहरु र धार्मिक गुरुहरुले विरोध जनाएका छन्। मुस्लिम नेताहरुले केटीहरुको विवाहको उमेर १८ भन्दा धेरै नहुनुपर्ने माग गरेका छन्। उनीहरुले केटीहरु विवाह गरेर पनि आफ्नो पढाइलाई निरन्तरता दिनसक्ने तर्क दिएका छन्। विरोध गर्नेहरुमा सांसद शफीकुर्रहमान बर्क, देवबंदी उलमा मुफ्ती असद कासमी आबु आजमी, हफीजुल अंसारीलगायत छन्। केही नेताहरुले भने उनीहरुको भनाइलाई लज्जाजनक भनेका छन्। उनीहरुको तर्कले केटीहरुको अपमान भएको उल्लेख गरेका छन्।"
६० बालिकामा यौन हिंसा,"दाङ: दाङमा मानव अधिकारको अवस्थामा सुधार आउन नसकेको इन्सेकले प्रतिवेदन सार्वजनिक गरेको छ। इन्सेक दाङले आयोजना गरेको नेपाल मानव अधिकार वर्ष पुस्तक सन् २०२१ को घटना विवरणको समिक्षा कार्यक्रममा गतबर्षको तुलनामा मानवअधिकारको अवस्थामा सुधार आउन नसकेको प्रतिवेदन सार्वजनिक गरेको हो। वितेको एक वर्षमा जिल्लाभरमा भएका विभिन्न अपराधिक कार्य सँगै मानव अधिकार हनन्का घटनालाई सार्वजनिक गर्दै इन्सेकले सबैभन्दा धेरै बालात्कारजन्य घटना भएको जनाएको छ। इन्सेकका प्रतिनिधि जेएन सागरका अनुसार वितेको एक वर्षमा कूल २ सय २२ वटा घटना भएको र त्यसमा २ सय ४ जना महिला पीडित भएका छन्। अर्कोतर्फ ३ वर्षदेखि १४ वर्षसम्मका ६० जना बालिकाहरु यौनहिंसामा परेका छन्। ती बालिकाहरु घर परिवार, आफन्त, छिमेकी र चिनेजानेकैबाट यौनहिंसामा परेको इन्सेकको भनाइ छ। प्रतिवेदनमा ६९ वटा बलात्कार, २५ वटा बलात्कार प्रयास, ३ वटा यौन दुर्व्यवहार, ५ वटा गैरकानुनी हिरासत, ९० वटा घरेलु हिंसा, ४ वटा बन्दहडताल, ६ वटा दुर्व्यवहार, २ वटा धम्की, बहुविवाह, बोक्सी आरोप र मानव बेचबिखनका एक एकवटा घटना अभिलेखीकरण भएको छ। गतवर्ष ८९ बलात्कार घटनामा ९२ जना महिला पीडित भएका थिए भने ५१ जना बालिका रहेका थिए। मानव अधिकार सञ्जालका सदस्य चन्द्रराज पन्तको अध्यक्षता एवं जिल्ला समन्वय समितिका प्रमुख जितेन्द्रमान नेपालीको प्रमुख आतिथ्यतामा भएको कार्यक्रममा बोल्ने विभिन्न क्षेत्रका प्रतिनिधिहरुले नागरिक अधिकारप्रति सबै सजक र सचेत हुनुपर्नेमा जोड दिएका थिए।"
"पदकमा टियुको बदमासी : कम अंक ल्याउनेलाई पदक, धेरै पाउने भौँतारिँदै","काठमाडौंः त्रिभुवन विश्वविद्यालय (टियु)ले प्रत्येक वर्ष वितरण गर्दै आएको पदक वितरण यो वर्ष न्यायोचित नभएको पाइएको छ। टियुको ४७औं दीक्षान्त समारोहमा वितरण गर्ने पदकमा हेलचेक्र्याइ गरेको खुल्न आएको हो। टियुका केही विद्यार्थीहरुले सर्वोत्कृष्ठ अंक ल्याए पनि कम ल्याउनेले पदक पाएको खुलेको छ। टियु केन्द्रीय विभागअन्तर्गत समाजशास्त्रबाट २०७६ फागुनमा आमिर राजाले ३९४ सीजीपीए ल्याएका थिए। कूल ४ सीजीपीएसमा उनले ३९४ सीजीपीए ल्याए पनि उनीभन्दा कम सीजीपीए ल्याएका विद्यार्थीलाई टियुले पदकको दाबेदारका रुपमा सार्वजनिक सूचना प्रकाशित गरेको छ। गोरखापत्रमा २८ मंसिरमा प्रकाशित सूचनाअनुसार समाजशास्त्रतर्फ पदक पाउने सूचीमा एलिशा पौड्यालको नाम रहेको छ। उनले ३८७ सीजीपीए ल्याएको सूचनामा उल्लेख गरिएको छ। तर टियुले त्यसलाई संशोधन गर्दै २ पुसमा अर्को विज्ञापन पनि प्रकाशन गरको छ। गोरखापत्रमै प्रकाशित सूचनामा एलिशा पौड्यालको सीजीपीए ३९३ उल्लेख छ। चार दिनको फरकमा प्रकाशित सूचनामा एउटै व्यक्तिको दुईथरी सीजीपीए प्रकाशन गरेर पनि टियुले बदमासी गरेको देखिन्छ। पीडित विद्यार्थी आमिर राजाले आफूमाथि अन्याय भएको बताए। 'पदकका लागि मैले टियुमा दाबी गरे। मैले भाइवा दिन्छु भन्दाभन्दै पनि विभागले कोरोनाको कारण देखाउँदै भाइवा लिन मानेन। यो समय गणना हुँदैन भनेर तत्कालीन विभागीय प्रमुख टीकाराम गौतमले मलाई जवाफ फर्काउनुभयो, उनले भने, विभाग प्रमुख परिवर्तनपछि उहाँ (डा युवराज लुइँटेल)ले डीन कार्यालयलाई पदकको दावेदारी रहेको भन्दै कोरोना समयको विशेष ध्यानमा राखी चिट्ठी पठाउनुभयो। गत असोज १३ मा पठाइएको चिट्ठीमा निज आमिर राजालाई दीक्षान्त समारोहमा सहभागी हुन पाउने र उक्त महेन्द्र विद्या भुषण हुन मानसिव सिफारिस गरिएको उल्लेख छ। पत्रमा भनिएको छ, स्नातकोत्तर तहमा सर्वोत्कृष्ट प्राप्ताकं प्राप्त गर्ने विद्यार्थीले परीक्षाफल प्रकाशित भएको तीन महिनाभित्र सोध कार्य सम्पन्न गर्नुपर्नेमा शैक्षिकसत्र २०७४ मा भर्ना भइ हालसम्म चारै सेमेष्टर उत्तीर्ण गरी सर्वोच्च प्राप्तांक प्राप्त गर्ने यस विभागका विद्यार्थी आमिर राजाले कोभिड१९ र त्यसपछिको बन्दाबन्दीको कारण स्थलगत अध्ययन गर्ने काम ढिला हुन गएको देखिएकाले कोभिड१९ को विशेष परिस्थितिलाई मध्यनजर गरी यसपटकको लागि निज अमिर राजालाई दीक्षान्त समारोहमा सहभागी हुन पाउने र उक्त महेन्द्र विद्या भुषण हुन मानसिव सिफारिस गरिएको छ। तर, मानविकी तथा समाजशास्त्रीय संकाय डीन कार्यालयले भने तीन महिना अवधिको निर्णय फेर्न नसक्ने भन्दै जिम्मेवारीबाट पञ्छियो। उसले परीक्षा नियन्त्रण कार्यालयमा जान भन्यो। आमिर राजाले भने, डीन कार्यालय, परीक्षा नियन्त्रण कार्यालय र विभागबाट पनि मैले न्याय पाइनँ। मैले फेरि पनि पदकको दाबी गर्दै टियुमा निवेदन दर्ता गराएको छु। म कहाँबाट न्याय पाउने भन्दै भौँतारिएको छु। सूचनामा प्रकाशित विद्यार्थीले आफ्नो थेसिस र भाइवा कसरी पूरा गरे भन्ने प्रश्नमा विभाग मौन छ। स्रोतका अनुसार विदेश जानका लागि ती विद्यार्थीले थेसिस र भाइवाका लागि विभागमा आग्रह गरेको बताइएको छ। जसअनुसार विभागले पनि ती विद्यार्थीको थेसिस भाइवा लिन राजी भएको थियो। 'कोभिडका कारण कसैले पनि थेसिस गरे पनि भाइवा कसैको हुन पाएको थिएन। विदेश जानुपर्ने भन्दै आग्रह आएपछि ती विद्यार्थीको भाइवा लिइएको हो। पदकको बारेमा मलाई खासै जानकारी भएन,' स्रोतले भन्यो। टियु मानविकी तथा सामाजिक शास्त्र शंकायका डीन प्राडा कुसुम शाक्यले भने समयमा भाइवा नबुझाएका कारण समस्या भएको बताइन्। समयभित्र भाइवा नबुझाएका कारण पदकमा नपरेको हुनसक्छ। एउटा विद्यार्थीको पछि नलाग्नुस् न, उनले अन्नपूर्णसँग भनिन्।"
कर्णालीका मुख्यमन्त्री शाही सहमहामन्त्रीमा पराजित,काठमाडौं: कर्णालीका मुख्यमन्त्री जीवनबहादुर शाही सहमहामन्त्रीमा पराजित भएका छन्। कर्णाली प्रदेशका मुख्यमन्त्री जीवनबहादुर शाहीलाई पराजित गर्दै पाण्डे पिछडिएको क्षेत्रबाट सहमहामन्त्रीमा निर्वाचित भएका हुन्। शेखर कोइराला समूहका पाण्डेले २४११ मत पाए भने सभापति शेरबहादुर देउवा प्यानलका शाहीले २१३३ मत प्राप्त गरे। तेस्रो स्थानमा रहेका चेतराज बजालले ९९ मत पाए।
विकासोन्मुख देशका लागि भ्रष्टाचार बढी घातकः प्रमुख आयुक्त राई,"काठमाडौंः अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले भ्रष्टाचारले समाजको स्थायित्व र सुरक्षामा निम्त्याउने चुनौति र खतराप्रति नेपाल चिन्तित रहेको बताएका छन्। भ्रष्टाचारले दीगो विकास र विधिको शासनलाई पनि खतरामा पार्ने उनको भनाइ छ। इजिप्टको शाम एल सेइख सहरमा भइरहेको भ्रष्टाचारविरुद्धको संयुक्त राष्ट्रसङ्घीय महासन्धिका पक्ष राष्ट्रहरूको नवौँ सम्मेलनलाई सम्बोधन गर्दै उनले भ्रष्टाचार सबै देशको शत्रु रहेको तर विकासोन्मुख देशका लागि यो अझ बढी घातक भएको उल्लेख गरे। भ्रष्टाचारले असमानता र अन्यायलाई स्थान दिई विकासोन्मुख राष्ट्रले प्राप्त गर्ने वैदेशिक सहायता र लगानीलाई निरुत्साहित गर्दै गरिबी न्युनीकरण र विकासमा समेत ठूलो असर पुर्याएको विचार व्यक्त गरे। उनले भ्रष्टाचार अब स्थानीय समस्यामात्र नभई एक अन्तर्राष्ट्रिय समस्या रहेको बताए। उनले भ्रष्टाचारले समाज र अर्थतन्त्रमा प्रतिकूल असर पारेको हुँदा यसको रोकथाम र नियन्त्रणका लागि अन्तर्राष्ट्रिय प्रतिबद्धता, समन्वय र सहयोग आवश्यक रहेको बताए। भ्रष्टाचारविरुद्धको संयुक्त राष्ट्रसंघीय महासन्धि कानुनीरूपमा बाध्यकारी भ्रष्टाचारविरोधी औजार विकासका लागि एक अद्वितीय उपकरण रहेको बताए। नेपालले २३ फेब्रुअरी २०११ मा महासन्धिलाई अनुमोदन गरेको तथा महासन्धिको पक्ष राष्ट्र भएपश्चात नेपालमा भ्रष्टाचार नियन्त्रणको विषयलाई संवैधानिक, संसदीय, न्यायिक, संस्थागत र प्रशासनिक प्रणालीबाट सम्बोधनको प्रयास भइरहेको समेत स्पष्ट पारे। प्रमुख आयुक्त राईले नेपालको संविधानले सुशासनको रक्षा गर्ने राजनीतिक र शासन प्रणालीसम्बन्धी नीतिहरू अवलम्बन गर्न र सार्वजनिक सेवा र सुविधामा जनताको समान र सहज पहुँच सुनिश्चित गर्न राज्यलाई निर्देशन दिएको बताए। राजनीतिक, प्रशासनिक, न्यायिक र सामाजिक लगायत सबै क्षेत्रमा हुने भ्रष्टाचार र अनियमितता नियन्त्रणका लागि प्रभावकारी उपाय अवलम्बन गर्नुपर्ने संवैधानिक व्यवस्था रहेको समेत उनले उल्लेख गरे। नेपालले सन् २०१२ मा अन्क्याप को कार्यान्वयनका लागि राष्ट्रिय रणनीति र कार्ययोजना अपनाएको बताए। उनले संवैधानिक निर्देशनहरू र अनक्याप कार्यान्वयन रणनीति र कार्य योजनाको आधारमा महासन्धिसँग सामञ्जस्य कायम हुने गरी करिब दुई दर्जनभन्दा बढी ऐन कानुनहरू निर्माण तथा परिमार्जन गरिएको जानकारी गराए। निजी क्षेत्रमा हुने स्वार्थको द्वन्द्व तथा भ्रष्टाचारजन्य गतिविधिलाई नियन्त्रण गर्ने सम्बन्धी दुई महत्वपूर्ण विधेयकहरू नेपालको संघीय संसदमा विचाराधीन रहेको जानकारी गराउँदै राईले नेपालले सम्पत्ति शुद्धीकरणविरुद्धको अनुसन्धान रणनीति तथा कार्ययोजना कार्यान्वयन गर्दै आएको कुरासमेत सम्मेलनमा जानकारी दिए। अख्तियार भ्रष्टाचारका घटनाहरूको अनुसन्धान र अभियोजन गर्ने जिम्मेवारी प्राप्त स्वतन्त्र संवैधानिक निकाय रहेको स्पष्ट पारे। उनले हालेखा परीक्षकको कार्यालय, विशेष अदालत, राष्ट्रिय सतर्कता केन्द्र, सम्पत्ति शुद्धीकरण अनुसन्धान विभाग र राजस्व अनुसन्धान विभाग पनि नेपालमा भ्रष्टाचार नियन्त्रणका लागि प्रभावकारी संयन्त्र रहेको उल्लेख गरे। नेपालको संघीय, प्रादेशिक र स्थानीय तहका व्यवस्थापिका, सञ्चारमाध्यम र नागरिक समाज जस्ता अनुगमन संयन्त्रले नेपालमा भ्रष्टाचार नियन्त्रण र सुशासन प्रवर्द्धनमा पुयाएको योगदानको समेत स्मरण गरे। इजिष्टमा सञ्चालन भइरहेको भ्रष्टाचारविरुद्धको संयुक्त राष्ट्रसङ्घीय महासन्धिका पक्ष राष्ट्रहरूको नवौँ सम्मेलनमा नेपालको प्रतिनिधिमण्डलमा अख्तियार दुरुपयोग अनुसन्धान आयोगका सचिव तोयम राया, प्रधानमन्त्री तथा मन्त्रिपरिषद्को कार्यालयका सचिव धनराज ज्ञवाली तथा प्रधानमन्त्री तथा मन्त्रिपरिषद्को कार्यालयका सहसचिव कोशल चन्द्र सुवेदी समेतको उपस्थिति रहेको छ।"
"जनकपुरधाम उपमहानगरमा पुनः विवाद, मेयरको सुरक्षामा प्रहरी तैनाथ","जनकपुरधाम : जनकपुरधाम उपमहानगरपालिकाका जनप्रतिनिधिबीच पुनः विवाद चर्किएपछि मेयरको सुरक्षामा प्रहरी तैनाथ गर्नुपर्ने परेको छ। वडाको योजना परिवर्तन गरेको आरोप लगाउँदै छलफल गर्न उपमहानगरपालिका पुगेका वडाध्यक्ष, उपमेयर र मेयर लालकिशोर साह पक्षबीच तनाव भएपछि मेयरको सुरक्षामा सुरक्षाकर्मी परिचालन गरिएको हो। उपमेयर रिता मिश्र झा र वडाध्यक्ष र मेयर पक्षबीच पक्षबीच होहल्ला भएपछि उपमहानगरपालिकामा ठूलो संख्यामा सुरक्षाकर्मी परिचालन गरिएको छ। एक कर्मचारीका अनुसार सुरक्षाकर्मीले नरोकेको भए आज मेयर साह र वडाध्यक्षहरु बीच झडप नै हुने अवस्था थियो। विवाद साम्य भएपछि वडाध्यक्षहरु बाहिर निस्किएका थिए। आफूखुशी वडाको योजना परिवर्तन गरिदिएको र सो विषयमा छलफल गर्न भनेपछि मेयर साहले बाहिरका मान्छे बोलाएर आक्रमण गराउन खोजेको आरोप वडा ३ का अध्यक्ष दिपेन्द्र साहले आरोप लगाए। उनले भने, हामीले अधिकृतलाई राखेर छलफल गर्न भन्यौं। तर मेयर साहले बाहिरका गुण्डा बोलाएर छलफल गर्न भनेपछि विवाद भएको हो। इनार सौन्दर्यीकरण गर्न र चमटोलीको सडक पिसिसि ढलान गर्ने लगायतका योजना पेश गरेको थिए, वडाध्यक्ष साहले भने, तर सबै योजना काटेर अर्को योजना राखिदिएको छ। यो मेयर साहको बदमासी हो। योजना परिवर्तन नै गर्नुपरे बोलाएर छलफल गर्नुपर्नेमा त्यसो नगरेको उनको गुनासो छ। ७ नम्बर र अन्य वडामा पनि मेयर साहले वडाको योजना काटेर आफूखुशी योजना राखिदिएको उनको आरोप छ। मेयर साहले गरिरहेको मनपरी विरुद्ध बोलेकै कारण आफूहरुलाई समस्यामा पार्ने काम मेयरले गरेको वडा ७ का अध्यक्ष जानकीराम साह बताए। उनले वडाको योजनाहरु नसच्याए आन्दोलन गर्ने चेतावनी समेत दिए। यसअघि जनकपुरधाम उपमहानगरपालिका मेयरको कार्यकक्षमा वडाध्यक्षहरुलाई तालाबन्दी गरिएको थियो। सफाई बिना दुर्गन्धित बनेको जनकपुरधाम उपमहानगरपालिकाको सफाईको कर्मचारीलाई काममा लाग्न आग्रह गर्न गएका वडाध्यक्षलाई दुव्र्यवहार गरेपछि वडाध्यक्षहरु मिलेर मेयरको कार्यकक्षमा तालाबन्दी गरेको थियो। जनकपुरधाम उपमहानगर १ का वडाध्यक्ष शत्रुधन साह, ३ का वडाध्यक्ष दीपेन्द्र साह, ४ का वडाध्यक्ष सुदर्शन सिंह, ७ का वडाध्यक्ष जानकीराम साह लगायत पुगेका थिए।"
थारु कोटाबाट उमाकान्त चौधरी सहमहामन्त्रीमा निर्वाचित,"काठमाडौं: नेपाली कांग्रेसको १४औं महाधिवेशनबाट सहमहामन्त्री पदमा उमाकान्त चौधरीको निर्वाचित भएका छन्। पार्टी कार्यालय सानेपामा भएको मतगणनामा उनी थारु कोटार्तफ निर्वाचित भएका हुन्। उनी शेरबहादुर देउवा प्यानलबाट उम्मेदवारी दिएका थिए। मतपरिणामअनुसार चौधरीले २५४५ मत र तेजुलाल चौधरीले १७७२ मत पाए। यसअघि देउवा समूहबाट फर्मुल्ला मन्सुर र किशोर सिंह राठौर निर्वाचित भएका छन् भने शेखर प्यानलबाट बद्री पाण्डे निर्वाचित भएका छन्। बिहीबार भएको मतगणनामा देउवा प्यानलबाट डीना उपाध्याय, भीष्मराज आङदाम्बे निर्वाचित भएका थिए भने शेखर समूहबाट जीवन परियार निर्वाचित भएका थिए।"
कांग्रेस केन्द्रीय सदस्यको मतगणना आजै,काठमाडौंः नेपाली कांग्रेसको केन्द्रिय सदस्य तर्फको मतगणना आजै हुने भएको छ। सहमहामन्त्रीको मतगणना सकिएको केहीबेरमै केन्द्रीय सदस्यको मतगणना सुरू गरिने केन्द्रीय निर्वाचन समितिले जनाएको छ। समितिका अनुसार सुरूमा मधेसी महिला केन्द्रीय सदस्यको मतगणना हुने छ। त्यसपछि खुला केन्द्रीय सदस्यका लागि मतगणना हुने छ।
थप ७ बैंक तथा वित्तीय संस्थाबाट आरटीजीएस प्रणाली सञ्चालन,"काठमाडौं : नेपाल राष्ट्र बैंकको रियल टाइम ग्रस सेटलमेन्ट (आरटीजीएस) प्रणाली विस्तार गर्ने क्रमलाई निरन्तरता दिंदै १ विकास बैंक र ६ वित्तकम्पनीलाई नेपाल राष्ट्र बैंकबाट संचालित आरटीजीएस प्रणालीमा आवद्ध गराएको छ। नेपाल क्लियरिङ्ग हाउस लिमिटेडले उपलब्ध गराएको  को प्रयोग गरी यी संस्थाहरुले अब आरटीजीएस प्रणालीमा कारोबार गर्न सक्नेछन्। सप्तकोशी विकास बैंक, बेस्ट फाइनान्स, गुर्खाज् फाइनान्स, गुहेश्वरी मर्चेन्ट बैंकिङ्ग एण्ड फाइनान्स, गुडविल फाइनान्स, प्रोग्रेसिभ फाइनान्स तथा रिलायन्स फाइनान्स हालै उक्त प्रणालीमा थपिएका छन्। यस अघि २७ वटा वाणिज्य बैंक, ८ विकास बैंक र २ वित्त कम्पनीमा  प्रणाली सञ्चालनमा आइसकेका छन्। आरटीजीएस प्रणालीमा रहेका बैंक वित्तीय संस्थामध्ये ४२ वटा संस्था एनसीएचएलद्वारा सञ्चालित  मार्फत सो प्रणालीमा जोडिएका हुन्। आरटीजीएस प्रणाली मार्फत् रु २ लाखभन्दा माथिका र तत्काल गरिने भुक्तानीहरू अब यी विकास बैंक र वित्त कम्पनीहरुका ग्राहकहरु वाअन्तर्बैंक भुक्तानीको लागि प्रयोग गर्न सकिनेछ। ग्राहकहरूले आरटीजीएस प्रणाली प्रयोग गर्न आफ्नो बैंक तथा वित्तीय संस्थालाई सम्पर्क गरी उपलब्ध फारम भरी सो सेवा लिन सक्छन्। एनएचसीएलले बैंक तथा वित्तीय संस्थालाई थप सुविधा प्रदान गर्न नेपाल राष्ट्र बैंकले लागू गरेको आरटीजीएस प्रणालीसँग जोडिन बैंक तथा वित्तीय संस्थाका कोर बैंकिङ्ग प्रणालीसँग इन्टिग्रेट गर्न  प्रणाली प्रदान गरेको हो। आरटीजीएस प्रणालीको पहुच सँगै विधुतिय कारोबारको आकर पनि उल्लेखय वृद्धि हुने अपेक्षा गरिएको छ। थप जानकारीका लागि  हेर्नुहोला।"
वायुसेवा सञ्चालक संघमा क्याप्टेन थापा पुनः चयन,"काठमाडौं: वायुसेवा सञ्चालक संघ, नेपाल (एओएएन)को २१औं वार्षिक साधारण सभाले संघको अध्यक्षमा क्याप्टेन रामेश्वर थापालाई पुनः चयन गरेको छ। निजी क्षेत्रका वायुसेवा कम्पनीहरूको छाता संगठन एओएएनको शुक्रबार राजधानीमा सम्पन्न सभाले क्याप्टेन थापालाई निर्विरोध पुनः चयन गरेको हो। क्याप्टेन थापा नेपाली हवाई क्षेत्रमा विगत दुई दशकदेखि हेलिकोप्टर कम्पनी सञ्चालन गर्दै आएका छ। थापा सन् २००२ देखि हेलिकोप्टर प्रशिक्षक पाइलटका रुपमा पनि क्रियाशील छन्। हालः उनी सिम्रक एयरका सञ्चालक हुन्। थापाको नेतृत्वमा दुई वर्षका लागि एओएएनको १३ सदस्यीय नयाँ कार्यसमिति पनि चयन भएको छ। कार्यसमितिको उपाध्यक्षमा यति एयरलाइन्सबाट अनोज रिमाल, सौर्य एयरलाइन्सका गोपाल भट्टराई, अल्टिच्यूड एयरका निमा नुरु शेर्पा, महासचिवमा समिट एयरका मनोज कार्की, सचिवमा मनाङ एयरका राजु न्यौपाने, कोषाध्यक्षमा बुद्ध एयरका रुपेश जोशी, कार्यसमिति सदस्यहरुमा हेली एभरेष्टका फुरु ग्याल्जे शेर्पा, प्रभु हेलिकोप्टरका सुवास अमात्य, श्री एयरलाइन्सका अनिल मानन्धर, गुण एयरलाइन्सका प्रज्वल थापा, कैलास हेलिकोप्टरका श्रीहरि कुईकेल र एयर डाइनेष्टिका बालकृष्ण पण्डित चयन भएका छन्। उक्त साधरणसभामा संस्कृति, पर्यटन तथा नागरिक उड्यन मन्त्री प्रेम बहादुर आलेले आन्तरिक उडानको सुरक्षाका लागि सरोकारवाला निकायहरुले सहकार्य गर्नुपर्ने बताए। उडानका क्रममा हुने बाधा अवरोधलाई कम गर्न र उडानलाई सुरक्षित बनाउन नागरिक उड्यन प्राधिकरणले बजेट छुट्टाएको जानकारी दिए। कार्यक्रममा पर्यटन सचिव महेश्वर न्यौपानेले सरकारले परिस्थित अनूकल अपनाउने सुरक्षा मापदण्डहरुलाई वायु सेवा सञ्चालकहरुले सहजका साथ लिनुपर्ने बताए। नागरिक उड्डयन प्राधिकरणका कार्यकारी निर्देशक राजकुमार क्षेत्रीले सुरक्षित उडानका लागि प्राधिकरण सजग रहेको र निजी क्षेत्रसँग मिलेर अघि बढ्ने बताए। संघका नवनियुक्त अध्यक्ष क्याप्टेन रामेश्वर थापाले वायुसेवाको सुरक्षास्तरलाई अझै उचाईमा पुर्याउने र नेपाली वायुसेवाको सुरक्षा सूदृढीकरणलाई बढीभन्दा बढी विश्वासिलो बनाउँदै जाने बताए। आफ्नो कार्यकालमा उडान सुरक्षाको प्रतिबद्धता दोहोराए। मन्त्रालय, प्राधिकरण लगायतका नियामक निकायहरुसँग हातेमालो गर्दै नेपाली हवाई उद्योगमा रहेका विभिन्न समस्याहरुलाई निराकरण गर्नेसमेत उनले बताए।"
कारबाहीमा परेका चार खेलाडीको अपिल : क्यानले निर्णय पुनर्विचार गरोस्,"काठमाडौंः कप्तान ज्ञानेन्द्र मल्लसहित कारबाहीमा परेका चार खेलाडीले नेपाल क्रिकेट संघ (क्यान)ले गरेको निर्णय पुनर्विचार गर्न आग्रह गरेका छन्। काठमाडौंमा पत्रकार सम्मेलन गरेर मल्लसहित उपकप्तान दीपेन्द्र सिंह ऐरी, सोमपाल कामी र कमल सिंह ऐरीले यस्तो आग्रह गरेका हुन्। क्यानको निर्णयले क्रिकेटमा भविष्य खोजिरहेका खेलाडीले ब्याट र बल छाड्नुपर्ने दुर्भाग्यपूर्ण अवस्था आउन नदिन अपिल गरेका छन्। एकै ठाउँमा बसेर सम्वादमार्फत् निकास खोज्न क्यानलाई आग्रह गरे। युवा तथा खेलकुद मन्त्री महेश्वर गहतराजले क्रिकेट खेलाडीमाथि गरिएको कारबाही पुनर्विचार गर्न क्यानलाई आग्रह गरेका छन्। नेपाल क्रिकेट संघ (क्यान)का पदाधिकारीलाई शुक्रबार मन्त्रालयमा बोलाएर मन्त्री गहतराजले खेलाडीमाथि गरिएको कारबाहीमा असन्तुष्टि जनाए। मन्त्री गहतराजले नेपाललाई विश्वसामु चिनाउन योगदान गरेका खेलाडीलाई दुरुत्साहित तरिकाले कारबाही गर्नु गलत भएको बताए। सो क्रममा क्यान अध्यक्ष चतुरबहादुर चन्दले प्रमाण पुर्याएर खेलाडीमाथि कारबाही गरेको बताए। राष्ट्रिय क्रिकेट टिमका कप्तान ज्ञानेन्द्र मल्लसहित चार खेलाडीलाई क्यानले कारबाही गरेको छ।"
"मुक्त कमैया, कमलरी, हलिया, हरवा र चरवाहरुको समस्या समाधान गर्न पाँच सदस्यीय समिति गठन","काठमाडौंः भूमि व्यवस्था, सहकारी तथा गरिबी निवारण मन्त्रालय मुक्त कमैया, कमलरी, हलिया, हरुवा र चरवाहरुको समस्या समाधान गर्न ५ सदस्यीय अध्ययन समिति गठन गरेको गरेको छ। सभासद तथा नागरिक अगुवा श्याम श्रेष्ठको संयोजकत्वमा गठित अध्ययन समितिमा हरि श्रीपाइली, गणेश विक, मन्त्रालयका उपसचिव चन्द्रबहादुर शिवाकोटी सदस्य र शाखा अधिकृत रेमान सिंह राना सदस्य सचिव रहेका छन्। मुक्त कमैया, हलिया, कमलरी र हरवा चरवाहरुको समस्या सम्बोधन गर्न नेपाल सरकारले सञ्चालन गरेका पुनः स्थापना लगायतका कार्यक्रमको हालसम्मको प्रगति, त्यसबाट सम्बोधन भएका विषय, पुनःस्थापना भएका परिवारको संख्या र अवस्था लगायतको यकिन विवरण तयार गर्ने साथै यस विषयमा प्रदेश सरकार, स्थानीय तहबाट कुनै नीतिगत एवं कार्यक्रमगत व्यवस्था भए नभएको समेत अध्ययन गरी प्रतिवेदन पेश गर्न समितिलाई १५ दिनको समय दिइएको छ। सम्बोधन हुन बाँकी रहेका मुक्त कमैया, हलिया, कमलरी र हरवा चरवाहरुको एकीकृत विवरण तयार गर्ने, पुनः स्थापनाका लागि संघीय सरकार र प्रदेश सरकार र स्थानीय तहबाट के कस्ता नीतिगत एवं कार्यक्रमगत व्यवस्था गर्न उपयुक्त हुन्छ स्पष्ट जिम्मेवारी किटान गरी कार्यक्रम कार्यान्वयन गर्न कार्य योजना तयार गरी पेश गर्ने कार्यादेश समेत समितिलाई दिइएको छ। मन्त्री शशी श्रेष्ठले सम्बन्धित क्षेत्रका विज्ञ र अनुभवी व्यक्तिहरु समेटेर समिति बनाइएको र समितिले दिने प्रतिवेदनका आधारमा मुक्त कमैया, कमलरी, हलिया, हरवा, चरवाहरुको समस्या दिगो रुपमा नै समाधान गर्न आफु लागि पर्ने बताएकी छन् । संविधानमा लिपिबद्ध भएका मुक्त कमैया, हलिया, कमलरी र हरवा चरवाहरुको अधिकार उनीहरुलाई दिनका लागि आफु प्रतिबद्ध रहेको भन्दै समस्या समाधान गर्न सम्बन्धित पक्षहरुसँग छलफल गरेर समाधानका बैकल्पिक उपायहरुको समेत तयारी गरिएको पनि जानकारी दिएकी छन्।"
बिरामीको मिर्गौलामा १५६ वटा पथरी देखिएपछि,हैदरावादः भारतको हैदरावादस्थित एक अस्पतालका चिकित्सकहरुले एउटै बिरामीको किड्नीबाट १५६ वटा पथरी निकालेका छन्। प्रिती युरोलोजी एण्ड किड्नी अस्पतालका चिकित्सकहरुले ५० वर्षे विरामीको किड्नीबाट सो संख्यामा पथरी निकालेका हुन्। ठूलो शल्यक्रिया विना नै ती बिरामीको किड्नीबाट १५६ वटा पथरी निकालेको अस्पतालले दाबी गरिएको छ। ५० वर्षीय बिरामी कर्नाटकस्थित एक विद्यालयका शिक्षक रहेको बताइएको छ। सो संख्यामा विरामीको मिर्गौलाबाट पथरी निकालिएको हालसम्म देशकै ठूलो संख्या भएको हिन्दूस्तान टाइम्समा उल्लेख छ। अचानक पेट दुखेपछि ती शिक्षक अस्पताल भर्ना भएका थिए। अस्पताल भर्ना भएका उनको स्वास्थ्य जाँचपछि ठूलो संख्यामा पथरीको टुक्राहरु देखिएको अस्पतालले जनाएको छ। अस्पतालका अनुसार ठूलो शल्यक्रिया विना ल्याप्रोस्कोपी र इन्डोस्कोपीको माध्यमबाट बिरामीको किड्नीबाट पथरी निकालिएको हो। ती बिरामीको किड्नीमा विगत दुई वर्षदेखि पथरी जमेको हुन सक्ने उपचारमा संलग्न चिकित्सकहरुले हिन्दुस्तान टाइम्ससँग बताएका छन्।
सत्तागठबन्धन फुटाएर एमसीसी पास हुन दिन्नौं : अध्यक्ष नेपाल,"नेपालगन्ज : नेकपा (एकीकृत समाजवादी)का अध्यक्ष माधवकुमार नेपालले सत्तागठबन्धन फुटाएर एमसीसी पास हुन नदिने बताएका छन्। नेकपा (एकीकृत समाजवादी) निकट विद्यार्थी संगठन अनेरास्ववियूको प्रथम लुम्बिनी प्रदेश अधिवेशनको शुक्रबार नेपालगन्जमा उद्घाटन गर्दै अध्यक्ष नेपालले एमाले अध्यक्ष केपी शर्मा ओलीले सत्तागठबन्धन फुटाएमा एमसीसीमा समर्थन जनाउने अभिव्यक्तिलाई लक्षित गर्दै सत्तागठबन्धनका पाँच दलको सहमतिमा मात्र एमसीसीबारे निर्णय हुने बताए। अहिले फेरि फुर्ती देखाइरहेका छन् कि एमसीसीलाई लिइकन यो गठबन्धन तोड्नु पर्छ। गठबन्धन तोड्ने हो भने एमसीसीमा हाम्रो समर्थन हुन्छ भन्ने समाचार आइरहेका छन्। भनेपछि केपीको पार्टी प्राइभेट कम्पनीको विचार के हो ? एमसीसीलाई हेर्ने दृष्टिकोण के हो ?, उनको भनाइ थियो, अहिलेको राजनीतिक जटिल परिस्थितिमा केही पार्टी सत्तागठबन्धनमा खेल्न चाहिरहेका छन्। लडाउन र बल्झाउन चाहिरहेका छन्। त्यसको फाइदा उठाउन खोजिरहेका छन्। हामी त्यो चालबाजीलाई सफल हुन दिने छैनौं। उनले अहिलेकै यथास्थितिमा एमसीसी पास नहुने पनि प्रष्ट पारे। हामी कुनै पनि सैन्य गठबन्धनमा सामेल हुँदैनौं। हामी कसैको पनि सुरक्षा घेरामा बस्न चाहँदैनौं। हाम्रो देशको स्वाभिमानलाई, सार्वभौमसत्ता र सार्वभौम अधिकारलाई कुष्ठित हुन दिने पक्षमा छैनौं। हामी कुनै पनि अनुचित शर्त आर्थिक सहयोगको नाममा लिने पक्षमा छैनौं। हामी छिमेकीमाथि कुनै पनि किसिमको सैन्य खतरा मडारिने त्यस्तो स्थिति पैदा गर्ने पक्षमा छैनौं। एमसीसीको बौद्धिक सम्पत्ति र लेखापरीक्षण लेखापरीक्षकको कार्यालयबाट हुनुपर्नेमा उनको जोड थियो। नेपालको भूमिमा बन्ने कुनै पनि परियोजना नेपाली जनता र नेपाल राष्ट्रको हितमा हुन्छ भने मात्र पक्षमा भएर जान्छौं। त्यो बौद्धिक सम्पत्तिमा नेपालको अधिकारलाई हामी सुनिश्चित गर्न चाहन्छौं, उनले भने, त्यहाँको हिसाब किताब पनि नेपालको लेखापरीक्षकले नै जाँच्न पाउनु पर्छ भन्ने हाम्रो मान्यता रहेको छ। एमसीसीबारे के गर्ने भन्ने विषयमा सत्तामा रहेका ५ दलको बीचमा बैठकमा छलफल चलाउन खोजिरहेको र सबै पार्टीसँग बसेर छलफल चलाइयोस् भनेर प्रधानमन्त्रीलाई भनिरहेको उनले बताए। सबै पार्टीको विचार आउनु पर्यो। छलछाम गर्नुपर्ने कुनै आवश्यकता छैन, उनले अडान दोहोर्याए, नेपालको हितमा छ भने हामीले कुनै पनि सहयोग स्वीकार्य र नेपालको हितमा छैन भने हामीलाई त्यस्तो सहयोग स्वीकार्य छैन। त्यहाँ लेखिएका कुरामा कहीँ कमजोरी छन् भने त्यो सुध्रेका वा सुधारिएको देख्न चाहन्छौं।"
"१३ सय बढी खुट्टा भएको जीव भेटियो, टिकटकमा दिइएको धम्कीले अमेरिकाका विद्यालय बन्द","सिड्नीः अष्ट्रेलियाका वैज्ञानिकहरुले पृथ्वीमा सबैभन्दा बढी खुट्टा भएको जीव फेला पारेका छन्। वैज्ञानिकहरुले लामो शरीर भएको र सबैभन्दा बढी खुट्टा भएको जमिनमुनि बस्ने जीव फेला पारेका हुन्। वैज्ञानिकहरुले १३ सय ६ वटा खुट्टा भएको मिलिपिड जीव फेला पारेका हुन्। करिब ९५ मिटर लामो शरीर भएको सो मिलिपिड पश्चिमी अष्ट्रेलियाको जमिनमुनी फेला परेको हो। यसअघि करिब ७५० वटा खुट्टा भएको मिलिपिड अमेरिकाको क्यालिफोर्नियामा फेला परेको थियो। ७५० खुट्टा भएको सो मिलिपिडले सबैभन्दा बढी खुट्टा हुने जीवको रुपमा रेकर्ड बनाएको थियो। मिलिपिड जीव आर्थोपोड समुहमा पर्ने गर्छ। ग्रिक मिथअनुसार जीव हजार खुट्टे जीवको नामले चिनिन्छ। मिलिपिडहरु पृथ्वीमा पहिलो पटक ४ लाख वर्षअघि फेला परेको बताइन्छ। हालः संसारभर करिब १३ हजार मिलिपिड रहेको बताइएको छ। आइएसआएसमा भारतीय मूलका नागरिक पनि आबद्ध नयाँ दिल्लीः विश्व आतंकवादी समूह इस्लामिक स्टेट (आइएसआइएस)मा भारतीय मूलका नागरिक पनि आबद्ध भएको खुलेको छ। अमेरिकी राज्य विभागको रिपोर्टले भारतीय मूलका ६६ नागरिकले आइएसआइएसको आबद्धता लिएको खुलाएको हो। भारतको आतंकवादविरोधी निकाय र नेसनल इन्भेष्टिगेटिभ एजेन्सी एनआइएसँगको सहकार्यमा अमेरिकी राज्य विभागले सो रिपोर्ट तयार पारेको हो। बिहीबार आतंकवादसम्बन्धी जारी राष्ट्रिय प्रतिवेदन रिपोर्ट पेस गर्दै अमेरिकी राज्य सचिव एन्टोनि ब्लिंकनले सन् २०२० जनवरीदेखि नोभेम्बर सम्ममा भारतीय मूलका ६६ लडाकुले आइएस सदस्यता लिएको बताएका हुन्। सो अवधिभर आतंकवादी समूहमा संलग्नता जनाएका अन्य १६० शंकास्पद व्यक्ति भने भारतबाट पक्राउ गरेको बताइएको छ। फिलिपिन्समा आँधीबाट १२ को मृत्यु म्यानिलाः फिलिपिन्समा आँधीका कारण कम्तीमा १२ मानिसको मृत्यु भएको छ। बिहीबार फिलिपिन्स पुगेको खतरनाक आँधी ताइफुन रेइका कारण शुक्रबारसम्म कम्तीमा १२ को मृत्यु भएको हो। आँधीपछि आएको हुरी बतास र वर्षाका कारण भौतिकरुपमा झन ठूलो क्षति भएको अधिकारीहरुले बताएका छन्। आँधीले विद्युत् र अन्य सञ्चार सेवासमेत अवरुद्ध बनेको बताइएको छ। अधिकारीहरुका अनुसार आँधीका कारण स्थानीय अस्पताल र अन्य संरचनाहरु भत्किएका छन्। आँधीबाट प्रभावित र सम्भावित क्षेत्रमा बिहीबार कम्तीमा ३० हजार स्थानीय बासिन्दाको उद्धार गरिएको थियो। प्रभावित क्षेत्रमा सेना र प्रहरीले स्थानीयको उद्धार गरिरहेको बताइएको छ। ताइफुन रेई आँधीले बिहीबार पूर्वी, पश्चिीमी, उत्तरी र दक्षिणी फिलिपिन्स क्षेत्रमा प्रवेश गरेको थियो। सो आँधी प्रतिघण्टा १९५ किलोमिटरको वेगमा फिलिपिन्सको विभिन्न क्षेत्रमा प्रवेश गरेको त्यहाँको मौसम विभागले जनाएको छ। शुक्रबार आँधीको सो वेग घटेर प्रतिघण्टा १५५ किलोमिटरको वेगमा झरेको बताइएको छ। इराकको बाढीमा कम्तीमा ८ को मृत्यु इर्विलः उत्तरी इराकमा वर्षापछि आएको बाढिका कारण कम्तीमा ८ जनाको मृत्यु भएको छ। कुर्दिस्तानको इर्विल क्षेत्रमा मुसलधारे वर्षापछि आएको बाढीका कारण शुक्रबार कम्तीमा ८ जनाको मृत्यु भएको हो। कुर्दिस्तान प्रान्तका गर्भनर ओमिद खोशनाका अनुसार देशले चरम खडेरी सामना गरिरहेको बेला इर्विल क्षेत्रमा अचानक मुसलधारे पानी परेको थियो। सो वर्षापछि आएको बाढीका कारण महिला र बालबालिका गरी ८ जनाको ज्यान गएको छ भने केही मानिस अझै हराइरहेका छन्। बाढीका कारण सयौं मानिस विस्थापित बनेको समेत उनले बताएका छन्। बाढीका कारण सडकमा भएका विभिन्न यातायातका साधन बगेको समेत बताइएको छ। सरकारले अनावश्यक कामबाहेक घरबाहिर ननिस्कन र सबैलाई सुरक्षित स्थानतर्फ सर्न सूचना जारी गरेको छ। कराचीको जेलमा ७१ कैदी हेपाटाइटिसबाट संक्रमित कराचीः कराचीको एक जेलमा कम्तीमा ७१ कैदीमा हेपाटाइटिस रोग संक्रमण देखा परेको छ। कराचीस्थित मालिर जिल्ला कारागारमा थुनिएका नयाँ कैदीहरुमा हेपाटाइटिस बि र सी संक्रमण देखा परेको हो। जिल्ला कारागारमा सञ्चालित १० दिने स्वास्थ्य शिविरको क्रममा कैदीमा हेपाटाइटिस संक्रमण देखिएको अधिकारीहरुले बताएका छन्। जिल्ला कारागारमा थुनिएका ७१ कैदीमा हेपाटाइटिस बी र सी संक्रमण देखा परेको र संक्रमितको संख्या अझै बढ्नसक्ने अनुमान गरिएको कारागारद्वारा शुक्रबार जारी विज्ञप्तिले जनाएको छ। संक्रमित कैदीहरु लागुऔषधको कुलतमा फसेको र हेपाटाइटिसको शिकार भएको डन न्युजमा खबर छ। हालः कारागारमा रहेका ३ हजार ३९६ कैदीहरुलाई हेपाटाइटिसविरुद्धको खोप लगाइएको बताइएको छ। तालिवानद्धारा दुई दशकपछि नयाँ बजेट तयार काबुलः अफगानिस्तानको तालिवान सरकारले दुई दशकपछि पहिलो पटक नयाँ बजेट तयार गरेको छ। विदेशी सहायताविना नै तालिवान सरकारको अर्थ मन्त्रालयले नयाँ राष्ट्रिय बजेट तयार गरेको हो। अर्थ मन्त्रालयका प्रवक्ताले सो जानकारी दिएका हुन्। करिब दुई दशकसम्म विदेशी सहायतामा निर्भर रहेको अफगानिस्तानमा तालिवान सरकारले पहिलो पटक राष्ट्रिय बजेट तयार गरेको मन्त्रालयका प्रवक्ता अहमद वाली हक्मलले बताएका छन्। सन् २०२२ डिसेम्बरसम्म पुग्नेगरी नयाँ बजेट तयार पारिएको बताइएको छ। यद्यपि, सरकारले तयार पारेको बजेटको पूर्ण विवरण भने उल्लेख गरिएको छैन। विभिन्न अन्तर्राष्ट्रिय समुदायले अफगानिस्तानमा चरम आर्थिक संकट छाएको र तत्कालका लागि खर्बौ डलर विदेशी सहायता चाहिएको बताउँदै आएका थिए। नयाँ बजेट स्वदेशी आम्दानीबाटै तयार पारिएको तालिवानले जनाएको छ। तालिवान सरकारले अमेरिकी डलरमा प्रतिबन्ध लगाइसकेको छ। औधोगिक क्षेत्रबाट निस्कने रसायनयुक्त धुवाँ झनै विषाक्त पेरिसः औधोगिक क्षेत्रबाट निस्कने वायु झनै विषाक्त हुने नयाँ अध्ययनले देखाएको छ। सो क्षेत्रबाट निस्कने धुवाँ रसायनयुक्त हुने हुँदा सो धुवाँ वायुमा मिसिदा विष पैदा गर्ने ग्लोबल स्टडिको अध्ययनले देखाएको हो। विश्वव्यापीरुपमा गरिएको सो अध्ययनले कलकारखाना एवं औद्योगिक क्षेत्रबाट निस्कने धुवाँ झनै हानिकारक हुने देखाएको हो। नेचर म्यागजिनमा हालै प्रकाशित सो रिपोर्ट विश्वका विभिन्न मुख्य सहरको नमूना संकलनपछि तयार पारिएको थियो। सबैभन्दा बढी उद्योगधन्दा र कलकारखाना सञ्चालन भएका संसारका मुख्य १८ ठूला सहरको वायुसमेत परीक्षण गरिएको थियो। ती सहरहरुमा वायु प्रदुषणले अन्धकार नदेखिए पनि त्यस्ताखाले शहरको वायु कैयौं गुणा विषाक्त हुने अध्ययनले पुष्टि गरेको छ। टिकटकमा गोलीबारीको धम्की भाइरल बनेपछि अमेरिकाका विद्यालय बन्द न्युयोर्कः टिकटकमा गोलीबारी र बम विस्फोट हुने धम्कीपछि अमेरिकाका केही विद्यालय बन्द गर्न सूचना जारी गरिएको छ। अमेरिकाका विभिन्न राज्यमा अवस्थित विद्यालयमा गोलीबारी र बम विस्फोट हुने भन्दै टिकटक पोष्ट भाइरल बनेपछि शुक्रबारका लागि विद्यालय बन्द गर्न सूचना जारी गरिएको हो। टिकटकमा भाइरल बनेको सो पोष्टपछि एरिजोना, कनेक्टिकट, इलिइओनोइस, मोन्टाना, न्युयोर्क र पेन्निसिल्भानियाका विभिन्न विद्यालय र क्याम्पसमा बाक्लो रुपमा सुरक्षाकर्मी तैनाथ गरिएको र अनुसन्धान जारी राखिएको अन्र्तराष्ट्रिय मिडियामा खबर छ। अज्ञात व्यक्तिले सो धम्कीसहितको पोष्ट एरिजोना राज्यबाट टिकटकमा अपलोड गरेको बताइएको छ। यद्यपि, सो धम्कीलाई टिकटकमा गरिएको चुनौतिको रुपमा लिइएको बताइएको छ। टिकटकले सो पोष्टबारे अनुसन्धान जारी राखेको बताएको छ। हैटीमा बन्धक बनेका सबै अमेरिकी धर्म प्रचारक छुटे पोर्ट औ प्रिन्सः हैटीमा बन्धक बनेका सबै अमेरिकी धर्म प्रचारक छुटेका छन्। हैटीको अपहरणकारी समुहले अपहरण गरी बन्धक बनाएका अमेरिकाका क्रिष्चियन धर्म प्रचारक दुई महिनापछि छुटेका हुन्। हैटीको प्रहरी र चर्च समुहले शुक्रबार सो जानकारी दिएको हो। प्रहरीकाअनुसार हैटीमा बन्धक बनेका अमेरिकाका बाँकी धर्म प्रचारक बिहिबार सकुशल छुटेका हुन्। करिब दुई महिनाअघि हैटीको शसस्त्र अपहरणकारी समुहले अमेरिकाका १७ क्रिष्चियन धर्म प्रचारक समुहलाई अपहरण गरि थुनामा राखेको थियो। सो समुहले धर्म प्रचारक १७ जनामध्ये पाँच जनालाई यसअघि नै अपहरणमुक्त गरेको थियो। बाँकी रहेका १२ जनालाई बिहिबार बन्धक मुक्त गराएको प्रहरीले जनाएको छ।"
तीनजनाको नागरिकता रद्द गर्ने मन्त्रिपरिषद्को निर्णय,"काठमाडौं : सरकारले सन्दीपचन्द्र बानियाँ, सुदीपचन्द्र बानियाँ र आत्माराम कुर्मीको नेपाली नागरिकताको प्रमाणपत्र रद्द गर्ने निर्णय गरेको छ । मन्त्रिपरिषद्को बिहीबार बसेको बैठकको निर्णय सार्वजनिक गर्दै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले सोबारे जानकारी दिएका हुन्। यस्तै बैठकले सत्यनिरुपण तथा मेलमिलाप आयोगको सिफारिसमा पूर्णप्रसाद पौडेललगायत २९ जनालाई २३ लाख २० हजार क्षतिपूर्ति दिने निर्णय गरेको छ । सरकारले कोभिड१९ को आकस्मिक प्रतिकार्य तथा जनस्वास्थ्य जोखिम पूर्वतयारी परियोजनाका लागि विश्व बैंकबाट प्राप्त हुने १४ मिलियन अमेरिकी डलर थप ऋण सहायता प्राप्त गर्न टोली गठन गर्ने निर्णय गरेको छ। सरकारले राष्ट्रिय प्रतिरक्षा विश्वविद्यालय पूर्वाधार निर्माण विकास समिति (पहिलो संशोधन) गठन आदेश, २०७८ स्वीकृत गरेको छ । सरकारले सशस्त्र प्रहरी बलका महानिरीक्षक शैलेन्द्र खनाललाई भारतीय सशस्त्र बलको ५८ औं स्थापना दिवस कार्यक्रममा भाग लिन स्वीकृति दिएको छ । बैठकले 'दि एलाइन्स फ्रान्सकासिस काठमाडौँ (एएफके) सँग भएको सम्झौता परिमार्जन गरी संशोधित सम्झौतामा हस्ताक्षर गर्न परराष्ट्र मन्त्रालयलाई स्वीकृति दिएको छ । सरकारले भूमि व्यवस्था, सहकारी तथा गरिबी निवारण मन्त्रालयअन्तर्गत गरिबी निवारण कोष अभिलेख व्यवस्थापन कार्यक्रम कार्यान्वयनका लागि पाँच अधिकृतको अस्थायी दरबन्दी स्वीकृत गरेको छ । यस्तै सहायकरथी सागरबहादुर केसीलाई अवकाश पूर्वउपरथीमा मानार्थ बढुवाकासाथै अन्य चार सैनिक अधिकृतको बढुवा गरेको छ।महासेनानी खगेश्वर अर्यालको अवकाशपूर्व विशेष बढुवा गर्ने निर्णय भएको छ । सेनाका प्राविधिक सेवाका सहायकरथी हेगेन्द्रलाल महर्जन र महासेनानी खुमबहादुर कुँवर क्षेत्रीको पदावधि थप भएको छ। सेनाका विभिन्न सेवा समूहका उपरथी, सहायकरथी र महासेनानीको सरुवा गरिएको छ । शिक्षक सेवा आयोग (एघारौँ संशोधन) नियमावली, २०७८ स्वीकृत गर्ने निर्णय भएको सूचनामन्त्री कार्कीले बताए। बैठकले विनोदकुमार भट्टराईलाई नेपाल न्याय सेवा, कानून समूहको राजपत्राङ्कित प्रथम श्रेणी र रामप्यारी सुनुवारलाई नेपाल न्याय सेवा, न्याय समूहको राजपत्राङ्कित प्रथम श्रेणी पदमा नियुक्ति गर्ने निर्णय गरेको छ ।"
"आमाबाट ऋण काढेर व्यापार, १२ वर्षीया बालिकाले दिइन् आफ्नै दाजुभाइलाई जागिर","नयाँ दिल्ली : अमेरिकामा एक १२ वर्षीया बालिकाले आमाबाट ऋण काढेर व्यापार सुरु गरेकी छन्। उनले व्यापारबाट मनग्गे आम्दानी गरिरहेकी छिन्। रोचक कुरा के छ भने ती बालिकाले आफ्नै दाजुभाइलाई समेत रोजगारी दिएकी छन्। 'द सन' का अनुसार ती बालिकाको नाम एलेक्सिया कैपा हो। उनले यसै वर्ष (२०२१) को सुरुमा साबुन बनाउने व्यवसाय सुरु गरेकी हुन्। त्यतिबेला उनले आफ्नी आमासँग २५ हजार रुपैयाँ ऋण लिएर व्यापार सुरु गरेकी थिइन्। यद्यपि, कैपा पहिलो महिनामै त्यो पैसा आफ्नी आमालाई फिर्ता गर्न सफल भइन्। उनले बनाएको साबुनलाई मानिसले निकै रुचाएका छन् । बिक्री पनि राम्रो भइरहेको छ। उनी अहिले आफ्नो व्यवसायबाट हरेक महिना ७६ हजार रुपैयाँभन्दा बढी कमाउने गरेकी छिन्। आफ्नै दाजुभाइलाई रोजगार एलेक्सिसले अहिले साबुनसँगै मैनबत्ती र चिनीको स्क्रब बनाउन थालेकी छिन् । यस्तो अवस्थामा काम बढेपछि आफूभन्दा जेठा दुई दाजुभाइलाई पनि काममा लगाएकी छन्। आमाबाट उधारो पैसा लिएर व्यापार सुरु गरेकी उनले अहिले हजारौंरुपैयाँ कमाइरहेकी छन्। एलेक्सिसका १४ वर्ष र १६ वर्षका दुईजना दाजु छन्। दुवै दाजुभाइले उनलाई सहयोग गरिरहेका छन्। उनले आफ्नो घरको कोठालाई कार्यालयको रुपमा प्रयोग गरेकी छिन्। छोरीको कमाइबाट आमा दंग छोरीको कमाइबाट उनकी आमा दंग छिन्। उनकी ३८ वर्षीया आमा पनि व्यापारी नै हुन्। उनी भन्छिन्, १२ वर्षको उमेरमा यति धेरै सफलता पाइरहेको छ भने २० वर्षको उमेरमा कता होला भनेर सोच्नुस् त। ' आफ्नी छोरीमा सुरुदेखि नै व्यापारिक गुण रहेको उनी बताउँछिन् । उनी आफ्नो कमाइको एक हिस्सा परोपकारमा दान गर्छिन्। एलेक्सिस र उनको भाइलाई छालाको समस्या थियो। जाँच गराउन जाँदा विज्ञले 'होम मेड सप) प्रयोग गर्न सल्लाह दिएका थिए। त्यसपछि उनले साबुन बनाउने व्यवसाय सुरु गरेकी हुन्। सुरुमा यु ट्युवमा भिडियो हेरेर वा केही व्यक्तिहरुबाट जानकारी लिएर साबुन बनाउने तरिका सिकेकी थिइन्।"
यस्तो छ सहमहामन्त्रीको पाँच कलस्टरतर्फको प्रारम्भिक मत परिणाम,"काठमाडौं: नेपाली कांग्रेसको १४ औं महाधिवेशनअन्तर्गत आज बाँकी रहेको सहमहामन्त्री टुंगो लगाउन मतगणना भइरहेको छ। मतगणनाको प्रारम्भिक नतिजाअनुसार शेरबहादुर देउवा समूहका चार जना उम्मेदवारले अग्रता लिएका छन् भने एकमा शेखर समूहका उम्मेदवारले अग्रता लिएका छन्। देउवा समूहका खसआर्यतर्फ किशोरसिंह राठौर, थारुतर्फ उमाकान्त चौधरी, मधेसीतर्फ महेन्द्र यादव र मुस्लिमतर्फ फर्मुल्लाह मन्सुरले अग्रता लिएका छन्। त्यस्तै शेखर कोइराला समूहका पिछडिएको क्षेत्रतर्फको बद्री पाण्डेले अग्रता लिएका छन्। यस्तो छ पछिल्लो मतपरिणाम : मुस्लिमतर्फ (जम्मा गणना १२९५) १) फरमुल्लाह मन्सुर७२९ २) शेख वकिल ५२९ मधेशीतर्फ (जम्मा गणना १६५०) १) महेन्द्र यादव ८३५ २) रञ्जित कर्ण २१८ ३) रामकृष्ण यादव ५९१ थारुतर्फ (जम्मा गणना १७७७) १) उमाकान्त चौधरी ९८३ २) तेजुलाल चौधरी ७६९ खस आर्यतर्फ जम्मा गणना १९९५) १) देवराज चालिसे ८४९ २) किशोर सिंह राठौर ११०३ पिछडिएको क्षेत्रतर्फ (जम्मा गणना १६११) १) बद्री पाण्डे ७९४ २) जीवनबहादुर शाही ७२९ ३) चेतराज बजाल३५"
१४ लाख ५७ हजार मात्रा जोन्सन एन्ड जोन्सन खोप आज आउँदै,काठमाडौं : नेपालमा जोन्सन एन्ड जोन्सन खोप थप १४ लाख ५७ हजार मात्रा आउँदैछ । जर्मन सरकारले कोभ्याक्स सुविधामार्फत खोप उपलब्ध गराएको हो । २१ लाख ७६ हजार डोज जोन्सन एन्ड जोन्सन खोपमध्ये दोस्रो खेप आउन लागेको स्वास्थ्य तथा जनसंख्या मन्त्रालयले जनाएको छ । बिहीबार पहिलो खेपमा ७ लाख १९ हजार ६५० डोज खोप नेपाल आइसकेको छ। यसअघि अमेरिकाले कोभ्याक्समार्फत करिब १६ लाख डोज जोन्सन खोप नेपाललाई उपलब्ध गराएको थियो । यो खोप एक मात्रा लगाए पुग्छ ।
भियतनाममा भ्रष्टाचारविरुद्ध कलम चलाउँदा १० वर्ष जेल,हानोइ : भ्रष्टाचारविरुद्ध कलम चलाउँदा एक अभियन्ता एवम् लेखकमाथि भियतनामको अदालतले १० वर्षको जेल सजाय सुनाएको छ। एकदलीय कम्प्युनिस्ट राज्य भएको भियतनाम सरकारले गरेको भ्रष्टाचारविरुद्ध आलोचना गरेको आरोपमा अदालतले अभियन्ता दो नम ट्रङलाई बिहीबार सो सजाय सुनाएको हो । सामाजिक सञ्जालमार्फत राज्यमाथि भ्रष्टाचारको आरोप लगाउँदै राज्यविरोधी सामग्री फैलाएको आरोप दो नममाथि लागेको थियो । उनी जुलाई १९ मा सोहि आरोपमा पक्राउ परेका थिए । सो आरोपमा उत्तरी भियतनामको पिपुल्स कोर्टले भियतनामको दण्ड संहिताको धारा ११७ अन्र्तगत १० वर्षको जेल सुनाएको हो । विभिन्न सामाजिक आन्दोलनका अगुवा बनेका दो नम पछिल्लो समय भियतनाम सरकारले गरेको भ्रष्टाचारविरुद्ध खुलेआम कलम चलाउँदै र भ्रष्टाचारविरुद्ध अभिव्यक्ति दिँदै आएका थिए।
"थप २७४ जनामा कोरोना संक्रमण, तीन संक्रमितको मृत्यु",काठमाडौं: नेपालमा थप २७४ जनामा कोरोना संक्रमण देखिएको छ। देशभरि ९०१६ जनाको नमूना परीक्षण गर्दा यी संक्रमित देखिएको स्वास्थ्य मन्त्रालयले जनाएको छ। मन्त्रालयका अनुसार पीसीआर परीक्षणबाट २६९ र एन्टिजेन परीक्षणबाट ५ जनामा संक्रमण देखिएको थियो। त्यस्तै पछिल्लो २४ घन्टामा थप २७० जना संक्रमित कोरोनामुक्त भएका छन् भने थप ३ जना संक्रमितको मृत्यु भएको छ। नेपालमा हालः ५५२२ जना सक्रिय संक्रमित रहेका छन्।
मुस्लिमतर्फ फर्मुल्लाह मन्सुर सहमहामन्त्रीमा निर्वाचित,काठमाडौंः नेपाली कांग्रेसको क्लस्टरतर्फ सहमहामन्त्रीको मतपरिणाम टंगिने क्रममा छ। १४औं महाधिवेशनबाट मुस्लिमतर्फ फर्मुल्लाह मन्सुर सहमहामन्त्रीमा निर्वाचित भएका छन्। शेरबहादुर देउवा समूहका मन्सुरले शेखर कोइराला समूहका शेख वकिललाई पराजित गर्दै मुस्लिमतर्फको सहमहामन्त्री निर्वाचित भएका हुन्। कांग्रेस केन्द्रीय निर्वाचन समितिका अनुसार मन्सुरले २७७६ मत ल्याए भने वकिलले १८७१ मत पाए।
"थप १० जनामा ओमिक्रोन संक्रमण, भारतमा संक्रमितको संख्या ९७ पुग्यो","नयाँ दिल्ली : दिल्लीमा थप १० जनामा ओमिक्रोन संक्रमण भेटिएको छ । दिल्लीमा ४० जनाको जीन सिक्वेन्सिङ गर्न पठाएका मध्ये १० जनामा ओमिक्रोनको संक्रमण भेटिएको भारतीय संचारमाध्यममा समाचार छ । योसँगै भारतमा ओमिक्रोन भाइरस संक्रमितको संख्या ९७ पुगेको छ । दिल्लीमा मात्र ओमिक्रोनबाट २० जना संक्रमित भएका छन् । दिल्लीमा पछिल्लो २४ घण्टामा कोरोना संक्रमितको मृत्यु भएको छैन । तर, ओमिक्रोनको नयाँ संक्रमण भने फेला परेको छ । दिल्लीमा ओमिक्राेनबाट संक्रमति हुनेको ग्राफ दैनिक रुपमा बढेको छ ।"
रुसद्वारा ट्विटरलाई १ लाख ३६ हजार डलर जरिवाना,"मस्को : रुसको अदालतले ट्विटरलाई १ लाख ३६ हजार १७३ अमेरिकी डलर बराबरको जरिवाना सुनाएको छ । रुसले प्रतिबन्ध लगाएको सामग्री नहटाएको भन्दै मस्को अदालतले बिहीबार सजायस्वरुप सो रकम बराबरको जरिवाना सुनाएको हो । अश्लिल सामग्री, लागुऔषध सूचनाको दुरुपयोग र अल्पसंख्यक मानिसलाई आत्महत्या गर्न उक्साएको भन्दै रुसले गत मार्च महिनादेखि ट्विटरको गति कम बनाएको छ ।रुसले यस्ताखाले सामग्रीलाई अवैध ठहर गर्दै ती सामग्रीलाई हटाउन चेतावनी समेत दिएको थियो । रुसले अवैध ठानेका सामग्री हटाउन ट्विटर असमर्थ भएको भन्दै सो रकम जरिवाना सुनाएको बताइएको छ । अन्र्तराष्ट्रिय प्रविधि कम्पनीविरुद्ध रुसले सुनाएको सो सजाय सम्भव त नयाँ भएको अन्र्तराष्ट्रिय मिडियामा खबर छ । यद्यपि, ट्विटरले भने मस्को अदालतले सुनाएको फैसलाबारे कुनैपनि प्रतिक्रिया नदिएको बताइएको छ ।"
क्लासिक टेकका ग्राहकलाई ६५० सम्म निशुल्क ब्यान्डविथ अपग्रेड,"काठमाडौं : देशकै अग्रणी तथा ठूलो नेटवर्क सेवा प्रदायक कम्पनी क्लासिक टेकले निशुल्क आफ्ना ग्राहकलाई ६५० प्रतिशतसम्म ब्यान्डविथ अपग्रेड गरेको छ। क्लासिक टेकले ग्राहकलाई निशुल्क १५० एमबीपीोएसदेखि ३००एमबीपीएससम्म अपग्रेड गरेको छ। प्याकेज अपग्रेडपशचात् पुरानै शुल्कमा आमप्रयोगकर्ताले हाइ स्पिड इन्टरनेटको अनुभव लिनेछ। हाइ स्पिड इन्टरनेट प्रयोग गर्न आम ग्रहकवर्गलाई ५ हर्ज ड्युल ब्यान्ड राउटर आवश्यक पर्ने हुनाले उक्त डिभाइस क्लासिकटेकबाट प्राप्त गर्न सक्ने छन्। नविनतम प्रविधका साथ छिटो तथा छरितो सेवा प्रदान गर्न क्लासिकटेक सदैव तत्पर छ। क्लासिक टेकले नेपालमै पहिलोपल्ट नेक्स्ट जेनेरेशनको प्रविधि वाइफाइ ६ र ट्रिब्यान्ड राउटरको साथमा टाकियन () १ जीबीपीएस इन्टरनेट सेवा भित्र्याउने घोषणा समेत गरेको छ। वाइफाइ ६ का साथमा टाकियन () १ जीबीपीएस इन्टरनेट प्रविधि भित्र्याउन अन्तिम परीक्षण भइरहेको सबैमा अगवत गराउँदछौं । वाइफाइ ६ अन्तर्गत स्मार्ट कनेक्टिभिटी, बिमफर्मिङ, एमयु मिमो लगायतका सुविधा रहने छ । दुर्गमदेखि सुगमसम्म ७४ जिल्लाका १०३ स्थानमा क्लासकिटेकले आफ्नो सेवा सञ्चालन गरिरहेको छ।"
पिछडिएको क्षेत्रबाट बद्री पाण्डे सहमहामन्त्रीमा निर्वाचित,काठमाडौं: नेपाली कांग्रेसको सहमहामन्त्रीमा बद्री पाण्डे निर्वाचित भएका छन्। कर्णाली प्रदेशका मुख्यमन्त्री जीवनबहादुर शाहीलाई पराजित गर्दै पाण्डे पिछडिएको क्षेत्रबाट सहमहामन्त्रीमा निर्वाचित भएका हुन्। शेखर कोइराला समूहका पाण्डेले २४११ मत पाए भने सभापति शेरबहादुर देउवा प्यानलका शाहीले २१३३ मत प्राप्त गरे। तेस्रो स्थानमा रहेका चेतराज बजालले ९९ मत पाए।
खेलाडीलाई गरिएको कारबाहीमा पुनविचार गर्न खेलकुद मन्त्रीको आग्रह,"काठमाडौं : युवा तथा खेलकुदमन्त्री महेश्वरजंग गहतराज (अथक) ले क्रिकेट खेलाडीलाई गरिएको कारबाहीमाथि पुनःविचार गर्न आग्रह गरेका छन्। शुक्रबार नेपाल क्रिकेट संघ (क्यान) का पदाधिकारीहरुलाई मन्त्रालयमा बोलाएर मन्त्री गहतराजले कारबाहीको निर्णयमाथि पुनविचार गर्नुपर्ने बताएका हुन्। क्रिकेट खेलमार्फत् नेपाललाई विश्वसामु चिनाउन योगदान गरेका खेलाडीहरुलाई दुरुत्साहित हुने ढंगले कारबाही गरिनु गलत भएको भन्दै मन्त्री अथकले खेलाडीलाई संरक्षणन गर्नुपर्नेमा जोड दिए। क्यान र खेलाडीबीच देखिएको समस्या समाधानका लागि उपर्युक्त विधि अपनाउनुपर्ने बताउँदै मन्त्री अथकले खेल क्षेत्रमै आफ्नो उर्जावान समय खर्चिएका खेलाडीहरुलाई गरिएको कारबाहीले गलत सन्देश प्रवाह भएको भन्दै चिन्ता व्यक्त गरे। उनले आगमी दिनमा हुन गइरहेका राष्ट्रिय तथा अन्तराष्ट्रिय प्रतियोगितालाई समेत मध्यनजर गर्दै तत्काल देखिएका समस्या समाधान गर्न क्यानका अध्यक्ष चतुरबहादुर चन्दसहितका पदाधिकारीहरुलाई निर्देशन समेत दिए। त्यसक्रममा मन्त्री अथकले खेलाडीहरुको वर्गिकरण प्रक्रियाका विषयमा समेत चासो लिएका थिए। गत मंसिर २९ गते नेपाल क्रिकेट संघ (क्यान)ले राष्ट्रिय क्रिकेट टिमका कप्तान ज्ञानेन्द्र मल्ल र उपकप्तान दीपेन्द्र सिंह ऐरी, सोमपाल कामी र कमल सिंह ऐरीमाथि कारबाही गरेको थियो ।"
काठमाडौं प्रहरी प्रमुख फेरिए,काठमाडौ : प्रहरी मुख्यालयले काठमाडौं प्रहरी प्रमुखमा सुदीप गिरीलाई ल्याएको छ । मुख्यालयले केन्द्रीय अनुसन्धान ब्युरोमा कार्यरत गिरीलाई महानगरिय प्रहरी परिसर काठमाडौं प्रहरी प्रमुखको जिम्मेवारी दिएको हो । एसएसपी गिरीले शुक्रबारबाट कार्यभार सम्हालेका छन् । एसएसपी अशोक सिंहलाई भैरहवा सरुवा गरिएको छ । सिंहले भैरहवा विमानस्थल सुरक्षा कार्यालयको जिम्मेवारी सम्हाल्ने छन् ।
घुससहित वडा सचिव नियन्त्रणमा,भैरहवा : अख्तियार दुरुपयोग अनुसन्धान आयोगको कार्यालय बुटवलले रुपन्देही सिद्धार्थनगर नगरपालिका४ कार्यालयका वडा सचिव (नासु) मोहम्मद सिद्दिकलाई घुससहित नियन्त्रणमा लिएको छ । विवाह दर्ता प्रमाणपत्रका लागि सहजीकरण गरिदिने भन्दै सेवाग्राहीसँग माग गरेको ३ हजार रुपैयाँ घुससहित वडा कार्यालयबाट उनलाई नियन्त्रणमा लिइएको अख्तियार दुरुपयोग अनुसन्धान आयोगको कार्यालय बुटवलका सूचना अधिकारी जयराम श्रेष्ठले जानकारी दिए । वडा सचिवलाई नियन्त्रणमा लिएर घटनाको थप अनुसन्धान भइरहेको अख्तियारले जनाएको छ।
खसआर्यतर्फ किशोर सिंह राठौर सहमहामन्त्रीमा निर्वाचित,काठमाडौं: नेपाली कांग्रेसको १४औं महाधिवेशनबाट किशोरसिंह राठौर सहमहामन्त्री निर्वाचित भएका छन्। सानेपास्थित पार्टी कार्यालयमा भएको मतगणनामा उनले खसआर्यतर्फको सहमहामन्त्रीमा निर्वाचित भएका हुन्। राठौरले २५७६ मत ल्याए भने उनका प्रतिद्वन्द्वी देवराज चालिसेले २०५९ मत पाए। राठौरले शेरबहादुर देउवा समूहबाट सहमहामन्त्रीमा उम्मेदवारी दिएका थिए। यसअघि आजै सम्पन्न मतगणनामा मुस्लिमतर्फ देउवा समूहकै फर्मुल्लाह मन्सुर सहमहामन्त्रीमा निर्वाचित भएका थिए।
टिपरले ठक्कर दिँदा एकै परिवारका तीनको मृत्यु,"सिरहा: सिरहाको लहानठाडी सडकखण्डअन्तर्गत लहान नगरपालिका३ स्थित सडकमा टिपरले मोटरसाइकललाई ठक्कर दिँदा एकै परिवारका तीन जनाको मृत्यु भएको छ भने एक घाइते भएका छन्। स१क २६१ नम्बरको टिपरले प्रदेश २०१००२ प २६८२ नम्बरको मोटरसाइकललाई ठक्कर दिँदा मोटरसाइकलमा सवार सप्तरीको बलान विहुल गाउँपालिका२ दिघियाका एकै परिवारका तीनै जनाको मृत्यु भएको प्रहरीले जनाएको छ। मृत्यु हुनेमा ६० वर्षीय मोतीलाल यादव, उनका भतिजा ३० वर्षीय रामकुमार यादव र ८ वर्षीय नाति अभिषेक यादव रहेको इलाका प्रहरी कार्यालय लहानका प्रहरी नायब उपरीक्षक डा तपन दाहालले जानकारी दिए। सोही दुर्घटनामा एक जना घाइते भएको प्रहरीले जनाएको छ। ठक्कर दिने टिपर र चालक नियन्त्रणमा लिई दुर्घटनाबारे थप अनुसन्धान भइरहेको प्रहरी नायब उपरीक्षक दाहालले जानकारी दिए।"
आइतबार सार्वजनिक विदा,"काठमाडौं: सरकारले पुस ४ गते आइतबार सार्वजनिक विदा दिने निर्णय गरेको छ। उद्यौली पर्व, योमरी पुन्ही ज्यापु दिवसको अवसरमा सरकारले सम्बन्धित समुदायलाई सार्वजनिक विदा दिने निर्णय गरेको हो। 'पुस ४ गते आइतबारका दिन उधौली पर्व, योमरी पुन्ही ज्यापु दिवस (धान्य पूर्णिमा)को अवसरमा देशभरिका सम्बन्धित समुदायका लागि विदा र काठमाडौं उपत्यकामा सार्वजनिक विदा दिने नेपाल सरकार मन्त्रिपरिषद्बाट निर्णय भएको हुँदा सम्बन्धित सबैको जानकारीको लागि यो सूचना प्रकाशित गरिएको छ,' गृहमन्त्रालयका उपसचिव बसन्त भट्टराईद्वारा जारी विज्ञप्तिमा भनिएको छ।"
सूचना विभागको मुस्ताङमा घुम्ती शिविर,"जोमसोम : नेपाल सरकार सूचना तथा प्रशारण विभागले मुस्ताङको जोमसोममा दुई दिने घुम्ती शिविर सञ्चालन गरेको छ । नेपाल पत्रकार महासंघ मुस्ताङ शाखाको सहकार्यमा विभागले शिविर आयोजना गरेको हो । मुस्ताङमा घुम्ती शिविर तथा पत्रकार क्षमता अभिवृद्धि तालिम दिने उद्देश्यले विभागको टोली मुस्ताङ आइपुगेको छ । शिविरमा पत्रकार परिचयपत्र र अनलाइन मिडियाको दर्ता र नविकरण सेवा दिइने जनाइएको छ। सो अवसरमा हिमाली जिल्लाका पत्रकारहरुका लागि पत्रकार क्षमता अभिवृद्धि तालिम आयोजना गरिएको विभागले उल्लेख गरेको छ । दुबै कार्यक्रमका लागि सूचना विभागका महानिर्देशक गोगनबहादुर हमाल, प्रशिक्षक डा विजय मिश्र र विभागका शाखा अधिकृत बशन्त खत्रीलगायतका प्राविधिक टोली बिहीबार मुस्ताङ आएका हुन् । कार्यक्रमका प्रमुख अतिथि सूचना तथा प्रशारण विभागका महानिर्देशक गोमन बहादुर हमालले कार्यक्रमको उद्घाटन गरे। सो अवसरमा महानिर्देशक हमालले मुस्ताङमा विभागले दिने नियमित सेवाको सुविधा गराउन आफूहरु मुस्ताङ आएको बताए। महानिर्देशक हमालले राज्यले पत्रकारहरुको सेवा सुविधाका लागि विभिन्न कार्यक्रम ल्याउन लागेको उल्लेख गरे । दुर्गम क्षेत्रमा कार्यरत पत्रकारहरुको क्षमता अभिवृद्धि तालिम कार्यक्रममा मुस्ताङका डेढ दर्जन पत्रकारको सहभागीता रहेको छ । तालिममा डा बिजय मिश्रले सहजीकरण गरेका छन् ।"
आँधीखोलामा एक लाख माछाका भुरा छाडिए,"स्याङ्जा : आँधीखोला गाउँपालिकाले आँधीखोलामा एक लाख माछाका भुरा छाडेको छ। चिसो पानीको स्वादिला माछा भनेर परिचित आँधीखोलामा करेन्ट र विषादीको बढ्दो प्रयोगसँगै माछा घट्दो छ। माछाको संख्या बढाउन र पर्यावरणीय वातावरण सन्तुलन कायम राख्ने उद्देश्यले पालिकाले गतवर्ष पनि यसरी नै खोलामा माछाका भुरा छाडेको थियो। खोलामा हेडे, गर्दी, सहर र ठेड प्रजातिका २५२५ हजार गरी एक लाख माछाका भुरा खोलामा छाडिएका हुन्। ती भुरा करिब १५ देखि २५ ग्रामका छन्। कालीगण्डकी ए जलविद्युत उत्पादन अन्तरगत रहेको कालीगण्डकी माछा प्रजनन केन्द्रबाट ३७ पोकामा एक लाख विभिन्न प्रजातीका माछाका भुरा ल्याएर आँधीखोलाका विभिन्न १० स्थानमा पुगेर माछा छाडिएको पालिकाका अध्यक्ष सुधिर पौडेलले जानकारी गराए। खोलाको जैविक विविधता कायम राखी अक्सिजनको मात्रा बढाउन माछाको भूमिका महत्वपूर्ण रहन्छ, उनले भने, बिगत केही वर्षदेखि माछाका जीवन प्रणालीमा परेको असरसँगै हाम्रा वातावरणीय प्रभाव सन्तुलनका लागि खोलामा माछाका भुरा छाड्ने अभियान नै संचालन गरेका हौं। स्थानीय जातका माछा संरक्षण गर्दै आँधीखोलाका माछालाई ब्राण्डिङ गरेमा नाम र दाम कमाउन सकिने गाउँपालिकाका उपाध्यक्ष शर्मिला पौडेल भन्छिन्। बिगतमा जलारी समुदायको प्रमुख पेशा थियो। उनीहरुले माछा मारेरै जीविकोपार्जन गर्ने गर्थे। तर, आजकल एकै पटक धेरै माछा समात्ने होडबाजीका कारण करेन्ट, विषादीको प्रयोग गर्दा खोलामा माछा घटेका छन्। जलारीको व्यवसायसमेत संकटमा परेको छ। अर्को सूचना नआएसम्मका लागि सो खोलामा जाल हान्ने, ढडिया थाप्ने, करेण्ट लगाउने, विषादी राखेर माछा मार्ने जस्ता काम नगर्न गाउँपालिकाले सूचित गरेको सूचना तथा प्रविधि अधिकृत रोशन लामिछानेले जानकारी गराए।"
खुकुरी रमको देशभर विशेष सांगीतिक अभियान,"काठमाडौं : खुकुरी रमले चर्चित सांगीतिक समूहसँगको सहकार्यमा सांगीतिक अभियान चलाउने भएको छ। पछिल्लो समयमा युवापुस्तामाझ चर्चित आर्बिटरी ग्रुपसँगको सहकार्यमा खुकुरी रमले देशका विभिन्न स्थानमा नयाँ कलाकारको प्रोत्साहनका लागि विशेष सांगीतिक अभियान संचालन गर्न लागेको हो । खुकुरी रमले देशका विभिन्न जिल्लाका रेष्टुरेन्ट, क्लब, खुल्ला क्षेत्र, आउटडोर्स, इन्डोर्सलगायतका ठाउँहरुको छनौट गरी सांगीतिक कार्यक्रम आयोजना गर्ने तयारी गरिरहेको खुकुरी रमको उत्पादक द नेपाल डिस्टीलरिजका महाप्रबन्धक सुभास लामिछानेले जानकारी दिए। संगीतका नयाँ कलाकारलाई देशभरका दर्शकश्रोतामाझ परिचय गराउने र उनीहरुलाई उत्साहित गरी नेपाली गीतसंगीतको समेत प्रवद्र्धन गर्ने उद्देश्यले बृहत कार्यक्रम गर्न लागिएको उनको भनाइ छ । देशका विभिन्न ठाउँमा गएर आर्बिटरीसँग आवद्ध कलाकारहरुले आफ्नो प्रस्तुति दिनेछन् । आर्बिटरीले संगीतसँग सम्बन्धी देशैभर आयोजना हुने हालसम्मकै ठूलो अभियानको शुक्रबार (आज) बाट सुरु भएको छ । खुकुरी रमले यसअघिका वर्षहरुमा पनि फरक अवधारणासहित खुकुरी म्युजिक नेशन आयोजना गरेको थियो । सो मिसनलाई देशभरका संगीतप्रेमीले निकै रुचाएका थिए । हाल नेपालबाहेक १३ देशका बजारमा समेत उपलब्ध हुँदै आएको खुकुरी रमको प्याकेजिङ केही समयअघिदेखि स्थानीय र अन्तराष्ट्रिय बजारमा एकैसाथ परिवर्तन गरिएको छ । खुकुरी रम नेपालको अत्यन्त रुचाइएको ब्रान्ड हो । ६२ वर्षअघिबाट उत्पादन सुरु भएको खुकुरी रमले ग्राहकहरुको मन जित्न सफल भएको छ।"
महिलामा कोरोनाको बहुआयामिक प्रभाव,"नेपालमा कोरोना भाइरसको नयाँ भेरियन्ट ओमिक्रोन देखिएसँगै यसप्रति मानिसको त्रास झनै बढेको छ। भारतले सुरक्षा मापदण्ड नअपनाउँदा नेपालमा पनि यसको जोखिम बढेकोे पाइन्छ। खासगरि महिला तथा बालिकामा यसले विनाशकारी प्रभाव पारिरहेको विभिन्न अध्ययनले देखाएको छ। संकटका प्रभावहरू कहिले लैंगिक तटस्थ हुँदैनन्। यसमा कोरोना महामारी पनि अपवाद हुन सक्दैन। विशेषगरी लैंगिक मापदण्ड र संरचनाहरूमा व्यापक असमानताका कारण महामारीको प्रभाव पर्छ। जुन तत्काल र दीर्घकालीन स्वास्थ्य, सामाजिक र आर्थिक प्रभावहरूका जोखिममा महिला हुन्छन्। विश्वका विभिन्न तथ्यांकले पनि महामारीमा महिला र बालिकाले बढी जोखिमको सामना गर्नुपर्ने देखाउँछ। कोरोना महामारीले महिलाका आधारभूत र अन्य सेवाहरू जस्तै खाना र स्वास्थ्य सेवाहरूमा प्रत्यक्ष असर पारेको देखिन्छ। महिलाले पाउने प्रजनन स्वास्थ्य सेवाहरू, शिक्षा, सरसफाइ, आय र जीविकोपार्जन लगायतका विषय पनि महामारीको प्रभावबाट अछुतो रहन सकेन। कोरोना र लकडाउनका कारण अनौपचारिक क्षेत्रको अर्थतन्त्र सबैभन्दा बढी प्रभावित भएको छ। सोही क्षेत्रमा संलग्न महिला सबैभन्दा बढी प्रभावित छन्। नेपालमा कोरोनाको दोस्रो लहरका समयमा उच्च संक्रमण दर र कडा निषेधात्मक सुरक्षा उपायहरूले महिलामा हेरचाह कार्यको बोझ उल्लेखनीय रूपमा बढायो। त्यसैले कोरोनाले महिलामा आर्थिक, सामाजिक, मनोवैज्ञानिक, स्वास्थ्य, लैंगिक, यौन र प्रजनन लगायतका बहुआयामिक क्षेत्रमा प्रभाव पारेको पाइयो। कोरोनाका कारण नेपालमा पनि कैयौं उद्योगधन्दा र व्यवसाय बन्द भए। बेरोजगारी थपियो। तर त्यसमा पनि महामारीका कारण उत्पन्न आर्थिक कठिनाइले विशेषगरी अनौपचारिक क्षेत्रमा काम गर्ने महिलाको जीविकोपार्जनमा धेरै प्रभाव पार्यो। नेपाल श्रमशक्ति सर्वेक्षण २०१७०१८ को रिपोर्टअनुसार नेपालमा कुल रोजगारीको ६२३ प्रतिशत अनौपचारिक क्षेत्रमा कार्यरत कामदार छन्। त्यसमध्ये पनि अनौपचारिक क्षेत्रमा महिला र बालिकाको सहभागिता ६६५ प्रतिशत रहेको रिपोर्टमा छ। कोरोना र लकडाउनका कारण अनौपचारिक क्षेत्रको अर्थतन्त्र सबैभन्दा बढी प्रभावित भएको छ। सोही क्षेत्रमा संलग्न महिला सबैभन्दा बढी प्रभावित छन्। उनीहरूको रोजगारी मात्र गुमेको होइन। कुनै सामाजिक सुरक्षाको पनि प्रत्याभूति गर्न सकेका छैनन्। हिंसा सहन नसकेर घरबाहिर निस्किएर स्वरोजगार गर्दै आफ्ना सन्तान पाल्दै आएका महिला कोरोनाका कारण पुनः घरमै फर्किन बाध्य भए। महिला संघसंस्थाहरूको साझा सञ्जाल संकल्पले हालै गरेको एक अध्ययनमा सप्तरीकी अनिता देवकोटाले आफू दैनिक ज्यालादारीमा काम गर्ने भएकाले कोभिडपछिको समयमा बचत शून्य रहेको बताइन्। बचत नहुँदा उपचार गराउने खर्च त परै जाओस्, दैनिक मास्क लगाउनेसमेत खर्च नभएकाले मास्क लगाउन छाडेको अनितालाई उद्धृत गर्दै रिपोर्टमा जनाइएको थियो। संयुक्त राष्ट्रसंघको सन् २०२० को अध्ययनले पनि कुनै पनि प्रकोप वा आपत्कालीन अवस्थाको प्रभाव स्रोत, क्षमता र अवसरसँगको पहुँचसँग सम्बन्धित रहने जनाएको छ। जसअनुसार विशेषगरी महिला र बालिका आपत्कालीन प्रभावहरूबाट बढी जोखिममा पर्ने गर्छन्। कोरोना संक्रमण बढेपछि गरिएको लकडाउनका समयमा महिलामाथि घरायसी कामकाजको बोझ बढेको थियो। राष्ट्रिय महिला आयोगको प्रतिवेदनअनुसार लकडाउनको समयमा ६४७ प्रतिशत महिलाले आफूमाथि कामको बोझ बढेको बताएका थिए। त्यसमा पनि अझै कामकाजी महिला घरको कामको बोझका साथै अफिसको काम पनि घरबाटै सक्नुपर्ने चुनौतीपूर्ण र तनावपूर्ण अवस्थाबाट गुज्रिएका उक्त प्रतिवेदनले जनाएको छ। महिलालाई उनीहरूको परिवार र समुदायले तोकेको भूमिकाले श्रमको विभाजन सिर्जना गरेको छ। यसले स्रोत र निर्णय गर्ने शक्तिमा पहुँच र नियन्त्रणलाई असर गर्छ। समाजमा महिला र पुरुषबीचको यो असमान शक्ति सम्बन्धले उनीहरूलाई लकडाउन, क्वारेन्टाइन, राहत वितरण, स्वास्थ्य सेवाको पहुँच, उपचारको पहुँच र खोपको पहुँचमा समेत प्रभाव पारेको छ। यसले गर्दा पनि महिला थप जोखिममा परेका छन्। महिलाको प्रजनन भूमिका र घरेलु गतिविधिहरू अत्यधिक बढेकोले उनीहरूको शारीरिक र मानिसक स्वास्थ्यसमेत बिगारेको विभिन्न अध्ययनले देखाएको छ। नेपालमा १८ वर्षमुनिका बालबालिकाको बालविवाहको दर ४४१ प्रतिशत रहेको यूएसएडको तथ्यांकले देखाउँछ। कोरोना महामारीमा आर्थिक मन्दी, विद्यालय बन्द, विभिन्न सेवाहरूमा अवरोधका कारण बालविवाहको जोखिम बढेको युनिसेफ २०२१ प्रतिवेदनले जनाएको छ। महामारीका कारण बढ्दो गरिबीसँगै आमाबुवाले आर्थिक बोझ कम गर्न छोरीहरूको छिट्टै विवाह गर्ने सम्भावना पनि बढेको पाइयो। कोरोनाका कारण विश्वव्यापी रूपमा बढेको आर्थिक मन्दीले १० वर्षको अवधिमा अनुमानित १ करोड ३० लाख थप बालविवाह हुन सक्ने संयुक्त राष्ट्रसंघीय जनसंख्या निकाय यूएनएफपीएको तथ्यांकले देखाएको छ। १५ देखि १७ वर्षबीचका विवाहित केटीहरूले आफ्ना अविवाहित साथीहरूको तुलनामा विद्यालय छाड्ने सम्भावना १० गुणा बढी छ। यसले उनीहरू सामाजिक र आर्थिक सशक्तीकरणको अवसर पनि गुमाउन बाध्य हुनेछन्। यूएनएफपीएले एभिनिर हेल्थ, जोन्स हप्किन्स विश्वविद्यालय र अस्ट्रेलियाको भिक्टोरिया विश्वविद्यालयसँग मिलेर हालै गरेको एक अध्ययनका अनुसार करिब ६ महिनाको लकडाउनका अवधिमा निम्न र मध्यम आय भएका देशहरूमा ४ करोड ७० लाख महिला आधुनिक गर्भनिरोधकहरू प्रयोग गर्नबाट वञ्चित भए। जसका कारण ७० लाख थप अनावश्यक गर्भधारण भएको अनुमान गरिएको छ। उक्त अवधिमा लैंगिक हिंसाका थप ३ करोड १० लाख घटना घटेका थिए। महामारीका समयमा हिंसा रोक्न, पीडितलाई सेवा, हेरचाह र समर्थन प्रदान गर्ने कार्यक्रमहरूमा अवरोध आए। त्यसैगरी बेलाबेलामा भएका लकडाउनले महिलालाई उनीहरूका दुव्र्यवहारकर्तासँग घरभित्रै थुनिराख्यो। परिवारभित्रका आर्थिक उथलपुथलका कारण सिर्जित तनावको सिकार पनि महिला नै भए। यसरी महामारीले थप लैंगिक हिंसामा योगदान पुर्याएको देखिन्छ। राष्ट्रिय महिला आयोगको तथ्यांकअनुसार नेपालमा महामारी फैलिएपछि महिलामाथिका विभिन्न हिंसा बढेको देखिन्छ। लकडाउनका चार महिनाको अवधिमा मानसिक हिंसाका जम्मा १ हजार १ सय ५ वटा उजुरी दर्ता भए। आर्थिक हिंसाका ३ सय ५८, शारीरिक हिंसाको ८ सय १९, यौन हिंसाको ४४, कानुनी कागजसँग सम्बन्धित १ सय ७१, बहुविवाहका ९१ घटना आयोगमा दर्ता भए। चरित्र हत्यासँग सम्बन्धित १ सय ९३, हत्या १२, वैवाहिक बलात्कारका ५ र बलात्कारसँग सम्बन्धित ४७ वटा उजुरी परेको आयोगको प्रतिवेदनमा छ। महिलामाथि हुने गरेका हिंसाका स्वरूपहरू बहुआयामिक छन्। समयअनुसार हिंसाका स्वरूप थप जटिल पनि बन्दै गएका छन्। महिलामाथि हुने गरेका हिंसासम्बन्धी ओरेक नेपालको २०७८ सालको प्रतिवेदनमा यस वर्ष जम्मा १ हजार ७ सय ७२ घटना अभिलेख गरिएको छ। जसमध्ये सबैभन्दा बढी महिला घरेलु हिंसाबाट प्रभावित भएको पाइयो। तथ्यांकका अनुसार सबैभन्दा बढी ६३ प्रतिशत (१११६) महिलामाथि घरेलु हिंसा भएको पाइयो। हिंसा गर्नेमध्ये सबैभन्दा बढी आफ्नै श्रीमान् र परिवारका सदस्यहरू रहेको उल्लेख छ। प्रतिवेदनमा जनाइएअनुसार आर्थिक वर्ष २०७७७८ मा नेपाल प्रहरीमा आएका उजुरीमध्ये सबैभन्दा धेरै घरेलु हिंसाकै छन्। घरेलु हिंसापछि सबैभन्दा बढी १५ प्रतिशत सामाजिक हिंसा र तेस्रोमा ११ प्रतिशत बलात्कारका घटना छन्। महामारीमा अपांगता भएका महिलाले महिनावारी, दैनिक सरसफाइ, लुगा फेर्नेजस्ता विषयमा धेरै कठिनाइ सामना गरेको पाइयो। कोरोना नियन्त्रणका लागि बनाइएका आइसोलेसन केन्द्र र अस्पताल लगायतका स्थान पनि सुरक्षित रहेनन्। ओमिक्रोनको संक्रमण भयावह नबन्दै कोरोना नियन्त्रणसँग सम्बन्धित संरचनाहरूलाई महिलामैत्री बनाउने विषयमा सरकारको ध्यान जानु जरुरी देखिन्छ। महिलाका विशिष्ट किसिमका स्वास्थ्य आवश्यकताहरू हुन्छन्। तर विशेषगरी यस्ता महामारीमा गुणस्तरीय स्वास्थ्य सेवाहरू, आवश्यक औषधि र खोपहरू, मातृ र प्रजनन स्वास्थ्य हेरचाह र बिमाजस्ता सुविधामा महिलाको पहुँच पुर्याउनु पनि राज्यको दायित्व हुन आउँछ। राष्ट्रिय एवं अन्तर्राष्ट्रिय रूपमा महिलामाथिको विभेद र हिंसा अन्त्यका लागि भएका यस्ता पहल पर्याप्त देखिन्नन्। अझै महामारीमा महिलामाथि हुने गरेका हिंसा घटनालाई यस्ता नियम कानुनले सम्बोधन गर्न नसकेको देखिन्छ। यसका लागि विशेष नीतिको आवश्यकता पर्छ।"
"कांग्रेसका पाँच सहमहामन्त्रीको मतगणना सुरु, को को छन् उम्मेदवार?","काठमाडौं : नेपाली कांग्रेसको १४औँ महाधिवेशनअन्तर्गत नयाँ कार्यसमिति चयनका लागि भएको निर्वाचनमा बाँकी पाँच क्लस्टरको सहमहामन्त्री पदको मतगणना सुरु भएको छ। कांग्रेसको केन्द्रीय निर्वाचन समितिका केही समयअघि सहमहामन्त्रीको मतगणना सुरु भएको हो। कांग्रेसका महामन्त्री पदको आठ क्लस्टरमध्ये तीनको बिहीबार मतपरिणाम आइसकेकाले आज बाँकी पाँच क्लस्टरको मतगणना हुन लागेको हो । कांग्रेस सहमहामन्त्रीमा आठ जना निर्वाचित हुने व्यवस्था छ । महिला, दलित र आदिवासी जनताति क्लस्टरको सहमहामन्त्री पदको मतपरिणामअनुसार महिलातर्फ महालक्ष्मी उपाध्याय डिना, दलिततर्फ जीवन परियार र आदिवासी जनजातितर्फ भीष्मराज आङ्देम्बे निर्वाचित भएका छन्। सहमहामन्त्री पदका बाँकी पाँच क्लस्टरमध्ये अब खसआर्य, मधेसी, थारु, मुस्लिम र पिछडिएको क्लस्टरको मतगणना हुनेछ ।खसआर्य समूहमा किशोरसिंह राठोर, देवराज चालिसे, मधेसी क्लस्टरबाट सहमहामन्त्रीमा महेन्द्र यादव र रामकृष्ण यादव प्रतिस्पर्धामा छन्। यसैगरी थारु क्लस्टरको सहमहामन्त्रीमा उमाकान्त चौधरी, तेजुलाल चौधरी तथा मुस्लिम क्लस्टरबाट फरमुल्लाह मन्सुर र शेख वकिल चुनावी प्रतिस्पर्धामा छन्। त्यसैगरी पिछडिएको समूहबाट जीवनबहादुर शाही, बद्री पाण्डे र चेतराज बराल उम्मेदवार छन् । कांग्रेसको १४औँ महाधिवेशनअन्तर्गत भएको निर्वाचनबाट सभापतिमा शेरबहादुर देउवा विजयी भएका छन्। उपसभापतिमा पूर्णबहादुर खड्का र धनराज गुरुङ निर्वाचित भएका छन्। यस्तै महामन्त्रीमा गगनकुमार थापा र विश्वप्रकाश शर्मा विजयी भएका छन् । महाधिवेशनमा भएको निर्वाचनअन्तर्गत अब सहमहामन्त्री र केन्द्रीय सदस्यको मतगणना बाँकी छ । कांग्रेसको सभापतिबाहेकका पदाधिकारी र सदस्यको पार्टी केन्द्रीय कार्यालय सानेपामा मतगणना भइरहेको छ।"
अभिभावकलाई लाचार बनाउने सन्तान,"किड्नी फेल भएकी आमालाई एक छोराले वर्षौँसम्म डायलासिस गराए। मैतीदेवी काठमाडौं घर भएका उनले उपचार मात्र गरेनन्, खर्च पनि निकै गरे। आमालाई बचाउन उनले कुनै कमी गरेनन्। डाक्टरले अब दुःख नर्गनुस् भन्दा पनि उनले भने, आमाको सास रहुुन्जेल प्रयास गर्छुु। आमाको सेवा गर्नसमेत उनले कुुनै कन्जुुस्याइँ गरेनन्। केही समयअघि उनकी आमाको निधन भयो। बाँचुञ्जेल सक्दो सेवा गरे र छोरो हुुनुको कर्तव्य पूरा गरे। निधनपछि पनि उनले सकेको सबै काम गरे। आमा बिछ्यौनामा भइरहे कति राम्रो हुन्थ्यो। आमा ! त भन्न पाइरहन्थें। अब त त्यो पनि रहेन। आमा फोटोमा सीमित हुनुभयो, उनी आमालाई यसरी सम्झन्छन्। यस्तो सन्तान सबैको भागमा कहाँ पाइँदो रहेछ र ? अहिले त यस्ता गुनिलाभन्दा पनि नुनिला सन्तान बढी हुन थालेका छन्। बैंकमा अधिकृत पदमा कार्यरत एक महिला जसले पैसाकै लागि आमालाई नै बदनाम गराइन्। समाजको बीचमा ल्याएर उभ्याइन् र आमालाई शिर ठाडो हुन नसक्ने गरी लाचार बनाइन्। आजभोलि यस्ता समस्या धैरैका घरमा छन्। कति सार्वजनिक हुन्छन्, कति हुँदैनन्। धेरै घटना घरभित्रै गुपचुप पारिन्छ। आज कतिपय सन्तान गुनिला होइन, नुनिला बन्दैछन्। शिक्षितकै घरमा पारिवारिक विकृति हुन थालेपछि अरूसँग के अपेक्षा राख्ने ? पछिल्ला वर्ष अभिभावकलाई लाचार बनाउने सन्तान धैरै छन्। कतिपयका घरमा आमाबुवाप्रति गरिने व्यवहार निरीह पारका हुन्छन् त कतिपयका पशुझैं लाग्छन्। यस्तैमा एउटा उदाहरणीय पात्र बने, एक डाक्टर पनि। उनी सामाजिक सञ्जालमा निकै भाइरल भए। उनले जन्म र कर्म दिने आमाबुवालाई सडकमा बास बस्न बाध्य बनाए। भोको त राखे नै पिट्नसम्म सके। दयनीय अवस्था बनाए। अरूको ज्यान बचाउने डाक्टरले आमाबुवाको ज्यान लिने हर्कत गर्न खोजे। सबै सम्पत्ति आफ्नो नाममा गरे। त्यसपछि सडकको बास गराइदिए। सीमा नाघेपछि सन्तानकै विरुद्ध आलोचना गर्दै आमाबुवाले सडकबाटै न्याय मागे। सन्तान थरीथरीका हुन्छन्, जुन स्वाभाविक पनि हो। तर पछिल्ला वर्ष छोराछोरीले नै आमाबुवालाई अति गर्न थालेका छन्। हिजोको दिनमा छाँतीमा टाँसेर राखेका सन्तानले सडकमै पुर्याउँलान् भनेर कुन आमाबुवाले अनुमान गरेका हुन्छन् ? अनुहार चाउरी परुञ्जेलसम्म सन्तान मेरो सन्तान भनिरहे। जब सन्तानले आफ्नो कमाइले पाल्ने दिन आए तब अनेक आरोप र लाञ्छना लगाएर घरबाटै निकाल्नेसम्मका हर्कत गर्न थाले। पाल्नु वा उपचार गर्नुपर्ने बेलामा सन्तानबाट यस्तो हविगत भोग्नु पर्ला भन्ने कुन आमाबुवालाई होला ? समाजमा उदाहरणीय बन्नुपर्ने डाक्टर र अधिकृत तहका व्यक्तित्वका यस्ता हर्कतले कस्तो सन्देश देला ? आज कतिपय सन्तान गुनिला होइन, नुनिला बन्दैछन्। शिक्षितकै घरमा पारिवारिक विकृति हुन थालेपछि अरूबाट के आशा राख्न सकिन्छ ? धेरथोर होला अथवा प्रत्यक्ष वा अप्रत्यक्ष, हरेकजसोका घरमा यस्ता दृश्य देखिन थालेका छन्। कतिपय घरमा त छोराबुहारीसँग बसेको छु भन्ने अवस्था मात्र छ। न तिमीहरूसँग बस्दैनौं भन्न सक्ने अवस्था छ न आमाबुवालाई पाल्दैनौं भन्ने अवस्था छ। धर्मरको अवस्थामा परिवारले समय गुजारिरहेको छ। आज सन्तान किन कमजोर बन्दैछन् ? सन्तानका लागि जिन्दगीलाई दाउमा राख्ने अभिभावकको उपचार के होला ? कुुशेऔंसी होस् वा आमा खुवाउने आंैसी, वर्षौंअघि सँगै खिचेका फोटा फेसबुकमा पोस्ट्याउँछन् बिदेसिएका सन्तान। अचम्म लाग्छ, नेपालमा रहेका बुवाआमाको स्वास्थ्य अवस्था के छ ? के समस्या छ ? केही सोध्दैनन्। उस्तै परे एक कल फोनसमेत गर्दैनन्। फेसबुकमा फोटो राखेर मिस यु, लभ युु भन्दै औंसी मनाउँछन्। वृद्धावस्था त्यस्तो अवस्था हो जहाँ आमाबुवालाई के खानु भयो ? सन्चो, बिसन्चो के छ ? के लाउने खाने मन छ ? मात्र सोधिदिए पनि मनभरि हुन्थ्यो। त्यो कमै सन्तानले मात्र गर्ने गर्छन्। मिस यु वा लभ यु लेखेर फोटो पोस्ट्याउने छोराले श्रीमतीका लागि भने बर्थडे पिच्छे महँगा कपडा उपहार दिन्छन्। एनिभर्सरी आउनु मात्र पर्छ, नयाँनयाँ ठाउँ घुमेका फोटा फेसबुकमा हुन्छन्। बिडम्बना नै भन्नुपर्छ, उनीहरूले कहिल्यै भन्दैनन्, आमा ! बुवा ! घुम्न जाने कि ? साथीभाइसँग लन्च र डिनर जान भ्याउँछन् तर आमाबुवासँग दुई मिनेट कुरा गर्न समय हुन्न। छोराछोरीलाई भोलिको आफ्नो बुढेसकालका लागि तयार बनाउन अनेक गर्छन्, आमाबुवाका लागि गर्नुपर्छ भन्ने सोचसम्म दिमागमा ल्याउँदैनन्। योभन्दा बिडम्बना के होला ?"
श्रीमती हत्या गर्ने श्रीमान पक्राउ,स्याङजा : प्रहरीले आफ्नै श्रीमती हत्या गरेको अभियोगमा एक जनालाई पक्राउ गरेको छ । प्रहरीले भिरकोट नगरपालिका६ फोक्सिङ बस्ने ५० वर्षीय डबल वहादुर थापालाई श्रीमती कोपिलाको हत्या अभियोगमा पक्राउ गरेको हो । थापाले श्रीमती कोपिलाको बिहीबार साँझ हत्या गरेको प्रहरीले जनाएको छ । उनले श्रीमती कोपिलालाई कुटपिट गरी गम्भीर घाइते बनाएका थिए । उपचारको क्रममा कोपिलाको मृत्यु भएको प्रहरीले जनाएको छ । घटनाबारे थप अनुसन्धान भइरहेको प्रहरीले बताएको छ ।
हराउँदै थारु संस्कृति,"सुर्खेत : थारु समुदायमा विवाहको आफ्नै संस्कृति थियो। विवाहमा बेहुला र बेहुलीको पहिरन आफ्नै मौलिक किसिमको हुन्थ्यो। जन्तीहरू पनि थारु भेषभूषामै सजिएका हुन्थे। तर, थारु समुदायमा अहिले त्यो संस्कृति हराउन थालेको छ। अहिले थारु समुदायको विवाहमा न आफ्नो मौलिक पहिरन देख्न पाइन्छ, न त उनीहरूको पहिचान झल्कने गीतहरू नै घन्किन्छन्। थारु समुदायमा पनि आधुनिक गीत र बाजाहरूको प्रयोग हुन थालेको छ। हाम्रो पालामा बिहेवारी गर्ने आफ्नै चलन थियो। आफ्नै संस्कार र संंस्कृतिमा नाचगान हुन्थ्यो, वीरेन्द्र्रनगर२ कोलडाँडा निवासी ६८ वर्षीया टीका चौधरी भन्छिन्, अहिलेका केटाकेटीले त हाम्रो संस्कृति नै भुलिसके। बिहेको गीत त गाउनै पनि जान्दैनन्। संस्कृति संरक्षणमा ध्यान दिन नसक्दा विवाहको लोकभाका नै हराएको उनले दुखेसो पोखिन्। पहिले बिहेवारी हुँदा केटा पक्षबाट गीत गाएपछि मात्रै बेहुलालाई पगरी लगाइन्थ्यो, उनी भन्छिन्, अहिले त न बिहेमा गीत गाउने चलन छ, न त युवाहरूले भाका नै जान्छन्। पहिले थारु समुदायमा धेरै प्रकारका आफ्नै लोकसंस्कृति र पहिरन थिए। अहिले यो समुदायले दसैंमा सखिया र माघीमा मघौटा भाकाहरू गाउँछन्। सखिया र मघौटा पनि नयाँ पुस्ताले गाउनै जान्दैनन्। आधुनिक प्रविधिका कारण थारु समुदायको लोकसंस्कृति र संस्कार हराउँदै गएको हो। युवाहरूले हाम्रो भाका गाउनबजाउन रुची नै राख्दैनन्, कोलडाँडाका ७३ वर्षीय महावीर थारू भन्छन्, अरू नै गीतमा रमाउँछन्। नाचगान गर्छन्। आधुनिक प्रविधिका कारण थारु समुदायको संस्कृति पुस्तान्तरण हुन नसकेको उनको बुझाइ छ। सानैदेखि बच्चाहरू पढाइमा ब्यस्त हुन्छन्। विद्यालयमा अन्य समुदायकै संस्कृति सिक्छन् उनी भन्छन्, अहिलेका पुस्ताले नयाँ जमाना अनुसार रमाउन खोज्दा हाम्रो संस्कार नै भुलिसकेका छन्। ५३ घरधुरी थारु समुदाय रहेको कोलडाँडामा अहिले ६८ वर्षीया टीका चौधरीले मात्रै थारु पहिरन लगाउँछिन्। मैले बच्चैदेखि यही पहिरन लगाएँ, टीका भन्छिन्, हिजोआजका पुस्ता त पुरानो पहिरन लगाउनै मान्दैनन्। आफ्नो मौलिक संस्कृति हराउन थालेपछि थारु समुदायका अगुवाहरूले पनि परम्परागत संस्कृति संरक्षणका लागि विद्यालय तहको पाठ्यक्रममा नै समावेश गर्नुपर्ने। नयाँ पुस्तालाई यसबारे जानकारी दिनुपर्ने र थारु संस्कृतिको संरक्षणमा स्थानीय सरकारले पनि ध्यान दिनुपर्ने बताउँदै आएका छन्।"
भारत जान लागेका १८ जनामा कोरोना,पिथौरागढ : नेपालबाट भारत गइरहेका १८ यात्रुमा कोरोना संक्रमण देखिएको छ । नेपालभारत मैत्री बसमा भारत जान लगेका १८ यात्रुमा कोरोना संक्रमण देखिए पछि चम्पावत जिल्ला प्रशासनले उनीहरुलाई नेपाल फर्काइ दिएको छ । उनीहरु बनवासाबाट भारत प्रवेश गर्दै थिए । सो क्रममा उनीहरुको कोरोना भाइरस परिक्षण गरिएको थियो । परिक्षण गरिएको मध्ये १८ जनामा कोरोना संक्रमण देखिएपछि उनीहरुलाई भारत प्रवेशमा रोक लगाईको थियो । नेपालभारत मैत्री सेवा अन्तर्गत १० बटा बसहरु नेपालभारत आवतजावत गर्दछन् । गत मंगलबार बनवासा हुँदै भारत जान लागेका १८ यात्रुमा कोरोना पुष्टी भएको भारतीय संचारमाध्यममा समाचार छ । अन्य पाँच वटा बसलाई भने दिल्ली जान दिइएको बताइएको छ । त्यसअघि पनि भारत जान लागेका ११ जनामा कोरोना पोजेटिभ देखिएको थियो । भारतीय सीमावर्ती प्रशासनले कोरोना परिक्षण गरेपछि मात्र प्रवेश अनुमति दिने गरेको छ ।
बैंकको नाफा वृद्धिमा संकुचन,"काठमाडौं : चालू आर्थिक वर्षको चार महिनामा वाणिज्य बैंकहरूको नाफा वृद्धि घटेको छ। अघिल्लो वर्षको सोही अवधिमा भन्दा नाफा आधाले घटेको नेपाल राष्ट्र बैंकको चौमासिक प्रतिवेदनले देखाएको छ। २७ वाणिज्य बैंकको नाफा वृद्धिदर समग्रमा ५११८ प्रतिशतले घटेको प्रतिवेदनमा उल्लेख छ। गत वर्षको कात्तिकसम्म ४८ अर्ब १९ करोड ७ लाख रुपैयाँ नाफा कमाएका थिए। यो वर्ष घटेर २३ अर्ब ५२ करोड ८७ लाखमा सीमित भएको छ। बैंकको समग्र नाफावृद्धि असोजसम्म भने सकारात्मक थियो। चालू आवको पहिलो त्रैमासमा झन्डै दुई दर्जन बैंकले नाफामा छलाङ मारेका थिए। कर्जाको ब्याज अपेक्षित नबढ्दा र निक्षेपको ब्याज बढाउँदा बैंकको आम्दानीमा संकुचन आएको हो, नेपाल बैंकर्स संघका अध्यक्ष अनिलकुमार उपाध्याय भन्छन्, सञ्चालन खर्च, प्रविधिको लागत बढ्दै गएको छ। यस कारण बैंकहरूले गत वर्षको भन्दा नाफा वृद्धि गर्न नसकेका हुन्। गत वर्ष राष्ट्र बैंकले कोभिड प्रभावितबाट कर्जा नलिन वाणिज्य बैंकहरूलाई भनेको थियो। यस अवधिमा ७ वटा बैंकहरूको नाफा वृद्धिमा संकुचन आएको छ। सिभिल बैंकले ३२ करोड २८ लाख रुपैयाँ नाफा हासिल गरेको छ। तर गत वर्ष ८ अर्ब ५२ करोड ८२ लाख थियो। सेन्चुरी बैंकको नाफा वृद्धि ९२२ ले घटेर ३१ करोड ४२ लाखमा सीमित छ। सानिमा बैंकको ८६६४ प्रतिशत घटेको छ। उसले यो अवधिमा ७२ करोड ४२ लाख रुपैयाँ नाफा कमायो। मेगा बैंकको ८१७५, प्रभु बैंकको ८०७६ प्रतिशत, एनएमबीको ६८५६ प्रतिशत र कुमारी बैंकको ५८१ प्रतिशत नाफा वृद्धि घटेको छ। यसलाई सन्तोषजनक मान्नुपर्ने बैंकरहरू बताउँछन्। २१ बैंकको नाफा भने केही बढेको छ। बढी नाफा वृद्धि गर्नेमा नेपाल बैंक, एसबीआई र माछापुच्छ्रे छन्।"
विस्मृति छ ? समयमै उपचार,"विश्वभरिमा पाँच करोडभन्दा बढी मानिस विस्मृति रोगका सिकार भएका छन्। विश्वमा हरेक सेकेन्डमा एकजना मान्छे बिर्सिने रोग (विस्मृति)को सिकार बनिरहेका छन्। सन् २०२० सम्म करिब विश्वभरि पाँच करोड मान्छे विस्मृति रोगको सिकार बनेका छन्। प्रत्येक २० वर्षमा यो संख्या अगाडिको भन्दा दुई गुणाले वृद्धि भएको देखिन्छ। यस्तै हुने हो भने २०३० सम्म यो संख्या आठ करोड २० लाख र २०५० सम्ममा १ अर्ब २५ लाख पुग्नेछ। यो वृद्धि धेरैजसो विकासोन्मुख देशमा छ। अतिकम वा मध्यम खाले आयस्रोत भएका देशमा ६० प्रतिशत मानिस अहिले नै बिर्सने रोगको सिकार भएका छन्। यस्तै हो भने यो प्रतिशत २०५० सम्ममा ७१ पुग्नेछ। ज्येष्ठ नागरिकमा यो रोग तीव्र गतिमा बढिरहेको छ। त्यसको सिकार चीन, भारत र दक्षिण एसियाका साथै पश्चिमी प्रशान्तका क्षेत्रीय मुलुकसमेत छन्। संसारमा प्रत्येक वर्ष हरेक ३२ सेकेन्डमा विस्मृतिको एउटा नयाँ रोगी थपिन्छ। एक करोडभन्दा बढी नयाँ विस्मृति रोगी थपिएको पुष्टि भएको छ। स्वभावले उमेरको वृद्धि हुनु मानवीय गुण हो। त्यसैले विजत शताब्दीमा ज्येष्ठ नागरिकको स्वास्थ्यमा सुधार पनि देखिएको छ। जसले गर्दा मानिस धेरै वर्षसम्म स्वस्थ भएर बाँचिरहेका छन्। ज्येष्ठ नागरिकको संख्या बढ्दो गतिमा देखिएको छ। ज्येष्ठ नागरिकमा ६५ वर्षभन्दा अगाडि उनीहरूलाई सचेत गराउँदा गराउँदै पनि उनीहरू बिर्सने रोगको सिकार भएका छन्। विस्मृतिले परेको आर्थिक प्रभाव विस्मृति रोगको विश्वव्यापीरूपमा अन्दाज गरिएको पूरा खर्च हेर्ने हो भने अचम्म लाग्न सक्छ। सन् २०१५ सम्ममा यूएस ४८१८ विलियन खर्च थियो जुन विश्वको ग्रार्हस्थ उत्पादन १०९ प्रतिशत हो। हाल आएर यसको खर्च, अमेरिकी डलर एक ट्रिलियनभन्दा माथि पुगेको छ। यो खर्चको प्रारूप सामान्य उपचार (परिवार वा अन्य उपचार खर्चबाहेक)को हो। सामाजिक सेवाको लागत खर्च (व्यावसायिक समुदान र घरमै बसेर सेवा पुर्याउनेसमेत) र औषधि उपचारको प्रत्येक खर्च (विस्मृति रोगीहरूको उपकार र अन्य सामान्य साथै अमान्य हेरचाहको खर्च) खर्चसमेत छ। झन्डै तीन गुणा विस्मृति रोगीहरूले कुनै पनि उपचार पाएका छैनन्। जसलाई न्यूनतम उपचारको आवश्यकता देखिन्छ। जुन औषधि खर्च विम्बका विस्मृति रोगीहरूको खर्चको झन्डै २० प्रतिशत देखिन आउँछ। जबकि सामाजिक क्षेत्रको अनौपचारिक खर्चको झन्डै ४० प्रतिशत सबैभन्दा बढी छ। जुन अनौपचारिक सहयोग अफ्रिकी देशहरू र सबैभन्दा थोरै दक्षिण अमेरिकी देशहरूमा, मध्य युरोपमा र उत्तर अमेरिकी केही देशहरूमा भएको छ। जुन खर्च सामाजिक क्षेत्रको खर्चभन्दा ठिकविपरीत छ। यसको मतलव यदि विश्वव्यापी रोगीहरूका उपचार खर्च एउटा देशमा यति हुन्छ भने यो देश चाहिँ विश्वको १८औं स्तरको देश हुनेछ। जसको त्यति ठूलो रकम खर्च भएको देखिन्छ। यसरी गर्न सकिन्छ रोगको निदान प्रतिवेदनमा उल्लेख भएअनुसार हालसालै विस्मृति रोगीहरूको उचित उपचार पाएको देखिँदैन। उच्च आय स्तर भएका देशहरूमा २० देखि ५० प्रतिशत विस्मृति रोगीहरू उल्लेख भएको पाइन्छ। यिनीहरूको सामान्य उपचार भएको मात्र देखिन आउँछ। यो उपचारको विविधता थोरै आयस्रोत भएका देशहरूमा उच्च देखिन्छ। भारतको एउटा अध्ययनअनुसार ९० प्रतिशत व्यक्तिहरू उपचारविहीन देखिन्छन्। यसै कुरालाई आधार मान्ने हो भने झन्डै तीन गुणा विस्मृति रोगीहरूले कुनै पनि उपचार पाएका छैनन्। जसलाई आवश्यक उपचार गर्नुपर्ने देखिन्छ। अन्य देशको अवस्था विश्वभरिमा पाँच करोडभन्दा बढी मानिस विस्मृति रोगका सिकार भएका छन्। जसको संख्या २०५० सम्म १५२ मिलियन पुग्न सक्ने आँकडा छ। यसको वृद्धि अति न्यून आयस्रोत भएका देशमा उच्च छ। न्यून र मध्यम आयस्रोत यसका देशमा विस्मृति रोगीको संख्या अहिले नै ६० प्रतिशत रहेका र २०५० सम्ममा यो संख्या बढेर ७१ प्रतिशत हुने देखिन्छ। हरेक तीन सेकेन्डमा विश्वको कुनै पनि ठाउँमा एउटा नयाँ रोगी थपिने गर्छ। यी विस्मृति रोगीमध्ये तीन भागले कुनै पनि उपचार पाउन सकिरहेका छैनन्। झन्डै ८० प्रतिशत मानिसले विस्मृति रोग बढी रहेका कुरा थाहा पाएका छन्। चार जनामध्ये एक जनाले विस्मृति रोगका उपचार हुन सक्दैन भन्ने ठान्छन्। झन्डै ६२ प्रतिशत स्वास्थ्यकर्मीले विस्मृति रोगलाई उमेर वृद्धि हुँदा स्वतः आउने रोगको रूपमा लिएका छन्। ३५ प्रतिशत विस्मृति रोगीले आफ्नो उपचार परिवारभित्रै सीमित राखेका छन्। तिनले भनेबमोजिम ५० प्रतिशतभन्दा बढी विस्मृति रोगीहरूले उनीहरूप्रति सकारात्मक हुँदा हुँदै पनि सो रोगको निवारण रोगी आफू नै जिम्मेवार नरहेको देखिएको छ। यदि कोही व्यक्ति आफ्नो स्मरण शक्तिका लागि चिन्तित छ भने वा कोही तपाईंको नजिकै छ भने त्यसलाई तपाईंले उचित रोग निवारणको व्यवस्था गर्नुपर्ने कुरा महŒवपूर्ण हुन आउँछ। यो प्रक्रिया एक देशभन्दा अर्कै देशमा फरक भए पनि आफ्नो डाक्टरसँग अथवा व्यक्तिगत सहयोगीसँग सेवा माग्न सुरु गर्न कल्याणकारी हुनेछ। आफ्नो डाक्टर वा सहयोगीसँग आफ्नो रोगबारेमा विचारविमर्श गर्दा त्यसको उपचार सहजसँग हुन सक्छ। नत्र भने मान्छे विस्मृतिका साथै तनाव, पिसाबसम्बन्धी रोग, भिटामिनको कमी, ब्रेन ट्युमर वा थाइराइडको समस्यामा जकडिन सक्छ। स्मृति रोग उमेरका कारण हुने सामान्य रोग होइन। समयमै यसको उपचार गर्नाले व्यक्तिले आफूलाई काबुमा राख्न सक्छ। पहिले नै उपचारको योजना गर्नाले उसको जीवनमा ठूलो सहयोग पुग्न सक्छ। समयमै उपचार गर्दाका फाइदा रोगीहरूले समयमै उपचार खोज्नु पर्छ। कुनै पनि व्यक्ति आफूलाई के भइरहेको छ भन्ने कुरामा खुल्दुली भए पनि विभिन्न किसिमका चिन्ता आए पनि के भएको छ ? भन्ने कुराको हेक्का राख्दैनन्। यसरी नै विस्मृति रोगले त्यससम्बन्धी निराकरण गर्न आनाकानी गर्छन्। तर पनि त्यस रोगसम्बन्धी कारण पत्ता लगाई उपचार गर्नाले समस्याको समाधान हुन्छ। परिवारको चिन्ताबाट मुक्त हुन सकिन्छ। बेलायतका जोर्न ब्राउन उल्लेख गर्छन् कि मैले अल्जाइमर रोगको उपचार समयमै गरें। पहिले, थाहा पाउँदा मलाई र श्रीमतीलाई ज्यादै डरलाग्यो। डाक्टरको सल्लाहअनुसार यस रोगबारेमा समयमै उचित उपचार र योजना गर्नाले यसबाट बच्न सकिन्छ भन्ने थाहा पाएपछि हामी ज्यादै खुसी भयौं। लेखक राष्ट्रिय जेष्ठ नागरिक महासंघका अध्यक्ष हुन् ।"
युरोपेली सुपरमार्केटमा गाईको मासुमा प्रतिबन्ध,साओ पाउलो : युरोपेली सुपरमार्केटहरुले गाईको मासुमाथि प्रतिबन्ध लगाएका छन् । वन विनाशको कारण देखाउँदै विभिन्न ६ वटा युरोपेली सुपरमार्केटले ब्राजिलबाट आयात हुने गाईको मासुमाथि प्रतिबन्ध लगाएका हुन् । वन जंगलसँग गाई तथा अन्य वस्तुभाउको प्रत्यक्ष सम्बन्ध मानिन्छ । गाई तथा गाईको मासुबाट उत्पादन हुने सामग्री खरिद विक्रीमा रोक लगाउँदा अमेजनको रेनफरेस्ट विनाश हुनबाट जोगिने भन्दै सो प्रतिबन्ध लगाउने निर्णय गरिएको अधिकारीहरुले बताएका छन् । दक्षिण अमेरिकाबाट हुने गाईको मासु खरिदमा सन् २०२२ को सुरुवातदेखि नै प्रतिबन्ध लगाउने बताइएको छ । सो प्रतिबन्धलाई प्रभावकारी बनाउन विभिन्न निगरानी गरिने समेत बताइएको छ । करिब १४ हजारभन्दा बढि ढुवानीकर्ताले दक्षिण अमेरिकाबाट गाई र गाईको मासु वैधानिक र अवैधानिक रुपमा युरोपेली र अमेरिकी मुलुकमा पठाउने गरेको बताइएको छ । अमेजन रेनफरेस्ट विनाश हुँदै गएको र सन् २०२१ मा मात्र सो जंगल १५ वर्षयताकै उच्च विनाश भएको तथ्यांकले देखाएको छ ।
भ्रष्टाचारको चुनौती र खतराप्रति नेपाल चिन्तित : प्रमुख आयुक्त राई,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले भ्रष्टाचारले समाजको स्थायित्व र सुरक्षामा निम्त्याउने चुनौती र खतराप्रति नेपाल चिन्तित रहेको बताएका छन्। इजिप्टको शाम एल सेइख सहरमा भएको भ्रष्टाचारविरुद्धको संयुक्त राष्ट्रसङ्घीय महासन्धिका पक्ष राष्ट्रहरूको नवौँ सम्मेलनको अवसरमा सम्बोधन गर्दै प्रमुख आयुक्त राईले यस्तो बताएका हुन्। सम्मेलन आजसम्म जारी छ। कार्यक्रमलाई सम्बोधन गर्दै प्रमुख आयुक्तले भ्रष्टाचारले दिगो विकास र विधिको शासनलाई पनि खतरामा पार्ने भन्दै भरष्टाचार सबै देशको शत्रु रहेको बताए। उनले विकासोन्मुख देशका लागि भ्रष्टाचार अझ बढी घातक भएको उल्लेख औंल्याए। भ्रष्टाचारले असमानता र अन्यायलाई स्थान दिइ विकासोन्मुख राष्ट्रले प्राप्त गर्ने वैदेशिक सहायता र लगानीलाई निरुत्साहित गर्दै गरिबी न्यूनीकरण र विकासमा समेत ठूलो असर पुर्याएको धारणा व्यक्त गरे। प्रमुख आयुक्त राईले भ्रष्टाचारविरुद्धको संयुक्त राष्ट्रसंघीय महासन्धि कानुनी रूपमा बाध्यकारी भ्रष्टाचार विरोधी औजार विकासका लागि एक अद्वितीय उपकरण रहेको बताए। नेपालले २३ फेब्रुअरी २०११ मा महासन्धिलाई अनुमोदन गरेको तथा महासन्धिको पक्ष राष्ट्र भएपश्चात नेपालमा भ्रष्टाचार नियन्त्रणको विषयलाई संवैधानिक, संसदीय, न्यायिक, संस्थागत र प्रशासनिक प्रणालीबाट सम्बोधनको प्रयास भइरहेको समेत बताए। अख्तियार दुरुपयोग अनुसन्धान आयोग भ्रष्टाचारका घटनाहरूको अनुसन्धान र अभियोजन गर्ने जिम्मेवारी प्राप्त स्वतन्त्र संवैधानिक निकाय रहेको बताउँदै उनले महालेखा परीक्षकको कार्यालय, विशेष अदालत, राष्ट्रिय सतर्कता केन्द्र, सम्पत्ति शुद्धीकरण अनुसन्धान विभाग र राजस्व अनुसन्धान विभाग पनि नेपालमा भ्रष्टाचार नियन्त्रणका लागि प्रभावकारी संयन्त्र रहेको उल्लेख गरे। त्यसैगरी, उनले नेपालको संघीय, प्रादेशिक र स्थानीय तहका व्यवस्थापिका, सञ्चारमाध्यम र नागरिक समाज जस्ता अनुगमन संयन्त्रले नेपालमा भ्रष्टाचार नियन्त्रण र सुशासन प्रवर्द्धनमा पुर्याएको योगदानको समेत स्मरण गरे। नेपालद्वारा गरिएको महासन्धिको कार्यान्वयन सम्बन्धमा समीक्षा गर्ने गरी सन् २०२२ को जनवरीमा तय गरिएको ग्ल्ऋब्ऋ को नेपाल समीक्षा कार्यक्रममा नेपालको तर्फबाट पूर्ण सहयोग रहने प्रतिवद्धता जनाउँदै प्रमुख आयुक्त राईले कार्यक्रमको सफलताको लागि शुभकामना र सम्मेलनको उत्कृष्ट व्यवस्थापन तथा आतिथ्यको लागि इजिप्ट सरकारलाई धन्यवाद ज्ञापन गरे।"
स्थानीय तहका अस्पताल शिलान्यासमै सिमित,"दैलेख : गत वर्षको मंसिर १६ गते गुराँस गाउँपालिका४ बराहमा १५ शैयाको अस्पताल निर्माणको शिलान्यास भयो । प्रतिनीधि सभाका सांसद पार्वतीकुमारी विशुन्के,गाउँपालिकाका अध्यक्ष खेमराज ओलीलगायत जनप्रतिनिधि र स्थानीयको उपस्थितिमा अस्पताल शिलान्यास भएको थियो । सेरीबाडा स्वास्थ्य चौकी परिसरमा शिलान्यास गरिएको उक्त अस्पताल एक वर्ष वितिसक्दा समेत निर्माण हुने सुरसार छैन् । आफ्नै गाउँमा अस्पताल बन्ने भएपछि स्थानीय खुसी भए । सामान्य बिरामी भए पनि ठूलो रकम खर्चिएर सुर्खेत, नेपालगञ्जदेखि भारतसम्म जानुपर्ने बाध्यता अन्त्य हुनेमा स्थानीय आशावादी थिए । शिलान्यासको एक वर्ष वितिसक्दा पनि अस्पताल निर्माणको प्रक्रियामा ढिलाइ हुँदा स्थानीयको आशा निराशामा बदलिएको छ । त्यहाँ जग खन्ने काम समेत सुरु भएको छैन। अस्पताल भवन निर्माण कार्य टेन्डर पक्रियामै रहेको गाउँपालिकाका सबइन्जिनियर सूर्य नेपालीले बताए । सोहिदिन नौमूले गाउँपालिकामा पनि अस्पतालको शिलान्यास भयो । एकवर्षअघि शिलान्यास गरिएको सो अस्पताल भवन निर्माणको काम बल्ल सुरु भएको छ । गाउँपालिकाका निमित्त प्रमुख प्रशासकीय अधिकृत भुपेन्द्र शाहीले अस्पताल भवनको जग खन्ने काम सुरु भएको बताए । गाउँपालिकामा यसअघिदेखि नै सञ्चालित प्राथमिक स्वास्थ्य केन्द्रको आडैमा अस्पताल भवन निर्माणको काम सुरु भएको शाहीले बताए । देशभरका सबै पालिकामा आधारभूत स्वास्थ्य सेवा पुर्याउन सरकारले अघि सारेको ५ देखि १५ बेडसम्मका अस्पताल निर्माणअन्तर्गत एकैदिन ३ सय बढि अस्पतालहरु शिलान्यास भएका थिए । सोहिअन्तर्गत दैलेखका ११ स्थानीय तहमध्ये ७ तहमा अस्पताल निर्माणको थालनी गर्ने भन्दै कतै १५ शैया त कतै १० शैयाका अस्पताल शिलान्यास गरिएको थियो । गुराँस र नौमूले गाउँपालिकासहित आठबीस र चामुण्डाविन्द्रासैनी नगरपालिका, ठाटीकाँध, भैरबी र महाबु गाउँपालिकामा अस्पताल शिलान्यास भएका थिए । शिलान्यास भएको एक वर्ष वितिसक्दा समेत गुराँस र नौमूलेमा जस्तै अन्य तहमापनि अस्पताल बन्न सकेको छैन् । ती अस्पताल शिलान्यासमै सिमित बनेका छन् । कतै टेन्डर पक्रिया सकिएको छ भने कतै जग खन्ने काम बल्ल सुरु भएको छ । चामुण्डाविन्द्रासैनी नगरपालिकाले १५ शैयाको अस्पताल भवन निर्माणको काम सुरु गरेको छ । नगरपालिकाका निमित्त प्रमुख प्रशासकीय अधिकृत तिलक विकले शिलान्यासको एक वर्षपछि मात्रै टेण्डर आह्वान भएर निर्माण कम्पनीसँग सम्झौता सकेर भवन निर्माणको काम सुरु भएको बताए । आठबीस नगरपालिकामा पनि बल्ल काम सुरु भएको छ । नगरपालिकाका मेयर खड्गराज उपाध्यायले जग खनेर पिल्लर हाल्ने काम सुरु भएको बताए । नगरपालिकाको वडा नं ४ मा १५ शैयाको अस्पताल निर्माण हुनेछ । भैरबी गाउँपालिकामा शिल्यान्यास गरिएको १५ शैयाको अस्पताल निर्माणको काम सुरु हुन सकेको छैन् । बजेट नआउँदा काम सुरु हुन नसकेको गाउँपालिकाका प्रमुख प्रशासकीय अधिकृत भलाराम पंगालीले बताए । हामीले डीपीआर सकेर अहिले टेन्डर पक्रियामै छ, बजेट आएको छैन्, अब टेन्डर पक्रिया सक्छौ, बजेट आएपछि काम सुरु गछौँ, 'उनले भने । महाबु गाउँपालिकामा शिलान्यास गरिएको १० शैयाको अस्पताल निर्माण अन्तरगर्त भवन निर्माणको काम सुरु भएको छ । गाउँपालिका भवन परिसरमै निर्माण हुने अस्पताल भवनको पिल्लर हाल्ने काम सुरु भएको छ,' गाउँपालिकाका अध्यक्ष जंगबहादुर शाहीले भने । गाउँपालिकाले यसअघि १० शैयाको कोभिड अस्पताल निर्माण गरेर सञ्चालन गरिरहेको छ । गाउँपालिकाका अध्यक्ष शाहीका अनुसार त्यहाँ कर्णाली प्रदेश सरकारमार्फत १५ शैयाको अर्को अस्पताल समेत निर्माण हुँदैछ । प्राथमिक स्वास्थ्य केन्द्र रहेको ठाटीकाँध गाउँपालिकामा पनि १५ शैयाको अस्पताल शिलान्यास गरिएको थियो । शिलान्यास भएको एक वर्षपछि भवन निर्माण थालिएको छ । स्वास्थ्य केन्द्र क्षेत्रमै भवन निर्माणको काम सुरु भएको छ,'सबइन्जिनियर लवबहादुर सिजापतीले भने,'टेन्डर पक्रियापछि निर्माण कम्पनीसँग सम्झौता सकेर भवन निर्माणको काम सुरु भएको छ । अस्पताल निर्माणको लागि जग खन्ने काम सुरु भएको सिजापतीले बताए ।"
म भावविभोर भएको छु : डा शेखर कोइराला,"काठमाडौं : नेपाली कांग्रेसका नेता डाशेखर कोइरालाले सभापतिमा हार व्यहोर्नु परेपनि कांग्रेस सुधारको प्रक्रियालाई अगाडि बढाउने थप जिम्मेवारी आफ्नो काँधमा आएको बताएका छन्। शुक्रबार एक विज्ञप्ति जारी गर्दै नेता कोइरालाले केही मतबाट पराजित भएपनि प्रतिनिधिहरु र लोकतन्त्रवादीहरुको मत जित्न सफल भएको बताएका हुन्। कांग्रेस १४ औं महाधिवेशनबाट पार्टीभित्र मात्र नभइ पार्टी बाहिरका आम लोकतन्त्रवादीहरु बीच पनि कांग्रेसप्रति आकर्षण, भरोसा र विश्वास बढाएको बताए। सभापतिमा जित्न सफल नभएपनि ४० प्रतिशत मत पाउँदा आफू भावविभोर भएको बताएका छन्। उनले भने, 'मलाई साथीहरुबाट ४० प्रतिशत मतले म भावविभोर भएको छु। प्रतिनिधि साथीहरुले म प्रति देखाएको विश्वास र भरोसाप्रति म अविचलित रहने प्रण गर्दछु।' उनले कांग्रेसलाई एकढिक्का बनाएर मात्र फेरि एक नम्बरको पा र्टी बनाउने जिकिर गरेका छन्। मंगलबार भएको दोस्रो चरणको मतदानमा शेखर कोइरालालाई ९०७ मतान्तरले पराजित गर्दै शेरबहादुर देउवा दोस्रो कार्यकालका लागि सभापति चुनिएका हुन्। देउवाले २७३३ मत पाउँदा निकटतम प्रतिद्वन्द्वी कोइरालाले १८५५ मत पाएका थिए। पार्टीका अन्य पदाधिकारी र केन्द्रीय सदस्यहरुको मतगणना जारी छ।"
सर्वदलीय बैठक बोलाउन प्रधानन्त्री देउवा सहमत,काठमाडौं : प्रधानमन्त्री शेरबहादुर देउवा सर्वदलीय बैठक बोलाउन सहमत भएका छन्। शुक्रबार प्रधानमन्त्री देउवा र माओवादी केन्द्रका अध्यक्ष पुष्पकमल दाहाल 'प्रचण्ड 'बीच भेटवार्ता भएको थियो। भेटका क्रममा प्रधानमन्त्री देउवा संसद्को अवरोध हटाउन र अन्य मुख्य विषयमा छलफल गर्न सर्वदलीय बैठक बोलाउन सहमति भएको प्रधानमन्त्रीको सचिवालयले जनाएको छ। संसद् अधिवेशनको पहिलो दिनमै एमालेले अवरोध गरेको थियो। अवरोधका बीच सभामुख अग्निप्रसाद सापकोटाले ६ वटा विधेयक पेश गरेका थिए। सभामुख सापकोटाको भूमिका माथि प्रश्न उठाउँदै अघिल्लो अधिवेशनदेखि नै एमाले सांसदहरुले संसद् अवरोध गर्दै आएका हुन्।
"बेलायतमा ओमिक्रोनको महालहर, भारतमा पनि संक्रमण बढयो, अमेरिकी राष्ट्रपति वाइडेनले दिए चेतावनी","नयाँ दिल्ली : विश्वमा कोरोना भाइरसको संक्रमण तिब्र गतिमा फैलिएको छ । कोरोना भाइरसको नयाँ भेरियन्टको समेत विश्वभर फैलिदै छ । दक्षिण अफ्रिाकाबाट सुरु भएको ओक्रिोन भाइरसले अहिले विश्वभर नै चुनौती दिइरहेको छ । बेलायतमा आक्रामक ढंगले ओमिक्रोन फैलिएको छ । जहाँ ओमिक्रोन भाइरसबाट एक जनाको मृत्यु भएको छ । बेलायतमा एक दिनमा ८८ हजार ३ सय ७६ जनामा कोरोना संक्रमण देखिएको छ । भारतका ११ राज्यमा ओमिक्रोन फैलिसकेको छ । भारतमा नयाँ भेरियन्ट ओमिक्रोनबाट संक्रमित हुनेको संख्या ८७ पुगेको भारतीय संचारमाध्यहरुमा समाचार छ । कोरोनाको नयाँ भेरियन्टलाई घातक भाइरसको रुपमा लिन थालिएको छ। बेलायत पछि अमेरिकामा पनि ओक्रिोनको संक्रमण बढेको छ । ओमिक्रोन भाइरसबाट बेलायत, अमेरिका जस्ता सम्पन्न मुलुकहरु समेत डराउन थालेका छन् । अमेरिकी राष्ट्रपति जो वाइडेनले कोरोना भाइरसको नयाँ भेरियन्ट फैलिने खतरा बढकाे चेतावनी दिएका छन्।"
"देउवाप्रचण्ड भेट, एमालेको संसद् अवरुद्धबारे छलफल",काठमाडौं : नेपाली कांग्रेस सभापति तथा प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल 'प्रचण्ड' बीच भेट भएको छ । भेटका क्रममा देउवा र दाहालबीच पछिल्लो राजनीतिक अवस्थाका बारेमा छलफल भएको छ । उनीहरुबीच नेकपा एमालेले गरेको निरन्तर संसद् अवरुद्ध र त्यसको निकासबारे छलफल भएको प्रधानमन्त्रीको सचिवालयले जनाएको छ। बालुवाटारमा भएको भेटमा अध्यक्ष दाहाले महाधिवेशनबाट सभापतिमा पुनः निर्वाचित भएकोमा देउवालाई बधाइ समेत दिएका थिए। उनीहरुबीच राजदूत नियुक्तिको विषयमा समेत छलफल भएको बताइएको छ।
एमालेमा नेताहरुको कार्य विभाजन कसलाई के जिम्मेवारी ? (सूचीसहित),काठमाडौं : नेकपा एमालेले नेताहरुको कार्यविभाजन गरेको छ। एमालले अन्तरपार्टी निर्देशन जारी गर्दै कार्यविभाजन गरेको हो। १० औ महाधिवेशनबाट नयाँ कार्यसमिति चुनिएपछि विभिन्न विभाग प्रमुखका साथै प्रदेश र जिल्ला इन्चार्जहरु तोकिएका छन्। बरिष्ठ उपाध्यक्ष ईश्वर पोखरेललाई नीति अनुसन्धान प्रतिष्ठानको जिम्मा दिइएको छ । यस्तै उपाध्यक्ष युवराज ज्ञवालीलाई प्रदेश र स्थानीय तह संयोजन को जिम्मेवारी पाएका छन्। अर्की उपाध्यक्ष अष्टलक्ष्मी शाक्यलाई राजनीतिकलाई समन्वय संयोजन गर्ने जिम्मा दिइएको छ । यस्तो छ अन्तरपार्टी निर्देशन १
आठ तल्ले भवनमा आगो लाग्दा २७ जनाको मृत्यु,टोक्यो : जापानको ओसाकामा एक भवनमा आगलागी हुँदा कम्तीमा २७ जनाको मृत्यु भएको छ । घटनामा परी २८ घाइते भएका छन् । उद्दार कार्य जारी रहेकाले मृतकको संख्या बढन सक्ने माइनीची सिन्बुनमा समाचार छ । ओसाकाको आठ तल्ले भवनमा शुक्रबार आगलागी भएको हो । भवनको चौथो तल्लामा रहेको मेडिकल क्लिनिकबाट आगो लागेको बताइएको छ। घटनाबारे थप अनुसन्धान भइरहेको जापान प्रहरीलाई उदृत गर्दै समाचार छापिएको छ ।
लोकमार्ग निर्माणमा प्रयोग गरिएका टिपर तोडफोड,"विराटनगर : मदन भण्डारी लोकमार्ग निर्माणमा प्रयोग गरिएका तीनवटा टिपर मोरङको मिक्लाजुङमा बिहीबार साँझ तोडफोड गरिएको छ । लोकमार्गअन्तर्गत झापाको बेलडाँगीदेखि धरानको सर्दु खण्ड निर्माणमा प्रयोग गरिँदै आएका टिपर मिक्लालुङ गाउँपालिका९ मा तोडफोड गरिएको प्रहरीले जनाएको छ । मोरङ प्रहरीका प्रवक्ता डीएसपी दीपक श्रेष्ठका अनुसार तोडफोडबाट प्रदेश ३००१ क ००९०, प्रदेश ३००१ क ००९१ र प्रदेश ३००१ क ०२९० नम्बरको टिपरमा क्षति पुगेको छ । तोडफोडका कारण सबै टिपरको अगाडिको सिसामा पूर्ण रूपमा क्षति पुगेको उनले बताए । टिपर मोतीदान कन्सट्रक्सन सेवा प्रालिको हो । डीएसपी श्रेष्ठका अनुसार प्रारम्भिक अनुसन्धानबाट मिक्लाजुङ९ का २६ वर्षीय धुम्बे भनिने शिवराज मगरले टिपर तोडफोड गरेको खुलेको छ । सडकमा गुडिरहेका टिपर तोडफोड गरेर फरार बनेका उनको खोजी भइरहेको प्रहरीले जनाएको छ । प्रहरीका अनुसार लोकमार्ग निर्माणमा प्रयोग गरिएका टिपर तोडफोड गर्नुपर्ने कारण खुल्न बाँकी छ । मोतीदान कन्सट्रक्सन सेवा प्रालिका डाइरेक्टर विकास गौतमले माटो लिन जाँदै गरेका बेला टिपर तोडफोड गरिएको जानकारी दिए ।"
"किमका पिताको ११ दिने शोकसभा : उत्तर कोरियामा हास्न, नाच्न, पिउन र किनमेल गर्न नपाइने","सिओल : उत्तर कोरियाले हास्न, पिउन, किनमेल गर्नमा ११ दिनसम्मका लागि रोक लगाएको छ । उत्तर कोरियाली शासक किम जोङ उनका पिताको १० औं शोकसभा अवधिभर शुक्रबारदेखि सो रोक लगाएको हो । उत्तर कोरियाले किमका पिता एवम् उत्तर कोरियाका पूर्वशासक किम जोङ ईलको १० औं शोकसभा मनाइरहेको छ । शुक्रबारदेखि लागू हुने शोकसभा ११ दिनसम्म चल्नेछ । किमका पिताले सन् १९९४ देखि सन् २०११ सम्म देशमा आफ्नो शासन चलाएका थिए । सन् १९४१ फेब्रुअरी १६ मा जन्मेका किम जोङ ईलको निधन सन् २०११ डिसेम्बर १७ मा भएको थियो । हृदयघातका कारण उनको निधन भएको थियो । उनको मृत्युको सम्झनामा उत्तर कोरियाले ११ दिने शोकसभा आयोजना गरेको सो अवधिभर उत्तर कोरियाका जनताले हास्न, नाच्न, पिउन र किनमेल गर्नमा रोक लगाइएको रेडियो फ्रि एसियामा खबर छ । सिनुइजु क्षेत्रका बासिन्दालाई उद्धृत गर्दै रेडियो फ्री एसियामा भनिएको छ, सो अवधिभर फुर्सदको समयमा गरिने हरेक कामकाज, मनोरञ्जन, उत्सव आदी लगायत गतिविधि गर्न पाइने छैन । सो नियम उल्लंघन गर्नेलाई पक्राउ गरी कारबाहि गरिन्छ । उत्तर कोरियामा हरेक वर्षको शोकसभामा यस्तै हुन्छ । सो समयावधिभर अन्य कुनै व्यक्तिको मृत्यु भएमा मृतकका आफन्तले चर्को स्वरमा रुनसमेत नपाइने र कसैको जन्म भएमा जन्मोत्सवसमेत मनाउन नपाइने स्थानियले रेडियो फ्री एसियासँग बताएका छन् । किमका पिताको शोकसभा मनाउन उत्तर कोरियाली प्रहरीले डिसेम्बर महिनाको सुरुवातदेखि नै तयारी गरेको बताइएको छ । सो अवधिभर गर्न हुने र नहुने कामबारे सार्वजनिक सूचनासमेत जारी गरिएको बताइएको छ ।"
कस्तो वर खोज्ने ?,"एउटा राज्यमा एक धनी राजा बस्थे। उनको सुन्दर छोरी थिइन्। अफी नाम गरेकी ती युवती विवाहका लागि योग्य थिइन्। धेरै युवा उनीसँग विवाह गर्न चाहन्थे। प्रस्ताव आए पनि अफीले अस्वीकार गर्थिन्। उनले अर्कै देशका धनी राजकुमारसँग विवाह गर्ने वाचा गरिन्। त्यो राम्रो, मायालु, बलियो र हरेक विषयमा दक्ष होस् भनेर उनले बुवाआमालाई बताइन्। राजालाई भने चिन्ता थपियो। एकदिन गाउँमा असल मानिस देखिए । राजकुमारी बजार पुगिन्। उनको त्यो केटासँग भेट भयो। उनले मन पराइन्। उनलाई दरबारमा बोलाइन्। ती व्यक्ति पनि खुसी भए र सँगै गए। अफीले ती व्यक्तिलाई बुवाआमासँग परिचय गराइन्। उनले विवाह गर्न राजी रहेको बताए। तर, राजारानीले अस्वीकार गरे किनकि अपरिचितसँग कसरी विवाहको कुरो छिन्नु ? दुई दिन ती व्यक्ति दरबारमै बसेपछि उनलाई राजकुमारका लागि स्वीकार गरियो। अफीका आँखामा राजकुमार राम्रो मानिस थिए। राजारानीले नजान भने तर अन्ततः हिँड्ने दिन आयो। नवजोडी धेरै दिनको पैदल यात्रापछि राजकुमारको देशमा पाइला राख्न पुगे। अचम्म त्यहाँ अनौठा कुरा हुन थाले। एउटा मानिस आयो र राजकुमारसँग खुट्टा माग्यो। अर्कोले उनको टाउको र अर्कोले शरीर माग्यो। अन्त्यमा राजकुमारको खप्परबाहेक केही बाँकी रहेछ। अफी डराइन्। सुन्दर राजकुमारलाई के भयो बुझिनन्। उनले सबै अंग अन्य मानिसबाट उधारो लिएका थिए। दरबार फर्किन चाहे पनि त्यो खोपडीले अनुमति दिएन। घर पुगेपछि दुवैले खोपडीकी आमालाई भेटे जो कुनै काम गर्न सक्षम थिइनन्। उनी केवल रिसाउँथिन्। केही काम नगरेकी अफी त्यहाँ सबै काम गर्न थालिन्। अफीको दुःख देखेर ती वृद्धा आमाले माइत पठाउने निर्णय गरिन्। अफीले अलौकिक शक्तिको प्रयोग गरी हावामा उडेर आफ्नो देश पुगिन्। राजारानी छोरी देखेर धेरै खुसी भए किनकि लामो समय सम्पर्क नभएपछि छोरी हराइन् भन्ने ठानेका थिए। खुसीयालीमा आठ दिन र रात राज्यभर भोज र नाच भयो। राजाले त्यसपछि कानुन पारित गरे कि कसैले पनि छोरीलाई अर्को देशबाट आएका अपरिचितसँग विवाह गर्न नपाउन्। त्यसपछि छिमेकी गाउँबाट हात माग्न आएका व्यक्तिसँग विवाह गरेर अफी जीवन बिताउन लागिन्। नैतिक शिक्षा : विवाहको सन्दर्भमा पनि विदेशको भन्दा स्वदेशकै नागरिकसँग जीवन सहज हुन्छ।"
भत्कियो प्यानलको पर्खाल,"काठमाडौं : कांग्रेस सभापतिमा महाधिवेशन प्रतिनिधिले प्यानल रोजे। तर, त्यसपछिका उपसभापति र महामन्त्री पदमा भने व्यक्तित्व रोजेका छन्। यी पदमा फरकफरक प्यानलबाट उठेका उम्मेदवार निर्वाचित भएका छन्। महामन्त्रीमा बिहीबार गगनकुमार थापा र विश्वप्रकाश शर्मा विजयी बनेका हुन्। थापा डा शेखरप्रसाद कोइराला र शर्मा प्रकाशमान सिंह प्यानलबाट उम्मेदवार बनेका थिए। सभापति पदमा शेरबहादुर देउवा निर्वाचित भए पनि महामन्त्रीमा उनको समूहका दुवै उम्मेदवार पराजित भएका छन्। देउवाको पक्षबाट प्रदीप पौडेल र डा प्रकाशशरण महत प्रत्याशी थिए। केन्द्रीय निर्वाचन समितिका अनुसार थापाले सर्वाधिक ३ हजार २३ मत ल्याएका छन्। त्यसपछि शर्मा १ हजार ९ सय ८४ मत ल्याएर विजयी बनेका छन्। पौडेलले १ हजार ३ सय ९३ र डा महतले १ हजार ५ सय ५६ मत पाएका छन्। डा कोइराला पक्षका डा मीनेन्द्र रिजालले ८ सय ९ र विमलेन्द्र निधि पक्षका डा राजाराम कार्कीले १ सय ६ मत पाएका छन्। मैले पाएको मतको सम्मान गर्दै अब म थाक्न र पछि हट्न पाउँदिनँ। आजैदेखि मेरो परीक्षा सुरु भएको छ। अझै जिम्मेवार ढंगले म अघि बढ्छु। गगन थापा, महामन्त्री, कांग्रेस पार्टीमा रूपान्तरणको मुद्दा ल्याएका थियौं। अहिलेको महाधिवेशनले नेतृत्व रूपान्तरणमा महत्वपूर्ण भूमिका खेलेको छ। विश्वप्रकाश शर्मा, महामन्त्री, कांग्रेस उपसभापतिमा देउवा समूहका पूर्णबहादुर खड्का र डा कोइराला समूहका धनराज गुरुङ निर्वाचित भएका छन्। समितिले उपसभापतिको मतपरिणाम बुधबार घोषणा गरेको थियो। खड्काले २ हजार १ सय २१ र गुरुङले १ हजार ९ सय ८ मत पाएका थिए। देउवा प्यानलका विजयकुमार गच्छदारले १ हजार ९ सय ६ मत पाए। गुरुङले गच्छदारभन्दा २ मत बढी पाएर जितेका हुन्। डा कोइराला समूहका चन्द्र भण्डारीले १ हजार ५ सय ८०, सिंह प्यानलकी सुजाता कोइरालाले ६ सय ४४ मत पाइन्। नयाँ अनुहार देख्ने कार्यकर्ताको चाहनाअनुसार महाधिवेशनबाट मिश्रित नतिजा आएको नेताहरू बताउँछन्। उपसभापतिमा पराजित भण्डारी भन्छन्, रूपान्तरण नेतृत्वमा देख्न चाहेको रहेछन् भन्ने देखियो। सभापतिको प्रतिस्पर्धामा सम्मानजनक नतिजा आउनुले पनि अब पार्टीमा प्यानल र गुट प्रभावहीन भइसके भन्ने सन्देश पनि प्रवाह भएको छ। अब क्षमतावान नेतृत्व पार्टीमा चाहिन्छ भन्ने जनतामा छ। कांग्रेसमा व्यावहारिक रूपमा पनि यो लागू भयो। कांग्रेसले १४औं महाधिवेशनदेखि मात्रै उपसभापति पदमा निर्वाचित भएर आउनुपर्ने प्रणाली सुरु गरेको हो । यसअघि सभापतिले आफूले चाहेको व्यक्तिलाई उपसभापति बनाउने वैधानिक व्यवस्था थियो। यसपटक भने सामूहिक नेतृत्व प्रणाली आवश्यक भएको भन्दै कांग्रेसले उपसभापति पदमा पनि निर्वाचन गरेको हो। उपसभापतिमा निर्वाचित खड्काले २०४५ सालदेखि सक्रिय राजनीति गर्दै आएका छन्। उनी १३औं महाधिवेशनमा केन्द्रीय सदस्य बनेका थिए। देउवाले २०७५ मा महामन्त्रीमा मनोनीत गरेका थिए। पछिल्ला दुई वर्षदेखि उनी देउवाका विशेष दूतको भूमिकामा देखिएका छन्। उनी ०४८ मा सुर्खेत क्षेत्र नम्बर १ बाट निर्वाचित भएका थिए। ०५१ को मध्यावधि चुनाव जितेपछि राज्य व्यवस्था समितिका सभापति बने। खड्काले गृह, सूचना तथा सञ्चार, युवा तथा खेलकुद, संस्कृति, वातावरण र उद्योग वाणिज्यमन्त्री भएर काम गरिसकेका छन्। अर्का नवनिर्वाचित उपसभापति गुरुङ नेतृत्व परिवर्तन र पुस्तान्तरणको एजेन्डा लिएर उम्मेदवार बनेका थिए। उनी विद्यार्थी राजनीतिबाट पार्टीमा आएका हुन्। निर्वाचित भएपश्चात् गुरुङले भने, मेरो मुद्दाले सार्थकता पाएको महसुस भएको छ। अब पार्टी नयाँ रफ्तारमा अघि बढ्छ। उनी १२औं र १३ औं महाधिवेशनबाट आदिवासी जनजाति कोटाबाट केन्द्रीय सदस्य बनेका थिए। उनी पार्टीमा तेस्रो पुस्तामा गनिन्छन्। उनले १४औं महाधिवेशनको तयारीका क्रममा महामन्त्रीमा दाबी गरेका थिए। उनी ०३६ सालको विद्यार्थी आन्दोलनबाट राजनीतिमा उदाए। ४५ वर्षीय थापा नेपाल विद्यार्थी संघको महामन्त्री भएको १० वर्षमै पार्टीको महामन्त्री बनेका हुन्। उनी ३१ वर्षको उमेरमा सांसद बने। ३४ वर्षमा पार्टीको केन्द्रीय सदस्य पदमा निर्वाचित भएका थिए। ०७० र ०७४ मा काठमाडौं निर्वाचन क्षेत्र नम्बर ४ बाट निर्वाचित भए। महामन्त्रीमा निर्वाचित भएपछि थापाले सञ्चारकर्मीसँग भने, मैले पाएको मतको सम्मान गर्दै अब म थाक्न र पछि हट्न पाउँदिनँ। आजैदेखि मेरो परीक्षा सुरु भएको छ। अझै जिम्मेवार ढंगले म अघि बढ्छु। थापाका बारेमा विश्लेषक पुरञ्जन आचार्य भन्छन्, गगन पब्लिक लिडर हो। यसकारण उहाँलाई एकपटक कार्यकर्ताले परीक्षण गर्न चाहेका छन्। महामन्त्री पद उहाँका लागि पार्टीको राजनीतिमा टर्निङ प्वाइन्ट हो। महामन्त्रीमै निर्वाचित शर्मा विद्यार्थी जीवनबाट नै राजनीतिमा होमिएका हुन्। शर्मा २०४० सालमा कक्षा ८ मा अध्ययन गर्दा नै नेपाल विद्यार्थी संघ (नेविसंघ) धुलाबारी स्कुलको सभापति बनेका थिए। २०५३ मा संघका महामन्त्री बने। २०५७ मा संघका सभापति नै बने। २०७० र २०७४ को निर्वाचनमा पराजित भए। उनी २०७२ मा कांग्रेस केन्द्रीय सदस्य निर्वाचित भए। देउवाले २०७४ मा पार्टी प्रवक्ताको जिम्मेवारी सुम्पिए। महामन्त्री निर्वाचित भएपश्चात् सञ्चारकर्मीसँग कुरा गर्दै शर्माले भने, पार्टीमा रूपान्तरणको मुद्दा ल्याएका थियौं। अहिलेको महाधिवेशनले नेतृत्व रूपान्तरणमा महत्वपूर्ण भूमिका खेलेको छ। अब हामी बैचारिक रूपान्तरणतर्फ लाग्छौं। शर्मालाई नजिकबाट चिन्ने नेता एनपी साउद भन्छन्, हामी एउटै टिममा बसेर लामो समय काम गरेका छौं। उहाँलाई सधैं केही न केही नयाँ गरु भन्ने हुटहुटी लागेको देख्छु। अब साँच्चिकै काम गर्ने स्थानमा पुग्नुभएको छ। के कति गर्न सक्नुहुन्छ। जुझारु टिम आएको छ। काम गर्ने वातावरण मिल्ला। कांग्रेसमा यसपटक सभापतिसहित १ सय ३४ पदमा निर्वाचन भएको छ। नतिजा आउने क्रम जारी छ। सभापतिपछि उपसभापति हुँदै महामन्त्री पदको मतगणना गरिएको थियो। यसैबिच महामन्त्रीमा पराजित भएलगत्तै डा मीनेन्द्र रिजालले रक्षामन्त्रीबाट राजीनामा दिएका छन्। पार्टीमा आफ्नो राजनीतिक पुँजी नभएकाले मन्त्री पदबाट राजीनामा दिएको डा रिजालले बताए। उनले बिहीबार मन्त्रालयमा पत्रकार सम्मेलन गरी राजीनामाको घोषणा गरेका थिए। उनले राजनीतिक सम्पत्ति गुमाएको महसुस भएको पनि उल्लेख गरे। यसैबीच सहमहामन्त्रीमा महिलातर्फ महालक्ष्मी उपाध्याय डिना निर्वाचित भएकी छन्। उपाध्यायले देउवा पक्षबाट उम्मेदवारी दिएकी थिइन्। आदिवासी जनजातितर्फ देउवा समूहकै भीष्मराज आङदेम्बे निर्वाचित भएका छन्। दलिततर्फ भने डा कोइराला टिमका जीवन परियार विजयी भएका छन्।"
कखरा सिक्दै हजुरआमाहरू,"गोरखा : गोरखा सदरमुकामकी ७० वर्षीया विष्णुमायाँ गुरुङ कक्षा १ मा पढ्छिन्। सदरमुकामकै बालमन्दिर माध्यमिक विद्यालयमा पढ्ने उनी अहिले कखरा भन्न र लेख्न सक्ने भइन्। भन्छिन्, हेरीहेरी पढ्न सक्ने भएको छु। नहेरिकन जान्ने हुन केही समय लाग्ला, स्कुलमा जति पढ्योपढ्यो। घरमा पढ्न पाएको छैन। गुरुङसँगै पढ्छन् अन्य ६ जना वृद्धा। उनीहरू नेपाली र अग्रेजी वर्णमाला अक्षर पढ्न र लेख्न सक्ने भएका छन्। ६१ वर्षीया आशमाया गुरुङलाई नेपालीका अक्षरभन्दा अंग्रेजीका अक्षर सजिलो लाग्छन्। भन्छिन्, एबीसीडी त जम्मै नहेरिकन लेख्न सक्छु। क,ख,ग, घ,चाहिँ अल्लि गाह्रो लाग्छ। नजानेको कतिपय कुराहरूसँगै पढ्ने नातिनातिनासित सोध्ने गरेको उनी बताउँछिन्। यो उमेरमा विस्तारै अक्षर चिन्न र सग्ला अक्षर लेख्न सकेकोमा उनीहरूको मुहारमा खुसी देखिन्थ्यो। अनाथ र सर्वसाधारण बालबालिका मात्र पढ्ने बालमन्दिरमा यो वर्षदेखि वृद्धाहरू पनि भर्ना भएर पढिरहेका छन्। विभिन्न ग्रामीण भेगबाट आएका छ जना ज्येष्ठ महिला यहाँ पढ्न थालेका हुन्। उमेरमा पढ्न नपाएको र प्रौढ शिक्षाबाट पनि बञ्चित भएपछि बुढेसकालमा पढ्न थालेको उनीहरूको भनाइ छ। हाम्रो पालामा विद्यालय थिएन। सानोमा पढ्न पाइएन। प्रौढ पढ्ने बेलामा घरको कामले फुर्सद भएन। अहिले कालो अक्षर भैंसी बराबर भयो, आरुघाट गाउँपालिका १ माझगाउँकी ७० वर्षकी विष्णुमाया गुरुङ भन्छिन्। अहिले उनको पनाती कक्षा ५ मा पढ्छन्। म अक्षर चिन्ने रहरले १ कक्षामा भर्ना भएर पढ्न आएको हुँ। अक्षर चिनेपछि थप कक्षा पढ्न उमेरले पनि समस्या हुने हो कि भन्ने चिन्ता भने छ, उनले भनिन्। सोही ठाउँ बस्ने अर्की ५६ वर्षकी विष्णुमाया गुरुङलाई श्रीमान्ले त्यागेपछि पढेर प्रगति गर्ने इच्छा जाग्यो। घरको अवस्था सामान्य भएर सानोमा पढ्न पाइएन। सानैमा बिहे गर्नुपर्यो। बिहे गरेको केही वर्षपछि बुढाले अर्की ल्याए, पीडा सुनाउँदै उनले भनिन्, दुई चार पैसा कमाउन खाडीतिर गएँ। १० वर्षभन्दा धेरै त्यहाँ बसेँ। अक्षर नचिन्दा यति नि दुःख भएन। त्यही इखले पढ्न थालेको हुँ। नपढे केही गर्न नसकिने रहेछ भनेर पढ्न थालेको उनले बताइन्। बालमन्दिरमा सुरुमा दुई मात्रै भर्ना भएका थिए। उनीहरू पढ्न थालेको खबर पाएपछि भर्ना हुनेको संख्या बढिरहेको छ। अहिले ७० वर्षकी विष्णुमाया गुरुङ, ५६ वर्षकी विष्णुमाया गुरुङ, ६१ वर्षकी आशमाया गुरुङ, ३७ वर्षकी आइतमाया घले, ४५ वर्षकी मंगलीमाया गुरुङ, ४० वर्षकी सेतीमाया गुरुङ, ३२ वर्षकी छिनीमाया गुरुङ, ३० वर्षकी सरिता गुरुङ भर्ना भएर पढेका छन्, विद्यालयका प्रधानाध्यापक शिव थापा भन्छन्। नगरपालिकाको शिक्षा शाखासँग समन्वय गरी उनीहरूलाई थप सेवा सुविधाका साथ पढाउने योजना रहेको उनले बताए। पूर्वाधारको अभावमा उनीहरू बालबालिका बस्ने सानो कुर्सीमा अटेसमटेस भएर बस्नु परेको छ। बालबालिकासँगै सौचालय जानुपर्दा असजिलो लाग्ने गरेको उनीहरूको गुनासो छ। साक्षर जिल्ला घोषणा गरिसकेकाले पढ्नबाट बञ्चित भएकालाई समेट्ने अर्को कार्यक्रम नहुँदा उनीहरू नाति पनातिसित बसेर पढ्नु परेको हो। छुटेकालाई फेरि समेटेर पढाउने खालको कुनै कार्यक्रम प्रदेश सरकारबाट पनि आएको छैन, गोरखा नगरपालिकाका नगर शिक्षा अधिकारी चन्द्रबहादुर खड्का भन्छन्, साक्षर जिल्ला घोषणा नभएका जिल्लामा अनौपचारिक कक्षा चल्छ। साक्षर भइसकेका जिल्लामा साक्षरोत्तर कार्यक्रम गर्ने योजना थियो तर कोभिडका कारण प्रभावकारी हुन सकेको छैन।"
"बिकेन भिजेको धान : सरकारले किनेन, मौका छोप्दै व्यापारी","शिवराज भट्टधनगढी, शंकरप्रसाद खनालनेपालगन्ज, लक्ष्मण पोखरेलबुटवल, यादव आचार्यगुलरिया, भरत खड्काउदयपुर धान भित्र्याउने बेला बेमौसमी वर्षाले क्षति पुर्यायो। मानो रोपेर उब्जाएको मुरी धान नष्ट भयो। किसानले सरकारबाट त्यसको क्षतिपूर्ति पाएनन्। त्यसमाथि वर्षामा जोगिएको धानले बजार पाएको छैन। भिजेर दाग लागेको भन्दै सरकारी निकाय खाद्य व्यवस्था तथा व्यापार कम्पनीले खरिद गरेको छैन। यही मौका छोप्दै व्यापारीले आधाभन्दा सस्तो मूल्य तोकेका छन्। प्रदेश १ देखि सुदूरपश्चिमसम्मकै किसानको पीडा उस्तै छ। कैलालीका धनीसिंह साउदले ३० बिघामा फलाएको धान बिक्री भएको छैन। कात्तिक पहिलो साता परेको झरीले धानमा दाग बसेको भन्दै खाद्य व्यवस्थाले किनेन। टीकापुर नगरपालिका८ सूर्यपुरका साउदले ३० बिघामा खेती गरेकामा साढे ६ बिघाको बाढीले बगायो। साढे २३ बिघामा फलाएको ४ सय क्विन्टल धान आँगनमा राखेको छु, साउद पीडा पोख्छन्, कम्पनीले धान भिजेको भन्दै फर्काइदियो। कम्पनीले मंसिर २२ गतेदेखि कैलालीमा धान खरिद सुरु गरेको थियो। पहिलो चरणमा ३५ हजार क्विन्टल खरिद गर्ने सूचना निकालेको थियो। आठ दिनमा १३ क्विन्टल मात्रै किनेको छ। धान भिजेकाले छानेर मात्रै किनेको कम्पनीको प्रतिक्रिया छ। कम्पनीले प्रतिक्विन्टल २ हजार ७ सय ५२ रुपैयाँ मूल्यमा मोटो धान किन्ने निर्णय गरेको छ। तर, भित्र्याउने बेला भिजेको भन्दै धान किन्न आनाकानी गरेको किसानको गुनासो छ। हामीले मागेको मापदण्डअनुसारको १३ क्विन्टल मात्रै आएको छ। किन्नुपर्ने ३५ हजार क्विन्टल हो। तर, किसानसँग नभिजेको धान नै छैन, कम्पनीको सुदूरपश्चिम प्रदेश कार्यालय प्रमुख एन्जिला बस्नेत भन्छिन्। केन्द्रले मापदण्ड बनाएर दिएको र त्यसमा भिजेको धान नकिन्न स्पष्ट निर्देशन रहेको बस्नेतको भनाइ छ। कम्पनीले धान फर्काएपछि किसान सस्तोमा गल्ला व्यापारीलाई बेच्न बाध्य छन्। प्रतिकिलो २७ रुपैयाँ ५२ पैसा कम्पनीले तोकेको अवस्थामा नकिनेपछि गल्लालाई १२ देखि १६ रुपैयाँसम्म बिक्री भइरहेको छ। कम्पनीले गत वर्ष मात्रै ५४ हजार क्विन्टल धान खरिद गरेको थियो। तोकेको मूल्य बजारको तुलनामा बढी हुने भएकाले गल्ला व्यापारीले कम्पनीकै मूल्य हाराहारीमा खरिद गर्थे। यो वर्ष भने कम्पनीले खरिद नगरेपछि गल्लाको हातमा मूल्य र धान पुगेको छ। कृषि ज्ञान केन्द्र कैलाली र कञ्चनपुरका अनुसार दुवै जिल्लामा १ लाख २६ हजार ५ सय २१ हेक्टर जमिनमा खेती हुन्छ। यो वर्ष ५ लाख ४० हजार २ सय ४७ टन मात्रै फलेको थियो। तर, किसानले त्यसको ३५ प्रतिशत उत्पादन बाढीका कारण गुमाएका छन्। दुवै जिल्लामा ६ अर्ब ३३ करोडको धान नष्ट भएको जनाइएको छ। सुदूरपश्चिम प्रदेश कार्यालयमा ११ हजार क्विन्टल मात्रै चामल मौज्दात छ। यसले २२ वटा शाखा, डिपो र बिक्री केन्द्रका लागि चामल पुग्दैन, बस्नेत भन्छिन्, केन्द्रले चामल खरिद गर्ला। तर अभाव भने पक्कै हुनेछ। नेपालगन्जस्थित खाद्य व्यवस्था तथा व्यापार कम्पनी लिमिटेडले गत मंगलबार चार ट्र्याक्टर धान गुणस्तरीय नभएको भन्दै फर्कायो। नेपालगन्ज उपमहानगरपालिका२० मनिकापुरका प्रदीप यादवको ट्र्याक्टरबाट १५ बोरा तौल भइसकेको थियो। खाद्य व्यवस्थाका प्रमुख रामबहादुर विष्ट र वरिष्ठ सहायक अनिलकुमार महतोले धान हातमा लिएर हेर्दा उम्रेको दाना भेटियो। बिहानभरि सबैभन्दा राम्रो भनेर प्रशंसा पाएर तौल भइरहेको नै फिर्ता भयो। यो क्रम नेपालगन्जमा निरन्तर चलिरहेको छ। हाम्रो मापदण्डअनुसार धान सुकेको हुनुपर्छ। दाग लागेको हुनु भएन। सफा चाहियो, कार्यालय प्रमुख विष्ट भन्छन्, अधिकांश धान भिजेको आउँछ। टुसा उम्रेको पनि भेटिएको छ। यस्तो धान खरिद गर्न सकिँदैन। कार्यालयले विगतमा दैनिक ४५ सय क्विन्टल धान खरिद गथ्र्यो। चार दिनमा विगतको एक दिनको आधा पनि किन्न सकेको छैन। यो वर्ष २५ हजार क्विन्टल खरिद गर्ने लक्ष्य कार्यालयले लिएको छ। गुणस्तरीय भनिएको धानमा पनि सरकारी दररेट र बजार मूल्यमा कम्तीमा पनि ७ सय रुपैयाँको अन्तर छ। त्यसैले किसान खाद्य व्यवस्थामै धान बेच्न चाहिरहेका छन्। मध्यमको मूल्य प्रतिक्विन्टल २ हजार ९ सय २ रुपैयाँ र मोटोको २ हजार ७ सय ५२ रुपैयाँ सरकारले निर्धारण गरेको छ। खाद्यले यही रेटमा खरिद गर्छ। निजीमा भने मोल मनमौजी छ। नेपालगन्ज२२ पुरैनीको मित्तल राइस मिलले भिजेको धान १ हजार ७ सयदेखि राम्रो धान बढीमा २ हजार २५ रुपैयाँमा खरिद गरेको कर्मचारी सरिफ धोबी सुनाउँछन्। साढे २३ बिघामा फलाएको ४ सय क्विन्टल धान आँगनमा राखेको छु । खाद्य व्यवस्था तथा व्यापार कम्पनीले धान भिजेको छ भन्दै फर्काइदियो । धनीसिंह साउद, कैलाली हामीले मागेको मापदण्डअनुसार १३ क्विन्टल मात्रै आएको छ । किन्नुपर्ने ३५ हजार क्विन्टल हो । तर, किसानसँग नभिजेको धान नै छैन । एन्जिला बस्नेत, प्रमुख, खाद्य व्यवस्था तथा व्यापार कम्पनी सुदूरपश्चिम प्रदेश हुन त एक कट्ठामा २ क्विन्टल धान फलेको छ । औसत डेढ क्विन्टललाई आधार बनाएर सिफारिस दिएका छौं । अधिकांशले ३० क्विन्टलकै सिफारिस लगेर गएका छन् । सागर ढकाल, प्रमुख, कृषि ज्ञान केन्द्र बाँके खाद्यले धान ढिलो खरिद गरेकाले पनि कृषिउपजमा आश्रित निम्न वर्गीय धेरै किसान ठगिएका छन्। घरखर्च जुटाउन उनीहरू कौडीको भाउमै बेच्न बाध्य छन्। डुडुवा२ कोलहीकी मनोरानी कुर्मीले मोटो चौरसिया धान गाउँमै १ हजार ५० रुपैयाँ घाटा खाएर बेचिन्। यसको मूल्य सरकारले प्रतिक्विन्टल २ हजार ७ सय ५२ रुपैयाँ तोकेको छ। उनले १ हजार ७ सय रुपैयाँमै बेचिन्। उनी भन्छिन्, सरकारले समयमै धान किनेन। गहुँमा छर्ने मल किन्न सस्तोमा धान बेचेँ। उनीजस्ता धेरै किसान सिफारिस, कुपन र धान बोकेर खाद्य परिसर पुगेका थिए। सबैलाई कार्यालय प्रमुखको रेडिमेड जवाफ हुन्थ्यो, हामीले सेम्पल हेर्न भ्याउँदैनौं। एउटा ट्र्याक्टर हेर्न एक घण्टा लाग्छ। सूचना अधिकारीको मोबाइल नम्बर लिएर जानुस्। पालोमा आउनुहोला। परीक्षणको चरणमै ट्र्याक्टरका ट्र्याक्टर धान फिर्ता भएको देखेर किसान निराश थिए। खाद्यमा धान सिधै बेच्न पाइँदैन। कुपन र सिफारिस चाहिन्छ। खाद्यमा धान बेच्न कृषि ज्ञान केन्द्र बाँकेको सिफारिस अनिवार्य गरिएको छ। सिफारिस हुनेलाई पालो पर्खन खाद्यले कुपन दिन्छ। त्यो लिएर पालो पर्खनुपर्छ। वास्तविक किसानभन्दा बाहेकले धान नबेचून् भनेर केन्द्रले औसत रूपमा एक कठ्ठामा डेढ क्विन्टल धान उत्पादन हुने आधार बनाएर जग्गाधनी प्रमाणपत्र र नागरिकता हेर्दै बढीमा ३० क्विन्टल धान बेच्ने सिफारिस दिइरहेको छ। केन्द्रका प्रमुख सागर ढकाल भन्छन्, हुन त एक कठ्ठामा २ क्विन्टल धान फलेको छ। औसत डेढ क्विन्टललाई आधार बनाएर सिफारिस दिएका छौं। अधिकांशले ३० क्विन्टल धानकै सिफारिस लगेर गएका छन्। बाँके जिल्लामा १ लाख ५६ हजार मेट्रिक टन धान उत्पादन भएको थियो। जसमध्ये ८४ मेट्रिक टन धान अबिरल वर्षाले नष्ट भएको छ। वर्षभरिलाई खाने धान छुट्ट्याएर बचेको धान बेच्ने र त्यही खर्चले केटाकेटीलाई पढाउने सपना बुनेकी सुवरानी थारुको पीडा पनि कम छैन। उनले काटेर खेतमा राखेको करिब १५ क्विन्टलले मूल्य पाउन सकेको छैन। दुई महिनाअघिको अविरल वर्षाले जिल्लाका धेरै किसान पीडित छन्। बर्दियामा ५० हजार २५० हेक्टर क्षेत्रफलमा खेती गरिन्छ। जिल्लामा उत्पादन प्रतिहेक्टर ४ मेट्रिक टन छ। गत वर्ष २ लाख २६ हजार मेट्रिक टन धान उत्पादन भएको हो। वर्षाका कारण बिग्रिएको धान उत्पादन भएको छ। बेमौसमी वर्षाले १० हजार हेक्टर क्षेत्रफलमा काटेको र २५ हजार २ सय हेक्टर काट्ने अवस्थाको गरी ३५ हजार २ सय हेक्टर क्षेत्रफल धान बालीमा क्षति पुर्याएको कृषि तथा पशुपन्छी विकास कार्यालय बर्दियाका प्रमुख विनोद घिमिरे बताउँछन्। उनका अनुसार बर्दियाको २० प्रतिशत क्षेत्रफलको धानबालीमा पानीले क्षति पुर्याएको छ। वर्षाले कृषि बालीमा ठूलो क्षति पुर्याएपछि सरकारले किसानलाई ११ अर्ब रुपैयाँ राहत दिने घोषणा गरेको थियो। घोषणा गरेको दुई महिना बित्दा पनि किसानले क्षतिपूर्ति पाउन सकेका छैनन्। सरकारले क्षतिपूर्ति दिन बनाएको झन्झटिलो प्रक्रियाका कारण अहिलेसम्म किसानको घरमा राहत पुग्न सकेको छैन। धेरै किसानले राहतका लागि अपिलसमेत गर्न पाएनन्। अहिले लुम्बिनी प्रदेशमा क्षतिको विवरण संकलन भइरहेको बताइएको छ। लुम्बिनी प्रदेशका कृषि निर्देशक यामनारायण देवकोटा विवरण संकलनपछि राहत दिन सुरु गरिने बताउँछन्। थन्कियो भकारीमै उदयपुरको बेलका नगरपालिका२ तपेश्वरीका दिलबन्धु चौधरीको धान यो वर्ष बिक्री भएन। विगतमा बर्सेनि ४०५० मुरी बिक्री गर्दै आएका थिए। उनले उत्पादन गरेको धान सिरहा र सप्तरीका मिलमा जान्थ्यो। धान भकारीमा थन्काउनुअघि नै मिलधनीले मूल्य तोकेर पेस्की छोड्थे। तर, यसपटक न मिलधनी आएका छन् न त चामल र चिउरा बनाएर बेच्ने साना व्यापारी नै। गाउँघरमा १२ मुरी बिक्री भएको धानसमेत धमाधम फिर्ता आउन थालेको तपेश्वरीका किसान छेदीलाल चौधरी बताउँछन्। भन्छन्, चामलको बास्ना, स्वाद, रंग केही छैन, यस्तो धान हामी लैजाँदैनौं भन्दै फर्काउने गरेका छन्। गाईघाट बजारको सडकपेटीमा चामल र चिउरा बिक्री गर्दै आएकी राजवती चौधरी भन्छिन्, यस वर्ष धानमा कुनै स्वाद छैन। ग्राहकले किन्नै मान्दैनन्। त्यही भएर हामीले धान खरिद नगरेको। धान भकारीमै थन्किएपछि किसान चिन्तित छन्। बर्सेनि खाएर उब्रिएको ६०७० मुरी धान बिक्री गर्दै आएका रंगबहादुर कटुवाल भन्छन्, भकारीमा धान टन्न छ, बिक्री हुँदैन, आम्दानीको स्रोत सुक्यो। त्रियुगा नगरपालिका१३ का विभिषणदास चौधरीलाई धान बिक्री नहुँदा के गरी छोराछोरी पढाउने र घर खर्चको जोहो गर्ने चिन्ता छ। धान क्षति भएका किसानलाई राहत प्याकेज अघि सारिए पनि त्यसभित्र रहेका जटिल प्रावधानले पाउने अवस्था नरहेको बेलका नगरपालिकाका मेयर दुर्गाकुमार थापा बताउँछन्। उत्पादनमा २८ प्रतिशतले कमी धान उठाउने समयमा हावाहुरी र पानीका कारण यस वर्ष प्रदेश १ मा धान उत्पादनमा २८ प्रतिशत अर्थात् ३७ हजार ८ सय मेट्रिक टन कमी आएको छ। अघिल्लो वर्ष ३ लाख ३२ हजार ९ सय हेक्टर जमिनमा १३ लाख ११ हजार मेट्रिक टन उत्पादन भएको थियो। यस वर्ष ३ लाख ३६ हजार हेक्टरमा १२ लाख ७३ हजार मेट्रिक टन फलेको भूमि व्यवस्था कृषि तथा सहकारी मन्त्रालयका प्रवक्ता राजेन्द्र उप्रेती बताउँछन्। प्रदेश १ झापा, सुनसरी र उदयपुरमा उत्पादनमा कमी आएको उप्रेतीको भनाइ छ। झापामा अघिल्लो वर्ष ४ लाख १५ हजार मेट्रिक टन उत्पादन भएकोमा यस वर्ष ४ लाख १४ हजार मेट्रिक टन मात्र उत्पादन भएको छ। सुनसरीमा अघिल्लो वर्ष २ लाख २० हजार मेट्रिक टन भएकोमा यस वर्ष २ लाख ७ हजार मेट्रिक टन मात्र उत्पादन भएको छ। उदयपुरमा अघिल्लो वर्ष ५ लाख ५८ हजारमा यस वर्ष ५ लाख ३५ हजार र मोरङमा अघिल्लो वर्ष ३ लाख ३९ हजारमा यस वर्ष ३ लाख ३८ हजार मेट्रिक टन उत्पादन भएको छ।"
देउवाको पुनः परीक्षा,"अन्तर्राष्ट्रिय दबदबा र नेपालका कम्युनिस्टमा फाटो हुँदासमेत पुनर्निर्माण नगरे कांग्रेसको विरासत सायदै बाँकी रहला। नेपाली कांग्रेसको १४औं महाधिवेशनबाट शेरबहादुर देउवा अध्यक्षमा दोस्रोपटक निर्वाचित भए। यसपटक नेतृत्व हस्तान्तरण र पुस्तान्तरणका लागि राम्रै अभ्यास गर्ने भनेर छलफल भएका समेत देखिन्थे तर परिणामले त्यो देखाएन। अन्य दलहरूमा भन्दा हरेक पदमा निकै धेरै आकांक्षी देखिएकाले उनको सबल आन्तरिक लोकतन्त्रबीच फरक हिसाबको राजनीतिक अभ्यास देखिने सम्भावना पनि थियो। यद्यपि सबै खालका सम्भावना र संशय चिर्दै उनले पुनः दोस्रो पटक सभापतिमा रहस्यमय बाजी मारेका छन्। संशयका दृश्यहरू कांग्रेस नेपालमा दलीय परम्पराको सबैभन्दा प्राचीन पार्टी र वर्तमान राजनीतिक समीकरणमा समेत सत्ता गठबन्धनको नेतृत्व गरेको दल हो। तसर्थ उक्त दलको महाधिवेशनलाई सबैले प्राथमिकतासाथ लिनु सायदै नाजायज होइन। महाधिवेशनको महासंग्राममा देखिएका केही परिघटनाले भने धेरैलाई अस्वाभाविक आश्चर्यमा समेत पार्यो। जसरी पनि देउवालाई नेतृत्वबाट विस्थापित गर्ने नारा लगाएकाहरू देउवासामु अनन्तः आशक्ति साथ रहस्मय हिसाबले नतमस्तक देखिए। महाधिवेशनमा युवाहरूको राम्रै उपस्थिति थियो। नेपालका एक मात्र खर्बपतिसमेत पिछडिएको वर्गबाट केन्द्रीय सदस्यमा चुनाव लड्दै थिए। यदि खर्बपति त बल्लबल्ल पिछडिएको वर्गमा पर्छ भने अन्य नेता र यो पार्टी कति सम्पन्न रहेछ भन्ने पनि प्रश्न उब्जन सक्छ। अपेक्षा गरिएका थुप्रै नेता नेतृत्वको लडाइँमा सरिक भएनन्। ५० भोटसमेत प्राप्त नगर्नेहरू चुनावको मैदानमा देखिए। देउवाइतर भनिएकाहरू नै शक्ति समीकरणकलाई देउवामुखी र मैत्री बनाउने भूमिकामा कुटिल ठहरिए। नेतृत्वमा लडाइँ गर्र्ने कांगे्रसजनलाई आआफ्नै दाउपेच अनि स्वार्थको चिन्ता अवश्य थियो। यद्यपि कांगे्रस नेतृत्वको विषयमाथि उसका नितान्त शुभेच्छुक, आम मतदाता, सहृदयी आलोचक अनि समर्थन वा आलोचनासमेत नगर्ने आम नागरिकलाई पनि खास महत्त्व थियो। यसपछि कांग्रेस विख्यात विशेषतासहित पुनर्निर्माण वा सहर्ष विघटन हुनुपर्ने मोडमा आउनेछ। तसर्थ देउवाका लागि यो समय चुनौती र मौका दुवै सघन भएको एक अन्तिम अवसर हो। आधुनिक कालखण्डमा दलहरूलाई राजनीतिको चालक मानिन्छ। चालक सही भए यात्रु र सवारी दुवै सुरक्षित गन्तव्यमा पुग्ने सम्भावना अधिक रहन्छ। अन्यथा बीचैमा दुर्घटना निश्चित छ। अन्तिम अवसर पाँचवटा सामान्य मध्यान्तरबाहेक लगभग कांग्रेसको नेतृत्व विगत ७५ मध्ये ५० वर्ष बढी कोइराला परिवारमा थियो। पछिल्लो पटक पनि २० वर्षपछि पहिलो पटक नेतृत्व कोइराला परिवारभन्दा बाहिर आएको हो। देउवालाई पार्टीको आन्तरिक राजनीतिमा १३ वर्षपछि पहिलो सफलता मिलेको थियो। यसै वर्ष राजनीतिले उनलाई दुईवटा अनौठा संयोगहरू निर्माण गरिदिएको छ। अप्रत्याशित हिसाबले सरकारको नेतृत्व गर्ने र कोइराला परिवार बाहिरबाट पनि सभापतिमा दोहोरिएर काम गर्ने। उनले मत माग्दा नै अन्तिम एक पटक भनेका कारणले पार्टीको विरासत विनिर्माण गर्ने चुनौती आएको छ। नेपाली कांगे्रसले पटकपटक सत्ता सञ्चालनको जिम्मेवारी पायोे, राजनीतिको अधिक भाग्यमानी शक्ति उही हो। केही सामान्य बहिर्गमनबाहेक बहुदलीय व्यवस्थाको पुनस्र्थापनादेखि उसले नै निरन्तर देशको सत्ता अनि शासनको बागडोर सम्हाल्यो। दुर्भाग्य, यही अवधिमा देशको अधोगति अधिक र निरन्तर असमानान्तर भए। विश्वका अन्य कतिपय देशहरूले आर्थिक, सामाजिक, सांस्कृतिक विकासका नयाँ तथा आश्चर्यजनक आयामहरू निर्माण गरे। छिमेकी भारत र चीन उदीयमान अर्थतन्त्र तथा सामरिक शक्तिका अगुवा भए। थाइल्यान्ड, भियतनाम, ताइवान, मलेसियाजस्ता छिमेकीले गरेको आर्थिक प्रगतिलाई टाइगर इकोनोमीको संज्ञा दिन थालियो। विगत २५ वर्षमा थाइल्यान्डसँग नेपालको मुद्रा विनिमय दर लगभग २० गुनाले कमजोर भइसकेको छ। करिब ५० वर्ष पहिले नेपालभन्दा कमजोर अर्थतन्त्र भएको दक्षिण कोरिया आज ५० हजार अमेरिकी डलरकै हाराहारी प्रतिव्यक्ति आय हुने देशमा गनिन्छ। स्थापनाको ४० वर्षको हाराहारीमा सिंगापुरमा ८२ हजार डलरको प्रतिव्यक्ति आय छ। हामी सन् २०२२ सँगै अल्पविकसित देशको स्तरबाट माथि जाने अथवा हजार डलरको आयस्तर कायम गराउने प्रयासमा छौं। उक्त देशहरूले प्रगतिको रफ्तार लिएको लगभग पछिल्लो २५ वर्षको समय हामी भने बेरोजगारी, गरिबी, अन्याय, अत्याचार, कुशासन, बेथितिहरूको सघन पर्यायवाची बन्दै गयौं। देशको निर्माण तथा सशक्तीकरणमा नागरिकदेखि नेतृत्वसम्म सबैको समानुपातिक योगदान हुन्छ। गैरराजनीतिक अनि तटस्थ रूपमा रहनुपर्ने राज्यका सार्वजनिक निकायहरूको समेत भूमिका हुन्छ। तर पनि यी सबैको अगुवा भनेको चाहिँ सरकार नै हो। त्यो सरकार निर्माण र नेतृत्व गर्ने सबैभन्दा धेरै र लामो समय अवसर प्राप्त गरेकाले देश बिग्रिनुमा धेरै जिम्मेवारी पनि स्वतः कांगे्रसले नै बोक्नुपर्छ। अनवरत रूपमा प्राप्त मौकाबीच देश एवं नागरिक अपेक्षाअनुसार काम गर्न नसक्नुमा आफ्नो असफलता प्रतिबिम्बित भएको मनन् गर्नुपर्छ। देशको र जनताको स्तर नसुध्रनुमा कांग्रेसको नीति कहाँ चुक्यो, देउवाले अब खोज्नुपर्छ। २०१५ सालको चुनावमा दुईतिहाइ बहुमत अनि बहुदलीय व्यवस्थाको समयमा दुई पटकसम्म स्पष्ट बहुमत प्राप्त कांग्रेस आज बहुमतबिनाको एक कमजोर अनि लज्जास्पद हार बेहोरेको दलमा सीमित हँुदैछ। तुलनात्मक रूपमा खस्कँदो छ, देउवाकै नेतृत्वमा यस्तो भयो। यद्यपि नेतृत्व राम्रो, नैतिक अनि नागरिक केन्द्रित भए दलमाथिको नागरिक श्रद्घा भने पुनर्जागरण हुन्छ। नरेन्द्र मोदीको कारण भारतमा भारतीय जनता पार्टीले पाएको मत, टोनी ब्लेयरको व्यक्तित्वका कारण बेलायतमा लेवर पार्टीले पाएको समर्थन यसका ज्वलन्त उदाहरण हुन्। यस्तै, रुजभेल्टको आर्थिक तथा सामाजिक परिवर्तनको सोचका कारण अमेरिकामा डेमोक्र्याटले पाएको उचाइ, इमरान खानको पार्टीमाथि पाकिस्तानी नागरिक अनि सुकीको दलमाथि म्यानमारका नागरिकको अपार समर्थन यसका ज्वलन्त उदाहरण हुन्। तर प्रगति चाहनेले पछि होइन, अगाडितिर हेर्नुपर्छ। अहिलेसम्म आफू सक्षम भएर नभै, अरूको आन्तरिक कलह धेरै भएर कांग्रेसले मौका पाएको हो। एउटै सिद्घान्त तथा नेता मान्ने कम्युनिस्टहरू देश एवं नागरिक श्रीवृद्धिको मिसनमा कम र फुट अनि विभाजनको फेसनमा बढी लालायित हुँदा कांग्रेसले आफूलाई अरूभन्दा सबल देखाउन मौका पाएको हो। अहिले विश्व राजनीतिको प्रवाह पनि साम्यवादी र कम्युनिस्टभन्दा पँुजीवादी शक्तिमाथि बढी ढल्केको छ। सन् १९७० तिरको दशकमा ४० हाराहारीको देशमा विद्यमान कम्युनिज्म आज पाँच राष्ट्रमा खुम्चियो। वुद्घिजीवी र लेखकहरूको समूहसमेत कम्युनिज्मको सिद्घान्त र दलहरूप्रति गहन कटाक्षसाथ उष्ण उछितो काढ्छन्। जर्ज ओरेलको एनिमल फार्म नामक कृतिलाई कम्युनिज्म माथिको सभ्य र भव्य कटाक्ष मानिन्छ। वर्तमान अमेरिकन राजनीतिमा रिपब्लिकनलाई गाली गर्न जियोफ्री क्यावासर्भिसको रुल एन्ड रुइन, माइक लोफग्रिनको पार्टी इज ओभरदेखि क्रिसमुनिको द रिपब्लिकन ब्रेनजस्ता पुस्तकको बिगबिगीले संसारभर कब्जा जमाएको छ। ती सबै पूर्वाग्रही बहसको उद्देश्य अमेरिकालगायत संसारबाट कम्युनिस्ट भावना र सिद्घान्तमा आधारित शक्तिलाई क्षय गर्दै पुँजीवादी शक्तिको वकालत गर्नेहरूको संरक्षण गर्नु हो। यस आधारमा, कांग्रेसलाई देशभित्र मात्र होइन अन्तर्राष्ट्रिय माहोल पनि आफ्नो पक्षमा छ। यस्तो अन्तर्राष्ट्रिय दबदबा र नेपालका कम्युनिस्टहरूको फाटो हँुदासमेत आफूलाई पुनर्निर्माण गर्ने सामथ्र्य नराखे अब कांग्रेसको विरासत सायदै बाँकी रहला। पुरानोको विघटनसँगै नयाँ निर्माणको अर्थ लगाउन मिल्नेगरी फ्रान्सेली चिन्तक ज्याक्विस डेरिडाले डिकन्सट्रक्सन भन्ने शब्द प्रयोगमा ल्याए। यसको नेपाली अनुवाद विनिर्माणको यथार्थसँग मिल्ने अवसरको संघारमा कांग्रेस उभिएको छ। तसर्थ, देउवाको नेतृत्व नयाँ नीति र प्रायोगिक कार्यक्रम लिएर आउनुपर्छ। पाँच वर्षपछि अर्को महाधिवेशन गर्ने मात्र हिसाबको नभई देशको रूपान्तरणका लागि ठोस कदम लिँदै पहिले आफू रूपान्तरित हुने साहस देखाउनुपर्छ। आधुनिक कालखण्डमा दलहरूलाई राजनीतिको चालक मानिन्छ। चालक सही भए यात्रु र सवारी दुवै सुरक्षित गन्तव्यमा पुग्ने सम्भावना अधिक रहन्छ। अन्यथा बीचैमा दुर्घटना निश्चित छ। एउटा सवारी दुर्घटना भए सवार रहेका यात्रुको ज्यान त जोखिममा हुने नै भयो। अन्य सवारी तथा यात्रुमा पनि क्षति अनि आवागमनसमेत बन्द हुने गर्छ। यदि कांग्रेस राम्रो भए, अरू दल पनि सुध्रन बाध्य हुनेछन्, कांग्रेस अरूका लागि उदाहरण हुनुपर्छ। नागरिकका समग्र जीवनस्तर अभिवृद्घिका लागि आधुनिक र वैज्ञानिक अवधारणा ल्याउन सक्नुपर्छ, जनतालाई उसमाथि आस जगाउन सक्नुपर्छ। ठूलो भन्ने पार्टीको कदम पनि ठूलै हुनुपर्छ। केही मुठ्ठीभरहरूले हाम्रो कांग्रेस भन्ने नभई आम नागरिकले राम्रो कांग्रेस भन्ने बन्नुपर्छ। देशको विकासका लागि नयाँ नीति निर्माण, वैदेशिक सम्बन्धको पुनव्र्याख्या अनि देशका जल्दाबल्दा समस्याको उपचार गर्ने सवालमा गहन कार्र्यनीति ल्याउनुपर्छ। सफल राष्ट्रनिर्माणको अभियानमा नेतृत्वदायी र कुशल भूमिका निर्वाह गर्ने तत्पतरता देखाउनुपर्छ। कांग्रेसले लोकतन्त्रको आन्दोलनको अगुवाइ गरे पनि आफैं अहिलेसम्म लोकतान्त्रिक हुन सकेको छैन। नागरिकलाई होइन, आफैंभित्र एकअर्र्कामा तथा सहकर्मी दलहरूमा विश्वासको वातावरण बनाउन सकेको छैन। राजतन्त्रको उन्मूलनमा महत्त्वपूर्ण भूमिका खेले पनि पार्टीभित्रै वंशप्रथाको पद्घति निर्मूल भएको छैन। यसर्थ देउवाले कांगे्रसलाई विशाल व्यवस्थापन गर्नुपर्ने गहन आवश्यकता छ। राजनीतिको कालखण्डमा कहिलेकाहीँ दलहरू खराब अनि नेतृत्व नालायक पनि हुन सक्छ। तर देशको विकास र समृद्घिमा दलीय व्यवस्था अनि राजनीतिक नेतृत्वको अगुवाइको विकल्प खोज्न सकिँदैन र मिल्दैन। खराब दलको सट्टा राम्रा दल र खराब नेताको सट्टा राम्रा नेताको विकास नै एउटै मात्र विकल्प हो। तसर्थ नागरिकको आशा पनि यही हो कि कांग्रेस पुरानो दल भएका कारण देउवाले नेपालको दलीय राजनीतिक परम्परामा परिपक्व परिवर्तन र नजिर स्थापित गरुन्। जनताका लागि राजनीति गर्ने मान्यता तथा व्यवहार निर्माण गर्न ठूलै अनि आम अन्यलाई अनुकरणीय हुने भूमिका प्रदर्शन गर्न सकुन्। सबल देश निर्माणमा कांग्रेसको नवीन सोच र परिवर्तनकामी कदम नै देउवाको दाऊ बनोस्। उनले लगभग समाप्त हुन लागेको कांग्रेसको विरासतको विनिर्माण गरुन्। उनका लागि यो अन्तिम पुनःपरीक्षा हो, विरासत विनिर्माण गर्न नसके पार्टी विघटन गरे पनि हुन्छ, देउवाले आँटुन्।"
महिलामा कोरोनाको बहुआयामिक प्रभाव,"नेपालमा कोरोना भाइरसको नयाँ भेरियन्ट ओमिक्रोन देखिएसँगै यसप्रति मानिसको त्रास झनै बढेको छ। भारतले सुरक्षा मापदण्ड नअपनाउँदा नेपालमा पनि यसको जोखिम बढेकोे पाइन्छ। खासगरि महिला तथा बालिकामा यसले विनाशकारी प्रभाव पारिरहेको विभिन्न अध्ययनले देखाएको छ। संकटका प्रभावहरू कहिले लैंगिक तटस्थ हुँदैनन्। यसमा कोरोना महामारी पनि अपवाद हुन सक्दैन। विशेषगरी लैंगिक मापदण्ड र संरचनाहरूमा व्यापक असमानताका कारण महामारीको प्रभाव पर्छ। जुन तत्काल र दीर्घकालीन स्वास्थ्य, सामाजिक र आर्थिक प्रभावहरूका जोखिममा महिला हुन्छन्। विश्वका विभिन्न तथ्यांकले पनि महामारीमा महिला र बालिकाले बढी जोखिमको सामना गर्नुपर्ने देखाउँछ। कोरोना महामारीले महिलाका आधारभूत र अन्य सेवाहरू जस्तै खाना र स्वास्थ्य सेवाहरूमा प्रत्यक्ष असर पारेको देखिन्छ। महिलाले पाउने प्रजनन स्वास्थ्य सेवाहरू, शिक्षा, सरसफाइ, आय र जीविकोपार्जन लगायतका विषय पनि महामारीको प्रभावबाट अछुतो रहन सकेन। कोरोना र लकडाउनका कारण अनौपचारिक क्षेत्रको अर्थतन्त्र सबैभन्दा बढी प्रभावित भएको छ। सोही क्षेत्रमा संलग्न महिला सबैभन्दा बढी प्रभावित छन्। नेपालमा कोरोनाको दोस्रो लहरका समयमा उच्च संक्रमण दर र कडा निषेधात्मक सुरक्षा उपायहरूले महिलामा हेरचाह कार्यको बोझ उल्लेखनीय रूपमा बढायो। त्यसैले कोरोनाले महिलामा आर्थिक, सामाजिक, मनोवैज्ञानिक, स्वास्थ्य, लैंगिक, यौन र प्रजनन लगायतका बहुआयामिक क्षेत्रमा प्रभाव पारेको पाइयो। कोरोनाका कारण नेपालमा पनि कैयौं उद्योगधन्दा र व्यवसाय बन्द भए। बेरोजगारी थपियो। तर त्यसमा पनि महामारीका कारण उत्पन्न आर्थिक कठिनाइले विशेषगरी अनौपचारिक क्षेत्रमा काम गर्ने महिलाको जीविकोपार्जनमा धेरै प्रभाव पार्यो। नेपाल श्रमशक्ति सर्वेक्षण २०१७०१८ को रिपोर्टअनुसार नेपालमा कुल रोजगारीको ६२३ प्रतिशत अनौपचारिक क्षेत्रमा कार्यरत कामदार छन्। त्यसमध्ये पनि अनौपचारिक क्षेत्रमा महिला र बालिकाको सहभागिता ६६५ प्रतिशत रहेको रिपोर्टमा छ। कोरोना र लकडाउनका कारण अनौपचारिक क्षेत्रको अर्थतन्त्र सबैभन्दा बढी प्रभावित भएको छ। सोही क्षेत्रमा संलग्न महिला सबैभन्दा बढी प्रभावित छन्। उनीहरूको रोजगारी मात्र गुमेको होइन। कुनै सामाजिक सुरक्षाको पनि प्रत्याभूति गर्न सकेका छैनन्। हिंसा सहन नसकेर घरबाहिर निस्किएर स्वरोजगार गर्दै आफ्ना सन्तान पाल्दै आएका महिला कोरोनाका कारण पुनः घरमै फर्किन बाध्य भए। महिला संघसंस्थाहरूको साझा सञ्जाल संकल्पले हालै गरेको एक अध्ययनमा सप्तरीकी अनिता देवकोटाले आफू दैनिक ज्यालादारीमा काम गर्ने भएकाले कोभिडपछिको समयमा बचत शून्य रहेको बताइन्। बचत नहुँदा उपचार गराउने खर्च त परै जाओस्, दैनिक मास्क लगाउनेसमेत खर्च नभएकाले मास्क लगाउन छाडेको अनितालाई उद्धृत गर्दै रिपोर्टमा जनाइएको थियो। संयुक्त राष्ट्रसंघको सन् २०२० को अध्ययनले पनि कुनै पनि प्रकोप वा आपत्कालीन अवस्थाको प्रभाव स्रोत, क्षमता र अवसरसँगको पहुँचसँग सम्बन्धित रहने जनाएको छ। जसअनुसार विशेषगरी महिला र बालिका आपत्कालीन प्रभावहरूबाट बढी जोखिममा पर्ने गर्छन्। कोरोना संक्रमण बढेपछि गरिएको लकडाउनका समयमा महिलामाथि घरायसी कामकाजको बोझ बढेको थियो। राष्ट्रिय महिला आयोगको प्रतिवेदनअनुसार लकडाउनको समयमा ६४७ प्रतिशत महिलाले आफूमाथि कामको बोझ बढेको बताएका थिए। त्यसमा पनि अझै कामकाजी महिला घरको कामको बोझका साथै अफिसको काम पनि घरबाटै सक्नुपर्ने चुनौतीपूर्ण र तनावपूर्ण अवस्थाबाट गुज्रिएका उक्त प्रतिवेदनले जनाएको छ। महिलालाई उनीहरूको परिवार र समुदायले तोकेको भूमिकाले श्रमको विभाजन सिर्जना गरेको छ। यसले स्रोत र निर्णय गर्ने शक्तिमा पहुँच र नियन्त्रणलाई असर गर्छ। समाजमा महिला र पुरुषबीचको यो असमान शक्ति सम्बन्धले उनीहरूलाई लकडाउन, क्वारेन्टाइन, राहत वितरण, स्वास्थ्य सेवाको पहुँच, उपचारको पहुँच र खोपको पहुँचमा समेत प्रभाव पारेको छ। यसले गर्दा पनि महिला थप जोखिममा परेका छन्। महिलाको प्रजनन भूमिका र घरेलु गतिविधिहरू अत्यधिक बढेकोले उनीहरूको शारीरिक र मानिसक स्वास्थ्यसमेत बिगारेको विभिन्न अध्ययनले देखाएको छ। नेपालमा १८ वर्षमुनिका बालबालिकाको बालविवाहको दर ४४१ प्रतिशत रहेको यूएसएडको तथ्यांकले देखाउँछ। कोरोना महामारीमा आर्थिक मन्दी, विद्यालय बन्द, विभिन्न सेवाहरूमा अवरोधका कारण बालविवाहको जोखिम बढेको युनिसेफ २०२१ प्रतिवेदनले जनाएको छ। महामारीका कारण बढ्दो गरिबीसँगै आमाबुवाले आर्थिक बोझ कम गर्न छोरीहरूको छिट्टै विवाह गर्ने सम्भावना पनि बढेको पाइयो। कोरोनाका कारण विश्वव्यापी रूपमा बढेको आर्थिक मन्दीले १० वर्षको अवधिमा अनुमानित १ करोड ३० लाख थप बालविवाह हुन सक्ने संयुक्त राष्ट्रसंघीय जनसंख्या निकाय यूएनएफपीएको तथ्यांकले देखाएको छ। १५ देखि १७ वर्षबीचका विवाहित केटीहरूले आफ्ना अविवाहित साथीहरूको तुलनामा विद्यालय छाड्ने सम्भावना १० गुणा बढी छ। यसले उनीहरू सामाजिक र आर्थिक सशक्तीकरणको अवसर पनि गुमाउन बाध्य हुनेछन्। यूएनएफपीएले एभिनिर हेल्थ, जोन्स हप्किन्स विश्वविद्यालय र अस्ट्रेलियाको भिक्टोरिया विश्वविद्यालयसँग मिलेर हालै गरेको एक अध्ययनका अनुसार करिब ६ महिनाको लकडाउनका अवधिमा निम्न र मध्यम आय भएका देशहरूमा ४ करोड ७० लाख महिला आधुनिक गर्भनिरोधकहरू प्रयोग गर्नबाट वञ्चित भए। जसका कारण ७० लाख थप अनावश्यक गर्भधारण भएको अनुमान गरिएको छ। उक्त अवधिमा लैंगिक हिंसाका थप ३ करोड १० लाख घटना घटेका थिए। महामारीका समयमा हिंसा रोक्न, पीडितलाई सेवा, हेरचाह र समर्थन प्रदान गर्ने कार्यक्रमहरूमा अवरोध आए। त्यसैगरी बेलाबेलामा भएका लकडाउनले महिलालाई उनीहरूका दुव्र्यवहारकर्तासँग घरभित्रै थुनिराख्यो। परिवारभित्रका आर्थिक उथलपुथलका कारण सिर्जित तनावको सिकार पनि महिला नै भए। यसरी महामारीले थप लैंगिक हिंसामा योगदान पुर्याएको देखिन्छ। राष्ट्रिय महिला आयोगको तथ्यांकअनुसार नेपालमा महामारी फैलिएपछि महिलामाथिका विभिन्न हिंसा बढेको देखिन्छ। लकडाउनका चार महिनाको अवधिमा मानसिक हिंसाका जम्मा १ हजार १ सय ५ वटा उजुरी दर्ता भए। आर्थिक हिंसाका ३ सय ५८, शारीरिक हिंसाको ८ सय १९, यौन हिंसाको ४४, कानुनी कागजसँग सम्बन्धित १ सय ७१, बहुविवाहका ९१ घटना आयोगमा दर्ता भए। चरित्र हत्यासँग सम्बन्धित १ सय ९३, हत्या १२, वैवाहिक बलात्कारका ५ र बलात्कारसँग सम्बन्धित ४७ वटा उजुरी परेको आयोगको प्रतिवेदनमा छ। महिलामाथि हुने गरेका हिंसाका स्वरूपहरू बहुआयामिक छन्। समयअनुसार हिंसाका स्वरूप थप जटिल पनि बन्दै गएका छन्। महिलामाथि हुने गरेका हिंसासम्बन्धी ओरेक नेपालको २०७८ सालको प्रतिवेदनमा यस वर्ष जम्मा १ हजार ७ सय ७२ घटना अभिलेख गरिएको छ। जसमध्ये सबैभन्दा बढी महिला घरेलु हिंसाबाट प्रभावित भएको पाइयो। तथ्यांकका अनुसार सबैभन्दा बढी ६३ प्रतिशत (१११६) महिलामाथि घरेलु हिंसा भएको पाइयो। हिंसा गर्नेमध्ये सबैभन्दा बढी आफ्नै श्रीमान् र परिवारका सदस्यहरू रहेको उल्लेख छ। प्रतिवेदनमा जनाइएअनुसार आर्थिक वर्ष २०७७७८ मा नेपाल प्रहरीमा आएका उजुरीमध्ये सबैभन्दा धेरै घरेलु हिंसाकै छन्। घरेलु हिंसापछि सबैभन्दा बढी १५ प्रतिशत सामाजिक हिंसा र तेस्रोमा ११ प्रतिशत बलात्कारका घटना छन्। महामारीमा अपांगता भएका महिलाले महिनावारी, दैनिक सरसफाइ, लुगा फेर्नेजस्ता विषयमा धेरै कठिनाइ सामना गरेको पाइयो। कोरोना नियन्त्रणका लागि बनाइएका आइसोलेसन केन्द्र र अस्पताल लगायतका स्थान पनि सुरक्षित रहेनन्। ओमिक्रोनको संक्रमण भयावह नबन्दै कोरोना नियन्त्रणसँग सम्बन्धित संरचनाहरूलाई महिलामैत्री बनाउने विषयमा सरकारको ध्यान जानु जरुरी देखिन्छ। महिलाका विशिष्ट किसिमका स्वास्थ्य आवश्यकताहरू हुन्छन्। तर विशेषगरी यस्ता महामारीमा गुणस्तरीय स्वास्थ्य सेवाहरू, आवश्यक औषधि र खोपहरू, मातृ र प्रजनन स्वास्थ्य हेरचाह र बिमाजस्ता सुविधामा महिलाको पहुँच पुर्याउनु पनि राज्यको दायित्व हुन आउँछ। राष्ट्रिय एवं अन्तर्राष्ट्रिय रूपमा महिलामाथिको विभेद र हिंसा अन्त्यका लागि भएका यस्ता पहल पर्याप्त देखिन्नन्। अझै महामारीमा महिलामाथि हुने गरेका हिंसा घटनालाई यस्ता नियम कानुनले सम्बोधन गर्न नसकेको देखिन्छ। यसका लागि विशेष नीतिको आवश्यकता पर्छ।"
देउवाको पुनः परीक्षा,"अन्तर्राष्ट्रिय दबदबा र नेपालका कम्युनिस्टमा फाटो हुँदासमेत पुनर्निर्माण नगरे कांग्रेसको विरासत सायदै बाँकी रहला। नेपाली कांग्रेसको १४औं महाधिवेशनबाट शेरबहादुर देउवा अध्यक्षमा दोस्रोपटक निर्वाचित भए। यसपटक नेतृत्व हस्तान्तरण र पुस्तान्तरणका लागि राम्रै अभ्यास गर्ने भनेर छलफल भएका समेत देखिन्थे तर परिणामले त्यो देखाएन। अन्य दलहरूमा भन्दा हरेक पदमा निकै धेरै आकांक्षी देखिएकाले उनको सबल आन्तरिक लोकतन्त्रबीच फरक हिसाबको राजनीतिक अभ्यास देखिने सम्भावना पनि थियो। यद्यपि सबै खालका सम्भावना र संशय चिर्दै उनले पुनः दोस्रो पटक सभापतिमा रहस्यमय बाजी मारेका छन्। संशयका दृश्यहरू कांग्रेस नेपालमा दलीय परम्पराको सबैभन्दा प्राचीन पार्टी र वर्तमान राजनीतिक समीकरणमा समेत सत्ता गठबन्धनको नेतृत्व गरेको दल हो। तसर्थ उक्त दलको महाधिवेशनलाई सबैले प्राथमिकतासाथ लिनु सायदै नाजायज होइन। महाधिवेशनको महासंग्राममा देखिएका केही परिघटनाले भने धेरैलाई अस्वाभाविक आश्चर्यमा समेत पार्यो। जसरी पनि देउवालाई नेतृत्वबाट विस्थापित गर्ने नारा लगाएकाहरू देउवासामु अनन्तः आशक्ति साथ रहस्मय हिसाबले नतमस्तक देखिए। महाधिवेशनमा युवाहरूको राम्रै उपस्थिति थियो। नेपालका एक मात्र खर्बपतिसमेत पिछडिएको वर्गबाट केन्द्रीय सदस्यमा चुनाव लड्दै थिए। यदि खर्बपति त बल्लबल्ल पिछडिएको वर्गमा पर्छ भने अन्य नेता र यो पार्टी कति सम्पन्न रहेछ भन्ने पनि प्रश्न उब्जन सक्छ। अपेक्षा गरिएका थुप्रै नेता नेतृत्वको लडाइँमा सरिक भएनन्। ५० भोटसमेत प्राप्त नगर्नेहरू चुनावको मैदानमा देखिए। देउवाइतर भनिएकाहरू नै शक्ति समीकरणकलाई देउवामुखी र मैत्री बनाउने भूमिकामा कुटिल ठहरिए। नेतृत्वमा लडाइँ गर्र्ने कांगे्रसजनलाई आआफ्नै दाउपेच अनि स्वार्थको चिन्ता अवश्य थियो। यद्यपि कांगे्रस नेतृत्वको विषयमाथि उसका नितान्त शुभेच्छुक, आम मतदाता, सहृदयी आलोचक अनि समर्थन वा आलोचनासमेत नगर्ने आम नागरिकलाई पनि खास महत्त्व थियो। यसपछि कांग्रेस विख्यात विशेषतासहित पुनर्निर्माण वा सहर्ष विघटन हुनुपर्ने मोडमा आउनेछ। तसर्थ देउवाका लागि यो समय चुनौती र मौका दुवै सघन भएको एक अन्तिम अवसर हो। आधुनिक कालखण्डमा दलहरूलाई राजनीतिको चालक मानिन्छ। चालक सही भए यात्रु र सवारी दुवै सुरक्षित गन्तव्यमा पुग्ने सम्भावना अधिक रहन्छ। अन्यथा बीचैमा दुर्घटना निश्चित छ। अन्तिम अवसर पाँचवटा सामान्य मध्यान्तरबाहेक लगभग कांग्रेसको नेतृत्व विगत ७५ मध्ये ५० वर्ष बढी कोइराला परिवारमा थियो। पछिल्लो पटक पनि २० वर्षपछि पहिलो पटक नेतृत्व कोइराला परिवारभन्दा बाहिर आएको हो। देउवालाई पार्टीको आन्तरिक राजनीतिमा १३ वर्षपछि पहिलो सफलता मिलेको थियो। यसै वर्ष राजनीतिले उनलाई दुईवटा अनौठा संयोगहरू निर्माण गरिदिएको छ। अप्रत्याशित हिसाबले सरकारको नेतृत्व गर्ने र कोइराला परिवार बाहिरबाट पनि सभापतिमा दोहोरिएर काम गर्ने। उनले मत माग्दा नै अन्तिम एक पटक भनेका कारणले पार्टीको विरासत विनिर्माण गर्ने चुनौती आएको छ। नेपाली कांगे्रसले पटकपटक सत्ता सञ्चालनको जिम्मेवारी पायोे, राजनीतिको अधिक भाग्यमानी शक्ति उही हो। केही सामान्य बहिर्गमनबाहेक बहुदलीय व्यवस्थाको पुनस्र्थापनादेखि उसले नै निरन्तर देशको सत्ता अनि शासनको बागडोर सम्हाल्यो। दुर्भाग्य, यही अवधिमा देशको अधोगति अधिक र निरन्तर असमानान्तर भए। विश्वका अन्य कतिपय देशहरूले आर्थिक, सामाजिक, सांस्कृतिक विकासका नयाँ तथा आश्चर्यजनक आयामहरू निर्माण गरे। छिमेकी भारत र चीन उदीयमान अर्थतन्त्र तथा सामरिक शक्तिका अगुवा भए। थाइल्यान्ड, भियतनाम, ताइवान, मलेसियाजस्ता छिमेकीले गरेको आर्थिक प्रगतिलाई टाइगर इकोनोमीको संज्ञा दिन थालियो। विगत २५ वर्षमा थाइल्यान्डसँग नेपालको मुद्रा विनिमय दर लगभग २० गुनाले कमजोर भइसकेको छ। करिब ५० वर्ष पहिले नेपालभन्दा कमजोर अर्थतन्त्र भएको दक्षिण कोरिया आज ५० हजार अमेरिकी डलरकै हाराहारी प्रतिव्यक्ति आय हुने देशमा गनिन्छ। स्थापनाको ४० वर्षको हाराहारीमा सिंगापुरमा ८२ हजार डलरको प्रतिव्यक्ति आय छ। हामी सन् २०२२ सँगै अल्पविकसित देशको स्तरबाट माथि जाने अथवा हजार डलरको आयस्तर कायम गराउने प्रयासमा छौं। उक्त देशहरूले प्रगतिको रफ्तार लिएको लगभग पछिल्लो २५ वर्षको समय हामी भने बेरोजगारी, गरिबी, अन्याय, अत्याचार, कुशासन, बेथितिहरूको सघन पर्यायवाची बन्दै गयौं। देशको निर्माण तथा सशक्तीकरणमा नागरिकदेखि नेतृत्वसम्म सबैको समानुपातिक योगदान हुन्छ। गैरराजनीतिक अनि तटस्थ रूपमा रहनुपर्ने राज्यका सार्वजनिक निकायहरूको समेत भूमिका हुन्छ। तर पनि यी सबैको अगुवा भनेको चाहिँ सरकार नै हो। त्यो सरकार निर्माण र नेतृत्व गर्ने सबैभन्दा धेरै र लामो समय अवसर प्राप्त गरेकाले देश बिग्रिनुमा धेरै जिम्मेवारी पनि स्वतः कांगे्रसले नै बोक्नुपर्छ। अनवरत रूपमा प्राप्त मौकाबीच देश एवं नागरिक अपेक्षाअनुसार काम गर्न नसक्नुमा आफ्नो असफलता प्रतिबिम्बित भएको मनन् गर्नुपर्छ। देशको र जनताको स्तर नसुध्रनुमा कांग्रेसको नीति कहाँ चुक्यो, देउवाले अब खोज्नुपर्छ। २०१५ सालको चुनावमा दुईतिहाइ बहुमत अनि बहुदलीय व्यवस्थाको समयमा दुई पटकसम्म स्पष्ट बहुमत प्राप्त कांग्रेस आज बहुमतबिनाको एक कमजोर अनि लज्जास्पद हार बेहोरेको दलमा सीमित हँुदैछ। तुलनात्मक रूपमा खस्कँदो छ, देउवाकै नेतृत्वमा यस्तो भयो। यद्यपि नेतृत्व राम्रो, नैतिक अनि नागरिक केन्द्रित भए दलमाथिको नागरिक श्रद्घा भने पुनर्जागरण हुन्छ। नरेन्द्र मोदीको कारण भारतमा भारतीय जनता पार्टीले पाएको मत, टोनी ब्लेयरको व्यक्तित्वका कारण बेलायतमा लेवर पार्टीले पाएको समर्थन यसका ज्वलन्त उदाहरण हुन्। यस्तै, रुजभेल्टको आर्थिक तथा सामाजिक परिवर्तनको सोचका कारण अमेरिकामा डेमोक्र्याटले पाएको उचाइ, इमरान खानको पार्टीमाथि पाकिस्तानी नागरिक अनि सुकीको दलमाथि म्यानमारका नागरिकको अपार समर्थन यसका ज्वलन्त उदाहरण हुन्। तर प्रगति चाहनेले पछि होइन, अगाडितिर हेर्नुपर्छ। अहिलेसम्म आफू सक्षम भएर नभै, अरूको आन्तरिक कलह धेरै भएर कांग्रेसले मौका पाएको हो। एउटै सिद्घान्त तथा नेता मान्ने कम्युनिस्टहरू देश एवं नागरिक श्रीवृद्धिको मिसनमा कम र फुट अनि विभाजनको फेसनमा बढी लालायित हुँदा कांग्रेसले आफूलाई अरूभन्दा सबल देखाउन मौका पाएको हो। अहिले विश्व राजनीतिको प्रवाह पनि साम्यवादी र कम्युनिस्टभन्दा पँुजीवादी शक्तिमाथि बढी ढल्केको छ। सन् १९७० तिरको दशकमा ४० हाराहारीको देशमा विद्यमान कम्युनिज्म आज पाँच राष्ट्रमा खुम्चियो। वुद्घिजीवी र लेखकहरूको समूहसमेत कम्युनिज्मको सिद्घान्त र दलहरूप्रति गहन कटाक्षसाथ उष्ण उछितो काढ्छन्। जर्ज ओरेलको एनिमल फार्म नामक कृतिलाई कम्युनिज्म माथिको सभ्य र भव्य कटाक्ष मानिन्छ। वर्तमान अमेरिकन राजनीतिमा रिपब्लिकनलाई गाली गर्न जियोफ्री क्यावासर्भिसको रुल एन्ड रुइन, माइक लोफग्रिनको पार्टी इज ओभरदेखि क्रिसमुनिको द रिपब्लिकन ब्रेनजस्ता पुस्तकको बिगबिगीले संसारभर कब्जा जमाएको छ। ती सबै पूर्वाग्रही बहसको उद्देश्य अमेरिकालगायत संसारबाट कम्युनिस्ट भावना र सिद्घान्तमा आधारित शक्तिलाई क्षय गर्दै पुँजीवादी शक्तिको वकालत गर्नेहरूको संरक्षण गर्नु हो। यस आधारमा, कांग्रेसलाई देशभित्र मात्र होइन अन्तर्राष्ट्रिय माहोल पनि आफ्नो पक्षमा छ। यस्तो अन्तर्राष्ट्रिय दबदबा र नेपालका कम्युनिस्टहरूको फाटो हँुदासमेत आफूलाई पुनर्निर्माण गर्ने सामथ्र्य नराखे अब कांग्रेसको विरासत सायदै बाँकी रहला। पुरानोको विघटनसँगै नयाँ निर्माणको अर्थ लगाउन मिल्नेगरी फ्रान्सेली चिन्तक ज्याक्विस डेरिडाले डिकन्सट्रक्सन भन्ने शब्द प्रयोगमा ल्याए। यसको नेपाली अनुवाद विनिर्माणको यथार्थसँग मिल्ने अवसरको संघारमा कांग्रेस उभिएको छ। तसर्थ, देउवाको नेतृत्व नयाँ नीति र प्रायोगिक कार्यक्रम लिएर आउनुपर्छ। पाँच वर्षपछि अर्को महाधिवेशन गर्ने मात्र हिसाबको नभई देशको रूपान्तरणका लागि ठोस कदम लिँदै पहिले आफू रूपान्तरित हुने साहस देखाउनुपर्छ। आधुनिक कालखण्डमा दलहरूलाई राजनीतिको चालक मानिन्छ। चालक सही भए यात्रु र सवारी दुवै सुरक्षित गन्तव्यमा पुग्ने सम्भावना अधिक रहन्छ। अन्यथा बीचैमा दुर्घटना निश्चित छ। एउटा सवारी दुर्घटना भए सवार रहेका यात्रुको ज्यान त जोखिममा हुने नै भयो। अन्य सवारी तथा यात्रुमा पनि क्षति अनि आवागमनसमेत बन्द हुने गर्छ। यदि कांग्रेस राम्रो भए, अरू दल पनि सुध्रन बाध्य हुनेछन्, कांग्रेस अरूका लागि उदाहरण हुनुपर्छ। नागरिकका समग्र जीवनस्तर अभिवृद्घिका लागि आधुनिक र वैज्ञानिक अवधारणा ल्याउन सक्नुपर्छ, जनतालाई उसमाथि आस जगाउन सक्नुपर्छ। ठूलो भन्ने पार्टीको कदम पनि ठूलै हुनुपर्छ। केही मुठ्ठीभरहरूले हाम्रो कांग्रेस भन्ने नभई आम नागरिकले राम्रो कांग्रेस भन्ने बन्नुपर्छ। देशको विकासका लागि नयाँ नीति निर्माण, वैदेशिक सम्बन्धको पुनव्र्याख्या अनि देशका जल्दाबल्दा समस्याको उपचार गर्ने सवालमा गहन कार्र्यनीति ल्याउनुपर्छ। सफल राष्ट्रनिर्माणको अभियानमा नेतृत्वदायी र कुशल भूमिका निर्वाह गर्ने तत्पतरता देखाउनुपर्छ। कांग्रेसले लोकतन्त्रको आन्दोलनको अगुवाइ गरे पनि आफैं अहिलेसम्म लोकतान्त्रिक हुन सकेको छैन। नागरिकलाई होइन, आफैंभित्र एकअर्र्कामा तथा सहकर्मी दलहरूमा विश्वासको वातावरण बनाउन सकेको छैन। राजतन्त्रको उन्मूलनमा महत्त्वपूर्ण भूमिका खेले पनि पार्टीभित्रै वंशप्रथाको पद्घति निर्मूल भएको छैन। यसर्थ देउवाले कांगे्रसलाई विशाल व्यवस्थापन गर्नुपर्ने गहन आवश्यकता छ। राजनीतिको कालखण्डमा कहिलेकाहीँ दलहरू खराब अनि नेतृत्व नालायक पनि हुन सक्छ। तर देशको विकास र समृद्घिमा दलीय व्यवस्था अनि राजनीतिक नेतृत्वको अगुवाइको विकल्प खोज्न सकिँदैन र मिल्दैन। खराब दलको सट्टा राम्रा दल र खराब नेताको सट्टा राम्रा नेताको विकास नै एउटै मात्र विकल्प हो। तसर्थ नागरिकको आशा पनि यही हो कि कांग्रेस पुरानो दल भएका कारण देउवाले नेपालको दलीय राजनीतिक परम्परामा परिपक्व परिवर्तन र नजिर स्थापित गरुन्। जनताका लागि राजनीति गर्ने मान्यता तथा व्यवहार निर्माण गर्न ठूलै अनि आम अन्यलाई अनुकरणीय हुने भूमिका प्रदर्शन गर्न सकुन्। सबल देश निर्माणमा कांग्रेसको नवीन सोच र परिवर्तनकामी कदम नै देउवाको दाऊ बनोस्। उनले लगभग समाप्त हुन लागेको कांग्रेसको विरासतको विनिर्माण गरुन्। उनका लागि यो अन्तिम पुनःपरीक्षा हो, विरासत विनिर्माण गर्न नसके पार्टी विघटन गरे पनि हुन्छ, देउवाले आँटुन्।"
विस्मृति छ ? समयमै उपचार,"विश्वभरिमा पाँच करोडभन्दा बढी मानिस विस्मृति रोगका सिकार भएका छन्। विश्वमा हरेक सेकेन्डमा एकजना मान्छे बिर्सिने रोग (विस्मृति)को सिकार बनिरहेका छन्। सन् २०२० सम्म करिब विश्वभरि पाँच करोड मान्छे विस्मृति रोगको सिकार बनेका छन्। प्रत्येक २० वर्षमा यो संख्या अगाडिको भन्दा दुई गुणाले वृद्धि भएको देखिन्छ। यस्तै हुने हो भने २०३० सम्म यो संख्या आठ करोड २० लाख र २०५० सम्ममा १ अर्ब २५ लाख पुग्नेछ। यो वृद्धि धेरैजसो विकासोन्मुख देशमा छ। अतिकम वा मध्यम खाले आयस्रोत भएका देशमा ६० प्रतिशत मानिस अहिले नै बिर्सने रोगको सिकार भएका छन्। यस्तै हो भने यो प्रतिशत २०५० सम्ममा ७१ पुग्नेछ। ज्येष्ठ नागरिकमा यो रोग तीव्र गतिमा बढिरहेको छ। त्यसको सिकार चीन, भारत र दक्षिण एसियाका साथै पश्चिमी प्रशान्तका क्षेत्रीय मुलुकसमेत छन्। संसारमा प्रत्येक वर्ष हरेक ३२ सेकेन्डमा विस्मृतिको एउटा नयाँ रोगी थपिन्छ। एक करोडभन्दा बढी नयाँ विस्मृति रोगी थपिएको पुष्टि भएको छ। स्वभावले उमेरको वृद्धि हुनु मानवीय गुण हो। त्यसैले विजत शताब्दीमा ज्येष्ठ नागरिकको स्वास्थ्यमा सुधार पनि देखिएको छ। जसले गर्दा मानिस धेरै वर्षसम्म स्वस्थ भएर बाँचिरहेका छन्। ज्येष्ठ नागरिकको संख्या बढ्दो गतिमा देखिएको छ। ज्येष्ठ नागरिकमा ६५ वर्षभन्दा अगाडि उनीहरूलाई सचेत गराउँदा गराउँदै पनि उनीहरू बिर्सने रोगको सिकार भएका छन्। विस्मृतिले परेको आर्थिक प्रभाव विस्मृति रोगको विश्वव्यापीरूपमा अन्दाज गरिएको पूरा खर्च हेर्ने हो भने अचम्म लाग्न सक्छ। सन् २०१५ सम्ममा यूएस ४८१८ विलियन खर्च थियो जुन विश्वको ग्रार्हस्थ उत्पादन १०९ प्रतिशत हो। हाल आएर यसको खर्च, अमेरिकी डलर एक ट्रिलियनभन्दा माथि पुगेको छ। यो खर्चको प्रारूप सामान्य उपचार (परिवार वा अन्य उपचार खर्चबाहेक)को हो। सामाजिक सेवाको लागत खर्च (व्यावसायिक समुदान र घरमै बसेर सेवा पुर्याउनेसमेत) र औषधि उपचारको प्रत्येक खर्च (विस्मृति रोगीहरूको उपकार र अन्य सामान्य साथै अमान्य हेरचाहको खर्च) खर्चसमेत छ। झन्डै तीन गुणा विस्मृति रोगीहरूले कुनै पनि उपचार पाएका छैनन्। जसलाई न्यूनतम उपचारको आवश्यकता देखिन्छ। जुन औषधि खर्च विम्बका विस्मृति रोगीहरूको खर्चको झन्डै २० प्रतिशत देखिन आउँछ। जबकि सामाजिक क्षेत्रको अनौपचारिक खर्चको झन्डै ४० प्रतिशत सबैभन्दा बढी छ। जुन अनौपचारिक सहयोग अफ्रिकी देशहरू र सबैभन्दा थोरै दक्षिण अमेरिकी देशहरूमा, मध्य युरोपमा र उत्तर अमेरिकी केही देशहरूमा भएको छ। जुन खर्च सामाजिक क्षेत्रको खर्चभन्दा ठिकविपरीत छ। यसको मतलव यदि विश्वव्यापी रोगीहरूका उपचार खर्च एउटा देशमा यति हुन्छ भने यो देश चाहिँ विश्वको १८औं स्तरको देश हुनेछ। जसको त्यति ठूलो रकम खर्च भएको देखिन्छ। यसरी गर्न सकिन्छ रोगको निदान प्रतिवेदनमा उल्लेख भएअनुसार हालसालै विस्मृति रोगीहरूको उचित उपचार पाएको देखिँदैन। उच्च आय स्तर भएका देशहरूमा २० देखि ५० प्रतिशत विस्मृति रोगीहरू उल्लेख भएको पाइन्छ। यिनीहरूको सामान्य उपचार भएको मात्र देखिन आउँछ। यो उपचारको विविधता थोरै आयस्रोत भएका देशहरूमा उच्च देखिन्छ। भारतको एउटा अध्ययनअनुसार ९० प्रतिशत व्यक्तिहरू उपचारविहीन देखिन्छन्। यसै कुरालाई आधार मान्ने हो भने झन्डै तीन गुणा विस्मृति रोगीहरूले कुनै पनि उपचार पाएका छैनन्। जसलाई आवश्यक उपचार गर्नुपर्ने देखिन्छ। अन्य देशको अवस्था विश्वभरिमा पाँच करोडभन्दा बढी मानिस विस्मृति रोगका सिकार भएका छन्। जसको संख्या २०५० सम्म १५२ मिलियन पुग्न सक्ने आँकडा छ। यसको वृद्धि अति न्यून आयस्रोत भएका देशमा उच्च छ। न्यून र मध्यम आयस्रोत यसका देशमा विस्मृति रोगीको संख्या अहिले नै ६० प्रतिशत रहेका र २०५० सम्ममा यो संख्या बढेर ७१ प्रतिशत हुने देखिन्छ। हरेक तीन सेकेन्डमा विश्वको कुनै पनि ठाउँमा एउटा नयाँ रोगी थपिने गर्छ। यी विस्मृति रोगीमध्ये तीन भागले कुनै पनि उपचार पाउन सकिरहेका छैनन्। झन्डै ८० प्रतिशत मानिसले विस्मृति रोग बढी रहेका कुरा थाहा पाएका छन्। चार जनामध्ये एक जनाले विस्मृति रोगका उपचार हुन सक्दैन भन्ने ठान्छन्। झन्डै ६२ प्रतिशत स्वास्थ्यकर्मीले विस्मृति रोगलाई उमेर वृद्धि हुँदा स्वतः आउने रोगको रूपमा लिएका छन्। ३५ प्रतिशत विस्मृति रोगीले आफ्नो उपचार परिवारभित्रै सीमित राखेका छन्। तिनले भनेबमोजिम ५० प्रतिशतभन्दा बढी विस्मृति रोगीहरूले उनीहरूप्रति सकारात्मक हुँदा हुँदै पनि सो रोगको निवारण रोगी आफू नै जिम्मेवार नरहेको देखिएको छ। यदि कोही व्यक्ति आफ्नो स्मरण शक्तिका लागि चिन्तित छ भने वा कोही तपाईंको नजिकै छ भने त्यसलाई तपाईंले उचित रोग निवारणको व्यवस्था गर्नुपर्ने कुरा महŒवपूर्ण हुन आउँछ। यो प्रक्रिया एक देशभन्दा अर्कै देशमा फरक भए पनि आफ्नो डाक्टरसँग अथवा व्यक्तिगत सहयोगीसँग सेवा माग्न सुरु गर्न कल्याणकारी हुनेछ। आफ्नो डाक्टर वा सहयोगीसँग आफ्नो रोगबारेमा विचारविमर्श गर्दा त्यसको उपचार सहजसँग हुन सक्छ। नत्र भने मान्छे विस्मृतिका साथै तनाव, पिसाबसम्बन्धी रोग, भिटामिनको कमी, ब्रेन ट्युमर वा थाइराइडको समस्यामा जकडिन सक्छ। स्मृति रोग उमेरका कारण हुने सामान्य रोग होइन। समयमै यसको उपचार गर्नाले व्यक्तिले आफूलाई काबुमा राख्न सक्छ। पहिले नै उपचारको योजना गर्नाले उसको जीवनमा ठूलो सहयोग पुग्न सक्छ। समयमै उपचार गर्दाका फाइदा रोगीहरूले समयमै उपचार खोज्नु पर्छ। कुनै पनि व्यक्ति आफूलाई के भइरहेको छ भन्ने कुरामा खुल्दुली भए पनि विभिन्न किसिमका चिन्ता आए पनि के भएको छ ? भन्ने कुराको हेक्का राख्दैनन्। यसरी नै विस्मृति रोगले त्यससम्बन्धी निराकरण गर्न आनाकानी गर्छन्। तर पनि त्यस रोगसम्बन्धी कारण पत्ता लगाई उपचार गर्नाले समस्याको समाधान हुन्छ। परिवारको चिन्ताबाट मुक्त हुन सकिन्छ। बेलायतका जोर्न ब्राउन उल्लेख गर्छन् कि मैले अल्जाइमर रोगको उपचार समयमै गरें। पहिले, थाहा पाउँदा मलाई र श्रीमतीलाई ज्यादै डरलाग्यो। डाक्टरको सल्लाहअनुसार यस रोगबारेमा समयमै उचित उपचार र योजना गर्नाले यसबाट बच्न सकिन्छ भन्ने थाहा पाएपछि हामी ज्यादै खुसी भयौं। लेखक राष्ट्रिय जेष्ठ नागरिक महासंघका अध्यक्ष हुन् ।"
अभिभावकलाई लाचार बनाउने सन्तान,"किड्नी फेल भएकी आमालाई एक छोराले वर्षौँसम्म डायलासिस गराए। मैतीदेवी काठमाडौं घर भएका उनले उपचार मात्र गरेनन्, खर्च पनि निकै गरे। आमालाई बचाउन उनले कुनै कमी गरेनन्। डाक्टरले अब दुःख नर्गनुस् भन्दा पनि उनले भने, आमाको सास रहुुन्जेल प्रयास गर्छुु। आमाको सेवा गर्नसमेत उनले कुुनै कन्जुुस्याइँ गरेनन्। केही समयअघि उनकी आमाको निधन भयो। बाँचुञ्जेल सक्दो सेवा गरे र छोरो हुुनुको कर्तव्य पूरा गरे। निधनपछि पनि उनले सकेको सबै काम गरे। आमा बिछ्यौनामा भइरहे कति राम्रो हुन्थ्यो। आमा ! त भन्न पाइरहन्थें। अब त त्यो पनि रहेन। आमा फोटोमा सीमित हुनुभयो, उनी आमालाई यसरी सम्झन्छन्। यस्तो सन्तान सबैको भागमा कहाँ पाइँदो रहेछ र ? अहिले त यस्ता गुनिलाभन्दा पनि नुनिला सन्तान बढी हुन थालेका छन्। बैंकमा अधिकृत पदमा कार्यरत एक महिला जसले पैसाकै लागि आमालाई नै बदनाम गराइन्। समाजको बीचमा ल्याएर उभ्याइन् र आमालाई शिर ठाडो हुन नसक्ने गरी लाचार बनाइन्। आजभोलि यस्ता समस्या धैरैका घरमा छन्। कति सार्वजनिक हुन्छन्, कति हुँदैनन्। धेरै घटना घरभित्रै गुपचुप पारिन्छ। आज कतिपय सन्तान गुनिला होइन, नुनिला बन्दैछन्। शिक्षितकै घरमा पारिवारिक विकृति हुन थालेपछि अरूसँग के अपेक्षा राख्ने ? पछिल्ला वर्ष अभिभावकलाई लाचार बनाउने सन्तान धैरै छन्। कतिपयका घरमा आमाबुवाप्रति गरिने व्यवहार निरीह पारका हुन्छन् त कतिपयका पशुझैं लाग्छन्। यस्तैमा एउटा उदाहरणीय पात्र बने, एक डाक्टर पनि। उनी सामाजिक सञ्जालमा निकै भाइरल भए। उनले जन्म र कर्म दिने आमाबुवालाई सडकमा बास बस्न बाध्य बनाए। भोको त राखे नै पिट्नसम्म सके। दयनीय अवस्था बनाए। अरूको ज्यान बचाउने डाक्टरले आमाबुवाको ज्यान लिने हर्कत गर्न खोजे। सबै सम्पत्ति आफ्नो नाममा गरे। त्यसपछि सडकको बास गराइदिए। सीमा नाघेपछि सन्तानकै विरुद्ध आलोचना गर्दै आमाबुवाले सडकबाटै न्याय मागे। सन्तान थरीथरीका हुन्छन्, जुन स्वाभाविक पनि हो। तर पछिल्ला वर्ष छोराछोरीले नै आमाबुवालाई अति गर्न थालेका छन्। हिजोको दिनमा छाँतीमा टाँसेर राखेका सन्तानले सडकमै पुर्याउँलान् भनेर कुन आमाबुवाले अनुमान गरेका हुन्छन् ? अनुहार चाउरी परुञ्जेलसम्म सन्तान मेरो सन्तान भनिरहे। जब सन्तानले आफ्नो कमाइले पाल्ने दिन आए तब अनेक आरोप र लाञ्छना लगाएर घरबाटै निकाल्नेसम्मका हर्कत गर्न थाले। पाल्नु वा उपचार गर्नुपर्ने बेलामा सन्तानबाट यस्तो हविगत भोग्नु पर्ला भन्ने कुन आमाबुवालाई होला ? समाजमा उदाहरणीय बन्नुपर्ने डाक्टर र अधिकृत तहका व्यक्तित्वका यस्ता हर्कतले कस्तो सन्देश देला ? आज कतिपय सन्तान गुनिला होइन, नुनिला बन्दैछन्। शिक्षितकै घरमा पारिवारिक विकृति हुन थालेपछि अरूबाट के आशा राख्न सकिन्छ ? धेरथोर होला अथवा प्रत्यक्ष वा अप्रत्यक्ष, हरेकजसोका घरमा यस्ता दृश्य देखिन थालेका छन्। कतिपय घरमा त छोराबुहारीसँग बसेको छु भन्ने अवस्था मात्र छ। न तिमीहरूसँग बस्दैनौं भन्न सक्ने अवस्था छ न आमाबुवालाई पाल्दैनौं भन्ने अवस्था छ। धर्मरको अवस्थामा परिवारले समय गुजारिरहेको छ। आज सन्तान किन कमजोर बन्दैछन् ? सन्तानका लागि जिन्दगीलाई दाउमा राख्ने अभिभावकको उपचार के होला ? कुुशेऔंसी होस् वा आमा खुवाउने आंैसी, वर्षौंअघि सँगै खिचेका फोटा फेसबुकमा पोस्ट्याउँछन् बिदेसिएका सन्तान। अचम्म लाग्छ, नेपालमा रहेका बुवाआमाको स्वास्थ्य अवस्था के छ ? के समस्या छ ? केही सोध्दैनन्। उस्तै परे एक कल फोनसमेत गर्दैनन्। फेसबुकमा फोटो राखेर मिस यु, लभ युु भन्दै औंसी मनाउँछन्। वृद्धावस्था त्यस्तो अवस्था हो जहाँ आमाबुवालाई के खानु भयो ? सन्चो, बिसन्चो के छ ? के लाउने खाने मन छ ? मात्र सोधिदिए पनि मनभरि हुन्थ्यो। त्यो कमै सन्तानले मात्र गर्ने गर्छन्। मिस यु वा लभ यु लेखेर फोटो पोस्ट्याउने छोराले श्रीमतीका लागि भने बर्थडे पिच्छे महँगा कपडा उपहार दिन्छन्। एनिभर्सरी आउनु मात्र पर्छ, नयाँनयाँ ठाउँ घुमेका फोटा फेसबुकमा हुन्छन्। बिडम्बना नै भन्नुपर्छ, उनीहरूले कहिल्यै भन्दैनन्, आमा ! बुवा ! घुम्न जाने कि ? साथीभाइसँग लन्च र डिनर जान भ्याउँछन् तर आमाबुवासँग दुई मिनेट कुरा गर्न समय हुन्न। छोराछोरीलाई भोलिको आफ्नो बुढेसकालका लागि तयार बनाउन अनेक गर्छन्, आमाबुवाका लागि गर्नुपर्छ भन्ने सोचसम्म दिमागमा ल्याउँदैनन्। योभन्दा बिडम्बना के होला ?"
कस्तो वर खोज्ने ?,"एउटा राज्यमा एक धनी राजा बस्थे। उनको सुन्दर छोरी थिइन्। अफी नाम गरेकी ती युवती विवाहका लागि योग्य थिइन्। धेरै युवा उनीसँग विवाह गर्न चाहन्थे। प्रस्ताव आए पनि अफीले अस्वीकार गर्थिन्। उनले अर्कै देशका धनी राजकुमारसँग विवाह गर्ने वाचा गरिन्। त्यो राम्रो, मायालु, बलियो र हरेक विषयमा दक्ष होस् भनेर उनले बुवाआमालाई बताइन्। राजालाई भने चिन्ता थपियो। एकदिन गाउँमा असल मानिस देखिए । राजकुमारी बजार पुगिन्। उनको त्यो केटासँग भेट भयो। उनले मन पराइन्। उनलाई दरबारमा बोलाइन्। ती व्यक्ति पनि खुसी भए र सँगै गए। अफीले ती व्यक्तिलाई बुवाआमासँग परिचय गराइन्। उनले विवाह गर्न राजी रहेको बताए। तर, राजारानीले अस्वीकार गरे किनकि अपरिचितसँग कसरी विवाहको कुरो छिन्नु ? दुई दिन ती व्यक्ति दरबारमै बसेपछि उनलाई राजकुमारका लागि स्वीकार गरियो। अफीका आँखामा राजकुमार राम्रो मानिस थिए। राजारानीले नजान भने तर अन्ततः हिँड्ने दिन आयो। नवजोडी धेरै दिनको पैदल यात्रापछि राजकुमारको देशमा पाइला राख्न पुगे। अचम्म त्यहाँ अनौठा कुरा हुन थाले। एउटा मानिस आयो र राजकुमारसँग खुट्टा माग्यो। अर्कोले उनको टाउको र अर्कोले शरीर माग्यो। अन्त्यमा राजकुमारको खप्परबाहेक केही बाँकी रहेछ। अफी डराइन्। सुन्दर राजकुमारलाई के भयो बुझिनन्। उनले सबै अंग अन्य मानिसबाट उधारो लिएका थिए। दरबार फर्किन चाहे पनि त्यो खोपडीले अनुमति दिएन। घर पुगेपछि दुवैले खोपडीकी आमालाई भेटे जो कुनै काम गर्न सक्षम थिइनन्। उनी केवल रिसाउँथिन्। केही काम नगरेकी अफी त्यहाँ सबै काम गर्न थालिन्। अफीको दुःख देखेर ती वृद्धा आमाले माइत पठाउने निर्णय गरिन्। अफीले अलौकिक शक्तिको प्रयोग गरी हावामा उडेर आफ्नो देश पुगिन्। राजारानी छोरी देखेर धेरै खुसी भए किनकि लामो समय सम्पर्क नभएपछि छोरी हराइन् भन्ने ठानेका थिए। खुसीयालीमा आठ दिन र रात राज्यभर भोज र नाच भयो। राजाले त्यसपछि कानुन पारित गरे कि कसैले पनि छोरीलाई अर्को देशबाट आएका अपरिचितसँग विवाह गर्न नपाउन्। त्यसपछि छिमेकी गाउँबाट हात माग्न आएका व्यक्तिसँग विवाह गरेर अफी जीवन बिताउन लागिन्। नैतिक शिक्षा : विवाहको सन्दर्भमा पनि विदेशको भन्दा स्वदेशकै नागरिकसँग जीवन सहज हुन्छ।"
कारबाहीमा परेका चार खेलाडीको अपिल : क्यानले निर्णय पुनर्विचार गरोस्,"काठमाडौंः कप्तान ज्ञानेन्द्र मल्लसहित कारबाहीमा परेका चार खेलाडीले नेपाल क्रिकेट संघ (क्यान)ले गरेको निर्णय पुनर्विचार गर्न आग्रह गरेका छन्। काठमाडौंमा पत्रकार सम्मेलन गरेर मल्लसहित उपकप्तान दीपेन्द्र सिंह ऐरी, सोमपाल कामी र कमल सिंह ऐरीले यस्तो आग्रह गरेका हुन्। क्यानको निर्णयले क्रिकेटमा भविष्य खोजिरहेका खेलाडीले ब्याट र बल छाड्नुपर्ने दुर्भाग्यपूर्ण अवस्था आउन नदिन अपिल गरेका छन्। एकै ठाउँमा बसेर सम्वादमार्फत् निकास खोज्न क्यानलाई आग्रह गरे। युवा तथा खेलकुद मन्त्री महेश्वर गहतराजले क्रिकेट खेलाडीमाथि गरिएको कारबाही पुनर्विचार गर्न क्यानलाई आग्रह गरेका छन्। नेपाल क्रिकेट संघ (क्यान)का पदाधिकारीलाई शुक्रबार मन्त्रालयमा बोलाएर मन्त्री गहतराजले खेलाडीमाथि गरिएको कारबाहीमा असन्तुष्टि जनाए। मन्त्री गहतराजले नेपाललाई विश्वसामु चिनाउन योगदान गरेका खेलाडीलाई दुरुत्साहित तरिकाले कारबाही गर्नु गलत भएको बताए। सो क्रममा क्यान अध्यक्ष चतुरबहादुर चन्दले प्रमाण पुर्याएर खेलाडीमाथि कारबाही गरेको बताए। राष्ट्रिय क्रिकेट टिमका कप्तान ज्ञानेन्द्र मल्लसहित चार खेलाडीलाई क्यानले कारबाही गरेको छ।"
खेलाडीलाई गरिएको कारबाहीमा पुनविचार गर्न खेलकुद मन्त्रीको आग्रह,"काठमाडौं : युवा तथा खेलकुदमन्त्री महेश्वरजंग गहतराज (अथक) ले क्रिकेट खेलाडीलाई गरिएको कारबाहीमाथि पुनःविचार गर्न आग्रह गरेका छन्। शुक्रबार नेपाल क्रिकेट संघ (क्यान) का पदाधिकारीहरुलाई मन्त्रालयमा बोलाएर मन्त्री गहतराजले कारबाहीको निर्णयमाथि पुनविचार गर्नुपर्ने बताएका हुन्। क्रिकेट खेलमार्फत् नेपाललाई विश्वसामु चिनाउन योगदान गरेका खेलाडीहरुलाई दुरुत्साहित हुने ढंगले कारबाही गरिनु गलत भएको भन्दै मन्त्री अथकले खेलाडीलाई संरक्षणन गर्नुपर्नेमा जोड दिए। क्यान र खेलाडीबीच देखिएको समस्या समाधानका लागि उपर्युक्त विधि अपनाउनुपर्ने बताउँदै मन्त्री अथकले खेल क्षेत्रमै आफ्नो उर्जावान समय खर्चिएका खेलाडीहरुलाई गरिएको कारबाहीले गलत सन्देश प्रवाह भएको भन्दै चिन्ता व्यक्त गरे। उनले आगमी दिनमा हुन गइरहेका राष्ट्रिय तथा अन्तराष्ट्रिय प्रतियोगितालाई समेत मध्यनजर गर्दै तत्काल देखिएका समस्या समाधान गर्न क्यानका अध्यक्ष चतुरबहादुर चन्दसहितका पदाधिकारीहरुलाई निर्देशन समेत दिए। त्यसक्रममा मन्त्री अथकले खेलाडीहरुको वर्गिकरण प्रक्रियाका विषयमा समेत चासो लिएका थिए। गत मंसिर २९ गते नेपाल क्रिकेट संघ (क्यान)ले राष्ट्रिय क्रिकेट टिमका कप्तान ज्ञानेन्द्र मल्ल र उपकप्तान दीपेन्द्र सिंह ऐरी, सोमपाल कामी र कमल सिंह ऐरीमाथि कारबाही गरेको थियो ।"
