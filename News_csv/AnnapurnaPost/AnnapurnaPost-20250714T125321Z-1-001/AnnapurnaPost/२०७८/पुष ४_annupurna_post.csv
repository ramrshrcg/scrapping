शीर्षक,विवरण
रुसले फेसबुकलाई तिरायो २ लाख ३० हजार डलर जरिवाना,"मस्कोः फेसबुकले रुसलाई २ लाख ३० हजार अमेरिकी डलर जरिवाना तिरेको छ। रुसले अवैध ठानेको सामग्री हटाउन असफल बनेको भन्दै फेसबुकले सो रकम जरिवाना स्वरुप तिर्नुपरेको हो। इन्टरफ्याक्स न्युजमा आइतबार प्रकाशित समाचारअनुसार रुस सरकारले अवैध ठहराएका अवैध सामग्री हटाउन नसकेको भन्दै फेसबुकले सो रकम जरिवाना तिर्नुपरेको हो। यद्यपि, फेसबुकले भने सो सामग्रीप्रति कुनै प्रतिक्रिया नजनाएको बताइएको छ। फेसबुकको मेटा भर्सन, गुगल र ट्वीटरले समेत अदालतमा फेसबुकको जस्तै मुद्दा सामना गरिरहेका छन्।"
यी हुन् कांग्रेसको खुलातर्फ निर्वाचिन ३५ केन्द्रीय सदस्य (सूचीसहित),"काठमाडौं: नेपाली कांग्रेसको १४औं महाधिवेशनअन्तर्गत खुलातर्फको मतगणना सकिएको छ। पार्टी कार्यालयमा सानेपामा आइतबार भएको अन्तिम मत परिणामअनुसार ३५ जना उम्मेदवार निर्वाचित भएका छन्। महाधिवेशनमा खुलातर्फ ३५ सिटका लागि ९९ जनाको उम्मेदवारी परेको थियो। मतपरिणामअनुसार लोकप्रिय मतसहित शशांक कोइराला पहिलो नम्बरमा निर्वाचित भएका छन्। उनले ३८३६ मत ल्याएका छन्। त्यस्तै दोस्रोमा एनपी साउदले २९३७, तेस्रोमा बालकृष्ण खाँणले २८७९, चौथोमा उदय शम्शेर राणँले २८४३ र पाँचौंमा रामहरि खतिवडाले २८३२ मत ल्याएका छन्। यी हुन् निर्वाचित ३५ जनाको सूची"
"कुकुरले बच्चा मारेपछि बाँदरले लियो बदला, २५० कुकुरको लियो ज्यान",महाराष्ट्रः भारतको महाराष्ट्र राज्यस्थित बीड जिल्लामा बाँदरको एक समूहले कुकुरसँग बदला लिएको छ। स्थानीयका अनुसार कुकुरले आफ्नो बच्चालाई मारेको भन्दै बाँदरको समूहले बदला लिएको हो। बदलामा बाँदरले २५० कुकुरको ज्यान लिएको भारतीय मिडियामा खबर छ। बाँदरले लिएको बदला देखेर आफूहरु हैरान बनेको स्थानीयले बताएका छन्। स्थानीयका अनुसार केही हप्ताअघि केही कुकुरले बाँदरको बच्चालाई लखेटी लखेटी मारेका थिए। कुकुरले आफ्नो बच्चा मारेको बदला लिन बाँदरहरुको एक समूह बन्यो र सो समूहले आफ्नो क्षेत्रभित्र रहेका करिब २५० कुकुरको ज्यान लिएको हो। हालः गाउँमा कुनै पनि कुकुर बाँकी नरहेको स्थानीयले बताएका छन्। बाँदरले कुकुर मारेको भिडियो सामाजिक सञ्जालमा भाइरलसमेत बनेको छ।
प्रधानमन्त्री कप महिला क्रिकेट : लुम्बिनी र प्रदेश १ सेमिफाइनलमा,"धनगढी : लुम्बिनी प्रदेश र प्रदेश नम्बर १ धनगढीमा भइरहेको प्रधानमन्त्री कप महिला राष्ट्रिय क्रिकेट प्रतियोगिताको सेमिफाइनलमा प्रवेश गरेका छन्। समुह ए तर्फका आफ्ना दुबै खेलमा जित हात पार्दै लुम्बिनी र प्रदेश १ अन्तिम चारमा पुगेका हुन्। आइतबार भएको पहिलो खेलमा लुम्बिनीले कर्णाली प्रदेशलाई १० विकेटले हरायो भने प्रदेश १ ले वागमति प्रदेशलाई रनले हरायो। टस जितेर पहिले ब्याटिङ गर्दै कर्णाली प्रदेशले हुस्सु र सितलहरका कारण ६ ओभरमा खेलाइएको खेलमा १७ रन बनायो। कर्णालीका लागि कप्तान आयुशा टण्डनले ७ रन र दिक्षा पुरीले अविजित ७ रन बनाइन्। लुम्बिनी प्रदेशका लागि सुस्मिता भुषालले २ र नेरी थापाले एक विकेट लिइन्। कर्णाली प्रदेशले दिएको १८ रनको लक्ष्य लुम्बिनीले विना विकेट क्षति पूरा गर्यो। ३ दशमलव १ ओभरमा कुनै विकेट नगुमाउँदै लुम्बिनीलाई सानदार जित दिलाउन लक्ष्मी चौधरीले १२ रन बनाइन्। प्रदेश नम्बर १ प्रधानमन्त्री कप महिला राष्ट्रिय क्रिकेट प्रतियोगिताको अन्तिम चारमा पुगेको छ। दोस्रो खेलमा बागमति प्रदेशलाई ५५ रनले हराउँदै प्रदेश नम्बर १ सेमिफाइनलमा पुगेको हो। टस जितेर पहिले ब्याटिङ गर्दै प्रदेश नम्बर १ ले निर्धारित २० ओभरमा ४ विकेट गुमाउँदै ११४ रन बनायो। प्रदेश नम्बर १ का लागि अप्सरी वेगमले अविजित अर्धशतकीय पारी खेलिन्। ६२ बलको सामना गरेकी उनले ५१ रन बनाइन्। त्यस्तै स्मृति कटुवालले २० र सबनभ राईले १५ रन बनाइन्। वागमति प्रदेशका लागि अस्मिना कर्माचार्य र खुशी डंगोलले दुई दुई विकेट लिए। ११५ रनको विजय लक्ष्य पछ्याएको वागमति प्रदेश २० ओभरमा ८ विकेट गुमाउँदै ५९ रनमा समेटियो। वागमतिका लागि सुमन खतिवडाले प्रतियोगिताको पहिलो छक्कासहित २१ रनको पारी खेले पनि टिमलाई जिताउन सकिनन्। कप्तान अस्मिना कर्माचार्यले १० रन बनाउनुबाहेक अन्य खेलाडीले दोहोरो रन अंक छुन सकेनन्। वागमतिका ५ जना खेलाडी रन आउट भए। कप्तान रुविना क्षेत्री, ज्योति डनुवार र अलिशा खाडियाले एक एक विकेट लिए। खेलमा अर्धशतकीय पारी खेलेकी प्रदेश १ की अप्सरी वेगम प्लेयर अफ द म्याच भइन्। प्रतियोगिताको समुह ए मा रहेका वागमति प्रदेश र कर्णाली प्रदेश प्रतियोगिताबाट बाहिरिएका छन्। दुबै प्रदेश समुह चरणका खेलेका दुबै खेलमा पराजित हुँदै प्रतियोगिताबाट बाहिरिएका हुन्।"
विश्वप्रकाशलाई सिटौलाको आशिर्वाद : महामन्त्रीभन्दा माथिल्लो तहमा पुग्नू,"काठमाडौं : नेपाली कांग्रेसका महामन्त्री विश्वप्रकाश शर्माले वरिष्ठ नेता कृष्णप्रसाद सिटौलालाई भेटेका छन् । सिटौला निवास चण्डोल पुगेर शर्माले आशिर्वाद लिएका हुन्। सो क्रममा आशिर्वाद दिँदै सिटौलाले भने, योभन्दा माथिल्लो तहमा पुग्नुहोला । मेरो आशिर्वाद सधैं रहिरहनेछ । शर्मालाई सिटौलाले आशिर्वादसहित टीका र खादा लगाइदिएका थिए । शर्मा र सिटौला दुवैको गृह जिल्ला झापा हो । यद्यपी शर्मा प्रकाशमान सिंहको प्यानलबाट महामन्त्रीमा निर्वाचित भएका हुन्।"
भारतमा शिखहरुको धार्मिक झण्डा हटाउन खोज्दा हत्या,पञ्जाव : भारतको पञ्जाव राज्यस्थित कपुरथला जिल्लामा धार्मिक झण्डा हटाउन खोज्दा एक युवकको कुटेर हत्या गरिएको छ । जिल्लास्थित गुरुद्धार गोल्डेन टेम्पलबाट धार्मिक झण्डा हटाउन खोज्दा शिख धर्मावलम्बीहरुले एक युवकको कुटेर हत्या गरेका हुन् । भारतीय मिडियाकाअनुसार सो घटना कपुरथलाको निजमपुर गाउँस्थित गोल्डेन टेम्पलमा आइतबार बिहान भएको हो। युवकले शिख धर्मावलम्बीहरुको धार्मिक झण्डा निशान शहिबलाई मन्दिरबाट हटाउन खोजेको आरोप छ । सो आरोपमा शिख धर्मावलम्बीहरुले ती युवकमाथि निर्घात कुटपिट गरेको र सोहि कारण मृत्यु भएको बताइएको छ । पञ्जाव राज्य र त्यहाँको प्रहरी प्रशासन सो घटनाका मुख्य जिम्मेवार रहेको गुरुद्धारद्धारा जारी विज्ञप्तिमा बताइएको छ । यसअघि शनिबार साँझ अम्रितसरस्थित गोल्डेन टेम्पलभित्र शिखहरुको धार्मिक पुस्तक गुरु ग्रन्थ शाहिवको अपमान गरेको भन्दै एक व्यक्तिमाथि निर्घात कुटपिट भएको थियो । कुटपिटपछि गम्भीर घाइते भएका उनको केहिबेरमै मृत्यु भएको थियो । प्रहरीले दुवै घटनामाथि विस्तृत अनुसन्धान गरिरहेको भारतीय मिडियामा खबर छ ।
अफगानिस्तान छोड्नेहरुका लागि तलिवान सरकारद्वारा राहदानी जारी,"काबुलः अफगानिस्तानको तालिवान सरकारले राहदानी जारी गरेको छ। अफगानिस्तान छोड्न चाहने आफ्ना नागरिकहरुको लागि सरकारले आइतबारदेखि राहदानी जारी गरेको हो। सरकारको सो निर्णयसँगै हजारौं अफगान नागरिकहरु राहदानी कार्यालयअघि लाइनमा बसेको बताइएको छ। अफगानिस्तान छोड्न चाहने नागरिकहरु शनिबार रातिदेखि नै राहदानी कार्यालयबाहिर लाइनमा बसेको बताइएको छ। राहदानीका लागि हालसम्म २ हजारभन्दा बढी नागरिकले आवेदन दिएका छन्। राहदानी वितरणको क्रममा सुरक्षा सर्तकता अपनाउन सरकारले सुरक्षार्की तैनाथ गरेको तालिवानले जनाएको छ। राहदानी लिनेहरुको ठूलो भीड छ, सरकारको सुरक्षा विभागका अधिकारी अज्मल तुफानले भनेका छन्, सो क्रममा कुनै पनि हमला हुन नदिन हामीले ठूलो संख्यामा सुरक्षाकर्मी खटाएका छौं।"
बसको ठक्करबाट स्कुटर चालकको मृत्यु,दमौली: पृथ्वी राजमार्गअन्तर्गत तनहुँमा बसको ठक्करबाट स्कुटर चालकको मृत्यु भएको छ। व्यास नगरपालिका१ सिमलटारमा बसले स्कुटरलाई ठक्कर दिदाँ चालकको मृत्यु भएको हो। मृत्यु हुनेमा व्यास२ मालेबगर बस्ने ६० वर्षीय खड्कबहादुर लामा रहेको जिल्ला प्रहरी कार्यालयले जनाएको छ। ना७ख ६४०७ नम्बरको बसले ग१९प ८५६४ नम्बरको स्कुटरलाई ठक्कर दिँदा घाइते भएका लामाको उपचारका क्रममा पोखरास्थित मणिपाल शिक्षण अस्पतालमा मृत्यु भएको प्रहरी नायब उपरिक्षक युवराज खड्काले जानकारी दिए। बस र चालक प्रहरी नियन्त्रणमा रहेका छन्।
कांग्रेस केन्द्रीय सदस्यको २९९३ मत गन्दा कसले कति पाए? हेर्नुस् सूची,काठमाडौं: नेपाली कांग्रेसको १४औं केन्द्रीय महाधिवेशनअन्तर्गत खुलातर्फ केन्द्रीय सदस्यको मतगणना जारी छ। २९९३ मत गन्दा डा शशांक कोइरालाले २४४२ मत ल्याए पहिलो नम्बर अग्रता लिएका छन्। त्यस्तै दोस्रो स्थानमा एनपी साउदले १८९६ मत ल्याएका छन् भने तेस्रोमा बालकृष्ण खाँणले १८५१ मत ल्याएका छन्। त्यस्तै चौथोमा उदय शम्शेर राणाले १८०८ मत ल्याएका छन् भने पाँचौंमा रमेश लेखकले १७८२ मत ल्याएका छन्। हेर्नुस् कसले कति मत ल्याए:
३५९५ मत गन्दा यी हुन् सबैभन्दा धेरै मत ल्याउने दस उम्मेदवार,काठमाडौं: नेपाली कांग्रेस १४औं केन्द्रीय महाधिवेशनअन्तर्गत खुलातर्फ केन्द्रीय सदस्यको मतगणना जारी छ। ३५९५ मत गन्दा डा शशांक कोइरालाले २९४० मत ल्याए पहिलो नम्बर अग्रता लिएका छन्। त्यस्तै दोस्रो स्थानमा एनपी साउदले २२५९ मत ल्याएका छन् भने तेस्रोमा बालकृष्ण खाँणले २२०७ मत ल्याएका छन्। त्यस्तै चौथोमा उदय शम्शेर राणाले २१६७ मत ल्याएका छन् भने पाँचौंमा रामहरि खतिवडाले २१४७ मत ल्याएका छन्। त्यस्तै छैटौंमा रमेश लेखकले २१३१ मत ल्याएका छन् भने सातौंमा ज्ञानेन्द्र बहादु कार्कीले २१२७ मत ल्याएका छन्। त्यस्तै आठौंमा शंकर भण्डरीले २११२ मत ल्याएका छन् भने नवौंमा जिपछिरिङ लामाले २०३५ र दसौंमा अर्जुननरसिंह केसीले २०३० मत ल्याएका छन्।
बालुवाटारमा सर्वदलीय बैठक सुरु,काठमाडौं: प्रधानमन्त्री शेरबहादुर देउवाको आह्वानमा बालुवाटारमा सर्वदलीय बैठक सुरु भएको छ। सत्तागठबन्धनको बैठक सकिएलगत्तै सर्वदलीय बैठक सुरु भएको प्रधानमन्त्री सचिवालयले जनाएको छ। संसद अवरोध र एमसीसीलगायत विषयमा छलफल गर्न प्रधानमन्त्री देउवाले शनिबार सर्वदलीय बैठक बोलाएका थिए। बैठकमा प्रमुख प्रतिपक्षी दल नेकपा एमाले अनुपस्थित भए पनि संसदमा रहेका अन्य दलका नेताहरुले भने सहभागी भएको प्रधानमन्त्री सचिवालयले जनाएको छ।
नेपाली नक्कली रुपैयाँसहित दुई भारतीय पक्राउ,मलंगवा : सर्लाही सदरमुकाम मलंगवा नगरपालिका वडा नं ८ स्थित भन्सार नाकाबाट नेपाली नक्कली रुपैयाँसहित दुई भारतीय नागरिकलाई सशस्त्र प्रहरीले पक्राउ गरेको छ। पक्राउ पर्नेमा भारतको बिहार राज्य सीतामढी जिल्ला सोनवर्षा ग्रामपंचायत वडा नं १ बस्ने ४८ वर्षीय प्रमोदकुमार र सोही ग्रामपञ्चायत वडा नं ६ चिलराका ३७ वर्षीय आशीषकुमार रहेको सशस्त्र प्रहरीले जनाएको छ। उनीहरुको साथबाट प्रहरीले एक हजारका नोट एक सय ४७ ओटा र खुल्ला नक्कली १ सय ४७ रुपैयाँ र भारतीय ४७ हजार ५ सय ६० रुपैयाँ फेला परेको सशस्त्र प्रहरीले जनाएको छ। बि आर ३९ वाइ ४१३९ नम्बरको मोटरसाइकलमा नेपालबाट भारततर्फ जाँदै गरेको अवस्थामा उनीहरुलाई गोरखकाली भन्सार नाकाबाट पक्राउ गरिएको हो। गोप्य सूचनाको अधारमा सशस्त्र प्रहरी बल नेपाल नं १० गण कलिबासी र सुरक्षा बेश क्याम्प मलंगवाको संयुक्त टोलीले उनीहरुलाई पक्राउ गरेको प्रहरीले जनाएको छ। पक्राउ परेकालाई आवश्यक कारवाहीका लागि जिल्ला प्रहरी कार्यालय सर्लाहीको जिम्मा लगाइएको सशस्त्र प्रहरीले जनाएको छ।
नेपालमा थप १८१ जनामा कोरोना संक्रमण,काठमाडौं: नेपालमा थप १८१ जनामा कोरोना संक्रमण देखिएको छ। देशभरिक ९८७२ जनाको नमूना परीक्षण गर्दा पीसीआरबाट १३३ र एन्टिजेनबाट ४८ जनामा संक्रमण देखिएको स्वास्थ्य मन्त्रालयले जानकारी दिएको छ। त्यस्तै पछिल्लो २४ घन्टामा थप २८९ जना संक्रमित कोरोनामुक्त भएका छन् भने थप एक जना संक्रमितको मृत्यु भएको छ। नेपालमा हाल ५२७१ जना सक्रिय स्क्रमित रहेको मन्त्रालयले जनाएको छ।
भैरहवामा आज वर्षकै सर्वाधिक चिसो दिन,"भैरहवा : पश्चिम तराईमा चिसो ह्वात्तै बढेको छ । हुस्सुकुहिरो लागेसँगै चिसो बढेको हो । भैरहवास्थित गौतम बुद्ध विमानस्थलको जल तथा मौसम मापन केन्द्रका अनुसार भैरहवाको बिहानको न्यूनतम तापक्रम ७ दशमलव ४ डिग्री सेल्सियस मापन गरिएको छ । यो यस वर्षकै अहिलेसम्म सर्वाधिक न्यूनतम तापक्रम मापन गरिएको छ । त्यस्तै शनिबार भैरहवाको न्यूनतम तापक्रम ९ दशमलव ८ डिग्री सेल्सियस मापन गरिएको थियो । चिसो बढेसँगै सर्वसाधरणहरु सडक, चोकहरुमा आगोको सहारा लिन थालेका छन् । चिसोले जाडोयामका कपडाहरुको व्यापार समेत बढेको छ । यस्तै, आइतबार बिहान धनगढीको न्यूनतम तापक्रम ६ दशमलव ८ डिग्री सेल्सियस, नेपालगंजको ८ दशमलव शून्य, सिमराको ९ दशमलव शून्य, जनकपुरको ७ दशमलव ५ र विराटनगरको ९ दशमलव शून्य मापन गरिएको जल तथा मौसम विज्ञान विभागको मौसम पूर्वानुमान महाशाखाले जनाएको छ । देशभर चिसो बढ्ने क्रममा रहेकाले चिसोबाट जोगिन आवश्यक सुरक्षा र सतर्कता अपनाउन महाशाखाले अनुरोध गरेको छ ।"
यसरी पत्ता लगाइन्छ ओमिक्रोन भेरियन्ट,"काठमाडौं: नेपाल कोरोना भाइरसको नयाँ भेरियन्ट ओमिक्रोनको उच्च जोखिममा रहेको जनस्वास्थ्य विज्ञहरुले बताएका छन्। छिमेकी देश भारतमा ओमिक्रोनको नयाँ भेरियन्ट देखिने क्रम बढेसँगै त्यसको प्रभाव नेपालमा पनि पर्ने देखिएको छ। पूवमा भारतको सिक्किम, पश्चिम बंगाल, पश्चिममा भारतको उत्तराखण्ड राज्य र दक्षिणमा भारतको बिहार र उत्तर प्रदेशसँग नेपालको सीमाना जोडिएको छ। ती क्षेत्रबाट नेपालीहरु अहिले पनि निर्वाधरुपमा आवतजावत गरिरहेका छन्। केही दिनअघि नेपालबाट भारत जान लागेका १८ जनामा कोरोना संक्रमण देखिएपछि भारतले ती नेपालीलाई नेपाल फर्काइदिएको थियो। तर सरकार त्यस घटनाबारे अनविज्ञ छ। गत मंसिर २० मा कोरोनाको ओमिक्रोन भेरियन्ट नेपालमा देखिएको थियो। स्वास्थ्य तथा जनसंख्या मन्त्रालयका अनुसार ६६ वर्षीय विदेशी नागरिक र उनको सम्पर्कमा आएका ७१ वर्षीय व्यक्तिलाई ओमिक्रोन भेरियन्ट देखिएको हो। कोरोनाको नयाँ भेरिएन्ट देखिनु भनेको कोभिड१९ को भाइरसमा नयाँ उत्परिवर्तन हुनु हो। त्यहीँ नयाँ उत्परिवर्तित भेरिएन्टलाई ओमिक्रोन नाम दिइएको छ। यो भेरिएन्ट पहिलो पटक २४ नोभेम्बर २०२१ मा दक्षिण अफ्रिकामा पुष्टि भएको थियो। हालसम्म यो भेरिएन्ट विश्वका ८९ भन्दा धेरै देशहरुमा फैलिसकेको छ। विश्व स्वास्थ्य संगठनले गरेको प्रारम्भिक आँकलनअनुसार दक्षिण पूर्वी एसियामा ओमिक्रोनको उच्च जोखिम रहेको उल्लेख छ। स्वास्थ्य मन्त्रालयले कोरोनाको नयाँ भेरियन्टको जोखिम न्युनीकरण गर्न नेपालले अन्तर्राष्ट्रिय हवाई तथा स्थल नाकाहरूमा यात्रुहरूको आवतजावतलाई व्यवस्थित गर्न सबै यात्रुको नेगटिभ रिपोर्ट अनिवार्य गरेको जनाएको छ। त्यस्तै खोपको विवरण लिँदै आएको मन्त्रालयले बताएको छ। लक्षण तथा चिन्हहरूको जाँच गर्ने व्यवस्था गरेको तथा हवाई र स्थल नाकाहरू भइ प्रवेश गर्ने पूर्ण मात्रा खोप नलगाएका र शंकास्पद सबै यात्रुहरुको एन्टिजेन परीक्षण गर्ने गरिएको सरकारी अधिकारीहरु बताउँछन्। स्वास्थ्य मन्त्रालयका अनुसार एन्टिजेन परीक्षणमा पोजिटिभ फेला परेकाहरुको नमूना संकलन गरी पीसीआर गर्ने र संकास्पद नमूनाहरुको जीनसिक्वेन्सिङ गर्ने गरिएको छ। त्यस्तै पोजिटिभ भएका नमूनाहरुको थप परीक्षण गर्ने गरिएको छ। स्वास्थ्य मन्त्रालयका प्रवक्ता डा संगीता मीश्र कोरोनाको नयाँ भेरियन्ट आउन नदिन सतर्कता अपनाइएको बताइन्। उनले भनिन्, 'हामीले निगरानी गरिरहेका छौं। कोरोनाको नयाँ नयाँ भेरिएन्टहरु देखिरहेका छन्। कोरोनाविरुद्धको खोप अभियानलाई तिव्ररुपमा अघि बढाएका त छौं। तर खोपको कभरेज बढेन। उनले स्थानीय तह, प्रदेश सरकारसँग पनि भ्याक्सिनको कभरेज बढाउन समन्वय गरिरहेको बताए। 'विदेशबाट आउनेलाई अनिवार्य क्वारेन्टीनको व्यवस्था गरिएको छ। जीनसिक्वेन्सिङ पनि भइरहेको छ, उनले भनिन्। राष्ट्रिय जनस्वास्थ्य प्रयोगशालाका सूचना अधिकारी राजेशकुमार गुप्ताले ओमिक्रोनको नयाँ भेरियन्ट पहिचानका लागि जीनसिक्वेन्सिङ हुँदै आएको बताए। जीनसिक्वेन्सिङ भइरहेको छ। एसजीन नेगेटिभ आएका स्याम्पलहरुको मात्रै सिक्वेन्सिङ गर्ने हो। अहिले पनि जीनसिक्वेन्सिङ भइरहेको छ। जीनसिक्वेन्सिङको नतिजा आउन कम्तीमा एक हप्ता लाग्छ,' उनले भने। के हो ओमिक्रोन? कोरोना संक्रमण जोखिम बढ्दो क्रममा छ। कोरोनाका नयाँ नयाँ भेरियन्टहरु देखिन थालेका छन्। कोरोनाको भेरियन्टको नाम अल्फा, बेटालगायत राखिएको छ। कोरोनाको नयाँ भेरियन्ट हो या होइन भनेर पत्ता लगाउने प्रविधि जीनसिक्वेन्सिङ हो। माइक्रोवायोलोजिष्टका अनुसार भाइरसको जेनेटिक (आणुवांशिक) बनावटलाई डकोड गर्ने परीक्षण नै जीनसिक्वेन्सिङ हो। भाइरसमा भएको म्युटेनस (उत्परिवर्तन) पत्ता लगाउने विधिको नाम हो जीनसिक्वेन्सिङ। पीसीआर परीक्षणका क्रममा कोरोना भाइरसको जीन शरीरमा छ कि छैन भनेर जाँच गरिन्छ। सिक्वेन्सिङमा जीनको बनावटको अध्ययन गरिन्छ। कोभिड१९ को नयाँ भेरियन्ट ओमिक्रोन पत्ता लगाउन पीसीआर परीक्षणसँगै एस जीन परीक्षण पनि गरिन्छ। पीसीआर रिपोर्ट पोजेटिभ नमूनामा एस जीन फेला नपरे (एस जीन टार्गेट फेलर) उक्त नमूनालाई जीन सिक्वेन्सिङका लागि राष्ट्रिय जनस्वास्थ्य प्रयोगशाला टेकुमा पठाइन्छ। एस जीन फेला नपरेको नमूनामा ओमिक्रोन भेरियन्टको संक्रमण पुष्टि हुने सम्भावना बलियो हुने चिकित्सकहरु बताउँछन्। कुनै व्यक्तिमा कोरोना परीक्षण गर्दा कोभिड१९ को नतिजा पोजिटिभ आयो। कोभिड१९ परीक्षणमा पोजिटिभ आएकाहरुको एस जीन परीक्षण गर्नुपर्ने नयाँ रणनीतिअनुरुप परीक्षण गर्दा नमूनामा एस जीन फेला परेन (  )। तत्पश्चात्  फेला नपरेको नमूनाको राष्ट्रिय जनस्वास्थ्य प्रयोगशालामा जीनसीक्वेन्सिङ गरिन्छ। सरकारले नयाँ भेरियन्टको फैलावट र यसले पार्ने असर पत्ता लगाउन जिन सिक्वेन्सिङलाई तीव्रता दिएको जनाएको छ। जीनसिक्वेन्सिङबाट हालः सक्रिय रहेको भेरियन्ट कुन हो भनी पत्ता लाग्छ। मन्त्रालयले हिजोआज दैनिक गरिने पीसीआर परीक्षणमा पोजेटिभ रिपोर्ट आएको नमूनाको जीनसिक्वेन्सिङ गर्न थालेको छ। त्यस्तै पोजेटिभ रिपोर्ट आएको नमूनामा एसजीन परीक्षण गर्दा एसजीन फेला नपरेको नमूनाको पनि जीनसिक्वेन्सिङ गरिन्छ। एसजीन फेला नपरेको नमूनामा पनि ओमिक्रोन भेरियन्ट पुष्टिको सम्भावना भएकाले त्यस्तो नमूनाको जीनसिक्वेन्सिङ गरिएको स्वास्थ्य मन्त्रालय बताउँछ। 'जीन सिक्वेन्सिङ भइरहेको छ' डा संगिता मिश्र, प्रवक्ता, स्वास्थ्य तथा जनसंख्या मन्त्रालय जीनसिक्वेन्सिङ दैनिक गर्ने कुरा भएन। सायद कुनै पनि देशले गर्दैन। जीनसिक्वेन्सिङ ससपेक्टेड ट्रान्समिसन स्याम्पलको आवश्यकताअनुसार गर्ने हो। केही दिनअघि २ हजार टेस्ट गर्दा २ जनामा मात्रै ओमिक्रोन देखियो। सबै स्याम्पललाई जीनसिक्वेन्सिङ गर्न जरुरी छैन। पहिला हामीले कुनकुन स्याम्पललाई गर्नुपर्ने हुन्छ जीनसिक्वेन्सिङ कुनमा ससपेक्टेड छ। स्याम्पल नै कम आइरहेको छ। एसजीन नेगेटिभ स्याम्पललाई मात्रै जीनसिक्वेन्सिङ गर्ने भनिएको छ। एसजीन नेगेटिभ स्याम्पल आयो भने त गर्ने हो जीनसिक्वेन्सिङ। त्यही भएर आवश्यकताअनुसार केन्द्रीय प्रयोगशालाले आफ्नो क्षमता बढाएको छ। 'कोरोना पोजेटिभ र एसजीन नेगेटिभ देखिए जीनसिक्वेन्सिङ गर्छौं' राजेशकुमार गुप्ता, सूचना अधिकारी, राष्ट्रिय जनस्वास्थ्य प्रयोगशाला जीनसिक्वेन्सिङ भइरहेको छ। पहिलो फेजमा स्क्रिनिङ हुन्छ। कोरोना पोजेटिभ पनि आउनुपर्यो। एसजीन नेगेटिभ पनि आउनुपर्यो। बल्ल यो ओमिक्रोन हुनसक्छ भनेर त्यसको जीनसिक्वेन्सिङ गर्ने हो। सबै स्याम्पलको जीनसिक्वेन्सिङ गर्नु पर्दैन। पोजेटिभ अएका स्याम्पलहरु जम्मा गर्ने। त्यसपछि पीसीआरबाट एस जीन टेस्ट गर्नुपर्छ। एसजीन नेगेटिभ आएका स्याम्पलहरु एकदमै थोरै हुन्छन्। एसजीन नेगेटिभ आएका स्याम्पलहरुको मात्रै सिक्वेन्सिङ गर्ने हो। अहिले पनि जीनसिक्वेन्सिङ भइरहेको छ। जीन सिक्वेन्सिङको नतिजा आउन कम्तीमा एक हप्ता लाग्छ। कुनै दिन २५० जनाको कोरोना पोजेटिभ देखियो भने सिक्वेन्सिङ गर्नुपर्ने ५७ वटा हुन्छ। कोरोना पनि पोजेटिभ आयो र एसजीन पनि पोजेटिभ आयो भने ओमिक्रोन हुनै सक्दैन। त्यही भएर तिहीहरुको सिक्वेन्सिङ गर्नुपरेन। कोरोना पोजेटिभ र एसजीन नेगेटिभ देखिए त्यसको मात्रै सिक्वेन्सिङ गर्ने हो। 'क्राइटएरिया' भित्र परेका सबैको जीनसिक्वेन्सिङ गर्छौं। सिक्वेन्सिङ गरिसकेपछि अल्फा बेटा, गामा वा अरु कुनै नयाँ म्युट्रेसन हुन सक्छ। के हो एसजीन? जितेन्द्र श्रेष्ठ, माइक्रोबायोलोजिष्ट कोरोना भाइरसको परीक्षण गर्दा पीसीआर पद्यतिमार्फत् मुख्य गरी भाइरसको भित्री न्युक्लियोक्याप्सिड प्रोटिन कोड गर्ने एनजीन र बाहिर देखिने स्पाइक प्रोटिन कोड गर्न एसजीन हेरिन्छ। सुरुमा देखिएको ओरिजिनल कोरोना भाइरसको सोही एस र एनजीनमा भएको म्युटेसनले गर्दा नयाँ भेरिएन्टको उत्पति हुन्छ। अहिले आएको पछिल्लो ओमिक्रोन भन्ने भेरिएन्टमा कोरोना भाइरसको एसजीन (स्पाइक प्रोटिन)मा मात्र ३२ वटा म्युटेसन भएको हुँदा पुरानो भेरिएन्टको एसजीन पत्ता लगाउने पीसीआर प्राइमरले ओमिक्रोन भाइरसको एसजीन पत्ता लगाउन नसक्ने हुनाले तत्काल नेपालमा प्रयोग भइरहेको पुरानो पद्यतिको पीसीआरले ओमिक्रोन भाइरस हो भनि पत्ता लगाउन सक्दैन। तर अन्य एनजीनहरु देखिने तर, एसजीन नदेखिने जस्तो पीसीआर रिपोर्ट आयो भने ओमिक्रोन हो कि भन्ने शंकामात्र गर्न सकिन्छ। तर त्यसलाई प्रमाणित गर्नका लागि ओमिक्रोन भाइरसको एसजीन पत्ता लगाउने प्राइमरहरु नै प्रयोग गरी पीसीआर पद्यतिको विकास गर्नुपर्छ।"
"नेपाल भारतसँग पराजित, फाइनल पुग्ने सम्भावना न्युन",काठमाडौं: साफ यु१९ महिला फुटबल च्याम्पियनसिपमा नेपाल भारतसँग पराजित भएको छ। बंगलादेशका ढाकामा आइतबार भएको खेलमा नेपाललाई १० गोलले पराजित गर्दै भारत फाइनलमा प्रवेश गरेको छ। भारतको तर्फबाट गोल पी नावरेमले ६७औं मिनेटमा निर्णायक गोल गरेका थिए। पराजयसँगै फाइनलमा प्रवेश गर्ने नेपालको सम्भावनामाथि धक्का लागेको छ। अब नेपालले फाइनल प्रवेशका लागि बंगलादेश र श्रीलंकाबीच हुने खेलको नजिता पर्खनु पर्नेछ। बंगलादेशले श्रीलंकामाथि जित वा बराबरीकै नजिता निकाले नेपाल प्रतियोगिताबाट बाहिरिनेछ। बंगलादेशले पराजय भोगे नेपालको फाइनलमा प्रवेश गर्ने सम्भावना रहने छ।
"सर्वदलीय बैठक निष्कर्षविहीन, एमसीसीका विषयमा सत्ता गठबन्धका नेताबीच विवाद",काठमाडौं: प्रधानमन्त्रीले आह्वान गरेको सर्वदलीय बैठकमा एमसीसीको विषयलाई लिएर विवाद भएको छ। एमसीसीका विषयमा सत्ता गठबन्धका दलहरुबीचमै असहमति भएपछि आइतबारको सर्वदलीय बैठक निष्कर्षविहीन भएको हो। बैठकमा सरकारका प्रवक्ता ज्ञानेन्द्रवहादुर कार्कीले एमसीसी संसदबाट अघि बढाउनुपर्ने प्रस्ताव राखेका थिए। उनको प्रस्तावमा माओवादी केन्द्र र नेकपा एसकाका नेताहरुले विरोध जनाएका थिए। यसअघि बसेको सत्तारुढ पाँच दलको बैठकले पनि गठबन्धनका दलबीच सहमति भएपछि मात्रै एमसीसी संसदमा पेस गर्ने समझदारी गरेको थियो। यसैबीच सर्वदली बैठकले नेकपा एमालेलाई सम्वादमा आउनु आह्वान गरेको छ। बैठकले संसद अवरोध नगरी निकासको वातावरण सिर्जना गर्न एमालेलाई आग्रह गरेको हो। आजको बैठकमा एमालेले सहभागिता जनाएको थिएन।
भारतमा १२ घन्टाको अवधिमा दुई नेताको हत्या,"केरला : भारतको केरलामा १२ घन्टाको अवधिमा दुई नेताको हत्या भएको छ। अलप्पुझामा आइतबार भारतीय जनता पार्टी (भाजपा) नेता रंजीत श्रीनिवासको हत्या भएको हो। उनी भाजपा ओबीसी मोर्चाका सचिव हुन्। आइतबार बिहान घरमा अज्ञात व्यक्ति प्रवेश गरी उनको हत्या गरेको भारतीय मिडियाले जनाएका छन्। यसअघि शनिबार राती सोशल डेमोक्रेटिक पार्टी अफ इन्डिया (एसडीपीआइ) का नेता केएस शानको हत्या भएको थियो। घटनामा घाइते भएका शानलाई स्थानीय अस्पतालमा भर्ना गरिएको थियो। उपचारका क्रममा उनको मृत्यु भएको हो। मोटरसाइकलमा घर जाँदै गरेका शानमाथि अज्ञात समूहले आक्रमण गरेको थियो। एसडीपीआइ नेताको हत्यापछि, पार्टी अध्यक्ष एमके फैजीले यस मामिलामा राष्ट्रिय स्वयंसेवक संघ (आरएसएस) संलग्न भएको आरोप लगाएका छन्। दुई नेताको हत्यालगत्तै अलाप्पुझा जिल्लामा फौजदारी कानुनको खण्ड १४४ अन्तर्गत सोमबारसम्म निषेधाज्ञा लागू गरिएको छ । केरलका मुख्यमन्त्री पिनराई विजयनले हत्याको निन्दा गर्दै संलग्नलाई कडा कारबाही गरिने बताएका छन्।"
"सत्तारुढ गठबन्धनको बैठक सुरु, सर्वदलीय बैठकको एजेण्डामाथि छलफल हुँदै","काठमाडौं: प्रधानमन्त्री निवास बालुवाटारमा सत्तारुढ गठबन्धनको बैठक सुरु भएको छ। प्रधानमन्त्री शेरबहादुर देउवाले आह्वान गरेको सर्वदलीय बैठक बस्नुअघि सत्तारुढ गठबन्धनको बैठक बसेको हो। बैठकमा प्रधानमन्त्री देउवासहित नेकपा माओवादी केन्द्रका अध्यक्ष पुष्पकमल दाहाल प्रचण्ड, जसपाका अध्यक्ष उपेन्द्र यादव सहभागी छन्। नेकपा एकीकृत समाजवादीका अध्यक्ष माधव कुमार नेपाल बालुवाटार पुगे पनि उनी बैठक नबस्दै बाहिरिएको बताइएको छ। आज ४ बजे बस्ने भनिएको सर्वदलीय बैठकका एजेण्डामाथि बैठकमा छलफल हुने बताइएको छ।"
उधौलीमा आयो साकेला नाच्दा,"काठमाडौं : उधौली पर्व सुरु भएकै दिन आइतबार साकेला नाच्दा गीत सार्वजनिक भएको छ। यसको शब्द गीतकार सचित राईले लेखेका हुन्। उक्त गीतमा संगीतकार थिरज राईले संगीत भरेका छन्। गायक राजेशपायल राई र मेलिना राईले स्वर दिएका छन्। यो गीतको भिडियोमा कलाकार दयाहाङ राई, विल्सनविक्रम राई, समृद्धि राई, एलिसा राई, उमेश राई, श्याम राई, अनुसा राई, एलिस राई, सीता राई र विशाल राईले अभिनय गरेका छन्। यसको निर्देशन विल्सनविक्रमले गरेका हुन्। यसमा कोरियाग्राफर कमल राईको कोरियोग्राफी छ। यो भिडियो युट्युबमा तक्मेबुढा डटकममा हेर्न सकिन्छ।"
एमालेलाई सम्वादमा आउन सर्वदलीय बैठकको आह्वान,"काठमाडौं: प्रधानमन्त्री शेरबहादुर देउवाले आह्वान गरेको सर्वदलीय बैठकले संसद् नियमित गर्न दिन प्रमुख प्रतिपक्षी दल नेकपा (एमाले)लाई आह्वान गरेको छ। प्रधानमन्त्री निवास बालुवाटारमा साँझ बसेको बैठकका निर्णयबारे जानकारी दिँदै नेपाल सरकारका प्रवक्ता सञ्चार तथा सूचना प्रविधिमन्त्री ज्ञानेन्द्रबहादुर कार्कीले संसद् निरन्तर अवरुद्ध हुँदा नियमित कामका साथै जनअपेक्षासमेत प्रभावित भएकाले जननिर्वाचित संस्थालाई लामो बन्धक बनाउनु उचित नहुने सर्वदलीय निष्कर्ष रहेको जानकारी दिए। यद्यपि उक्त बैठकमा प्रमुख प्रतिपक्षी दल नेकपा एमाले भने सहभागी थिएन। 'निरन्तर संसद् गतिरोधका कारण केही महत्वपूर्ण विधेयक र प्रस्तावसमेत अल्झिएका छन्, संसदीय लोकतन्त्रलाई जीवन्त राख्न प्रतिपक्षको भूमिका महत्वपूर्ण हुन्छ,' बैठकपछि सञ्चारकर्मीमाझ प्रवक्ता कार्कीले भने, 'सशक्त प्रतिपक्ष हुनुको अर्थ संसद् नै चल्न नदिनु भन्ने होइन, विरोध र असहमति प्रकट गर्ने मूल थलो संसद् भए पनि सिङ्गो संसद्लाई यसरी बन्धक बनाउँदा लोकतन्त्र र संसदीय अभ्याससमेत कमजोर हुन जाने खतरा हुन्छ।' उनले प्रतिपक्षले उठाएका विषयमा संवाद गर्न र उपयुक्त सहमति खोज्न सरकार तयार रहेको पनि बताए। अमेरिकाको मिलेनियम च्यालेन्ज कर्पोरेशन (एमससिसी) सम्झौताका विषयमा पत्रकारले सोधेको जिज्ञासामा सरकारका प्रवक्ता कार्कीले सर्वदलीय बैठकमा कसरी अघि बढाएर लैजाने भन्ने विषयमा दलबाट फरक फरक धारणा आएको जानकारी दिए। उनले त्यस विषयमा फेरि छलफल गरेर निष्कर्षमा पुग्ने पनि बताए। प्रधानमन्त्रीले आमन्त्रण गरेको बैठकमा प्रमुख प्रतिपक्ष सहभागी हुनुपर्नेमा त्यो हुन नसक्नु विडम्बना भएको उनको धारणा थियो।"
अवालले जिते अन्नपूर्णको मोटरसाइकल,"काठमाडौं : अन्नपूर्ण पोस्ट् राष्ट्रिय दैनिकको समाचार नै काफी छ मासिक ग्राहक योजनाअन्तर्गत असोज महिनाको विजेताले एक थान मोटरसाइकल जितेका छन्। चागुनारायण रोड भक्तपुरका महाकाली सेरामी उद्योगका कर्णबहादुर अवालले सुजुकी कम्पनीको सुजुकी इन्टुर्डर जितेका अन्नपूर्ण मिडिया नेटवर्ककी ब्रण्ड मेनेजर पृथा पौडेलले जानकारी दिइन्। समाचार नै काफी छ भन्ने मासिक ग्राहक योजना अन्तरगत उनले लक्की ड्रमार्फत ३ लाख २९ हजार बढीको मोटरसाइकल जितेका हुन्। साउन, भदौ, र असोज गरी तीन महिनासम्म समाचार नै काफी छ भन्ने मासिक ग्राहक योजना लागू गरिएको थियो। पहिलो विजेता रवि प्रजापति र दास्रो विजेता कुमार अधिकारी भएका थिए। तीन महिने अभियान प्रभावकारी भएको म्यानेजर पौडेलले बताइन्।"
'गठबन्धन आगामी निर्वाचनमा हुँदैन',"पोखरा : नेपाली कांग्रेसका नवनिर्वाचित सहमहामन्त्री जीवन परियारले सबै दलको सहमतिमा एमसिसी पास हुने दाबी गरेका छन्। नेपाल प्रेस युनियन कास्कीले पोखरामा आइतबार आयोजना गरेको पत्रकार सम्मेलनमा बोल्दै उनले गठबन्धन दलसँग मात्र नभइ एमालेकै सहमतिमा एमसिसि छिट्टै पास हुने बताए। सहमहामन्त्री पदमा निर्वाचित भएपछि पहिलोपटक गृहजिल्ला कास्की आएका नेता परियारले अनुदानमा आएको सहयोगलाई सबै दलको सहमतिमा नेपालले स्वीकार्ने बताए। उनले भने, एमसिसी देउवा सरकारले मात्र नभइ यसअघिका सरकारले पनि सहमती जनाएका कारण पास हुनेछ। केही असहमतिका बुँदाहरु भए त्यसमा सहमती खोजेर पास हुने उनको भनाइ थियो। सहमहामन्त्री परियारले सत्ता समीकरणका लागि बनेको कांग्रेससहितको गठबन्धन आगामी चुनावमा नजाने ठोकुवा गरे। उनले भने, विगतमा एमाले र माओवादी झै मिलेर कांग्रेस निर्वाचनमा जान सक्दैन। एकदुई ठाउँमा केही नेताका लागि सहकार्य हुन सक्छ तर अहिलेजस्तो गठबन्धन निर्वाचनमा हुँदैन। पार्टी एक ढिक्का बनाउने जिम्मा कांग्रेस सभापतिको भएको हुँदा विगतमा जस्तो साठी चालिसको भागवण्डा अब नहुने उनले बताए। पार्टी एक बनाउन सभापतिले गुटको राजनीति छोडेर सबै कार्यकर्तालाई समेटेर अगाडि बढ्नेमा आफू आशावादी रहेको बताए। नेपाली कांग्रेस कास्कीका सभापति किशोरदत्त बरालले नवनिर्वाचित सहमहामन्त्री परियारलाई बधाई दिँदै गुटको राजनीति त्यागेर पार्टी एक ढिक्का बनाउन सुझाव दिए।"
चीनले बनायो संसारको तेस्रो ठूलो वायु सेना,"बेइजिङः चीनले संसारकै तेस्रो ठूलो वायु सैन्य बल तयार गरेको छ। चीनको पिपुल्स लिवरेसन आर्मी एयर फोर्स (पीएलएएएफ) र पिपुल्स लिवरेसन आर्मी नेभी (पीएलएएन)ले संसारकै तेस्रो ठूलो वायु सैन्य बल तयार गरेको हो। दक्षिण चीन सागरमा अमेरिकी सेनाको बढ्दो उपस्थितिलाई मध्यनजर राख्दै आफूले सो तयारी गरेको चीनको दाबी छ। अमेरिकी रक्षा विभागद्वारा नोभेम्बरमा जारी वार्षिक प्रतिवेदनले चीनले दक्षिण एसियाकै ठूलो र संसारको तेस्रो ठूलो वायु रक्षा बल तयार गरेको जानकारी दिएको हो। विभागका अनुसार ड्रोन र ट्रेनर विमानबाहेक पीएलएएएफ र पीएलएएनसँग हालः हाराहारी २८ सय सैन्य विमान छन्। जसमध्ये २२ सय ५० लडाकु विमान हुन् भने ६ सय विमान फोर्थ जेनेरेसन जेट विमान हुन्। लामो दूरीसम्म वायु शक्ति ओगट्न, आक्रामक र रक्षात्मक कार्यको लागि चीनले वायु क्षमता तयार गरेको विभागको रिपोर्टमा उल्लेख छ। हालसम्म संसारमा सबैभन्दा ठूलो वायु सेना बल अमेरिकासँग छ भने दोस्रो ठूलो वायु सेना बल रुससँग छ। इराकको सुरक्षित क्षेत्रमा दुईवटा रकेट प्रहार बग्दादः इराकको राजधानी बग्दादस्थित सुरक्षित क्षेत्रमा दुईवटा रकेट प्रहार भएका छन्। बग्दादस्थित अमेरिकी दूतावासलाई लक्षित गर्दै सो क्षेत्रमा आइतबार बिहानै दुई वटा रकेट प्रहार भएका हुन्। स्थानीय मिडियाकाअनुसार अमेरिकी दूतावाससहित इराकका अधिकांश सरकारी कार्यालय भएको ग्रिन जोन क्षेत्रमा आइतबार बिहानै दुई वटा रकेट प्रहार भएका हुन्। जसमध्ये एउटा रकेटलाई सी र्याम डिफेन्स प्रणालीमार्फत् नष्ट गरिएको छ भने दोस्रो रकेट नजिकैको क्षेत्रमा खस्दा दुईवटा कारमा क्षति पुगेको छ। यद्यपि सो रकेट प्रहारबाट अन्य क्षति भने नभएको बताइएको छ। रकेट प्रहार किन र कसले गरेको भन्नेबारे अनुसन्धान भइरहेको बताइएको छ। भारतमा कुकुरसँगको बदलामा बाँदरले लियो २५० कुकुरको ज्यान महाराष्ट्रः भारतको महाराष्ट्र राज्यस्थित बीड जिल्लामा बाँदरको एक समूहले कुकुरसँग बदला लिएको छ। स्थानीयका अनुसार कुकुरले आफ्नो बच्चालाई मारेको भन्दै बाँदरको समूहले बदला लिएको हो। बदलामा बाँदरले २५० कुकुरको ज्यान लिएको भारतीय मिडियामा खबर छ। बाँदरले लिएको बदला देखेर आफूहरु हैरान बनेको स्थानीयले बताएका छन्। स्थानीयका अनुसार केही हप्ताअघि केही कुकुरले बाँदरको बच्चालाई लखेटी लखेटी मारेका थिए। कुकुरले आफ्नो बच्चा मारेको बदला लिन बाँदरहरुको एक समूह बन्यो र सो समूहले आफ्नो क्षेत्रभित्र रहेका करिब २५० कुकुरको ज्यान लिएको हो। हालः गाउँमा कुनै पनि कुकुर बाँकी नरहेको स्थानीयले बताएका छन्। बाँदरले कुकुर मारेको भिडियो सामाजिक सञ्जालमा भाइरलसमेत बनेको छ। मलेसियामा भीषण बाढी, २१ हजार बढी विस्थापित क्वालालम्पुरः मलेसियामा भीषण बाढीपछि २१ हजारभन्दा बढी मानिस विस्थापित भएका छन्। शनिबार मुसलधारे वर्षापछि आएको बाढीका कारण २१ हजारभन्दा बढी मानिस विस्थापित भएका हुन्। स्थानीय मिडिया बेर्नमामा आइतबार प्रकाशित समाचारअनुसार मलेसियाका सातवटा राज्य बाढीले प्रभावित बनेका छन्। सातवटा राज्यमध्ये पेरक राज्य सबैभन्दा बढी प्रभावित बनेको छ। बाढीपछि उद्धार गरिएका सबैलाई राहत केन्द्रहरुमा पुर्याइएको छ। मलेसियामा शुक्रबार बिहानैदेखि भारी वर्षा भएको थियो। शनिबार परेको वर्षापछि भीषण बाढी आएको थियो। बाढीका कारण दर्जनौ सडक र भवनहरुमा क्षती पुगेको छ। बाढीपछि उद्धार र राहत वितरणको लागि ६६ हजारभन्दा बढी प्रहरी र सेनालाई प्रभावित क्षेत्रमा खटाइएको त्यहाँको सरकारले बताएको छ। अष्ट्रेलियामा विमान दुर्घटनामा ४ जनाको मृत्यु मोरेटनः अष्ट्रेलियाको पूर्वी कोस्टमा विमान दुर्घटना हुँदा चार यात्रुको मृत्यु भएको छ। पूर्वी कोस्टस्थित मोरेटन बेस्थित आइतबार विमान दुर्घटना हुँदा बालबालिकासहित चारको मृत्यु भएको थियो। रकवेल इन्टरनेसनल नामक सो विमान आइतबार विहान पानीमा खसेको थियो। ६९ वर्षीय पाइलटले तीन यात्रुसहित विमान चलाएका थिए। विमानमा सवार यात्रु घुम्न निस्केका थिए। सोही क्रममा विमान दुर्घटनामा परी विमान चालकसहित अन्य तीनको मृत्यु भएको प्रहरीले जनाएको छ। मृतक सबैको पहिचान हुन नसकेको र विमान दुर्घटनाबारे अनुसन्धान जारी रहेको प्रहरीले जनाएको छ। बेलायतले युक्रेनलाई सेना नपठाउने लण्डनः बेलायत र बेलायत सहयोगीहरुले रुसविरुद्ध युक्रनेमा सेना नपठाउने भएका छन्। रुसले युक्रेनमाथि आक्रमण गरेमा ती निकायहरुले युक्रेनमा सेना नपठाउने भएका हुन्। बेलायती रक्षा सचिव वेन वालेसले विज्ञप्ति जारी गर्दै सो जानकारी दिएका हुन्। बिहीबार युक्रेनका रक्षामन्त्री ओलेस्की युरियोभ्यच रेज्नीकोभ र रक्षा सचिव वालेसल संयुक्त विज्ञप्ति जारी गर्दै रुसले आक्रमण गरेमा बेलायतले सहयोग स्वरुप युक्रेनमा सेना पठाउने बताएका थिए। तर सो सम्झौतापछि वालेसले स्थानीय मिडियासँग बोल्दै बेलायत र आफ्ना सहयोगीहरुले युक्रेनमा सेना नपठाउने बताएका हुन्। युक्रेन नाटोको सदस्य मुलुक होइन। त्यसैले बेलायत र सहयोगीहरुले रुसविरुद्ध युक्रेनमा सेना पठाउने सम्भावना नै छैन, वालेसले भनेका छन्। रुसले युक्रेनको सीमा नजिकै ठूलो संख्यामा सेना तैनाथ गरेको र रुसी सेनाले युक्रेनमाथि जुनसुकै समयमा आक्रमण गर्न सक्ने युक्रेनको भनाइ छ। रुसले फेसबुकलाई तिरायो २ लाख डलर बढी जरिवाना मस्कोः फेसबुकले रुसलाई २ लाख ३० हजार अमेरिकी डलर जरिवाना तिरेको छ। रुसले अवैध ठानेको सामग्री हटाउन असफल बनेको भन्दै फेसबुकले सो रकम जरिवाना स्वरुप तिर्नुपरेको हो। इन्टरफ्याक्स न्युजमा आइतबार प्रकाशित समाचारअनुसार रुस सरकारले अवैध ठहराएका अवैध सामग्री हटाउन नसकेको भन्दै फेसबुकले सो रकम जरिवाना तिर्नुपरेको हो। यद्यपि, फेसबुकले भने सो सामग्रीप्रति कुनै प्रतिक्रिया नजनाएको बताइएको छ। फेसबुकको मेटा भर्सन, गुगल र ट्वीटरले समेत अदालतमा फेसबुकको जस्तै मुद्दा सामना गरिरहेका छन्। प्रदर्शनकारीविरुद्ध सुडानमा सुरक्षाकर्मी तैनाथ खार्तुमः सुडानको राजधानी खार्तुममा ठूलो संख्यामा सुरक्षाकर्मी तैनाथ गरिएको छ। सैन्य शासनको विरोधमा प्रदर्शनीमा उत्रिएका नागरिकविरुद्ध सुडान सेनाले आइतबार ठूलो संख्यामा सुरक्षाकर्मी तैनाथ गरेको हो। सुरक्षाकर्मीहरुले आइतबार राजधानी खार्तुमका सडक र पुलहरु अवरुद्ध गरेको अन्तर्राष्ट्रिय मिडियामा खबर छ। सुडान सेनाले अक्टोबर २५ मा सैन्य 'कू' लागू गरेको थियो। त्यसयता त्यहाँका जनताले सैन्य शासनको विरोध गर्दै आएका छन्। देशमा नयाँ सरकार नबनेसम्म आफूले सत्ता नछोड्ने सुडान सेनाले बताएको छ। असल सरकार बनेलगत्तै सेनाले देशको राजनीतिमा कहिल्यै पनि हस्तक्षेप नगर्नेसमेत सेनाले जनाएको छ। नेदल्याण्डमा पुनः लकडाउन आम्स्डमः नेदरल्याण्ड सरकारले पुनः लकडाउनको घोषणा गरेको छ। कोभिड१९ को नयाँ भेरियन्ट ओमिक्रोन फैलिएपछि सरकारले आइतबारदेखि लागू हुनेगरी राष्ट्रव्यापी लकडाउनको घोषणा गरेको हो। नेदरल्याण्डका प्रधानमन्त्री मार्क रुटेले पत्रकार सम्मेलनमार्फत् सो जानकारी दिएका हुन्। नजिकिदै गरेको क्रिसमसमा ओमिक्रोन भेरियन्ट संक्रमण झन धेरै फैलनसक्ने भन्दै सर्तकता स्वरुप लकडाउनको निर्णय गरेको उनले बताएका छन्। डेनमार्क, आयरल्याण्ड, स्विजरल्याण्ड, फ्रान्स र इटालीलगायत मुलुकले कोभिड मापदण्डमा कडाई गरेका छन् भने अन्य युरोपेली मुलुकले समेत लकडाउनको तयारी गरिरहेको अन्तर्राष्ट्रिय मिडियामा खबर छ। यता जर्मन सरकारले बेलायतबाट जर्मन प्रवेश गर्ने सबै यात्रुहरुको लागि सोमबारदेखि क्वारेन्टीनको नियम अनिवार्य बनाएको छ। विभिन्न युरोपेली मुलुकमा ओमिक्रोन भेरियन्ट तीव्ररुपमा फैलिरहेको बताइएको छ।"
आफैले पढेको विद्यालयबाट स्वास्थ्य मन्त्रीले गरे खोप शुभारम्भ,"हेटौडाः स्वास्थ्य तथा जनसंख्यामन्त्री विरोध खतिवडाले विद्यालयमै खोप केन्द्र राखेर विद्यार्थीलाई कोरोनाविरुद्धको खोप कार्यक्रमको शुभारम्भ गरेका छन् । सरकारले आजबाट ७ वटै प्रदेशका ५७ वटा जिल्लामा १२ देखि १७ वर्ष उमेर समूहका बालबालिकालाई कोभिडविरुद्धका मोर्डना खोप दिन सुरु गरेको हो । सोही क्रममा गृह जिल्ला मकवानपुरको हेटौंडा उपमहानगर पालिकास्थित भुटनदेवी माध्यमिक विद्यालयको खोपकेन्द्रबाट मन्त्री खतिवडा आफै सहभागी भएर विद्यार्थीई खोप लगाउने कार्यक्रमको औपचारिक शुभारम्भ गरेका हुन् । मन्त्री खतिवडा अध्ययन गरेको विद्यालय हो यो। अभियानको शुभारम्भ गर्दै स्वास्थ्य तथा जनसंख्यामन्त्री खतिवडाले खोप अभिानबाट कोही पनि नेपाली बञ्चित हुनु नपर्ने भन्दै सबैलाई सक्रिय भएर खोप लगाउन आग्रह गरे। हरेक जिल्लमा स्थानीय तहमा मेयर, उपमेयर, प्रमुख प्रशासकीय अधिकृत र विभिन्न दलका नेताले अभियानको सुरुआत गरेका छन् । कार्यक्रममा मन्त्री खतिवडाले सबै बालबालिकालाई खोप नलगाएसम्म निरन्तर रूपमा यो अभियान जारी रहने बताए । ३ वटा प्रदेशका ८ वटा जिल्लामा भने पुस १३ देखि २२ सम्म फाइजर खोप अभियान चलाइने भएको छ । ती ८ जिल्लामा वागमती प्रदेशका काठमाडौं, भक्तपुर, ललितपुर, काभ्रे, सिन्धुली र चितवन गरी ६ जिल्ला तथा सुदूरपश्चिमको डँडेलधुरा र कर्णाली प्रदेशको सुर्खेत रहेको छ । मन्त्रालयले १३ देखि २२ गतेसम्म पहिलो मात्रा र माघ ४ देखि १३ गतेसम्म दोस्रो मात्रा खोप लगाउने गरी कार्यतालिका सार्वजनिक गरेको छ । विद्यालयलाई खोप केन्द्र बनाउने सन्दर्भमा भने जिल्ला स्तरीय प्रमुख जिल्ला अधिकारी र स्थानीय सरकार प्रमुख रहेको समितिले निर्धारण गरेको छ । धेरै विद्यार्थी भएको विद्यालयमा सोही विद्यालयमा र कम विद्यार्थी भए दुई तीनवटा विद्यालयको मिलाएर कुनै एउटा विद्यालयमा खोप लगाइने तय भएको हो । जिल्लास्थित जनस्वास्थ्य कार्यालयको समन्वयमा स्थानीय तहले विद्यालयका अभियान सुरु भएको हो । पहाडि र दुर्गम जिल्लामा सय विद्याथी भएपछि खोप केन्द्र मानिएको छ भने तराई र सहरी ठाउँमा दुई सय विद्यार्थीलाई एक खोप केन्द्र मानिएको छ ।"
एमाले सर्वदलीय बैठकमा जाँदैन : सचेतक भट्टराई,"काठमाडौं : प्रधानमन्त्री शेरबहादुर देउवाले संसदमा जारी गतिरोध अन्त्य र एमसीसीबारे रणनीति बनाउन आव्हान गरेको सर्वदलीय बैठकमा नेकपा एमाले सहभागी नहुने भएको छ । एमाले सचेतक विशाल भट्टराईले सर्वदलीय बैठकमा सहभागी हुनेबारे केही निर्णय नभएको बताए। भट्टराईले अन्नपूर्णसँग भने, 'नेकपा एमाले सर्वदलीय बैठकमा सहभागी हुँदैन । जारी गतिरोध अन्त्यका लागि प्रधानमन्त्री देउवाले सर्वदलीय बैठक आव्हान गरेका हुन् । गत साता प्रधानमन्त्री देउवा र माओवादी केन्द्रका अध्यक्ष पुष्पकमल दाहाल 'प्रचण्ड' सँगको भेटपछि सर्वदलीय बैठक बोलाउने सहमति भएको थियो । सभामुखको भूमिका र सर्वदलीय बैठकमा नेकपा एकीकृत समाजवादी (एस) को सहभागिताको विषयमा आपत्ती जनाउँदै एमालले सर्वदलीय बैठक बहिष्कार गर्दै आएको छ। सर्वदलीय बैठक आइतबार अपरान्ह ४ बजे प्रधानमन्त्री निवास बालुवाटारमा बस्दैछ। एमालेले विगत लामो समयदेखि संसद अवरुद्द गर्दै आएको छ । सर्वदलीय बैठकमा एमालेले निरन्तर गरेको संसद अवरुद्द र एमसीसीबारे बैठकको मुख्य एजेण्डा छन् । एमाले बैठकमा सहभागी नहुने भएपछि सर्वदलीय बैठक औपचारिकतामा मात्र सिमित हुने देखिएको छ । एमसीसीबारे राजनीतिक दलहरु विभाजित हुँदा संसदमा टेबल हुन सकेको छैन । एमसीसी मुख्यालयले एमसीसी अनुमोदन गर्न नेपाल सरकारले प्रतिवद्धता जनाइसकेको भन्दै पर्खेर बसेको छ । संसदमा जारी अवरोध हटाउन र एमसीसीका विषयमा थप निर्णय गर्न बैठक डाकिएको प्रधानमन्त्री सचिवालयले जनाएको छ। सर्वदलीय बैठकअघि दिउँसो ३ बजे सत्ता गठबन्धनको बैठक बस्दैछ।"
यसरी मनाइयो बसन्तपुरमा ज्यापु दिवस (फोटोफिचर),"काठमाडौं : आज यमोरी पुन्ही अर्थात् १८ औं ज्यापु दिवस । नेवारी संस्कृति संरक्षणका लागि आज राजधानीको वसन्तपुरमा र्याली निकालिएको छ । हाकु पटासीमा सझिएका महिलाहरु विभिन्न परम्परागत बाजा बजाउँदै सहरका विभिन्न गल्ली परिक्रमा गरेका छन्। र्यालीमा काठमाडौं महानगरपालिका प्रमुख विद्यासुन्दर शाक्य पनि सहभागी भए। हिन्दु धर्मावलम्वीले धान्यपूर्णिमा, किराँत समुदायले उधौली तथा नेवार समुदायले योमरी पूर्णिमा र ज्यापु दिवस मनाउन व्यस्त छन् । काठमाडौं उपत्यकालगायत देशका विभिन्न स्थानमा बसोबास गर्ने नेवार समुदायले बुधबार धुमधामका साथ यःमरी पुन्ही पर्व मनाइरहेका छन्। चामलको पिठोको रोटीभित्र चाकु राखेर बनाइएको विशेष प्रकारको रोटीलाई नेवारी भाषमा यःमरी भनिन्छ। सोही रोटी बनाएर खाने पर्व भएकाले यस दिनलाई नेवार समुदायले यःमरी पुन्हीको रूपमा मनाउने गरिएको हो। ज्यापु समुदायले यो दिनलाई ज्यापु दिवसको रूपमा समेत मनाउँदै आएका छन्। आज सोही पर्वको अवसरमा सरकारले सार्वजनिक विदा समेत दिएको छ।"
बेनीजोमसोमकोरला सडकमा पुल निर्माणमा ढिलाइ किन ?,"जोमसोम : बेनीजोमसोमजोमसोमकोरला सडकमा निर्माणाधिन १२ वटा मोटरेबल पुलको ठेक्का सम्झौताको खरिद ऐनअनुसार थपिएको समयसीमा आगामी चैतमा सकिदैछ। २०७३ सालमा ठेक्का सुरु भएको हो। पुल र सडक निर्माणमा भएको ढिलासुस्तीले अन्तरदेशीय व्यापारिक महत्वको कोरला नाका सञ्चालनको तयारी प्रभावित बनेको छ । स्थानीयबासी र पर्यटकलाई आवतजावतमा समस्याका साथै सास्ती भएको छ । निर्माण कम्पनीको ढिलासुस्तीका कारण सडक र पुल निर्माण प्रभाबित भएको मुस्ताङको घरपझोङ गाउँपालिकाका अध्यक्ष आशबहादुर थकालीले बताए । कुनै पनि मोटरेबल पुल निर्धारित समयमा निर्माण हुन सकेका छैनन, 'उनले भने, स्थानीयबासी र मुस्ताङ आउने पर्यटकलाई खोलामा पुल नहुँदा सास्ती भएको छ । पर्याप्त मजदुर र उपकरण परिचालन गर्न तथा निर्माण सामग्री जुटाउन नसकेका निर्माण व्यवसायीले कोरोना महामारी र मौसमलाई देखाएर जिम्मेवारीबाट पन्छिनु दु:खद भएको उनको गुनासो छ । सन्तोषजनक छैन प्रगति मुस्ताङको कैकुखोलामा गणपति निर्माण कम्पनीले तीन करोड २५ लाख रुपैयामा ठेक्का लिएको २० मिटर लामो पुलको २५ प्रतिशत भौतिक प्रगति छ । एकातर्फको फाउण्डेशन निर्माण सकिएको पुलको अर्कोतर्फको फाउण्डेशन बनाउन थालिएको छ । कालिका गजुरमुखीले सात करोड ४४ लाख रुपैयाँमा ठेक्का पाएको ८० मिटर लामो छाक्ताङ खोलाको पुल निर्माणको प्रगति ६० प्रतिशत छ । गणपती निर्माण कम्पनीले तीन करोड २९ लाख रुपैयाँमा ठेक्का पाएको लार्जुङ खोलाको २० मिटर लामो पुलको ५५ प्रतिशत प्रगति छ । हिमदुङ एण्ड थोकर इमोटल कन्ट्रक्सनले २१ करोड ६० लाख रुपैयाँमा ठेक्का लिएको १२० मिटर लामो मार्फाखोला र ९० मिटर लामो छुसाङ खोलाको पुल ६० प्रतिशत निर्माण सकिएको छ । गल्वा रफिना जेभीले दुई करोड ८८ लाख रुपैयाँमा ठेक्का लिएको कागबेनीखोलाको २५ मिटर लामो पुल ९० प्रतिशत निर्माण सकिएको छ । हिमदुङ एण्ड थोकर इमोटल जेभीले आठ करोड ८७ लाख रुपैयाँमा ठेक्का लिएको घमीखोला पुलको ४० प्रतिशत, काष्ठमाण्डप कन्ट्रक्सनले १० करोड आठ लाख रुपैयाँमा ठेक्का लिएको चराङखोला पुलको ६० प्रतिशत प्रगति छ । मुक्तिनाथअमित जेभीले चार करोड ६८ लाख रुपैयाँमा ठेक्का लिएको २० मिटर लामो लोमान्थाङखोलाको ३० प्रतिशत, छ करोड ३० लाख रुपैयाँमा सम्झौता भएको किम्लीङखोला पुलको ४० प्रतिशत, छ करोड ३५ लाख रुपैयाँमा ठेक्का लिएको ५० मिटर लामो नामदोक खोला पुलको ४० प्रतिशत र छ करोड ४५ लाख रुपैयाँमा सम्झौता भएको ४० मिटर लामो भर्मा खोला पुलको ४० प्रतिशत भौतिक प्रगति भएको छ । म्याग्दीको बेगखोलामा पुल महाशाखाले ७० मिटर लामो मोटरेबल पुल बनाउन ठेक्का प्रक्रिया शुरु गरेको छ । बोक्सीखोला, सुनखोला र थापाखोलामा मोटरेबल पुल बनाउन प्रस्ताव गरिएको बेनीजोमसोमकोरला सडक आयोजनाका प्रमुख जगत प्रजापतिले बताए । पाण्डाखोलामा पुल बनाएको भन्दा फरक ठाउँबाट खोला बग्न थालेपछि ५० मिटर लामो अर्को पुल बनाउन प्रस्ताब गरिएको छ । छुसाङको मुस्ताङ गेटमा डोलिडारले बनाएको पुलसँगै अर्को ५० मिटर लामो पुल बनाउन प्रस्ताव गरिएको छ,'उनले भने, पुलले खोलाको सबै भाग समेट्न नसकेपछि नयाँ पुल बनाउन आवश्यक देखिएको हो। निर्माण कम्पनी गजुरमुखीका आयोजना ब्यवस्थापक राजन न्यौपाने (नरेन्द्र)ले अत्याधिक चिसो, बेमौसमी वर्षा र हिमपातको साथै दुई पटकसम्मको कोरोना महामारीले सडक तथा पुल निर्माण प्रभाबित बनाएको बताए। थपिएको समयभित्र सम्झौता अनुसार पुल तथा सडक निर्माण सम्पन्न गराउन जुटेको उनले बताए । म्याग्दीको अन्नपूर्ण गाउँपालिका३ स्थित रुप्से र मुस्ताङको खहरेखोलाको मोटरेबल पुल अलपत्र बनेका छन् । आयोजनाका इञ्जिनियर आश्वीनीकुमार यादबले निर्माणको क्रममा रहेका पुलका संरचनामा बाढीले तहसनहस बनाएपछि डिजाइन परिवर्तन गरेर दुरी बढाएर नयाँ प्रक्रियाबाट बनाउन पुरानो ठेक्का तोड्ने प्रक्रियामा रहेको बताए । ४० मिटर लम्बाई भएको रुप्से खोलाको पुलको दुईतर्फ पिल्लर उठाएर ६६ प्रतिशत र ढलान गर्ने अवस्थामा रहेको ८५ प्रतिशत प्रगति भएको खहरेखोलाको पुलको जगनै खलबलाउने गरि बाढीले बगाएपछि स्पाम (लम्बाई) बढाउन लागिएको छ,' उनले भने भूगोल र प्राकृतिक बिपद्का कारण डिजाइन संसोधन, पुरानो ठेक्का तोडेर नयाँ ठेक्का प्रक्रिया शुरु गर्नुपर्ने भएको हो । गण्डकी प्रदेशको भाग्यरेखा मानिएको राष्ट्रिय गौरवको उत्तर दक्षिण जोड्ने कालीगण्डकी कोरिडोर अन्तरगत १८६ किलोमिटर दुरिको बेनी देखि कोरला नाका जोड्ने सडकमा आठ वटा मोटर चल्ने पुल निर्माण सकिएका छन् । थप एक वटा निर्माणको अन्तिम चरण र १२ वटा निर्माणाधिन रहेका बेनीजोमसोमकोरला सडक आयोजनाका प्रमुख जगत प्रजापतिले बताए । नियमित र सहजरुपमा यातायात सञ्चालनका लागि सडक स्तरोन्नतिसँगै बेलिब्रिज विस्थापित गरि पुल निर्माणको काम भइरहेको छ, 'उनले भने, एक वटा पुल निर्माणको ठेक्का प्रक्रियामा छ । थप पाँचवटा पुल बनाउन आवश्यक छ । २०७३ मा सुरु भएको आयोजनामार्फत म्याग्दीको राहुघाटमा छ करोड १४ लाख रुपैयाँको लागतमा ४० मिटर, रु पाँच करोड ७८ लाख रुपैयाँमा घट्टेखोलामा ४० मिटर, मुस्ताङको स्याङ खोलामा दश करोड ५२ लाख रुपैयाँमा ११५ मिटर, पाण्डाखोलामा चार करोड ३७ लाख रुपैयाँमा ५० मिटर पुल निर्माण भएको हो । पुल महाशाखाको पश्चिम सेक्टर कार्यालय पाल्पाले १९ करोड रुपैयाँको लागतमा म्याग्दीको महभिर र पोखरबगर स्थित कालीगण्डकीमा ८० र ७० मिटर लामो, ११ मिटर फराकिलो मोटर चल्ने पुल निर्माण गरेको छ । महभिरको पुल सञ्चालनमा आइसकेको छ । निर्माण सकिएको पोखरेबगरको पुल सञ्चालनका लागि पहुँचमार्ग बनाउन थालिएको छ । छुसाङको मुस्ताङ गेट स्थित कालीगण्डकी नदीमा डोलिडारले चार करोड ७३ लाख ८८ हजार ६८ रुपैयाँमा ७७ दशमलब २ मिटर लामो पुल बनाएको छ । जोमसोम स्थित कालिगण्डकी नदीमा तत्कालीन मुस्ताङ जिबिसले भारतीय दुताबासको चार करोड ४४ लाख रुपैयाँ सहयोगमा ४६ मिटर लामो र ७ दशमलब २० मिटर लामो पुल बनाएको थियो । गजुरमुखी निर्माण कम्पनीले २०७५ मा छ करोड २० लाख रुपैयाँमा ठेक्का लिएको ४० मिटर लामो लेते खोलाको मोटरेबल पुल निर्माण अन्तिम चरणमा छ । सात अरब २७ करोड रुपैयाँमा ठेक्का सम्झौता भएका बेनीजोमसोमकोरला सडक आयोजना अन्तरगत सडक तथा पुल निर्माणमा हालसम्म चार अरब ७३ करोड रुपैयाँ खर्च भएको लेखा अधिकृत शेखरचन्द्र सापकोटाले बताए । पर्वतको मालढुङ्गा देखि म्याग्दीको बेनी, मुस्ताङको जोमसोम हुदै कोरला नाकासम्म १३ वटा खण्डमा सडक सस्तरोन्निति भइरहेको छ । तामाङगौरी पार्वतिसप्तकोशी जेभीले ठेक्का लिएको २५ किलोमिटर दुरीको चराङछोसेर बाहेक जोमसोमकोरला खण्डको छ वटा प्याकेजका ठेकेदारले ११ मिटर फराकिलो सडक ग्राभेल गरिसकेका छन् । भेनाघिलिङ, कागबेनीताङवे, ताङ्वेचैले, चैलेचराङ र छोसेरकोरला खण्डको सडक स्तरोन्नति भइसकेको छ । बेनीजोमसोम खण्डको ६५ र जोमसोमकोरला खण्डको ८५ प्रतिशत प्रगति छ । ११ मिटर फराकिलो, नाली, गयावियन पर्खाल, मेशिनरी पर्खाल निर्माण र ग्राभेल भएको छ । बेनी जोमसोम सडकको बेनीदेखि घाँसा खण्डमा डिबिएसडी र घाँसा जोमसोम खण्डमा आक्सपाल्ट प्रविधिको कालोपत्रे गर्न लागिएको हो । आयोजना अन्तरगत १९ किलोमिटर दुरीको म्याग्दीको गलेश्वरनारच्याङ पुल खण्डको गलेश्वर र राहुघाट देखि बेगखोला सम्मको छ किलोमिटर कालोपत्रे सुरु भएको छ । शर्मा गजुरमुखीले ठेक्का लिएको तेस्रो नम्बर प्याकेजमा पर्ने १६५ किलोमिटर दुरीको कैकुखोलाखन्ती खण्ड कालोपत्रे अन्तिम चरणमा पुगेको छ । सोही कम्पनीले ठेक्का लिएको नारच्याङकैकुखोला खण्डमा पर्ने काभ्रे, बादरजुङ र घोप्टेभिर खण्डमा पहाड फुटाएर सडक बिस्तार गर्न तीन हजार प्वाल खोलेर दश मेट्रिक्टन जिलेटिन बिस्फोट गराउने तयारी भएको छ । बर्खाका कारण रोकिएको सडक निर्माणको काम दशै लगत्तै अघि बढेको छ । चौथो नम्बर प्याकेजमा पर्ने कोवाङदेखि जोमसोमसम्मको १८ किलोमिटर सडक पनि कालोपत्र गर्न लागिएको छ । बेनी घाँसा खण्डको दुई प्याकेजमा डीबीएसडी र घाँसा जोमसोम खण्डको दुई प्याकेजमा असपाल्ट प्रविधिको कालोपत्र हुँदैछ,'आयोजनाका इञ्जिनियर आशिष मानन्धरले भने,११ मिटर फराकिलो बनाइएको सडकको सातदेखि आठ मिटर चौडाइमा कालोपत्र हुन्छ । १३ किलोमिटर दुरीको बेनीमालढुङ्गा सडक विस्तारको काम पनि सुरु भएको छ । चालु आर्थिक वर्ष २०७८७९ मा सम्पन्न गर्ने लक्ष्य राखिएको यस आयोजनालाई चालु आर्थिक बर्षमा एक अरब तीस करोड रुपैयाँ बजेट बिनियोजन भएको छ । प्रगतिको आधारमा थप बजेटको व्यवस्थापन गर्न पहल गरिने प्रतिनिधिसभा सदस्य प्रेमप्रसाद तुलाचनले बताए ।"
तालिवानको त्रासमा ५ हजार महिला सैनिक गुपचुपरुपमा काम गर्दै,"काबुल : अफगानिस्तानमा तालिवान शासन पुन: लागू भएपछि ५ हजार महिला सैनिक गुपचुप बनेका छन्। पूर्वअफगानिस्तान सरकारको पालामा विभिन्न सुरक्षा क्षेत्रमा कार्यरत करिब ५ हजार अफगान महिला सैनिक गुपचुप बनेका हुन् । सन् २००१ मा तालिवान शासन पतन र पश्चिमा समर्थनको पूर्वअफगान सरकारको उदयसँगै देशमा नयाँ सैन्य बल बनेको थियो । सो सरकारले हजारौं अफगान महिलालाई देशको विभिन्न सुरक्षा निकायहरुमा भर्ना गराएको थियो । गत अगष्टमा अफगानिस्तानमा पुन तालिवान शासन उदय हुँदा त्यहाँ कम्तीमा ५ हजार अफगान महिला सैनिकहरु देशको विभिन्न सुरक्षा निकायमा कार्यरत थिए । रक्षा मन्त्रालय र सेना, आन्तरिक मामिला मन्त्रालय र प्रहरी, राष्ट्रिय सुरक्षा निर्देशनालय अर्थात अफगानिस्तानको सिभिल प्रहरीको रुपमा ५ हजार महिला सैनिक खटिएका थिए । अफगानिस्तानमा तालिवान सरकारले पुन शासन चलाएसँगै विभिन्न सुरक्षा निकायका विभिन्न पदमा कार्यरत ती महिला सैनिकहरु गुपचुप रुपमा काम गरिरहेको भाइस न्युजमा समाचार छ ।भाइस न्युजमा प्रकाशित समाचारअनुसार तालिवानको पुन उदयसँगै कैयौं अफगान महिला सैनिकले आफ्नो जागिर छोडेका छन् भने कयौं महिला अझै गुपचुप रुपमा आफ्नो क्षेत्रमा खटिएका छन् । 'पूर्व सरकार हुँदा मैले अनुसन्धान, शत्रुविरुद्धको लडाई र अन्य सुरक्षा निकायहरुमा काम गरे । तर तालिवानले शत्ता हातमा लिएपछि सुरक्षा क्षेत्रमा काम गर्न हामी महिला सैनिकलाई ठूलो चुनौती छ । तालिवान सरकारमा हामीले हाम्रो पहिचान लुकाएर ड्युटिमा खटिनु परेको छ,' अफगान नेसनल आर्मीकी एक कर्मचारीले भाइस न्युजसँग भनेकी छन् । तालिवानको सरकारपछि हरेक अफगान महिला सैनिकले तालिवानको धम्कीसँगै गुपचुप रुपमा काम गर्नु परेको बताइएको छ ।"
सर्वदलीय बैठक अघि सत्तारुढ गठबन्धनको बैठक बस्दै,"काठमाडौं : सर्वदलीय बैठक बस्नुअघि सत्तारुढ गठबन्धनको बैठक बस्दै छ । दिउँसो ३ बजेका लागि बैठक डाकिएको राष्ट्रिय जनमोर्चाका नेता दुर्गा पौडेलले अन्नपूर्णलाई जानकारी दिइन् । उनले भनिन्,गठबन्धनको बैठक भनेर खबर प्राप्त भएको छ । एजेण्डाबारे खुलाइएको छैन । सर्वदलीय बैठक दिउँसो ४ बजेका लागि बोलाइएको छ। सर्वदलीय बैठकमा पेश हुने एजेन्डाबारे साझा धारणा बनाउन सत्ता गठबन्धनको बैठक बस्न लागेको हो। बैठकमा संसद्मा जारी अवरोध, एमसीसीलगायत समसामयिक राजनीतिक विषयमा छलफल हुने जनाइएको छ। लामो समयदेखि नेकपा एमालेले संसद् अवरोध गर्दै आइरहेको छ। एमालेको अवरोधका कारण दुवै सदनका काम कारबाही प्रभावित हुँदै आएका छन् । एमालेले आजको बैठकमा पनि सहभागी नहुने जनाएको छ। एमाले बैठकमा सहभागी नहुने भएपछि सर्वदलीय बैठक औपचारिकतामा मात्र सिमित हुने देखिएको छ।"
आजदेखि मोर्डना खोप सुरु : कुन कुन जिल्लामा लगाइँदैछ खोप ?,"काठमाडौं : सरकारले आइतबारदेखि देशका ५७ जिल्लामा कोरोना विरुद्धको मोडर्ना खोप लगाउन सुरु गरेको छ । स्वास्थ्य तथा जनसंख्या मन्त्रालयले १२ देखि १७ वर्ष उमेर समूहका करिब १८ लाख बालबालिकालाई खोप लगाउने लक्ष्य लिएको छ । स्वास्थ्य मन्त्रालयका अनुसरा आजदेखि सुरु हुने खोप अभियान १४ गतेसम्म चल्ने छ । पहिलो मात्रा खोप लगाएका बालबालिकाले माघ २ देखि १२ गतेसम्म दोस्रो मात्रा लगाउन पाउने मन्त्रालयले जनाएको छ। यसअघि फाइजर खोप संचालन भएका काठमाडौं, भक्तपुर, ललितपुर, सिन्धुली, मोरङ, सुनसरी, सप्तरी, पर्सा, झापा, धनुषा, चितवन, काभ्रे, कास्की, बागलुङ, रुपन्देही, दाङ, बाँके, सुर्खेत, कैलाली र डडेलधुराबाहेकका जिल्लामा मोडर्ना खोप अभियान संचालन हुनेछ।"
अरूलाई कमजोर ठान्नु हुँदैन,"एउटा जंगलमा कछुवा र खरायो भेट भए। बेलाबखत भेट हुँदै जाँदा उनीहरूको सम्बन्ध मित्रतामा परिणत भयो। एकले अर्कोलाई सम्मान गर्थे। एक दिन, खरायोलाई मनमनै आफू सबैभन्दा छिटो दौडन सक्छु भन्ने कुरा देखाउन मन लाग्यो। अर्थात्, आफ्नो गतिकोघमण्ड जाग्यो। उसले यो कुरा अरू जनावारको अगाडि देखाउने भयो। कछुवाले चुनौति दिने भयो। सबै जनावार छक्क परे। मिल्ने साथीबीच किन यस्तो टक्कर भनेर। जबकि कछुवा एकदमै ढिलो जनावार हो भनेर सबैलाई थाहा थियो। जेहोस्, महान् दौडका लागि एउटा दिन तोकियो। सबै जनावार यसका लागि पर्खिएर बसेका थिए। दौडको दिन कुनै पनि जनावार बजार गएनन्। कोही पनि शिकार खेल्न गएनन्। सबै जनावार भेला भए, कछुवा र खरायोको दौड हेर्न। सबै उत्साहित थिए। दुवै जनावार पनि आआफ्नो तयारी पूरा गरी प्रतिस्पर्धाका लागि तोकिएको समय र स्थानमा पुगे। सबै आश्चार्यचकित पनि थिए कि खरायोसँग कछुवाको प्रतिस्पर्धा ? हात्तीले ठूलो स्वरमा सिटी फुक्यो, त्यो आवाजले पूरै जंगल गुञ्जायमान भयो। खरायो र कछुवाले दौड सुरु गरे। सबैलाई लागिरहेथ्यो कि दौड कसले जित्ला ? खरायो एकैचोटी लगभग सबैको आँखाभन्दा धेरै पर पुग्यो। तर चाँडै रोकियो पनि। कछुवा लगभग जहाँको त्यही नै थियो। तर पनि कछुवा हिँडिरहेको थियो। खरायो थाकेछ। उ भुसुक्क निदायो। कछुवा आफ्नो ध्यानमा तलमाथि परेन। उसले पछाडि फर्किएर पनि हेरेन। अरू कसैको मतलब पनि गरेन। एकछिनपछि खरायो ब्युँझियो। उसले देख्यो कि कछुवाले अन्तिम रेखा छुँदै थियो। खरायो हत्तपत्त दौडिन थाल्यो तर ऊ रेखा पुग्नु अगावै कछुवाले दौड पूरा गरिसकेको थियो। सबै जनावार अचम्ममा परे, कसैले नपत्याएको कछुवा विजयी भयो र सबैले सोचेको खरायोको जित हुन सकेन। नैतिक शिक्षा : कसैले पनि अरूलाई कम आँक्नु हुँदैन। आफू मात्रै क्षमतावान् भन्ठान्नु गलत हुनसक्छ।"
"विश्वका ८९ मुलुकमा ओमिक्रोन, दोब्बर गतिमा फैलिदै","नयाँ दिल्ली : विश्व स्वास्थ्य संगठन(डब्लूएचओ) ले ८९ मुलुकमा कोरोनाको नयाँ भेरियन्ट ओमिक्रोन फैलिसकेको जनाएको छ । डब्लूएचओले डेल्टा भेरियन्ट भन्दा तिब्र गतिमा ओमिक्रोन विश्वभर फैलिरहेको भनेको छ । कहीं कतै यात्रा नगरेका व्यक्तिहरुमा समेत ओमिक्रोन देखिन थालेपछि समुदायमा समेत भाइरस फैलिसेको भन्दै डब्लूएचओले चिन्ता जनाएको छ । दुई तीन दिन भित्रमा अहिले देखिएको भन्दा ओमिक्रोन संक्रमितको संख्या दोब्बर हुन सक्ने डब्लूएचओको पछिल्लो रिपोर्टलाई उदृत गर्दै भारतीय संचारमाध्यमहरुमा समाचार छ । डब्लूएचओले विश्वका ८९ देशमा ओमिक्रोन फैलिसकेको तथ्याङ सार्वजनिक गरेको हो । दक्षिण अफ्रिकाबाट सुरु भएको ओमिक्रोन भाइरस बेलायत, जर्मनी, अमेरिका, भारत ,चीन लगायत ८९ मुलुकमा फैलिसकेको छ ।"
अनेक आयाममा योमरी पुन्ही,"योमरी पुन्ही चाडका आयामहरू आफ्नै संस्कार रञ्जित संस्कृतिभित्रका सांस्कृतिक जीवन्त अनुभूतिगम्य अन्तरचेतका अभिव्यक्ति छन्। संस्कृति जीवनको सम्पदा हो। संस्कारले मानिसलाई संस्कृतिप्रेमी र संस्कृतिमैत्री बनाएको छ। संस्कार मानिस मात्रको चेतनागत कुरो हो। हाम्रा प्रत्येक चालचलनसित हाम्रा संस्कार सिञ्चित रहन्छन्। चालचलनमा रञ्जित संस्कार संस्कृति बन्छ। संस्कारलाई संस्कृतिको मनोगत धारणाको सम्प्रेषण भन्छौं। यस्ता सम्प्रेषणमा मानिसका धारणा र विश्वासले अवतरण गरिरहेको हुन्छ। मानिस जे गर्छ त्यो उसको विश्वासमा आधारित अवधारणाका मूर्त रूप ठान्छु। विश्वासले आस्था पैदा गरिदिन्छ। त्यसै अनुसार बोल्न, गर्न, सोच्न र विश्वास गर्न थाल्छौं। यी सबै जीवन पद्धति ठान्छु। व्यवहार चलन नै त हुन्, संस्कारको एक पाटो। यस्ता अनेक पाटो छन् संस्कारका। घाँसबाट बाली जोगाउनु पर्छ। यो मनोगत धारणा हो। गोडमेल व्यावहारिक पक्षका मूर्त क्रिया हो। मनोगत धारणालाई क्रियात्मक रूप दिनु संस्कार हो। प्रकृति पर्यावरण धान : धान फल्न थाल्छ। पुष्ट पोसिलो धान दुधिलो हुन्छ। दुधिलो धानको चामल लस्सादार हुन्छ। लस्सादार चामलको पिठो योमरी बनाउन उत्तम हुन्छ। यस्तो पिठोले बनाएको योमरी नरम हुन्छ। नरम योमरी चर्कन्न, फुट्दैन। योमरी बफाएर पकाइन्छ। बफाएर पकाउनु एक प्रविधि बन्छ। प्रविधिले संस्कार बनाउँछ। संस्कारले प्रविधि पछ्याएको हुन्छ। प्रविधि र संस्कार एकापसका परिपूरक हुन्। प्रविधिपूर्ण प्रक्रिया संस्कारको गर्भ हो। जीवन दर्शनको रूपमा नियालौं, योमरीको रूप, स्वरूप र आकारलाई। बायो योमरी र मायो योमरी यिनका आकार किन भिन्न बनाइन्छ ? बायो र मायोको आकारमा जीवन दर्शन रंगिएको देख्छु। योमरीका प्रकार : प्रकारान्तरमा योमरी दुई स्वरूपका बनाइन्छन्। एक बायो, दोस्रो मायो, बायो घैंटोझंै बीचको भाग भुक्क फुलेको हुन्छ। शिर भाग शिरकै आकारमा रूप दिइन्छ। तल्लो पुछारको भागलाई झन्डै मुलाको जरो जस्तै मसिनो लाम्चिलो आकार दिएर तयार गरिन्छ। योमरी बनाउने यस प्रविधिमा सीप मिसिएको भेटिन थाल्छ। सीपसित श्रम मिसिएको भेटिन्छ। श्रमसित मनको तत्परता जागेको फेला पर्न थाल्छ। तत्परताभित्र मौसमी समय सापेक्षता मुछिएको बुझिन्छ। मौसमी समय बुझिन थाल्दा योमरी चाड विल्कुल मौसमी संस्कृतिको स्वरूपमा झल्किन्छ। यस्तो मौसमी संस्कृतिको चाड भएरै त हो पुर्खाले उसलाई मुख्य बाली धानसामाफसल भित्र्याइ सकेपछिको पूर्णिमाको दिन रातभर यो चाड मनाइने गरेको रहस्य उद्घाटन हुन पुग्छ। मौसमी चाड योमरी पूर्णेधान्य पूर्णेनुवागी खाने खाद्य परिकारको मीठो स्वादिलो चाड ठहर्छ। नामकरण : नामैले योमरी मनलाग्दो मिष्ठान्न। नेवारहरू मनपर्दो वस्तु लाई यो भन्छन्। यो भनेको मन पर्दो र मरी भनेको मिठाइ, मिष्ठान्न। योमरी भनेको मनपर्दो मनलाग्दो मिठाइ। कोलेस्टेरोलमुक्त यो वाष्प प्रणाली तत्कालीन विज्ञानसम्मत विधि थियो। आज पनि छ। बालककालसम्मै पनि बफाउन मिमिचा प्रयोग गरिन्थ्यो। मिमिचा बाँसका मिहीन र मसिना सिन्काभन्दा अलिकति मोटा रेसाहरूबाट बुनेका हुन्छन्। वृत्ताकारमा बुने, बुनाइएका मिमिचा पखाली बसालिन्छ। अलि अलि तेल वा घ्यू दलिन्छ। त्यसमा उमालिएको पानीको फोसिचा तामाको भाँडाको मुखमाथि बसालिन्छ। जतनसाथ मायो, बायो योमरी मिमिचामाथि राखिन्छ। तातो बाफ नचुहिने गरी नरम मलमलले चारैतिर बेरिन्छ। २० मिनेट जति लगातार बफाइन्छ। बस, योमरी परिकार तयार हुन्छ। अलिकति चिसो पानी तातो योमरीमाथि विस्तारै खन्याइन्छ। तातो योमरी चिसिन्छ। तातो बाफिलो योमरीमाथि चिसो पानी छर्कनुको अर्थ विज्ञानसम्मत पनि छ। छर्किएका ती पानी फोसीभित्र जम्मा हुन्छ। पटक पटक छर्कंदै गर्दा बाफिएर उडेसुकेको पानीको अंश ह्रास हुनबाट जोगाउँछ। योमरी एक सांस्कृतिक परिकार भएर पनि यसको सेरोफेरो अनेक ज्ञान, विज्ञान अनि गार्हस्थ्य जीवन दर्शन समावेश भएका छन्। दर्शन : जीवन दर्शनको रूपमा नियालौं, योमरीको रूप, स्वरूप र आकारलाई। योमरी दुई आकारमा बनाइने त हामी सबैलाई थाहा छ। बायो योमरी र मायो योमरी यिनका आकार किन भिन्न बनाइन्छ ? बायो र मायोको आकारमा जीवन दर्शन रंगिएको देख्छु। बायो चुच्चे चोसे देखिन्छ। मायो थेप्चिएको त्रिकोणात्मक तीनकुने देखिन्छ। चोसे पितृ लिंग आकारमा बन्छ। थेप्चो तीनकुने मायो मातृ योनी आकारमा बन्छ। प्रत्येक रूप, स्वरूप र आकारमा जीवन दर्शन गर्न सकिन्छ। बायो बाको बिम्ब बोक्छ। मायो माको योनीकै प्रतीक साबितिन्छ। हामी बिम्बवादी छौं। संस्कृति बिम्ब बोक्छ। मेरो नृतŒव शास्त्रीय चेतना र चिन्तन यसरी नै अभिमुखीकरणमा पाइरहेका छन्। शुभकामना परिकार : योमरी शुभकामनाका सारगर्भित भोजन परिकार भन्न मन लाग्छ। नेवार समुदायमा पहिलो जन्मदिनको अवसर दुई वर्षमा मनाइन्छ। त्यस अवसरमा दुईवटा योमरीको एक जोडी माला बनाएर बालकको कुममा लगाइन्छ। एक जोडी योमरी माला युवा जीवनको सुखद् दुलाहादुलही भविष्य दर्शाउँदो हुन्छ। ती जोडी योमरी माला त रमाइलो रसिलो यौवन जीवनका भविष्यवाणी बन्छ। जे होस्, नेवारहरू प्रत्येक जोड वर्षमा मनाइने चार, छ, आठ, दश र बाह्र वर्षसम्मको जन्मदिनमा योमरी माला पहिर्याउँछन्। चार वर्षको जन्मोत्सवमा चारवटा छ वर्षको जन्मोत्सवमा छ वटा गर्दै थप्दै बाह्र वर्षमा बाह्रवटा योमरीमाला पहिर्याउनु योमरी संस्कार हो। योमरीमाला शुभेच्छा र शुभकामनाको माला भनेथें। कारण, योमरी गुडी मधुरो मीठो स्वादिलो हुन्छ। मधुरो मीठो स्वाद शुभेच्छापूर्ण स्वाद बन्छ। शुभेच्छा सदा सुमधुर रहन्छ। न त्यसमा निख्खरपना रहन्छ, न त तिनमा उत्ताउलोपना नै। स्थानीय साधन : योमरी स्थानीय साधन परिचालन गरेर तयार गरिन्छ। पोचुँ चामलको पिठो आफैं खेतमा फलाइएको साधन चाकु नेपाली माटोमा फलाएको स्थानीय उखुजन्य वस्तु। तिलको धुलो पनि त आफ्नै बारीमा फलाएको स्थानीय साधन। पानी, इन्धन र वर्तनको कुरै छाडौं। तपाई हेर्दै हिँड्नुस्, नियाल्दै गर्नुस्। संस्कार र संस्कृतिसित स्थानीय साधन परिचालन भइरहेको गर्भविन्दु भेट्टाउनु हुनेछ। लाग्छ, संस्कृति र सांस्कृतिक संस्कारहरू स्थानीय साधन, सीप र जीवन्तता पाउँछ पाइरहनेछ। स्थानीय साधन, सीप र सोच नेवार प्रवृत्ति रहे, बचेसम्म योमरी संस्कार र संस्कृतिको जीवन्तता पाइरहनेछ। सोच भन्नु प्रवृत्ति हो। प्रवृत्ति भनेको मनोगत धारणा हो। मनोगत धारणालाई अचेल अवधारणा पनि भन्ने गर्छन्। अवधारणाले आस्था जन्माउँछ जसले जीवनलाई सार्थक बनाउँछ। धन्य योमरी। धन्य नुवागी परिकार ! योमरी गुडी : मायो योमरीमा मास, मुगी जस्ता दाल बनाउने गेडागुडी भिजाएर ल्हसुन, अदुवा, हिङ, मरिच, सुकुमेल आदि अनुपातमा मिसाई पिँधेको पदार्थ राखिएको हुन्छ। अलिकति नुनिलो स्वादका मायोले गुलियो बायोसित स्वाद संस्कारको रुचिकर विभेद थपिदिन्छ। बायो योमरीभित्र चुंलाकिमा मांसाहारी र खुवा काउलीका मिहीन मिश्रण भरेर साकाहरी योमरीका स्वादिला परिकार बनाइन्छ। योमरी परिकारका स्वादसित म स्वाद संस्कारको परिभाषा पढ्छु। स्वाद संस्कारको ममा त मेरै मुमाको स्वच्छतुसो र स्वस्थ गर्भगृहबाटै चिचिलाउँदो रहेछ। संस्कारभित्रको सांस्कृतिक स्वाद संस्कारको लोकजीवन रहस्य बनेको छ। योमरी पुन्ही : योमरी धान्य पूणर््िामाको दिन बनाइन्छ। योमरी पुन्हीपूर्णिमा चाड मनाइँदै आएका छन्, नेवार समुदायका नेपाली जनजीवनले। धान्य पूर्णिमाको अवसर पारेर धानका कोठी, भकारी राखी पूजा गर्ने कृषिवाला समाजमा अझै पनि जीवित छ। धानका डुंगुरथुप्रोलाई सद्भावपूर्ण सम्मान अर्पण गर्नु धान्यपूर्णेको मौसमी संस्कार मण्डित संस्कृति बन्छबनेको छ। योमरी पूर्णेकै रात धानका कोठी मायो बायो योमरी बनाएर पुजिन्छ। धानका भकारी त्यसरी नै पोचुंचामले पिठोबाटै केटाकेटीले पारीबनाइएको अनेक जन्तु, चरा, कृषक, नाइके, नाइकेनी, लक्ष्मीनारायण, गणेश, कुमार आदि आकृतिहरू चढाइन्छ। यस अर्थमा योमरी भोजन परिकारमा मात्र सीमित नरही भूमि अर्चना गर्ने संस्कारको सूत्र पनि साबितिन्छ। भूमिबाट उत्पादन भएको अन्न र धान्य पदार्थको परिकार बनाएर पृथ्वीप्रति आभारपूर्ण सम्मान पोख्नु, पस्काउनु मानवीय संवेदनशीलता व्यक्त गर्ने चाड पनि हो किन नभनौं ? पृथ्वी माताप्रति नतमस्तक छौं। पृथ्वीकै विशाल र उदार हृदयप्रति योमरी परिकार। यो हाम्रो श्रद्धा, सम्मान र आदरका प्रतीक रहुन्बनुन्, यो हाम्रो बन्दना बन्छ, बनून् ! माता पृथ्वी ! पृथ्वी माता ! घर सांस्कृतिक प्रयोगशाला : योमरी पूर्णेधान्यपूर्णेका दिन नेवार समुदायको घरआँगन र चुलो योमरी बनाउने, तयार गर्ने प्रयोगशाला नै बनेको हुन्छ। घरका माउहरू योमरीका लागि पोचुंचामलको पिठो मुछ्ने तिल, चाकुको सम्मिश्रण गर्ने, खुवा चिनी ठिक अनुपातमा बनाउने, मिसाउने, मास, मुगी मिसाउने आदि काममा व्यस्त हुन्छन्। केटाकेटी रमाउँदै पोचुंका मुसो, कुमार, मयुर, हात्ती, घोडा मनलागेझंै बनाइरहेका हुन्छन्। मानौं, घरघरको चुलो योमरी चाडको मूर्त प्रयोगशाला हो। रमाइलो रमझम : साँझपख टोलटोलमा टोलभरीका बालबालिका जुटी योमरी माग्दै उफ्री उफ्री गाइरहेका हुन्छन्। केटाकेटी सारभूत स्वरलहरी मचाइरहन्छन् यसरी, योमरी सेतो, त्यसभित्र चाकु खाँदाखेरि मिठो कुराउनी। परम्परागत यस सांस्कृतिक अभिव्यक्ति संस्कार रमाइलो र विश्लेषणयोग्य छ। केटाकेटीको यो सामूहिक माग, वचन एक प्रकारको माग, आशिक र सराप जस्तै लाग्छ। यति देऊ, उति देऊ मागको बोली हो। उपलक्ष्य यहाँ कारण वा कारक तŒव बने बनाइएको छ। आंशिक यतिमै टुंगिन्न। दिए सुन्दरी तरुनी, नदिए ख्याउटे सिकुटी बुढी, सुभाष र दुर्भाष दुवै सम्मिश्रित छन्। यसले योमरीको आकार प्रकार र गुडीको आशय व्यक्त गर्छ। अभिषेकअभिनन्दन : परिकार योमरीका आयामिक महिमा भनूँ, महिमामय योमरीका आयामहरू यतिमै टुंगिन्न। योमरीका आयामहरू गर्भेनी अवस्थादेखि आरम्भ र थालनी हुँदै दुई वर्षको पहिलो जन्मदिनदेखि दुई, चार, छ, आठ, दश र बाह्र वर्षसम्म क्रमिक तवरले शुद्ध जोठडी योमरी माला पहिर्याउने अभिषेक वस्तु तŒव हो। अक्षेताका दानाहरू क्रमबद्ध रूपमा बढाउँदै १२ जोडीसम्म योमरीभित्र हाल्नुका गम्भीर अगर्थ विन्याश छन्। नेवार संस्कारमा ज्या, ज्येष्ठता, जङ्कु, जन्म कुण्डली अनुसार ७७ वर्ष ७ महिना, ७ दिन, ७ घडी, ७ पला समय चक्रलाई ठीक मुहूर्तसाइत जुटाएर मनाइने ज्येष्ठ नागरिक अभिनन्दन समारोहलाई जनाउँछ। सहोदर दाजुभाइ, दिदीबहिनी, छोराछोरी, ज्वाइँ, नातिनातिना, पारिवारिक समुदाय, शुभेच्छुकइष्टमित्रहरू सम्मिलित भई रथारोहण गराई अभिषेक भर्छन्। यस परिप्रेक्ष्यमा योमरी अभिषेक र अभिनन्दनका परिकार बन्छ। बिट मार्नुअघि : योमरी पुन्ही चाडका आयामहरू आफ्नै संस्कार रञ्जित संस्कृतिभित्रका सांस्कृतिक जीवन्त अनुभूतिगम्य अन्तरचेतका अभिव्यक्ति छन्। सांस्कृतिक जागरण र संचेतना उजागर गर्न अनुभूतिपूर्ण सही सलामत व्याख्या र विश्लेषण नगरी हुन्न। तिनको अभावमा सांस्कृतिक जीवन्ततामा ह्रास आउनु स्वाभाविक रहन्छ। सार्थक र जीवन्त व्याख्या, विश्लेषणले सांस्कृतिक पुनर्ताजगीकरण गर्छ।"
सिन्कौली सेउली सेलेले,"मंसिरे पूर्णेको पन्ध्रमा सोल्टिनीज्यू मेरो चन्द्रमा सिन्कौली सेउली सेलेले नाचिमा जाऊँ है पेलेले। फूलै र फूल्यो सेकमारी जाउँ हो सोल्टिनी वेगमारी सोह्र वर्षे मन खाली लैजान्छु सोल्टिनीलाई यसपाली। यी गीत गाउँदै किराँती राईहरूले साकेन्वासाकेला नाच्न नपाएको पनि दुई वर्ष बितेछ। यसको मुख्य कारण भनेको विश्वव्यापी कोरोना महामारी नै हो। नेपाल सरकारले लगाएको लकडाउनका कारण साकेन्वा नाच्न असम्भव भएको हो। यस उधौली सेवाको समयमा भने महामारी घट्दो अवस्थामा छ। त्यसैले साकेन्वाको रौनक देखिएको छ। यद्यपि निस्फिक्री भएर नाच्ने अवस्था भने छैन। नाचिराखौं न त भन्ने दह्रो मनोबल चाहिएको छ। साकेन्वा किराँत राई जातिको महान् आस्थाको देवता हो। यही देवताको पूजासँगै साकेन्वा मान्ने गरिन्छ। यो वर्षको वैशाख पूर्णे र मंसिर पूर्णे छेक पारेर दुई पटक पूजा गर्ने तथा मनाउने गरिन्छ। कतै कुनै राईहरूले भने वर्षको उँभौली सेवा अर्थात् वैशाखे सेवा मात्र मान्ने गरेको पाइन्छ। किराँत राई जातिमा भएको थरगत भिन्नतासँगै भाषागत भिन्नता पनि छ। यिनै भाषिक विविधता, भूगोल साथै सामाजिक संरचनाको आधारमा साकेन्वालाई पनि साकेवा, साक्खेवा, साकावा, साक्ले, तोष, ताषी, भुमे, वाधाङमि आदि नामले बोलाउने गरेको पाइन्छ। यी विभिन्न नामले बोलाउने गरिन्छ। समग्रमा साकेन्वा पूजाको सम्बन्ध भने आफ्ना श्रृष्टिकर्ता पारुहाङ र सुम्निमा, पितृहरू, भूमि, वनजंगल, खोलानाला, आकाश, हावापानी लगायतसँग हुन्छ। उनीहरूको विश्वासमा यिनै शक्तिहरूको सहयोगले पृथ्वीमा जीवनको सम्भावना रहेको हो। त्यसैले यी शक्तिबाट सुस्वास्थ्य, अन्न, लक्ष्मी र वस्तुभाउ यस वर्ष राम्रो होस् भनेर प्रार्थना गर्दै पूजा गर्छन्। यति मात्र होइन, साकेन्वामा जीवित मानिसहरूको साया हेर्ने चलन छ। साया भनेको प्रतिष्ठा हो। यस जातिमा सायाको महत्त्व हुन्छ। साया बिटुलिएमा बिरामी हुने मात्र नभइ मृत्यु हुने विश्वास छ। साकेन्वामा सबैको भेटघाट सम्भावना रहेकाले चाडको रूपमा मान्ने गरिन्छ। साकेन्वाको अवसर पारेर बिहेका लागि केटाकेटी हेर्ने, सम्धी सम्धिनीबीच पहिलो ढोगभेट हुन्छ। भोजपुरको हतुवा र आम्चोक क्षेत्रमा भने रामनवमी अर्थात् चैते दसैंको पूर्णिमाको लगत्तै आउने सोमबार सर्वप्रथम खैराङ साकेन्वाको पूजा गरी उभौली मनाइन्छ। क्रमश: अन्य गाउँको साकेन्वाहरू धमाधम पुुज्न सुरु हुन्छन्। यो क्रम जेठ महिनाभरि निरन्तर चलिरहन्छ। त्यसरी नै उधौली सेवा भने बडादसैंको पूर्णिमाको आउने सोमबार खैराङ साकेन्वाको पूजा गरेर मनाएपछि अन्य गाउँका साकेन्वाहरू मान्न सुरु गरिन्छन्। यो क्रम मंसिर महिनासम्म चल्छ। तर हतुवा र आम्चोक बाहेकका अन्य ठाउँका साकेन्वा भने उभौली सेवा वैशाख पूर्णिमाको दिन सुरु गरेर १५ दिनसम्म र उधौली सेवा मंसिर पूर्णिमाको दिन सुरु गरेर १५ दिन मनाएर समापन गरिन्छ। उधौली सेवा वर्षको अन्त्य हुन लागेको र चिसो मौसमको सुरुआत र बालीनाली थन्क्याउन बेला भयो भन्ने समय संकेत हो। उधौलीको समय प्रारम्भ भएपछि क्रमश: चिसो प्रारम्भ हुने हुनाले गर्मी तापमानका समयमा आएका जीवजन्तु गर्मीस्थानतिर पलायन हुन थाल्छन्। यो सेवा विशेषत: धन्यवादको पूजा हो। पूजामा सृष्टिकर्ता, पितृहरू र प्रकृतिका अवयव हावापानीको सदासयताबाट जीवन बाँच्न सकेको, अन्नादि र वस्तुभाउ फैलिन सकेको हो भनेर धन्यवादको पूजा हो। यसरी फलेका अन्नादि, लक्ष्मीको सह रहोस् भने जीवनादि अझै पनि सकुशल रहन सकोस् भनेर पूजा गरिन्छ। साकेन्वाको उभौली सेवा वर्ष लागेको समयसूचक हो। उभौलीको प्रवेशसँग गर्मी मौसमको सुरुआत हुन्छ। गर्मी मौसमको समयमा कर्याङकुरुङको हुलसँगै अन्य चराचुरुंगी लेक चढ्न थाल्छन्। चिसो मौसममा उँधो लागेको माछा पनि उँभो चढ्छ। यसैसँगै अब खेतीपातीको सुरुआतको समय भयोे भन्ने जानकारी हो। यो छेक पारेर समय र ठाउँअनुसारको बालीनाली लगाउन सुरु हुन्छ। काठमाडौंमा मछिन्द्रनाथको पूजापछि पानी पर्छ भन्ने कथन जस्तै किराँत राई जातिमा पनि उभौली साकेन्वाको पूजापछि पानी पर्छ भन्ने जीवनभोगाइ छ। उभौली सेवामा नयाँ वर्षभरी किराँत सन्ततीमा सुस्वास्थ्य, नयाँ अन्नबाली राम्रो हुने, वस्तुभाउ फैलिने र हावापानी राम्रो हुुने शक्ति मागिन्छ। साकेन्वा पूजा मात्र होइन, चाड पनि भएकाले यो समयमा गाउँमा खन्ने, जोत्ने, रोप्ने काम बन्देज हुन्छ। उनीहरूको विश्वासमा यो दिन काम गरेमा हेन्खामा अर्थात् सुम्निमा (धरती)को चित्त दुखी उब्जाउ शक्ति घट्ने हुन्छ। त्यसैले साकेन्वा पूजाको दिनमा गाउँले सबै होल्टो हुन्छन्। परदेश गएका दाजुभाइ साकेन्वालाई छेक पारेर घर फर्किने गर्छन्। दिदीबहिनीहरू पनि साकेन्वालाई अवसर पारेर माइती भेट्न आउँछन्। यसरी साकेन्वामा सबैको भेटघाट सम्भावना रहेकाले चाडको रूपमा मान्ने गरेको पाइन्छ। यति मात्र होइन, साकेन्वाको अवसर पारेर बिहेका लागि केटाकेटी हेर्ने, सम्धी सम्धिनीबीच पहिलो ढोगभेट हुन्छ। साथै मित लगाउने पनि गर्छन्। अहिलेकहीं कतै दसैंको सट्टामा चेलीलाई टीका लगाइदिने चलनको पनि प्रारम्भ भएको छ। साकेन्वा पूजासँगै लाकसमेत नाचिन्छ। लाक भन्नाले साकेन्वामा नाचिने नाचलाई भनिन्छ। लाकमा सम्पूर्ण गाउँले नाच्ने भएकाले साकेन्वाको रौनकै अर्कै हुन्छ। यो नाचमा उमेर, लैंगिकता साथै सम्पन्नता र दरिद्रताको भेदभाव हुँदैन। राई बाहेकका जाति र राई जातिभित्रकै पनि असहज मृतात्मालाई बाटो लगाउने सुक्सङमी धामी र किराँत धर्म त्यागेर अन्य धर्म परिवर्तन गरेकालाई भने नाच्न बन्देज छ। नाच्न निषेध गरिएकाहरूले साकेन्वामा नाचेमा बिटुलो हुने जनविश्वास छ। यस्तो भएमा साकेन्वा पुजारीलगायत गाउँले समाज बिरामी हुने, महामारी चल्ने, दैवी घटना घट्छ भन्ने विश्वास छ। तर किराँत राई मूल बस्तीबाहेक अन्य टाढा ठाउँका नाचहरूमा भने त्यस्तो देखिन्नँ। जस्तो काठमाडौंमा जो पनि नाचेको देखिन्छ। यसले बिस्तारै साकेन्वा लाक पनि राष्ट्रियकरण तथा अन्तर्राष्ट्रियकरण हुन लागेको छनक पाइन्छ। लाक सिलिको आधारमा नाचिन्छ। सिलि भन्नाले लाक नाच्ने ताल हो। सिलिहरू कति छन् भन्ने यकिन छैन। भोजपुरको आमचोक र हतुवा क्षेत्रमा १८ वटा सिलि भए तापनि अन्य गाउँठाउँमा भने करिब सयभन्दा बढी भएको अनुमान छ। सिलिहरू किराँत राई जनजीवनगत प्रक्रियाहरूमा आधारित रहेर नाचिन्छन्। लाक नाच्दा गीतसँगै ढोल, झ्याम्टा, सिर्लिङ बाजाहरू बजाउने गरिन्छ। त्यसरी नै कसैले चौरीको पुच्छर, सेउली, तरवार, धनु, काँड, ढाल, लट्ठीलगायत लिएर नाच्ने गर्छन्। सिलिहरूमा माङ्छा सिलि, चासुम सिलि, नारोक्वा सिलि आदि छन्। माङ्छा सिलि सृष्टिकर्ता, पुर्खा, प्रकृति लगायतका लागि अर्पित सिलि हो। माङ भनेको देवता हो। किराँत राई जातिको मुख्य देवता भनेकै सृष्टिकर्ता पारुहाङसुम्निमा, जीवित तथा मृतात्मा पुर्खाहरू, प्रकृतिका अवयव हावापानी, धरती आदि हुन्। त्यसरी नै चासुम भनेको अन्न हो। चासुमसिलिमा अन्न लगाउनेदेखि उठाउनेसम्मका क्रियाकलापको अभिनय प्रस्तुति हुन्छ। साकेन्वाको थान हुन्छ। यो थान साकेन्वाका पुजारी नाक्छोङ निस्कने बेलामा साकेन्वाको शक्तिले छोएपछि सिला देख्छ। वास्तवमा यही सिला नै साकेन्वा हो। शिलाको वरिपरि गाउँलेहरूले मनोकांक्षा पूरा गर्न भाकल गरेका घण्टी त्रिशुल चढाएका हुन्छन्। प्राय: साकेन्वाको थान गाउँको बीच वा छेउमा पानीको मुहानसँगै वरपर झ्याम्मै परेका रुखविरुवाले ढाकेको हुन्छ। शिलालाई पवित्र राख्न वरिपरि ढुंगाको पर्खाल लगाएको हुन्छ। प्राय: सामुन्नेतिर थानभित्र छिर्नलाई ढोका निकालिएको हुन्छ। थान पूजाको समयमा मात्र खोलिन्छ। कस्तै परिस्थिति परेमा पनि अन्य बेला खोल्न र पूजा गर्न मिल्दैन। पूजाथान वरपर अन्यबेला कोही पनि जान मिल्दैन। साकेन्वा थान वरपर फोहर गर्न, रुखविरुवा नास्न, घाँस काट्न र ढुंगा माटो खोतल्नसमेत हुँदैन। त्यसरी नै थान वरपर बाख्रा आउन मिल्दैन भने अन्य जातजातिका मानिसलाई पनि नसहने विश्वास छ। गाउँलेहरू साह्रै बिरामी परेमा, विदेश गएको बेला कुनै अप्ठ्यारो परेमा, गाउँको कोही लाहुरे भएर लडाइँमा जान लागेमा, वस्तुभाउ नोक्सान भएमा साकेन्वामा सुब्बेफाब्बेका लागि भाकल गर्ने गर्छन्। राई बाहेकका अन्य जातिले पनि साकेन्वामा सुस्वास्थ्य र सुब्बेफाब्बेका लागि भाकल राख्न सक्छन्। साकेन्वामा गरिएको भाकल साकेन्वा पूजाको समयमा मात्र चढाइन्छ। त्यसरी नै अन्य जातिले गरेको भाकल राई जातिको हातमार्फत् मात्र साकेन्वामा चढाउन मिल्छ। यस्ता भाकलका वस्तुहरूमा घण्टी, त्रिशुललगायत हुन्छन्। साकेन्वाको उत्पत्ति र पूजाविधिहरू निश्चित हुन्छन्। साकेन्वाले किराँत राई जातिको उत्पत्ति, विकास, जीवन, सजीव र निर्जीव वस्तुबीचको सम्बन्धलाई प्रक्रियागत र विधिवतरूपमा जानकारी प्रदान गरेको पाइन्छ। आज साकेन्वा नेपालको पूर्वी पहाडी क्षेत्रमा मात्र होइन, जहाँ किराँत राई जातिको बसोबास हुन पुगेको छ। साकेन्वाको मूल्यमान्यताको महत्त्वलाई उजागर गर्दै दस्तावेजीकरण आजको आवश्यकता हो। यस कार्यमा राज्य तथा समाज दुवै पक्षको महत्त्वपूर्ण सहभागिताको खाँचो छ। संस्कृति जातिको चिनारी मात्र नभएर राज्यको सम्पति पनि हो। यो राज्यको सांस्कृतिक गहना र सम्पत्ति हो। यो संस्कृतिमार्फत् राज्यले अन्तर्राष्ट्रिय स्तरमा चिनारी मात्र पाउँदैन, स्वदेशमै पनि पर्यटन व्यावसाय सञ्चालनमा मनग्गे योगदान पुर्याउँछ।"
रुपन्देहीमा झुण्डिएको अवस्थामा बालकको शव फेला,भैरहवा : रुपन्देहीको बुटवल उपमहानगरपालिका११ बुद्धनगरस्थित ९ वर्षीय बालकको झुण्डिएको अवस्थामा शव फेला परेको छ । प्रहरीका अनुसार बुद्धनगरस्थित राजेन्द्र गोतामेको घरको तल्लो तल्लामा इसाई धर्मालम्बीहरु जम्मा भएर सामूहिक प्रार्थना गर्दथे । बुटवल१२ बेलवासका मृतक असारे खड्गी आफ्नो परिवारसँग शनिबार उक्त घरमा आएका थिए । धर्मालम्बीहरु सामूहिकरुपमा घरको तल्लो तलमा ध्यानप्रार्थना गर्ने क्रममा माथिल्लो तल्लामा बालकको झुण्डिएको अवस्थामा शव फेला परेको इलाका प्रहरी कार्यालय बुटवलका डीएसपी ठगबहादुर केसीले जानकारी दिए । झुण्डिएको अवस्थामा बालक फेला परेपछि उनलाई लुम्बिनी प्रादेशिक अस्पताल बुटवल लगिएको थियो । लगत्तै चिकित्सकले खड्गीलाई मृत घोषणा गरेका थिए । उक्त घटना शंकास्पद रहेको स्थानीयले बताएका छन् । शवको पोस्टमार्टम रिपोर्ट आएपछि मृत्युको कारण खुल्ने र घटनाको विषयमा थप अनुसन्धान भइरहेको डिएसपी केसीले बताए ।
अब दाहालको अग्निपरीक्षा,"माओवादीजस्तो सशक्त राजनीतिक संगठनको खाँचो मुलुकलाई छ तर ऊ जनप्रिय हुनुपर्छ। केही समययता नेपालका विभिन्न राजनीतिक दलले महाधिवेशन गराउँदै आएका छन्। यसरी महाधिवेशन गराउनुमा एक त कानुनी कारण छ भने अर्को पार्टीपंक्तिलाई थप सुदृढीकरण गराउनु रहेको छ। तर, धेरै जसो दलहरूले संवैधानिक पाबन्दीका कारण नै महाधिवेशन गर्ने गरेका छन्। कुनै पनि पार्टीले हरेक पाँच वर्षमा आफ्नो दलको महाधिवेशन गरिसक्नुपर्ने कानुनी व्यवस्था छ। सोही बमोजिम दलहरूले पाँच वर्षमा महाधिवेशन गराउनु अनिवार्य नै हुन जान्छ। त्यसैकारण पनि सजिलो वा अप्ठ्यारो जस्तोसुकै परिस्थिति भए पनि महाधिवेशन गराउनै पर्ने अवस्था देखिन्छ। समस्याको सामना गर्दै गाह्रा परिस्थितिलाई झेल्दै वडादेखि केन्द्रसम्मका अधिवेशन महाधिवेशन सम्पन्न भइरहेकै पनि छन्। नेकपा एमाले, नेपाली कांग्रेस तथा राप्रपा जस्ता दलले आफ्नो महाधिवेशन सम्पन्न गरिसकेका छन्। तल्लो निकायदेखि नै नेकपा माओवादी केन्द्रको अधिवेशन हुँदै आएको छ। माओवादीले अहिले वडा अधिवेशन सकेर प्रदेश अधिवेशनहरू गर्दै आएको छ। अधिवेशनकै क्रममा माओवादी नेताका विभिन्न अभिव्यक्ति सुनिन आएका छन्। जसरी माओवादी नेताहरूका अभिव्यक्तिहरू आइराखेका छन्, तीमध्ये कतिपय अभिव्यक्ति सुन्दा आफ्ना कार्यकर्ता र दलका लागि नभएर अर्को दलका नेताहरूका लागि व्यंग्य, छेडछाड र आलोचनमा समय खर्चिएको देखिन्छ। अपत्यारिला सपनाहरू जनता र कार्यकर्तामाझ व्यक्त गरेको पाइन्छ। माओवादीको विगतको राजनीतिक पृष्ठभूमि निकै भयानक थियो। उनीहरूले त्यसलार्ई क्रान्तिको नाम दिए पनि कतिपय नेपालीका लागि त्यो पृष्ठभूमि अपाच्य थियो। अहिले पनि त्यो पृष्ठभूमिलाई नेपाली जनताले भुलिसकेका छैनन्। आगामी महाधिवेशनले माओवादीलाई सही दिशातर्फ लैजान सकोस्। माओवादीभित्रका सही र सक्षम बौद्धिक जमात कार्यकर्ताले सही नेतृत्व छानोस्। अर्थात्, श्रीमान् गुमाएका श्रीमतीहरूको पखालिएको सिउँदो अहिलेसम्म ओभाएका छैनन्। श्रीमान्को मृत्युले रसाएका ती आँसु अहिले पनि सुकेका छैनन्। कतिका छोरा गुमेका छन्, कतिका छोरी गुमेका छन्। कतिका बुबा अनि कतिका आमा गुमेका छन्। कति परिवार एकल हुन पुगेका छन्। कतिका घरबास उठेका छन्। कतिका घरबार लुटिएका छन् अनि कति बेपत्ता पारिएका छन्। कति गाउँ छोड्न बाध्य पारिएका छन्। यी माओवादीका कारण भएका घटनाहरू नेपाली समाजले बिर्सिसकेको छैन। यस्तो अवस्था स्वयं माओवादीका नेताहरूलाई पनि महसुस भइराखेको छ। उनीहरू समाजदेखि डराएका छन्। जनताको डर उनीहरूलाई अहिले पनि छ। राज्य सञ्चालन गर्ने दल र तिनका नेताहरू प्रतिकूल भएर हामीमाथि विगतका राजनीतिक घटनाक्रम र आपराधिक गतिविधिका सम्बन्धमा छानबिन र कारबाही गर्न नसक्ला भन्ने उनीहरूलाई लागेको छैन। अन्तर्राष्ट्रिय संघसंस्थाले पनि माओवादीबाट सफाइ पाइसकेको अवस्था छैन। निर्धक्क अन्तर्राष्ट्रिय गतिविधिहरूमा सामेल हुन सक्ने अवस्था माओवादीका नेताहरूमा अहिले पनि छैन। यी विविध कारणले पनि होला, माओवादीलाई राजनीतिक गठबन्धन सधैं चाहिएको थियो। आगामी दिनमा पनि चाहिने छ। सबै राजनीतिक दल र तिनका नेताहरूको समन्वय र सद्भाव चाहिएको छ। माओवादीलाई अहिलेको गठबन्धनले मात्र पुग्दैन। आउने चुनावमा पनि माओवादीलाई गठबन्धन चाहिन्छ। त्यो चुनावपछि पनि माओवादीलाई सरकारमा बस्न गठबन्धनको आवश्यक पर्ने देखिन्छ। पछिल्लो समय माओवादी छाडेर जाने नेताहरूको संख्या पनि ह्वात्तै बढेको छ। माओवादी निर्माणमा सामेल भएका नेताहरूलाई हेर्ने हो भने अहिले प्रचण्ड एक्लै छन्। अन्य सबैजसोले पार्टी छोडेर गइरहेका छन्। माओवादीका प्रभावशाली नेताहरूले पनि माओवादी छोड्ने क्रम बढेको छ। लगभग एक्लो जस्तो बनेका प्रचण्डको अग्निपरीक्षा चलिरहेको छ। हेरौं, उनी कति अंक ल्याएर कुन श्रेणीमा पास हुन्छन् ? माओवादीका नेताहरू किन यत्रतत्र भए ? किन दल छोडे ? किन अन्यत्र प्रवेश गर्न गए ? सहजै अनुमान लगाउन सकिन्छ। उनीहरूले माओवादीमा आफ्नो भविष्य देख्न छोडेका छन्। माओवादीको अस्तित्व रहँदैन भनेर नै उनीहरू लागेको हुनुपर्छ। अर्कोतिर हेर्ने हो भने आफ्नो र आफ्नो परिवारको सुरक्षा गर्न, विगतमा आफूमाथि लागेको दाग मेटाउन र सुरक्षित हुन पनि पार्टी परिवर्तन गरेका छन्। कोही एमालेमा प्रवेश गरेका छन् भने कोही समाजवादी लगायत अन्य दलतिर प्रवेश गरेका छन्। कोही निष्कृय भएर बसेका छन् भने कोही यसैमा सक्तिय रहेर गठबन्धनबाट सुरक्षित हुन सकिन्छ भन्ने सोचमा छन्। जे भए पनि माओवादीको अतीत कतिपयका लागि निकै भयानक थियो। त्यो अतीत एक दुई संघीय संसद्का चुनाव हुँदैमा वा एक दुई दसक बित्दैमा नेपाली जनताले माओवादीबाट पीडित व्यक्तिहरूले त्यो पीडा भुलिसकेका हुँदैनन्। पुस्ता कटिसकेको पनि हुँदैन। देशी र विदेशी शक्तिहरूले माओवादीलाई हेर्ने दृष्टिकोण परिवर्तन भइसकेको पनि हुँदैन। यो कुरा माओवादीका नेता कार्यकर्ताहरूले राम्रोसँग बुझेका छन्। त्यसैले उनीहरू यो गठबन्धन एक दुई वर्ष रहिदिए हुन्थ्यो भनिरहेका छन्। त्यसरी नै बाँच्न पाए हुन्थ्यो भन्ने सोचमा छन्। यी तथ्यहरूलाई केलाउँदा र माओवादीको अहिलेको गतिविधि बुझ्दा माओवादीको अधिवेशनको नेपाली समाजमा त्यति अर्थ रहने देखिँदैन। यो माओवादी केन्द्र सुध्रिन र माझिन आवश्यक छ। अब माओवादी नेतृत्वमा विगतको भूमिगत आन्दोलनभन्दा पृथक अवस्था हुन्छ। माओवादी सिद्धान्त र विचारप्रतिको प्रतिवद्धता रहेका व्यक्तिको खाँचो महसुस भएको हुनेछ। अराजनीतिक र आपराधिक क्तियाकलापको दाग नलागेका व्यक्तिबाट माओवादीको नेतृत्व सम्भव हुने र उसले नै अबको माओवादीको बागडोर समात्न आवश्यक रहेको देखिन्छ। त्यसरी छानिएको व्यक्तिले पार्टीलाई माझ्न पनि सक्छ। पार्टीभित्र सबैको संरक्षण गरेर पार्टीलाई थप मजबुद बनाउँदै लैजान सक्छ। हुन त नयाँ नेतृत्व पाउँदैमा जनताले माओवादीलाई विश्वास गर्न थालिहाल्छन् भन्ने होइन। त्यसका लागि माओवादी पुनः एक पटक जनताको घरआँगनमा जानुपर्छ। एक दशक जनताको साथमा बसेर जनताको सेवा गरेर नबसेसम्म माओवादीप्रति आमनेपाली नागरिकको विश्वास नहुन सक्छ। नेपालप्रति चासो राख्ने नेपाललाई सहयोग गर्ने छिमेकी मुलुक तथा अन्य मुलुकले माओवादीलाई भरोसा गर्न सक्ने अवस्था पनि रहँदैन। त्यसैले माओवादी परिमार्जन हुन आवश्यक छ। यसको नेतृत्व परिवर्तन हुनु आवश्यक छ। माओवादीलाई माओवादी आन्दोलनपछि एक मात्र नेतृत्वले नेतृत्व गरिरहेको छ। त्यसैले पनि माओवादी परिवर्तन हुन नसकेको हो जस्तो देखिन्छ। हुन त माओवादी पहिलेको भन्दा केही परिवर्तन भएको पनि होला। तर, नेतृत्व परिवर्तन नभई माओवादी परिवर्तन हुन सक्दैन। अब माओवादीमा आपराधिक गतिविधिबाट पृथक तथा कम्युनिष्ट विचारधाराका व्यक्ति नेतृत्वमा आउनुपर्छ। आगामी अधिवेशनले नेतृत्व पुस्तान्तरण गर्ने र त्यसलाई प्रजातान्त्रिक बनाउँदै जाने दिशातिर माओवादी जानु आवश्यक छ। माओवादी जस्तो सशक्त राजनीतिक संगठनको खाँचो मुलुकलाई छ तर ऊ जनप्रिय हुनुपर्छ। तर, आपराधिक क्तियाकिलाप र गतिविधिमा संलग्न भएका व्यक्ति नेतृत्वमा आए भने त्यसले माओवादीलाई थप क्षति पुर्याउने निश्चित छ। सही विचार र व्यवहार भएका व्यक्ति जसलाई जनताले भरोसा गर्न सक्छन्। अन्तर्राष्ट्रिय क्षेत्रले विश्वास गर्न सक्छन्। त्यस्ता नेताको नेतृत्वमा माओवादी पार्टी संगठित हुने र समग्र संगठनलाई प्रजातान्त्रिक बनाउनेतर्फ लैजानुपर्छ। व्यवहारमा पनि लोकतान्त्रिक तथा प्रजातान्त्रिक प्रणालीलाई अवलम्बन गर्ने र क्रमशः सुधार गर्दै लैजाने काम कारबाही गरे मात्र माओवादीले विश्वास पाउन सक्ने र जिम्मेवार पार्टी हुने सक्ने आकलन गर्न सकिन्छ। आगामी महाधिवेशनले माओवादीलाई सही दिशातर्फ लैजान सकोस्। माओवादीभित्रका सही र सक्षम बौद्धिक जमात कार्यकर्ताले सही नेतृत्व छानोस्। सही दिशातर्फ माओवादीलाई डोहोर्याउने काम होस्। अन्यथा माओवादी संगठन त हुन्छ तर त्यो नाममा मात्र सीमित हुने देखिन्छ। त्यसले वडादेखि केन्द्रसम्म नै असर गर्ने छ। जनप्रतिनिधि पाउनै नसक्ने अर्थात् जनताको विश्वास नै पाउन नसक्ने पार्टीको रूपमा भनौं। एक सिटसमेत जित्न मुस्किल हुने संगठनमा सीमित भएर रहनुपर्ने हुनसक्छ। राजनीतिमा हारजित हुन्छ। तर, पार्टीलाई सुदृढीकरण गरेर मिहेनत परिश्रम गरेर सुधारको बाटोतर्फ लैजानुपर्छ। त्यो काम माओवादीले यही महाधिवेशनबाट गर्ने छ भन्ने विश्वासका साथ सफलताको शुभकामना !"
संसदको गतिरोध र एमसीसी सर्वदलीय बैठकको एजेण्डा,काठमाडौंः प्रधानमन्त्री शेरबहादुर देउवाले संसदमा जारी गतिरोध अन्त्य र एमसीसीबारे रणनीति बनाउन सर्वदलीय बैठक आव्हान गरेका छन् ।सर्वदलिय बैठक आइतबार अपरान्ह ४ बजे प्रधानमन्त्री निवास बालुवाटारमा बस्ने छ । प्रधानमन्त्री देउवाले बोलाएको बैठकमा एमाले सहभागी नहुने भएको छ । सभामुखको कार्यशैलीप्रति असन्तुष्टी जनाउँदै एमाले बैठकमा सहभागी नहुने भएको हो । एमालेले विगत लामो समयदेखि संसद अवरुद्द गर्दै आएको छ । एमसीसीबारे राजनीतिक दलहरु विभाजित हुँदा संसदमा टेबल हुन सकेको छैन । एमसीसी मुख्यालयले एमसीसी अनुमोदन गर्न नेपाल सरकारले प्रतिवद्धता जनाइसकेको भन्दै पर्खेर बसेको छ । संसदमा जारी अवरोध हटाउन र एमसीसीका विषयमा थप निर्णय गर्न बैठक डाकिएको प्रधानमन्त्री सचिवालयले जनाएको छ।
नेपाल बैंकले १७ प्रतिशत लाभांश दिने,"काठमाडौं : नेपाल बैंकले लाभांश वितरण गर्ने प्रस्ताव पेश गरेको छ। बैंकले आर्थिक वर्ष २०७७०७८ को मुनाफाबाट सेयरधनीलाई वितरण गर्ने लाभांश प्रस्ताव गरेको हो । बैंकले ६२ औं वार्षिक साधारण सभामा यस्तो प्रस्ताव पेश गरेको हो। बैंकले सेयरधनीलाई हाल कायम चुक्ता पुँजी १२ अर्ब ६३ करोड ६७ लाख ५८ हजारको १४ प्रतिशत बोनस सेयर र बोनस सेयरमा लाग्ने करसमेत गरी ३ प्रतिशत नगद लाभांशसहित कुल १७ प्रतिशत लाभांश वितरण गर्ने प्रस्ताव गरेको छ । यस्तै साधारण सभामा पेश भएका अन्य प्रस्तावहरु समेत सर्वसम्मतरुपमा पारित भएका छन्। बैंकको प्रस्तावित लाभांश नेपाल सरकार नेपाल राष्ट्र बैंकबाट स्वीकृत भएर आगामी वार्षिक साधारणसभाबाट पारित भएपछि सेयरधनीमा वितरण हुनेछ । यस्तै, कम्पनी ऐन, २०६३ को दफा १११ अनुसार आर्थिक वर्ष २०७८७९ का लागि चार्टर्ड एकाउण्टेण्ट नरेन्द्र भट्टराई, जगन्नाथ उपाध्याय र सुनिर कुमार ढुंगेललाई लेखापरीक्षकमा नियुक्त गर्नेलगायत प्रस्ताव पेश गरेको हो।"
कांग्रेस महाधिवेशनः केन्द्रीय सदस्यको मतगणना सुरु,"काठमाडौं : नेपाली कांग्रेसको खुला केन्द्रीय सदस्यतर्फको बाँकी रहेको मतगणना सुरू भएको छ । आइतबार राति २३९३ मत गणना गरेर स्थगित गरेको थियो। मत गणना भर्खरैबाट सुरु भएको हो निर्वाचिन समितिले जनाएको छ। कांग्रेस केन्द्रीय निर्वाचन समितिका अनुसार शनिबार दिउँसो १२ बजेदेखि सुरू भएको मतगणना राति ११ बजेसम्म गरिएको थियो । खुला केन्द्रीय सदस्यतर्फ ४६८२ मत खसेको छ । डा शशांक कोइराला, एनपी साउद, बालकृष्ण खाँड, रमेश लेखक र उदयशमशेर राणा अग्रस्थानमा छन् ।"
१ सय किसान अभियान यात्रा जारी,"काठमाडौं : नेपाल उद्योग वाणिज्य महासंघअन्तर्गत् कृषि उद्यम केन्द्रमार्फत् मंसिर २३ देखि २९ सम्म मोरङ, धनकुटादेखि भोजपुरसम्म १०० किसान अभियान यात्रा सुरु भएको छ। यात्रा उत्साहजनक र फलदायी रहेको केन्द्रले जनाएको छ । केन्द्रलगायत जिल्लाका अन्य समितिले पनि नेपालको कृषिमा लगानी गर्नु र प्रविधि भित्र्याउनाले नेपालमा कृषिप्रतिको आकर्षणलाई केन्द्रित गरेको केन्द्रका सभापति अरुणराज सुमार्गीले बताए । लागत कम गर्ने र सजिलो छिटो काम हुने प्रविधि र ती प्रविधिलाई किसानमैत्री बनाउने प्राविधिकलाई किसानका खेत खेतसम्म नपुर्याएसम्म नेपाल कृषिक्षेत्रमा सफल हुन असम्भव रहेको उनले बताए । उनले भने, प्रविधि, प्राविधिक, पुँजी र बजार को पहुँच किसानसम्म पुर्याउने हेतुले सुरु भएको १ सय किसान अभियानले नेपालको समग्र किसानको मुहार फेर्ने र राज्यको ढोका ढकढक्काएर भएको अनियमिततालाई सही बाटोमा ल्याउने आशा छ।"
"गाँजासहित एक भारतीय पक्राउ, चारजना फरार",ढल्केवर(धनुषा) : धनुषाबाट लागुऔषध गाँजासहित एकजना भारतीय नागरिकलाई प्रहरीले पक्राउ गरेको छ । पक्राउ पर्नेमा भारतको मधुवनीका २२ वर्षीया विजय कुमार महतो रहेको इलाका प्रहरी कार्यालय ढल्केवरले जनाएको छ । शनिबार साँझ ७ बजे बिआर ३२के ९१२७ नम्बरको स्कार्पियोमा सवार पाँचजना व्यक्तिहरु संकास्पद रुपमा महोत्तरीको बर्दिवासबाट ढल्केवरतर्फ आइरहेको भन्ने विशेष सूचनाको आधारमा इप्रको टोलीले चेकजाँच गरिएको थियो । पाँचजना सवार रहेको उक्त स्कार्पियोलाई ढल्केवर चेकप्वाइन्टमा चेकजाँचका लागि रोक्न खोज्दा नरोकी जनकपुरतर्फ भाग्न खोज्ने क्रममा प्रहरी टोलीले पछ्याएपछि उनीहरुले गाडीबाटै गाँजा भएको प्लाष्टिकको बोरा फालेर भाग्न खोज्दा स्कार्पियो पुलमा ठोकिएर दुर्घटना भएको प्रहरी निरीक्षक सुवेदीले जनाए । उनका अनुसार दुर्घटना हुनसाथ गाडीमा सवार पाँचैजना भागेका थिए। उनीहरुलाई खोजतलास गर्ने क्रममा उखु घारीबाट महतोलाई पक्राउ गरिएको प्रहरी निरीक्षक सुवेदीले जनाए । गाडीमा सवार अन्य व्यक्तिहरु फरार रहेको उनले बताए । प्रहरी निरीक्षक सुवेदीका अनुसार गाडीबाट फालेको बोराबाट साढे १९ केजी गाँजा बरामद भएको हो । उनीहरु सवार गाडी समेत प्रहरी नियन्त्रणमा रहेको इलाका प्रहरी कार्यालय ढल्केवरले जनाएको छ ।
"सामान्य विवादमा छुरा हानाहान : एकको मृत्यु, एक घाइते","सिरहा : सिरहाको गोलबजार नगरपालिका६ मा शनिबार राती युवाहरुको समूहबीच सामान्य विवादमा छुरा हानाहान हुँदा एकजनाको मृत्यु भएको छ। अर्का एक गम्भीर घाइते छन् । छुरा प्रहारबाट गोलबजार नगरपालिका ६ डोहटियाका अन्दाजी २१ वर्षीय रामकुमार सदायको मृत्यु भएको हो । छातीमा छुरा लागेका उनलाई उपचारका लागि धनगढीस्थित आरके मेडिसिटी अस्पताल पुर्याएलगत्तै चिकित्सकले मृत घोषणा गरेको प्रहरीले जनाएको छ । मृतक सदायकै समूहका १९ वर्षीय रितेश सदाय गम्भीर घाइते भएका छन् । उनको आरके मेडिसिटी अस्पतालमै उपचार भइरहेको जिल्ला प्रहरी कार्यालय सिरहाका प्रवक्ता तथा डीएसपी सुवास बुढाथोकीले जानकारी गराए । आइतबार बिहानैदेखि डोहटिया टोलका बासिन्दा गोलबजारमा आएर पूर्वपश्चिम राजमार्ग अवरुद्ध पारे । उनीहरु इलाका प्रहरी कार्यालय गोलबजार अगाडि र राजमार्गको विभिन्न क्षेत्रमा टायर बालेर प्रदर्शन गरेका थिए। उनीहरु बजारसमेत बन्द गराउँदै हिँडेका थिए । अहिले पीडित पक्ष र स्थानीयबीच सहमति भइसकेको छ। दोषीलाई २४ घण्टाभित्र कारवाही, घाइतेलाई उपचार र मृतक परिवारलाई पूर्ति उपलब्ध गराउने सहमति भएको हो । विवाद के विषयमा भएको त्यो अहिलेसम्म नखुलेको डीएसपी बुढाथोकीको भनाइ छ । घटनाबारे थप अनुसन्धान भइरहेको उनले बताए । स्थानीयका अनुसार मृतक र घाइतेलगायत ५६ जना मजदुरी गर्छन् । उनीहरु राती कामबाट घर फर्किँदै थिए। अर्को समूहले गालीगलौज गर्दा विवाद बढेको थियो । उनीहरु मध्ये अधिकांशले मादक पदार्थ सेवन गरेको जनाइएको छ।"
कैलालीमा फेरि अर्का युवकको विभत्स हत्याः अडियो फेला पर्यो,"टीकापुर : कैलालीको सुदूरपूर्वी क्षेत्रमा फेरि एक युवकको विभत्स हत्या भएको छ । अघिल्लो महिना चक्कु प्रहारबाट ज्यान गुमाएका लम्कीका भूपेन्द्र बडुवालको हत्याकाण्ड सेलाउन नपाउँदै फेरि २५ वर्षीय युवकको विभत्स हत्या भएको हो । कार्तिक २३ गते लम्कीका युवक बडुवालको टीकापुरमा खुकुरी प्रहारबाट हत्या भएको घटना सुल्झिन नपाउँदै जानकी गाउँपालिका वडा नं ९ अमरावतीका २५ वर्षीय अरुण दासको हत्या भएको हो । दासको अमरावती सामुदायिक वनमा घाँटी रेटेर टाउको अलग पारिएको अवस्थामा शनिबार साँझ शव फेला परेको हो । जिल्ला प्रहरी कार्यालय कैलालीका प्रवक्ता डीएसपी बेदप्रकाश जोशीका अनुसार सामुदायिक वनमा घाँटी रेटेको अवस्थामा शव फेला परेको हो । परिवारका सदस्यले दिएको जानकारी अनुसार उनी शुक्रबार साँझ साथीसँग जान्छु भनेर निस्केका थिए, प्रहरी नायब उपरीक्षक जोशीले भने, विभत्स अवस्थामा उनी मृत फेला परेका हुन् । जिल्ला प्रहरी कार्यालय कैलालीले घटनासँग सम्बन्धित अडियो रेकर्ड फेला पारेको जनाएको छ । घटनास्थलबाट एउटा अडियो फेला परेको छ, यसका बारेमा समेत अनुसन्धान भइरहेको छ, अहिलेसम्म कुनै व्यक्ति पक्राउ परेका छैनन्, 'जोशीले भने, अहिले शव उठाउने तयारी भइरहेको छ। घटनाको अनुसन्धानका लागि जिल्ला प्रहरी कार्यालय कैलाली र सुदूरपश्चिम प्रदेश प्रहरीको टोली घटनास्थलमा छ । प्रत्यक्षदर्शीका अनुसार घटनास्थलमा रुखमा हात बाँधेर टाउको अलग पारिएको र नग्न अवस्थामा दासको शव फेला परेको थियो । एकपछि अर्को विभत्स हत्याका घटना हुन थालेपछि स्थानीयमा त्रास बढेको छ । टीकापुरका भुपेन्द्र खड्काले भने, सुरक्षाको प्रत्याभूति नै भएन, को कहाँ कसरी मारिने हो भन्ने डर छ । दुई महिनाअघि एक युवकको चक्कु प्रहारबाट टीकापुर नगरपालिका वडा नं८ का एक युवकको समेत ज्यान गएको थियो । प्रहरीले शान्ति सुरक्षा कायम गर्न नसकेको भन्दै स्थानीयहरु आक्रोशित बनेका छन् ।"
प्रदेश १ र लुम्बिनीको जित,धनगढी : कैलालीको धनगढीमा शनिबारदेखि प्रधानमन्त्री कप महिला राष्ट्रिय क्रिकेट प्रतियोगिता सुरू भएको छ। फाप्ला क्रिकेट मैदानमा सञ्चालन भएका खेलमा प्रदेश १ र लुम्बिनी प्रदेशले विजयी सुरुवात गरेका छन्। प्रदेश १ ले कर्णाली प्रदेशलाई एक सय ६० रनको फराकिलो अन्तरले पराजित गर्दा लुम्बिनीले बागमती प्रदेशलाई सात विकेटले हरायो। टस जितेर पहिले ब्याटिङ गरेको प्रदेश १ ले कप्तान रुविना क्षत्री र अप्सरी बेगमको अर्धशतकको मद्दतमा निर्धारित २० ओभरमा दुई विकेट गुमाएर एक सय ६६ रनको योगफल खडा गरेको थियो। एक सय ६७ रनको लक्ष्य पछ्याएको कर्णाली ११४ ओभरमा ६ रनमै समेटिएको थियो। अघिल्लो वर्ष भएको प्रधानमन्त्री कपमा पनि कर्णाली ६ रनमा अलआउट भएको थियो। दोस्रो खेलमा टस जितेर पहिले व्याटिङ गरेको बागमतीले निर्धारित २० ओभरमा सात विकेटको क्षतिमा ७५ रन बनाएको थियो। बागमतीका लागि हेलिसा गुरुङले सर्वाधिक २८ रन बनाइन्। जवाफी ब्याटिङ गरेको लुम्बिनी प्रदेशले १२५ ओभरमा तीन विकेट गुमाएर जित निकालेको थियो। लुम्बिनीलाई जित दिलाउन कप्तान सरस्वती जीएमले सर्वाधिक २९ रन बनाइन्। यसअघि प्रतियोगिताको सुदूरपश्चिम प्रदेशका सामाजिक विकासमन्त्री लालबहादुर खड्काले उद्घाटन गरेका थिए। प्रतियोगितामा सात प्रदेश र एक विभागीय गरी आठ टोली सहभागी छन्। प्रतियोगिताका विजेताले पाँच लाख र उपविजेताले तीन लाख नगद पुरस्कार प्राप्त गर्नेछ।
जो नेपाल फर्किने आसमा छन् यूएईको सेल्टरमा,"यूएई : मेरो नाम कृष्णकुमारी हो। नेपालमा घर स्याङ्जा हो। गत मार्च महिनाको ५ तारिखमा हिमालयन एयरलाइन्समार्फत दुबई आएको हुँ। अफिसमा काम गर्ने भनेर दलालले ढाँटेर नेपालीले सञ्चालन गरेको अजमानको एउटा दोकान (एजेन्सी)लाई जिम्मा लगायो। एजेन्सीले स्थानीय अरबीको घरमा काम गर्न पठायो। मेरो फोटो र भिडियो अनलाइनमा देखाएर एजेन्टले मेरो भाउ १२ हजार दिराममा बेचेको रहेछ। जुन दिन म बेचिएँ भन्ने थाहा पाएँ त्यो दिन धेरै रोएँ। उता घरमा आमा मानसिक बिरामी हुनुहुन्छ। दुई जना दाइको मृत्यु भएपछि उहाँ मानसिक रूपमा बिच्छिप्त हुनुभएको हो। बुबा घुँडाको हड्डी मक्किएर आफैं अशक्त हुनुहुन्छ। घरमा कमाउने अरू कोही छैन। दिदीहरूको विवाह भएर आआफ्नो घर गरिखाइरहनुभएको छ। परेको बेला हामीलाई हेर्ने पनि दिदीहरू नै त हो। तर, विवाह गरेर घर गइसकेका दिदीहरूले कतिन्जेल गर्न सक्नुहुन्छ र ? त्यसपछि मैले विदेश जाने निर्णय गरेँ। (उनी भावुक बनिन्) झन्डै २ महिनासम्म काम गरेपछि खै के भयो कुन्नि, साहुले मलाई मन पराएन। मलाई उसैकोमा (एजेन्सी) फिर्ता पठायो। म फेरि त्यही मान्छे बेच्ने दोकानमा फिर्ता भएँ। त्यो दोकानमा मसहित ४५ जना नेपाली दिदीबहिनीहरू बिक्रीमा हुनुहुन्थ्यो। सबै जना एउटा सानो कोठामा बस्थ्यौं। सुत्ने ठाउँ नभएर आलोपालो सुत्थ्यौं। उहाँहरूको हाल खबर के छ र कहाँ हुनुहुन्छ ? अहिलेसम्म मलाई केही थाहा छैन। मानव तस्करको जालोमा परेर यूएईको दुबई पुगेका महिलाहरू उद्धारपछि एनआरएनएको सेल्टरमा। वैदेशिक रोजगारीका लागि भिजिट भिसामा यूएईको दुबई आइपुगेकी कृष्णकुमारीको व्यथा हो यो। उनले साहुको घरबाट फिर्ता भएपछि झनै कठिन दिन भोग्नुपर्यो। एक कचौरा भात दुई जनाले बाँडेर खानपर्यो। मोबाइल चलाउन पाएनन्। आमाबुबा बिरामी हुनुहुन्छ। इन्टरनेटबाट घरमा कुरा गर्छु भनेर बिन्ती बिसाउँदा पनि सुन्थेनन्। नेपाल पठाइदेऊ नेपाल जान्छु भन्दा एजेन्सी मालिक्नीले ३ लाख रुपैयाँ तिर्नुपर्छ भन्थी। ३ लाख कसरी कहाँबाट ल्याएर तिर्ने ? मेरो कुनै उपाय थिएन। त्यहाँ बसुन्जेल हामीलाई मानवीय व्यवहार कहिल्यै गरेन, उनले भनिन्। उनका अनुसार नेपाली मालिक्नी भन्थी, तेरो बाउ मरेको छ ? तेरी आमा मरिन् ? किन गिरगिर गर्छेस्, चुप लाग्। कृष्णकुमारीसँगै सुर्खेतकी कमला पनि छिन्। कमलालाई एजेन्टले तीन महिना दिल्लीमा राखेर दुबई पठाएको हो। यसैबीच कोभिड१९ महामारीका कारण कमलाका दाइको मृत्यु भयो। घरमा एकपटक फोन गर्छु भनेर कमलाले एजेन्टसँग मोबाइल मागिन्। तापनि, एजेन्टको मन पग्लिएन। घरमा एकपटक फोन गर्न पनि दिएन। यो मान्छे बेच्ने दोकानमा यति धेरै सास्ती भोगेर हामी कति दिन बस्ने ? एक दिन कमलासहित हामी पाँच जना उक्त दोकान छोडेर भाग्यौं। ट्याक्सी चढेर बरदुबई पुग्यौं। बरदुबई पुगेर कहाँ जाने, कहाँ बस्ने थाहा थिएन। पार्कतिर सुत्ने कि भनेर हामी पार्कको खोजीमा थियौं, कृष्णकुमारीले भनिन्, एक जना दाइले हामी अत्तालिएको देखेर सोधिखोजी गर्नुभयो। उहाँको बरदुबईमा रेस्टुराँ रहेछ। एक रातका लागि बस्न दिनुभयो। खान दिनुभयो। भोलिपल्ट एनआरएनएका सरहरू आएर हामीलाई लिएर जानुभयो। अहिले हामीलाई एनआरएनले नै खाने र बस्ने व्यवस्था गरेको छ। गैरआवासीय नेपाली संघ (एनआरएनए)ले कमलालाई जुलाई २० मा नेपाल फर्काएको छ। कृष्णकुमारीलाई कहिले फर्काउने भन्ने टुंगो छैन। एनआरएनएले अजमानमा सञ्चालन गरेको सेल्टरमा भेटिएकी कृष्णकुमारीको कुरा पीडादायी थियो। सानी पातली जीउडालकी चञ्चले स्वभावकी कृष्णकुमारी बोल्दाबोल्दै रोकिन्थिन्। आँसुले टिलपिलाउन खोजेका आँखा सिलिङ र भित्तातिर हेरेर सम्हाल्थिन्। कोठाको लम्बाइ आठ फिट र चौडाइ ६ फिटजति होला। यति सानो कोठामा सात नेपाली चेलीहरू नेपाल फर्कने आशामा बसिरहेका छन्। तीमध्ये कमलालाई मात्रै २० जुलाईमा एनआरएनएले नेपाल फर्काएको हो। दोलखाकी राममाया ६ महिनादेखि एनआरएनकै सेल्टरमा नेपाल फर्कने आशामा दिन कुरेर बसिरहेकी छन्। भारत हुँदै यूएई आएकी उनलाई एजेन्टले ओमान पनि पठायो। तर, त्यहाँ टिक्न नसकेपछि २ महिनामै यूएई फर्किइन्। सिन्धुपाल्चोककी गाममाया लामा साउदी सीमा क्षेत्रबाट भागेर त्यहाँ आइपुगेकी थिइन्। एजेन्टले एक वर्षअघि दुबई भनेर अबुधाबीबाट पनि धेरै टाढा साउदीको सीमानजिक पुर्याएको थियो। कठिनले नेपाली भाषा बोल्ने उनी कहिले र कसरी नेपाल फर्किएलिन् भनेर ठम्याउन गाह्रो छ। सेल्टरमा भेटिएका सातै जनाका दुःखका एक से एक कहानी थिए। कृष्णकुमारीलाई यूएई पठाउने एजेन्ट आफ्नै जिल्लाका चिनेजानेकै थिए। अवैधानिक तवरले उनीहरूलाई यूएई ल्याउने एनआरएनए यूएईका सदस्य रहेछन्। अलपत्र परेपछि दुबईबाट उनीहरूलाई अजमानमा ल्याएर सेल्टरमा राख्ने पनि एनआरएनए नै हो। निःशुल्क टिकट काटेर नेपाल पठाउन सहयोग गर्ने पनि एनआरएनए नै हो। यूएईमा दुई वर्षअघिसम्म अलपत्र नेपाली महिला कामदारलाई नेपाली दूतावासले आफ्नै भवनमा सेल्टर उपलब्ध गराउँदै आएको थियो। कोभिड१९ कारण दूतावासले सेल्टर बन्द गरेपछि त्यससम्बन्धी व्यवस्थापन एनआरएनए यूएईले गर्न थालेको हो। नेपाली दूतावासकी श्रम काउन्सिलर निर्मला थापाले कोभिड१९ का कारण नेपाली दूतावासले सेल्टर खाली गर्नुपरेको बताइन्। अर्कातिर कानुनी प्रक्रिया पूरा गरी आएका घरेलु कामदारलाई यूएईमा खासै समस्या नभएकाले पनि दूतावासको सेल्टर खाली रहेको थापाको भनाइ छ। कोही समस्यामा परी सम्पर्कमा आए उद्धार, सहयोग गर्न दूतावासले कुनै कसर बाँकी नराख्ने उनले बताइन्। उनका अनुसार नेपालका एजेन्सीले नै नेपाली महिलालाई गैरकानुनी तरिकाले यूएई ल्याएर अलपत्र पार्ने गरेको गुनासो अनौपचारिक रूपमा आएको छ। तर, सोबारे थप जानकारी नभएको उनले बताइन्। एनआरएनएअन्तर्गत अलपत्र नेपालीहरूलाई सहयोग, उद्धार गर्ने कार्यक्रमका संयोजक प्रवीण पोखरेलले संस्थाले २८ महिला र १ सय ९८ भन्दा बढी पुरुषलाई टिकट उपलब्ध गराई नेपाल पठाएको बताए। हजारौंलाई खाद्यान्न र अस्थायी आवासको व्यवस्था गरिएको पोखरेलको भनाइ छ। उनका अनुसार सयौंलाई कानुनी सहायता प्रदान गरिएको छ। नेपाल फर्किन पनि सहयोग गरिएको छ। तर, नेपाल सरकार मूकदर्शक बनेको छ। राज्य आफूचाँहि आफ्नो दायित्वबाट पन्छेको छ, उनले भने। १८ डिसेम्बर अन्तर्राष्ट्रिय आप्रवासी दिवस हो। यो दिवस विश्वभरि नै मनाउने गरिन्छ। वैदेशिक रोजगारीका लागि हुने आप्रवासनका क्रममा हुँदै आएका ज्यादती र शोषणको पाटोबारे यस दिन सरोकारवालाले विशेष चर्चा गर्छन्। यस्ता समस्याको सम्बोधनका उपाय खोज्छन्। नेपालीहरू वैदेशिक रोजगारीमा जाने मुख्य राष्ट्रहरूमा मध्यपूर्वका खाडी र मलेसिया हो। खाडी जानेहरूका लागि यूएई अलिक बढी आकर्षक मुलुक मानिन्छ। यूएई मानवअधिकार र स्वतन्त्रताको हिसाबले अन्य देशको तुलनामा अब्बल भएकाले पनि नेपालीको रोजाइमा परेको हुनुपर्छ। यद्यपि समस्यारहित भने छैन। तर, मानव तस्करले यूएईलाई ट्रान्जिटका रूपमा प्रयोग गर्ने गरेको विभिन्न घटनाले देखाउँछन्। आकर्षक तलबको लोभ र यहाँबाट अन्यत्र पठाउन पनि भिजिट भिसामा यूएई बोलाई अलपत्र पार्ने क्रम बढ्दो देखिन्छ। ६५ हजार ६ सय ६३ नेपाली सन् २०२१ को जनवरीयता पर्यटक (भिजिट) भिसामा यूएई आएको तथ्यांक छ। यीमध्ये अत्यन्तै थोरै मात्र घुम्ने उद्देश्यले आएको जनाइएको छ। अधिकांश भने अध्यागमनसँगको सेटिङमा एजेन्टलाई लाखौं रकम दिएर यूएई आएको सरोकारवाला बताउँछन्। यीमध्ये कसैले पनि दलालले आश्वासन दिएअनुसार काम पाउँदैनन्। बरु उल्टै कतिपयको त नेपालबाट ल्याएको डलर पनि विमानस्थलबाट बाहिरिनेबित्तिकै लुटेराले लुट्छन्। सहरबाट धेरै टाढाको एउटै कोठामा १५२० जना भुइँमा सुत्नुपर्छ। सामान्य बिरामी भएको अवस्थामा सिटामोल खाने पैसा हुँदैन। औषधि किन्ने ठाउँ थाहा हुँदैन। आज, भोलिभन्दा भन्दाभन्दै महिना बित्छ। अझ कोभिड महामारीको बेला छ। हारगुहार गर्ने ठाउँ हुँदैन। दलाललाई भन्यो भने उल्टै धम्क्याउने र कुट्ने गर्छ। विदेश आउँदाको ऋणको महँगो ब्याज नेपालमा बढेको बढ्यै हुन्छ। अनि उनीहरू क्रमशः डिप्रेसनको शिकार बन्छन्। भिजिट भिसामा आएका पाँचथर फिदिमका राजेन्द्र शिवाकोटीले गत साता आत्महत्या गरे। एक वर्ष अवधिमा यस्ता कैयन्ले आत्महत्याको बाटो रोजेका छन्। उनीहरूको आत्महत्याको कारण खोज्ने चेस्टा अहिलेसम्म कसैले गरेको छैन। यूएईले सन् २००६ मा सम्भवतः खाडी क्षेत्रमै पहिलो पल्ट मानव बेचबिखनविरुद्धको कडा कानुन ल्याएको थियो। जुलाई ३० लाई मानव बेचबिखन विरुद्धको अन्तर्राष्ट्रिय दिवस मनाउँदै यूएईले मानब बेचबिखन र शोषण गर्नेविरुद्ध झनै कडा कानुनको घोषणा गरेको छ। र, मानव बेचबिखन, ओसारपसारमा कडा नीति लिँदै आपसी समझदारी कायम गरी मानव बेचबिखनविरुद्ध एक हुँदै विभिन्न देशसँग दोहोरो सम्झौतासमेत गरेको छ। तर, यो अवसरलाई पनि नेपाल सरकारले सदुपयोग गरेन। मानव बेचबिखन तथा शोषण सम्बन्धित मुलुकबाटै सुरु हुन्छ। गन्तव्य मुलुकसम्म आइपुग्दा उनीहरू कानुनी मान्यता बोक्ने (भिसा) भएकाले पनि पीडितहरूले कानुनी उपचार खोज्ने आधारहरू हुँदैनन् वा अत्यन्त थोरै हुन्छन्। पीडितहरू नेपालकै बाटो वा छिमेकी देशको अवैध मार्गबाट यूएई प्रवेश गरे पनि यहाँ भने वैध भइसकेका हुन्छन्। जब उनीहरूलाई आफू ठगिएको थाहा हुन्छ त्यो बेलासम्म कानुनी आधार गुमाइसकेका हुन्छन्। यहाँबाट अमेरिका, युरोप वा खाडीकै अन्य मुलुकमा बेचिनका लागि तयार हुन्छन्। नेपाल सरकारले यूएई घुम्न आउन चाहने आफ्ना नागरिकका लागि कार्यविधि बनाउपर्छ। सोबापत आयस्रोत देखाउने वा कम्तीमा १ लाख रुपैयाँ जम्मा गर्न लगाउने हो भने कोही पनि नेपालीले दलालमार्फत आउनुपर्दैनथ्यो। उनीहरूले यूएई आउन लाखौं खर्च गर्नुपर्थेन। नेपाल सरकारले मानव बेचबिखनविरुद्धको अपराध रोक्न मानव बेचबिखन तथा ओसारपसार (नियन्त्रण) ऐन, २०६४ लागू गरे पनि कार्यान्वयन पक्ष फितलो देखिन्छ। जसकारण राजधानी काठमाडौं नजिकैका जिल्लाहरूमा यस्ता अमानवीय कार्यहरू बढी भएको भेटिन्छ। संयुक्त राष्ट्रसंघअन्तर्गत मानव बेचबिखनसम्बन्धी अन्तर्राष्ट्रिय कानुनले अहिलेसम्म पनि कमला र कृष्णकुमारीजस्ता महिलालाई यूएई पठाउनेलाई कानुनी कारबाहीको दायरामा ल्याउन सकेको छैन। बरु यस्ता अपराध बढेको बढ्यै छ। वैदेशिक रोजगारीका लागि दैनिक सयौं नेपाली दलालमार्फत अध्यागमनमा सेटिङ गरेर भिजिट भिसामा दुबई आइपुग्दा पनि नेपाल सरकारले भने नदेखेझैं गरिरहेको छ। (पीडितको नाम र ठेगाना परिवर्तन गरिएको छ।)"
पुनर्निर्माण अब मन्त्रालयबाट,"काठमाडौं : भुकम्पपछिको उद्धार र पुनर्निर्माणका लागि गठित राष्ट्रिय पुननिर्माण प्राधिकरण पुस १० गते विघटन हुँदैछ। २०७२ को भुकम्पपछि सरकारले प्राधिकरण गठन गरेको थियो । ६ वर्षमा करिब ९० प्रतिशत संरचना पुनर्निर्माण गरिएको प्राधिकरणका प्रवक्ता भगवान अर्यालले बताए। बाँकी कामको जिम्मेवारी सम्बन्धित मन्त्रालयलाई दिइसकेको उनले बताए। प्राधिकरणको अवधि सकिएकाले बाँकी कामको जिम्मेवारी सम्बन्धित मन्त्रालयलाई हस्तान्तरण गरिसकेका छौं, प्रवक्ता अर्यालले भने। बाँकी पुनर्निर्माण तीन वर्षमा सकिने प्राधिकरणको अनुमान छ। ९ प्रतिशत निजी घर, १२ प्रतिशत विद्यालय भवन, ५ प्रतिशत स्वास्थ्यचौकी, १५ प्रतिशत पुराताŒिवक संरचना र २ प्रतिशत सरकारी घर पुनर्निर्माण हुन बाँकी छन्, अर्यालले भने। यस्तै भूकम्पले क्षति पुर्याएका ७ सय ६४ किमि सडकमध्ये १४ प्रतिशत र १५ पुलमध्ये ४२ प्रतिशतको समेत पुनर्निर्माण भएको छैन। पुनर्निर्माणका लागि करिब ४ खर्ब ७० अर्ब रुपैयाँ खर्च भएको छ। यसमा नेपाल सरकारको २ खर्ब ३९ अर्ब, वैदेशिक अनुदान २४ अर्ब, वैदेशिक ऋण १ खर्ब १४ अर्ब, सोझै भुक्तानी हुने वैदेशिक ऋण १ अर्ब ९७ करोड र अन्तर्राष्ट्रिय गैरसरकारी संस्थाबाट ९० अर्ब रुपैयाँ खर्च भएको प्राधिकरणअन्तर्गत आर्थिक प्रशासन शाखाको तथ्यांक छ। प्राधिकरणको खर्चमा भने कुल ३ खर्ब ६९ अर्ब रुपैयाँ देखाइएको छ। वैदेशिक सहायताबाट प्राप्त रकम १ खर्ब ४० रुपैयाँ छ। कुल ग्रार्हस्थ उत्पादनमा पुनर्निर्माणको योगदान १ देखि ३३ प्रतिशतसम्म रहेको प्राधिकरणको तथ्यांक छ। २०७२ को भूकम्पले ७ खर्ब रुपैयाँभन्दा बढीको क्षति भएको थियो। ८ हजार ७ सय ९० जनाको मृत्यु र २२ हजार ३ सय घाइते भए। ३२ जिल्लाका ८० लाख मानिस प्रभावित भएको प्राधिकरणको तथ्यांक छ। लगत्तै वित्तीय सहयोग जुटाउन सरकारले दाता सम्मेलन गरेको थियो। सम्मेलनमा विकास साझेदारबाट ४ खर्ब १० अर्ब रुपैयाँको प्रतिबद्धता आयो। तर, वास्तविक प्रतिबद्धता भने २ खर्ब ९४ अर्ब रुपैयाँ मात्रै रहेको प्रवक्ता अर्यालले बताए। २ खर्ब ३८ अर्ब रुपैयाँको भने सम्झौता नै भएको छ। भारत सरकारले दिने भनेको १ खर्ब रुपैयाँमा २५ अर्ब अनुदान र ७५ अर्ब रुपैयाँ भारतीय एक्जिम बैंकबाट ससर्त ऋण हो। २०७३ सालमा गरिएको विपद्पछिको पुनर्निर्माण तथा पुनर्लाभ ढाँचा (पीडीआरएफ) ले पुनर्निर्माणका लागि ९ खर्ब ३८ अर्ब रुपैयाँ आवश्यक पर्ने अनुमान गरेको थियो। अहिले ४ खर्ब ८८ अर्बमा झरेको छ। पीडीआरएफ संशोधन हुने गरेको प्राधिकरणका आर्थिक शाखा प्रमुख दीपक लामिछानेले बताए। जसका लागि ५७ अर्ब ९३ करोड रुपैयाँ रकम आवश्यक पर्ने आर्थिक शाखा प्रमुख लामिछानेले बताए। सहरी विकास मन्त्रालय, शिक्षा मन्त्रालय, स्थानीय पूर्वाधार विभाग र पुरातत्त्व विभागलाई कामको जिम्मेवारी दिइएको छ। सहरी विकासलाई निजी आवास अनुदान, सरकारी भवन, एकीकृत बस्ती र स्वास्थ्य केन्द्रका भवनको बाँकी काम जिम्मा लगाइएको छ। शिक्षा मन्त्रालयले विद्यालय, खानेपानी र शौचालय तथा पुरातत्त्व विभागले सय वर्षभन्दा पुराना सम्पदा पुनर्निर्माण गर्नेछन्।"
थन्किए संसदीय समिति,"काठमाडौं : प्रतिनिधिसभाको राज्य व्यवस्था तथा सुशासन समिति सभापति शशि श्रेष्ठ गत असोज २२ मा मन्त्री बनिन्। समितिका ६ सदस्य पनि मन्त्री बने। सभापतिविहीन भएपछि साढे दुई महिनायता बैठक बस्न सकेको छैन। सार्वजनिक लेखा समितिको बैठक नबसेको पनि धेरै भयो। प्रतिनिधिसभा गत असारमा दोस्रो पटक पुनःस्थापना भएयता एउटा पनि बैठक नबसेको हो। ०७७ चैतयता समितिको जम्मा एउटा मात्र बैठक बसेको छ। देश र जनताका जल्दाबल्दा समस्या, विधि र कानुन निर्माणबारे छलफल गर्नुपर्ने संसदीय समिति नै निस्क्रिय बनेका छन्। प्रतिनिधिसभामा १०, राष्ट्रियसभामा चार र दुई संयुक्त गरी १६ वटा समिति छन्। कानुन, न्याय तथा मानवअधिकार समितिका सभापति कृष्णभक्त पोखरेल कोरम पुग्न कठिनाइ भएका कारण बैठक बस्न नसकेको स्वीकार गर्छन्। राजनीतिक खिचातानी, दलका महाधिवेशन र समिति सभापतिहरूको उदासीनताका कारण पनि बैठक बस्न नसकेको सचिवालयका उच्च अधिकारी बताउँछन्। प्रमुख दलका महाधिवेशन, यसबीचका चाडबाडका कारण संसदीय समितिका बैठक पातलो गरी बसेको छ, संसद् सचिवालयका प्रवक्ता रोजनाथ पाण्डे भन्छन्, यसअघि पनि बैठक विभिन्न कारणले रोकिएकै थियो। प्रवक्ता पाण्डेका अनुसार कोभिड संक्रमण, बढ्दो महँगी, भ्रष्टाचारअनियमितता, सरकारी सुस्तता, बेरुजु र आर्थिक संकटजस्ता मुलुक र जनताका समस्याबारे समितिहरूले छलफल गर्न सकेका छैनन्। समितिहरूले पारित गरेका र छलफलका क्रममा रहेका विधेयकहरू सरकारले भटाभट फिर्ता लिँदा पनि समितिहरूले छलफल गर्ने चासोसम्म नदिएको पाइन्छ। लेखा समिति सभापति भरत शाह दलका महाधिवेशन र चाडबाडका कारण समितिमै कोरम पुग्न कठिन हुने गरेकाले बैठक बस्न नसकेको बताउँछन्। सरकारी संयन्त्रमा बढ्दो बेरुजुबारे समितिले चासो दिइरहेको र प्रतिवेदन बनाउनेतिर पहल भइरहेको सभापति शाहको भनाइ छ। सर्वोच्च अदालतबाट गत असार २८ गते दोस्रो पटक प्रतिनिधिसभा पुनःस्थापना भएयता कुनै पनि समितिले प्रभावकारी काम गर्न सकेका छैनन्। यसबीच फाट्टफुट्ट बैठक बसे पनि विधेयक निर्माण र जनताका समस्याबारे खासै छलफल गरेका छैनन्। प्रतिनिधिसभाकै महिला तथा सामाजिक समितिको पनि बैठक नबसेको तीन महिना भयो। समितिमा विचाराधीन ज्येष्ठ नागरिकसम्बन्धी विधेयकले अझै टुंगो पाउन सकेको छैन। उक्त विधेयक समितिमा विचाराधीन रहेको समितिका सचिव एकराम गिरी बताउँछन्। राष्ट्रियसभाको दिगो विकास तथा सुशासन समितिको बैठक पनि गत असोजदेखि बस्न सकेको छैन। सभापति तारादेवी भट्ट दलको महाधिवेशनका कारण बैठक बस्न नसकेको बताउँछिन्। भन्छिन्, पार्टीको अधिवेशनका कारण समितिको बैठक बस्न सकेको छैन। अधिवेशन सकिएपछि समितिका एजेन्डाहरू अघि बढ्छन्। मिनी पार्लियामेन्टका रूपमा चिनिने विषयगत समिति नै निस्क्रिय हुँदा जनताका मुद्दा र समस्याले प्राथमिकता पाउन छोडेका छन्। कानुन निर्माणमा मसिनो गरी काम गर्ने समिति नै निस्क्रिय बनेपछि कानुन निर्माणका गति पनि अघि बढ्न सकेको छैन। प्रतिनिधिसभामा ४४ र राष्ट्रियसभामा १३ गरी ५७ विधेयक विचाराधीन छन्। प्रतिनिधिसभातर्फ शान्ति सुरक्षा विधेयक, लोकसेवा आयोग, नागरिता, निजामती सेवा, सैनिक ऐन संशोधनलगायतका विधेयकहरू लामो समयदेखि विचाराधीन छन्। यस्तै राष्ट्रियसभामा विद्युत् विधेयक, सामाजिक सुरक्षा, हवाई सेवा, नागरिक उड्डयन प्राधिकरण लगायतका महत्वपूर्ण विधेयकहरू विचाराधीन छन्। राज्य व्यवस्था समिति सचिव बबिता मिश्र समिति नै सभापतिविहीन बनेपछि बैठक बस्न नसकेको बताउँछिन्। मिश्रका अनुसार यो अवस्था सिर्जना हुनुम प्रतिनिधिसभा विघटन, सरकार गठन र सभापति मन्त्रीमण्डलमा जानु प्रमुख कारण हो। सभापति श्रेष्ठ मन्त्री बनेपछि ज्येष्ठ सदस्यले बैठकको अध्यक्षता गर्नेबारे पनि छलफल नभएको समिति सदस्यहरू बताउँछन्। महिला तथा सामाजिक समिति सभापति निरु पाल भन्छिन्, यसबीचमा मुख्य दलका महाधिवेशनका कारण संसदीय समितिका कामकारबाही प्रभावित भएका हुन्। दलहरूको महाधिवेशनका कारण ढिला भएको हो, हाम्रो समिति यस्तो हो कि, संसद् नचलेको बेला पनि निरन्तर काम गरिहेका छौं, सभापति पालले भनिन्। विकास तथा प्रविधि समितिका सचिव ओमबहादुर कार्की पनि दलहरूकै महाधिवेशनका कारण बैठक बस्न नसकेको बताउँछन्। पुस १ गतेबाट नियमित बैठक बस्ने तयारी भएको उनले बताए। प्रत्यायोजित व्यवस्थापन तथा सरकारी आश्वासन समितिका सभापति रामनारायण बिडारी भने आवश्यकताअनुसार बैठक बस्ने गरेको बताउँछन्। आवश्यकताअनुसार नियमित बैठक गरिरहेका छौं, बिडारी भन्छन्। राष्ट्रियसभाका सचिव राजेन्द्र फुँयाल सदन चल्न नसक्दा समितिका कामकारबाही पनि प्रभावित भएको बताउँछन्। सदन नचलेको बेला माननीयहरू आफ्नो निर्वाचन क्षेत्रमा जनताबीच जानुहुन्छ, फुँयाल भने ।"
गन्तव्य चिनाउन साइकल यात्रा,"धनगढी : सुदूरपश्चिमका पर्यटकीय गन्तव्य चिनाउन तीन दिने साइकल यात्रा सुरू भएको छ। राष्ट्रिय तथा अन्तर्राष्ट्रिय रुपमा पर्यटक लोभ्याउन धनगढीबाट तीन दिवसीय साइकल यात्रा सुरु भएको हो। उद्योग वन वातावरण तथा पर्यटन मन्त्रालयअन्तर्गतको प्रदेश पर्यटन विकास कार्यक्रम कार्यान्वयन इकाईको आयोजनामा साइकल यात्रा सुरु भएको हो। पर्यटन प्रवद्र्धनका लागि साइकल यात्रा नारासहित शनिबारदेखि यात्रा सुरु भएको हो। काठमाडौं, नेपालगञ्ज, दाङ, बुटवल कैलाली, कञ्चनपुर तथा भारतको नैनिताल, बरेली गाजियाबाद र पटनाका साइकल यात्रीहरूसमेत सुदूरपश्चिमको साइकल यात्रामा सहभागी भएका छन्। भारतको उत्तर प्रदेशस्थित बरेलीबाट पहिलोपटक सुदूरपश्चिम आएका साइकल यात्री रवीन्द्र सिंहले आफ्ना लागि नौलो अनुभूती भएको बताए। मेरा लागि यो भ्रमण नौलो हुनेछ। साथीहरूलाई पनि यस क्षेत्रका बारेमा बताउने छु, उनले भने। यात्रामा सामाजिक रूपान्तरण तथा परिवर्तनका अन्तर्राष्ट्रिय उत्प्रेरक मानषी अग्रवाल पनि सहभागी भएकी छन्। १३औं दक्षिण एसियाली खेलकुद (साग) की स्वर्णपदक विजेता लक्ष्मी मगर र लक्ष्मण मल्ल तथा सगरमाथाको आधार शिविरसम्म साइकल पुर्याउने सुनील तन्डुकार, ११ वर्षमा मेची महाकाली साइकल यात्रा पूरा गरेका रमित भट्टले पनि यात्रामा भाग लिएका छन्। साइकल यात्रामा भारतबाट सविता महतो, भारतको उत्तर प्रदेशमा साइकल बाबाका नामले प्रख्यात सञ्जीव जिन्दाल, उत्तराखण्ड नैनितालका पर्यटन अभियन्ता तथा साइकलयात्री शैलेन्द्र शाहलगायत सहभागी छन्। सुदूरपश्चिमका मुख्यमन्त्री त्रिलोचन भट्टले साइकल चलाएर यात्रामा सहभागि एक सय ५० जना साइकल यात्रीलाई पहाडि जिल्लाका लागि विदाई गरे। त्यसमध्ये डोटीको बुडर जाने ८७ जना छन्। सुदूरपश्चिममा थुप्रै पर्यटकीय गन्तव्य छन्। तर, ती गन्तव्य प्रचारप्रसारको अभावले ओझेलमा छन्। अझ पर्यटकीय स्थलहरूसम्म जाने बाटो तथा त्यहाँ खानबस्नका लागि राम्रो ब्यवस्था नभएकाले यस्ता क्षेत्रहरू ओझेलमा परेका हुन्। प्रदेशका उद्योग वन वातावरण तथा पर्यटनमन्त्री मानबहादुर धामीले आउँदो चैतमा पनि साइकल यात्रा खप्तडसम्म गराउने बताए।"
संघीयता जोगाऔँ,"राजनीतिक नियुक्ति, मन्त्रिपरिषद् विस्तार, बजेट वितरण, मनपरी तन्त्र, बढ्दो भ्रष्टाचार र अनियमितताका कारण संघीयताको औचित्यमाथि नै प्रश्न उठाउन थालिएको छ। पाँच वर्ष नपुग्दै यसको औचित्य र आवश्यकतामाथिको प्रश्नले गम्भीर बन्नुपर्ने बेला आइसकेको छ। नयाँ संविधानको एक मुख्य पिलर भनेकै संघीयता हो। विगतमा केन्द्रिकृत शासन प्रणाली र राज्यको असमावेशी चरित्रलाई परिवर्तन गरी सबै जाति, क्षेत्र, लिंग, समुदाय र वर्गको पहिचान अनि स्वामित्व स्थापित गर्न संघीयताको संरचनामा मुलुकलाई ढालिएको हो। केन्द्रिकृत सिंहदरबारको शासनलाई जनताको घरदैलोमै पुर्याउने, अधिकार तथा सेवासुविधामा जनताको पहुँच र सहजता दिने यसको अर्को मूल मर्म हो। तर पछिल्ला दिनमा संघीयतालाई बलियो बनाउने भन्दा विकृत र विसंगतितिर धकेल्ने काम भइरहेका छन्। सिंहदरबारले प्रदेशलाई अधिकार हस्तान्तरण गर्न आनाकानी गरिरहेका बेला प्रदेशका सरकार र संरचनाले जनतालाई झन् निरास बनाएको छ। झण्डै पाँच वर्ष पुग्न लाग्दा पनि नाम र राजधानी तोक्न नसकेको प्रदेश २ सरकारले हालै मात्र एक दर्जनभन्दा बढी आयोग, समिति र बोर्ड गठन गरेको छ। तर, यी कार्यकर्ता भर्ती केन्द्र मात्रै बनेका छन्। कार्यकर्तालाई पोस्ने र संरक्षण गर्ने उद्देश्यले भएका नियुक्तिले जनतालाई सेवा दिनेभन्दा राज्यलाई आर्थिक भार र दायित्व मात्र थोपर्ने काम गरिरहेका छन्। लक्ष्य र योजनाबिनाका यी नियुक्तिको प्रभावकारिता छैन, करोडौंका संरचना बेकामे छन्। २ नम्बर प्रदेश सरकारले नीति तथा योजना आयोग, जनलोकपाल आयोग, दलित विकास समिति, आमसञ्चार प्राधिकरण, मिडिया काउन्सिल, चलचित्र तथा लोकसञ्चार प्रवद्र्धन बोर्ड, स्वास्थ्य विज्ञान प्रतिष्ठान, मधेस सहिद प्रतिष्ठान, लोकसेवा आयोग, कृषि विश्वविद्यालय लगायतका संस्थान गठन गरेको छ। ती सबै कार्यकर्ता भर्ती केन्द्र मात्रै बनेका छन्। न यी आयोग वा संरचनाले काम गरेका छन्, न त यिनमा पारदर्शी रूपमा नियुक्ति नै गरिएको छ। आयोगका न त नियमावली बनेका छन्, न त कार्यविधि नै। कसरी काम गर्ने भन्नेमा पदाधिकारी नै अन्योलमा रहेपछि जनताले सुविधा कसरी पाउलान् ? अख्तियार दुरुपयोग अनुसन्धान आयोग लगायतका संरचना हुँदाहुँदै प्रदेश २ को सरकारले जनलोकपाल आयोग गठन गर्यो। सार्वजनिक मामिलालाई भ्रष्टाचारमुक्त, जनउत्तरदायी र जनसहभागितामूलक बनाउन गठन गरिएको भनिएको यो आयोग पनि कामविहीन छ। यो आयोगमा सदस्य नियुक्त भइसकेका छन् तर आफ्नै भवनसमेत छैन। अनावश्यक समितिहरूले आर्थिक भार मात्रै थोपरेका छन्। यिनीहरूको सञ्चालन, प्रभावकारिता र आवश्यकताबारे अनुगमन र अध्ययन नै गरिएको छैन। सरकारले वार्षिक बजेट दिने तर उपलब्धि शून्य हुने यी आयोगको औचित्य नै पुष्टि हुन सकेको छैन। जनताको आन्दोलन र क्रान्तिबाट स्थापित संघीयतालाई बलियो बनाउने भन्दा विकृत बनाउने कामले बढावा पाउनु पक्कै पनि दुःखको विषय हो। संघीयताप्रति केन्द्र सरकार अनुदार रहेका बेला संघीयताको औचित्यलाई स्थापित गर्ने, जनतालाई यसको आवश्यकता महसुस गराउने र जनताको घरदैलोको सहज सरकारका रूपमा स्थापित गर्ने काम प्रदेश सरकारको हुनुपर्ने हो। जनताका पक्षमा राम्रो काम गर्ने भन्दा पनि विगतकै संसदीय प्रणालीका विकृति र विसंगतिलाई प्रदेशमा बढावा पुग्ने खालका कार्य हुनु दुःखद् हो। जनताको सेवकभन्दा पनि केवल आर्थिक बोझको रूपमा मात्र हेर्ने स्थितिमा प्रदेश संरचनालाई पुर्याइनु देश र जनताको हितमा छैन। केवल सत्ता जोगाउने, सत्ताका लागि जे पनि गर्ने, नातागोता र कार्यकर्तालाई मात्र पोस्ने र पाल्नेतिर लागियो भने संघीयता बलियो बन्न सक्दैन। जनताले औचित्य नदेखेका, बोझ ठानेका र जनताको हितमा काम नगरेका सरकार मात्र होइन, संरचना पनि इतिहासको पानामा सीमित भएका उदाहरण हामीमाझ छन्। त्यसैले संघीयता कार्यान्वयनमा सबै सचेत होऔं।"
जावलाखेलको पहिलो जित,"काठमाडौं : जावलाखेल युथ क्लबले सहिद स्मारक ए डिभिजन लिग फुटबलमा पहिलो जित निकालेको छ। शनिबार त्रिपुरेश्वरस्थित दशरथ रंगशालामा भएको खेलमा च्यासल युथ क्लबलाई १० गोलले पराजित गर्दै जावलाखेलले पहिलो जित निकालेको हो। जावलाखेललाई महत्वपूर्ण तीन अंक दिलाउन विदेशी खेलाडी निकोलस फर्नान्डेजले निर्णायक गोल गरेका थिए। उनले ३७ औं मिनेटमा गरेको गोल जावलाखेललाई जित दिलाउन पर्याप्त बनेको थियो। च्यासलका डिफेन्डर केचा यानिकको गल्तीको फाइदा उठाउँदै फर्नान्डेजले उत्कृष्ट गोल गरेका थिए। जावलाखेलका प्रशिक्षक किशोर केसीले च्यासलविरुद्धको जितले खेलाडीको हौसला बढेको बताए। हाम्रो टोलीले पनि गोल गर्न सक्छ भन्ने प्रमाणित गरेको छ, उनले भने, अब यही आत्मविश्वासका साथ खेल्ने हो भने हामी रेलिगेसनबाट जोगिन सक्छौं। च्यासलका प्रशिक्षक बालगोपाल साहुखलले चोटका कारण खेलाडीले खेल्न नसक्दा पराजय बेहोर्नु परेको बताए। हाम्रा महत्वपूर्ण खेलाडीहरू घाइते छन्। त्यही कारण उनीहरूले शतप्रतिशत खेल खेल्न सकेनन्, प्रशिक्षक साहुखलले भने, त्यही कारण पराजय बेहोर्न बाध्य भयौं। जितसँगै जावलाखेलले पाँच खेलमा चार अंक जोडेको छ। जावलाखेल तालिकाको १०औं स्थानमा पनि उक्लिएको छ। प्रतियोगितामा पाँच खेल खेलेको च्यासलले चार अंक जोडेको छ। च्यासल तालिकाको ११औं स्थानमा छ। सहिद स्मारक ए डिभिजन लिग फुटबलअन्तर्गत नै शनिबार भएको अर्को खेलमा थ्रीस्टार र न्युरोड टिम एनआरटीले गोलरहित बराबरी खेलेका छन्। त्रिपुरेश्वरस्थित दशरथ रंगशालामा भएको खेलमा पाएका केही राम्रा अवसरलाई सदुपयोग गर्न नसक्दा दुवै टोलीले अंक बाँड्न बाध्य भएका हुन्। बराबरीसँगै पाँच खेलमा ६ अंक जोडेको थ्रीस्टार छैटौं स्थानमा छ। ६ अंक नै जोडेको एनआरटी सातौं स्थानमा छ। मनाङ शीर्ष स्थानमा सहिद स्मारक ए डिभिजन लिगअन्तर्गत नै पोखरा रंगशालामा शनिबार भएको खेलमा मनाङ मस्र्याङ्दी क्लबले फराकिलो जित निकालेको छ। निकै प्रतिस्पर्धात्मक खेलमा मनाङले नेपाल पुलिस क्लबलाई ३१ गोलको फराकिलो अन्तरले पराजित गरेको हो। मनाङलाई स्पष्ट तीन अंक दिलाउन कप्तान अञ्जन विष्टले दुई तथा निशान लिम्बूले एक गोल गरे। घरेलु मैदानमा भएको खेलमा दिनेश राजवंशीको लामो पासमा अञ्जनले १०औं मिनेटमा गोल गर्दै मनाङलाई अग्रता दिलाएका थिए। ३५औं मिनेटमा पुलिसले पेनाल्टीमा गोल गर्दै खेललाई बराबरीमा ल्याएको थियो। मनाङका डिफेन्डर सरोजयोञ्जन लामाले पुलिसका निरकुमार राईलाई फल गरेपछि पाएको पेनाल्टीको अवसरलाई सुमन लामाले सदुपयोग गरेका थिए। खेलको ७३औं मिनेटमा अञ्जनले फ्रिकिकमा व्यक्तिगत दोस्रो गोल गर्दै मनाङलाई दिलाएका थिए। ८३औं मिनेटमा निशान लिम्बूले गोल गर्दै मनाङलाई प्रभावशाली जित दिलाए। मनाङले खेलमा पाएका केही राम्रा अवसर खेर फालेको थियो। ७७औं मिनेटमा अञ्जनले ह्याट्रिक गर्ने अवसर खेर फालेका थिए। जितसँगै मनाङ तालिकाको शीर्ष स्थानमा उक्लिएको छ। मनाङले पाँच खेलमा १३ अंक जोडेको छ। दोस्रो स्थानमा रहेको मच्छिन्द्रको ११ अंक छ। पाँच खेलमा पाँच नै अंक जोडेको पुलिस नवौं स्थानमा छ। मनाङका कप्तान अञ्जन विष्ट म्यान अफ दी म्याच चुनिए।"
सर्वदलीय बैठक आज बस्दै,काठमाडौं : सर्वदलीय बैठक आइतबार अपराह्न ४ बजे बालुवाटारमा बस्ने भएको छ। संसद्को गतिरोध अन्त्य र एमसीसीका विषयमा छलफल गर्न प्रधानमन्त्रीले बैठक बोलाएको प्रेस सल्लाहकार गोविन्द परियारले बताए। माओवादी केन्द्र अध्यक्ष पुष्पकमल दाहालसँग शुक्रबार भएको भेटपछि प्रधानमन्त्री शेरबहादुर देउवा यसमा सकारात्मक बनेको जनाइएको छ। बैठकमा एमाले भने सहभागी नहुने भएको छ। माधवकुमार नेपालसहित १४ सांसदलाई कारबाही गर्नुपर्ने माग राख्दै एमालेले संसद्मा अवरोध गरिरहेको छ। उनीहरूलाई सांसद पदबाट मुक्त गर्नुपर्ने एमालेको अडान छ। सभामुखले भदौ २९ मा बोलाएको र प्रधानमन्त्रीले असोज १४ मा बोलाएको सर्वदलीय बैठकमा पनि एमाले सहभागी भएको थिएन। मंसिर २८ गते सुरु भएको प्रतिनिधिसभाको हिउँदे अधिवेशनको पहिलो बैठक पनि एमालेले अवरोध गरेको थियो। प्रतिनिधिसभा बैठक पुस ६ गते मंगलबार दिउँसो १ बजे बोलाइएको छ।
"भारतमा बढ्यो ओमिक्रोन संक्रमण, नेपाल समेत उच्च जोखिममा","नयाँ दिल्ली : भारतमा कोरोना भाइरसको नयाँ भेरियन्ट ओमिक्रोनबाट संक्रमित हुनेको संख्या १ सय ४५ पुगेको छ । सबै भन्दा बढी महाराष्ट्रमा ४८ जनामा ओमिक्रोनको संक्रमण देखिएको छ । दिल्लीमा २२ र तेलंगानामा २० जनामा ओमिक्रोनको संक्रमण देखिएको छ । राजस्थानमा १७, कर्नाटकमा १४, केरलामा ११, गुजरातमा ७, यूपीमा २ र आन्ध्र प्रदेश,चंडीगढ,तमिलनाडु र पश्चिम बंगालमा ११ जनामा कोरोनाको नयाँ भेरियन्ट ओमिक्रोनको संक्रमण देखिएको हो । भारतमा ओमिक्रोनको संक्रमण बढेसँगै नेपालमा पनि त्यसको खतरा बढेको छ । नेपाल भारत खुला सीमामा कोरोना परिक्षण नगर्ने हो भने नेपाल समेत संक्रमणको चपेटामा पर्ने देखिन्छ ।"
बनेनन् औद्योगिक ग्राम,"काठमाडौं : सरकारकै उदासीनताका कारण औद्योगिक ग्राम निर्माण सुस्त बनेको छ। हरेक स्थानीय तहमा औद्योगिक ग्राम बनाउने घोषणा गरे पनि तीन वर्षसम्म काम सुरु नभएको हो। सरकारले आव २०७६७७ मा ४४ र २०७७७८ मा ४० वटा औद्योगिक ग्राम बनाउने घोषणा गरेको थियो। चालू आवमा ५० वटा घोषणा गर्ने तयारी छ। ग्राममार्फत स्थानीयस्तरमा उद्योग स्थापना गरी उत्पादन र रोजगारी वृद्धि गर्ने सरकारको योजना छ। चालू वर्षदेखि ग्राम निर्माणले तीव्रता पाउने उद्योग मन्त्रालयका उपसचिव शान्ता नेपाल मरासिनीले बताइन्। औद्योगिक ग्रामका लागि पालिकामा ९२ लाख रुपैयाँसम्म बजेट विनियोजन भइसकेको छ, उनले भनिन्, यो तुरुन्तै हुने काम होइन। विस्तारै हुँदै छ। यो वर्ष ५० वटा घोषणा गर्ने तयारी छ। त्यसमध्ये ११ वटाको भने तयारी अन्तिम चरणमा पुगेको मरासिनीले बताइन्। अर्थविद् ज्ञानेन्द्र अधिकारी औद्योगिक ग्रामले ग्रामीण अर्थतन्त्र चलायमान हुने बताउँछन्। गाउँघरमै उद्योग स्थापना गरी अर्थतन्त्र चलायमान गर्न यो उपयुक्त मोडेल हो, अधिकारी भन्छन्, व्यापारघाटा बढ्दै गइरहेका बेला उत्पादनमुखी उद्योग स्थापना गर्न ध्यान दिनैपर्छ। औद्योगिक ग्राममा साना उद्योगलाई प्राथमिकता दिने सरकारको योजना छ। ग्राममा एकैखालका उद्योग हुनुपर्छ भन्ने छैन। उद्योगीले इच्छाअनुसार राख्न पाउँछन्। औद्योगिक ग्राममार्फत स्थानीय उत्पादनले बजार पाउने, स्रोत साधनको प्रयोग र आम्दानी बढ्न सघाउ पुग्ने देखिएको छ। एक स्थानीय तहमा उत्पादन भएको वस्तु अर्को स्थानीय तहसँग समन्वय गरेर बिक्री गर्न सहज हुन्छ। ग्रामले आत्मनिर्भर अर्थतन्त्रका लागि सघाउ पुग्ने उद्योग मन्त्रालयका प्रवक्ता डा नारायण रेग्मीले बताए। अहिलेकै अवस्थामा ग्राममा उद्योगी जान सक्ने अवस्था नरहेको अर्थविद् अधिकारी बताउँछन्। नीति र प्रक्रियामै सहजता ल्याउन जरुरी छ। लगानीमैत्री वातावरण बन्न सकेको छैन। उनले भने, यसमा सरकारको ध्यान जानुपर्छ। कृषिप्रधान देश भए पनि नेपालमा वार्षिक २ खर्बभन्दा बढीको कृषिजन्य वस्तु आयात भइरहेको छ। ग्राममा कृषिउद्योग पनि सञ्चालन गर्न सकिन्छ। तर सरकारले उत्पादन बढाउन ठोस योजना ल्याउन सकेको छैन। सरकारले २०७५ मै औद्योगिक ग्राम घोषणा तथा सञ्चालसम्बन्धी कार्यविधि बनाएको थियो। जसमा केन्द्र, प्रदेश र स्थानीय तहको सक्रियतामा औद्योगिक ग्रामको पूर्वाधार बनाउने उल्लेख छ। यसमा स्थानीय तहले भने खासै रुचि देखाएका छैनन्। ग्राममा बिजुली, पानी, बाटो केन्द्रीय सरकारले उपलब्ध गराउँछ। स्थानीय तहले जग्गालगायत व्यवस्थापन गर्नुपर्छ। ६० देखि ७० प्रतिशत जग्गामा मात्रै उद्योग स्थापना हुन्छ। स्थानीय तहसँग समन्वय गरी निजी क्षेत्रले समेत ग्रामको स्थापना, विकास तथा सञ्चालन गर्न सक्ने कार्यविधिमा उल्लेख छ। घोषणा भएका स्थानीय तहमा पूर्वाधार निर्माण सुरु भइसकेको नगरपालिका महासंघका अध्यक्ष अशोक बेन्जु बताउँछन्। निजी क्षेत्रलाई आकर्षित गर्ने गरी काम भइरहेको उनको भनाइ छ। घोषणा भएका ग्राममा पूर्वाधार निर्माण सुरु भइसकेको छ, उनले भने, केही वर्षभित्र पूर्वाधार निर्माण भइसक्छ। निजी क्षेत्रलाई ग्राममा ल्याउन तीनै हतका सरकारको समन्वय हुनुपर्ने उनले बताए। उत्पादन बढाउन औद्योगिक ग्रामको अवधारणा ल्याइएको हो, उनले भने, यो सफल भए व्यापारघाटा कम गर्न सघाउ पुग्ने निश्चित छ। स्थानीय तहले कार्यपालिकाबाट निर्णय गराई ग्राम स्थापना गर्न प्रदेशमा अनुरोध गर्नुपर्छ। तहले नै प्रस्तावित औद्योगिक ग्रामको चार किल्ला खुलेको नक्सा, जग्गाको स्वामित्व खुलेको प्रमाणित कागजात, स्थापना हुन सक्ने सम्भावित उद्योग, लगानी, बजार र रोजगारीको संख्या यकिन गरी प्रदेशमार्फत केन्द्र सरकारमा पेस गर्नुपर्छ।"
यातायातको काम ३० मिनेटमै,"सल्लाघारी : टोकन लिएको आधा घन्टामै काम भयो। यातायात कार्यालयमा सुधार भएछ, आइतबार बिहान ११ बजेर ४२ मिनेटमा यातायात व्यवस्था सेवा कार्यालय सल्लाघारी भक्तपुरमा भेटिएका काभ्रेका सुमन फुँयालले दंग हुँदै भने। सवारीको कर तिर्न सल्लाघारी पुगेका फुँयाल ११ बजेर १२ मिनेटमा टोकन लिए। सोचेभन्दा छिटो काम भएको बताउँदै उनले भने, पहिले दिनभरि लाइनमा बसेर कर तिर्नुपर्थ्यो, अहिले त्यो अवस्था रहेनछ। अन्नपूर्णकर्मी बिहान ८ बजे उक्त कार्यालय पुग्दा कर्मचारी खटिएका भेटिए। सेवाग्राहीलाई टोकन, समयमा सेवा र कर्मचारीको नियमितता यो कार्यालयको नियम नै बनिसकेको थियो। यातायात कार्यालय बिचौलियाको अखडा भन्ने भनाइलाई यो सेवा कार्यालयको कामले गलत साबित गराइदिएको रहेछ। सेवाग्राही खुसी देखिन्थे। कर्मचारी सन्तुष्ट। सरकारले नागरिकलाई गुणस्तरीय सेवा दिएर कर तिरौंतिरौं जस्तो वातावरण बनाउनुपर्ने हो। यहाँ छिटो काम गर्ने प्रयोग भएको रहेछ, सेवा लिन पुगेका भक्तपुर थिमीका बाबुकाजी श्रेष्ठले भने। कुनै काममा समय लाग्ने भए सेवाग्राहीलाई पूर्वजानकारी दिइन्छ। सेवाग्राही बस्न र घाम ताप्न कुर्सी राखिएको छ। आधा दिनमै काम सकेर घर फर्कर्ने सेवाग्राही धेरै भेटिए। दिउँसोको ३ बजेसम्ममा कर्मचारी सेवाग्राही कोही हुनुहुन्छ ? भन्दै माइकबाट बोलाएको सुनिन्थ्यो। भन्थे, धैर्य गर्नुस्, कुर्सीमा बसेर १५ मिनेट घाम ताप्नुस्, काम सकेपछि माइकबाटै जानकारी दिएर बोलाउँछौं। बिहान ८ बजेर ४४ मिनेटमा कार्यालयमा भेटिएका भक्तपुर थिमीका बाबुकाजी श्रेष्ठले अहिले कार्यालयको कर तिर्न धेरै सहज भएको बताए। उनले टोकन लिएको २० मिनेटमै सेवा पाएका थिए। अनलाइनबाट कर तिरेका र कार्यालयमै पुगेर कर तिर्ने दुई प्रकृतिका सेवाग्राही पुग्छन्। टोकन लिने समय १० बजे भए पनि सेवाग्राही बिहानै कार्यालय पुगेको देखिन्थे। काम छिटो भए पनि टोकन वितरण ढिला भयो भन्ने सेवाग्राहीको गुनासो भने अझै सुनियो। कर तिर्न अघिलो दिन नै आएर होटलमा बसेको काभ्रेका कुमार गौतमले बताए। बिहानै टोकन लिए पनि ३ घन्टा लाइनमा बस्नुपर्यो। होटेलमा बस्दा खर्च बढी नै भयो, उनले भने, म शिक्षक हुँ। विद्यालयको काम पनि भ्याउनुपर्ने भएर अघिल्लै दिन आएँ। टोकन चाँडो दिएर काम गरे हुने हो। अनलाइनबाट कर तिर्ने युवापुस्ता धेरै भएकाले पनि कार्यालयलाई काममा केही सहज भएको छ। भक्तपुर व्यासीका महेश याकामी भन्छन्, अनलाइन भुक्तानी सेवा राम्रो छ। बागमती प्रदेशभित्रको सबै यातायात कार्यालयमा अनलाइनबाटै टोकन लिने र कर तिर्ने व्यवस्था मिलाएको छ। बिमाको रकम पनि कार्यालयले अनलाइनबाटै तिर्ने व्यवस्था गर्दा छिटो काम हुन्थ्यो। कर बुझाउन बिमा गर्नुपर्छ। ९ः३५ मा सेवाग्राहीले भन्दै थिए, इन्स्योरेन्स गर्न जाँदा खुद्रा पैसा फिर्ता दिँदैन। आफ्नो हिसाब छोड्दैन। हाम्रो २४ रुपैयाँ उनीहरू नै खान्छन्। माग्दा खुद्रा छैन भनेर जवाफ दिन्छ। दिनमा १ हजार जना ठगिएका छन्। पहिलेभन्दा अहिले सवारी कर बढेको छ। यसमा सेवाग्राहीको चित्त दुखाइ छ। यसलाई पनि अनलाइनबाट व्यवस्थापन गरे हुने सेवाग्राही बताउँछन्। यस कार्यालयमा मध्याह्न १२ नबज्दै २ सय ३० जना सेवाग्राहीले सेवा पाए। १ नबज्दै १ हजार ६० वटा सवारीसाधनको कर बुझाइएको थियो। हेर्दा सानो देखिने सल्लाघारीको यातायात कार्यालयमा आइतबार १ करोड ४७ हजार ९ सय ९३ रुपैयाँ राजस्व संकलन भएको थियो। साँझसम्म सेवाग्राहीको पहिला भीड हुन्थ्यो। अहिले ३ नबज्दै त्यहाँ कर्मचारीले कसैको काम बाँकी छ भन्दै खोज्दै हिँडेको देखियो। राजस्व संकलन तथा ब्लूबुक नवीकरण, पञ्जीकरण, रुट पर्मिट नवीकरण, सवारीको प्रदूषण जाँच तथा भाडाको जिपको जाँचपास र पटके जारी गर्ने काम यातायात व्यवस्था सेवा कार्यालय सल्लाघारीबाट हुन्छ। कार्यालयलाई समयअनुकूल परिवर्तन गर्दै लगिएको सूचना अधिकारी प्रेमप्रकाश घिमिरे बताउँछन्। हामी बिहान १० बजेदेखि टोकन बाँड्छौं। दैनिक ४ सय ८० वटा टोकन दिन्छौं। कुनै दिन त हामी एक हजार बढीलाई पनि सेवा दिन्छौं, घिमिरे भन्छन् ,हामीले दैनिक बाँड्ने टोकन १२ नबज्दै सकन्छि। टोकन नपाएकालाई पनि साँझसम्ममा सेवा दिएको घिमिरे बताउँछन्। कार्यालयका अधिकृत जीवन बस्नेतका अनुसार थोरै स्रोतसाधनमा यहाँ काम भइरहेको छ। दैनिक १ करोड राजस्व यहाँ उठ्ने गरेको उनी बताउँछन्। केही सेवाग्राहीले घुसका लागि आग्रहसमेत गर्ने गरेको कर्मचारीको अनुभव छ। ००० सेवा दिन कञ्जुस्याइँ हुँदैन विमलप्रसाद भट्टराई, प्रमुख, यातायात व्यवस्था सेवा कार्यालय, सल्लाघारी, भक्तपुर सेवालाई व्यवस्थापन कसरी गर्नुभएको छ ? बिचौलियालाई धपाउनेदेखि कार्यालयलाई सेवाग्राहीमैत्री बनाउँदै लगेका छौं। थोरै जनशक्ति र भएकै साधनस्रोतलाई अधिकतम प्रयोग गरेर हामी कार्यसम्पादन गरिरहेका छौं। कसरी यो वातावरण बन्यो ? टोकन प्रणाली लागू गरेपछि सेवाग्राहीलाई पनि ढुक्क छ। यसले लाइन मिच्ने समस्या समाधान भएको छ । हामी समान्यतया ३० मिनेटमा काम गरेर पठाउँछौं। अनलाइन सेवा किन प्रभावकारी बनेको छैन ? हाम्रो सेवालाई मन पराएर सेवाग्राहीले आएर धन्यवाद दिन्छन्। तर, अनलाइन सेवा लिने संख्या धेरै कम छ। धेरैलाई थाहा नभएर पनि होला। सबैको साथ र सहयोग रह्यो भने सुधार गर्न सक्छौं। बिहानैदेखि अफलाइन टोनन दिन मिल्दैन ? बिहानैदेखि टोकन दिनलाई कर्मचारी खटाउनु पर्यो। त्यसका लागि माथिल्लो निकायबाट नीति निर्माण, आदेश, निर्देशन र जनशक्ति थप गरिनुपर्छ। सबै व्यवस्थान भयो भने यो सम्भव छ । अहिले कति कर्मचारीबाट काम गर्दै हुनुहुन्छ ? हामी ११ जना कर्मचारीबाट काम गरिहेका छौं। दैनिक १ करोड राजस्व संकलन गर्छौं। गत वर्ष १ अर्ब ४० करोड कर उठाएका थियौं। यस वर्ष २ अर्ब उठाउने लक्ष्य लिएका छौं। यो कार्यालय उपत्यकामा छायाँमा परेको छ। सेवाग्राहीको चाप बढी हुन्छ तर जनशक्ति कम छ। आजभन्दा १३ वर्ष अघिको दरबन्दी हो। बिचौलिया मुक्त कार्यालय बनाउन कस्तो कदम चाल्नुभयो ? हाम्रो कार्यालयमा बिचौलियाले सेवाग्राही लाई लुट्ने र अलमलाइरहने अवस्थाको अन्त्य गरेका छौं। अहिले बिचौलियाको वर्चस्व भएको, हाकाहाकी ठग्ने देखिएको छैन। सेवाग्राही ठगी गरेको गुनासो निकै कम आउन थालेको छ । आएपछि हामी प्रशासनमा खबर गरिहाल्छौं। बिचौलिया कसरी जन्मिन्छन् ? जहाँ फोहोर हुन्छ त्यहाँ भाइरस जन्मिन्छ भनेजस्तै । जहाँ भीडभाड, अस्तव्यस्त हुन्छ, त्यहाँ व्यक्तिगत फाइदा लिन बिचौलिया जन्मिन्छ। भीडभाड नियन्त्रण गर्ने विधि अपनाउनुपर्छ। कार्यालय थपेर हुन्छ कि कर्मचारी बढाएर हुन्छ या कानुन बनाएर हुन्छ सबै कदम चाल्नुपर्छ।"
सिन्कौली सेउली सेलेले,"मंसिरे पूर्णेको पन्ध्रमा सोल्टिनीज्यू मेरो चन्द्रमा सिन्कौली सेउली सेलेले नाचिमा जाऊँ है पेलेले। फूलै र फूल्यो सेकमारी जाउँ हो सोल्टिनी वेगमारी सोह्र वर्षे मन खाली लैजान्छु सोल्टिनीलाई यसपाली। यी गीत गाउँदै किराँती राईहरूले साकेन्वासाकेला नाच्न नपाएको पनि दुई वर्ष बितेछ। यसको मुख्य कारण भनेको विश्वव्यापी कोरोना महामारी नै हो। नेपाल सरकारले लगाएको लकडाउनका कारण साकेन्वा नाच्न असम्भव भएको हो। यस उधौली सेवाको समयमा भने महामारी घट्दो अवस्थामा छ। त्यसैले साकेन्वाको रौनक देखिएको छ। यद्यपि निस्फिक्री भएर नाच्ने अवस्था भने छैन। नाचिराखौं न त भन्ने दह्रो मनोबल चाहिएको छ। साकेन्वा किराँत राई जातिको महान् आस्थाको देवता हो। यही देवताको पूजासँगै साकेन्वा मान्ने गरिन्छ। यो वर्षको वैशाख पूर्णे र मंसिर पूर्णे छेक पारेर दुई पटक पूजा गर्ने तथा मनाउने गरिन्छ। कतै कुनै राईहरूले भने वर्षको उँभौली सेवा अर्थात् वैशाखे सेवा मात्र मान्ने गरेको पाइन्छ। किराँत राई जातिमा भएको थरगत भिन्नतासँगै भाषागत भिन्नता पनि छ। यिनै भाषिक विविधता, भूगोल साथै सामाजिक संरचनाको आधारमा साकेन्वालाई पनि साकेवा, साक्खेवा, साकावा, साक्ले, तोष, ताषी, भुमे, वाधाङमि आदि नामले बोलाउने गरेको पाइन्छ। यी विभिन्न नामले बोलाउने गरिन्छ। समग्रमा साकेन्वा पूजाको सम्बन्ध भने आफ्ना श्रृष्टिकर्ता पारुहाङ र सुम्निमा, पितृहरू, भूमि, वनजंगल, खोलानाला, आकाश, हावापानी लगायतसँग हुन्छ। उनीहरूको विश्वासमा यिनै शक्तिहरूको सहयोगले पृथ्वीमा जीवनको सम्भावना रहेको हो। त्यसैले यी शक्तिबाट सुस्वास्थ्य, अन्न, लक्ष्मी र वस्तुभाउ यस वर्ष राम्रो होस् भनेर प्रार्थना गर्दै पूजा गर्छन्। यति मात्र होइन, साकेन्वामा जीवित मानिसहरूको साया हेर्ने चलन छ। साया भनेको प्रतिष्ठा हो। यस जातिमा सायाको महत्त्व हुन्छ। साया बिटुलिएमा बिरामी हुने मात्र नभइ मृत्यु हुने विश्वास छ। साकेन्वामा सबैको भेटघाट सम्भावना रहेकाले चाडको रूपमा मान्ने गरिन्छ। साकेन्वाको अवसर पारेर बिहेका लागि केटाकेटी हेर्ने, सम्धी सम्धिनीबीच पहिलो ढोगभेट हुन्छ। भोजपुरको हतुवा र आम्चोक क्षेत्रमा भने रामनवमी अर्थात् चैते दसैंको पूर्णिमाको लगत्तै आउने सोमबार सर्वप्रथम खैराङ साकेन्वाको पूजा गरी उभौली मनाइन्छ। क्रमश: अन्य गाउँको साकेन्वाहरू धमाधम पुुज्न सुरु हुन्छन्। यो क्रम जेठ महिनाभरि निरन्तर चलिरहन्छ। त्यसरी नै उधौली सेवा भने बडादसैंको पूर्णिमाको आउने सोमबार खैराङ साकेन्वाको पूजा गरेर मनाएपछि अन्य गाउँका साकेन्वाहरू मान्न सुरु गरिन्छन्। यो क्रम मंसिर महिनासम्म चल्छ। तर हतुवा र आम्चोक बाहेकका अन्य ठाउँका साकेन्वा भने उभौली सेवा वैशाख पूर्णिमाको दिन सुरु गरेर १५ दिनसम्म र उधौली सेवा मंसिर पूर्णिमाको दिन सुरु गरेर १५ दिन मनाएर समापन गरिन्छ। उधौली सेवा वर्षको अन्त्य हुन लागेको र चिसो मौसमको सुरुआत र बालीनाली थन्क्याउन बेला भयो भन्ने समय संकेत हो। उधौलीको समय प्रारम्भ भएपछि क्रमश: चिसो प्रारम्भ हुने हुनाले गर्मी तापमानका समयमा आएका जीवजन्तु गर्मीस्थानतिर पलायन हुन थाल्छन्। यो सेवा विशेषत: धन्यवादको पूजा हो। पूजामा सृष्टिकर्ता, पितृहरू र प्रकृतिका अवयव हावापानीको सदासयताबाट जीवन बाँच्न सकेको, अन्नादि र वस्तुभाउ फैलिन सकेको हो भनेर धन्यवादको पूजा हो। यसरी फलेका अन्नादि, लक्ष्मीको सह रहोस् भने जीवनादि अझै पनि सकुशल रहन सकोस् भनेर पूजा गरिन्छ। साकेन्वाको उभौली सेवा वर्ष लागेको समयसूचक हो। उभौलीको प्रवेशसँग गर्मी मौसमको सुरुआत हुन्छ। गर्मी मौसमको समयमा कर्याङकुरुङको हुलसँगै अन्य चराचुरुंगी लेक चढ्न थाल्छन्। चिसो मौसममा उँधो लागेको माछा पनि उँभो चढ्छ। यसैसँगै अब खेतीपातीको सुरुआतको समय भयोे भन्ने जानकारी हो। यो छेक पारेर समय र ठाउँअनुसारको बालीनाली लगाउन सुरु हुन्छ। काठमाडौंमा मछिन्द्रनाथको पूजापछि पानी पर्छ भन्ने कथन जस्तै किराँत राई जातिमा पनि उभौली साकेन्वाको पूजापछि पानी पर्छ भन्ने जीवनभोगाइ छ। उभौली सेवामा नयाँ वर्षभरी किराँत सन्ततीमा सुस्वास्थ्य, नयाँ अन्नबाली राम्रो हुने, वस्तुभाउ फैलिने र हावापानी राम्रो हुुने शक्ति मागिन्छ। साकेन्वा पूजा मात्र होइन, चाड पनि भएकाले यो समयमा गाउँमा खन्ने, जोत्ने, रोप्ने काम बन्देज हुन्छ। उनीहरूको विश्वासमा यो दिन काम गरेमा हेन्खामा अर्थात् सुम्निमा (धरती)को चित्त दुखी उब्जाउ शक्ति घट्ने हुन्छ। त्यसैले साकेन्वा पूजाको दिनमा गाउँले सबै होल्टो हुन्छन्। परदेश गएका दाजुभाइ साकेन्वालाई छेक पारेर घर फर्किने गर्छन्। दिदीबहिनीहरू पनि साकेन्वालाई अवसर पारेर माइती भेट्न आउँछन्। यसरी साकेन्वामा सबैको भेटघाट सम्भावना रहेकाले चाडको रूपमा मान्ने गरेको पाइन्छ। यति मात्र होइन, साकेन्वाको अवसर पारेर बिहेका लागि केटाकेटी हेर्ने, सम्धी सम्धिनीबीच पहिलो ढोगभेट हुन्छ। साथै मित लगाउने पनि गर्छन्। अहिलेकहीं कतै दसैंको सट्टामा चेलीलाई टीका लगाइदिने चलनको पनि प्रारम्भ भएको छ। साकेन्वा पूजासँगै लाकसमेत नाचिन्छ। लाक भन्नाले साकेन्वामा नाचिने नाचलाई भनिन्छ। लाकमा सम्पूर्ण गाउँले नाच्ने भएकाले साकेन्वाको रौनकै अर्कै हुन्छ। यो नाचमा उमेर, लैंगिकता साथै सम्पन्नता र दरिद्रताको भेदभाव हुँदैन। राई बाहेकका जाति र राई जातिभित्रकै पनि असहज मृतात्मालाई बाटो लगाउने सुक्सङमी धामी र किराँत धर्म त्यागेर अन्य धर्म परिवर्तन गरेकालाई भने नाच्न बन्देज छ। नाच्न निषेध गरिएकाहरूले साकेन्वामा नाचेमा बिटुलो हुने जनविश्वास छ। यस्तो भएमा साकेन्वा पुजारीलगायत गाउँले समाज बिरामी हुने, महामारी चल्ने, दैवी घटना घट्छ भन्ने विश्वास छ। तर किराँत राई मूल बस्तीबाहेक अन्य टाढा ठाउँका नाचहरूमा भने त्यस्तो देखिन्नँ। जस्तो काठमाडौंमा जो पनि नाचेको देखिन्छ। यसले बिस्तारै साकेन्वा लाक पनि राष्ट्रियकरण तथा अन्तर्राष्ट्रियकरण हुन लागेको छनक पाइन्छ। लाक सिलिको आधारमा नाचिन्छ। सिलि भन्नाले लाक नाच्ने ताल हो। सिलिहरू कति छन् भन्ने यकिन छैन। भोजपुरको आमचोक र हतुवा क्षेत्रमा १८ वटा सिलि भए तापनि अन्य गाउँठाउँमा भने करिब सयभन्दा बढी भएको अनुमान छ। सिलिहरू किराँत राई जनजीवनगत प्रक्रियाहरूमा आधारित रहेर नाचिन्छन्। लाक नाच्दा गीतसँगै ढोल, झ्याम्टा, सिर्लिङ बाजाहरू बजाउने गरिन्छ। त्यसरी नै कसैले चौरीको पुच्छर, सेउली, तरवार, धनु, काँड, ढाल, लट्ठीलगायत लिएर नाच्ने गर्छन्। सिलिहरूमा माङ्छा सिलि, चासुम सिलि, नारोक्वा सिलि आदि छन्। माङ्छा सिलि सृष्टिकर्ता, पुर्खा, प्रकृति लगायतका लागि अर्पित सिलि हो। माङ भनेको देवता हो। किराँत राई जातिको मुख्य देवता भनेकै सृष्टिकर्ता पारुहाङसुम्निमा, जीवित तथा मृतात्मा पुर्खाहरू, प्रकृतिका अवयव हावापानी, धरती आदि हुन्। त्यसरी नै चासुम भनेको अन्न हो। चासुमसिलिमा अन्न लगाउनेदेखि उठाउनेसम्मका क्रियाकलापको अभिनय प्रस्तुति हुन्छ। साकेन्वाको थान हुन्छ। यो थान साकेन्वाका पुजारी नाक्छोङ निस्कने बेलामा साकेन्वाको शक्तिले छोएपछि सिला देख्छ। वास्तवमा यही सिला नै साकेन्वा हो। शिलाको वरिपरि गाउँलेहरूले मनोकांक्षा पूरा गर्न भाकल गरेका घण्टी त्रिशुल चढाएका हुन्छन्। प्राय: साकेन्वाको थान गाउँको बीच वा छेउमा पानीको मुहानसँगै वरपर झ्याम्मै परेका रुखविरुवाले ढाकेको हुन्छ। शिलालाई पवित्र राख्न वरिपरि ढुंगाको पर्खाल लगाएको हुन्छ। प्राय: सामुन्नेतिर थानभित्र छिर्नलाई ढोका निकालिएको हुन्छ। थान पूजाको समयमा मात्र खोलिन्छ। कस्तै परिस्थिति परेमा पनि अन्य बेला खोल्न र पूजा गर्न मिल्दैन। पूजाथान वरपर अन्यबेला कोही पनि जान मिल्दैन। साकेन्वा थान वरपर फोहर गर्न, रुखविरुवा नास्न, घाँस काट्न र ढुंगा माटो खोतल्नसमेत हुँदैन। त्यसरी नै थान वरपर बाख्रा आउन मिल्दैन भने अन्य जातजातिका मानिसलाई पनि नसहने विश्वास छ। गाउँलेहरू साह्रै बिरामी परेमा, विदेश गएको बेला कुनै अप्ठ्यारो परेमा, गाउँको कोही लाहुरे भएर लडाइँमा जान लागेमा, वस्तुभाउ नोक्सान भएमा साकेन्वामा सुब्बेफाब्बेका लागि भाकल गर्ने गर्छन्। राई बाहेकका अन्य जातिले पनि साकेन्वामा सुस्वास्थ्य र सुब्बेफाब्बेका लागि भाकल राख्न सक्छन्। साकेन्वामा गरिएको भाकल साकेन्वा पूजाको समयमा मात्र चढाइन्छ। त्यसरी नै अन्य जातिले गरेको भाकल राई जातिको हातमार्फत् मात्र साकेन्वामा चढाउन मिल्छ। यस्ता भाकलका वस्तुहरूमा घण्टी, त्रिशुललगायत हुन्छन्। साकेन्वाको उत्पत्ति र पूजाविधिहरू निश्चित हुन्छन्। साकेन्वाले किराँत राई जातिको उत्पत्ति, विकास, जीवन, सजीव र निर्जीव वस्तुबीचको सम्बन्धलाई प्रक्रियागत र विधिवतरूपमा जानकारी प्रदान गरेको पाइन्छ। आज साकेन्वा नेपालको पूर्वी पहाडी क्षेत्रमा मात्र होइन, जहाँ किराँत राई जातिको बसोबास हुन पुगेको छ। साकेन्वाको मूल्यमान्यताको महत्त्वलाई उजागर गर्दै दस्तावेजीकरण आजको आवश्यकता हो। यस कार्यमा राज्य तथा समाज दुवै पक्षको महत्त्वपूर्ण सहभागिताको खाँचो छ। संस्कृति जातिको चिनारी मात्र नभएर राज्यको सम्पति पनि हो। यो राज्यको सांस्कृतिक गहना र सम्पत्ति हो। यो संस्कृतिमार्फत् राज्यले अन्तर्राष्ट्रिय स्तरमा चिनारी मात्र पाउँदैन, स्वदेशमै पनि पर्यटन व्यावसाय सञ्चालनमा मनग्गे योगदान पुर्याउँछ।"
अरूलाई कमजोर ठान्नु हुँदैन,"एउटा जंगलमा कछुवा र खरायो भेट भए। बेलाबखत भेट हुँदै जाँदा उनीहरूको सम्बन्ध मित्रतामा परिणत भयो। एकले अर्कोलाई सम्मान गर्थे। एक दिन, खरायोलाई मनमनै आफू सबैभन्दा छिटो दौडन सक्छु भन्ने कुरा देखाउन मन लाग्यो। अर्थात्, आफ्नो गतिकोघमण्ड जाग्यो। उसले यो कुरा अरू जनावारको अगाडि देखाउने भयो। कछुवाले चुनौति दिने भयो। सबै जनावार छक्क परे। मिल्ने साथीबीच किन यस्तो टक्कर भनेर। जबकि कछुवा एकदमै ढिलो जनावार हो भनेर सबैलाई थाहा थियो। जेहोस्, महान् दौडका लागि एउटा दिन तोकियो। सबै जनावार यसका लागि पर्खिएर बसेका थिए। दौडको दिन कुनै पनि जनावार बजार गएनन्। कोही पनि शिकार खेल्न गएनन्। सबै जनावार भेला भए, कछुवा र खरायोको दौड हेर्न। सबै उत्साहित थिए। दुवै जनावार पनि आआफ्नो तयारी पूरा गरी प्रतिस्पर्धाका लागि तोकिएको समय र स्थानमा पुगे। सबै आश्चार्यचकित पनि थिए कि खरायोसँग कछुवाको प्रतिस्पर्धा ? हात्तीले ठूलो स्वरमा सिटी फुक्यो, त्यो आवाजले पूरै जंगल गुञ्जायमान भयो। खरायो र कछुवाले दौड सुरु गरे। सबैलाई लागिरहेथ्यो कि दौड कसले जित्ला ? खरायो एकैचोटी लगभग सबैको आँखाभन्दा धेरै पर पुग्यो। तर चाँडै रोकियो पनि। कछुवा लगभग जहाँको त्यही नै थियो। तर पनि कछुवा हिँडिरहेको थियो। खरायो थाकेछ। उ भुसुक्क निदायो। कछुवा आफ्नो ध्यानमा तलमाथि परेन। उसले पछाडि फर्किएर पनि हेरेन। अरू कसैको मतलब पनि गरेन। एकछिनपछि खरायो ब्युँझियो। उसले देख्यो कि कछुवाले अन्तिम रेखा छुँदै थियो। खरायो हत्तपत्त दौडिन थाल्यो तर ऊ रेखा पुग्नु अगावै कछुवाले दौड पूरा गरिसकेको थियो। सबै जनावार अचम्ममा परे, कसैले नपत्याएको कछुवा विजयी भयो र सबैले सोचेको खरायोको जित हुन सकेन। नैतिक शिक्षा : कसैले पनि अरूलाई कम आँक्नु हुँदैन। आफू मात्रै क्षमतावान् भन्ठान्नु गलत हुनसक्छ।"
अब दाहालको अग्निपरीक्षा,"माओवादीजस्तो सशक्त राजनीतिक संगठनको खाँचो मुलुकलाई छ तर ऊ जनप्रिय हुनुपर्छ। केही समययता नेपालका विभिन्न राजनीतिक दलले महाधिवेशन गराउँदै आएका छन्। यसरी महाधिवेशन गराउनुमा एक त कानुनी कारण छ भने अर्को पार्टीपंक्तिलाई थप सुदृढीकरण गराउनु रहेको छ। तर, धेरै जसो दलहरूले संवैधानिक पाबन्दीका कारण नै महाधिवेशन गर्ने गरेका छन्। कुनै पनि पार्टीले हरेक पाँच वर्षमा आफ्नो दलको महाधिवेशन गरिसक्नुपर्ने कानुनी व्यवस्था छ। सोही बमोजिम दलहरूले पाँच वर्षमा महाधिवेशन गराउनु अनिवार्य नै हुन जान्छ। त्यसैकारण पनि सजिलो वा अप्ठ्यारो जस्तोसुकै परिस्थिति भए पनि महाधिवेशन गराउनै पर्ने अवस्था देखिन्छ। समस्याको सामना गर्दै गाह्रा परिस्थितिलाई झेल्दै वडादेखि केन्द्रसम्मका अधिवेशन महाधिवेशन सम्पन्न भइरहेकै पनि छन्। नेकपा एमाले, नेपाली कांग्रेस तथा राप्रपा जस्ता दलले आफ्नो महाधिवेशन सम्पन्न गरिसकेका छन्। तल्लो निकायदेखि नै नेकपा माओवादी केन्द्रको अधिवेशन हुँदै आएको छ। माओवादीले अहिले वडा अधिवेशन सकेर प्रदेश अधिवेशनहरू गर्दै आएको छ। अधिवेशनकै क्रममा माओवादी नेताका विभिन्न अभिव्यक्ति सुनिन आएका छन्। जसरी माओवादी नेताहरूका अभिव्यक्तिहरू आइराखेका छन्, तीमध्ये कतिपय अभिव्यक्ति सुन्दा आफ्ना कार्यकर्ता र दलका लागि नभएर अर्को दलका नेताहरूका लागि व्यंग्य, छेडछाड र आलोचनमा समय खर्चिएको देखिन्छ। अपत्यारिला सपनाहरू जनता र कार्यकर्तामाझ व्यक्त गरेको पाइन्छ। माओवादीको विगतको राजनीतिक पृष्ठभूमि निकै भयानक थियो। उनीहरूले त्यसलार्ई क्रान्तिको नाम दिए पनि कतिपय नेपालीका लागि त्यो पृष्ठभूमि अपाच्य थियो। अहिले पनि त्यो पृष्ठभूमिलाई नेपाली जनताले भुलिसकेका छैनन्। आगामी महाधिवेशनले माओवादीलाई सही दिशातर्फ लैजान सकोस्। माओवादीभित्रका सही र सक्षम बौद्धिक जमात कार्यकर्ताले सही नेतृत्व छानोस्। अर्थात्, श्रीमान् गुमाएका श्रीमतीहरूको पखालिएको सिउँदो अहिलेसम्म ओभाएका छैनन्। श्रीमान्को मृत्युले रसाएका ती आँसु अहिले पनि सुकेका छैनन्। कतिका छोरा गुमेका छन्, कतिका छोरी गुमेका छन्। कतिका बुबा अनि कतिका आमा गुमेका छन्। कति परिवार एकल हुन पुगेका छन्। कतिका घरबास उठेका छन्। कतिका घरबार लुटिएका छन् अनि कति बेपत्ता पारिएका छन्। कति गाउँ छोड्न बाध्य पारिएका छन्। यी माओवादीका कारण भएका घटनाहरू नेपाली समाजले बिर्सिसकेको छैन। यस्तो अवस्था स्वयं माओवादीका नेताहरूलाई पनि महसुस भइराखेको छ। उनीहरू समाजदेखि डराएका छन्। जनताको डर उनीहरूलाई अहिले पनि छ। राज्य सञ्चालन गर्ने दल र तिनका नेताहरू प्रतिकूल भएर हामीमाथि विगतका राजनीतिक घटनाक्रम र आपराधिक गतिविधिका सम्बन्धमा छानबिन र कारबाही गर्न नसक्ला भन्ने उनीहरूलाई लागेको छैन। अन्तर्राष्ट्रिय संघसंस्थाले पनि माओवादीबाट सफाइ पाइसकेको अवस्था छैन। निर्धक्क अन्तर्राष्ट्रिय गतिविधिहरूमा सामेल हुन सक्ने अवस्था माओवादीका नेताहरूमा अहिले पनि छैन। यी विविध कारणले पनि होला, माओवादीलाई राजनीतिक गठबन्धन सधैं चाहिएको थियो। आगामी दिनमा पनि चाहिने छ। सबै राजनीतिक दल र तिनका नेताहरूको समन्वय र सद्भाव चाहिएको छ। माओवादीलाई अहिलेको गठबन्धनले मात्र पुग्दैन। आउने चुनावमा पनि माओवादीलाई गठबन्धन चाहिन्छ। त्यो चुनावपछि पनि माओवादीलाई सरकारमा बस्न गठबन्धनको आवश्यक पर्ने देखिन्छ। पछिल्लो समय माओवादी छाडेर जाने नेताहरूको संख्या पनि ह्वात्तै बढेको छ। माओवादी निर्माणमा सामेल भएका नेताहरूलाई हेर्ने हो भने अहिले प्रचण्ड एक्लै छन्। अन्य सबैजसोले पार्टी छोडेर गइरहेका छन्। माओवादीका प्रभावशाली नेताहरूले पनि माओवादी छोड्ने क्रम बढेको छ। लगभग एक्लो जस्तो बनेका प्रचण्डको अग्निपरीक्षा चलिरहेको छ। हेरौं, उनी कति अंक ल्याएर कुन श्रेणीमा पास हुन्छन् ? माओवादीका नेताहरू किन यत्रतत्र भए ? किन दल छोडे ? किन अन्यत्र प्रवेश गर्न गए ? सहजै अनुमान लगाउन सकिन्छ। उनीहरूले माओवादीमा आफ्नो भविष्य देख्न छोडेका छन्। माओवादीको अस्तित्व रहँदैन भनेर नै उनीहरू लागेको हुनुपर्छ। अर्कोतिर हेर्ने हो भने आफ्नो र आफ्नो परिवारको सुरक्षा गर्न, विगतमा आफूमाथि लागेको दाग मेटाउन र सुरक्षित हुन पनि पार्टी परिवर्तन गरेका छन्। कोही एमालेमा प्रवेश गरेका छन् भने कोही समाजवादी लगायत अन्य दलतिर प्रवेश गरेका छन्। कोही निष्कृय भएर बसेका छन् भने कोही यसैमा सक्तिय रहेर गठबन्धनबाट सुरक्षित हुन सकिन्छ भन्ने सोचमा छन्। जे भए पनि माओवादीको अतीत कतिपयका लागि निकै भयानक थियो। त्यो अतीत एक दुई संघीय संसद्का चुनाव हुँदैमा वा एक दुई दसक बित्दैमा नेपाली जनताले माओवादीबाट पीडित व्यक्तिहरूले त्यो पीडा भुलिसकेका हुँदैनन्। पुस्ता कटिसकेको पनि हुँदैन। देशी र विदेशी शक्तिहरूले माओवादीलाई हेर्ने दृष्टिकोण परिवर्तन भइसकेको पनि हुँदैन। यो कुरा माओवादीका नेता कार्यकर्ताहरूले राम्रोसँग बुझेका छन्। त्यसैले उनीहरू यो गठबन्धन एक दुई वर्ष रहिदिए हुन्थ्यो भनिरहेका छन्। त्यसरी नै बाँच्न पाए हुन्थ्यो भन्ने सोचमा छन्। यी तथ्यहरूलाई केलाउँदा र माओवादीको अहिलेको गतिविधि बुझ्दा माओवादीको अधिवेशनको नेपाली समाजमा त्यति अर्थ रहने देखिँदैन। यो माओवादी केन्द्र सुध्रिन र माझिन आवश्यक छ। अब माओवादी नेतृत्वमा विगतको भूमिगत आन्दोलनभन्दा पृथक अवस्था हुन्छ। माओवादी सिद्धान्त र विचारप्रतिको प्रतिवद्धता रहेका व्यक्तिको खाँचो महसुस भएको हुनेछ। अराजनीतिक र आपराधिक क्तियाकलापको दाग नलागेका व्यक्तिबाट माओवादीको नेतृत्व सम्भव हुने र उसले नै अबको माओवादीको बागडोर समात्न आवश्यक रहेको देखिन्छ। त्यसरी छानिएको व्यक्तिले पार्टीलाई माझ्न पनि सक्छ। पार्टीभित्र सबैको संरक्षण गरेर पार्टीलाई थप मजबुद बनाउँदै लैजान सक्छ। हुन त नयाँ नेतृत्व पाउँदैमा जनताले माओवादीलाई विश्वास गर्न थालिहाल्छन् भन्ने होइन। त्यसका लागि माओवादी पुनः एक पटक जनताको घरआँगनमा जानुपर्छ। एक दशक जनताको साथमा बसेर जनताको सेवा गरेर नबसेसम्म माओवादीप्रति आमनेपाली नागरिकको विश्वास नहुन सक्छ। नेपालप्रति चासो राख्ने नेपाललाई सहयोग गर्ने छिमेकी मुलुक तथा अन्य मुलुकले माओवादीलाई भरोसा गर्न सक्ने अवस्था पनि रहँदैन। त्यसैले माओवादी परिमार्जन हुन आवश्यक छ। यसको नेतृत्व परिवर्तन हुनु आवश्यक छ। माओवादीलाई माओवादी आन्दोलनपछि एक मात्र नेतृत्वले नेतृत्व गरिरहेको छ। त्यसैले पनि माओवादी परिवर्तन हुन नसकेको हो जस्तो देखिन्छ। हुन त माओवादी पहिलेको भन्दा केही परिवर्तन भएको पनि होला। तर, नेतृत्व परिवर्तन नभई माओवादी परिवर्तन हुन सक्दैन। अब माओवादीमा आपराधिक गतिविधिबाट पृथक तथा कम्युनिष्ट विचारधाराका व्यक्ति नेतृत्वमा आउनुपर्छ। आगामी अधिवेशनले नेतृत्व पुस्तान्तरण गर्ने र त्यसलाई प्रजातान्त्रिक बनाउँदै जाने दिशातिर माओवादी जानु आवश्यक छ। माओवादी जस्तो सशक्त राजनीतिक संगठनको खाँचो मुलुकलाई छ तर ऊ जनप्रिय हुनुपर्छ। तर, आपराधिक क्तियाकिलाप र गतिविधिमा संलग्न भएका व्यक्ति नेतृत्वमा आए भने त्यसले माओवादीलाई थप क्षति पुर्याउने निश्चित छ। सही विचार र व्यवहार भएका व्यक्ति जसलाई जनताले भरोसा गर्न सक्छन्। अन्तर्राष्ट्रिय क्षेत्रले विश्वास गर्न सक्छन्। त्यस्ता नेताको नेतृत्वमा माओवादी पार्टी संगठित हुने र समग्र संगठनलाई प्रजातान्त्रिक बनाउनेतर्फ लैजानुपर्छ। व्यवहारमा पनि लोकतान्त्रिक तथा प्रजातान्त्रिक प्रणालीलाई अवलम्बन गर्ने र क्रमशः सुधार गर्दै लैजाने काम कारबाही गरे मात्र माओवादीले विश्वास पाउन सक्ने र जिम्मेवार पार्टी हुने सक्ने आकलन गर्न सकिन्छ। आगामी महाधिवेशनले माओवादीलाई सही दिशातर्फ लैजान सकोस्। माओवादीभित्रका सही र सक्षम बौद्धिक जमात कार्यकर्ताले सही नेतृत्व छानोस्। सही दिशातर्फ माओवादीलाई डोहोर्याउने काम होस्। अन्यथा माओवादी संगठन त हुन्छ तर त्यो नाममा मात्र सीमित हुने देखिन्छ। त्यसले वडादेखि केन्द्रसम्म नै असर गर्ने छ। जनप्रतिनिधि पाउनै नसक्ने अर्थात् जनताको विश्वास नै पाउन नसक्ने पार्टीको रूपमा भनौं। एक सिटसमेत जित्न मुस्किल हुने संगठनमा सीमित भएर रहनुपर्ने हुनसक्छ। राजनीतिमा हारजित हुन्छ। तर, पार्टीलाई सुदृढीकरण गरेर मिहेनत परिश्रम गरेर सुधारको बाटोतर्फ लैजानुपर्छ। त्यो काम माओवादीले यही महाधिवेशनबाट गर्ने छ भन्ने विश्वासका साथ सफलताको शुभकामना !"
अनेक आयाममा योमरी पुन्ही,"योमरी पुन्ही चाडका आयामहरू आफ्नै संस्कार रञ्जित संस्कृतिभित्रका सांस्कृतिक जीवन्त अनुभूतिगम्य अन्तरचेतका अभिव्यक्ति छन्। संस्कृति जीवनको सम्पदा हो। संस्कारले मानिसलाई संस्कृतिप्रेमी र संस्कृतिमैत्री बनाएको छ। संस्कार मानिस मात्रको चेतनागत कुरो हो। हाम्रा प्रत्येक चालचलनसित हाम्रा संस्कार सिञ्चित रहन्छन्। चालचलनमा रञ्जित संस्कार संस्कृति बन्छ। संस्कारलाई संस्कृतिको मनोगत धारणाको सम्प्रेषण भन्छौं। यस्ता सम्प्रेषणमा मानिसका धारणा र विश्वासले अवतरण गरिरहेको हुन्छ। मानिस जे गर्छ त्यो उसको विश्वासमा आधारित अवधारणाका मूर्त रूप ठान्छु। विश्वासले आस्था पैदा गरिदिन्छ। त्यसै अनुसार बोल्न, गर्न, सोच्न र विश्वास गर्न थाल्छौं। यी सबै जीवन पद्धति ठान्छु। व्यवहार चलन नै त हुन्, संस्कारको एक पाटो। यस्ता अनेक पाटो छन् संस्कारका। घाँसबाट बाली जोगाउनु पर्छ। यो मनोगत धारणा हो। गोडमेल व्यावहारिक पक्षका मूर्त क्रिया हो। मनोगत धारणालाई क्रियात्मक रूप दिनु संस्कार हो। प्रकृति पर्यावरण धान : धान फल्न थाल्छ। पुष्ट पोसिलो धान दुधिलो हुन्छ। दुधिलो धानको चामल लस्सादार हुन्छ। लस्सादार चामलको पिठो योमरी बनाउन उत्तम हुन्छ। यस्तो पिठोले बनाएको योमरी नरम हुन्छ। नरम योमरी चर्कन्न, फुट्दैन। योमरी बफाएर पकाइन्छ। बफाएर पकाउनु एक प्रविधि बन्छ। प्रविधिले संस्कार बनाउँछ। संस्कारले प्रविधि पछ्याएको हुन्छ। प्रविधि र संस्कार एकापसका परिपूरक हुन्। प्रविधिपूर्ण प्रक्रिया संस्कारको गर्भ हो। जीवन दर्शनको रूपमा नियालौं, योमरीको रूप, स्वरूप र आकारलाई। बायो योमरी र मायो योमरी यिनका आकार किन भिन्न बनाइन्छ ? बायो र मायोको आकारमा जीवन दर्शन रंगिएको देख्छु। योमरीका प्रकार : प्रकारान्तरमा योमरी दुई स्वरूपका बनाइन्छन्। एक बायो, दोस्रो मायो, बायो घैंटोझंै बीचको भाग भुक्क फुलेको हुन्छ। शिर भाग शिरकै आकारमा रूप दिइन्छ। तल्लो पुछारको भागलाई झन्डै मुलाको जरो जस्तै मसिनो लाम्चिलो आकार दिएर तयार गरिन्छ। योमरी बनाउने यस प्रविधिमा सीप मिसिएको भेटिन थाल्छ। सीपसित श्रम मिसिएको भेटिन्छ। श्रमसित मनको तत्परता जागेको फेला पर्न थाल्छ। तत्परताभित्र मौसमी समय सापेक्षता मुछिएको बुझिन्छ। मौसमी समय बुझिन थाल्दा योमरी चाड विल्कुल मौसमी संस्कृतिको स्वरूपमा झल्किन्छ। यस्तो मौसमी संस्कृतिको चाड भएरै त हो पुर्खाले उसलाई मुख्य बाली धानसामाफसल भित्र्याइ सकेपछिको पूर्णिमाको दिन रातभर यो चाड मनाइने गरेको रहस्य उद्घाटन हुन पुग्छ। मौसमी चाड योमरी पूर्णेधान्य पूर्णेनुवागी खाने खाद्य परिकारको मीठो स्वादिलो चाड ठहर्छ। नामकरण : नामैले योमरी मनलाग्दो मिष्ठान्न। नेवारहरू मनपर्दो वस्तु लाई यो भन्छन्। यो भनेको मन पर्दो र मरी भनेको मिठाइ, मिष्ठान्न। योमरी भनेको मनपर्दो मनलाग्दो मिठाइ। कोलेस्टेरोलमुक्त यो वाष्प प्रणाली तत्कालीन विज्ञानसम्मत विधि थियो। आज पनि छ। बालककालसम्मै पनि बफाउन मिमिचा प्रयोग गरिन्थ्यो। मिमिचा बाँसका मिहीन र मसिना सिन्काभन्दा अलिकति मोटा रेसाहरूबाट बुनेका हुन्छन्। वृत्ताकारमा बुने, बुनाइएका मिमिचा पखाली बसालिन्छ। अलि अलि तेल वा घ्यू दलिन्छ। त्यसमा उमालिएको पानीको फोसिचा तामाको भाँडाको मुखमाथि बसालिन्छ। जतनसाथ मायो, बायो योमरी मिमिचामाथि राखिन्छ। तातो बाफ नचुहिने गरी नरम मलमलले चारैतिर बेरिन्छ। २० मिनेट जति लगातार बफाइन्छ। बस, योमरी परिकार तयार हुन्छ। अलिकति चिसो पानी तातो योमरीमाथि विस्तारै खन्याइन्छ। तातो योमरी चिसिन्छ। तातो बाफिलो योमरीमाथि चिसो पानी छर्कनुको अर्थ विज्ञानसम्मत पनि छ। छर्किएका ती पानी फोसीभित्र जम्मा हुन्छ। पटक पटक छर्कंदै गर्दा बाफिएर उडेसुकेको पानीको अंश ह्रास हुनबाट जोगाउँछ। योमरी एक सांस्कृतिक परिकार भएर पनि यसको सेरोफेरो अनेक ज्ञान, विज्ञान अनि गार्हस्थ्य जीवन दर्शन समावेश भएका छन्। दर्शन : जीवन दर्शनको रूपमा नियालौं, योमरीको रूप, स्वरूप र आकारलाई। योमरी दुई आकारमा बनाइने त हामी सबैलाई थाहा छ। बायो योमरी र मायो योमरी यिनका आकार किन भिन्न बनाइन्छ ? बायो र मायोको आकारमा जीवन दर्शन रंगिएको देख्छु। बायो चुच्चे चोसे देखिन्छ। मायो थेप्चिएको त्रिकोणात्मक तीनकुने देखिन्छ। चोसे पितृ लिंग आकारमा बन्छ। थेप्चो तीनकुने मायो मातृ योनी आकारमा बन्छ। प्रत्येक रूप, स्वरूप र आकारमा जीवन दर्शन गर्न सकिन्छ। बायो बाको बिम्ब बोक्छ। मायो माको योनीकै प्रतीक साबितिन्छ। हामी बिम्बवादी छौं। संस्कृति बिम्ब बोक्छ। मेरो नृतŒव शास्त्रीय चेतना र चिन्तन यसरी नै अभिमुखीकरणमा पाइरहेका छन्। शुभकामना परिकार : योमरी शुभकामनाका सारगर्भित भोजन परिकार भन्न मन लाग्छ। नेवार समुदायमा पहिलो जन्मदिनको अवसर दुई वर्षमा मनाइन्छ। त्यस अवसरमा दुईवटा योमरीको एक जोडी माला बनाएर बालकको कुममा लगाइन्छ। एक जोडी योमरी माला युवा जीवनको सुखद् दुलाहादुलही भविष्य दर्शाउँदो हुन्छ। ती जोडी योमरी माला त रमाइलो रसिलो यौवन जीवनका भविष्यवाणी बन्छ। जे होस्, नेवारहरू प्रत्येक जोड वर्षमा मनाइने चार, छ, आठ, दश र बाह्र वर्षसम्मको जन्मदिनमा योमरी माला पहिर्याउँछन्। चार वर्षको जन्मोत्सवमा चारवटा छ वर्षको जन्मोत्सवमा छ वटा गर्दै थप्दै बाह्र वर्षमा बाह्रवटा योमरीमाला पहिर्याउनु योमरी संस्कार हो। योमरीमाला शुभेच्छा र शुभकामनाको माला भनेथें। कारण, योमरी गुडी मधुरो मीठो स्वादिलो हुन्छ। मधुरो मीठो स्वाद शुभेच्छापूर्ण स्वाद बन्छ। शुभेच्छा सदा सुमधुर रहन्छ। न त्यसमा निख्खरपना रहन्छ, न त तिनमा उत्ताउलोपना नै। स्थानीय साधन : योमरी स्थानीय साधन परिचालन गरेर तयार गरिन्छ। पोचुँ चामलको पिठो आफैं खेतमा फलाइएको साधन चाकु नेपाली माटोमा फलाएको स्थानीय उखुजन्य वस्तु। तिलको धुलो पनि त आफ्नै बारीमा फलाएको स्थानीय साधन। पानी, इन्धन र वर्तनको कुरै छाडौं। तपाई हेर्दै हिँड्नुस्, नियाल्दै गर्नुस्। संस्कार र संस्कृतिसित स्थानीय साधन परिचालन भइरहेको गर्भविन्दु भेट्टाउनु हुनेछ। लाग्छ, संस्कृति र सांस्कृतिक संस्कारहरू स्थानीय साधन, सीप र जीवन्तता पाउँछ पाइरहनेछ। स्थानीय साधन, सीप र सोच नेवार प्रवृत्ति रहे, बचेसम्म योमरी संस्कार र संस्कृतिको जीवन्तता पाइरहनेछ। सोच भन्नु प्रवृत्ति हो। प्रवृत्ति भनेको मनोगत धारणा हो। मनोगत धारणालाई अचेल अवधारणा पनि भन्ने गर्छन्। अवधारणाले आस्था जन्माउँछ जसले जीवनलाई सार्थक बनाउँछ। धन्य योमरी। धन्य नुवागी परिकार ! योमरी गुडी : मायो योमरीमा मास, मुगी जस्ता दाल बनाउने गेडागुडी भिजाएर ल्हसुन, अदुवा, हिङ, मरिच, सुकुमेल आदि अनुपातमा मिसाई पिँधेको पदार्थ राखिएको हुन्छ। अलिकति नुनिलो स्वादका मायोले गुलियो बायोसित स्वाद संस्कारको रुचिकर विभेद थपिदिन्छ। बायो योमरीभित्र चुंलाकिमा मांसाहारी र खुवा काउलीका मिहीन मिश्रण भरेर साकाहरी योमरीका स्वादिला परिकार बनाइन्छ। योमरी परिकारका स्वादसित म स्वाद संस्कारको परिभाषा पढ्छु। स्वाद संस्कारको ममा त मेरै मुमाको स्वच्छतुसो र स्वस्थ गर्भगृहबाटै चिचिलाउँदो रहेछ। संस्कारभित्रको सांस्कृतिक स्वाद संस्कारको लोकजीवन रहस्य बनेको छ। योमरी पुन्ही : योमरी धान्य पूणर््िामाको दिन बनाइन्छ। योमरी पुन्हीपूर्णिमा चाड मनाइँदै आएका छन्, नेवार समुदायका नेपाली जनजीवनले। धान्य पूर्णिमाको अवसर पारेर धानका कोठी, भकारी राखी पूजा गर्ने कृषिवाला समाजमा अझै पनि जीवित छ। धानका डुंगुरथुप्रोलाई सद्भावपूर्ण सम्मान अर्पण गर्नु धान्यपूर्णेको मौसमी संस्कार मण्डित संस्कृति बन्छबनेको छ। योमरी पूर्णेकै रात धानका कोठी मायो बायो योमरी बनाएर पुजिन्छ। धानका भकारी त्यसरी नै पोचुंचामले पिठोबाटै केटाकेटीले पारीबनाइएको अनेक जन्तु, चरा, कृषक, नाइके, नाइकेनी, लक्ष्मीनारायण, गणेश, कुमार आदि आकृतिहरू चढाइन्छ। यस अर्थमा योमरी भोजन परिकारमा मात्र सीमित नरही भूमि अर्चना गर्ने संस्कारको सूत्र पनि साबितिन्छ। भूमिबाट उत्पादन भएको अन्न र धान्य पदार्थको परिकार बनाएर पृथ्वीप्रति आभारपूर्ण सम्मान पोख्नु, पस्काउनु मानवीय संवेदनशीलता व्यक्त गर्ने चाड पनि हो किन नभनौं ? पृथ्वी माताप्रति नतमस्तक छौं। पृथ्वीकै विशाल र उदार हृदयप्रति योमरी परिकार। यो हाम्रो श्रद्धा, सम्मान र आदरका प्रतीक रहुन्बनुन्, यो हाम्रो बन्दना बन्छ, बनून् ! माता पृथ्वी ! पृथ्वी माता ! घर सांस्कृतिक प्रयोगशाला : योमरी पूर्णेधान्यपूर्णेका दिन नेवार समुदायको घरआँगन र चुलो योमरी बनाउने, तयार गर्ने प्रयोगशाला नै बनेको हुन्छ। घरका माउहरू योमरीका लागि पोचुंचामलको पिठो मुछ्ने तिल, चाकुको सम्मिश्रण गर्ने, खुवा चिनी ठिक अनुपातमा बनाउने, मिसाउने, मास, मुगी मिसाउने आदि काममा व्यस्त हुन्छन्। केटाकेटी रमाउँदै पोचुंका मुसो, कुमार, मयुर, हात्ती, घोडा मनलागेझंै बनाइरहेका हुन्छन्। मानौं, घरघरको चुलो योमरी चाडको मूर्त प्रयोगशाला हो। रमाइलो रमझम : साँझपख टोलटोलमा टोलभरीका बालबालिका जुटी योमरी माग्दै उफ्री उफ्री गाइरहेका हुन्छन्। केटाकेटी सारभूत स्वरलहरी मचाइरहन्छन् यसरी, योमरी सेतो, त्यसभित्र चाकु खाँदाखेरि मिठो कुराउनी। परम्परागत यस सांस्कृतिक अभिव्यक्ति संस्कार रमाइलो र विश्लेषणयोग्य छ। केटाकेटीको यो सामूहिक माग, वचन एक प्रकारको माग, आशिक र सराप जस्तै लाग्छ। यति देऊ, उति देऊ मागको बोली हो। उपलक्ष्य यहाँ कारण वा कारक तŒव बने बनाइएको छ। आंशिक यतिमै टुंगिन्न। दिए सुन्दरी तरुनी, नदिए ख्याउटे सिकुटी बुढी, सुभाष र दुर्भाष दुवै सम्मिश्रित छन्। यसले योमरीको आकार प्रकार र गुडीको आशय व्यक्त गर्छ। अभिषेकअभिनन्दन : परिकार योमरीका आयामिक महिमा भनूँ, महिमामय योमरीका आयामहरू यतिमै टुंगिन्न। योमरीका आयामहरू गर्भेनी अवस्थादेखि आरम्भ र थालनी हुँदै दुई वर्षको पहिलो जन्मदिनदेखि दुई, चार, छ, आठ, दश र बाह्र वर्षसम्म क्रमिक तवरले शुद्ध जोठडी योमरी माला पहिर्याउने अभिषेक वस्तु तŒव हो। अक्षेताका दानाहरू क्रमबद्ध रूपमा बढाउँदै १२ जोडीसम्म योमरीभित्र हाल्नुका गम्भीर अगर्थ विन्याश छन्। नेवार संस्कारमा ज्या, ज्येष्ठता, जङ्कु, जन्म कुण्डली अनुसार ७७ वर्ष ७ महिना, ७ दिन, ७ घडी, ७ पला समय चक्रलाई ठीक मुहूर्तसाइत जुटाएर मनाइने ज्येष्ठ नागरिक अभिनन्दन समारोहलाई जनाउँछ। सहोदर दाजुभाइ, दिदीबहिनी, छोराछोरी, ज्वाइँ, नातिनातिना, पारिवारिक समुदाय, शुभेच्छुकइष्टमित्रहरू सम्मिलित भई रथारोहण गराई अभिषेक भर्छन्। यस परिप्रेक्ष्यमा योमरी अभिषेक र अभिनन्दनका परिकार बन्छ। बिट मार्नुअघि : योमरी पुन्ही चाडका आयामहरू आफ्नै संस्कार रञ्जित संस्कृतिभित्रका सांस्कृतिक जीवन्त अनुभूतिगम्य अन्तरचेतका अभिव्यक्ति छन्। सांस्कृतिक जागरण र संचेतना उजागर गर्न अनुभूतिपूर्ण सही सलामत व्याख्या र विश्लेषण नगरी हुन्न। तिनको अभावमा सांस्कृतिक जीवन्ततामा ह्रास आउनु स्वाभाविक रहन्छ। सार्थक र जीवन्त व्याख्या, विश्लेषणले सांस्कृतिक पुनर्ताजगीकरण गर्छ।"
जावलाखेलको पहिलो जित,"काठमाडौं : जावलाखेल युथ क्लबले सहिद स्मारक ए डिभिजन लिग फुटबलमा पहिलो जित निकालेको छ। शनिबार त्रिपुरेश्वरस्थित दशरथ रंगशालामा भएको खेलमा च्यासल युथ क्लबलाई १० गोलले पराजित गर्दै जावलाखेलले पहिलो जित निकालेको हो। जावलाखेललाई महत्वपूर्ण तीन अंक दिलाउन विदेशी खेलाडी निकोलस फर्नान्डेजले निर्णायक गोल गरेका थिए। उनले ३७ औं मिनेटमा गरेको गोल जावलाखेललाई जित दिलाउन पर्याप्त बनेको थियो। च्यासलका डिफेन्डर केचा यानिकको गल्तीको फाइदा उठाउँदै फर्नान्डेजले उत्कृष्ट गोल गरेका थिए। जावलाखेलका प्रशिक्षक किशोर केसीले च्यासलविरुद्धको जितले खेलाडीको हौसला बढेको बताए। हाम्रो टोलीले पनि गोल गर्न सक्छ भन्ने प्रमाणित गरेको छ, उनले भने, अब यही आत्मविश्वासका साथ खेल्ने हो भने हामी रेलिगेसनबाट जोगिन सक्छौं। च्यासलका प्रशिक्षक बालगोपाल साहुखलले चोटका कारण खेलाडीले खेल्न नसक्दा पराजय बेहोर्नु परेको बताए। हाम्रा महत्वपूर्ण खेलाडीहरू घाइते छन्। त्यही कारण उनीहरूले शतप्रतिशत खेल खेल्न सकेनन्, प्रशिक्षक साहुखलले भने, त्यही कारण पराजय बेहोर्न बाध्य भयौं। जितसँगै जावलाखेलले पाँच खेलमा चार अंक जोडेको छ। जावलाखेल तालिकाको १०औं स्थानमा पनि उक्लिएको छ। प्रतियोगितामा पाँच खेल खेलेको च्यासलले चार अंक जोडेको छ। च्यासल तालिकाको ११औं स्थानमा छ। सहिद स्मारक ए डिभिजन लिग फुटबलअन्तर्गत नै शनिबार भएको अर्को खेलमा थ्रीस्टार र न्युरोड टिम एनआरटीले गोलरहित बराबरी खेलेका छन्। त्रिपुरेश्वरस्थित दशरथ रंगशालामा भएको खेलमा पाएका केही राम्रा अवसरलाई सदुपयोग गर्न नसक्दा दुवै टोलीले अंक बाँड्न बाध्य भएका हुन्। बराबरीसँगै पाँच खेलमा ६ अंक जोडेको थ्रीस्टार छैटौं स्थानमा छ। ६ अंक नै जोडेको एनआरटी सातौं स्थानमा छ। मनाङ शीर्ष स्थानमा सहिद स्मारक ए डिभिजन लिगअन्तर्गत नै पोखरा रंगशालामा शनिबार भएको खेलमा मनाङ मस्र्याङ्दी क्लबले फराकिलो जित निकालेको छ। निकै प्रतिस्पर्धात्मक खेलमा मनाङले नेपाल पुलिस क्लबलाई ३१ गोलको फराकिलो अन्तरले पराजित गरेको हो। मनाङलाई स्पष्ट तीन अंक दिलाउन कप्तान अञ्जन विष्टले दुई तथा निशान लिम्बूले एक गोल गरे। घरेलु मैदानमा भएको खेलमा दिनेश राजवंशीको लामो पासमा अञ्जनले १०औं मिनेटमा गोल गर्दै मनाङलाई अग्रता दिलाएका थिए। ३५औं मिनेटमा पुलिसले पेनाल्टीमा गोल गर्दै खेललाई बराबरीमा ल्याएको थियो। मनाङका डिफेन्डर सरोजयोञ्जन लामाले पुलिसका निरकुमार राईलाई फल गरेपछि पाएको पेनाल्टीको अवसरलाई सुमन लामाले सदुपयोग गरेका थिए। खेलको ७३औं मिनेटमा अञ्जनले फ्रिकिकमा व्यक्तिगत दोस्रो गोल गर्दै मनाङलाई दिलाएका थिए। ८३औं मिनेटमा निशान लिम्बूले गोल गर्दै मनाङलाई प्रभावशाली जित दिलाए। मनाङले खेलमा पाएका केही राम्रा अवसर खेर फालेको थियो। ७७औं मिनेटमा अञ्जनले ह्याट्रिक गर्ने अवसर खेर फालेका थिए। जितसँगै मनाङ तालिकाको शीर्ष स्थानमा उक्लिएको छ। मनाङले पाँच खेलमा १३ अंक जोडेको छ। दोस्रो स्थानमा रहेको मच्छिन्द्रको ११ अंक छ। पाँच खेलमा पाँच नै अंक जोडेको पुलिस नवौं स्थानमा छ। मनाङका कप्तान अञ्जन विष्ट म्यान अफ दी म्याच चुनिए।"
"नेपाल भारतसँग पराजित, फाइनल पुग्ने सम्भावना न्युन",काठमाडौं: साफ यु१९ महिला फुटबल च्याम्पियनसिपमा नेपाल भारतसँग पराजित भएको छ। बंगलादेशका ढाकामा आइतबार भएको खेलमा नेपाललाई १० गोलले पराजित गर्दै भारत फाइनलमा प्रवेश गरेको छ। भारतको तर्फबाट गोल पी नावरेमले ६७औं मिनेटमा निर्णायक गोल गरेका थिए। पराजयसँगै फाइनलमा प्रवेश गर्ने नेपालको सम्भावनामाथि धक्का लागेको छ। अब नेपालले फाइनल प्रवेशका लागि बंगलादेश र श्रीलंकाबीच हुने खेलको नजिता पर्खनु पर्नेछ। बंगलादेशले श्रीलंकामाथि जित वा बराबरीकै नजिता निकाले नेपाल प्रतियोगिताबाट बाहिरिनेछ। बंगलादेशले पराजय भोगे नेपालको फाइनलमा प्रवेश गर्ने सम्भावना रहने छ।
प्रधानमन्त्री कप महिला क्रिकेट : लुम्बिनी र प्रदेश १ सेमिफाइनलमा,"धनगढी : लुम्बिनी प्रदेश र प्रदेश नम्बर १ धनगढीमा भइरहेको प्रधानमन्त्री कप महिला राष्ट्रिय क्रिकेट प्रतियोगिताको सेमिफाइनलमा प्रवेश गरेका छन्। समुह ए तर्फका आफ्ना दुबै खेलमा जित हात पार्दै लुम्बिनी र प्रदेश १ अन्तिम चारमा पुगेका हुन्। आइतबार भएको पहिलो खेलमा लुम्बिनीले कर्णाली प्रदेशलाई १० विकेटले हरायो भने प्रदेश १ ले वागमति प्रदेशलाई रनले हरायो। टस जितेर पहिले ब्याटिङ गर्दै कर्णाली प्रदेशले हुस्सु र सितलहरका कारण ६ ओभरमा खेलाइएको खेलमा १७ रन बनायो। कर्णालीका लागि कप्तान आयुशा टण्डनले ७ रन र दिक्षा पुरीले अविजित ७ रन बनाइन्। लुम्बिनी प्रदेशका लागि सुस्मिता भुषालले २ र नेरी थापाले एक विकेट लिइन्। कर्णाली प्रदेशले दिएको १८ रनको लक्ष्य लुम्बिनीले विना विकेट क्षति पूरा गर्यो। ३ दशमलव १ ओभरमा कुनै विकेट नगुमाउँदै लुम्बिनीलाई सानदार जित दिलाउन लक्ष्मी चौधरीले १२ रन बनाइन्। प्रदेश नम्बर १ प्रधानमन्त्री कप महिला राष्ट्रिय क्रिकेट प्रतियोगिताको अन्तिम चारमा पुगेको छ। दोस्रो खेलमा बागमति प्रदेशलाई ५५ रनले हराउँदै प्रदेश नम्बर १ सेमिफाइनलमा पुगेको हो। टस जितेर पहिले ब्याटिङ गर्दै प्रदेश नम्बर १ ले निर्धारित २० ओभरमा ४ विकेट गुमाउँदै ११४ रन बनायो। प्रदेश नम्बर १ का लागि अप्सरी वेगमले अविजित अर्धशतकीय पारी खेलिन्। ६२ बलको सामना गरेकी उनले ५१ रन बनाइन्। त्यस्तै स्मृति कटुवालले २० र सबनभ राईले १५ रन बनाइन्। वागमति प्रदेशका लागि अस्मिना कर्माचार्य र खुशी डंगोलले दुई दुई विकेट लिए। ११५ रनको विजय लक्ष्य पछ्याएको वागमति प्रदेश २० ओभरमा ८ विकेट गुमाउँदै ५९ रनमा समेटियो। वागमतिका लागि सुमन खतिवडाले प्रतियोगिताको पहिलो छक्कासहित २१ रनको पारी खेले पनि टिमलाई जिताउन सकिनन्। कप्तान अस्मिना कर्माचार्यले १० रन बनाउनुबाहेक अन्य खेलाडीले दोहोरो रन अंक छुन सकेनन्। वागमतिका ५ जना खेलाडी रन आउट भए। कप्तान रुविना क्षेत्री, ज्योति डनुवार र अलिशा खाडियाले एक एक विकेट लिए। खेलमा अर्धशतकीय पारी खेलेकी प्रदेश १ की अप्सरी वेगम प्लेयर अफ द म्याच भइन्। प्रतियोगिताको समुह ए मा रहेका वागमति प्रदेश र कर्णाली प्रदेश प्रतियोगिताबाट बाहिरिएका छन्। दुबै प्रदेश समुह चरणका खेलेका दुबै खेलमा पराजित हुँदै प्रतियोगिताबाट बाहिरिएका हुन्।"
गन्तव्य चिनाउन साइकल यात्रा,"धनगढी : सुदूरपश्चिमका पर्यटकीय गन्तव्य चिनाउन तीन दिने साइकल यात्रा सुरू भएको छ। राष्ट्रिय तथा अन्तर्राष्ट्रिय रुपमा पर्यटक लोभ्याउन धनगढीबाट तीन दिवसीय साइकल यात्रा सुरु भएको हो। उद्योग वन वातावरण तथा पर्यटन मन्त्रालयअन्तर्गतको प्रदेश पर्यटन विकास कार्यक्रम कार्यान्वयन इकाईको आयोजनामा साइकल यात्रा सुरु भएको हो। पर्यटन प्रवद्र्धनका लागि साइकल यात्रा नारासहित शनिबारदेखि यात्रा सुरु भएको हो। काठमाडौं, नेपालगञ्ज, दाङ, बुटवल कैलाली, कञ्चनपुर तथा भारतको नैनिताल, बरेली गाजियाबाद र पटनाका साइकल यात्रीहरूसमेत सुदूरपश्चिमको साइकल यात्रामा सहभागी भएका छन्। भारतको उत्तर प्रदेशस्थित बरेलीबाट पहिलोपटक सुदूरपश्चिम आएका साइकल यात्री रवीन्द्र सिंहले आफ्ना लागि नौलो अनुभूती भएको बताए। मेरा लागि यो भ्रमण नौलो हुनेछ। साथीहरूलाई पनि यस क्षेत्रका बारेमा बताउने छु, उनले भने। यात्रामा सामाजिक रूपान्तरण तथा परिवर्तनका अन्तर्राष्ट्रिय उत्प्रेरक मानषी अग्रवाल पनि सहभागी भएकी छन्। १३औं दक्षिण एसियाली खेलकुद (साग) की स्वर्णपदक विजेता लक्ष्मी मगर र लक्ष्मण मल्ल तथा सगरमाथाको आधार शिविरसम्म साइकल पुर्याउने सुनील तन्डुकार, ११ वर्षमा मेची महाकाली साइकल यात्रा पूरा गरेका रमित भट्टले पनि यात्रामा भाग लिएका छन्। साइकल यात्रामा भारतबाट सविता महतो, भारतको उत्तर प्रदेशमा साइकल बाबाका नामले प्रख्यात सञ्जीव जिन्दाल, उत्तराखण्ड नैनितालका पर्यटन अभियन्ता तथा साइकलयात्री शैलेन्द्र शाहलगायत सहभागी छन्। सुदूरपश्चिमका मुख्यमन्त्री त्रिलोचन भट्टले साइकल चलाएर यात्रामा सहभागि एक सय ५० जना साइकल यात्रीलाई पहाडि जिल्लाका लागि विदाई गरे। त्यसमध्ये डोटीको बुडर जाने ८७ जना छन्। सुदूरपश्चिममा थुप्रै पर्यटकीय गन्तव्य छन्। तर, ती गन्तव्य प्रचारप्रसारको अभावले ओझेलमा छन्। अझ पर्यटकीय स्थलहरूसम्म जाने बाटो तथा त्यहाँ खानबस्नका लागि राम्रो ब्यवस्था नभएकाले यस्ता क्षेत्रहरू ओझेलमा परेका हुन्। प्रदेशका उद्योग वन वातावरण तथा पर्यटनमन्त्री मानबहादुर धामीले आउँदो चैतमा पनि साइकल यात्रा खप्तडसम्म गराउने बताए।"
प्रदेश १ र लुम्बिनीको जित,धनगढी : कैलालीको धनगढीमा शनिबारदेखि प्रधानमन्त्री कप महिला राष्ट्रिय क्रिकेट प्रतियोगिता सुरू भएको छ। फाप्ला क्रिकेट मैदानमा सञ्चालन भएका खेलमा प्रदेश १ र लुम्बिनी प्रदेशले विजयी सुरुवात गरेका छन्। प्रदेश १ ले कर्णाली प्रदेशलाई एक सय ६० रनको फराकिलो अन्तरले पराजित गर्दा लुम्बिनीले बागमती प्रदेशलाई सात विकेटले हरायो। टस जितेर पहिले ब्याटिङ गरेको प्रदेश १ ले कप्तान रुविना क्षत्री र अप्सरी बेगमको अर्धशतकको मद्दतमा निर्धारित २० ओभरमा दुई विकेट गुमाएर एक सय ६६ रनको योगफल खडा गरेको थियो। एक सय ६७ रनको लक्ष्य पछ्याएको कर्णाली ११४ ओभरमा ६ रनमै समेटिएको थियो। अघिल्लो वर्ष भएको प्रधानमन्त्री कपमा पनि कर्णाली ६ रनमा अलआउट भएको थियो। दोस्रो खेलमा टस जितेर पहिले व्याटिङ गरेको बागमतीले निर्धारित २० ओभरमा सात विकेटको क्षतिमा ७५ रन बनाएको थियो। बागमतीका लागि हेलिसा गुरुङले सर्वाधिक २८ रन बनाइन्। जवाफी ब्याटिङ गरेको लुम्बिनी प्रदेशले १२५ ओभरमा तीन विकेट गुमाएर जित निकालेको थियो। लुम्बिनीलाई जित दिलाउन कप्तान सरस्वती जीएमले सर्वाधिक २९ रन बनाइन्। यसअघि प्रतियोगिताको सुदूरपश्चिम प्रदेशका सामाजिक विकासमन्त्री लालबहादुर खड्काले उद्घाटन गरेका थिए। प्रतियोगितामा सात प्रदेश र एक विभागीय गरी आठ टोली सहभागी छन्। प्रतियोगिताका विजेताले पाँच लाख र उपविजेताले तीन लाख नगद पुरस्कार प्राप्त गर्नेछ।
