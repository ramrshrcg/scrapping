शीर्षक,विवरण
म्याग्दीमा तातोपानी कुण्ड र विद्यालय असोज १ बाट खुल्ने,"बेनी : म्याग्दीका तातोपानी कुण्ड र सबै शैक्षिक संस्थाहरु आगामी असोज १ गते देखि खुल्ने भएका छन्। जिल्ला प्रशासन कार्यालयमा सोमबार बसेको कोभिड१९ संकट व्यवस्थापन केन्द्रको बैठकले गत बैशाख दोस्रो हप्तादेखि बन्द भएका शैक्षिक संस्था र तातोपानीका कुण्ड खुलाउने निर्णय गरेको हो। कोरोना (भाइरस)को दोस्रो लहरको महामारी फैलिएपछि विद्यालयमा भौतिक उपस्थितिमा पठनपाठन र प्राकृतिक उपचार स्थलको रुपमा परिचित तातोपानी कुण्डमा स्नान बन्द गरिएको थियो। कोभिड१९ सम्बन्धी सुष्म योजना र स्मार्ट लकडाउनको अवधारणा अनुसार विद्यालय र तातोपानी कुण्ड खुलाउने निर्णय गरिएको सिडिओ गणेशबहादुर अधिकारीले बताए। बेनी नगरपालिका र मालिका गाउँपालिकाबाट विद्यालय खुलाउन सिफारिस भएर आएको थियो, उनले भने, कोरोना संक्रमणको दर घटेकाले स्वास्थ्य सुरक्षाका मापदण्ड कडाइका साथ पालना गरेर भौतिक उपस्थितिमै पठनपाठन गराउने निर्णय भएको हो। धवलागिरी, रघुगंगा, मंगला र अन्नपूर्ण गाउँपालिकाले यसअघिनै विद्यालय सञ्चालन गरिरहेका थिए। यसैगरी म्याग्दीमा रहेका प्राकृतिक तातोपानीका कुण्डहरुमा जिल्लाबासीका लागि सर्त पालना गरेर स्नानका लागि खुलाउने निर्णय भएको छ। कोरोना विरुद्धको खोप लगाएको १० दिन नाघेका र ७२ घण्टाभित्रको पिसिआर तथा एन्टिजेनको नेगेटिभ रिपोर्ट भएका जिल्लाबासीलाई तातोपानीमा स्नान गर्न दिइने भएको छ। बेनी नगरपालिकाको सिंगा, अन्नपूर्ण गाउँपालिकाको भुरुङ्ग, रातोपानी, सेकार्कु, रघुगंगाको दर्मिजा, धवलागिरीको बगर र गुर्जामा प्राकृतिक तातोपानीका कुण्ड छन्। सिंगा तातोपानी कुण्ड व्यवस्थापन समितिले नगरपालिका र प्रशासनमा कुण्ड खुलाउन माग गरेर निवेदन दिएका थिए। धार्मिक स्थल, मठमन्दिरहरुमा पुजाआजा र पर्यटकीय स्थलमा भ्रमण खुलाउने निर्णय गर्ने जिम्मेवारी स्थानीय तहलाई दिएको छ। म्याग्दी कोरोनाका सक्रीय संक्रमितको संख्या ५० जना भन्दा कम छ। ४५ मध्य ३० वटा वडामा कोरोना संक्रमित छैनन्। रेडजोनबाट ग्रिनजोन बनेको छ। हालसम्म जिल्लाभर तीन हजार २४८ जनामा कोरोना संक्रमण पुष्टि भएको स्वास्थ्य कार्यालयको पछिल्लो तथ्याङ्क छ। स्वास्थ्य कार्यालयका निमित्त प्रमुख एकनारायण लम्सालका अनुसार म्याग्दीमा हालसम्म ३२ हजार जना भन्दा बढीले कोरोनाविरुद्धको खोप लगाएका छन्। १८ वर्षभन्दा माथि उमेर समूहका नागरिकको संख्या ६७ हजार छ। धवलागिरी गाउँपालिकाका सबै लक्षित समुदायले कोरोनाविरुद्धको खोप लगाएका छन्। जिल्लाभित्र ५४ र जिल्ला बाहिर २६ जना गरि कुल ८० जनाको कोरोना संक्रमणका कारण ज्यान गएको छ।"
भारतमा बसेर नेपालमा अपराध गर्ने गिरोहका मुख्य नाइके पक्राउ,"वीरगन्जः भारतमा बसेर वीरगन्ज लगायत सीमावर्ती शहरमा आपराधिक गतिविधि गरी आतंक मच्चाउँदै आएका समूहको मुख्य नाइकेलाई प्रहरीले पक्राउ गरेको छ । पक्राउ पर्नेमा वीरगन्ज २४ रामगढवाका फुलहसन अन्सारी फुलहसन अन्सारी उर्फ विवेक सिंह छन् । भारतबाट सोमबार बिहान वीरगन्ज रामगढवास्थित घर आउने क्रममा अन्सारीलाई प्रहरीले पक्राउ गरेको हो । भारतमा बसेर आपराधिक समूह बनाएर वीरगन्ज लगायत शहरका उद्योगी व्यपारीलाई फोन मार्फत धम्की दिई रकम असुल्दै आएका अन्सारी, वीरगन्जमा विगतमा भएका विभिन्न आपराधिक घटनामा संलग्न व्याक्ति हुन् । २०७६ साउन २४ गते वीरगन्जको वीर्ता बजारमा र त्यसको चार दिनपछि साउन २८ गते घण्टाघर नजिकैको मिना बजारमा उनी सहितको आपराधिक समूहले बम विस्फोट गराएको थियो । उक्त घटनामा संलग्न रहेको आरोपमा प्रहरीले त्यस बेला वीरगन्ज २४ कै इनुस अन्सारी, जौवाद अन्सारी र सद्दाम अन्सारीलाई पक्राउ गरेको थियो । पर्सा जिल्ला अदालतबाट २ वर्ष ६ महिना कैद र २५ हजार जरिवानाको फैसला भई तीनै जना अहिले पनि वीरगन्ज कारागारमा कैद सजाय भुक्तान गरिरहेका छन् । तर घटनाका मुख्य योजनाकार फुलहसन अन्सारी भने घटना पश्चात् फरार थिए । पर्साका प्रहरी उपरीक्षक बेल बहादुर पाण्डेका अनुसार त्यस बेला फरार भएका अन्सारीले भारतको मुजफ्फरपुरमा आफ्नो नाम र पहिचान ढाटेर अंकित पटेलको नामबाट भारतीय आधार कार्ड बनाई उतै बस्दैआएका थिए । मुजफरपुरमै बसेर उनले वीरगन्जका उद्योगी र व्यापारीलाई फोन मार्फत् धम्की दिई रकम असुली गर्दैआएको समेत अनुसन्धानको क्रममा खुलेको प्रहरी उपरीक्षक पाण्डेले बताए । अन्सारी २०६५ पुस ७ गते वीरगन्ज आदर्शनगरका उद्योगी राजेश क्याललाई गोली हानी हत्या गरेको अभियोगमा पनि हतियार सहित पक्राउ परेका थिए । उक्त अपराधमा अदालतले सर्वस्वसहित जन्मकैदको फैसला गरेपछि अन्सारीले वीरगन्ज कारागारमा कैद भुक्तान गरिरहेका थिए । तर २०७४ असोज ८ गते विजयादशमीको अवसरमा सरकारले ५६ प्रतिशत बाँकी कैद मिनाहा गरेपछि उनी वीरगन्ज कारागारबाट छुटेका थिए । सोमबार पक्राउ परेका अन्सारीलाई विस्फोटक पदार्थ खरखजाना सम्बन्धी कसुर तथा संगठित अपराध अभियोगमा कारवाही अगाडि बढाइएको प्रहरी उपरीक्षक पाण्डेले बताए ।"
सामाजिक सञ्जालमा अश्लिल भिडियो पोष्ट गर्ने पक्राउ,"काठमाडौं : प्रेम सम्बन्धमा रहेको बखत खिचिएको अश्लिल फोटो, भिडियो सामाजिक सञ्जालमा पोष्ट गरेको आरोपमा एक जना प्रक्राउ परेका छन्। दोलखा बैतेश्वर ८ स्थायी घर भएका हाल, टोखा धनेश्वर बस्ने २३ वर्षीया सुजन जिरेललाई पाँचखालबाट पक्राउ गरिएको हो। महानगरीय अपराध महाशाखाले दिएको जानकारी अनुसार जिरेलले प्रेमीकासँग विवाद गरेर उनको मोबाइल खोसेर मोबाइलमा रहेको फोटो र भिडियो फेसबुक, इन्ट्राग्राम जस्ता सोसल साइटमा अपलोड गरेको थिए। महानगरीय अपराध महाशाखाका एसपी कृष्ण कोइरालाका अनुसार काठमाडौंमा बस्ने जिरेलकी प्रेमीकाले आइतबार महाशाखामा उजुरी दिएकी थिइन्। सम्बन्धमा हुँदा उनीहरुले एक अर्काको आइडी पासवर्ड पनि शेयर गर्ने गरेका थिए। यसको फाइदा उठाउँदै जिरेलले प्रेमीकाकै आइडीबाट अश्लिल भिडियो र फोटो अपलोड गरेका थिए। काभ्रेको पाँचखालमा लुकी बसेको भन्ने सूचनाको आधारमा अपराध महाशाखाको समन्वयमा जिल्ला प्रहरी कार्यालय काभ्रेले जिरेललाई प्रक्राउ गरेको हो। उनलाई विद्युतिय कारोवार ऐन कसूरमा आवश्यक कारवाहीको लागी महानगरीय प्रहरी परिसर काठमाडौंमा पठाइएको छ। उनीबारे थप अनुसन्धान भइरहेको प्रहरीले बताएको छ।"
निपाह भाइरसप्रति सचेत रहन स्वास्थ्य मन्त्रालयको आग्रह,"काठमाडौं : स्वास्थ्य तथा जनसङ्ख्या मन्त्रालयले निपाह भाइरसको सङ्क्रमणप्रति सचेत रहन आग्रह गरेको छ। मन्त्रालयले भारतमा यस प्रकारको भाइरसको सङ्क्रमण देखिएकाले नेपालमा पनि फैलिन सक्ने भन्दै यस्तो सूचना जारी गरेको हो। मन्त्रालयका प्रवक्ता डा कृष्णप्रसाद पौडेलले भारतसँग खुला सिमा भएकाले यहाँ पनि खतरा रहने बताए। भारतको केरला राज्यमा केही दिनदेखि निपाह भाइरसको सङ्क्रमण देखिएको छ। डा पौडेलका अनुसार नेपालमा अहिलेसम्म उक्त भाइरसका सङ्क्रमित फेला परेका छैनन्। निपाह भाइरस एक प्रकारको पशुबाट मानिसमा सर्ने गम्भीर प्रकृतिको रोग लाग्ने भाइरस हो। यस भाइरस प्राकृतिकरुपमा फूट ब्याट भन्ने प्रजातिको चमेरामा पाइन्छ। निपाह भाइरस जनावरबाट जनावर, जनावरबाट मानिस र मानिसबाट मानिसमा सर्ने गर्दछ। सङ्क्रमित चमेराबाट सुँगुर, गाई, गोरुजस्ता जनावर हुँदै मानिसमा सर्ने गर्दछ। यस्तै सङ्क्रमित पशुको संसर्गमा आएको फलफूल प्रयोग गरेमा, सङ्क्रमित व्यक्तिको रगत, दिसा र पिसावसँग प्रत्यक्ष सम्पर्कमा आएमा पनि निपाह भाइरस सर्ने गर्दछ। उक्त भाइरसका लक्षण ज्वरो आउने, रिङ्गटा लाग्ने, टाउको दुख्ने, मांसपेशी दुख्ने, वाकवाकी लाग्ने, श्वासप्रश्वासमा कठिनाइ हुने र टन्सिलाइटिस देखिने गर्दछ। यो रोग बढी सङ्क्रामक पनि हुने गरेको छ। निपाह भाइरसबाट बच्नका लागि फलफूल राम्रोसँग पखालेर मात्र खाने, तरकारी सकेसम्म पकाएर खाने, गाइबस्तुको गोठ र फार्म सफा राख्ने, मासु काट्दा र पकाउँदा पञ्जा र मास्कको प्रयोग गर्ने, सकेसम्म पानी उमालेर मात्र पिउने, बेलाबेलामा साबुनपानीले हात धुने, भीडभाडमा जाँदा मास्क लगाउने गर्नुपर्दछ । मन्त्रालयका प्रवक्ता डा पौडेलका अनुसार उक्त भाइरसबाट ४५ देखि ७५ प्रतिशत मानिसमा मृत्यु हुने जोखिम रहेको छ। विश्वस्वास्थ्य सङ्गठन (डब्लुएचओ)ले निपाह भाइरसबाट सर्ने रोगलाई विश्वको १० प्राणघातक रोगमध्ये एक मानेको छ। उहाँले रोगको लक्षण देखिएमा उपचार गरिने बताउनुभयो। सङ्क्रमणको लक्षण देखिनासाथ नजिकै स्वास्थ्य संस्थामा उपचार गराउन मन्त्रालयले आग्रह गरेको छ।"
प्रदेश नं १ सरकारलाई नेकपा (एकीकृत समाजवादी)को समर्थन फिर्ता,"मोरङ : प्रदेश नं १ को वर्तमान सरकारलाई नेकपा (एकीकृत समाजवादी)ले मंगलबार समर्थन फिर्ता लिएको छ। प्रदेशसभा सचिवालयमा नेकपा (एकीकृत समाजवादी)ले समर्थन फिर्ता लिएको पत्र दर्ता गराएको छ। सो पार्टीका प्रदेशसभा सदस्य सावित्राकुमारी रेग्मीले प्रदेशसभा सचिव गोपालप्रसाद पराजुलीलाई उक्त पत्र हस्तान्तरण गरे। दर्ता नं १४७ को पत्रमा एकीकृत समाजवादीले वर्तमान सरकारलाई आफ्नो दलका तर्फबाट रहेको समर्थन आजको मितिदेखि फिर्ता गरेको उल्लेख गरिएको छ। सो अवसरमा प्रदेशसभा सदस्य रेग्मीले वर्तमान सरकार अल्पमतमा रहेकाले एकीकृत समाजवादीको नेतृत्वमा आगामी प्रदेश सरकार गठनका लागि केन्द्र तथा प्रदेशमा विभिन्न गठबन्धन दलसँग छलफल गरी सहमति पुग्ने विचार व्यक्त गरे। उनले एकीकृत समाजवादीका प्रदेश संसदीय दलका नेता राजेन्द्र राई र राजन राई रहेको दुई सदस्यीय वार्ता टोली गठन गरी प्रदेशसभामा प्रतिनिधित्व गर्ने विभिन्न दलका नेतासँग छलफल गर्ने बताए। नेपाल कम्युनिष्ट पार्टी एमालेका प्रमुख सचेतक बुद्धिकुमार राजभण्डारीले सर्वोच्च अदालतमा मुद्दा चलिररहेकाले एकीकृत समाजवादी दल आधिकारिक नभएको बताए। उनले अदालतको फैसलापछि मात्र प्रदेश सरकारले विश्वासको मत लिने वा राजीनामा दिने सम्बन्धमा पार्टीले आधिकारिक निर्णय लिने जानकारी दिए। प्रदेशसभाका सचिव पराजुलीले एकीकृत समाजवादीको समर्थन फिर्ता पत्रका सम्बन्धमा प्रदेश प्रमुखको कार्यालय तथा मुख्यमन्त्री तथा मन्त्रिपरिषद्को कार्यालयलाई जानकारी गराएको बताए। उनले यस सम्बन्धमा नेपालको संविधान, प्रदेशसभा नियमावली र प्रचलित कानूनअनुसार अगाडि बढ्ने जानकारी दिए। यसअघि आज एकीकृत समाजवादीको प्रदेश नं १ संसदीय दलको नेतामा राजेन्द्र राईलाई चयन गरिएको सार्वजनिक गरिएको थियो। नेकपा (एकीकृत समाजवादी)को प्रदेशसभामा १० जना सदस्य रहेका छन्।"
"रुस, चीन र पाकिस्तानसँग हातेमालो गर्दै भारतीय सेना, ४ हजार बढी प्यालेस्टेनी इजरायली जेलमा","रुस, चीन र पाकिस्तानी सेनासँग हातेमालो गर्ने तयारीमा भारतीय सेना नयाँ दिल्लीः सीमामा जारी तनावका बीच भारतीय सेनाले रुस, चीन र पाकिस्तानी सेनासँग हातेमालो गर्ने तयारी थालेको छ । साङघाई सहयोग संगठन शान्ति मिसन अन्तर्गत आयोजित रोधी सैन्य अभ्यासको लागि भारतीय सेनाले रुस, चीन र पाकिस्तानी सेनासँग हातेमालो गर्ने तयारी थालेको भारतीय सञ्चारमाध्यमले जनाएका छन् । भारतीय समाचार एजेन्सी एएनआईका अनुसार सो सैन्य अभ्यासको लागि उच्च प्रशिक्षित भारतीय सैन्य बल (सेना र वायु सेना) रुस जानेछ । करिब २ सय भारतीय सैनिकले रुसको ओरेनवर्गमा हुने सैन्य युद्धाभ्यासमा रुस, चीन र पाकिस्तानी सेनासँगै भाग लिनेछन् । ओरेनवर्गमा यही हप्तादेखि सुरु हुने सो अन्तर्राष्ट्रिय सैन्य अभ्यास सेप्टेम्बर २६ सम्म चल्नेछ । सो अभ्यासमा तीनवटै मुलुकबाट सहभागी सेनाले सँगै रोधी ड्रिलमा भाग लिनेछन् । भारतले गत वर्ष आयोजित सैन्य अभ्यासमा आफ्नो सहभागिता जनाएको थिएन । भारत, चीन र पाकिस्तानका सेना अभ्यासका लागि यतिबेला रुस पुगिसकेको भारतीय सञ्चारमाध्यले जनाएका छन् । अफगानिस्तानमा बनेको नयाँ तालिबान सरकारको चीन र पाकिस्तानले समर्थन जनाएका छन् भने भारतले विरोध जनाइरहेको छ । ००० तालिबान सत्तापछि काबुलमा पहिलो पटक पाकिस्तानी विमान अवतरण काबुलः अफगानिस्तानमा तालिबानले कब्जा जमाएको करिब २८ दिनपछि काबुल अन्तर्राष्ट्रिय विमानस्थलमा सोमबार पहिलो पटक विमान अवतरण भएको छ । अगष्ट १५ मा तालिबानले काबुललाई आफ्नो नियन्त्रणमा लिएको थियो । त्यसपछि काबुल विमानस्थलमा अफगान र अन्य विदेशी नागरिक निकासीको लागि मात्र विमान सञ्चालनलाई अनुमति दिइएको थियो । २८ दिनपछि पहिलो पटक पाकिस्तान इन्टरनेशनल एयरलाइन्स (पिआईए)को विमान सोमबार हामिद कारजई (काबुल) अन्तर्राष्ट्रिय विमानस्थलमा अवतरण भएको छ । उक्त विमानमा अधिकांश विमान सदस्यसहित केवल १० यात्रु मात्र सवार रहेको बताइएको छ । टर्की, कतार र संयुक्त अरब एमिराट्सका प्राविधिक टोलीले विमानस्थल पुन: सञ्चालनमा अफगानिस्तानलाई सहयोग गरेको र सो विमानस्थलमार्फत चाँडै आन्तरिक र अन्तर्राष्ट्रिय सेवा सुचारु गरिने तालिबानका प्रवक्ताले बताएका थिए । ००० आङ सान सूकी अदालतमा अनुपस्थित वर्माः सत्ताबाट हटाइएकी म्यानमारकी नेत्री आङ सान सूकी अदालतमा अनुपस्थित भएकी छन् । स्वास्थ्य खराबीको कारण देखाउँदै उनी अदालतमा उपस्थित हुन नसकेको सूकी निकट स्रोतले जनाएको छ । हिरासतमा रहेकी उनलाई सामेबार अदालतमा उपस्थित हुन आदेश दिइएको थियो ।उहाँलाई कोभिड भएको छैन तर लामो समयपछि गाडिमा यात्रा गरेकोले उहाँको स्वास्थ्य अवस्था राम्रो छैन । यतिबेला आराम गरिरहनु भएको छ । त्यसैले अदालतमा उपस्थित हुन सक्नुभएन उनका वकिल मिन मिन सोईले भनेका छन् । म्यानमार सेनाले गत फेब्रुअरी १ मा कू शासन लागु भएपछि सत्ताच्युतमा परेकी ७६ वर्षीया आङ सान सूकीलाई विभिन्न आरोपमा हिरासतमा राखिएको छ । प्रसिद्ध नोवेल शान्ति पुरस्कार विजेता उनले तानाशाही विरुद्ध तीन दशक लामो अहिंसात्मक संघर्ष गरेकी छन् । कानूनी सल्लाहकारमार्फत मात्र उनले बाह्य दुनियासँग कुरा गर्न पाउने अनुमति दिइएको छ । उनलाई सैन्य अधिकारीद्वारा कडा निगरानीमा राखिएको बताइन्छ । ००० स्पेनमा डढेलोः २ हजारभन्दा बढीले घर छोडे स्पेनको एन्डालुजिया क्षेत्रमा फैलिएको डढेलोका कारण २ हजारभन्दा बढी स्थानीय वासिन्दाले घर छोडेका छन् । एन्डालुजिया क्षेत्रको इस्टेपोना शहरनजिकैका करिब २ हजार ५ सय मानिसको उद्धार गरिएको दी गार्जियनले जनाएको छ । डढेलोबाट निस्केको धुवाँको कारण एक उद्धारकर्मीको निधन भएको छ । गत बुधबारदेखि फैलिएको डढेलो सोमबार बिहानसम्म पनि नियन्त्रणमा आउन नसकेको बताइएको छ । डढेलो नियन्त्रकहरुलाई साथ दिन स्पेन सरकारले डढेलो प्रभावित क्षेत्रमा सैनिक युनिट खटाएको छ । सोमबार बिहानसम्म उक्त क्षेत्रस्थित ६ वटा शहरका मानिसको उद्वार गरिएको र डढेलोले ७ हजार ४ सय हेक्टर वनजंगल सखाप पारेको स्थानीय मिडियाले जनाएका छन् । जलवायु परिवर्तनका कारण युरोपको सुख्खा, तातो हावा चल्ने विभिन्न क्षेत्र यस वर्ष डढेलोले बढी प्रभावित भएको बताइएको छ । ००० ४ हजारभन्दा बढी प्यालेस्टेनी इजरायलको जेलमा जेरुसेलमः हाल जेरुसेलमको जेलमा ४ हजार भन्दा बढी प्यालेस्टेनी कैदीहरु रहेको अन्तर्राष्ट्रिय मिडियाले जनाएका छन् । विभिन्न अभियोगमा बालबालिकासहित सो संख्यामा प्यालेस्टेनी कैदीहरु इजरायलका विभिन्न जेलमा रहेका हुन् । सेप्टेम्बर ६ मा ४ किलोमिटर लामो सुरुङ खनेर प्यालेस्टेनीहरु इजरायलको गिलवोवा जेलबाट भागेपछि इजरायली जेलमा बन्दी बनेका प्यालेस्टेनी कति हुन सक्छन् भन्नेबारे अधिकांशको चासोको विषय बनेको थियो । सो तथ्यांकबारे अलजजिराले सोमबार एक तथ्यांक प्रकाशित गरेको छ । कैदीको हकसम्बन्धी समूह अदामिरले अलजजिरालाई उपलब्ध गराएको तथ्यांकअनुसार हाल ४ हजार ६ सय ५० प्यालेस्टेनी कैदीहरु इजरायलका विभिन्न जेलमा राखिएका छन् । यद्यपि, सन् २०२१ को सुरुवातीदेखि हालसम्म इजरायली सैन्य बलले महिला र बालबालिकासहित ५ हजार ५ सयभन्दा बढी प्यालेस्टेनी नागरिकहरु इजरायलको जेलमा राखिएको प्यालेस्टेनी गैर सरकारी संस्थाहरुको तथ्यांकमा उल्लेख छ । मे महिनामा मात्र इजरायली सेनाले ३ हजार १ सय प्यालेस्टेनी नागरिकलाई पक्राउपछि जेल पठाएको थियो । इजरालयलको अवैध धन्दा र राजनीतिक कैदीको रुपमा इजरायलको जेलमा राखिएको छ । सन् २००० यता करिब १२ हजार प्यालेस्टेनी बालबालिका इजरायली आर्मीले कैदी बनाएको अदामिरले जनाएको छ । ढुंगामुढा गरेको अभियोगमा ती बालबालिकालाई २० वर्षको जेल सजाएको सुनाएको समेत अदामिरले जनाएको छ । ००० सोमालियाको राष्ट्रपतीय चुनावमा महिलाको उम्मेदवारी मोगादिसुः सोमालियामा एक महिलाले राष्ट्रपतीय चुनावमा आफ्नो उम्मेदवारी दिएकी छन् । परम्परागत रुढिवादी मान्यतालाई तोड्दै पहिलो विदेशमन्त्री र उपप्रधानमन्त्री बनेकी सोमालियाकी फोजिया युसुफ एच आदम राष्ट्रपतीय चुनावको उम्मेदवारी दिएकी हुन् । संसदीय सदस्य समेत रहेकी आदमले लामो समयपछि हुन गइरहेको राष्ट्रपतीय चुनाव जित्नु आफ्नो लागि चुनौतीपूर्ण हुने बताएकी छन् । सोमालियामा महिला अझै पनि पछाडि नै छन् । यसअघिका चुनावमा लड्नु जत्तिको चुनौतिपूर्ण थियो आगामी चुनाव त्यो भन्दा निकै चुनौतीपूर्ण हुनेछ एक अन्तर्वार्तामा उनले भनेकी छन्, तर पनि म सोमालियामा जडो काडेर बसेका सबै रुढिवादी परम्पराहरुलाई तोड्न चाहन्छु । ताकी भविष्यमा यहाँका महिलाहरुलाई केही न केही प्रेरणा र उर्जा मिलोस् । गत वर्षदेखि हुन नसकेको सोमालियाको राष्ट्रपतीय चुनाव आगामी अक्टोबरमा हुने तयारी गरिएको छ । यद्यपि कोभिडका कारण आगामी चुनाव प्रभावित हुन सक्ने अनुमान गरिएको छ । ००० मलेसियाका नयाँ नेतालाई विपक्षीको समर्थन क्वालालम्पुरः मलेसियाका नयाँ नेताले विपक्षी दलको समर्थन पाएका छन् । लामो समयपछि संसद पुन रुपमा सुचारु भएसँगै सोमबार उनले विपक्षी दलको समर्थन जितेका हुन् । मलेसियाका नयाँ प्रधानमन्त्री इजमेली साब्री याकुवले मलेसियाका राजा अनवार इब्राहिम अनवरको नेतृत्वमा रहेको मुख्य विपक्षी दलको समर्थन पाएका हुन् । आगामी दुई वर्षमा हुने भनिएको चुनावअघि आफ्नो शासन सत्ता कमजोर नपार्ने सम्झौतामा विपक्षी दलले समर्थन जनाएको बताइएको छ । सो सम्झौता पत्रमा प्रधानमन्त्री याकुव र मलेसियाका राजा सुल्तान अब्दुल्लाह सुल्तान अहमद साहले केही दिनमा हस्ताक्षर गर्ने जनाइएको छ । प्रधानमन्त्री याकुबले संसदमा उपस्थित हुँदै मलेसियाका राजा साहसमक्ष सोमबार सो सम्झौता पत्र पेश गरेका थिए । ००० डेङ्गुका कारण उत्तर प्रदेशमा दर्जनौँको मृत्यु उत्तर प्रदेशः भारतको उत्तर प्रदेशमा सेप्टेम्बर महिनाको सुरुवातदेखि फैलिएको डेङ्गुका कारण दर्जनौँको मृत्यु भएको छ । डेङ्गुका कारण उत्तर प्रदेशको फिरोजावाद जिल्लामा १० दिनभित्रमा बालबालिकासहित ५८ को मृत्यु भएको अधिकारीहरुले जनाएका छन् । उत्तर प्रदेशको फिरोजावाद जिल्ला सबैभन्दा प्रभावित बनेको फिरोजावादका मेडिकल अधिकृत दिनेश कुमार प्रेमीले बताएका छन् । डेङ्गु फैलिन नदिन फिरोजावादमा मात्र हामीले विभिन्न ९५ वटा जनचेतनामुलक हेल्थ क्याम्प चलाइरहेका छौँप्रेमीले भनेका छन्, तैपनि डेङ्गु तिब्र रुपमा फैलिरहेको छ । डेङ्गुकै कारण मृत्यु हुनेको संख्या पनि बढिरहेको छ । उनका अनुसार उत्तर प्रदेशको जनसंख्या करिब २ करोड २२ लाख रहेको छ । डेङ्गुका कारण वर्षेनी ५० को मृत्यु हुने गर्छ । संयोजन: अस्मिता खड्का"
बागमतीले पायो स्वास्थ्य सेवाका सचिव,"काठमाडौं : बागमती प्रदेशमा गठन भएको स्वास्थ्य मन्त्रालयले स्वास्थ्य सेवा तर्फको सचिव पाउने भएको छ। योसँगै स्वास्थ्य प्राविधिकतर्फका कर्मचारी सचिव हुनेछन्। यसअघि स्वास्थ्य मन्त्रालयमा सचिव प्रशासनतर्फको दरबन्दी पठाइएको थियो। अब बागमती प्रदेश स्वास्थ्य मन्त्रालयमा ११ औं तहका कर्मचारीले नेतृत्व गर्ने छन्। उपसचिवमा भने ९१० औं तहका प्रशासनतर्फका कर्मचारी रहने छन्। प्रदेशस्तरमा स्थापना भएका स्वास्थ्य मन्त्रालयमा स्वास्थ्य सेवातर्फको सचिव दरबन्दी हुन सकेको थिएन। गण्डकी प्रदेशमा स्वास्थ्य सेवा तर्फका डा विनोद विन्दु शर्मा, लुम्बिनीमा डा विकास देवकोटा सचिवमा नियुक्त भएका छन्। बागमती प्रदेशमा सामाजिक विकास मन्त्रालय विभाजन गरी स्वास्थ्य मन्त्रालय स्थापना भएको छ। तर, स्वास्थ्य मन्त्रालयको सचिवमा प्रशासन सेवातर्फको दरवन्दी सिर्जना गरिए त्यसको प्रतिवाद गर्ने स्वास्थ्यका अधिकारीहरुले बताएका थिए। स्वास्थ्यका कर्मचारीहरुले प्रत्येक प्रदेशमा स्वास्थ्य मन्त्रालय हुनुपर्ने र त्यसको नेतृत्व स्वास्थ्य सेवातर्फको सचिवले गर्न पाउनुपर्ने लविङ गरेका थिए। संघीय मामिला तथा सामान्य प्रशासन मन्त्रालयले प्रत्येक प्रदेशमा स्वास्थ्य सेवातर्फकै व्यक्तिलाई स्वास्थ्य सचिव बनाएर पठाउने तयारी गरेको थियो। सो अनुरुप स्वास्थ्य मन्त्रालयबाट योग्यता पुगेका ११ औं तहका सहसचिवहरुको नामावली माग गरिएको थियो।"
भोजपुरमा तीन बालबालिकाको हत्या कि मृत्यु ?,"भोजपुर: २०७४ असार १२ गते अरुण गाउँपालिका ३, प्याउलीको मरेङडाँडास्थित स्थानीय तोरन कार्कीको पोखरीमा मृत भेटिएका तीन बालबालिकाको रहस्यमय घटनाका दोषी अझै पत्ता लाग्न सकेका छैनन्। असार १० गते साँझबाट हराएका ८ वर्षीय प्रदीप फुयाँल, १४ वर्षीया सुष्मा फुयाँल र १५ वर्षीय रञ्जित सापकोटा मृत भेटिएका थिए। घटनाको ४ वर्ष बितिसक्दा पनि प्रहरी र अनुसन्धान निकायले ठोस प्रमाण र नतिजा जुटाउन नसक्दा पीडित परिवारको विचल्ली भएको छ। अवोध छोराछोरीको असह्य मृत्यूको पिीडा र न्याय नपाएपछि चेतनाथ फुयाँल र उनकी पत्नी निर्मला गाउँबाट विस्थापित भइकेका छन्। दोषी पत्ता लाग्ने र राहतको आशमा बाँचेका उनीहरु न्यायको कुने संकेत नदेखेपछि अन्ततः घरगोठमा ताल्चा र खेतबारी त्यसै छाडेर तराई झरे। न्यायको आश गर्दागर्दै सास जाने भयो, गाउँमा बसेँ अझै कत कष्ट भोग्नुपर्ने हो, मनै अडाउन गाह्रो भयो, तराई झरेँ चेतनाथले भने, मृत्यु कसरी भयो भन्ने पनि रिपोर्ट दिएनन्, कतैबाट न सहयोग न न्याय नै पाएँ। मृतक छोराछोरीको तस्बिर देखाउँदै चेतनाथ दम्पती। घटनामा मृतक ८ वर्षीय प्रदीप फुयाँल र १४ वर्षीया सुष्मा फुयाँलका बाबु चेतनाथ र उनकी पत्नी निर्मला गत ०७४ साल असोजमै घरबार बेबारिसे छाडेरै इटहरीको हलगडा झरे। अहिले बिहान बेलुकीको छाक टार्न र कान्छी छोरी पढाउन चेतनाथ एक फर्निचरमा ज्यामी काम गर्छन्। घटनामा आफ्नो कान्छो छोरो रन्जित गुमाएका प्याउली मरेङडाँडाकै अर्का पीडित रवीन्द्र सापकोटाले राज्यले आश्वासन मात्र देखाएर झनै पीडा थपिदिएको सुनाउँछन्। पीडित परिवारले न न्याय पाए न त राहत नै। न्याय र राहत आश्वासनमै सिमित भएपछि चेतनाथ र रवीन्द्रको परिवारलाई अझै पीडा थपिएको छ। दोषी टुंगो लगाउने र न्याय पाउने आश मरेपछि चेतनाथको परिवार विस्थापित बनेका हुन्। तात्कालीन भोजपुरका प्रमुख जिल्ला अधिकारी गोमादेवी चेम्जोङले न्यायको पहल गरिरहने बताए पनि अहिलेसम्म अन्य कुनै पक्षले वास्ता नगरेको उनको गुनासो छ। आश्वासनमै सिमित न्याय र राहत न्यायको आशमा पीडित परिवार २०७४ भदौ तेश्रो साता शितल निवास्थित राष्ट्रपति विद्यादेवी भण्डारी र तात्कालीन गृहमन्त्री जनार्दन शर्माको कक्षसम्म पुगेका थिए। त्यसबेला गृहमन्त्री शर्माले मृतक बालबालिकाको परिवारलाई काजकिरीयाका लागि सरकारले जनही साढे ३ लाख दिने घोषणा गरे पनि त्यो रकम पाएनन्। छोराछोरीको मृत्युपछि पीडित चेतनाथले छाडेको घर। तस्बिर: प्रदीपचन्द्र राई न्याय र राहतको प्रतिक्षामा बसेका पीडित परिवारले पटकपटक सम्बन्धित निकायसम्म विन्ती बिसाए पनि बेवास्ता गरिएको मृतक रञ्जितका बावु रवीन्द्र सापकोटाको गुनासो छ। सरकारले गरेको बेवास्ताप्रति पीडित परिवार निराश बनेका छन्। रवीन्द्रले भने, सरकारले आश्वासन त दियो तर न राहत आयो न न्यायको कुनै बाटो नै खुल्यो, आशैआशमा मारे अनुसन्धानमै प्रहरी यता जिल्ला प्रहरी भोजपुरका डिएसपी राजकुमार राईले मृतक तीन बालबालिकाको मिसिलहरुका आधारमा ६५ जनाको कल डिटेल, सोधपुछ, ३ वटा लेखापढी गरिएको बताएका छन्। यस्तै विपी कोइराला स्वास्थ्य विज्ञान प्रतिष्ठान धरानले बालबालिकाको मृत्यु पानीमा डुबेर भएको पोष्टमार्टम रिपोर्ट निकालेको थियो। पोष्टमार्टम रिपोर्टपछि थप ल्याब टेष्टका लागि घटनास्थलको पोखरीको पानी र मृतक बच्चाहरुको श्वास नलीमा अड्किएको पानीका कण ब्यूरोमा पठाएको डिएसपी राईले बताए। तीन बालबालिकाको रहस्यमय मृत्युपछि घटनाको अनुसन्धान गर्न तत्कालीन अञ्चल प्रहरी प्रमुख एसएसपी उत्तरकुमार कार्की र भोजपुरका तत्कालीन डिएसपी काजीकुमार आचार्य नेतृत्वको संयुक्त टोली खटे पनि प्रमाण जुटाउन सकेन। पछि २०७४ साउन १३ गते नेपाल प्रहरीको केन्द्रीय अनुसन्धान ब्यूरो (सिबीआई) का तत्कालीन डिएसपी दधिराम न्यौपानेको नेतृत्वमा स्थलगत अनुसन्धान टोली पनि आयो। उक्त टोलीले पनि कुनै प्रमाण फेला पार्न सकेन। जनप्रतिनिधि मौन पीडित परिवारसँग न्याय दिलाउने प्रतिवद्धता दिएका जनप्रतिनिधि पनि मौन देखिन्छन्। वर्षौ बितिसक्दा पनि राज्यबाट घटनाको कुनै ठोस प्रमाण र नतिजा दिन नसकेपछि घटनाको विषयमा जनप्रतिनिधिले कुनै चासो देखाएका छैनन्। विभिन्न निकायसम्म दोषी पत्ता लगाउन र पीडित परिवारलाई राहतका लागि पुगे पनि कुनै उपलब्धी विहीन बनेको गाउँपालिका उपप्रमुख विनिता ढकालले स्वीकारिन्। भनिन्, न्याय र राहतका लागि हामीले केन्द्रसम्मै दौडधुप लगायौँ तर कुनै न्याय भेटिएन, राज्यले यो विषयमा चासो दिएन ४ वर्ष बितिसक्दा पनि घटनाको दोषीको कुनै पत्तो लागेको छैन। पीडित परिवारको न्यायका लागि ढोका ढकढकाउने वाचा दिएका जनप्रतिनिधि पनि मौन देखिएको पीडित परिवारको गुनासो छ। घटनाको अनुसन्धान नै सुस्ताएपछि न्यायको ढोका बन्द भएको चेतनाथले गुनासो पोखे।"
नेपालबंगलादेश ऊर्जा बैठक : जलविद्युत् आयोजनामा संयुक्त लगानीको प्रस्ताव,"काठमाडौं : नेपाल र बंगलादेशका सहसचिवस्तरीय बैठकले प्रस्तावित दुई ठूला आयोजनामध्ये एक परियोजनालाई संयुक्त लगानीमा निर्माणका लागि प्रस्ताव गरेको छ। बंगलादेशले सन् २०४० सम्म नेपालबाट कूल नौ हजार मेगावाट बिजुली लैजान चाहेको छ। बढ्दो ऊर्जाको माग सम्बोधन गर्न स्रोतको खोजीमा रहेका बंगलादेशले नेपालसँग सरकारी र निजी दुवै क्षेत्रमा सहकार्य गरेर लगानी गर्न चाहेको छ। दुई देशका ऊर्जा सहसचिवहरूको संयुक्त कार्य समूह (ज्वाइन्ट वर्किङ ग्रुप)को बैठकले खिम्ती शिवालय र सुनकोशी तेस्रो जलविद्यसत् आयोजनामध्ये कुनै एक आयोजना संयुक्त रूमपा निर्माणका लागि सिफारिश गर्ने निर्णय गरेको छ। पूर्व ऊर्जा, जलस्रोत तथा सिँचाइ मन्त्री वर्षमान पुनको बंगलादेश भ्रमणको क्रममा बंगलादेशले सरकारी तहमा नै एउटा जलाशयुक्त आयोजना निर्माणका लागि नेपाल समक्ष प्रस्ताव गरेको थियो। सोही प्रस्ताव अनुसार नै मन्त्रालयले अध्ययनका लागि एक प्राविधिक समिति नै बनाएको थियो। बंगलादेशका राष्ट्रपति र ऊर्जा राज्यमन्त्रीको नेपाल भ्रमणका क्रममा समेत संयुक्त रूपमा वा एकल लगानीमा जलविद्युत् आयोजना निर्माणका लागि प्रस्ताव गरिएको थियो। ऊर्जा, जलस्रोत तथा सिँचाइ मन्त्रालयले बनाएको अध्ययन समितिले अरुण चौथो, किमाथाङ्का अरुण, सुनकोशी तेस्रो, खिम्ती शिवालय र प्रदेश नं १ को अन्य कुनै एक आयोजना प्रस्ताव गरेको थियो। सोही प्रस्तावका आधारमा आज भएको दुई देशका सहसचिवस्तरीय बैठकले ६८३ मेगावाट क्षमताको सुनकोशी तेस्रो र कूल क्षमता निर्धारण नभइसकेको खिम्ती शिवालयमध्ये एक आयोजना सरकारी स्तरमा नै लगानीका लागि प्रस्ताव गर्ने निर्णय गरेको हो। विवरण अनुसार सुनकोशी तेस्रोको अध्ययन कार्य अन्तिम चरणमा पुगेको छ। यस्तै, खिम्ती शिवालयको क्षमता एक हजार ५०० मेगावाटको हाराहारीमा हुने प्रारम्भिक अध्ययनमा देखिएको छ। उक्त क्षमतामा आयोजना निर्माण गर्दा हिमाल पावरले हाल सञ्चालन गरिरहेको ६० मेगावाट क्षमताको खिम्ती आयोजना प्रभावित हुने भएकाले त्यसलाई ६५० मेगावाटको हाराहारीमा निर्माण गर्नु उपयुक्त हुने देखिएको छ। ऊर्जा मन्त्रालयका सहसचिव एवम् प्रवक्ता मधुकुमार भेटुवालले दुई देशकाबीचमा ऊर्जा क्षेत्रको आदानप्रदान, संयुक्त लगानी, ऊर्जाको क्षेत्रका एक अर्का देशले प्राप्त गरेको ज्ञानको आदानप्रदानलगायत विषयमा आजको बैठकमा छलफल भएको जानकारी दिए। भोलि मङ्गलबार बस्ने दुई देशका ऊर्जा सचिवस्तरीय बैठकले आवश्यक निर्णय गर्ने उनले जानकारी दिए। दुई देशबीचमा सहसचिवस्तरीय एवम् सचिवस्तरीय समितिको यो तेस्रो बैठक हो। बंगलादेशले माथिल्लो कर्णाली जलविद्युत् आयोजनाको कूल ५०० मोगवाट बिजुली खरिद गर्ने सम्झौता यसअघि नै गरिसकेको छ। भारतीय कम्पनी ग्रान्धी माल्लिकार्जुन राव (जिएमआर)ले निर्माण गर्ने भनिएको ९०० मेगावाट क्षमताको आयोजनाको प्रक्रिया भने अगाडि बढ्न सकेको छैन। अरुण तेस्रो जलविद्युत् आयोजनाको भौतिक प्रगति झण्डै ५० प्रतिशतको हाराहारीमा पुग्न लाग्दा समेत माथिल्लो कर्णालीको काम नै शुरु हुन सकेको छैन। यस्तै, आवश्यक पूर्वाधार तयार भएको खण्डमा नेपालबाट तत्काल नै २०० मेगावाट बिजुली बंगलादेश निर्यातका लागि भारतको प्रसारण प्रणालीको उपयोग गर्नुपर्ने आवश्यकता छ। त्यसका लागि नेपाल, बंगलादेश र भारतकोबीचमा त्रिपक्षीय समझदारी हुनु पर्छ। त्यसअघि नेपालले भारतको सीमासम्म पुग्ने प्रसारण प्रणाली निर्माण गर्नु आवश्यक छ भने बंगलादेशले पनि त्यस्तै तयारी गर्नुपर्ने देखिन्छ। कूटनीतिक रूपमा त्रिपक्षीय समझदारीका लागि वार्ता गर्ने समझदारी यसअघि नै भएको थियो। नेपाल र भारतका ऊर्जासचिव स्तरीय बैठकमा त्यस्तो समझदारी भएको भए पनि त्रिपक्षीय बैठक भने आयोजना हुन सकेको छैन। यस्तै, दीर्घकालमा नेपालको सीमादेखि भारतीय भूमि प्रयोग गरेर डेडिकेटेड प्रसारण लाइन निर्माण गर्न सकिने विषयमा पनि छलफल भएको छ। तत्कालका लागि भारतीय प्रसारण प्रणालीको उपयोग गर्ने विषयमा कानूनी, प्राविधिक एवम् कूटनीतिक छलफल जरुरी रहन्छ। ऊर्जाको स्रोतको खोजीमा रहेको बंगलादेशले नेपालको निजी क्षेत्रसँग पनि मिलेर आयोजना निर्माण गर्ने प्रस्ताव यसअघि नै गरेको छ। स्वतन्त्र ऊर्जा उत्पादकहरूको संस्था नेपाल (इपान)का पदाधिकारीलाई बंगलादेशको निजी क्षेत्रले पनि छलफल गरिरहेको छ। निजी क्षेत्रले पनि बंगलादेशको निजी क्षेत्रसँग मिलेर संयुक्त रूपमा आयोजना निर्माणको प्रस्ताव गरेको इपानका उपाध्यक्ष मोहनकुमार डाँगीले जानकारी दिए। विद्युत् व्यापारका लागि निजी क्षेत्रका तर्फबाट स्थापना गरिएको नेपाल पावर एक्सचेञ्ज लिमिटेडमा बंगलादेशको निजी क्षेत्रले समेत लगानी गरेको छ। नेपाल र बंगलादेशबीचमा विद्युत् विकासको क्षेत्रमा द्विपक्षीय सहकार्यको शुरुआत गर्ने प्रयोजनका लागि २०७५ साउन १८ गते समझदारी भएको थियो। समझदारीपत्रमा तत्कालीन ऊर्जामन्त्री वर्षमान पुन र बंगलादेशका ऊर्जा राज्यमन्त्री नसरुल हमिदबीच हस्ताक्षर भएको थियो। द्विपक्षीय आर्थिक तथा व्यापारिक सहकार्यमार्फत अभिवृद्धि गर्ने, विद्युत् उत्पादन, ग्रीड कनेक्टिभिटी, ऊर्जा दक्षता नवीकरण, ऊर्जा तथा जलविद्युत्को विकासबाट हुने पारस्परिक हितलाई क्षेत्रीय हितमा रुपान्तरण गर्ने समझदारीमा उल्लेख छ। सो समझदारी लगत्तै तत्कालीन ऊर्जामन्त्री पुनले २०७५ भदौमा बंगलादेशको भ्रमण गरी ऊर्जा क्षेत्रमा संयुक्त लगानीका लागि बंगलादेशको सरकार र निजी क्षेत्रलाई आग्रह गरेका थिए। त्यस्तै, विद्युत् क्षेत्रमा सहकार्य तथा लगानी गर्न दुई देशका उद्यमीलाई प्रोत्साहन गर्ने तथा दक्षिण एशियामा रहेको जलविद्युत् क्षेत्रको विकासको अथाह सम्भावनालाई क्षेत्रीय तथा उपक्षेत्रीय तहको सहकार्य गर्ने समझदारीपत्रमा समावेश छ। सचिव तथा सहसचवस्तरीय समितिको पहिलो बैठक २०७५ मङ्सिर १८ गते भएको थियो भने दोस्रो बैठक २०७६ असार ८ गते भएको थियो। तेस्रो बैठकले लगानीका सम्भावनाको खोजीदेखि संयुक्त रूपमा आयोजना निर्माणसम्मका विषयलाई सम्बोधन गर्ने अपेक्ष लिइएको छ।"
दैलेखमा बालिका बलात्कारका दोषीविरुद्ध १२ वर्ष कैद फैसला,दैलेखः बलात्कार कसुरमा एक युवकलाई दैलेख जिल्ला अदालतले १२ वर्ष कैद सजाय फैसला गरेको छ । १६ वर्षीया बालिकालाई बलात्कार गरेको कसूरमा दुल्लू नगरपालिका१३ का २१ वर्षीय डम्बर भनिने दिनेश बिकलाई अदालतले १२ वर्ष कैद सजाय तोकेको हो । जिल्ला न्यायाधीश दण्डपाणि लामिछानेको इजलासबाट भएको फैसलामा कैदसँगै आरोपितले ५० हजार क्षतिपूर्ति र पीडित राहत कोषमा १८ सय रुपैयाँ तिर्नुपर्ने फैसला गरेको अदालतका सूचना अधिकारी टिकाराम न्यौपानेले जानकारी दिए । बलात्कारपछि बच्चा जन्मिइकेको घटनामा आरोपित पक्षले पीडितलाई सहमतिमा सहवास भएको भन्न लगाए पनि मुलुकी अपराध सहिंताको दफा २१९ को उपदफा (१) अनुसार १८ वर्ष भन्दा कम उमेर बालिकालाई मञ्जूरी लिई गरेको करणीलाई बलात्कार मानिने भन्ने व्याख्या गरी उक्त सजाय तोकिएको छ । पीडितलाई सहमतिमै यौन सम्बन्ध भएको भन्न लगाइएको भए पनि १८ वर्ष भन्दा कम उमेरकी बालिकालाई मञ्जूरी लिई गरेको करणीलाई बलात्कार मानिने भन्ने कानूनी व्यवस्था अनुसार सजाय भएको अदालतका सूचना अधिकारी न्यौपानेले बताए । सरकारवादी मुद्दा भएको कारण यस मुद्दामा पीडितको तर्फबाट जिल्ला सरकारी वकिल कार्यालय दैलेखका सहायक जिल्ला न्यायाधिवक्ता हरि घिमिरेले बहस गरेका थिए । बलात्कार घटनापछि बालिकाको बच्चा समेत जन्मेको अवस्थामा यो सजायले नाता कायम गर्न बाटो खुलेको सहायक जिल्ला न्यायाधिवक्ता घिमिरेको भनाइ छ । २०७७ असार १५ गते जंगलमा बलात्कार गरेको घटनामा गत चैत ५ गते छोरी जन्मेपछि पीडित पक्षले चैत १३ प्रहरीमा उजुरी गरेको थियो । उजुरीपछि प्रहरीले आरोपित बिकलाई २०७८ जेठ १५ गते गिरफ्तार गरी अनुसन्धान गरेको थियो । प्रहरी अनुसन्धान प्रतिवेदनका आधारमा जिल्ला सरकारी वकिल कार्यालयले असार ६ गते दैलेख जिल्ला अदालतमा अभियोग पेश गरेकै दिन भएको थुनछेक बहसपछि जिल्ला न्यायाधीश लामिछानेको आदेशमा पीडकलाई पुर्पक्षका लागि कारागार पठाइएको थियो । पीडित महिलाको स्वास्थ्य परीक्षण दैलेख अस्पतालमा २०७७ चैत १३ गते भएको थियो । बालिकाले बलात्कार भएको भनिएको घटनाकै बेला गर्भ रहन गएको र पीडितले त्यसबेला जन्माएको भनिएको नवजात शिशु छोरी जन्मेको समय मेल खाएको स्वास्थ्य परीक्षण प्रतिवेदनमा उल्लेख छ । आरोपितलाई सजाय फैसला भएसँगै पीडितले न्याय पाएको जिल्ला प्रहरी कार्यालय दैलेखका प्रहरी नायव उपरीक्षक (डिएसपी) अनुपम श्रेष्ठले बताए ।
आईसिसी विश्वकप लिग: नेपालले अमेरिकालाई ५ विकेटले हरायो,काठमाडौँ: आईसिसी विश्वकप लिग२ अन्तर्गत नेपाल र अमेरिकाबीच सोमबार ओमानमा भएको खेलमा नेपालले अमेरिकालाई ५ विकेटले पराजित गरेको छ । अमेरिकाले दिएको २३१ रनको लक्ष्य नेपालले ४९ ओभरमा ५ विकेट गुमाउँदै पूरा गरेको हो । नेपालका कुशल भुर्तेलले ९३ बलमा ३ चौका र ३ छक्का सहित ८४ रन जोड्न सफल भएका थिए । उनीसँगै रोहित कुमार पौडेलले पनि अर्धशतक प्रहार गरेका थिए । पौडेलले ८७ बलमा २ चौका र ३ छक्का सहित नटआउट ६२ रन जोडेका थिए । यस्तै विनोद भण्डारीले ४८ बलमा २ चौका र १ छक्का सहित ३७ रन जोडेका थिए ।
बोक्सीप्रथामा आधारित शल्यक्रिया विमोचन,"काठमाडौं : सञ्जय खड्का र लोग्शरी कुँवरद्वारा लिखित कृति शल्यक्रिया विमोचन गरिएको छ। बोक्सीप्रथा केन्द्रित अनुसन्धानात्मक अध्ययन पुस्तकलाई विमोचन गरिएको हो। सोमबार राजधानीमा राष्ट्रिय महिला आयोगमा आयोजित कार्यक्रममा पुस्तक लोकार्पण गर्दै सांसद् निरु पालले नेपालमा भएका कानुनभन्दा र देख्दा सजिलो भएपनि व्यवहारमा लागु हुन गाह्रो पर्ने गरेको बताइन्। सुदूरपश्चिममा अहिले पनि छाउँ प्रथा र देउकी प्रथा रहेको बताउँदै उनले कतिपय महिला दिदिबहिनिलाई आफ्नो हक र अधिकारको बारेमा थाहै नभएको बताइन्। यसैका कारण महिला अझै पनि हिंसा, बलात्कार र सामाजिक भेदभावको सिकार हुने गरेको औंल्याइन्। अन्याय गर्ने पनि अपराधी हुन् र अन्याय सहने पनि अपराधी हुन्, उनले भनिन्, परिवर्तन भन्ने कुरा आफैँबाट सुरु हुनुपर्छ। छोरीहरूमा हुने हिंसामा सबैभन्दा बढी महिनावारी हिंसा भएको सामाजिक अभियन्ता एवं लेखक राधा पौडेलले बताइन्। मदन पुरस्कार विजेता लेखक पौडेलले पीडितलाई राज्यले कसरी हेरेको छ भन्ने कुरा पनि महत्वपूर्ण भएको जनाइन्।अधिवक्ता शशी बस्नेतले कुरीति र हिसांले पनि समाजमा परिवर्तन आउँछ भन्ने विषयलाई शल्यक्रिया पुस्तकले प्रष्ट पारेको बताइन्। पत्रकार एवं लेखक अमृता लम्सालले महिलाको कुरा आयो भने पार्टीको हिसाबले पक्षपात हुने गरेको प्रष्ट्याइन्। पुस्तकले सुक्ष्म तथा सटिक रुपमा बोक्सी प्रथाको चिरफार गर्न सफल भएको प्रकाशन संस्था चेन्ज एक्सन नेपाल (क्यान)की अध्यक्ष इन्दिरा घलेले बताइन्। उनका अनुसार पुस्तकले बोक्सी प्रथाका कारण र यसले समाजमा पार्ने असरबारे सविस्तार प्रकाश पारेको छ। साथै बोक्सी प्रथासम्बन्धी विद्यमान विभिन्न अन्धविश्वासहरुको वैज्ञानिक विश्लेषण पनि पुस्तकमा गरिएको उनले जानकारी दिइन्। अन्धविश्वासमा आधारित बोक्सी जस्ता कुरीतिजन्य हिंसा उन्मूलन गर्नका निम्ति सांस्कृतिक आन्दोलनको आवश्यकता देखिएको लेखकद्वयको निष्कर्ष रहेको छ।"
चीनतर्फ याक निर्यात रोकिदाँ पशुपालकलाई आर्थिक समस्या,"ताप्लेजुङ : ताप्लेजुङका उच्च हिमाली क्षेत्रमा याक गोठ बढ्न थालेका छन्। चीनको तिब्बततर्फ निर्यात हुँदै आएका याकका बाछा दुई वर्षदेखि चीनतर्फको नाका बन्द भएकाले निर्यात हुन छाडेपछि गोठको सङ्ख्या बढ्न थालेको छ। 'नाका बन्द भएकाले बाछा निर्यात भएको छैन, जसले याकको सङ्ख्या मात्रै नभई गोठ पनि थपिन थालेका छन्,' ओलाङ्चुङ्गोलाका छेतेन शेर्पाले भने। उनका अनुसार ओलाङ्चुङगोला, याङ्मालगायत उच्च क्षेत्रमा गोठ थपिएका छन्। नाका बन्दले जडीबुटीलगायत अन्य व्यापार व्यवसाय ठप्प हुँदा पशुपालनतर्फ स्थानीयवासी आकर्षित हुन थालेका छन्। कोरोना सङ्क्रमण फैलिने भन्दै दुई वर्ष अघिदेखि तिब्बतले बन्द गरेको टिपताला नाका अझै खुलेको छैन। नाका बन्द भएदेखि नै सीमावर्ती क्षेत्रका बासिन्दाले आफ्नो उत्पादन निर्यात गर्न पाएका छैनन्। उनीहरुले गलैँचा, जडीबुटी, छुर्पी, याकका बाछालगायत निर्यात तथा व्यापार गरी आम्दानी लिने गर्थे। चरन क्षेत्रको अभाव, जङ्गली जनावरको आक्रमणजस्ता कारणले उच्च क्षेत्रका स्थानीयवासी पशुपालनतर्फ निरुत्साहित हुँदै गएका थिए तर नाका बन्दले अन्य व्यापार व्यवसाय ठप्पजस्तै बनेपछि पशुपालनमै समय खर्चिन थालेको स्थानीयवासीले बताएका छन्। पशुपालनमा समय खर्चिए पनि अहिले कुनै फाइदा लिन नसकिने स्थानीयवासीको भनाइ छ। स्थानीय बासिन्दाका अनुसार चीनमा निर्यात नहुने र नेपाली बजारमा उत्पादन पुर्याउँदा ढुवानी खर्च नै बढी लाग्ने हुँदा फाइदा लिन नसकिएको हो। पशुपालनमा मात्र निर्भर रहेका कतिपयलाई भने याकको बाछा निर्यात नहुँदा आर्थिक समस्या हुने गरेको छ। बाछा बिक्रीबाट मात्रै वार्षिक रु १५ लाखसम्म आम्दानी लिने गरेका किसान नाका बन्दले समस्यामा परेका छन्। दुई वर्षमाथिका याकको बाच्छा कम्तीमा रु ४० हजार देखि एक लाख ५० हजारसम्म बिक्री हुने गरेको छ। हिमाली क्षेत्रका बासिन्दाको मुख्य पेशा भनेकै जडीबुटी सङ्कलन तथा व्यापार र पशुपालन हो। यसैबाट उनीहरुले आफ्नो घर व्यवहार चलाउने गरेका छन् तर आजकल चरन क्षेत्र र कामदारको अभाव, जङ्गली जनावरको आक्रमणले भने पशुपालनको विकल्प खोजी गर्न थालेको पनि पाइन्छ।"
एमसिसी छिटो पास गरौँ : डा भट्टराई,"गोरखा : दलीय सझदारी बनाएर यथासीघ्र एमसिसी पास गर्नुपर्ने पूर्व प्रधानमन्त्री डाक्टर बाबुराम भट्टराईले बताएका छन्। जनता समाजवादी पार्टीका संघीय परिषद अध्यक्ष डा भट्टराईले सोमबार गृहजिल्ला गोरखाका पत्रकारहरुसँगको भेटमा एमसिसी पास गर्न अलमल गर्नुपर्ने बिषय नभएको तर्क गरे। राजनीतिक दलहरुले छिटो भन्दा छिटो सहमति गरेर यो सम्झौतालाई अनुमोदन गर्नु नै राष्ट्रिय हितमा हुन्छ, उनले भने, जनता समाजवादी पार्टी एक्लैको निर्णयले एमसीसी पास गर्न सम्भव छैन। एमसिसीले देशको सबै आवश्यकता पूर्ति नहुने भए पनि विकास र संवृद्धिमा ठूलो टेवा पुग्ने उनको भनाइ थियो। एमसीसीले सबै पुग्ने होईन, तर खानै नपाउने गरिबलाई एक छाक खान दिँदा जस्तो सन्तोष हुन्छ, एमसिसीले त्यस्तै राहत हुन्छ भन्ने मान्यता हो, एमसीसीबारे प्रष्ट्याउँदै उनले भने, मुलुकको पूरै समस्या एमसीसीले हल हुने भन्ने होइन। एमसीसीको विषय अहिले भ्रमको रुपमा गिजोलिएर जनस्तरसम्म फिँजिएको र अनावश्यक तर्क र बितर्कले प्रश्रय पाएको भट्टराईले बताए। राष्ट्रिय सहमतिबाट नै यो छिटो टुङ्गो लागोस्, उनले भने, राष्ट्रिय हितमा हुने गरी यसलाई अघि बढाउनुपर्छ। एमसीसी अनुदान सहयोगभन्दा बढी केही नभएको उनले दाबी गरे। यस्तो सम्झौता पचासौँ देशसँग भएर कार्यान्वयन भइसकेको उल्लेख गर्दै उनले नेपालका लागि यो सबैभन्दा ठुलो सम्झौता भएकाले मात्र संसदबाट पास गर्न खोजिएको उनले बताए। हाम्रो संविधान अनुसार सहयोग सम्झौता संसदबाट पास गर्न आवश्यक थिएन, उनले भने, बिगतका भन्दा ठूलो राशिको सहयोग भएकाले संसदमा पेश भएको हो। यस्ता सम्झौतामा बिवाद बढी भएको हुनाले राष्ट्रिय सहमति जुटाउ सहज हुन्छ भन्ने कोणबाट हाम्रो (नेपालको) तर्फबाट माग गरेर राखिएको रहेछ। हाम्रो देशमा कुकुरको पुच्छर १२ वर्ष ढुङ्ग्रोमा हाले पनि बाङ्गाको बाङ्गै भने झैँ बिप्पा, एमसिसी, बिआरआई सबैमा विरोध हुने गरेको उनले चर्चा गरे। एमसीसी त्रिपक्षीय चासोको विषय बनेको बताउँदै उनले बिदेशी ठूला राष्ट्रलाई अनावश्यक ढंगले बिच्क्याउँदा उसले पनि प्रतिशोध राख्न सक्ने आशंका ब्यक्त गरे। सानातिना कुरामा बखेडा झिकेर ठूलो दातृ राष्ट्रलाई बिच्क्याउँदा अन्य बैदेशिक सहयोग पनि घट्न सक्ने तर्फ उनले इङ्गित गरे। सरकारमा छँदा एउटा कुरा, सरकार बाहिर रहेपछि अर्को कुरा गर्ने हाम्रा नेताहरुको गलत प्रवृत्ति हो, नेकपा एमाले प्रति लक्षित गर्दै उनले भने। केही दलहरुको पुराना कम्यूनिष्टहरुको एउटा धङ्धङीका कारण आन्तरिक पार्टीको संघर्ष पनि प्रतिबिम्बित हुन पुगेको उनले बताए। पछिल्लो समय राजनीतिक द्वन्द्वको बाछिटा पनि एमसीसीमा परेको उनले बताए। भारतसँग सहयोग लिँदा चीन र अमेरिका पक्षले भित्रभित्र उक्साइदिने, चिनसँग सहयोग लिँदा भारत र अमेरिकी पक्षले उक्साइदिने, र अमेरिकासँग लिन खोज्दा चिन, भारत पक्षले उक्साइदिने गरेको उनले बताए।"
एमाले अनुपस्थित हुदाँ सर्वदलीय वैठक निष्कर्षविहीन,"काठमाडौं : संघीय संसद्मा देखिएको गत्यावरोध हटाउनका लागि सभामुख अग्निप्रसाद सापकोटाद्वारा आह्वान भएको सर्वदलीय बैठकमा प्रमुख प्रतिपक्षी दल अनुपस्थित भएपछि सार्थक निष्कर्ष निस्कन सकेन। यही भदौ २३ गतेदेखि नेकपा (एमाले)ले सदनको कारवाहीमा अवरोध गर्दै आएको छ। अवरोध फुकाउने उद्देश्यले आयोजित सर्वदलीय बैठकमा सोही दलको उपस्थिती नभएपछि सार्थक निष्कर्ष निस्कन नसकेको हो। बैठकमा सहभागी भएका नेताहरुले पुनःएक पटक प्रमुख प्रतिपक्षीसँग पनि छलफल गरेर सर्वदलीय बैठक बोलाउन सभामुखलाई आग्रह गरेका थिए। लामो समयसम्म सदनमा अवरोध उत्पन्न हुन राम्रो नभएको भन्दै उनीहरूले विधि, प्रक्रियामा गएर न्यायसङ्गत निकास निकाल्नुपर्नेमा जोड दिए। बैठकमा सभामुख सापकोटा र कानून, न्याय तथा संसदीय मामिला मन्त्री ज्ञानेन्द्रबहादुर कार्कीले सदनको अवरोध खुलाउन यसअघि भएका प्रयासबारे जानकारी गराएका थिए। आफूले कारवाही गरेको १४ जना सांसदलाई कारवाही गरेको सूचना प्रकाशित नगरेको भन्दै सभामुखमाथि आक्षेप लगाउँदै एमालेले लगातार सदन अवरोध गर्दा महत्वपूर्ण विधेयक अगाडि बढ्न सकेको छैन। प्राकृतिक विपत्ति एवम् जनताका दैनिक जीवनसँग जोडिएका विषयमा आवाज उठ्न सकेको छैन। संसद्को वर्षे अधिवेशन आह्वान गर्ने समय नजिकिदै गर्दा गत असार ११ गते प्रतिनिसभा विघटन गरिएका कारण देश, जनतासँग जोडिएका विषयमा सदनमा आवाज उठन सकेको छैन। अघिल्लो सरकारले ल्याएका केही अध्यादेशसमेत पेश हुन सकेको छैन। चालु आर्थिक वर्षको बजेटका सम्बन्धमा जोडिएका विषयसमेत अगाडि बढाउनुपर्ने दायित्व छ। यही भदौ ३० गतेसम्म बजेट पारित गर्नुपर्ने वाध्यता छ। सत्तारुढ दलले पूरा नहुने माग राखेर प्रमुख प्रतिपक्षीले सदनको कारवाही अवरोध गर्नु मिल्दो विषय नभएको बताएका छन्। प्रतिनिधिसभाको बैठकमा सभामुखले पटकपटक सर्वोच्च अदालतमा विचाराधिन विषयमा सदनमा छलफल हुन नसक्ने भन्दै अवरोध नगर्न ध्यानाकर्षण गराउँदै आएका छन्। एमालेका नेताहरूले कारवाही गरेको १४ जना सांसद निष्काशन गरेको विषयमा सभामुखले उचित निर्णय नगरेको भन्दै सर्वोच्च अदालतमा मुद्दासमेत दायर गरेका छन्। आजका लागि पेशी तोकिएको भए पनि अन्तिमममा आएर हेर्न नभ्याइने सूचीमा पर्यो। आइतबारसमेत सभामुखले सङ्घीय संसद् भवनमा नै कानूनमन्त्री कार्कीसहित एमालेका प्रमुख सचेतक र सचेतकसँग छलफल गर्नुभएको थियो। छलफलमा एमालेले आफ्नो पार्टीले कारवाही गरेका १४ सांसदलाई कारवाही गरेको सूचना प्रकाशित गर्नुपर्ने अडान राखेको थियो। निर्वाचन आयोगले नेकपा(एकीकृत समाजवादी) नामक दल दर्ता गरिसकेको अवस्थामा सभामुखले एमालेले यही भदौ १ गते दिएको निवेदनमाथि कारवाही गर्नुनपर्ने निर्णय गरेका थिए। सोही विषयमा आपत्ति जनाउँदै एमालेले निरन्तर सदनमा गत्यावरोध गर्दै आएको छ। सङ्घीय संसद् भवनमा आयोजित सर्वदलीय बैठकमा सहभागी संसद्माप्रतिनिधित्व गर्ने दलका नेताले पुनःएक पटक एमालेसहित बैठक आह्वान गर्ने गरी पहल गर्न सभामुखलाई सुझाव दिएका थिए। बैठकपछि लोकतान्त्रिक समाजवादी पार्टीका अध्यक्ष महन्थ ठाकुरले प्रमुख प्रतिपक्षी दल उपस्थित नभएका कारण आजको बैठकमा ठोस प्रगति नभएकाले एक पटक पुनःसर्वदलीय बैठक बोलाउन सभामुखलाई सुझाव दिएको जानकारी दिनुभयो। आजको बैठकमा कानूनमन्त्री कार्कीले एमालेले बैठकमा सहभागी हुन नचाहेको जानकारी गराएको बताएका थिए। एमाले संसदीय दलका उपनेता सुवास नेम्वाङले आफूलाई टेलिफोन गरेर संसदीय दलका नेता केपी शर्मा ओलीले बैठकमा सहभागी नहुने निर्देशन दिनुभएको भन्ने जानकारी दिएको मन्त्री कार्कीले अवगत गराएका थियो। सर्वदलीय बैठकपछि राष्ट्रिय जनमोर्चाका सांसद दुर्गा पौडेलले प्रतिपक्षी नआएका कारण बैठकको मुख्य एजेण्डामा कुनै निष्कर्ष नआएकाले पुनःएमालेसहितको बैठकका लागि आग्रह रहेको बताए। 'प्रमुख प्रतिपक्षी नआई संसद्को गत्यावरोध अन्त्य हुँदैन। फेरी पनि सभामुखले प्रयास गर्नुस् भन्ने नै आजको साझा निष्कर्ष रह्यो,' सांसद पौडेलले भनिन्। उनले विधि, प्रक्रियामा गएर न्यायसंगत तरिकाले संसद्लाई निकास दिनुपर्छ भन्नेमा बैठकमा उपस्थित सबै दलको साझा मत रहेको उल्लेख गरिन्। बैठकमा प्रधानमन्त्री शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल प्रचण्ड, नेकपा(एकीकृत समाजवादी)का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, लोकतान्त्रिक समाजवादीका अध्यक्ष महन्थ ठाकुर, नेमकिपाका प्रेम सुवाल र राप्रपाका राजेन्द्र लिङ्देनको उपस्थिती थियो।"
"कृषि सामग्री कम्पनीमा मलको बिक्री वितरण बन्द, किसान मर्कामा","वीरगन्ज : वीरगन्जस्थित कृषि सामग्री कम्पनी लिमिटेडको प्रादेशीक कार्यालयले मलको बिक्री र परिचालन बन्द गरेको छ। प्रदेश २ का ८ सहित १६ जिल्लामा रासायनिक मलको आपूर्ति गर्दै आएको कृषि सामग्री कार्यालयमा मलको मौज्दात नै सकिएपछि कार्यालयले सूचना नै निकालेर आइतबारदेखि मलको बिक्री बन्द गरेको छ। हाल युरिया र डीएपी दुवै मलको मौज्दात सकिएकाले अर्को सूचना जारी नहुञ्जेलसम्मका लागि मलको बिक्री वितरण र परिचालन बन्द गरिएको सूचनामा उल्लेख छ। अहिले युरिया र डीएपी मल सकिएको र थप मल प्राप्त हुने अनिश्चित भएकाले आइतबारदेखि मलको बिक्री वितरण र परिचालन बन्द गरिएको प्रादेशीक कार्यालय प्रमुख गोरखनाथ केसीले बताए। केसीले अब कम्तिमा २०२५ दिनपछि मात्रै कार्यालयमा युरिया र डीएपी मल आइपुग्ने जानकारी दिए। मल आएपछि मात्रै फेरि मलको बिक्री वितरण र परिचालन सुचारु हुने उनले बताए। उनका अनुसार नेपाल सरकारले सिंगापुरबाट खरिद गरेको ३० हजार मेट्रिक टन युरिया मल, अहिले सामुन्द्रिक मार्गमै छ। केसीले भने ,उक्त मल ४५ दिनपछि भारतको कलकत्ता बन्दरगाहमा आइपुग्छ , त्यहाँबाट रेलमार्ग हुँदै वीरगन्जको सर्सिया सुख्खा बन्दरगाहमा आउन कम्तिमा पनि २० दिन लाग्छ। यस्तै सरकारले खरिद गरेको २५ हजार मेट्रिक टन डीएपी मल पनि १ महिनापछि मात्रै वीरगन्ज आइपुग्ने केसीले जानकारी दिए। वीरगन्जमा रहेको कृषि सामग्री कम्पनी लिमिटेडको प्रादेशीक कार्यालयले भारत तथा तेस्रो मुलुकबाट नेपाल आयात गरिएको अनुदानको मल प्रदेश २ को पर्सा, बारा, रौतहट, सर्लाही , महोत्तरी , धनुषाका साथै काठमाडौं ,काभ्रे, धादिङ, मकवानपुर, सिन्धुली, चितवन, तनहुँ, नवलपरासी, रौतहट, पर्वत, सर्लाही, धनुषा, महोत्तरी, नुवाकोट, कास्की गरी १६ जिल्लामा आपूर्ति गर्दै आएको छ। किसान थप पिडामा अहिले लगाइएको धानबालीमा युरिया मल हाल्ने बेलामै मलको अभाव भएर किसानहरु समस्यामा परेकै बेला कृषि सामग्री कम्पनीले नै मलको बिक्री वितरण बन्द गरि दिएपछि किसानहरु थप समस्यामा परेका छन्। धान रोपेको २५ देखि ३० दिनमा धानबालीमा ट्रप ड्रेसिङका लागि युरिया मल हाल्नुपर्छ। तर पर्सामा भने विगत ३ साता यतादेखि नै युरिया मलको चर्को अभाव छ। त्यहि मौका छोपेर बजारका व्यपारीले महंगो भाउमा मल बिक्री गरिरहेका थिए। अब कृषि सामग्रीले नै मलको बिक्री वितरण बन्द गरी दिएपछि व्यापारीको कालोबजारी झन् बढ्ने भएको छ। सरकारले विदेशबाट आयात गरेको अनुदानको युरिया मलको अधिकतम बिक्री मूल्य प्रति बोरा (५० किलो) ८ सय ५० रुपैयाँ र डीएपी मलको मूल्य अधिकतम मूल्य प्रति बोरा २ हजार २ सय रुपैयाँ तोकेको छ। तर व्यापारीहरुले भने अहिले अभावको मौका छोपेर युरिया मल प्रतिबोरा १ हजार ३ सय रुपैयाँमा र डीएपी मल ३ हजार रुपैयाँमा बिक्री गरेर किसानलाइ ठग्दै आएका छन्। पर्साको महादेवपट्टीका किसान जयराम राउतले भने ,युरिया नहाल्ने हो भने बाली नै सप्रिदैन, अनि जति महंगो भएपनि किनेर हाल्नैपर्छ, गाउँको चोकको पसलबाट १५ सय तिरेर एक बोरा ल्याए। युरिया मलका लागि चार दिनदेखि गाउँकै कृषि सहकारी संस्थामा धाउँदा पनि नपाएपछि चिन्तामा परेका पर्साकै निचुटाका किसान रमेश महत्तोले भने,हिजो (आइतबार ) गएको त सहकारी सञ्चालकले अब २५ दिनपछि मात्रै मल आउँछ भनेर रित्तै फर्काइ दिए। युरिया मल नहालिएकाले यसपालीको धानबाली बिग्रिने र उत्पादन पनि कम हुने चिन्ताले सताइरहेको दुखेसो उनले सुनाए। कृषि ज्ञान केन्द्र पर्साका बाली संरक्षण अधिकृत सम्सुल मिया दर्जीका अनुसार धानबालीमा गाज हाल्ने बेला टप ड्रेसिङ गर्नु पर्छ। पर्सामा लगाइएको धानबालीमा अहिले टप ड्रेसिङ गर्नु पर्ने बेला भएको र यो बेला युरिया मल आवश्यक पर्छ। तर बजारमा युरिया मलकै अभाव भएकाले किसानहरु समस्या परेको दर्जीले बताए। दर्जीले भने ,युरिया नपाएर किसान छट्पटिएका छन्, यो बेला युरिया हालिएन भने उत्पादन घट्ने निश्चित नै छ। सरकारले आयात गरेको रासायनिक मल, कृषि सामग्री कम्पनी लिमिटेडको प्रादेशीक कार्यालयले पर्सा जिल्लामा कृषि सहकारी संस्थामार्फत किसानलाई बिक्री गर्दै आएको छ। अन्य १५ जिल्लामा भने मातहतका कार्यालयमा ट्रकमा हालेर पठाई दिने गरेको छ। कार्यालय प्रमुख केसीका अनुसार पर्सा जिल्लामा १ सय ३१ वटा कृषि सहकारी संस्थाले कार्यालयबाट मल खरिद गरेर किसानलाई सरकारले तोकेको मूल्यमा बिक्री गर्दै आएका छन्। केसीका अनुसार कार्यालयबाट पर्सा जिल्लाका लागि गत साउन र भदौ २६ सम्म गरी युरिया मल ३ हजार ५ सय १२ मेट्रिक टन र डीएपी मल १ हजार ३८ मेट्रिक टन वितरण गरिएको छ। अनुगमन नहुँदा कालोबजारी झन् बढ्यो मलको अभावको मौका छोपेर व्यापारीले कालोबजारी गरिरहेको भएपनि सम्बन्धित निकायले अनुगमन नगरेका कारण पनि किसानहरु व्यापारीबाटै महंगो मूल्यमा मल किन्न बाध्य छन्। कृषि सामग्री कम्पनी प्रादेशीक कार्यालयका प्रमुख केसीका अनुसार कार्यालयबाट कृषि सहकारी संस्थाबाट लगेका मल बिक्री वितरणको अनुगमन गर्ने जिम्मा सम्बन्धित पालिकाले उपप्रमुखको संयोजकत्वमा गठन गरेको समितिलाइ तोकिएको छ। तर पर्सामा अहिलेसम्म उक्त समितिले अनुगमन गरेर बढी मूल्यमा मल बिक्री गर्ने कुनै पनि कृषि सहकारी वा पसलेलाई कार्वाही गरेको पाइएको छैन। कृषि सामग्री कम्पनी प्रादेशीक कार्यालयका प्रमुख केसी स्वंयले नै पर्साकै केही कृषि सहकारीले मलको कालोबजारी गरी गैह्रजिल्लाका मल व्यापारीलाई मल बेचेको गुनासो आफूसम्म पनि आएको बताए। केसीले भने ,हरेक पालिकाले उपप्रमुखको संयोजकत्वमा मल वितरण समिति गठन गरेको छ, तर त्यो समितिले अनुगमन गरेर कार्वाही गरेको एउटा पनि घटनाको जानकारी अहिलेसम्म हामीलाई आएको छैन।"
नेकपा (एकीकृत समाजवादी) प्रदेश १ संसदीय दलका नेता बने राजेन्द्र राई,"विराटनगर : प्रदेश सांसद राजेन्द्र राई माधवकुमार नेपाल नेतृत्वको नेकपा (एकीकृत समाजवादी) पार्टी प्रदेश १ संसदीय दलको नेता बनेका छन्। प्रदेश संसदीय दलको सोमबार बसेको बैठकले राईलाई नेता चयन गरेको हो। बैठकले एमाले सचिव भीम आचार्य नेतृत्वको प्रदेश सरकारलाई समर्थन नरहेको पनि स्पष्ट पारेको छ। यसको जानकारी समाजवादीले सोमबार नै प्रदेशसभा सचिवालयमा दिने भएको छ। समाजवादीका प्रदेश सांसद उपेन्द्र घिमिरेले बैठकबाट राईलाई सर्वसम्मत प्रदेश संसदीय दलको नेता चयन गरिएको जानकारी दिए। नेता चयन र सरकारलाई समर्थन नरहेको जानकारीसहितको पत्र प्रदेशसभामा पठाउने तयारी भएको उनले बताए। प्रदेश १ मा एकीकृत समाजवादीको पक्षमा १० जना सांसद रहेका छन्। उनीहरुको सनाखत गत शुक्रबार निर्वाचन आयोगको कार्यालयले सदर गरेको थियो। प्रदेशसभा निर्वाचनमा एमालेबाट निर्वाचित बनेका राजेन्द्र राई, राजन राई, उपेन्द्र घिमिरे, सावित्रा रेग्मी, खिनु लङ्वा लिम्बू, गणेश काङ्माङ, कृष्णकुमारी राई, पदमकुमारी गुरुङ, सुनीता चौधरी र सरीता थापाले नयाँ दल समाजवादी रोजेका हुन्। १० सांसदले नयाँ दल रोजेपछि एमालेले प्रदेशसभामा बहुमत गुमाएको छ। बहुमत प्राप्त दलको नेता बनेर मुख्यमन्त्री भएका भीम आचार्यले अब असोज २४ गतेभित्रमा संसदबाट विश्वासको मत लिनुपर्ने हुन्छ। उनी नेतृत्वको सरकार अल्पमतमा परिसकेको छ। ९२ सदस्यीय प्रदेशसभामा सभामुखसहित अब एमालेका ४१, नेपाली कांग्रेसका २१, नेकपा माओवादी केन्द्रका १५, नेकपा एकीकृत समाजवादीका १०, जनता समाजवादी पार्टीकिा ३ , संघीय लोकतान्त्रिक राष्ट्रिय मञ्च र राप्रपाका ११ सांसद छन्।"
सर्वदलीय बैठकको निष्कर्षः एमालेसँग थप छलफल गरौं,"काठमाडौं : संसदमा जारी गतिरोध अन्त्यका लागि बसेको सर्वदलीय बैठकले एमालेसँग थप छलफल गर्न आवश्यक रहेको निष्कर्ष निकालेको छ । सभामुख अग्नीप्रसाद सापकोटाले डाकेको सर्वदलीय बैठकमा नेकपा एमालेलाई मनाउन पहल गर्ने निष्कर्ष निकालेको हो। सोमबार बसेको बैठकले भने कुनै निर्णय गर्न सकेन । बैठकपछि सांसद दुर्गा पौडेलले संसद प्रतिपक्षको रहेको बताइन् । उनले भनिन्, प्रतिपक्षी भूमिकालाई एमालेले निष्कृय बनाउन खोज्यो । एमालेले निकास दिनुपर्छ । एमालेले निरन्तर संसद अवरोध गरेपछि सभामुख अग्निप्रसाद सापकोटाले सर्वदलीय बैठक आह्वान गरेका थिए । बैठकमा एमालेले सहभागी नहुने निर्णय गरेको थियो ।"
वाग्मतीमा नयाँ सरकार बनाउन राजेन्द्र पाण्डेलाई जिम्मा,काठमाडौं : नेकपा (एकीकृत समाजवादी) वाग्मती प्रदेशले नयाँ सरकार बनाउन गठबन्धनमा आबद्ध दलसँग समन्वय थाल्ने भएको छ। पार्टीको सोमबार बसेको संसदीय दलको बैठकले समन्वय गर्ने जिम्मा दलका नेता राजेन्द्रप्रसाद पाण्डेलाई दिएको नेकपा संसदीय दलले जनाएको छ। आज बसेको बैठकले दलको उपनेतामा प्रदेशसभा सदस्य तथा पूर्वमन्त्री कृष्णप्रसाद खनाललाई चयन गरेको छ। खनाललाई मुख्यमन्त्री अष्टलक्ष्मी शाक्यले सामाजिक विकासमन्त्री बनाएका थिए। उनले निर्वाचन आयोगमा एकीकृत समाजवादी रोज्ने भन्दै सनाखत गरेका थिए भने त्यसको भोलिपल्ट मन्त्री पदबाट राजीनामा दिएका थिए। आजको बैठकले प्रमुख सचेतकमा मुनु सिग्देल र सचेतकमा बसुन्धरा हुमागाईँलाई सर्वसम्मतरूपमा चयन गरेको नेकपा(एकीकृत समाजवादी) वाग्मती प्रदेशका नवनियुक्त सचेतक हुमागाईँले जानकारी दिए। संसदीय दलको हिजो बसेको पहिलो बैठकले राजेन्द्रप्रसाद पाण्डेलाई दलको नेतामा चयन गरेको थियो।
चोकोफनको २० वर्षको मिठासपूर्ण यात्रा मनाउँदै,"काठमाडौं : सुजल फूड्सको उत्कृष्ट उत्पादन चोकोफनको २० औं बार्षिकोत्सवको अवसरमा कम्पनीले आफ्ना ग्राहकवर्ग, उपभोक्त्ता, बिक्रेता, वितरक र शुभचिन्तकहरुलाई हार्दिक धन्यवाद ज्ञापन गर्दै चोकोफनको नयाँ विज्ञापन अभियान शुरु गरेको कम्पनीले बताएको छ। वाल्ली चोकोफन भन्ने सन्देश बोकेको यस विज्ञापन अभियानलाई आकर्षक ढंगले टेलिभिजन विज्ञापन मार्फत प्रस्तुत गरिएको छ। चोकोफन देशकै पहिलो र ओरजीनल चकलेट वफर हो र यसको मिठो स्वाद हरेक बालबालिकाहरुको मनमनमा बिगत २० वर्षदेखि बस्दै आएको कम्पनीले दावी गरेको छ। विज्ञापन अभियानमार्फत बालबालिकाहरुको हरेक रमाईला पलहरुलाई वाल्ली चोकोफनको साथले मात्र पूर्णता मिल्दछ भन्ने सन्देश दिइएको छ।बालबालिकाहरुको विभिन्न रमाईला पलहरुमा चोकोफनको साथले थप खुशी र आनन्द प्राप्त गर्ने कम्पनीको विश्वास रहेको छ। यसरी उनीहरुको रामाइलो र खुशीको अभिन्नअंगको रुपमा वाल्ली चोकोफन छ भन्ने अभिप्राय बोकेको यस विज्ञापन अभियानको प्रवर्धन पत्रपत्रिका, रेडियो, डिजिटल बोर्ड, अनलाइन र सामाजिक संजालमार्फत पनि प्रबाह गरिएको कम्पनीले जनाएको छ। यस विज्ञापनलाई बालबालिकाहरुले आफ्नो वास्तविक बाल्यकालसँग चित्रण गर्ने छन्। उनीहरुको दैनिकी जीवनमा हुने विभिन्न मिठा पलहरुलाई नै समेटेर वाल्ली चोकोफनको टेलिभिजन विज्ञापनमा देखाइएको छ। जुन बालबालिकाहरुको हरेक रमाइला पलहरुलाई चोकोफनको मिठासले पूर्ण तुल्याउने कम्पनीले विस्वास लिएको छ। विज्ञापनमा बालबालिकाहरु एक अर्कासँग रमाइलो गरिरहेको, चोकोफनको उत्कृष्ट स्वादमामग्न भएको साथै वाल्ली चोकोफन नै उनीहरुको सफलताको मिठास बनेको पनि प्रस्तुत गरिएको छ। विगत चार दशकदेखि उत्कृष्ट कन्फेसनरी उत्पादन गर्दै आएको आएसओ २२०००ः२०१८ सर्टिफाइ कम्पनी सुजल फूड्स प्रालिको लोकप्रिय उत्पादन चोकोफन हो।"
"लोक्पामा निरन्तर सुख्खा पहिरो, चुमउपत्यका जाने बाटो चारहप्तादेखि अवरुद्ध","गोरखा : चुमनुब्री गाउँपालिका वडा नं ६ र ७ साविक चुम्चेत र छेकम्पार गाविस जाने बाटो बिगत २६ दिनदेखि अवरुद्ध छ। गत भदौ २ गते लोक्पा खोलामा पहिरो झरेपछि अवरुद्ध भएको बाटो अहिलेसम्म नखुलेको स्थानीय सेराप गुरुङले जानकारी दिए। बाटो नखुलेको महिनादिन पुग्न लाग्यो, उनले भने, भदौको दुई गते लोक्पा खोलामा पहिरो झर्यो। पुल पनि लग्यो। बाटो पनि लग्यो। अहिले त्यहाँमाथि क्याण्टिलिभर पुलमाथि पनि पहिरो झरेर ध्वस्त भयो। अहिले पनि लगातार सुख्खा पहिरो झरिरहेकाले हिँडडुल गर्न नसकिएको उनले बताए। पहिरोले क्षति पुर्याएको क्याण्टिलिभर पुल पनि तत्काल मर्मतसम्भार गर्न सकिने अवस्था नरहेको स्थानीयको भनाइ छ। १०, १० मिनेटको अन्तरमा पहिरो झर्छ। पहिरो छिचोलेर क्याण्टिलिभर पुल बनाउन जान सक्ने अवस्था पनि छैन, सेराप गुरुङले भने, कोहीकोही गाउँलेहरु ज्यानको बाजी थापेर पहिरो हेर्दै कुदेर पहिरो कट्ने गर्छन्। कुनदिन मान्छे मरेको खबर सुन्नुपर्छ भनेर डर लागिरहन्छ। पहिरो करिब एकघण्टाको बाटो फराकिलो रहेको उनले बताए। एक महिनादेखि बाटो अवरुद्ध हुँदा दैनिक उपभोग्य सामानको अभाव झेलिरहनु परेको स्थानीयबासीको भनाइ छ। चामल, नून, चिनी, घ्यू, तेल, चिया, कफीलगायतका दैनिक उपभोग्य सामान गाउँमा अभाव भएको चुमनुब्री ७ का वडाअध्यक्ष पासाङ फुञ्जो लामा बताउँछन्।बाटो अवरुद्ध हुँदा गाउँलेहरु गाउँपालिकाको कामले गाउँपालिकाको कार्यालय सिर्दिबाससम्म जान सक्ने अवस्था पनि छैन, उनले भने, धेरै समस्या झेलिरहनु परेको छ। गाउँमा लामो समयदेखि बाटो अवरुद्ध हुँदा धेरै जटिलता पैदा भएको चुम कल्याण समितिका अध्यक्ष निमा लामाले जानकारी दिए। धेरै माथिबाट पहिरो झरेको छ। रोक्न सक्ने स्थिति पनि छैन। यताउताबाट पहिरो कट्न सक्ने बैकल्पिक बाटो कतैबाट पनि छैन, उनले भने, यसले हामीलाई धेरै नै समस्या बनाएको छ। यस बारेमा हामीले नेपाल सरकारका अर्थ मन्त्रीलाई र गण्डकी प्रदेशका मुख्यमन्त्रीलाई पनि समस्या राखेका छौँ। तर कसैले पनि यस बारेमा गम्भीरताका साथ काम नगरेको उनले बताए।"
अन्नपूर्ण आधारशिविर असोज पहिलो साताबाट खुल्ने,"गण्डकी : कोरोनाले बन्द अन्नपूर्ण आधारशिविर पदयात्रा आगामी असोज पहिलो साताबाट खुल्ने भएको छ। कोरोनाबीच देशका धार्मिक, सांस्कृतिक र पर्यटकीय गन्तव्य खुल्न थालेसँगै सो आधारशिविर पदमार्ग खुल्ने भएको हो। विश्वकै उत्कृष्ट १० मध्येको उक्त पदमार्गमा पर्ने सो आधारशिविर क्षेत्रमा स्वास्थ्यमापदण्ड बनाएर पदयात्रा खोल्न लागिएको छोम्रोङ पर्यटन व्यवस्थापन समितिका सचिव दीलीप गुरुङले बताए। 'पदयात्रामा जानेलाई लक्षित गरी असोज पहिलो साताबाट यो क्षेत्र खुलाउन लागेका हौं', उनले भने,'पदयात्राका क्रममा पर्यटकलाई कोभिडको आशङ्का लागेमा छोम्रोङमा एन्टिजेन परीक्षणको प्रवन्ध गर्नेबारे छलफल भइरहेको छ।' नजिकैबाट हिमाल नियाल्दै पदयात्रा गर्न पाउनु यो पदमार्गको विशिष्टता हो। यहाँ आउनेलाई पर्याप्त सुविधा उपलब्ध गराउन पर्यटन पूर्वाधार विस्तार गर्न व्यवसायी सक्रिय भएको अन्नपूर्ण सेन्चुरी पर्यटन महोत्सवका संयोजक ललित गु्रुङले जानकारी दिए। सो क्षेत्रका २६ होटेलले पर्यटकलाई सेवा दिइरहेका छन्। अन्य १० होटेल थप्ने भनिए पनि कोरोनाले त्यो सम्भव भएन। चार दशकअघि उक्त आधारशिविर जाने पर्यटक त्यहाँका भेँडीगोठ र चित्राभकारीले बारेका झुपडीमा बस्नुपर्ने बाध्यता थियो। विसं २०४३ मा स्थापित अन्नपूर्ण संरक्षण क्षेत्र आयोजना (एक्याप)को पहलमा २०४९ सालपछि उक्त क्षेत्रमा होटल सञ्चालनमा आएका हुन्। एक्यापले निर्धारण गरेको मापदण्डअनुसार पदयात्रा मार्गका सिनुवा, बाम्बो, हिमालयन, दोभान, देउराली, माछापुच्छ्रे र अन्नपूर्ण आधार शिविरसम्म होटेल चलेका थिए। मापदण्डअनुसार प्रत्येक होटलमा ६ सहित १५६ कोठामा पर्यटक बस्न सकिने व्यवस्था छ। कोरोना सुरु हुनुभन्दा अघिका वर्षमा ८० हजार आन्तरिक तथा बाह्य पर्यटकले भ्रमण गर्ने उक्त क्षेत्रमा बढ्दो पर्यटकीय आकर्षणलाई दृष्टिगत गरी यसको उचित व्यवस्थापन, प्रवर्द्धनलगायतमा सहयोग पुर्याउने उद्देश्यले २०७४ सालदेखि अन्नपूर्ण सेञ्चुरी पर्यटन महोत्सव थालिएको छ। गएको दुई वर्ष सो महोत्सव स्थगित भयो। सन् १९५० जुन ३ मा फ्रान्सका मौरिस हर्जोगको टोलीले अन्नपूर्ण प्रथम हिमालको आरोहण गरी विश्व कीर्तिमान राखेसँगै अन्नपूर्ण क्षेत्रले विश्वव्यापी चर्चा पाएको हो। आठ हजार ९१ मिटर उचाइको सो हिमाल आरोहणको सफलतापछि सन् १९५३ मे २९ मा तेञ्जिङ नोर्गे शेर्पा र एडमण्ड हिलारीले विश्वको सर्वोच्च शिखर सगरमाथाको आरोहण गरेका थिए। अन्नपूर्ण आरोहणको डेढ दशकपछि सन् १९६६ मा विश्वप्रख्यात पदयात्री एरिक सिप्टनले चार हजार १३० मिटरको उचाइमा अवस्थित अन्नपूर्ण आधार शिविरको पदयात्रा गरेपछि सो क्षेत्र उत्कृष्ट पर्यटकीय गन्तव्यका रूपमा चिनियो। घान्द्रुकबाट अन्नपूर्ण आधार शिविरसम्म पुग्न बाह्यले सामान्यतः चार र आन्तरिक पर्यटकले तीन दिन लगाउँछन्। विगतमा पदयात्रामा आउने बाह्य पर्यटकले स्थानीय परिकार खानुपर्ने बाध्यता थियो। पछिल्ला वर्षमा यहाँका होटेलले विदेशी परिकार पनि पस्कन थालेका छन्। एक्यापले स्थानीयवासीलाई बेलाबेलामा तालिम दिँदै आएको छ। होटेलले विदेशी परिकार बनाउन सक्ने कुक राख्न थालेका छन्। होटेलको क्षमता विस्तारसँगै पदमार्ग क्षेत्रका देउरालीको पूर्वतर्फको पहाडमा रहेका बुद्धाकृति, दोभान र हिमालको बीचमा अवस्थित प्राचीन पुजनीयम् बराह तथा सो मन्दिर परिसरबाट देखिने १०८ धारा, झिनुडाँडास्थित तातोपानीको कुण्डजस्तास्थललाई थप व्यवस्थित गर्न चासो बढ्दै गएको छ। कोरोनाले थलिएको पर्यटनलाई विस्तारै पूर्ववत् अवस्थामा फर्काउनुपर्ने वर्तमान अवस्थामा स्वास्थ्य मापदण्डसहित पर्यटकीय गन्तव्य खोल्नुपर्ने पोखरा पर्यटन परिषद्का पूर्व अध्यक्ष सोम थापाले बताए। 'विश्व बजारमा मापदण्डसहित पर्यटकीयस्थल खुल्न थालेका छन्, हामीले पनि अब पर्यटकीयस्थल बन्द गरेर बस्न हुँदैन', थापाले भने, 'पर्यटक र व्यवसायीलाई सुरक्षित बनाउन चाँडो कोरोना विरुद्धको खोप व्यवस्था गरी थलिएको पर्यटनलाई उठाउनुपर्छ।'"
'निसान लिफ टेस्ट ड्राइभ सप्ताह' सञ्चालनमा,"काठमाडौं : निसान कम्पनीले जापानमा उत्पादन गरेको बिधुतिय बाहन 'निसान लिफ' अब काठमाडौँमा टेस्ट ड्राइभको लागि उपलब्ध भएको छ। नेपालमा निसान तथा ड्याट्सन् गाडीको आधिकारिक बिक्रेता पायोनीयर मोटो कर्प ले निसान लिफको टेस्ट ड्राइभको लागि यहि भाद्र २८ गते देखि असोज ४ गते सम्म निसान लिफ टेस्ट ड्राइभ सप्ताह संचालन गर्न गइरहेको छ। यस सप्ताहमा इच्छुक ग्राहकहरुले टेस्ट ड्राइभ गरि विभिन्न उपहार जित्नुका साथै एक्सचेन्ज सुविधा, मुल्यांकन सुविधा तथा वित्तपोषण सुविधा पनि पाउने व्यवस्था मिलाएको कम्पनीले जानकारी दिएको छ। यो टेस्ट ड्राइभ सप्ताह यहि भाद्र २८ गते देखि असोज ४ गते सम्म निसान कम्पनीको काठमाडौँमा रहेको (थापाथली तथा उत्तर ढोका) शोरूममा बिहान १० बजे देखि सुरु हुनेछ। अहिलेको परिस्थितिमा निसान कम्पनीले एउटा वातावरण मैत्री सवारी साधनलाई नेपाल प्रबेश गराउनुलाई ग्राहकबर्गहरुले एउटा सराहनीय कदमको रुपमा लिएको कम्पनीले जानकारी गराएको छ। नेपाल भित्रिनु भन्दा पहिले नै यो गाडीको विश्वभर १० बर्षभन्दा बढी परीक्षण भैसकेको छ। यस अवधिमा विश्वमा ५ लाख भन्दा बढी निसान लिफ बिक्रि भैसकेको छ भने निसान लिफ ले विश्वभर १२ अर्ब किलोमीटरको यात्रा तय गरिसकेको छ। निसान लिफ नेपालमा ११ आकर्षक रंगहरुमा उपलब्ध छ। यस गाडीको ४ ड्राइभिङ्ग मोड तथा विश्वस्तरिय सुरक्षा मापदण्डहरु (एबीयस, इबीडी तथा बीए) ले गर्दा विभिन्न प्रकारका सडकहरुमा प्रयोग गर्न सजिलो तथा सुरक्षित रहेको तथा यो सुरक्षा मापदण्डले विश्वव्यापी रुपमा निसान लिफमा मृत्यु हुनेको संख्या शून्य रहेको कम्पनीले जानकारी दिएको छ। यस गाडीको ब्याट्रीमा कम्पनीले ८ बर्षको वारेण्टी प्रदान गरिरहेको छ जुन कुनै पनि अरु गैर बिधुतिय गाडीको तुलनामा ग्राहकहरुलाई धेरै किफायती साबित हुनेछ। निसान लिफ ४० किलोवाट हावर ब्याट्रीको साथमा उपलब्ध छ जसले ३११ कि मि सम्मको दुरी तय गर्न सक्छ। एसको इलेक्ट्रिक मोटरले १५० पी एस र ३२० एन एम टोर्क प्रधान गर्दछ। त्यस्तै गरि निसान लिफ ० देखि १०० कि मिघण्टा ७।५ सेकेन्ड मा जान सक्छ र एसको अधिकतम गति १४० कि मिघण्टा छ। नेपालमा एउटा अत्याधुनिक तथा वातावरण मैत्री सवारी साधन चलाउन इच्छुक ग्राहकको लागि कम्पनीले निसान लिफ ५९९९ लाख रुपैयाँमा उपलब्ध गराइरहेकोे छ ।"
कांग्रेसले यसरी चयन गर्दैछ महाधिवेशन प्रतिनिधि ?,"काठमाडौं : नेपाली कांग्रेसको निर्वाचन प्रक्रिया सुरु भएको छ। १४ औं महाधिवेशन नजिकिदै जाँदा वडाबाट प्रतिनिधि चुनिने क्रम जारी रहेको छ। अधिकांश स्थानमा युवा प्रतिनिधि चुनिएको नेपाली काग्रेंसले जनाएको छ। कांग्रेसले असोज ५ गतेसम्म ७७ वटै जिल्लामा वडा अधिवेशन गरिसक्ने कार्यतालिका बनाएको छ। कांग्रेस केन्द्रिय सदस्य मिनेन्द्र रिजालका अनुसार १६५ निर्वाचन क्षेत्रबाट प्रत्यक्ष र समानुपातिक प्रणालीमार्फत् केन्द्रिय महाधिवेशन प्रतिनिधि निर्वाचित हुनेछन्। कांग्रेसमा देशभरबाट ४१२५ जना प्रतिनिधि चुनिनेछन्। जसमध्ये प्रत्यक्षबाट ६० प्रतिशत र समानुपातिकबाट ४० प्रतिशत निर्वाचित हुनेछन्। यसरी हेर्दा प्रत्यक्षबाट २४७५ जना र समानुपातिक १६५० जना चुनिनेछन्। समानुपातिक प्रतिनिधिमध्ये आदिवासी जनजातितर्फ ४९८ जना चुनिनेछन्। यस्तै, मधेशीतर्फ २२७, दलिततर्फ २३२, थारु ९४ जना चुनिनेछन्। यस्तै मुस्लिमतर्फ ७२ र खस आर्यतर्फ ५२७ जना चुनिनेछन्। नेपाली कांग्रेसका अनुसार १३०४ जना महिला प्रतिनिधि चुनिनेछन्। जुन कुल प्रतिनिधि संख्यामध्ये ३१९ प्रतिशत हो। महिला प्रतिनिधिमा प्रत्यक्षतर्फ ६६० जना र समानुपातिकतर्फ ६४४ जना चुनिनेछन्। कांग्रेसको परिमार्जित तालिकाअनुसार असोज ९ गते गाउँनगरपालिका र असोज १२ गते प्रदेश सभा क्षेत्रिय अधिवेशन गर्ने तयारी गरेको छ।"
मुस्ताङमा विदेशी पर्यटक,"जोमसोम : कोरोना रोकथाम तथा नियन्त्रणका लागि लगाईएको जारी निषेधाज्ञा भदौ २२ गतेदेखि खुकुलो भएसँगै आशिंक रुपमा विदेशी पर्यटक मुस्ताङ आउन थालेका छन्। कोरोनाको दोश्रो भेरियन्टसँगै प्रभावित बनेको मुस्ताङको पर्यटनक्षेत्र विदेशी पर्यटकको उपस्थिति हुन थालेपछि पुन लयमा फर्किने अपेक्षा गरिएको छ। मुस्ताङमा निषेधाज्ञा खुकुलो बनेसँगै ५ दिनको फेरोमा २० जना विदेशी पर्यटक मुस्ताङ भित्रिएको अन्नपूर्ण संरक्षणक्षेत्र आयोजना, ईलाका संरक्षण कार्यालय जोमसोमका कार्यालय प्रमुख ऋषि बरालले अन्नपूर्ण अनलाईनलाई जानकारी दिए । कार्यालय प्रमुख बरालका अनुसार मुस्ताङ भित्रिने २० पर्यटक मध्ये १६ जनाले धौलागिरि आईफल हुँदै राउण्ड धौलागिरिको यात्रा गर्नेछन् भने बाँकी ४ जना विदेशी पर्यटकले उपल्लो मुस्ताङको भ्रमण गर्ने कार्यतालिका रहेको छ। मुस्ताङमा निषेधाज्ञा खुकुलो पारिएसँगै शुक्रबार ८ जना विदेशी पर्यटक म्याग्दीको घोरपानी हुँदै मुस्ताङ भित्रिएका थिए भने अरु ३ जना विदेशी पर्यटक हेलिकोप्टर चार्टर गरी मुस्ताङको मार्फा अवतरण गरेका थिए। अन्नपूर्ण संरक्षणक्षेत्र आयोजना एक्याप जोमसोमका अनुसार राउण्ड धौलागिरि पदयात्रा गर्ने उद्देश्यले पोल्याण्ड र हंगेरीका २२ जना पर्यटक र फ्रान्स, स्वीडेन, मेक्सिको र चाईनाका ११ जना विदेशी पर्यटक मुस्ताङ भित्रिएका हुन्। यस्तै,आईतबार पनि राउण्ड धौलागिरि पदयात्राका लागि ५ जना विदेशी पर्यटक मुस्ताङ भित्रिएका छन् । जसमध्ये अमेरिकाको २ जना र भारतको ३ जना विदेशी पर्यटक मुस्ताङ आएको अन्नपूर्ण संरक्षणक्षेत्र आयोजना एक्यापले जनाएको छ । यस्तै, लामो समयसम्म सून्य अवस्थामा रहेको उपल्लो मुस्ताङमा समेत विदेशी पर्यटक पुग्न थालेका छन् । एक्याप जोमसोमका अनुसार आईतबार मात्र ३ जना विदेशी पर्यटक मुस्ताङ भित्रिएका छन् । उपल्लो मुस्ताङ भ्रमणको लागि चेक रिपब्लिक, ईजराईल र बेलारुसको ११ जना विदेशी पर्यटक मुस्ताङ आएका थिए । सोमबार अर्का एक जना अष्ट्रेलियाका विदेशी पर्यटक उपल्लो मुस्ताङ भ्रमणका लागि हेलिचार्टर गरी मुस्ताङको जोमसोम आईपुगेका छन् । मुस्ताङ आईपुगेका विदेशी पर्यटक आईतबार उपल्लो मुस्ताङको पदयात्रामा निस्किएको जनाईएको छ । मुस्ताङमा आन्तरिक तथा बाह्य पर्यटकलाई ७२ घण्टे पिसिआर, ४८ घण्टे एन्टिजेन परिक्षणको रिपोर्ट र खोप कार्डको आधारमा जिल्ला प्रबेश गर्ने अनुमती जिल्ला सिसिएमसी बैठकले निणर्य गरेको थियो । कोरोना रिपोर्ट र खोप कार्डको आधारमा मुस्ताङ प्रवेशको अनुमती दिने निर्णय भएपछि पर्यटक मुस्ताङ आउन थालेका हुन् । कोरोना कहरका कारण जिल्लाको अर्थतन्त्र सुस्ताएको भन्दै आर्थिक चलायमान गराउन स्थानीय प्रशासनले जारी निषेधाज्ञा खुकुलो पारेको थियो । गत हप्ता जिल्ला प्रशासन कार्यालय मुस्ताङमा भएको सर्वदलिय तथा सर्वपक्षिय बैठकले आर्थिक अवस्था चलायमान बनाउन निषेधाज्ञा खुकुलो बनाउन जिल्ला सिसिएमसीले राय सुझाव दिएको थियो । यसअघि कोरोना माहामारीको पहिलो लहरपछि विस्तारै लयमा फर्किन थालेको मुस्ताङको पर्यटन ३ महिनापछि बन्द भएको थियो । निषेधाज्ञा खुकुलो पारिएसँगै निर्वाध रुपमा हवाई सेवा तथा लामो तथा छोटो दुरीको सवारी साधन सञ्चालनमा कुनै रोक नहुने जनाईएको छ । मुस्ताङमा निषेधाज्ञा खुकुलो भएसँगै राउण्ड अन्नपूर्ण पदयात्रा गर्ने विदेशी पर्यटक पनि मुस्ताङ आउने पर्यटन व्यवसायीहरुको अपेक्षा गरिएको छ । स्थानीय प्रशासनले जिल्लामा कोरोना संक्रमितको संख्या क्रमशः न्यूनिकरण हुदै गईरहेको र संक्रमण जोखिम कम भएकाले आवश्यक स्वास्थ्य सुरक्षा मापदण्ड अपनाएर मुस्ताङ भ्रमण गर्नमा कुनै रोकतोक नहुने जनाएको छ। तर मुस्ताङमा निषेधाज्ञा खुकुलो पारिएपनि प्रसिद्ध धार्मिक स्थल मुक्तिनाथ मन्दिर तत्काल नखुल्ने जनाएको छ । स्थानीय प्रशासनले मन्दिर, चर्च, गुम्बा, मस्जिद,चैते र बिहार जस्ता धार्मिक स्थलमा नियमित नित्यकर्मबाहेक मानव जमघट तथा दर्शन लगायतका गतिविधि गर्नमा रोक लगाएको छ । मुस्ताङका अधिकांश पर्यटन व्यवसायीले मुक्तिनाथ मन्दिर खुल्ला गर्न माग गरेपनि स्थानीय र मुक्तिनाथ विकास समितिबीच यसअघि भएको सम्झौता कार्यान्वयन नभएको भन्दै तत्काल मन्दिर खोल्ने पक्षमा मुक्तिनाथबासी छैनन् । मुक्तिनाथ मन्दिर खुल्ला नभएसम्म जिल्लामा आन्तरिक पर्यटक उपस्थिति उल्लेख्य नहुने मुस्ताङ उद्योग बाणिज्य संघका अध्यक्ष खगेन्द्र तुलाचनले उल्लेख गरे। उनले अन्य जिल्लामा धार्मिक स्थल विस्तारै खुल्ला हुँदै गईरहेकाले काभिड सुरक्षा मापदण्ड अपनाएर मुक्तिनाथ मन्दिर खोल्न ढिला गर्न नहुने जनाए । हिमाली जिल्ला मुस्ताङमा निषेधाज्ञा खुकुलो पारिएपनि अझै पर्यटकीय रौनकता वृद्धि हुन सकेको छैन । वर्षेनि ६० हजार विदेशी पर्यटक भित्रिने मुस्ताङमा दुई तिहाई भारतीय पर्यटक मुक्तिनाथ दर्शन गर्नका लागि आउने गरेको अध्यक्ष तुलाचनले बताए । उनले मुक्तिनाथ नखुल्दा सम्म पर्यटन व्यवसायमा आशावादी हुन नसक्ने जनाए। गण्डकी प्रदेशको पर्यटकीय लाईफलाईन मुक्तिनाथ मन्दिर खोले मात्र प्रदेशको पर्यटन क्षेत्र चलायमान हुन सक्ने उनको भनाई छ ।"
विश्वकप क्रिकेट लिग२ : नेपाल र अमेरिकाबीच खेल हुँदै,"काठमाडौं : आइसिसी विश्वकप क्रिकेट लिग२ त्रिकोणात्मक श्रङ्खलाअन्तर्गत नेपालले सोमबार अमेरिकासँग एकदिवसीय खेल खेल्ने भएको छ। ओमानको अल अमिरात क्रिकेट मैदानमा नेपाल र अमेरिकाबीचको उक्त खेल ४ : १५ मा शुरु हुनेछ। नेपालले अमेरिकासँग खेल्नु अघि पपुवा न्युगिनीसँग दुई एकदिवसीय खेल खेलेको थियो। नेपालले दुवै खेलमा पपुवा न्युगिनीलाई पराजित गरेको थियो। अमेरिकाले पनि नेपालसँग खेल्नुअघि पपुवा न्युगिनीसँग दुई एकदिवसीय खेल खेलेको थियो। अमेरिकाले दुवै खेल जितेको थियो। यसअघि नेपाल र अमेरिकाबीच सन् २०२० को फेब्रुअरीमा कीर्तिपुरस्थित त्रिवि क्रिकेट मैदानमा प्रतिस्पर्धा भएको थियो। नेपालले दुवै खेलमा अमेरिकालाई पराजित गरेको थियो। आइसिसी विश्वकप क्रिकेट लिग२ मा नेपालसहित ओमान, स्कटल्यान्ड, नामिबिया, अमेरिका, पपुवा न्युगिनी र संयुक्त अरब इमिरेट्स (युएई) गरी सात राष्ट्रबीच खेल भइरहेको छ। सातै राष्ट्रले सन् २०२३ सम्म प्रतिस्पर्धा गर्नेछन्। शीर्ष तीन टोली सन् २०२३ मा भारतमा हुने एकदिवसीय विश्वकपका लागि ग्लोबल छनोटमा सोझै स्थान बनाउने छन्। पुछारका चार टोलीले प्लेअफ खेल्नुपर्ने हुन्छ। यसअघि लिग२ अन्तर्गत नेपालले घरेलु मैदानमा ओमान र अमेरिकासँग चार खेल खेलिसकेको छ। लिगमा नेपालले चार खेलमा चार अङ्क जोडेको छ। नेपाल छैटौँ स्थानमा छ। ओमान १६ अङ्क जोडेर शीर्ष स्थानमा छ। बाह्र अङ्क जोडेको अमेरिका दोस्रो स्थानमा छ। स्कटल्यान्ड नौ अङ्कका साथ तेस्रो, नामिबिया आठ अङ्कसहित चौथो, युएई सात अङ्क जोड्दै पाँचौँ तथा पपुवा न्युगिनी अङ्कविहीन रहँदै पुछारमा छ।"
"चिना टिप्पन मा तेरिया मगर, छायांकनको तयारी","काठमाडौं : चिना टिप्पनबोलको गीतमा तेरिया मगरले अभिनय गर्ने भएकी छन्। पहिलो पटक म्यूजिक भिडियोमा डेब्यू गर्दै गरेका निर्माताद्वय दिनेश दर्शनधारी तथा यशोदा राईका पुत्र देल्बिस दर्शनधारी र राज रोहन तुम्बाहाम्फेसँग तेरिया मगरले अभिनय गर्न लागेकी हुन्। भारतीय रियालिटी शो झलक दिखला जा सिजन९ र डिआइडी लिटल च्याम्स विजेता नेपालकी तेरिया अभिनित म्यूजिक भिडियोको छायांकन केहि दिनमा सुरु हुने निर्देशक दिनेश सापकोटाले बताए। तेरियाको व्यस्तताले केहि दिनमा काठमाडौंमा आउने तयारी भएको निर्देशन सापकोटाको भनाई छ। गीतको भिडियोको छायांकन काठमाडौंका विभिन्न स्थानमा गरिने निर्देशक सापकोटाले जानकारी दिए। गायक विश्व नेपाली र गायिका अस्मिता परियारको स्वरमा रहेको चिना टिप्पनबोलको गीतमा तेरियासँगै नायिका साम्राज्ञी राज्यलक्ष्मी शाहले पनि अभिनय गर्ने छिन्। भिडियोमा साम्राज्ञी र तेरियासँग देल्बिस दर्शनधारी र राज रोहन तुम्बाहाम्फेको जोडी देखिनेछ। डिपी खनालको शब्द, शंकर थापा स्माइलको संगीतमा रहेको गीतको संगीत संयोजन उदय राज पौडेलले गरेका छन्। ट्री मिडियाको प्रस्तुति रहेको म्युजिक भिडियोको लागत उच्च रहेको निर्माण पक्षले जनाएको छ। कोरोना भाइरस संक्रमणले थलिएको यस क्षेत्रको विकासका लागि कलाकार र निर्माण टिमका लागि केहि फरक गरेको निर्माण पक्षको दावी छ।"
सभामुखले बोलाएको सर्वदलीय बैठक जारी,"काठमाडौं : सभामुख अग्निप्रसाद सापकोटाले बोलाएको सर्वदलीय बैठक जारी रहेको छ। संघीय संसद भवन नयाँ बानेश्वरको ल्होत्से हलमा बैठक सुरु भएको हो। बैठकमा प्रधानमन्त्री एवम् कांग्रेस सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल प्रचण्ड, जनता समाजवादी पार्टीका अध्यक्ष उपेन्द्र यादव, नेकपा (एकीकृत समाजवादी) अध्यक्ष माधवकुमार नेपाल, लोकतान्त्रिक समाजवादी पार्टीका अध्यक्ष महन्थ ठाकुर, राष्ट्रिय जनमोर्चाकी उपाध्यक्ष दुर्गा पौडेल, नेपाल मजदुर किसानका पार्टीका सचिव प्रेम सुवाल सहभागी छन्। सर्वदलीय छलफलमा संसद्को गतिरोध अन्त्यसँगै समसामयिक विषयमा छलफल हुने बताइएको छ। एमालेले गर्यो बैठक बहिष्कार प्रमुख प्रतिपक्ष दल नेकपा एमालेले बैठक बहिष्कार गरेको छ। एमालेका प्रमुख सचेतक विशाल भट्टराईले सभामुखले बोलाएको बैठकमा एमाले सहभागी नहुने निर्णय भएको जानकारी दिए। यो बैठक समाधानका लागि भन्दा पनि सभामुखले देखाउनका लागि गरेको नाटक हो। यो बैठकमा हामी सहभागी हुँदैनौं।अन्नपूर्णसँग भट्टराईले भने, एमालेसँग मात्र वार्ता गरे हुन्छ, अरु दललाई राख्न पर्दैन। उनका अनुसार अहिले एमाले र सभामुखबीच समस्या भएकाले वार्तामा अरु दलका प्रतिनिधि आवश्यक छैन। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। एमालेका एक नेताका अनुसार सभामुखले राजीनामा दिनुपर्ने सर्त अगाडि बढाउन लागेको छ। एमालेले सभामुखको भूमिकाप्रति प्रश्न उठाउँदै संसद् अवरोध गर्दै आएको छ। सभामुखले माधवकुमार नेपालसहितका १४ जना सांसदलाई गरेको कारबाही प्रक्रिया अगाडि नबढाएकोप्रति एमाले असन्तुष्ट छ। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। सभामुखले सोमबार दिउँसो २:३० बजे संघीय संसद भवन नयाँ बानेश्वरमा सर्वदलीय छलफल बोलाएका छन्। निरन्तर नारावाजीको सामना गर्दै सभामुख संसदको गतिरोध अन्त्यका लागि सभामुखले बोलाए सर्वदलीय बैठक संसद गतिरोध सभामुखबाटै: सुवास नेम्वाङ सभामुख सापकोटाले बोलाए सर्वदलीय बैठक सर्वदलीय बैठकमा एमाले अध्यक्ष ओली नजाने सर्वदलीय बैठकमा एमाले सहभागी नहुने"
बिक्रीका लागि राखिएका काठजन्य सामग्री,ताप्लेजुङ सदरमुकाम फुङ्लिङस्थित पाथीभरा कोशेली घरमा बिक्रीका लागि राखिएका काठजन्य सामग्री । कलात्मक रुपमा स्थानीय उद्यमीले तयार गरेका यी सामग्रीको माग बढ्दो रहेको छ भने उद्यमी तथा व्यवसायीको आम्दानीमा समेत वृद्धि भएको पाइएको छ । तस्बिर : रासस
नेपाली जनता श्रमजीवीको सत्ता चाहन्छन् : विप्लव,"काठमाडौं : नेकपाका महासचिव नेत्रविक्रम चन्द विप्लवले राष्ट्रघाती एमसीसी सम्झौता नमान्ने बताएका छन्। सोमबार काठमाडौंको खुल्ला मञ्चमा आयोजित विरोध सभामा उनले एमसीसी सम्झौता जबरजस्ति लादिन खोजेकाले खारेज गर्नुपर्ने धारणा राखेका हुन्। उनले भने, एमसीसी नेपालको स्वतन्त्रताका विरुद्ध छ। सार्वभौमिकताका विरुद्ध छ। जनताका अधिकारका विरुद्ध छ। उनले नेपाली जनताको अधिकारलाई कतैबाट हनन गरिए दलाल सत्ताका विरुद्ध लड्ने घोषणा गरे। नेपाली जनता श्रमजीवी सत्ता चाहन्छन्। प्रधानमन्त्री कार्यालय बेचेर खाने यहाँ छन्। उनले भने साम्राज्यवादीहरुका नङग्रा गाँडिन थालेको बेला हामी लडेका मान्छे हौं। हाम्रो मुटुमा हाम्रो देश छ। सुन्दर नेपाल बनाउने सपना छ। उनले सरकारले आफ्नो पार्टीलाई प्रतिबन्ध गरेर गलत गरेको बताए। उनले भने,हामीले भन्यौं प्रतिबन्ध गलत छ। तपाईहरुको प्रतिबन्ध सत्यको आवाजका विरुद्धको प्रतिबन्ध हो। तर, हामी झुकेनौं।"
अभियुक्त लोकबहादुरलाई पटकपटक 'पागल' भन्थे ठूलोबुवा,"संखुवासभा : संखुवासभाको मादी नगरपालिका१ उम्लिङस्थित खोला गाउँ गत २१ गते सोमबार एकै घरका चार पुस्ताको हत्या स्वीकारेका लोकबहादुर कार्की हत्याको हप्ता दिनमा सार्वजनिक भए। अभियुक्त कार्की बुवा र कान्छो भाइसँग बेलाबेला झगडा समेत गर्ने गरेको प्रहरी अनुसन्धानपछि खुलेको छ। कार्की बेलाबेला आक्रोशित हुने अनि नजिकमा रहेकाहरुलाई जे पायो त्यहिले आक्रमण गर्न खोज्ने गर्दथ्ये । राति सुत्न नमान्ने एक्लै हिड्ने उनको स्वभाव थियो । उमेरले २५ वर्ष पुगेका उनी अविवाहित हुन्। उनी पढाइ छाडेर रोजगारीका लागि पटक पटक विदेश गएका थिए । विसं २०७१, २०७३ र २०७६ सालमा रोजगारीका लागि मलेसिया गएको अनुसन्धानबाट खुल्न आएको छ। तीनै पटक केहि महिना बसेर फर्किएका थिए। जाँदा लागेको ऋण समेत नतिरी घर फर्किएको प्रहरी अनुसन्धानमा खुलेको छ । २०७६ मा बिरामी भएर काम गर्न नसकेपछि कतारबाट घर फर्किएको आफन्तले बताएका छन् । नेपाल आएर उपचार गराई औषधि समेत सेवन गर्दै आएका थिए । घरमा काम गर्न नमान्ने कार्की विदेशमा पनि काम गर्न नसकेर घर फर्किएका थिए । कक्षा ८ मा पढ्दै गरेका उनी पढाइ छाडेर पैसा कमाउने चक्करमा विदेश गएपनि काम गर्न नसकेपछि खाली हात घर फर्किको परिवार श्रोतले बताएको छ। विदेश जाँदाको ऋण, आमाको उपचार र किरिया खर्च तिर्न नसक्दा जग्गा बेचेर ऋण तिर्नु परेपछि भित्री पीडा बोकेका अभियुक्त कार्कीलाई बडिबुबाले दिएको सल्लाह, सुझाव र अर्ति समेत तितो हुन गरेको थियो। अभियुक्तका बुवा कान कम सुन्ने, बोली लटपटिने र तुलनात्मक रुपमा आर्थिक अवस्था कमजोर रहकाले हजुरबुवाले मर्नु अगाडि तेजबहादुरलाई रेखदेख गरिदिन भनेका थिए। अभिभावको रुपमा तेजबहादुरले भाइ रणबहादुर उसका छोराहरुलाई सम्झाउने, काम अराउने र काम नगर्दा किन काम नगरेको, तँ पागल, अल्छी काम पनि गर्दैनस् भनी हप्काउने समेत गरेका लोकबहादुरको मनमा नकारात्मक कुराहरु खेल्न थालेको प्रहरी बयानमा खुलाएका छन् । गत चैत २६ गते आमा बितेपछि उनी बुवा र भाइसहित तीनजनाको परिवारमा बस्दै आएका थिए । लोकबहादुरको घरमा खेताला बोलाउन आएका बडिबुवा पर्ने तेजबहादुरलाई फर्किने क्रममा चिर्पटले हानेर हत्या गरेको प्रहरीसँग बयान दिएका छन् । रातभरको अनिदो र विक्षिप्त अवस्थामा रहेका र आफूलाई बडिबुबाले पटकपटक पागल र काम गर्न नसक्ने भनेका कुरा सम्झी रिसको झोकमा नजिकै रहेको चिर्पट लिएर हत्या गरेको बयान प्रहरीसमक्ष दिएका छन्। घाइते तेजबहादुरले 'मलाई लोकेले मार्यो' बचाउ भन्दै कराएको आवाज सुनेपछि घरमा रहेका तेजबहादुरका श्रीमती र बुहरी पनि कराउँदै घटनास्थलतर्फ आएको अभियुक्तले बताएका छन्। अभियुक्त कार्कीले बडिबुबाको हत्या गरेको बडिआमा कमला र भाउजु रञ्जनाले देखेपछि उनीहरुलाई पनि त्यहि चिर्पटले हानेर हत्या गरेको बताएका छन् । त्यसपछि घर नजिकै बाटोको डिलमा आएका दुईजना नाबालक दिपेन र गोमालाई पनि लखेटी लखेटी हत्या गरेको उनले बताएका छन्। । घरको पछाडि खोले पकाउँदै गरेकी पार्वता कार्कीको टाउको पटकपटक भित्तामा ठोक्काइ हत्या गरी घर फर्केका थिए । सबैको हत्यापछि घर फर्किएका लोकबहादुरले घटनामा प्रयोग गरेको चिर्पट अगेनामा हाली नष्ट गरेको बताएका छन् प्रहरीले अभियुक्तको घरबाट घटनाको समयमा लगाएको कपडा समेत बरामत गरेको छ । अभियुक्त कार्कीले ६ जनालाई आफूले नै हत्या गरेको प्रहरीसमक्ष स्वीकारेका छन् । लोकबहादुरले उनका हजुरआमा ८४ वर्षीया पार्वता, ५८ वर्षीय ठूलोबुवा तेजबहादुर, ५२ वर्षीया ठूली आमा कमला, भाउजु ३२ वर्षीय रञ्जना, ११ वर्षीय भतिज दीपेन र ७ वर्षीय भतिजी गोमा कार्कीको सामूहिक हत्या गरेका थिए ।"
डलर रोज्ने कि स्वाधीनता ?,"काठमाडौँ: नेकपाका महासचिव नेत्रवीक्रम चन्द विप्लवले कुनै पनि हालतमा एमसीसी कुनै पनि हालतमा मान्य नहुने बताएका छन्। राजधानीमा एमसीसीविरुद्धको प्रदर्शनमा विप्लवले एमसीसी सम्झौता जबर्जस्ती लादिए डटेर सामना गर्ने बताएका हुन् । उनले भने, एमसीसी सम्झौता जबर्जस्त लादिँदेछ । एमसीसी नेपालको स्वतन्त्रताका विरुद्ध छ । सार्वभौमिकताका विरुद्ध छ । जनताका अधिकारका विरुद्ध छ उनले भने, देश रोज्नु हुन्छ कि एमसीसी रोज्नुहुन्छ । डलर रोज्नुहुन्छ कि स्वाधिनता रोज्नुहुन्छ ? उनले दलाल र साम्राज्यवादीसँग मिलेर कसैले देश नियन्त्रण गर्न खोजे त्यो स्वीकार्य नहुने बताए । उनले सोधेका थिए,तपाइँले जनताको अधिकार रोज्नुहुन्छ कि अमेरीकाको गुलामी रोज्नुहुन्छ ? विप्लवले आफ्नो देश बचाउन सबै एक ढिक्का भएर लाग्नुपर्ने बताए । उनले अगाडि भनेका छन्, 'एमसीसी आएपछि धेरै पैसा आउँछ भनिएको छ । के पैसाले समृद्धि हुन्छ ? अमेरिकाले दिएको डलरले के नेपाल कायापलट हुन्छ ? यसैलाई दलाल भनिन्छ । पैसाबाट समृद्धि हुन नसक्ने भन्दै नेता विप्लवले एमसीसी जनताको हितमा नभएको बताए । विकास र समृद्धिको बाधक वर्तमान राज्यसत्ता भएको भन्दै श्रमजीवी जनता सत्ताको मालिक भए मात्रै समृद्धि हुने उनको भनाइ थियो । हामीले बुझेका छौँ । जनताले बुझेका छन् । एमसीसीबारे नेपालका दलालहरुले कुरा बुझेका छैनन् । डलरले उनीहरुको आँखा बन्द भएको छ। 'हाम्रा कार्यकर्तालाई कहिले छोड्ने ?' नेकपाका महासचिव विप्लवले अघिल्लो सरकारसँगको तीन बुँदे सहमति इमानदारीपूर्वक पालना नभएको बताए । उनले बन्दी कार्यकर्तालाई रिहा गर्न सरकार जिम्मेवार नभएको गुनासो गरेका थिए । केपी ओलीको सरकारसँग तीन बुँदे सम्झौता गरेका थियौँ । तीन बुँदे सम्झौता इमान्दारीपूर्वक पालना गर्छौँ भन्यौँ । राज्यले पनि पालना गरोस् ३ नम्बर बुँदा पालना गर्ने काम राज्यको हो उनले तत्कालीन सरकारले आफूहरुसँग गरेका सम्झौता कार्यान्वयन गर्न नमानेको भन्दै कुनै शर्त मान्य नहुने बताए । उनले बन्दी कार्यकर्ता रिहाइको नाममा कुनै शर्त मान्य नहुने पनि बताएका छन् । यसअघि नेकपाका प्रवक्ता खड्गबहादुर विश्वकर्मा प्रकाण्डले गृहमन्त्री बालकृष्ण खाणसँग भेट गरी आफ्ना कार्यकर्तालाई रिहा गर्न माग गरेका थिए ।"
एमसीसीविरुद्ध काठमाडौंमा विप्लवको विरोध सभा (फोटोफिचर),"काठमाडौं : विप्लव नेतृत्वको नेपाल कम्युनिष्ट पार्टीले एमसीसीविरुद्ध काठमाडौंमा विरोध प्रदर्शन गरेको छ। सोमबार काठमाडौंको भृकुटीमण्डप, टेकु, त्रिपुरेश्वर, लैनचौर बबरमहललगायतका स्थानबाट नारा लगाउँदै जुलुस निकालेको हो। उनीहरुले राष्ट्रघाती एमसीसी परियोजना खारेज गरौं, राष्ट्रिय सार्वभौमिकताको रक्षा गरौं,एमसीसीको पक्षमा बोल्ने सबै राष्ट्रघाति हुन् जस्ता नारा लगाएका थिए। प्रदर्शनमा महासचिव नेत्रविक्रम चन्द 'विप्लव', नेताहरु खड्गबहादुर विश्वकर्मा, हेमन्तप्रकाश वलीलगायतका शीर्ष नेताहरु पनि सहभागी भएका थिए। विरोध र्याली खुलामञ्चमा पुगेर सभामा परिणत भएको छ। कार्यक्रममा विभिन्न जिल्लाबाट नेताकार्यकर्ता सहभागी भएका छन्। खुल्ला मञ्चमा शीर्ष नेताहरुले सम्बोधन गरिरहेका छन्।"
विष्णु माझीको अवस्था बुझ्न माइतीघर पुग्यो प्रहरी,"काठमाडौंः लोक गायिका विष्णु माझीको अवस्थाबारे जानकारी लिन स्याङजा प्रहरीले अनुसन्धान थालेको छ। जिल्ला प्रहरी कार्यालय स्याङ्जाले माझीको माइती घरमा पुगेर सोधपुछ गरेको हो। पछिल्लो समय सामाजिक संजालमा माझीलाई बन्धक बनाएर राखेको र न्याय दिलाउनुपर्ने भन्दै प्रचार भएका छन्। यसैको कारण प्रहरील यसबारे जानकारी लिनको लागि माझीको माइतीघर पुगेको हो। जिल्ला प्रहरी कार्यालय स्याङ्जाका प्रमुख होविन्द बोगटीले दिएको जानकारी अनुसार माझीको माइतीघर पुग्दा कोही नभएको र ढोकामा ताल्चा लगाइएको थियो। जिल्ला प्रशासन कार्यालयको मौखिक आदेशबाट नै माझीको माइतीघरमा पुगेको बोगटीले बताए। तर जिल्ला प्रशासन कार्यालयलाई यसबारे केही जानकारी नभएको सुचना अधिकारी हरिप्रसाद शर्मा बताउँछन्। माझीको बारे सिडियोसँग पनि कुनै छलफल नभएको उनले जानकारी दिए। राष्ट्रिय मानव अधिकार आयोगका सहसचिव डा टिकाराम पोखरेलले पनि आफुले माझीको अवस्थाबारे बुझ्न कुनै आदेश नदिएको बताएका छन्। पिडित आफैँले उजुरी नदिएसम्म घटनाको अनुसन्धान गर्न नसकिने पोखरेलले जानकारी दिए। दुई वर्ष अघि प्रमुख जिल्ला अधिकारी कोशहरि निरौला र प्रहरी उपरीक्षक राजकुमार लम्सालको सक्रियतामा माझी, उनका पति सुन्दरमणि अधिकारी, बाबा ताराबहादुर माझी, आमा धर्मकुमारी माझी र दाजु बाबुराम माझी प्रशासन कार्यालयमा आएका थिए। माझीले बाहिरी हल्लाजस्तो आफ्नो भोगाई नरहेको आजसम्म सुन्दरमणिले नै मलाई यहाँसम्म पुर्याएको भन्दै उनले आफु बन्धक नभएको बताएकी थिइन्।"
एमाले अध्यक्ष ओलीको मुद्दा हेर्न नभ्याइने सूचीमा,"काठमाडौं : सर्वोच्च अदालतमा सोमबार सुनुवाइ हुने भनिएको नेकपा (एमाले) ले सभामुख अग्निप्रसाद सापकोटा, निर्वाचन आयोग र लुम्बिनी प्रदेशका सभामुख पूर्णबहादुर घर्तीविरुद्ध दिएको रिट निवेदन हेर्न नभ्याइने सूचिमा परेको छ। एमाले अध्यक्ष केपी शर्मा ओलीले सभामुख, आयोग र लुम्बिनी प्रदेशका सभामुखलाई विपक्षी बनाएर दायर गरेको रिटमाथिको सुनुवाइ आज हेर्न नभ्याइने सूचीमा परेको हो। न्यायाधीशहरू दीपककुमार कार्की र मीरा खड्काको संयुक्त इजलासमा सुनुवाइका लागि पेशी तोकिए पनि समय अभावले हेर्न नभ्याइने सूचीमा राखिएको हो। यही भदौ २२ गते प्रधानन्यायाधीश चोलेन्द्रशम्शेर जबराको एकल इजलासले उक्त विवादमा अन्तरिम आदेश जारी गर्ने वा नगर्ने भन्नेमा आज दुवै पक्षलाई छलफलका लागि बेलाउने आदेश जारी गरेको थियो। अदालतले नेकपा (एकीकृत समाजवादी) पार्टी दर्ता गरेको मिले वा नमिलेका विषयमा १५ दिनभित्र निर्वाचन आयोगसँग लिखित जवाफ मागेको थियो। त्यस्तै विपक्षीको लिखित जवाफ पेश भएको तेस्रो दिन सुनुवाइलाई पेशी तोक्न भनिएको थियो। एमाले अध्यक्ष ओलीका तर्फबाट वारेस सुमित्रा पाण्डेले यही भदौ १६ गते छुट्टाछुट्टै तीन रिट दर्ता गरेका हुन्। एमालेका १४ प्रतिनिधिसभा सदस्यलाई गरिएको कारवाही कार्यान्वयन नगरी उन्मुक्ति दिने गरी विपक्षीबाट भएको आदेश तथा निर्णय उत्प्रेषणको आदेशद्वारा बदर गरी निवेदक दलले गरेको कारवाही निष्काशनको निर्णय कार्यान्वयन गर्न परमादेश जारी गर्न रिटमा माग गरिएको छ। एमालेले आफ्ना दलका १४ प्रतिनिधिसभा सदस्यलाई गत साउन २५ को निर्णयले निष्काशन गरेको र कार्यान्वयनका लागि संसद् सचिवालयमा यही भदौ १ गते सूचना तथा निर्णय दर्ता गराइएकामा कानूनबमोजिम गर्नुपर्ने कार्य नगरेको रिटमा उल्लेख छ। निष्काशित प्रतिनिधिसभा सदस्यलाई नयाँ दलमा समाहित हुने अवस्थासमेत गरिएकामा पत्राचार तथा निर्णय गैरकानूनी भएकाले सो उत्प्रेषणको आदेशद्वारा बदरको माग गरिएको छ । नेकपा (एकीकृत समाजवादी) पार्टी दर्ताको कार्य उत्प्रेषणको आदेशद्वारा बदर गरी कानूनबमोजिम गर्न आयोगका नाममा परमादेश जारी गर्न रिटमा माग गरिएको छ। पार्टीले कारबाही गरिसकेका १४ सांसदकोसमेत सनाखत गरी नेकपा (एकीकृत समाजवादी) पार्टी दर्ता गर्नु त्रुटिपूर्ण भएको भन्दै त्यसलाई बदर गर्न रिटमा भनिएको छ। आयोगले प्रक्रिया मिचेर धेरै सङ्ख्या पुर्याएर नेकपा (एकीकृत समाजवादी) दर्ता गरेको र नयाँदिल्लीमा रहेका एमाले नेता झलनाथ खनालको सनाखत हुनै नसक्ने अवस्थामासमेत गैरकानूनीरुपमा स्वीकार गरेको रिट निवेदनमा छ। दलले निष्काशन गरेका दुई लुम्बिनी प्रदेशसभा सदस्यलाई यथावत् राख्न भएको निर्णय बदर गरी गैरकानूनी कार्य नगर्न परमादेशको आदेश मागिएको छ। एमालेका लुम्बिनी प्रदेशसभा सदस्य विमलाकुमारी खत्री र अजय शाहीलाई राजनीतिक दलसम्बन्धी ऐनबमोजिम निष्काशन गरिसकेको निर्णय सभामुखले प्रदेशसभामा सुनाई वा टाँस गरी पद रिक्तको सूचना आयोगमा पठाउनुपर्ने भए पनि सदनलाई जानकारी नगराउने निर्णय बदर गर्न रिटमा माग गरिएको छ।"
कांग्रेसको क्रियाशील सदस्यता वितरणमा धाँधली छ : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले लोकतान्त्रिक मूल्य मान्यताको रक्षाका लागि आफू मैदानबाट लडिरहने बताएका छन्। कांग्रेस जिल्ला कार्य समिति सिन्धुपाल्चोकले सोमबार चाबहिलमा आयोजना गरेको एक कार्यक्रममा उनले पूर्वसभापति गिरिजाप्रसाद कोइरालाले पहिलो राष्ट्रपति बन्न प्रस्ताव गर्दा लोकतन्त्रमाथिको खतरा अन्त्य नभएकाले आफू अझै मैदानबाट लड्ने वचन दिएको जानकारी गराए। नेताबाटै लोकतन्त्रमाथि खतरा छ, जनता नेताको अन्धभक्त भए भने लोकतन्त्रका लागि दुर्भाग्य हुन्छ, मैले लोकतान्त्रिक मूल्य मान्यताको रक्षाका लागि पछिल्लो आन्दोलन गृह जिल्ला तनहुँस्थित दमौली पुलबाट शुरु गरेको छु, लोकतान्त्रीकरण नभएसम्म यो अभियान जारी रहन्छ, उनले भने। पार्टीलाई अझै लोकतान्त्रीकरण गर्ने अभियानमा आफू लागेको उल्लेख गर्दै उनले आन्तरिक लोकतन्त्र फस्टाउन कमजोर पार्टीको बलियो नेता हुने प्रवृत्ति अन्त्य गरिनुपर्ने बताए। कमजोर पार्टीको बलियो नेता भए तानाशाह जन्मने भएकाले यसमा कार्यकर्ता पनि चनाखो हुनुपर्नेमा नेता पौडेलको जोड थियो। पार्टीको १४ औँ महाधिवेशनका क्रममा क्रियाशील सदस्यता वितरणमा धाँधली गरिएको छ, दादागिरी गरेर निष्ठावान् कार्यकर्तालाई पन्छाउन खोजिएको छ, डडेल्धुरामा पार्टी जिल्ला समितिलाई एकातिर राखेर प्रहरी प्रशासनको बलमा वडा अधिवेशन गरिएको छ, यो पार्टीका लागि दुर्भाग्य नबनोस्, उनले भने। आगामी महाधिवेशनले पार्टीलाई लोकतान्त्रीकरण गरेर रुपान्तरण गर्न नेता तथा कार्यकर्ताको भूमिका महत्वपूर्ण हुने नेता पौडेलले बताए। रासस"
उत्तर कोरियाले गर्यो शक्तिशाली क्षेप्यास्त्र परीक्षण,"प्योङयाङ: उत्तर कोरियाले हालै एक लामो र अत्याधुनिक छेप्यास्त्र श्रृंखलाको सफलतापूर्वक परीक्षण गरेको दाबी गरेको छ। संयुक्त राज्य अमेरिकासँगको परमाणु वार्ता रोकिएपछि उत्तर कोरियाले आफ्नो सैन्य क्षमता विस्तारलाई निरन्तरता दिन अत्याधुनिक छेप्यास्त्र परीक्षण गरेको अन्तर्राष्ट्रिय सञ्चारमाध्यमले जनाएका छन्। सोमबार दी कोरियन सेन्ट्रल न्युज एजेन्सीमा प्रकाशित समाचार अनुसार उत्तर कोरियाले विगत दुई वर्षदेखि लामो र अत्याधुनिक छेप्यास्त्र निर्माण गरिरहेको थियो । यही शनिबार र आइतबार गरेको उक्त परीक्षणको क्रममा तय गरेको करिब १५ सय किलोमिटर (९३० माइल) सफलतापुर्वक हासिल गरेको थियो । उत्तर कोरियाले सो परीक्षणलाई एक महत्वपुर्ण रणनैतिक हतियारको रुपमा वर्णन गरेको छ भने नेता किम जङ उनले सो परीक्षणलाई सैन्य शक्तिलाई बलियो बनाउने सामर्थ्य रहेको बताएका छन् । उत्तर कोरियाले क्षेप्यास्त्र परीक्षणले देशको सुरक्षाको लागि भरपर्दो हतियारको रुपमा लिने गर्छ । गत जनवरीमा अमेरिकी राष्ट्रपति जो बाइडेनले पदारोहण गरेको एक घण्टापछि उत्तर कोरियाले अन्तिम पटक छेप्यास्त्र परीक्षण गरेको थियो भने गत मार्चमा शक्तिशाली छेप्यास्त्र सार्वजनिक गरेको थियो । उत्तर कोरियाको शक्तिशाली छेप्यास्त्र कार्यक्रम समाप्त गर्ने उदेश्यले अमेरिकाले आयोजना गरेको वार्ता सन् २०१९ मा रोकिएको थियो । सोचविचार पुर्याएर छेप्यास्त्र परीक्षण गर्नु उत्तर कोरियाको महत्वपूर्ण रणनीति भएको जानकारहरु बताउँछन् । उत्तर कोरियामै रणनैतिक तरिकाले डिजाइन र निर्माण गरेको यो पहिलो छेप्यास्त्र हो इन्टरनेसनल पिसका वरिष्ठ फेलो अंकित पाण्डाले भनेका छन्, परमाणु हतियार प्रणाली क्षमता विस्तारका लागि उत्तर कोरियाले सोचविचार गर्ने हुँदा यो उसको चाल सामान्य हो । उत्तर कोरियाको सो छेप्यास्त्र परीक्षणपछि अमेरिकी इन्डो प्यासिफिक कमान्डले एक विज्ञप्ति जारी गर्दै भनेको छ, उत्तर कोरियाले सैन्य कार्यक्रम विस्तारलाई निरन्तर प्राथमिकतामा राखेको छ । यसले छिमेकी मुलुक र अन्तर्राष्ट्रिय समुदायमा त्रास र जोखिम देखाउन खोजिरहेको छ । उत्तर कोरियाले आणविक इन्धन उत्पादन गर्न आफ्नो मुख्य परमाणु रियाक्टर पुन: सञ्चालन गरेको हुनसक्ने संयुक्त राष्ट्र परमाणु एजेन्सीले आशंका गरेको थियो । अन्तर्राष्ट्रिय परमाणु उर्जा (आइएइए)को वार्षिक रिपोर्ट अनुसार उत्तरी प्योङयाङमा परमाणु हरियार उत्पादनका लागि उत्तर कोरियाले रियाक्टर प्लुटोनियमको उत्पादन सुरु गरेको उल्लेख गरेको थियो।"
"नेप्से सामान्य अंकले बढ्यो, ९ अर्ब २९ करोडको कारोबार","काठमाडौं : साताको अघिल्लो कारोबार दिन अर्थात् आइतबार ७१४३ अंकले बढेको नेप्से सोमबार झिनो अंकले बढेको छ। ०२७ अंकले बढेर २९४७६९ बिन्दुमा पुगेको हो।ठूला कम्पनीको शेयर मापक परिसूचक सेन्सेटिभ पनि सामान्य अंकले वृद्धि भएको छ। यस दिन सेन्सेटिभ ०५५ अंकले बढेर ५४८८७ बिन्दुमा पुगेको छ। नेप्से सामान्य अंकले बढेपनि कारोबार रकम भने घटेको छ। आइतबार २३१ कम्पनीको ७१ लाख कित्ता शेयर ९ अर्ब ४४ करोड मूल्य बराबरमा खरिदबिक्री भएको बजारमा आज २२६ कम्पनीको एक अर्ब ५६ करोड ८१ हजार १८४ कित्ता शेयर ९ अर्ब २९ करोड मूल्य बराबरमा खरिदबिक्री भए। आज १ मात्रै कम्पनीको १० प्रतिशतले र दुईवटा कम्पनीको शेयर मूल्य ९९९ प्रतिशत बढेको छ। अजोड इन्स्योरेन्सको १० प्रतिशत र मनकामना स्मार्ट लघुवित्त र सानिमा लाइफ इन्स्योरेन्सको ९९९ प्रतिशतले शेयर मूल्य बढेको हो। कारोबारमा आएका १३ समूहमध्ये ७ वटा समूहको परिसूचक बढेको छ भने बाँकी ६ वटा समूहको परिसूचक घटेको छ। निर्जीव विमा समूहको परिसूचक सर्वाधिक १९८८६ अंकले बढेको छ। त्यसैगरी व्यापारको २९५३, जीवन विमाको ८५८४,बैकिङको १६८१,होटल तथा पर्यटन ४१३ अंकले बढेको छ। कारोबारको अघिल्लो दिन अर्थात् आइतबार सामूहिक लगानी कोषबाहेक सबै समूहको परिसूचक बढेको थियो।सोमबार सर्वाधिक उत्पादन समूहका शेयर लगानीकर्ताले लगानी गुमाएका छन्। सो कम्पनीको ९३८ अंकले शेयर घटेको छ। त्यसैगरी जलविध्युतको ९०५६, लघुवित्तको ३१०४, अन्यको ८१७, लगानीको ०६४ अंकले शेयर घटेको छ। कारोबार रकमका आधारमा आज अरुण भ्याली हाइड्रोपावर शीर्ष स्थानमा रह्यो। यो कप्पनीको ६१ करोड ९३ लाख रुपैयाँ बराबरको शेयर खरिद बिक्री भयो। आइतबारको तुलनामा यो कम्पनीको शेयर कारोबार रकम भएको हो। आइतबार यो कम्पनीको ७३ करोड ७७ लाख मूल्य बढीको शेयर खरिदबिक्री भएको थियो।"
"१४ सय ८६ जनामा कोरोना संक्रमण, १६ को मृत्यु",काठमाडौं : १६ हजार ५३९ नमूना परीक्षणमा १४ सय ८६ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा १२ हजार ५३२ नमूनाको पीसीआर र ४००७ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट ११ सय ४९ र एन्टिजेनबाट ३३७ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा थप १२ सय ६० जना कोरोनामुक्त भएका छन्। मन्त्रालयका अनुसार कोरोनाबाट थप १६ जनाको मृत्यु भएको छ। आइतबार कोरोनाबाट १३ जनाको मृत्यु भएको थियो । हाल सक्रिय संक्रमितको संख्या २६ हजार ६३० छ। पछिल्लो २४ घन्टामा ९१ हजार ८३० जनाले कोरोनाविरुद्धको खोप लगाएको मन्त्रालयले जनाएको छ। यस्तै ४७५ जना आइसीयूमा र १३४ जनाको भेन्टिलेटरमा उपचार भइरहेको छ।
इजरायलको भाषा परीक्षा आज,"काठमाडौं : इजरायलको रोजगारीका लागि भाषा परीक्षा सोमबार हुने भएको छ। भाषा परीक्षाका लागि ११ वटा केन्द्र तोकिएका छन्। परीक्षा व्यवस्थित र मर्यादित गर्न सर्वोच्च अदालतले समेत आदेश दिएको छ। इजरायलले एक हजार कामदार लैजाने तयारी गरेको छ। तर रोस्टरमा १ हजार ४ सय जनाको सूची राखिनेछ। वैदेशिक रोजगारीका लागि नेपाली कामदारको रोजाइमा इजरायल आकर्षक मुलुकमा पर्छ। रोजगारीका लागि एक हजारको कोटा भए पनि ७ हजारले परीक्षा दिन लागेका छन्। परीक्षाका लागि ९ हजारले आवेदन दिए पनि २ हजार बढी आवेदन मापदण्ड नपुगेकाले अस्वीकृत भएका छन्। वैदेशिक रोजगारीका क्रममा जापान, कोरियामा लामो समय काम गरिसकेका युवाले पनि इजरायल जान फारम भरेका छन्। इजरायल जान लाग्ने खर्च (हवाई भाडा, स्वास्थ्य परीक्षणसहित) एक लाख रुपैयाँभन्दा बढी आफंै जोहो गरेर पनि नेपाली कामदार जान तयार भएका हुन्। राम्रो आम्दानी हुने भएकाले धेरैको रुचि इजरायलमा परेको छ। केयरगिभरको रूपमा इजरायल जाने श्रमिकले वृद्धवृद्धा र बालबालिकाको रेखदेख गर्नुपर्छ। वैदेशिक रोजगार विभागका इजरायल शाखा प्रमुख डम्बरबहादुर सुनुवारले इजरायल रोजगारीको भाषा परीक्षाका लागि तयारी पूरा भइसकेको बताए। विभागले गत साउन १२ गते सूचना जारी गरी २१ दिनभित्र साउन ३२ गतेसम्म फारम भर्न अनुरोध गरेको थियो। इजरायल शाखा प्रमुख सुनुवारका अनुसार छनोट भएका सबै जान नसक्ने, मेडिकल फेल हुन सक्नेलगायतका कारण चार सय बढीलाई रोस्टरमा राखिएको हो। ८० प्रतिशत भाषा परीक्षा र २० प्रतिशत अन्तर्र्वार्ता पास गर्नुपर्छ। दुवै नम्बरमा बढी हुने युवाको सूची इजरायलको पीआईबीएलाई पठाई त्यसको विवरण विभागको वेबसाइटमा राखिन्छ। विभागले पठाएको सूचीका आधारमा पीआईबीएले अन्तिम उम्मेदवार छनोट गर्नेछ। अन्तिम छनोटमा परेका उम्मेदवारको करारनामामा हस्ताक्षर गरी इजरायलले विभागमा पठाउनेछ। उताबाट आएको सूचीका आधारमा विभागले छनोटमा परेकालाई बोलाएर सम्झौता गराई पाँच दिनभित्र दूतावास पठाउनेछ।"
बलात्कार आरोपमा १७ वर्षीय किशोर पक्राउ,कुश्मा : बलात्कार गरेको आरोपमा पर्वत प्रहरीले १७ वर्षीया किशोरलाई पक्राउ गरेको छ । दक्षिण पर्वतको पैयुँ गाउँपालिकाका ती किशोरमाथि ३८ वर्षीय महिला बलात्कार गरेको आरोप लागेको छ । प्रहरीका अनुसार गत वैशाख १५ गते साँझ ६ बजेतिर खेतमा काम गरिरहेको समयमा महिलालाई किशोरले बलात्कार गरेको जाहेरीमा उल्लेख छ । पीडित महिलाका दाजुले गत शुक्रबार पर्वत प्रहरीमा उजुरी दिएको प्रहरी निरीक्षक राजेन्द्र अधिकारीले बताए । सोही उजुरीका आधारमा प्रहरीले शनिबार किशोरलाई नियन्त्रणमा लिएको हो । प्रहरीका अनुसार पर्वत जिल्ला अदालतबाट आइतबारदेखि लागू हुनेगरी ५ दिनको म्याद लिएर अनुसन्धान भइरहेको छ । गोपनीयताका कारण दुवै पक्षको विवरण नखुलाइएको प्रहरीको प्रेस नोटमा उल्लेख छ ।
ज्येष्ठ र विपन्न कम्युनिस्टलाई सहयोग गर्दै विप्लव नेतृत्वको नेकपा,"उदयपुर : सरकारले लगाएको प्रतिबन्ध फुकुवासँगै खुल्ला राजनीतिमा आएको नेत्रविक्रम चन्द (विप्लव) नेतृत्वको नेपाल कम्युनिष्ट पार्टी उदयपुरले जनता रिझाउने प्रयास गरेको छ। ग्रामीण भेगलाई लक्षित गरी नेकपाले पार्टीको कार्यदिशा अनुसार कम्युनिष्ट समाज निर्माणका लागि जनता रिझाउने गरी कार्यक्रम अघि सारेको हो। अभियानमा जनता र पार्टीलाई उत्पादनसँग जोड्ने गरी कार्यक्रम, जेष्ठ कम्युनिष्ट नेता सम्मान तथा भत्ता, बासस्थलको व्यवस्थापन जस्ता कार्यक्रम रहेको जिल्ला इन्र्चाज विवेक कुमालले बताए। उनले लामो समय कम्युनिष्ट आन्दोलनमा लागेर घरविहीन भएर बसेका जेष्ठ कम्युनिष्टको घर पार्टीले जिम्मा लिएर बनाईदिने र आर्थिक रूपले विपन्न रहेकाहरुलाई मासिक दुईदेखि पाँच हजारसम्म सहयोग गर्ने जानकारी दिए। अभियान अन्तर्गत नेकपाले उदयपुरका अग्रज तीन कम्युनिष्ट नेतालाई सम्मान गरेको छ। उदयपुरका कम्युनिष्ट आन्दोलनका अगुवा कटारी नगरपालिका १० सोरुङ्गछविसे वरडाँडाका ८८ वर्षीय पूर्णबहादुर खत्रीको जन्मोत्सवको अवसरमा उनी बस्दै आएको ठाउँमा कार्यक्रम आयोजना गरी सम्मान गरेको हो। जिल्ला सेक्रेटरी लक्ष्मण पौडेलका अनुसार खत्री, सोही ठाउँका ५५ वर्षीय चन्द्रबहादुर खत्री र ताप्लि गाउँपालिका ५ रुपाटारका ६७ वर्षीय गौरबहादुर देवकोटालाई दोसल्ला ओढाएर सम्मान गरिएको हो। सोही अवसरमा घरविहीन भएर सामान्य झुप्रोमा बस्दै आएका ८८ वर्षीय पूर्णबहादुरको घर निर्माण गर्ने जिम्मा नेकपाले लिएको उनले बताए। तीन महिनाभित्र निर्माण कार्य सम्पन्न गर्ने गरी घरको शिलान्यास गरिएको उनले बताए। उनले भने, सहयोगी निकायहरुको साथसहयोगमा चाँडै पूर्णबहादुरको घर बनाएर हस्तान्तरण गर्नेछौँ। पूर्णबहादुरका दुई छोरा भएपनि शारीरिक रूपमा अशक्त तथा अपाङ्ग रहेको सेक्रेटरी पौडेलले बताए। पौडेलका अनुसार पूर्णबहादुरको परिवारलाई पार्टीले मासिक दुई हजार उपलब्ध गराउँदै आएको छ। आफ्नो जन्मोत्सव मनाई दिएकोमा खुशी व्यक्त गर्दै खत्रीले सामान्तवादीको अन्त्य र जनवादी गणतन्त्र स्थापना नभएसम्म आन्दोलन नरोकिने बताए। मेरो शरीर केही गलेको होला तर विचार गलेको छैन, उनले भने, त्यसैले निरन्तर क्रान्तिमा होमिन आग्रह गर्दछु। सेक्रेटरी पौडेलले पार्टी सवल, सक्षम र आत्मनिर्भर बनाउन उत्पादनसँग जोडिदै गइरहेको बताए। सबै नेता, कार्यकर्ता र पार्टीलाई उत्पादनसँग जोड्ने पार्टीको नीति छ, उनले भने, अब बाँझो जग्गाको व्यवस्थापन गरी कृषि क्रान्तिमा होमिन्छौँ, त्यसको लागि उदयपुरबाट सुरु भइसकेको छ, अबको पाँच वर्षभित्र उत्पादित वस्तुको बिक्रीबाट पार्टीका नियमित गतिविधि सञ्चालन गर्छौँ।"
नेपाललाई रिसर्च हब बनाउन सकिन्छ,"नेपाल प्रकृतिले धनी छ, सम्पत्तिले गरिब। हरेक सरकारका समृद्धि सपना साकार हुन आखिर के आइडिया पुगेन ? यस्ता प्रश्न सोध्यौं हामीले आइडिया स्टुडियोका कार्यकारी अध्यक्ष डा छिरिङ लामालाई। आइडिया स्टुडियोले उद्यमशीलता, सिर्जनशीलता र लगनशीलताको वकालत गर्छ। र, युवालाई त्यता प्रेरित गर्छ। सोचदेखि उद्योगसम्म नारा बोकेको यस पृथक् अभियान उनी विदेशमा पढेर फर्किएपछि फुरेको हो। सिन्धुपाल्चोकको हेलम्बुमा जन्मेहुर्केका उनले बेलायतबाट टेलिमिडिसिनमा विद्यावारिधि गरे। इन्टरनेसनल स्टुडेन्ट अफ द इयर, २००६ पुरस्कारसमेत पाए। सन् २०१५ मा विश्व आर्थिक मञ्चमा योङ्ग ग्लोबल लिडर छनोट भए। तैपनि देश फर्किए। देश विकासमा उनको मुख्य आइडिया छ शिक्षा र स्वास्थ्यको जिम्मा सरकारले लिनुपर्यो। प्रस्तुत छ, डा लामासँग अन्नपूर्णकर्मी गोपीकृष्ण ढुंगाना र दिनेश गौतमले गरेको आइडियावार्ता : हामी उद्यमशीलतामा अग्रसर भइरहेका छौं। तर पनि अपेक्षाअनुरूप सफलता हासिल हुन सकेको छैन। उद्यमशीलताको विकासका लागि चाहिने आइडिया के हो ? उद्यमशीलता माइन्ड सेट हो। नवीनतासँग उद्यमशीलता जोडिन्छ। आफूसँगै अन्य व्यक्तिको पनि जीविकोपार्जन गर्न सक्नु नै उद्यमशीलता हो। उद्यमशीलता भन्नेबित्तिकै कृषि सम्झने र साना तथा मझौला उद्योग हो भन्ने बुझाइ छ। गाउँतिर भिखारी भेटिँदैनन् किनकि सबै आफ्नो काम गरेर खान्छन्। खासमा हुनुपर्ने पनि त्यही हो, मागेर खाने होइन। आत्मनिर्भर हुनु भनेर आशीर्वाद दिइन्छ। त्यसलाई आत्मसात् गर्न सकेनौं। १९९३ सालमा विराटनगरमा जुट मिल त पनि खोलेकै हो। त्यो मुलुकको पहिलो उद्योग हो। हामीले त्यसलाई ज्ञानमा ढाल्न सकेनौं। उद्यमशीलतामा सबैभन्दा ठूलो कमजोरी भनेको ज्ञानको अभाव हो। इच्छाशक्ति भएर मात्र हुँदैन, ज्ञान पनि चाहिन्छ। अहिले पनि पर्यटनको कुरा गर्छौं। तर, केही नपढेको व्यक्तिले टेकिङ गाइड गर्ने हो भन्छौं। नेपालमा उद्यमी हुन एकदमै गाह्रो छ। यहाँ धेरैजसो व्यापार परम्परागत रूपमै भएका छन्। नेपालका लागि मात्र नभएर संसारकै कारखाना भारत र चीन देखिएका छन्। यी दुई मुलुक वा एसिया वा दक्षिण एसियामा हामीले कहिल्यै छलफल नै गरेनौं। नेपालीमा इच्छाशक्ति धेरै छ। त्यसका लागि मेहनत, ऊर्जाको कमी भयो। आत्मविश्वास र प्रतिस्पर्धाबीच खाडल रह्यो। विकसित मुलुकको दाँजोमा पुग्ने इच्छा छ। त्यो अवस्थामा पुग्न के के आवश्यक चाहिन्छ भन्ने कुरामा ध्यान दिनु पर्छ। उद्यमशीलता नहुनुमा नीतियोजना तर्जुमामै समस्या हो त ? यदि छाना चुहिरहेको छ भने त त्यो नागरिकले नवीनतम कुरा सोच्नै सक्दैन। छाना टाल्ने सोचमै डुब्छ। जबसम्म मुलुकको शासन वा नीति सर्वसाधारण व्यक्तिको दैनिकीसँग जोडिँदैन तबसम्म सुधार आउँदैन। सम्मानित नागरिकको परिचय पनि पाउँदैन। सम्मानित महसुस भएको नागरिकमा नवीनताको सोच आउँछ। हामीले पनि शिक्षा र स्वास्थ्यमा जबसम्म लगानी गर्न सक्दैनौं, तबसम्म आविष्कार हुँदैन। आगामी १० वर्षको दृष्टिकोण के हो ? त्यसका लागि कस्तो खालको जनशक्ति आवश्यक पर्छ ? यसतर्फ ध्यान नै दिएका छैनौं। नेपालको नीति, योजना तर्जुमामै समस्या छ। विकसित मुलुकमा के त्यस्तो चिज छ, जुन हामीमा छैन। हामीमा के त्यस्तो छ जुन ती मुलुकमा छैन ? नर्वे, स्विडेन, डेनमार्कजस्ता मुलुकको उदाहरण दिन चाहन्छु। पहिलो, त्यहाँका नागरिकले शिक्षा, स्वास्थ्यमा कहिल्यै चिन्ता लिनु पर्दैन। सरकारले नै सम्पूर्ण व्यवस्था गर्छ। स्वास्थ्य र शिक्षामा नागरिकले चिन्ता गर्नु नपर्ने भएपछि स्वत: औद्योगिकीकरणतर्फ अग्रसर हुने रहेछ। हामीकहाँ शिक्षा र स्वास्थ्य दुवैको गुणस्तर छैन। नागरिक स्वस्थ नभए केही गर्न सक्दैन। जति नै हट्टकट्टा भए पनि शिक्षा छैन भने केही काम हुँदैन। नागरिक स्वस्थ र शिक्षित छ भने सिर्जनशीलता र नवीनता आउँछ। दोस्रो, राज्यलाई कर तिर्ने विषय हो। एक अर्थशास्त्रीले भनेका छन्, जुन देशको नागरिकले कर तिर्दैन, उसले सरकारप्रति कुनै गुनासो गर्न पाउँदैन। त्यस्ता विकसित मुलुकमा आम्दानीको ५० देखि ६० प्रतिशत कर तिरेको हुन्छ। केका लागि कमाएको ? स्वास्थ्य र शिक्षाका लागि त हो नि। तेस्रो, लैंगिक विभेद हो। छोराछोरी बराबर हुन् भन्ने सोच छ त्यहाँ तर हामीकहाँ भेदभाव छ। कोही स्वदेशमै त कोही विदेशमा भौतारिन्छन्। उनीहरूलाई स्वदेशमै उद्यमी बनाउने उपाय के होला ? रोजगारी जहिले पनि सक्षमतासँग जोडिन्छ। रोजगारीका लागि भौंतारिनु भनेको हाम्रा संस्थाहरू असफल भइरहेका छन् भन्ने हो। केका लागि पढाएको हो ? किन पढाइएको हो ? त्यसको बोध एवं आत्मसमीक्षा भइरहेको छैन। तीन घण्टा बसेर परीक्षा दिने विषय होइन। योग्यताको प्रमाणपत्र लिइसकेपछि त कमाइ गर्न सक्ने हुनुपर्छ। जुन ज्ञान चाहिने हो त्यो प्राप्त भएको छैन। प्राध्यापकहरूको पनि गल्ती देख्छु। किन पढाइरहेका छन् ? भन्ने प्रश्नको उत्तर नै छैन। किन पढिरहेको छु ? भन्ने प्रश्नको उत्तर पनि विद्यार्थीमा छैन। शैक्षिक प्रमाणपत्र पाए पुग्यो। ज्ञान किन्ने होइन, कमाउने हो। ज्ञान दिने र लिनेबीच दृढ संकल्प नै नभएको देख्छु। सान्दर्भिक र व्यावहारिक शिक्षा प्रदान भएको छैन। नेपाल सुहाउँदो पाठ्यक्रम पनि छैन। नेपालको अर्थतन्त्र केमा अडिएको छ र त्यसलाई चाहिने जनशक्ति कति र कस्तो हो ? त्यसमा कहिल्यै पनि बृहत् रूपमा अनुसन्धान नै हुन सकेको छैन। अहिले पनि विश्व बैंक, यूएनडीपीको अनुसन्धान हेर्नुपर्ने अवस्था छ। नेपालका विश्वविद्यालयले गरेको अनुसन्धान खै ? नेपाली प्राध्यापकहरूले गरेको अनुसन्धान खै ? त्यो चाहियो। नेपाललाई विश्व परिवेश सुहाउँदो शिक्षा चाहिएको छ। सबैभन्दा कमी, कमजोरी नै शिक्षा क्षेत्रमा हो। किन्डरगार्डेनदेखि पीएचडीसम्म नै कमजोरी छ। बेलायतमा कुनै पाठ्यक्रम पढेको झन्डै ६० प्रतिशतले सम्बन्धित विषयमा रोजगारी पाएन भने कोर्स बन्द हुन्छ। हामीकहाँ कोर्स बन्द हुँदैन। कोर्स थपिन्छ। कोर्स पढाउने योग्य व्यक्ति छछैन हामी खोजी गर्दैनौं। गुणस्तरीय शिक्षामा धेरै कम्प्रमाइज गरेका छौं। सबैभन्दा नमिलेको नै शिक्षा क्षेत्रमा हो। जबसम्म जीडीपीको २२५ प्रतिशत रिसर्चमा लगानी हुँदैन। तबसम्म नौलो कुरा निस्किँदैन। समृद्धिको लागि व्यक्तिगत विकास (पर्सनल ग्रोथ) चाहिन्छ। कि पेसागत विकास (प्रोफेशनल ग्रोथ) चाहिन्छ। विदेशमा एकचोटि पासपोर्ट हराएपछि के हुन्छ ? थाहा पाउनु भयो भने जन्मेको मुलुकको महत्त्व थाहा हुन्छ। पासपोर्ट हराउँदा राज्यविहीन भइन्छ। मुलुकमा सुशासन कायम गर्न र जनताको आर्थिक अवस्थामा सुधार ल्याउनको चाल्नुपर्ने उपाय के हुन सक्छ ? सुशासन भनेको पहिचान हो। कस्तो देशमा कसरी हुर्किन चाहन्छु ? भन्ने पनि हो। हामीले कस्तो खालको देश चाहेको हो ? त्यो पहिले बुझ्नुपर्ने हुन्छ। त्यसपछि बल्ल शासन खोज्ने हो। मुलुकलाई विकासको कस्तो ढाँचा चाहिन्छ ? भन्नेमै हामी अलमल छौं। गरिब देशको धनी हुनुभन्दा धनी देशको गरिब हुनु ठीक। नेपालमा आधारभूत आवश्यकता नै पूरा गर्न सकेका छैनौं। श्रमजीवीको आधारभूत तलब नै न्यून छ। परिवार पाल्नै पुग्दैन। विदेश गएपछि कम्तीमा पनि यति त कमाउँछु भन्ने सोचको साथ मान्छे बिदेसिन्छन्। अधिकांश नेपालीको बिरामी परेको बेला उपचार गर्ने, छोराछोरी पढाउने र घर बनाउनेभन्दा ठूलो सपना नेपालीको छैन। कहिलेकाहीँ त बे्रेन डेन हुनु पनि राम्रै हुन सक्छ। मुलुकमा विकाससँगै भ्रष्टाचार पनि जोडिएर आएको हुन्छ। यो भ्रष्टाचार हटाउने उपाय के हुन सक्छ ? विकास केका लागि ? विकास कस्तो र किन गर्न लागिएको हो ? विकासको मोडल कस्तो ? त्यो स्पष्ट हुनुपर्छ। सरकारलाई मात्र दोष दिएर हुँदैन। विकासे साथीहरूको पनि भूमिका छ। कुन पक्षमा तत्काल आवश्यकता हो ? त्योअनुसार विकास गर्नुपर्छ। मानव केन्द्रित विकास गर्नुपर्छ। छलफल गरेर आवश्यकताको आधारमा कार्यक्रम तर्जुमा गर्नुपर्छ। यहाँ त नीतिमै भ्रष्टाचार हुने गरेको छ। नीति, ज्ञान र अभ्यासको संयोजन हुनुपर्छ। नीति एकातिर छ तर ज्ञान अर्कोतिर छ। अनि अभ्यास झन् अर्कै किसिमले भइरहेको छ। यो समस्याको चुरो हो। भ्रष्टाचारलाई पैसासँग मात्र हेर्ने गरिएको छ। समयको भ्रष्टाचार त नेपालीले हेरेकै छैनौं। नीतिगत भ्रष्टाचारमा ध्यान दिएकै छैनौं। जबसम्म ज्ञानमा लगानी हुँदैन, तबसम्म भ्रष्टाचार त भइरहन्छ। सोचमै भ्रष्टाचार कायम रहन्छ। विकासको परियोजना सही छनोट नहुने र छनोट भइसकेपछि पनि समयमै पूरा नहुने रोगको निदान गर्ने आइडिया के होला ? फेलिङ टु प्लान र प्लानिङ टु फेल भनिन्छ। हामीकहाँ योजना बनाउँदा लगानी गरिँदैन। तयारी नै हुँदैन। हाइड्रो बनाउँदा कतिजना इन्जिनियर चाहिन्छ ? कस्तो खालको मेसिन चाहिन्छ ? मेसिन नेपालमै बनाउन सकिन्छ कि बाहिरबाट ल्याउनु पर्छ ? बिग्रेको अवस्थामा कहाँ लगेर बनाउन सकिन्छ ? त्यतातिर ध्यान दिँदैनौं। परियोजनाको उद्घाटनमा मात्र ध्यान दिइयो। हामीले कसरी र किन भन्ने प्रश्नको उत्तरतर्फ गम्भीर भएनौं। के भन्नेमा मात्र ध्यान दियौं। त्यसैकारण विकास परियोजनाहरू समयमा सम्पन्न हुन नसकेका हुन्। हाम्रो विकासको वार्षिक योजना नै उपयुक्त छैन। समय, ज्ञान तथा सीप, पैसा र टिम गरी चार खालको लगानी गर्नुपर्ने हुन्छ। यी चारवटा पक्षमा राम्रो लगानी नहुँदा खेरि नै सधैं हाम्रा परियोजना ढिला हुन्छन्। परियोजना ढिला हुँदा कति क्षति पुगेको छ भन्ने कुरामा कहिल्यै ध्यान दिँदैनौं। अमेरिकामा सवारी जाममा पर्दाखेरि मात्रै १८ बिलियन घाटा हुन्छ भन्ने अध्ययन भएको थियो। हामीले कहिल्यै ध्यान दिएनौं। सडक राम्रो छैन तर हामी राम्रो गाडी चढ्न हतारिन्छौं। हामी नेपाली गरिब हौंला। तर, सेवा प्रवाह पनि गरिब हुनु भएन। विकाससँग जोडिएका विषयहरूलाई कसरी व्यवस्थापन गर्नुपर्ला ? विकासमा समन्वय र प्रभावकारिता कसरी सम्भव छ ? विकासका क्रममा देखिएका संकट व्यवस्थापन गर्न सिक्नुपर्छ। अर्कोले जति दु:ख पायो आफूले त्यति नै दु:ख पाइन्छ भन्ने होइन। बाटो बनाउँदा नहेर्ने ? एकअर्काप्रति सम्मान र विश्वास भएन। बाटो बनाउँदा खानेपानी वा ढलसँग पनि समन्वय गर्नुपर्छ। सरकार भनेको मन्त्रिपरिषद् मात्र होइन। स्थायी सरकारका रूपमा कर्मचारी पनि छ। युरोप, जापान सबै कर्मचारीतन्त्रले गराएको होइन ? कुनै बेला जापानमा जति प्रधानमन्त्री फेरिने अन्य मुलुक नै थिएन तर त्यहाँ भव्य विकास छ। त्यसैले नेपालमा कर्मचारीतन्त्रमा पनि प्रश्न गर्नुपर्ने भएको छ। मन्त्री त बढीमा चार वर्ष रहने त हो नि। कर्मचारी त स्थायी सरकार हो नि। विकसित देशजस्तै थिंक ट्यांक गठन गरी विकासका ढाँचा बनाउने आइडिया के हुन सक्छन् ? विश्वविद्यालय सशक्त हुने हो भने छुट्टै थिंक ट्यांकको आवश्यकता नै पर्दैन। थिंक ट्यांक त परियोजनामा आधारित हुन्छ। पैसा भए गर्छ नभए गर्दैन। सबैभन्दा ठूलो पक्ष त राष्ट्रिय योजना आयोगसँग जोडिएको छ। योजना बनाउँदा अनुसन्धानमा आधारित हुनु पर्यो। प्रमाणमा आधारित (इभिडेन्स बेस) नीति बनाउनु पर्यो। व्यावहारिक शिक्षा हुनु पर्यो। असल अभ्यास हुनु पर्यो। नेपालमा विकास कुटनीतिका समस्या के के छन् ? अन्य देशसँग सहकार्य गर्ने आइडिया के होलान् ? विकास र कूटनीति दुई भिन्न हुन्। तर, जोडेर पनि हेर्न सकिन्छ। विकास भनेको स्वतन्त्र होइन। एकआपससमा भर परेर विकास गर्ने जमाना हो यो। त्यसैले विकास भनेको के हो ? कसका लागि र किन चाहिन्छ ? कसरी गर्न सकिन्छ भन्नेमा प्रष्ट हुनु पर्यो। भौगोलिक स्थान, अवस्था र व्यापारका साथै इतिहास पनि हेर्नु पर्छ। नेपालको गौरवमय इतिहास पनि हेर्नु पर्ने भएको छ। भविष्य हेरेर कुद्नु पर्छ। आफ्नै विकासबारे प्रष्ट हुनु पर्छ। जैविक विविधता छ। त्यसको उपयोग कसरी गर्ने ? नेपाल त प्रयोगशाला हो। नेपालमा जति जैविक विविधता अन्य मुलुकमा छैन। तर, कहिल्यै सूक्ष्मरूपमा हेरेनौं। हाम्रै विषयमा विद्यावारिधि गरेर अरूले पढाइरहेका छन्। तर, हामी आफैं अनविज्ञ छौं। हामीले कुरा गर्छौं तर अरूले यथार्थमा ढालिदिन्छन्। पर्यटन विकास भन्छौं। अझै पनि सात सय वर्ष पुरानो मन्दिर देखाउँछौं। विडम्बना, त्यही मन्दिरको पनि संरक्षण गर्दैनौं। विकासको सम्भावना नभएको होइन। तर, त्यसका लागि चाहिने तत्त्व के हो ? त्यसमा प्रष्ट हुनु आवश्यक छ। नेपालले अन्य देशसँग के कस्ता विषयमा कुटनीतिक पहल गर्न सक्छ ? स्विट्जरल्यान्डले झैं तटस्थ मुलुकका रूपमा कूटनीति गर्न सक्छौं। मैले चारवटा कुरामा बढी सम्भावना देखेको छु। एउटा, पानी कूटनीति हो। नेपालबाट पानी मात्र होइन माटो, जडीबुटी पनि भारत गएको छ। पानीको लागि त नेपाल संसारको रिसर्च हब हुन सक्छ। विश्वका विभिन्न मुलुकबाट यहाँको पानीमा अनुसन्धान गर्न आउँछन् किनकि आठ हजारभन्दा बढी खोलानाला छन्। पानीको अन्तर्राष्ट्रिय अनुसन्धान केन्द्र किन नबनाउने ? त्यसपछि जलवायु विविधता हो। जलवायु परिवर्तनले पारेको असरमा पनि अध्ययन गर्न बाहिरी मुलुकबाट ल्याउन सक्छौं। तेस्रो, सांस्कृतिक पक्ष पनि हेरौं। संस्कृति कूटनीति जनताबीच हुने हो। यहाँको मन्दिरहरूलाई आर्किटेक्टरको पाठ्यक्रममा किन नराख्ने ? यहाँका मन्दिरले कतिवटा भुइँचालो खप्यो ? अध्ययनको विषय हो। भगवान् गौतम बुद्ध जन्मेको मुलुक भनेर मात्र हुँदैन। फोटो टाँसेर मात्र केही हुने होइन। बुद्धको दार्शनिक पक्ष व्यवस्थापनको विषयमा हाल्नुपर्छ। बुद्धको दर्शनलाई सुशासनमा हालौं त। चीनमा बुद्धधर्मावलम्बी धेरै छन्। चीनबाट पर्यटकका लागि प्याकेज गर्र्यौं ? साउदीमा मक्का छ। कसरी विकास गर्यो ? हेर्नुहोस् त। हामीकहाँ लुम्बिनी छ। हिन्दूधर्मावलम्बीका लागि पशुपतिनाथको मन्दिर छ। क्रिश्चियनहरूका लागि पनि आफ्नै ठाउँ छ। अन्यत्र धार्मिक हिंसा भए। तर, नेपाल धार्मिक हिंसा नभएको मुलुक हो। नेपाललाई साउथ एसियन स्टडिज सेन्टरको रूपमा पनि विकास गर्न सकिन्छ। कूटनीतिमा पहिला आफ्नो महत्त्व बुझाउनु पर्छ। रिसोर्सेजसँग जोड्नु पर्छ। कूटनीतिले स्रोतसाधन जुटाउने हो। अनुपम मुलुक र थुप्रै सम्भावना भएकाले नेपाललाई रिसर्च हब बनाउन सकिन्छ। गौतम बुद्धको ज्ञान अझैं सान्दर्भिक मानिन्छ। यसलाई व्यावहारिक एवं सान्दर्भिक बनाउने उपाय के छन् ? नेपालमा शिक्षा र स्वास्थ्यलाई पैसासँग जोडिएको छ। क्षमता विकासमा जोड दिउँ। शिक्षकले आफूभन्दा विद्यार्थी दस गुणा स्मार्ट छ भन्ने कुरा बुझ्नु पर्यो। कक्षामा पढाउने होइन। सहजकर्ता बन्ने हो। तथ्यांकगत सूचना र ज्ञान अलगअलग हुन भनेर सिकाउनु जरुरी छ। सूचना संकलन त जसरी पनि गर्न सकिन्छ। विश्वविद्यालयमा एप्लाइड र एक्सन रिसर्च हुनुपर्छ। रिसर्चमा अनुदान प्रदान गर्नु पर्छ। अब्राहम लिंकनले यदि मसँग ६ घण्टाको समय छ भने चार घण्टा बञ्चरोमा धार लगाउन बिताउँछु भनेको कुरा लागू गरौं। उपचारमा समतामूलक पहुँच पुर्याउन के गर्नुपर्ला ? स्वास्थ्य भनेको बृहत् विषय हो। स्वास्थ्य भनेको रोगलाई मात्र बुझनु भएन। अहिले त अस्पताल, चिकित्सक, नर्सलाई मात्र स्वास्थ्य क्षेत्रका रूपमा हेरिएको छ। प्रदूषण पनि स्वास्थ्यसँग जोडिएको विषय हो। कामले सिर्जना गर्ने तनाव पनि स्वास्थ्य हो। विश्व स्वास्थ्य संगठनले कुल बजेटको १० प्रतिशत स्वास्थ्य क्षेत्रमा विनियोजन गर्न भनेको छ। यो भनेको क्लिनिकलका लागि मात्र हो। रोकथाम, संरक्षण र उपचारका लागि हो। नेपालमा स्वास्थ्य भन्ने कुरामा व्यक्तिगत तवरमा छोडिदिएको छ। कुनै व्यक्ति बिरामी भयो भने त्यो व्यक्तिको गल्ती हो भन्ने हेराइ र बुझाइ छ। गाउँमा रहेका सरकारी स्वास्थ्य संस्था बिहान १० बजेदेखि साँझ ४ बजेसम्म खुल्छ। त्यो समयभन्दा अघि र पछि बिरामी नै हुन नपाउने ? स्वास्थ्य सेवा त चौबिसै घण्टा हुनुपर्छ। स्वास्थ्य र शिक्षामा ताल्चा लगाउने मुलुकको विकास हुन सक्दैन। जनस्वास्थ्य विज्ञहरू चाहिएको छ। उपकरणमा पनि लगानी गर्नुपर्छ। स्वास्थ्य उपकरणमा लगानी नगर्नु भनेको पाइलट पढेर प्लेन नभएको जस्तै हो। कोभिडको संक्रमणले जनशक्ति र पूर्वाधारलगायतको कमी रहेछ भन्ने कुरा सिकायो। सरकारले प्रत्येक नागरिकको स्वास्थ्य बिमालाई अनिवार्य गराउनु पर्छ। नेपाल जडीबुटीको भण्डार हो। हामी भने विदेशबाट आयातित महँगो औषधि सेवन गर्न बाध्य छौं। जडीबुटीलाई औषधि निर्माण गर्ने उद्यमशीलतामा रूपान्तरण गर्ने उपाय के हुन् ? नेपालमा वनस्पति विज्ञहरू कति हुनुहुन्छ ? जनशक्ति र प्रविधिमा लगानी गर्नु पर्यो। सबैभन्दा पहिले त जडीबुटीको प्रकार र महत्त्व बुझ्नु पर्यो। जडीबुटी कति छ ? त्यसका लागि अनुसन्धान गर्नुपर्यो। त्यसको मूल्य कस्तो छ ? हेर्नुपर्छ। त्यसका लागि राज्यले वा अन्य क्षेत्रबाट लगानी हुनु पर्यो। तीतेपातीबाट तेल बन्छ। त्यो तेल कति फाइदाजनक छ ? अनुसन्धान हुनुपर्यो। तीतेपातीमा एन्टिब्याक्टेरियल तत्त्व पाइन्छ। गाउँतिर मल बनाइन्छ। सहर र विदेशमा यसको तेल महँगो छ। तर हामीले यसको महत्त्व बुझाउन सकेनौं। यसको जवाफ भनेको अनुसन्धानले नै दिने हो। जडीबुटीको भण्डारण हुनुका नाताले मुलुकलाई नै रिसर्च हब बनाइदिऊँ न। यसका लागि क्षमता वृद्धि गर्नुपर्छ। नेपाल मात्र होइन, अन्य मुलुकबाट पनि जनशक्ति ल्याउनु पर्छ। समृद्धि समृद्धि भनिरहेका छौं। तर, पाइरहेका छैनौं। समृद्ध हुने आइडिया के होला ? नेपालीको लागि समृद्धि के हो ? समृद्ध नेपाल हुन चाहिने तत्त्वहरू के के हुन् ? नेपाल समृद्ध हुनुभन्दा पहिले नेपाली समृद्ध हुनुपर्छ। यसको अर्थ हो जनशक्तिमा लगानी हुनुपर्छ। जनता समृद्ध नभई कहाँ मुलुक समृद्ध हुन्छ ? जनता शिक्षित नभए देश कसरी शिक्षित हुन्छ। देशै शिक्षित नभए औद्योगिकीकरण कसरी हुन्छ ? समृद्धिको अनुभूति काठमाडौं बस्नेले मात्र होइन, लुक्ला र जनकपुरमा बस्नेले पनि पाउनु पर्छ। मेचीदेखि महाकालीसम्मका व्यक्तिहरू जोडिनु पर्छ। १० जना व्यक्ति खुसी हुँदैमा देशै खुसी भएको ठान्नु हुँदैन। नेपालको लागि विकासको परिभाषा नयाँ ढंग र शैलीले गर्नुपर्छ। विश्वमा नेपाल र नेपालीलाई पहिचान दिने आइडिया के हुन् ? अतीतमा भएको कामलाई वर्तमानमा पनि पहिचान दिइरहेका छौं। कुनै मुलुकमा वीर गोरखा भनेर चिनिएला। कुनै मुलुकमा गरिब देश भनेर चिनिएको होला। तर, भविष्यमा कस्तो पहिचान दिने यसको चुनौती छ। विकसित मुलुकमा नेपालको आइडेन्टिटी क्राइसिसको चुनौती छ। त्यसैकारण हामीले नौलो पहिचान खोज्नु पर्ने भएको छ। अब अतीतमा गर्व गरेर मात्र हँुदैन। प्रकृतिको धनी देश भनेर मात्र भएन। यसले जनजीवन र अर्थतन्त्रमा कसरी प्रभाव पारेको छ ? त्यो हेर्नुपर्छ। नेपाल त प्रकृतिले दिएको चिजलाई सदुपयोग गर्न नसकेको मुलुक जस्तो लाग्छ। कहाँ लगानी गरियो भने मुलुकको नौलो पहिचान बन्ला भनेर अनुसन्धान गर्नुपर्ने बेला भएको छ।"
सभामुख सापकोटाले बोलाए सर्वदलीय बैठक,"काठमाडौं : सभामुख अग्निप्रसाद सापकोटाले संसद्मा प्रतिनिधित्व गर्ने सबै दललाई छलफलका लागि बोलाएका छन्। उनले सोमबार दिउँसो २ : ३० बजे संघीय संसद भवन नयाँ बानेश्वरमा सर्वदलीय छलफल बोलाएका हुन्। सर्वदलीय छलफलमा संसद्को गतिरोध अन्त्यसँगै समसामयिक विषयमा छलफल हुने बताइएको छ। छलफलमा प्रधानमन्त्री तथा कांग्रेस संसदीय दलका नेता शेरबहादुर देउवा, प्रमुख प्रतिपक्षी दलका नेता केपी शर्मा ओली, माओवादी केन्द्रका संसदीय दलका नेता पुष्कमल दाहाल प्रचण्डलाई सभामुखले बोलाए छन्। त्यस्तै नेकपा (एकीकृत समाजवादी) का नेता माधवकुमार नेपाल, जनता समाजवादी पार्टी (जसपा) का नेता उपेन्द्र यादवलगायत संसद्मा प्रतिनिधित्व गर्ने पार्टीका संसदीय दलका नेतालाई बोलाइएको छ। प्रतिनिधिसभाको जारी ९औँ अधिवेशनको बैठकमा प्रमुख प्रतिपक्षी नेकपा एमालेले अवरोध गर्दै आइरहेको छ। अवरोधकै बीच अर्थमन्त्री जनार्दन शर्माले विनियोजन विधेयक संसद्मा पेश गरेका छन्। त्यसलाई भदौ ३० गतेसम्ममा पास गर्नुपर्ने संवैधानिक बाध्यता रहेको छ।"
प्रहरीमाथी हातपात गर्ने तीन जना पक्राउ,"बेनी : म्याग्दीको बेनी१ आनन्द बगरमा कालीगण्डकी नदीमा बालुवाको अबैध उत्खनन् र चोरीमा संलग्नहरुले प्रहरीमाथी हातपात गरेका छन्। अवैध नदी दोहनमा प्रयोग भएको स्काभेटर नियन्त्रणमा लिन गएको प्रहरी टोलीमाथि अपशब्द प्रयोग गर्ने तीन जनालाई पक्राउ गरेको हो। उनीहरुलाई आइतबार जिल्ला प्रशासन कार्यालयमा अभद्र ब्यवहार मुद्दामा अनुसन्धानका लागि सात दिनको म्याद थप गरेको छ। पक्राउ पर्नेहरुमा बेनी नगरपालिका१ आनन्दबगरका ३८ वर्षीय सन्तोष बोगटी, बेनी नगरपालिका६ का २७ वर्षीय डोलेन्द्र खत्री र सर्लाहीको इश्वरपुर नगरपालिका९ का ३३ वर्षीय श्यामबाबु चौधरी रहेका प्रहरी नायब उपरीक्षक श्यामकुमार राइले बताए। रातको समयमा कालीगण्डकी नदीमा ठेक्का प्रतिस्पर्धा बिनै बालुवा निकाल्न प्रयोग गरेको ग १ क ४४५६ नम्बरको स्काभेटरलाई पनि प्रहरीले नियन्त्रणमा लिएका छौ, उनले भने नदी दोहनमा संलग्नहरुले प्रहरी अधिकृतको नेतृत्वमा गएको टोलीलाई अपशब्द प्रयोग र हातपात गरेका गरेकाले मुद्दा चलाउन म्याद थपेका हौ। सो ठाउँमा गत साउनमा पनि ठेक्का सम्झौता बिनै, सर्वोच्च अदालतको आदेश र सरकारको निर्णय विपरित उत्खनन गरेको बालुवा जफत गरेर लिलामी र उपकरणलाई जरिवाना तिराइएको थियो। सर्वोच्च अदालतले गरेको फैसला र सरकारको निर्णय विपरित अबैध रुपमा कालीगण्डकीबाट वालुवा गरेका छन्। ठेक्का प्रतिस्पर्धा र नगरपालिकाले तोकेको ठाउँभन्दा अन्यत्र मेसिन प्रयोग गरेर बगर उत्खनन् गर्न नपाउने कानुनी व्यवस्था छ। यसैगरी म्याग्दीको मंगला गाउँपालिका२ मा पौडी खेल्ने क्रममा खोलामा डुबेर एक जनाको मृत्यु भएको छ। नेवारेखोलामा डुबेर मंगला२ मिठौलाका ४९ वर्षीय भिमबहादुर खत्रीको मृत्यु भएको जिल्ला प्रहरी कार्यालय म्याग्दीले जनाएको छ। प्रहरी निरीक्षक विरेन्द्रराज गुरुङले नेवारेखोलाको झरना हेर्न गएका खत्री पौडी खेल्ने क्रममा डुबेर मृत्यु भएको जानकारी दिए। शनिबार ज्यान गुमाएका खत्रीको शव आइतबार बेनी अस्पतालमा परिक्षण गरी आफन्तको जिम्मा लगाएको प्रहरी निरीक्षक गुरुङले बताए।"
अलैंची खेतीमा किसानको आकर्षण,"दैलेख : दैलेखका किसानहरु अलैंची खेतीतर्फ आकर्षित हुन थालेका छन्। विशेषगरी जिल्लाका ११ वटा स्थानीय तह मध्ये ६ वटा स्थानीय तहहरु नौमूले, भगवतीमाई, डुङ्गेश्वर, गुराँस, महाबु र भैरबीका किसानहरु खेती तर्फ आकर्षित भएका हुन्। यी स्थानीय तहमा अलैंची खेतीका लागि राम्रो सम्भावना रहेको समेत पाईएको छ। यस क्षेत्रका किसानले २३ लाखको अलैंची बिक्री गरेका छन्। पछिल्लो तीन वर्षयता व्यवसायिक रुपमा अलैंची खेती सुरु गरेका किसानहरुले अघिल्लो वर्षमात्रै २३ लाख ११ हजार बराबरको अलैंची बिक्री गरेका हुन्। किसानले चार हजार एक सय ७२ केजी अलैंची उत्पादन गरेको तथ्यांक छ। ग्रामिण जलस्रोत व्यवस्थापन परियोजना सहयोग ईकाइ डडेल्धुराले दैलेखमा आयोजना गरेको अलैंची उत्पादन क्षेत्र पहिचान तथा मुल्य श्रृंखला ढाँचा विकास सम्बन्धि दुई दिने कार्यशालामा सहभागि किसानहरुबाट संकलन गरिएको तथ्यांकमा हाल जिल्लाका ६ वटा स्थानीय तहमा २ हजार ४ सय ७६ रोपनी क्षेत्रफलमा अलैंची खेती भईरहेको छ। अलैंची खेतीको सम्भावना उच्च रहेको ६ स्थानीय तहका किसानहरु एकै ठाउँमा जम्मा भएर संकलन गरेको तथ्यांक अनुसार ५५ स्थानका एक हजार चार सय ७२ घरधुरीले व्यवसायिक रुपमा अलैंची खेती गरिरहेको किसानहरुले जनाएका छन्। किसानहरुले उत्पादन गरेको अलैंची औषतमा प्रतिकेजी ५ सय ५४ रुपैयाँ बिक्री भईरहेको छ । कार्यशालाले ६ वटा स्थानीय तहहरुमा अलैंची खेती विस्तार गर्न सकिने सम्भावित स्थानहरु समेत पहिचान गरेको छ। ६१ स्थानमा ३ हजार ७ सय ८ रोपनी क्षेत्रफलमा अलैंची खेती विस्तार गर्न सकिने र एक हजार ५ सय ६० घरधुरीलाई व्यवसायिक अलैंंची खेतीमा संलग्न गराउन सकिने कार्यशालाले पहिचान गरेको ग्रामिण जलस्रोत व्यवस्थापन परियोजना सहयोग इकाई दैलेखका जलस्रोत सल्लाहकार हरि सापकोटाले बताए। हाल जिल्लामा ७ वटा अलैंची नर्सरी, ३ वटा अलैंची सुकाउने भट्टी, नौमूले गाउँपालिकामा एक वटा अलैंची संकलन केन्द्र छ। कार्यशालाले अलैंची खेतीका लागि नक्सांकन र क्षेत्र पहिचान गरेको छ, जलस्रोत सल्लाहकार सापकोटाले भने दैलेख जिल्लालाई अलैंची उत्पादनका हिसावले प्रख्यात जिल्लाको रुपमा चिनाउन सकिन्छ। जलस्रोत सल्लाहकार सापकोटाले आधुनिक प्रविधिको प्रयोग गरेर अलैंचीको व्यवसायिक खेती गर्नुपर्ने औल्याउँदै बजारीकरणका लागि अलैंची उत्पादक किसानहरु संगठित हुनुपर्ने बताए। परियोजनाका जीविकोपार्जन विज्ञ कृष्ण मल्लले दैलेख जिल्ला अलैंची उत्पादनका हिसावले उच्च सम्भावना रहेको बताए। उत्पादन विस्तारसँगै अलैंची खेतीलाई व्यवसायिक बनाउन सके केहि वर्षमै दैलेख जिल्लाबाट १० करोड बढिको अलैंची निकासी गर्न सकिने मल्लको भनाई छ। कार्यशालामा अलैंची मुल्य श्रृंखलाका गतिविधि, नौमूले गाउँपालिकामा अलैंची मुल्य श्रृंखलाका लागि गरिएका प्रयासहरु, अलैंची खेतीका लागि सरकारी पहलहरु, उत्पादन र बजारीकरण लगाएतका विषयमा छलफल भएको थियो। दैलेख जिल्लाको विभिन्न स्थानीय तहमा अलैंची खेतीको अवस्था र विस्तृत योजना मापन, उत्पादनलाई एकिकृत बजारीकरण, अलैंची खेती विस्तार, प्रर्वद्धन तथा बजारीकरणको ढाँचा तयार गर्ने उदेश्यले कार्यशाला आयोजना गरिएको थियो। कुन स्थानीय तहमा कति अलैंची उत्पादन ? किसानहरुकै संलग्नतामा संकलन गरिएको तथ्यांक अनुसार गुराँस गाउँपालिकामा ८ स्थानका १ सय ३२ घरधुरीले ३ सय ९६ रोपनी क्षेत्रफलमा अलैंची खेती गरिरहेका छन्। खेतीबाट उत्पादन भएको ९ सय ६७ केजी अलैंची प्रतिकेजी ७ सय रुपैयाँका दरले बिक्री गरेको पाईएको छ। गुराँसका ८ स्थानमा ८ सय ६१ रोपनी क्षेत्रफलमा अलैंची खेती विस्तार गर्न सकिने र त्यसबाट २ सय ८७ घरधुरीलाई खेतीमा जोड्न सकिने गरी अलैंची उत्पादन क्षेत्रको पहिचान गरिएको छ। यस्तै डुङ्गेश्वर गाउँपालिकाको ३ वटा स्थानका एक सय घरपरिवारले ५ सय रोपनी क्षेत्रफलमा अलैंची खेती गरिरहेका छन्। उनीहरुले उत्पादन गरेको अलैंची प्रतिकेजी ८ सय रुपैयाँका दरले बिक्री गरेका छन्। डुङ्गेश्वरका २ स्थानमा एक सय ५० रोपनी क्षेत्रफलमा अलैंची खेती विस्तार गर्न सकिने र ७० घरपरिवारलाई अलैंची खेतीमा जोड्न सकिने पाईएको छ। भगवतीमाई गाउँपालिकामा १७ स्थानका एक सय ५ घरधुरीले १ सय ८० रोपनी क्षेत्रफलमा अलैंची खेती गरिरहेका छन् भने २० स्थानका एक सय ६१ रोपनी क्षेत्रफलमा अलैंची खेती विस्तार र १ सय २५ घरधुरीलाई अलैंची खेतीमा जोड्न सकिने कार्यशालाले औल्याएको छ। त्यसैगरी नौमूले गाउँपालिकामा १६ स्थानका ३ सय ६५ घरधुरीले ५ सय रोपनी क्षेत्रफलमा अलैंची खेती गरिरहेका छन्। २ वटा अलैंची सुकाउने आधुनिक भट्टी र संकलन केन्द्र समेत रहेको नौमूलेमा २२ स्थानको २ सय ८१ रोपनी क्षेत्रफलमा अलैंची खेती विस्तार गर्न सकिने गरी नक्सांकन गरिएको छ। त्यहाँ ३ सय ७३ घरधुरीलाई अलैंची खेतीमा जोड्न सकिनेछ। भैरवी गाउँपालिकाको ७ स्थानमा २ सय २० घरधुरीले २ सय रोपनी क्षेत्रफलमा अलैंची खेती छन्। गाउँपालिकाभर ५ स्थानमा एक हजार ६ सय ६० रोपनी क्षेत्रफलमा अलैंती खेती विस्तार गर्न सकिने र २ सय घरधुरीलाई व्यवसायिक अलैंची खेतीमा जोड्न सकिने सम्भावना रहेको छ। त्यसैगरी महाबु गाउँपालिकामा ४ स्थानका ५ सय ५० घरधुरीले ७ सय रोपनी क्षेत्रफलमा अलैंची खेती गरिरहेका छन्। महाबुमा ४ स्थानमा २ सय ६५ रोपनी क्षेत्रफलमा अलैंची खेती विस्तार गर्न सकिने र ५ सय ५ घरधुरीलाई अलैंची खेतीमा जोड्न सकिने गरी अलैंची उत्पादन क्षेत्रको पहिचान गरिएको छ। महाबुमा एक वटा अलैंची खेतीका लागि नर्सरी समेत रहेको छ। अलैंची उत्पादन क्षेत्र पहिचानका लागि जिल्ला सदरमुकाममा जम्मा भएका ६ वटा स्थानीय तहका अलैंची किसानहरु ।"
"काठ तस्कर र प्रहरीबिच झडप, तीन राउन्ड हवाई फायर",वीरगन्ज : पर्सामा काठ तस्कर र प्रहरीबिच झडप भएको छ । झडपका क्रममा प्रहरीले तीन राउन्ड हवाई फायर गरेको छ । पर्साका प्रहरी नायव उपरीक्षक ओमप्रकाश खनालका अनुसार जिल्ला प्रहरी कार्यालयबाट खटिएको प्रहरी टोली र काठ तस्करबिच सोमबार बिहान ४ बजे भिडन्त भएको हो । पटेर्वासुगौली गाँउपालिकाको फरहादवा नजिक पर्ने जङगलबाट सालको गोलिया काठ मोटरसाइकलमा राखेर ल्याउँदै गरेका चार वटा मोटरसाइकलमा सवार ८ जना तस्करलाई प्रहरीले रोक्ने क्रममा भिडन्त भएको हो । ५ जनाको प्रहरी टोलीले रोक्न खोज्दा ८ जनाको संख्यामा रहेका काठ तस्करहरुले प्रहरीमाथि नै जाइलागेपछि आत्मरक्षाका लागि प्रहरीले तीन राउन्ड हवाई फायर गर्नु परेको प्रहरी नायव उपरीक्षक खनालले बताए । प्रहरीले हवाई फायर गरेपछि तस्करहरु दुई वटा मोटरसाइकल र काठ छाडेर भागेको खनालले बताए। घटनास्थलबाट काठ तस्करीमा प्रयोग भएका दुई वटा मोटरसाइकल र दुई वटा ठूला गोलिया काठ बरामद गरिएको खनालले जानकारी दिए।
एमालेले निष्कासन गरेका १४ सांसदको मुद्दा न्यायाधीशद्वय कार्की र खड्काको इजलासमा,"काठमाडौं : एमालेले निष्कासन गरेका १४ संघीय सांसदलाई पदमुक्त गर्नुपर्ने भन्दै दायर मुद्दाको पेसी तोकिएको छ। नेकपा एमालेले साधारण सदस्य र सांसद सदस्यबाट निष्कासन गरेका १४ जनालाई पदमुक्त नगरी सभामुखले गैरकानूनी काम गरेको र तीनै व्यक्तिको सनाखतबाट नयाँ दल दर्ता भएको भन्दै सर्वोच्चमा रिट परेको थियो। सर्वोच्चले सोमबार माधवकुमार नेपाल नेतृत्वको नेकपा (एकीकृत समाजवादी) दल दर्ताविरुद्धको मुद्दामा अन्तरिम आदेशबारे मुद्दाको पेशी पनि तोकेको छ। दुवै मुद्दामा सर्वोच्चका न्यायाधीशद्वय दीपक कार्की र मीरा खड्काको इजलासमा परेको छ। नेकपा एमालेका अध्यक्ष केपी ओलीले दल दर्ताविरुद्ध वारेसनामामार्फत भदौ १७ मा तीन रिट दर्ता गराएका थिए। एमालेले कारबाही सिफारिस गरेका १४ सांसद पदमुक्त भइसकेको र त्यसलाई आयोगले मान्यता दिएर नयाँ पार्टीको मान्यता दिनु असंवैधानिक भएको जिकिर गर्दै रिट दायर भएको थियो। ओलीले सभामुख अग्नि सापकोटा, निर्वाचन आयोगविरुद्ध रिट दर्ता गरेका थिए । एमालेले साउन २५ को केन्द्रिय कमिटीको बैठकको निर्णयअनुसार माधव नेपालसहित १४ सांसदलाई निष्कासन गरेको पत्र भदौ १ गते संसद सचिवालय र निर्वाचन आयोगमा पठाएको थियो। तर, सचिवालयले सो सूचना टाँस गर्न मानेको थिएन। आयोगले नेकपा एकीकृत समाजवादीलाई दलको मान्यता दिइसकेपछि मात्र संसद सचिवालयले नयाँ दल दर्ता भइसकेकाले कारवाही गर्नु नपर्ने सूचना टाँसेको थियो। एमाले अध्यक्ष केपी शर्मा ओलीले सभामुख अग्निप्रसाद सापकोटा र निर्वाचन आयोगलाई समेत विपक्षी बनाएर रिट दायर भएको थियो। गत २२ भदौमा रिट माथी सुनुवाइ गर्दै सर्वोच्चका प्रधानन्यायाधीश चोलेन्द्रशमशेर जबराको एकल इजलासले अन्तरिम आदेशबारे छलफलका लागि दुवै पक्षलाई बोलाउन आदेश दिएको थियो। संसद गतिरोध सभामुखबाटै: सुवास नेम्वाङ सर्वदलीय बैठकमा एमाले सहभागी नहुने"
सर्वदलीय बैठकमा एमाले सहभागी नहुने,"काठमाडौं : सभामुख अग्निप्रसाद सापकोटाले बोलाएको सर्वदलीय बैठकमा नेकपा एमाले सहभागी नहुने भएको छ। एमाले प्रतिनिधि सभाका प्रमुख सचेतक विशाल भट्टराईले सभामुखले बोलाएको बैठकमा एमाले सहभागी नहुने निर्णय भएको जानकारी दिए। यो बैठक समाधानका लागि भन्दा पनि सभामुखले देखाउनका लागि गरेको नाटक हो। यो बैठकमा हामी सहभागी हुँदैनौं। अन्नपूर्णसँग भट्टराईले भने, एमालेसँग मात्र वार्ता गरे हुन्छ, अरु दललाई राख्न पर्दैन। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। एमालेका एक नेताका अनुसार सभामुखले राजीनामा दिनुपर्ने सर्त अगाडि बढाउन लागेको छ। एमालेले सभामुखको भूमिकाप्रति प्रश्न उठाउँदै संसद् अवरोध गर्दै आएको छ। सभामुखले माधवकुमार नेपालसहितका १४ जना सांसदलाई गरेको कारबाही प्रक्रिया अगाडि नबढाएकोप्रति एमाले असन्तुष्ट छ। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। सभामुखले सोमबार दिउँसो २:३० बजे संघीय संसद भवन नयाँ बानेश्वरमा सर्वदलीय छलफल बोलाएका छन्। सर्वदलीय छलफलमा संसद्को गतिरोध अन्त्यसँगै समसामयिक विषयमा छलफल हुने बताइएको छ। छलफलमा प्रधानमन्त्री तथा कांग्रेस संसदीय दलका नेता शेरबहादुर देउवा, माओवादी केन्द्रका संसदीय दलका नेता पुष्कमल दाहाल प्रचण्डलाई सभामुखले बोलाएका छन्। त्यस्तै नेकपा (एकीकृत समाजवादी) का नेता माधवकुमार नेपाल, जनता समाजवादी पार्टी (जसपा) का नेता उपेन्द्र यादवलगायत संसद्मा प्रतिनिधित्व गर्ने पार्टीका संसदीय दलका नेतालाई पनि बैठकमा बोलाइएको छ।"
फोहोर व्यवस्थापनको फोहोरी खेल,"वर्षात्का कारण सिसडोल सडकखण्डमा पहिरो जाँदा उपत्यका दुर्गन्धले भरियो। कारण उपत्यकाको फोहोर उठ्न सकेन। पैदलयात्रु मास्क बाहिरबाट पनि नाक समाएर हिँड्न बाध्य छन्। उपत्यकाका ५० लाखभन्दा बढी जनसंख्याबाट निस्कने फोहोर व्यवस्थापनको चुनौती पुरानो हो। सिसडोल जाने सडकमा केही समयअघि गएको पहिरोले पुनः फोहोर व्यवस्थापनका विषयलाई बहसमा ल्याएको छ। नुवाकोटको सिसडोलमा दुई वर्षका लागि बनाइएको ल्यान्डफिल साइटमा फोहोर फाल्न थालिएको १६ वर्ष भयो। तर, यसको विकल्पमा नसोच्दा र वैज्ञानिक व्यवस्थापनमा चासो नदिँदा समस्या बल्झँदै गएको छ। ससाना समस्याले नै फोहोरको थुप्रो लाग्दै छ। हुनत यो समस्या उपत्यकामा मात्रै होइन, देशका मुख्य सहरमा पनि छ। काठमाडौं उपत्यकामा समयमै फोहोर नउठेपछि अहिले जताततै सडकमै फोहोरको थुप्रो छ। कोरोनाभाइरस महामारीबीच समयमा फोहोर व्यवस्थापन नहुँदा त्यसले अन्य सरुवा रोग निम्त्याउन सक्ने सम्भावना पनि उत्तिकै छ। त्यहाँ जग्गाको क्षमताभन्दा धेरै फोहोर थुपारिएकाले पटकपटक सवारी साधनको प्रवेशलगायत अन्य व्यवस्थापनमा पनि समस्या आएको छ। अहिले वर्षाको समयमा पहिरोले अर्को समस्या थपेको छ। उपत्यकाका तीन सहरी क्षेत्रमा उत्सर्जन हुने फोहोर विसर्जन गर्न थालिएको १६ वर्ष पुग्दा पनि विकल्प नखोज्नु सरकारमा आएका दलहरूले यसलाई गम्भीर रूपमा नलिनुकै परिणाम हो। सिसडोलमा फोहोर फाल्ने ठाउँ भरिनुका साथै अव्यवस्थित छ। त्यस क्षेत्रमा आवश्यक भौतिक पूर्वाधारको विकास नगरिएको, फोहोर बिसर्जनपछि गरिनुपर्ने फोहोरको ढाकछोप, स्वास्थ्य सुरक्षा विधि, फोहोर प्रशोधन र वातावरणीय संरक्षण हुन नसकेको भन्दै स्थानीयवासीले गर्ने गुनासोको बेवास्ता हुँदै आएका छन्। सिसडोलका नागरिक वर्षौंदेखिको दुर्गन्धदेखि दिक्क छन्। उनीहरू पनि सो क्षेत्रबाट ल्यान्डफिल साइट हटाउन चाहन्छन्। सरकारले वञ्चरेडाँडा विकल्प खोज्यो तर पार लगाउन सकेको छैन। त्यसैले पनि स्थानीयले पटक पटक दबाबमूलक कार्यक्रम गर्न बाध्य छन्। लामो समयसम्म त्यहाँ फोहोर फालिएको तर विगतको प्रतिबद्धताअनुसार विकल्प नखोजिएकाले उपत्यकाको फोहोर व्यवस्थापनमा जटिलता देखिएको हो। अब सडक मर्मत गरेर फोहोर लगेर मात्रै यो समस्या समाधान हुँदैन। किनकि यसभित्रका अन्य समस्याको पनि समाधान भएको छैन। उपत्यकामा दैनिक ११ सय टन फोहोर संकलन हुने तथ्यांक छ। उपत्यकामा भित्रिने नागरिकको चापसँगै यो तथ्यांकको ग्राफ बढ्दै जान्छ। अब सिसडोलले मात्रै यो भार थेक्न सक्दैन र यसको समयमै विकल्प खोज्न जरुरी छ। वैकल्पिक ल्यान्डफिल साइट वञ्चरेडाँडाको तयारीको कछुवा गतिको छ। समस्या नपरी विकल्प नखोज्ने बानीले यस्ता काम सुस्तगतिमा अघि बढेको भेटिन्छ। दुई वर्षअघि नै बञ्चरेडाँडामा फोहोर फाल्न सुरु गर्ने बताए पनि अझै पूर्ण सञ्चालन हुन सकेको छैन। यो संघीय राजधानी र उपत्यकावासीकै लागि दुर्भाग्य हो। फोहोर व्यवस्थापनका लागि स्थान पहिचान मात्र वैकल्पिक व्यवस्था होइन। सरकारले उपत्यकाको फोहोर व्यवस्थापनमा वैज्ञानिक विकल्प ल्याउनु पर्छ। फोहोर व्यवस्थापनमा विश्वका मुलुकहरूले अपनाएका विकल्प नेपालमा पनि लागू गर्न सकिन्छ। कम्पोष्ट मल र कुहिने, नकुहिने वस्तुको पृथकीकरण गरी फोहोरको परिमाण घटाउन सकिन्छ। फोहोरलाई मोहरमा परिणत गर्नेजस्ता कार्यक्रम त सरकारले ल्याएको छ। तर प्रभावकारी बनेको छैन। फोहोरमैला व्यवस्थापन ऐन, २०६८ ले फोहोरको व्यवस्थापन गर्ने अधिकार स्थानीय तहलाई दिएको छ। यो विषयमा तह आफैं गम्भीर बन्न जरुरी छ। फोहोर व्यवस्थापनमा परिवार र व्यक्तिलाई जिम्मेवार बनाउनु त्यत्तिकै आवश्यक छ। सरकार वा नगरपालिकाले आफ्नो घरआँगन सफा गरिदिन्छ भन्ने नागरिक मानसिकताको विकल्प खोज्नु पनि त्यत्तिकै आवश्यक हुन्छ। साथै फोहोर व्यवस्थापनसम्बन्धी काम गर्न सक्षम निकायको स्थापना, वैज्ञानिक उपकरण, प्रविधि तथा अभ्यास, पर्याप्त स्रोत परिचालन गरेर दीर्घकालीन फोहोर व्यवस्थापन गर्नुपर्छ।"
एक ट्रक औषधीसहित एक पक्राउ,"वीरगन्ज : चिकित्सकको सिफारिस र इजाजत बिना नै नेपाल भित्र्याइएको एक ट्रक औषधी प्रहरीले बरामद गरेको छ। औषधीसँगै प्रहरीले एक जनालाई पक्राउ पनि गरेको छ। पक्राउ पर्नेमा ट्रकका चालक वीरगन्ज २ छपकैया घर भएका सरोज मियाँ रहेका छन्। भारतबाट औषधी लिएर आउँदै गरेको ना३ ख १३३५ नम्बरको ट्रक , वीरगन्ज १६ नगवामा रोकेर प्रहरीले चेकजाँच गरेको थियो। चेकजाँचका क्रममा उक्त ट्रकमा आयात गर्न आवश्यक पर्ने ईजाजत प्राप्त चिकित्सकको स्वीकृति पत्र नभएको पोलिबियन झोल औषधी ७ सय ८६ काटुन बरामद गरिएको पर्साका प्रहरी नायव उपरिक्षक ओम प्रकाश खनालले जानकारी दिए। बरामद उक्त खोकीको औषधीको बजार मूल्य १३ लाख ४८ हजार ७ सय ७६ रुपैया रहेको जानकारी पनि उनले दिए। प्रहरी नायव उपरिक्षक खनालका अनुसार, भारतबाट प्रतिबन्धित औषधी भित्रयाइएको सुचनाका आधारमा जिल्ला प्रहरी कार्यालय पर्साबाट प्रहरीको एक टोली खटिएको थियो। तर नगवामा भेटिएको ट्रकमा खानतलाशी गर्दा ट्रक भित्र चिकित्सकको स्वीकृति पत्र नभएको औषधी रहेकाले औषधी सहित ट्रक र चालकलाइ नियन्त्रणमा लिएर आवश्यक कार्यवाहीका लागि वीरगन्ज स्थित औषधि व्यवस्था विभागको शाखा कार्यालयमा पठाइएको खनालले जानकारी दिए।"
सर्वदलीय बैठकमा एमाले अध्यक्ष ओली नजाने,"काठमाडौं : संसद्को गतिरोध अन्त्यका लागि सभामुख अग्निप्रसाद सापकोटाले बोलाएको सर्वदलीय बैठकमा नेकपा एमालेका अध्यक्ष केपी शर्मा ओली नजाने भएका छन् । स्रोतका अनुसार सर्वदलीय बैठकमा दलको प्रतिनिधि सहभागी हुनेछन् । एमाले स्रोतले भन्यो, अध्यक्ष सहभागी हुनहुन्न, तर दलको प्रतिनिधित्व गर्दै नेताहरू सहभागी हुनुहुनेछ।' एमालेले सभामुखको भूमिकाप्रति प्रश्न उठाउँदै संसद् अवरोध गर्दै आएको छ । सभामुखले माधवकुमार नेपालसहितका १४ जना सांसदलाई गरेको कारबाही प्रक्रिया अगाडि नबढाएकोप्रति एमाले असन्तुष्ट छ। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। सभामुखले सोमबार दिउँसो २:३० बजे संघीय संसद भवन नयाँ बानेश्वरमा सर्वदलीय छलफल बोलाएका छन्। सर्वदलीय छलफलमा संसद्को गतिरोध अन्त्यसँगै समसामयिक विषयमा छलफल हुने बताइएको छ। छलफलमा प्रधानमन्त्री तथा कांग्रेस संसदीय दलका नेता शेरबहादुर देउवा, प्रमुख प्रतिपक्षी दलका नेता केपी शर्मा ओली, माओवादी केन्द्रका संसदीय दलका नेता पुष्कमल दाहाल प्रचण्डलाई सभामुखले बोलाए छन्। त्यस्तै नेकपा (एकीकृत समाजवादी) का नेता माधवकुमार नेपाल, जनता समाजवादी पार्टी (जसपा) का नेता उपेन्द्र यादवलगायत संसद्मा प्रतिनिधित्व गर्ने पार्टीका संसदीय दलका नेतालाई बोलाइएको छ।"
"गोर्खाज फाइनान्सको बदमासी, जबरजस्ती खोलाको जग्गा किन्न दबाब","विराटनगर : गोर्खाज फाइनान्सले व्यक्तिले निक्षेप राखेको रकम रोक्का गरेर खोलामा परेको जग्गा किन्न दबाब दिने गरेको पाइएको छ। विराटनगरको महालक्ष्मी नारायण रियलस्टेट प्रालिका प्रमुख आनन्दमोहन झाले फाइनान्सको इटहरी शाखामा निक्षेप राखेको ५१ लाख रुपैयाँ ८ महिनादेखि जबर्जस्ती रोकेर खोलामा परेको जग्गा किन्न दबाब दिने गरेको गुनासो गरे। झाले फाइनान्समा धितो राखेको अर्को व्यक्तिको जग्गा खरिद गर्ने प्रक्रिया अघि बढाउँदा गोर्खाज फाइनान्सले डिपोजिट माग गरेको र सोहीबमोजिम फाइनान्समा खाता खोलेर रकम जम्मा गरी रोक्का गरी राखेका थिए। फाइनान्सले भने जग्गाधनी इटहरीका सुवास दुलालको नाम रहेको १५ कट्ठा जग्गा खरिद गर्ने भए बालिका दुलालको नामको खोलाभित्रको १ कट्ठा ७ घुर जग्गासमेत किन्नुपर्ने सर्त तेस्र्याएर आठ महिनादेखि अलमल्याएको पीडित झाले बताए। उनले इटहरी उपमहानगरपालिका१२ पकलीस्थित सुवास दुलालको नाममा रहेको १५ कट्ठा जग्गा खरिदका लागि जग्गाधनी दुलालसँग सहमति गरेका थिए। गोर्खाज फाइनान्समै धितोमा रहेको उक्त जग्गा खरिद गर्नका लागि दुलालकै नाममा रहेको अर्को कित्ताको १ कट्ठा ७ धुर जग्गासमेत खरिद गर्नुपर्ने भन्दै फाइनान्सले पछि सर्त तेस्र्याएको झाले गुनासो गरे। झाले भने फाइनान्सले खोलाभित्रको जग्गा योजनाबद्ध तरिकाले भिडाउने षड्यन्त्रमा लागेको छ। फाइनान्सले सुवासको १५ कट्ठा र डिल्ली सुवेदीको १८ कट्ठा जग्गा किन्नुहुन्छ भने हाम्रोमा खाता खोलेर पैसा राख्न भनेको थियो, मैले सोहीअनुसार ५१ लाख रुपैयाँ बैनास्वरूप बैंकमा खाता खोलेर राखें पीडित झाले भने, तर फाइनान्सकै मिलेमतोमा १५ कट्ठा जग्गा नसोधी बेचिएपछि खोलाभित्रको जग्गा मलाई किन्न दबाब दिइएको छ। पीडित झाले २०७७ पुस २ गते गोर्खाज फाइनान्सको इटहरी शाखामा खाता खोल्ने र रकम जम्मा गर्ने भन्दै कम्पनीको नामबाट माइन्युट गरेका थिए। उनले फाइनान्सको विश्वासमा परेर ५१ लाख रुपैयाँ जम्मा गरेको बताउँछन्। उक्त रकम रोक्का राखिदिने निर्णयसँगै डिल्लीप्रसाद सुवेदीको कित्ता नं ७९४ र ७९६ को क्षेत्रफल १८ कट्ठा, सुवास दुलालको पकलीस्थित कित्ता नं ७९३ र ७९५ को १५ कट्ठा, सुन्दरहरैंचाको कित्ता नं ३०८७ नम्बरको १ कट्ठा ७ धुर जग्गा खरिद गर्ने उल्लेख गरेर फाइनान्सलाई माइन्युट बुझाएका थिए। तर, फाइनान्सले धितोमा लिएको १ कट्ठा ७ धुर जग्गा खोलाभित्र रहेको नापजाँच गर्दा पत्ता लाग्यो। तीनवटै कित्ताको जग्गा २०७७ चैत मसान्तभित्रै पास गर्ने भाका राखेर फाइनान्समा बैना जम्मा गरे पनि फाइनान्सले झालाई जानकारी नै नदिई सुवासको नाममा रहेको १५ कट्ठा जग्गा बिक्री गर्न फुकुवा सहमति दिएको पाइएको छ। फाइनान्सले योजनाबद्ध रूपमा १५ कट्ठा जग्गाको फुकुवा सहमति दिएर झालाई खोलाभित्र पर्ने १ कट्ठा ७ धुर जग्गा भिडाउन खोजेको छ। फाइनान्सले सर्वसाधारणबाट निक्षेप लिएर राखेको लाखौं रुपैयाँ खोलाभित्रको जग्गामा लगानी गरेको छ। सुवास दुलालको नाममा रहेको सुन्दरहरैंचा र बेलबारी नगरपालिकाको सिमाना छुट्ट्याउने लालभित्ती खोलाभित्रको १ कट्ठा ७ धुर जग्गा धितो राखेर ४९ लाख रुपैयाँ ऋण लगानी गरेको छ। उक्त खोलामा परेको जग्गासहित खोलाको सिमानाबारे अहिले सुन्दरहरैंचा र बेलबारी नगरपालिकाबीच विवाद छ। सुवासको नाममा रहेको १ कट्ठा ७ धुर जग्गासहित सोही जग्गामा जोडिएको बालिका दुलालको नाममा रहेको १ कट्ठा ६ घुर जग्गामा फाइनान्सले शंकास्पद रूपमा थप ४९ लाख रुपैयाँ लगानी गरेको जनाइएको छ। खोलाभित्रको उक्त दुईवटा कित्तामा फाइनान्सले ९८ लाख रुपैयाँ लगानी गरेको हो। जग्गामा लगानी गर्ने फाइनान्सका तत्कालीन शाखा प्रमुख अमेरिका पलायन छन्। खोलाको जग्गाको मूल्यांकन गर्ने मूल्यांकनकर्तासमेत कालोसूचीमा परेका छन्। फाइनान्सले झन्डै पाँच वर्षअघि खोलाभित्र अस्वाभाविक मूल्यांकन गराई लगानी गरेको र पछि आफू फसेको थाहा पाएपछि जग्गाधनी सुवास दुलालमार्फत सर्वसाधारणलाई भिडाउने षड्यन्त्र गरिरहेको पाइएको छ। फाइनान्सले खोलाभित्रको १ कट्ठा ७ धुर जग्गामा गरेको लगानीको साँवा ब्याजसहित ६५ लाख रुपैयाँमा किन्न दबाब दिइरहेको पीडित झाले बताए। खोलाभित्रको जग्गा जानीजानी किन्न नसकिने भन्दै जम्मा गरेको रकम फिर्ता मागेको उनले बताए। तर, फाइनान्सले पैसा रोक्न नमिल्ने भन्दै बहाना बनाउने तर जम्मा भएको पैसा अहिलेसम्म झिक्न दिएको छैन। असारअघि पैसा माग्दा मसान्त लागेको छ, एकैचोटी ठूलो रकम निकाल्दा हाम्रो कारोबारमा अप्ठ्यारो पर्छ भनेर जवाफ दिएर फाइनान्सले आलटाल गरिरहेको झाले बताए । यता फाइनान्सका इटहरी शाखाका म्यानेजर धीरजकुमार गुरुङले भने आफू आउनुभन्दा अगाडिकै कुरा भएकोले सबै जवाफ दिन नसक्ने बताए। ग्राहकको आर्थिक सुरक्षाको विषय भएकाले सबै सार्वजनिक गर्न नमिल्ने पनि उनले बताए।"
एकीकृत समाजवादीको केन्द्रीय कमिटी बैठक असोज ५ देखि,"काठमाडौं : नेकपा एकीकृत समाजवादीको केन्द्रीय कमिटी बैठक आगामी असोज ५ गतेदेखि बस्ने भएको छ। पार्टीका केन्द्रीय सदस्य मेटमणी चौधरीका अनुसार बैठकले जिम्मेवारी विभाजनको निर्णय गर्नेछ । उनले भने, बैठकले जील्ला इन्चार्ज, अध्यक्ष, प्रदेश अध्यक्ष, सचिव तोक्नेछ । यस्तै, बैठकले पार्टीको चार महिने कार्ययोजना टुंगो लगाउनेछ । बैठकले राष्ट्रिय सम्मेलनको मिति पनि तय गर्ने उनले बताए । भदौ ९ गते नयाँ दलको मान्यता पाएको एकीकृत समाजवादीको पहिलोपटक केन्द्रीय कमिटी बैठक बस्न लागेको हो।"
श्रीमान् ! सर्वोच्च सुध्रियोस्,"कानुनका जानकारहरू भन्छन्, न्यायालयको सुधार सबैभन्दा पहिले सर्वोच्चबाट नै सुरु हुनुपर्छ। नेपालको संविधानले अंगीकार गरेको एउटा सत्य यो पनि हो कि नेपालको सार्वभौमसत्ता नेपाली जनतामा निहीत छ। संविधानको प्रस्तावनामै यसलाई प्रस्टसँग उल्लेख गरिएको छ। अंग्रेजीमा सोभरेन्टी, सबैभन्दा उच्च र अन्तिम शक्ति, प्रधान वैधताको स्रोत अथवा चुनौतीरहित सर्वोच्च स्वायत्तताका रूपमा यसलाई बुझ्ने गरिन्छ। हुन त कतिपय दार्शनिकहरूले यसलाई विशुद्घ मनोवैज्ञानिक अनि अमूर्त अवधारणा भन्छन्। लेखक रोबर्ट ज्याक्सन आफ्नो पुस्तक सोभरेन्टीमा नागरिक सर्वोच्चतालाई आधुनिक राजनीतिको प्राणका रूपमा चित्रित गर्छन्। बिना सार्वभौमसत्ताको राजनीति विशुद्घ उपनिवेशिक हुने उनको तर्क छ। एउटा स्वाधीन र स्वतन्त्र देशभित्र त्यस्तो सर्वोच्च शक्तिको अनिवार्यता हुन्छ। यद्यपि शक्ति कसमा निहित रहने र कसले प्रयोग गर्ने भन्ने फरक पक्ष हो। नेपालमा पहिले राजा महाराजाले प्रयोग गर्ने उक्त सर्वोच्च शक्तिको स्रोत र प्रयोगकर्ता दुवै अहिले आमनागरिक हुन्। यो हाम्रो संविधानको अनुपम विशेषता र अलौकिक विशिष्टतामध्ये एक हो। सार्वभौम र सर्वोच्चसमेत भएका हिसाबले नागरिकका बृहत्तर हित, भलाइ तथा श्रीवृद्घि राज्यको पहिलो दायित्वमा पर्दछ। उनीहरूका अधिकार तथा अपेक्षालाई सार्थक बनाउनुपर्छ। सर्वोच्च स्थानमा रहेका नागरिकका हकहित तथा न्यायका विषय खण्डित भएमा अथवा अवरोधमा परेमा त्यसलाई सुनिश्चित गर्न अदालतको व्यवस्था छ। हाल नेपालमा तीन तहका अदालतहरूसहित प्रत्येक स्थानीय तहमा अर्धन्यायिक निकायसमेत छ। हरेक प्रावधानको अर्थ सार्वभौम अनि सर्वोच्च नागरिकलाई न्यायको सहज आभास तथा कानुनी राज्यको अनुभव गराउने हो। ती सबैको उच्च निकायको रूपमा सम्मानित सर्वोच्च अदालत छ, जो सर्वोच्च नागरिकको सर्वोपरी न्यायका लागि अन्तिम आशा केन्द्र हो। तर वर्तमान अभ्यास हेर्दा लाग्छ, न त हाम्रो न्याय प्रणाली नागरिकमुखी छ, न त सम्मानित सर्वोच्च अदालत नै सर्वोच्चहरू (नागरिक) केन्द्रित हुन सकेको छ। असामाजिक न्याय प्रणाली हामीले अवलम्बन गरेको अभियोजनकारी प्रणालीको न्याय सम्पादन पद्घति नै सही भए नभएकोमा विवादरहित छैन। प्राचीनकालीन दस्तावेजहरूमा पञ्च भलाद्मीबाट न्याय सम्पादन भएको देखिन्छ। प्रमाणले मात्र सबै कुरा बोल्दैन, इरादा नभएका गतिविधिमा पनि प्रमाण भेटिन्छ। सबै गतिविधिको स्पष्ट प्रमाणसमेत हुँदैन, र्यासनलाइजेसन पनि आवश्यक रहन्छ। उक्त पक्षहरूको तादम्यता नमिल्दा अधिकांश समय फैसला हुन्छ, न्याय हुँदैन। प्राडा युवराज संग्रौलाले आफ्नो पुस्तक निःसंकोच अभिव्यक्तिमा फैसलासला र न्याय फरकफरक हुन् भन्ने कुरामा सप्रमाण विराट व्याख्या गरेका छन्। मेलमिलापमा उनीहरूको सम्बन्ध सुधारसँगै दुवै पक्षले जित्ने (वीनवीन) प्रणालीको अभ्यास गरिन्थ्यो। कुनै पनि विवाद दुई वर्षभित्र निरूपण भइसक्नुपर्छ भन्ने प्रावधान छ। कतिपय यस्तो अवस्था छ कि दोषीले पाउने जम्मा सजायभन्दा मुद्दा छिनोफानो हुन लागेको समय धेरै बढी छ। पक्षविपक्ष सबैलाई समाजमा पुनस्र्थापित हुन सहजीकरण गराइन्थ्यो। अहिलेको अभ्यासले एउटालाई जित्ने र अर्कोलाई हार्ने बनाउँछ। यसले जिन्दगीभरि शत्रुतामा परिणत गर्ने, बदलाको भावना राख्ने, सम्बन्ध बिगार्ने र समाजमा कलह निम्ल्याउने खालको छ। विदेशी प्रणालीको कोरा नक्कलले सबै ठाउँमा सही परिणाम दिँदैन भन्ने सत्यता यहाँनेर पनि प्रस्ट हुन्छ। पञ्चभलाद्मी पद्घतिमा विवाद निरूपण गर्ने अधिकारीसमेत सोही गाउँ समाजको भएकाले झगडाको अन्य सम्भावित अन्तर्य, आशय र अभिप्राय पनि जान्न सक्थ्यो। तर न्यायका ती सुन्दर मूलभूत मान्यता अहिलेको न्याय पद्घतिमा लोपोन्मुख बन्दैछन्। अझ सर्वोच्चमा त झन् सर्वोच्च भनिएका नागरिकका पीडा विशाल छन्। सर्वोच्चहरूको पीडा सर्वोच्च अदालतमा नागरिकको सहज पहुँचलाई लिएर बेलाबेलामा बहसहरू उठ्ने गर्छन्। स्वच्छ, सुलभ अनि सेटिङ तथा भ्रष्टाचारमुक्त नभएको आरोप लाग्ने गर्छ। कानुनका जानकारहरू भन्छन्, न्यायालयको सुधार सबैभन्दा पहिले सर्वोच्चबाट नै सुरु हुनुपर्छ। यस्तै भएर होला डेभलपमेन्ट अफेयर्स काउन्सिलले नामक संस्थाले केही समयदेखि राष्ट्रिय स्वाभिमान जागरण अभियानको ब्यानरभित्र अधिवक्ता ज्ञानु गौतमको अगुवाइमा सामाजिक न्याय नामको कार्यक्रम चलाउँदै आएको छ। भनिन्छ, सम्मानित सर्वोच्च अदालतको पद्धति नागरिकमैत्री छैन। त्यहाँ बहस गर्ने अधिवक्ताहरूले लिने शुल्क सामान्य नागरिकले वहन गर्न सक्ने देखिँदैन। शुल्क पारदर्शी नहुँदा राज्यले करमार्पत पाउनुपर्ने रकमसँगै त्यसबाट हुनुपर्ने नागरिक सेवा पनि प्रभावित छँदैछ। भाषा यति क्लिस्ट र असहज छ कि फैसलासला पढ्न पनि वकिलकै सहारा लिनुपर्छ। न्यायमूर्तिसँग बहस पैरवी अथवा सत्सङको भाषामा सामान्य आदरार्थीको सट्टा उच्च आदारार्थी देखिनुपर्ने मनोविज्ञान छ। सबैभन्दा ठूलो बिडम्वना त यो हो कि सर्वोच्चमा विवाद किनारा लाग्न पनि लामै समय लाग्छ। सम्मानित सर्वोच्च अदालतबाट हरेक दिन पेसी सूची सार्वजनिक गरिन्छ। २०७८ भदौ महिनाका केही पेसी विवरण यस प्रकार थिए। खलिलमिया ठकुरीविरुद्घ हृदयेशनारायण चौरासिया जालसाझी तथा जग्गा किचलो मुद्दा २०६७, तेजबहादुर लबटविरुद्घ सिद्घिलाल लबट खत्री २०७१, आरआर फर्म प्रालिविरुद्घ रानी श्रेष्ठ २०७०, डबल विकविरुद्घको कर्तव्यज्यान २०७२, सोमा तामाङको अंगभंगसम्बन्धी मुद्दा २०७२, गोपाल नेपाली सम्बन्धित जबर्जस्ती करणी २०७३। केही मुद्दाहरू त १० वर्षभन्दा पहिलेदेखि कारबाहीमा रहेका समेत देखिन्छन्। नागरिकका भन्दा दल, सत्ता, राजनीतिक निर्णयजस्ता विषयहरूका विवादमा सर्वोच्च धेरै समय अल्झिनु परेको देखिन्छ। यही वर्ष मात्र दुई पटक प्रतिनिधिसभा विघटन विरुद्घका उजुरीले थुप्रै नियमित र सामान्य नागरिकका मुद्दाहरूलाई प्रभावित बनायो होला। हरेक राजनीतिक क्रियामाथि न्यायालयबाट प्रतिक्रिया लिनुपर्ने बाध्यतामा सर्वोच्च अदालतलाई अल्झाउने हो भने यसले सामान्य जनता वा नागरिकमात्र रहेका व्यक्तिको विषयलाई कहिले पालो दिन सक्छ ? पछिल्ला तथ्यांकका अनुसार अहिले पनि सर्वोच्चमा लगभग २० हजारमाथि, जिल्लाहरूमा जम्मा लगभग ८० हजार र उच्चमा झन्डै २० हजार मुद्दाहरू छन्। लामो समय मुद्दाहरू रहनुमा मुद्दाको प्रकृति पनि सहयोगी होला यद्यपि नागरिक जीवनसँग सरोकार नभएका राजनीतिक माचापाथीका मुद्दाको संख्या बढ्नु पनि उत्तिकै जिम्मेवार छ। हाकिमका, दलका नेताका, सरुवाबढुवाका, नियुक्ति खारेजीका, पेसागत सौदाबाजीका, अध्यादेशका जस्ता विषयमा आएका मुद्दालाई प्राथमिकतामा राखिँदा सामान्य नागरिकका मुद्दालाई पर सार्ने क्रम निरन्तर छ। भर्खरै सभामुखलाई विपक्षी बनाइएको अर्को नालिस अदालतमा विचाराधीन छ। सर्वोच्चमा आफूलाई नागरिकका सेवक बताउने नेता र उच्च पदस्थ अधिकारीबाट आएका सीमित स्वार्थका मुद्दाले साँच्चै सर्वोच्च भनिएका नागरिकका मुद्दालाई निरन्तर विस्थापन गर्दैछ। बिनानियमित सुनुवाइ पुर्पक्षका लागि थुनामा रहेका व्यक्ति पनि छन्। भारतका १७औं प्रधानन्यायाधीश पीएन भगवतीले गैरकानुनी तथा प्रक्रिया नपुर्याई थुनामा रहेका व्यक्ति केन्द्रित एउटा महत्वपूर्ण आदेश दिए। आदेश कार्यान्वयनका चरणमा झन्डै १२ वर्ष बढी बिनाप्रक्रिया र कारबाही थुनामा रहेका दसौं लाख मानिसहरू भेटिएपछि उनीहरूलाई जेलबाट छुटाइयो। सर्वोच्चले सर्वोच्च नागरिकका पक्षमा यस्ता सकारात्मक प्रगतिशील न्याय सम्पादनसमेत गर्नुपर्नेमा सर्वोच्चमा पुग्दा सर्वोच्चहरूका विषय चाहिँ वास्तवमा नै तल्लो तहभन्दा पनि झन् बिचरा अनि बबुरा बन्दैछन्। कुनै पनि विवाद दुई वर्षभित्र निरूपण भइसक्नुपर्छ भन्ने प्रावधान छ। कतिपय यस्तो अवस्था छ कि दोषीले पाउने जम्मा सजायभन्दा मुद्दा छिनोफानो हुन लागेको समय धेरै बढी छ। गलत मनसाय लिएर आउने र अरूलाई दुःख दिनमात्र न्यायालयलाई दुरुपयोग गर्ने अभ्याससमेत बढेको देखिन्छ। रिभर्स पेनाल्टी प्रणालीको व्यवस्था नभएकाले यसबाट सामान्य नागरिक (सर्वोच्च अधिकारसहितको सार्वभौम शक्ति) बढी प्रताडित छन्। प्रक्रिया लागत (प्रोसिज्यिुरल कस्ट) को अवस्थासमेत अवलम्बन नहुँदा यसरी अदालतलाई गलत प्रयोग गर्नेहरूको मनोबल उच्च बन्दैछ। न्याय सम्पादनले पनि नागरिक एकता र सद्भाव कायम राख्ने प्रयास गर्नुपर्छ। सदैव एउटा पक्ष पूर्ण सही र अर्को पूर्ण गलत हुँदैन, दुवैबाट केही गलत भएको हुन सक्छ। मध्यस्थतावादी र मेलमिलाप उन्मुख न्याय अभ्यासले सर्वोच्चहरूको सर्वोच्च हित गर्न सक्छ। तर हाम्रो न्याय सम्पादनले एउटालाई पूर्ण सफाइ र अर्कोलाई पूर्ण दोषी करारमार्पत नागरिक तहको सम्बन्ध समधुर होइन, स्वाहा बनाउँछ। अदालतले प्रशासन गर्ने त होइन तर अदालती प्रशासन त फेरि पनि सर्वोच्चकै क्षेत्राधिकार भित्र रहन्छ। आफ्नो सुधारसँगै मातहतका अदालतका क्षमता अभिवृद्घिको कार्यक्रम बनाउने, प्रभावकारी योजना ल्याउने, न्याय सम्पादन प्रणालीलाई सुधार्ने काम पनि सम्मानित सर्वोच्च अदालतकै कार्यक्षेत्र हो। न्याय प्रणालीमा आमूल परिवर्तन गर्नुपर्ने कुरा त अवश्य धेरै होलान्। यसलाई कानुनका मूर्धन्य व्यक्तित्व तथा मेधावी विद्यार्थीले बढी सुस्पष्टताका साथ राख्न सक्लान्। तर एउटा सामान्य नागरिक र कानुनको विद्यार्थी नरहेको व्यक्तिका बुझाइ तथा भोगाइलाई हेर्दा सर्वोच्च अदालत सर्वोच्चहरूकै चाहिँ खासै प्रिय र विश्वसनीय हुन नसकेको सत्यता लुक्न सक्दैन। संवैधानिक इजालासका नाममा अनि उच्च पदस्थका मुद्दामा सम्मानित न्यायमूर्तिहरूले बढी समय व्यतित गर्नुपर्दा सामान्य नागरिकहरू आफ्नो न्यायिक अधिकारबाट वञ्चित बन्नुपर्ने अवस्था आयो। प्रक्रिया, प्रारूप तथा परिणाम तीनवटै कुराले सर्वोच्च अदालत नेपालको संविधानत सर्वोच्च स्थानमा रहेका नागरिक भलाइमा कम उन्मुख हुँदैछ। त्यसैले, श्रीमान्, सम्मानित सर्वोच्चबाट एउटा सम्झनलायक र सम्मानपूर्ण न्यायिक सुधारको अभियान (ज्युडिसियल एक्टिभिज्म) सुरुआत होस्। सर्वोच्चलगायत सम्पूर्ण न्याय प्रणालीलाई साँच्चै सर्वाेच्चमैत्री बनाउने अनुपम प्रयास आओस्। श्रीमान्, सर्वोच्चले एक पटक यस्तो समूल सुधारको सघन कार्ययोजना दियोस् कि सर्वोच्चलगायत सम्पूर्ण न्यायप्रणाली नै अब साँच्चै सर्वोच्चहरूका लागि भयो भन्न सकोस्, अमर गाथा बन्न सकोस्।"
५ हजार जनाको ज्यान जोखिममा,"धरान : लगातारको बर्षातका कारण आएको बाढिले तिब्र कटान गर्दा सप्तकोसी नदी बस्ती नजिक पुगेको छ । सुनसरीको बराहक्षेत्र नगरपालिका वडा नम्बर ६ र ९ को पश्चिम क्षेत्रको करिव तीन किलोमिटर क्षेत्र कटान गरी सप्तकोसी नदी बस्ती नजिक पुगेको हो ।तीन किलोमिटर पूर्वमा रहेको सप्तकोसीले धार परिवर्तन गर्दै श्रीलंका टापु नजिक पुगेको छ । सप्तकोसीको बाढि बस्ती नजिक आए पश्चात यहाँका स्थानियले बस्ती सार्न सरकारसंग माग गरेका छन् । श्रीलंका टापुको गरैया टोलका ४५ घर परिवार बसेको बस्ती नजिक कोसीको बाढि आएकाले जुनसुकै बेला बगाउने स्थानिय सुवेश चन्द्रवंशीले बताए । उनले कोसी बस्ती नजिक आउदा समेत स्थानिय, प्रदेश र संघिय सरकारले यहाँका वासिन्दाको सुरक्षामा चासो नदेखाएको गुनासो गरे । सप्तकोसी नदीमा बाढिले क्षति पुर्याए पश्चात गृहमन्त्री बालकृष्ण खाँड कोसी प्रभावित क्षेत्रको उदयपुर आए पनि सुनसरी तर्फ नआएको भन्दै स्थानियले आक्रोस पोखेका छन् । सप्तकोसीले पश्चिम क्षेत्र कटान गर्दा मानव बस्ती रहेको करिव डेढ सय मिटर नजिक सम्म कोसी बग्न थालेको छ । बराहक्षेत्र नगरपालिकाका मेयर निलम खनाल, स्थानियवासिन्दा र संचारकर्मीहरुको टोलीले कोसी प्रभावित क्षेत्रको आइतवार निरीक्षण गरेका थियाे । मेयर खनालले सप्तकोसीले पश्चिम क्षेत्रमा तीन किलोमिटर चौडाइ र नौ किलोमिटर लम्वाई भन्दा बढि क्षेत्र कटान गरी मानव बस्तीमा प्रबेश गर्न लागेको बताए । उनले मानव बस्तीको डेढ सय मिटर सम्म कोसी बग्न थालेकाले तत्काल कटान नियन्त्रणको काम गर्न र नगरवासिलाई सुरक्षित स्थान तर्फ सार्ने व्यबस्था मिलाउन संघिय सरकारसँग माग गरेका छन् । मैले लिखित रुपमा प्रदेश सरकार र संघिय सरकारलाई कोसी कटान नियन्त्रणको काम थाल्न पटक पटक अनुरोध गरेको छु, मेयर खनालले भने, तर सरकारले स्थानीयको सुरक्षामा चासो देखाएको छैन् ।कोसी कटान नियन्त्रणको काममा भारत सरकारले समेत चासो देखाएको छैन । भारतले सप्तकोसीको पूर्वी तटबन्धमा नियन्त्रणको काम गरेपनी पश्चिम क्षेत्रमा कुनै पनि काम नगर्दा बराहक्षेत्र नगरपालिकाका ५ हजार सर्वसाधारण जोखिममा परेका छन । पूर्वी तटबन्दमा बगिरहेको सप्तकोसी यस पटक भने पश्चिम तर्फ फर्किएको छ । भारतको विहार सरकारले पूर्वी तटबन्द निर्माणको काम गरेपछी कोसीले पश्चिम तर्फ धार परिवर्तन गरेको हो । भारतले पश्चिम तर्फ तटबन्द निर्माण नगरेका कारण यस क्षेत्रमा बाढिले बर्षेनी हजारौं विघा जमिन कटान गरेको छ । बाढि जमिन कटान गर्दै सप्तकोसीको विचमा पर्ने श्रीलंका टापुको बस्ती नजिक आएकोले स्थानिय त्रसित हुनु परेको शिक्षक सन्तोष चन्द्रवंशीले बताए । सप्तकोसीमा आएको बाढिले बर्षेनी सर्बसाधारणका घरखेत बगाउदा समेत स्थानिय, प्रदेश र संघिय सरकारले बाढि नियन्त्रणमा चासो नदिएको र पिडित परिवारलाई राहत उपलब्ध नगराएको उनको गुनासो छ । भारतको नियन्त्रणमा रहेको कोसी व्यारेजका सबै ढोका नखोलेका कारण कोसी नदीमा आएको बाढिले हाल सम्म ५० हजार विघा भन्दा बढि खेति योग्य जमिन कटान गरेको छ । हजारौ परिवारका घर परिवार बिस्थापित भएका छन । सप्तकासीले विस्थापित भएका परिवारलाई भारत सरकारले क्षतिपुर्ति दिने कोसी सम्झौतामा उल्लेख गरिएको छ । तर विस्थापित भएका हजारौं कोसी पिडितहरुले हाल सम्म क्षतिपुर्ति पाएका छैनन् । सप्तकोसीले सुनसरीको बराहक्षेत्र नगरपालिका, कोसी गाँऊपालिका, उदयपुरको बेलका नगरपालिका र सप्तरीको कङकालिनी हनुमान नगर नगरपालिका, कोलारी तिलाठी र छिन्नमस्ता नगरपालिकामा ५० हजार विघा भन्दा बढी जमिन कटान गरेको छ । कोसी सम्झौता अनुसार प्रमाणीकरण भएका ७ हजार ८ सय ६३ विघा जमीनको ८० करोड ४६ लाख रुपैयाँ क्षतिपुर्ति बापतको रकम भारतले दिएको छैन ।"
अट्वारीको उल्लास,"दाङ : पश्चिम नेपालका थारूहरूले आइतबार धुमधामका साथ अट्वारी पर्व मनाएका छन्। दाङ, बाँके, बर्दिया, कैलाली कञ्चनपुर र सुर्खेतमा महत्वका साथ मनाइने पर्वमा पुरुषहरू व्रत बसी पूजापाठ गर्दछन्। दाङको तुलसीपुर र घोराही उपमहानगर, लमही नगर तथा दंगीशरण र राप्ती गाउँपालिकाले अट्वारीमा सार्वजनिक बिदासमेत दिएका छन्। सूर्यको उपसना गर्दै ब्रत बस्ने प्रचलन रहेको लुम्बिनीका पर्यटनमन्त्री डिल्लीबहादुर चौधरीले जानकारी दिए। पाँच पाण्डवमध्ये भीम (भेवाँ)को पौरखसँगसमेत जोडिएकाले यसको ठूलो महत्व छ, उनले भने। पछिल्ला वर्षमा अरू जातिले समेत अट्वारी मनाउने गरेको बुद्धिजीवी चूर्णबहादुर चौधरी बताउँछन्। उनका अनुसार संस्कृति संरक्षण र विकासका लागि स्थानीय सरकारले समेत ध्यान दिन थालेका छन्। अट्वारीमा काँक्रा, अम्बा, केरा र चामलको पिठोको रोटी पकाएर खाने चलन छ। रोटी पकाइरहेका भीम युद्धको डंका बजेपछि छाडेर कौरवसँग भिड्न गएका थिए, चौधरी भन्छन्, फर्कंदासमेत रोटी नडढेको हुँदा उनको बहादुरीको प्रसंशाका लागि एकतर्फ मात्रै पकाएको रोटी खाने प्रचलन छ। संस्कृतिविद् अशोक थारुले अट्वारीलाई शक्ति र प्रकृतिको पूजाका रुपमा लिनुपर्ने बताए। जंगलबाट ल्याएको नयाँ र शुद्ध मालुको पातको दुना टपरीमा परिकार खाने प्रचलन छ। परम्परालाई संरक्षण गर्न आफूहरू लागेको स्थानीय सोमदी चौधरीले बताइन्। यो पर्वमा माछा मासु भने खाइँदैन।"
धौलागिरीमा आउन थाले आरोही,"बेनी : कोरोना भाइरसको दोस्रो लहरपछि म्याग्दीस्थित हिमाल आरोहणका लागि पर्यटक आउन थालेका छन्। संसारको सातौं (८,१६७ मिटर) अग्लो धौलागिरी हिमाल आरोहणका लागि पर्यटक आएका हुन्। यो हिमाल धवलागिरी गाउँपालिकाको वडा नम्बर ४ मा पर्छ। विदेशी र स्वदेशी आरोही, शेर्पा, पथ प्रर्दशक, भरिया र सहयोगीहरु आधार शिविर पुग्न थालेपछि चहलपहल शुरु भएको हो। शरदकालीन याममा हिमाल चढ्ने अनुमति लिएका आरोहीहरु हेलिकप्टर र पैदलयात्रा गरेर आधार शिविरमा पुग्न थालेका छन। काठमाडौंदेखि म्याग्दीको बाबियाचौरसम्म गाडीमा आएका आरोही टोली त्यहाँ देखि आइतबार हेलिकप्टर चढेर आधार शिविर पुगेका हुन्। सेभेन समिट र पाइनर ट्रेक मार्फत आएका आरोहीहरु बाबियाचौरबाट हेलिकप्टर चढेर आधार शिबिर गएका स्थानीय स्तरमा आरोहण टोलीको व्यवस्थापनमा खटिएका इन्द्रसिंह शेरचनले बताए। सडक र पदमार्ग अवरुद्ध भएकाले हेलिकप्टर चढेर गएका हुन्। आइतबार २० जनाको टोली हेलिकप्टरबाट आधार शिविर पुगीसक्यो, शेरचनले भने मार्फाबाट गएको थप २० जनाको टोली मंगलबारसम्म आधार शिविर पुग्छ। उनका अनुसार हिमालयन र डोल्मा ट्रेक मार्फत अनुमति लिएका पर्वतारोहीहरु काठमाडौंबाट आउने तयारीमा छन्। जापान, चिन, स्पेन लगायत देशका पर्वतारोहीहरु धौलागिरी आरोहणका लागि आएका सेभेन समिट ट्रेकबाट आएकी माया शेर्पाले बताइन्। उनी, पुर्णीमा श्रेष्ठ लगायत नेपाली पर्वतारोहीहरुको टोली पनि धौलागिरी आरोहणमा जाँदैछ। धौलागिरीमा नेपाली महिलाले अहिलेसम्म आरोहण गरेका छैनन, उनले भनिन् यो याममा हामी नेपाली महिला पर्वतारोहीहरु धौलागिरी चढ्ने तयारीमा छौं। सो टोलीले गत बैशाखमा म्याग्दीमै रहेको अन्नपूर्ण प्रथम हिमाल पहिलो पटक चढ्ने नेपाली महिलाहरुको किर्तिमान बनाएका थिए। ८३ वर्षमा प्रवेश गरेका स्पेनका कार्लोस सोरिया पनि धौलागिरी आरोहणका लागि आएका छन्। उनले गत याम सहित ११ औ पटकसम्म धौलागिरी हिमाल आरोणको प्रयास गरेका थिए। पर्यटन विभागले यही भदौ १५ गतेदेखि हिमाल आरोहणका लागि अनुमति दिन शुरु गरेको थियो। भदौ २५ गतेसम्म ४० जनाले धौलागिरी हिमालको आरोहणका लागि अनुमति लिएर रु४२ लाख १० हजार सरकारलाई सलामी दस्तुर तिरेका विभागले जनाएको छ। शरदयाममा सगरमाथा बाहेक आठ हजार मिटर अग्ला हिमाल आरोहण गर्न चाहने विदेशीले सलामी दस्तुर प्रतिआरोही ९ सय डलर तिर्नुपर्छ। अन्य साना हिमालका लागि न्यूनतम १ सय २५ देखि अधिकतम ४ सयसम्म सलामी दस्तुर तिर्नुपर्छ।"
कामकाजी भाषामा छुटाएको भन्दै राना समुदायको आपत्ती,"धनगढी : सरकारी कामकाजी भाषामा राना थारु भाषा छुटाएको भन्दै राना समुदायले आपत्ती जनाएको छ। संघीय सरकारले, यसअघि राना थारु भाषालाई आदिवासी जातीको ६० औं भाषाका रुपमा सूचीकृत गरेर राजपत्रमा प्रकाशित पनि गरेको थियो। तर केही दिनअघि भाषा आयोगले सार्वजनिक गरेको प्रतिवेदनमा भने राना भाषा छुटाईएपछि उनीहरुले आपत्ती जनाउदै आन्दोलन गर्ने बताएका छन्। सुदूरपश्चिमको कैलाली र कञ्चनपुरमा मात्रै राना थारुको बसोबास छ। संस्कृतीमा धनी मानिएको आदिवासी राना थारुको भाषा ओली सरकारका पालामा २०७७ जेठ ५ गते सूचीकृत भएको थियो। आदिवासी जनजातीको ६० औं भाषाका रुपमा राना थारुको भाषा सूचीकृत भएको हो। तर हालै भाषा आयोगले प्रदेशमा सरकारी कामकाजका लागि प्रयोग हुने भाषाको सूचीमा राना थारु नराखेपछि उनीहरु आन्दोलित भएका हुन्। भाषा आयोगले पाँच वटा भाषा सूचीमा राखेको छ। त्यसमा प्रदेशमा सरकारी कामकाजी भाषाका लागि डोट्याली र थारु भाषा मात्रै राखेको छ। थारु र राना थारुको भाषा एकदमै फरक छ। हामी पनि सुदूरपश्चिममा १० प्रतिशत भन्दाबढी छौं, तर हाम्रो भाषा सूचीमै समेटिएन रानाथारु समाजका केन्द्रीय अध्यक्ष कृपा रानाले भने। उनले, वर्तमान सरकारले पुर्वाग्रही भएर राना थारु भाषा हटाएको आरोप समेत लगाए। एक दिन अघि डोट्याली र थारुराना थारु भनेर राख्ने कुरा भएको थियो, तर रातारात त्यो सूचीबाट हटाईयो, यसले भुमीपुत्रका रुपमा रहेको राना थारुको अपमान भएको छ, गठबन्धन सरकारले रानाथारुको पहिचान मेटाउने चेस्टा गरेको छ अध्यक्ष रानाले भने। २०६८ सालको जनगणना अनुसार सुदुरपश्चिमको जनसंख्या साढे २५ लाख हो। त्यतीबेला त्यसमा राना र चौधरी थारुको जनसंख्या लाई एउटै श्रेणाीमा राखिएको छ। त्यतीबेला दुबै समुदायको जनसंख्या १७ लाख ३७ हजार रहेको छ। विश्वभरीको आदिवासी जनजातीको जनगणना गर्दै आएको ईथ्नोलग डट कमले २००६ सालमै कैलाली र कञ्चनपुरमा रानाथारुको संख्या तीन लाख ३७ हजार रहेको उल्लेख गरेको छ। यस्तै राष्ट्रिय प्रारम्भीक शिक्षा कार्यक्रमले पनि २०१४ मा गरेको सर्वेक्षणमा राना थारुको संख्या ३ लाख ७० हजार देखाएको छ, प्रदेशको जनसंख्याको १३ प्रतिसत रानाथारु छन राना थारु समाजका केन्द्रिय उपाध्यक्ष कमलसिह रानाले भने। उनले एक प्रतिशत जनसंख्या रहेको समुदायको भाषा, आयोगमा सुचीकृत हुने प्रावधान रहेको बताए । भाषा सूचीकरणका लागि विभिन्न १२ मानकहरु पुरा भएका छन, तर पनि वर्तमान सरकारले रानाथारुको अस्तित्व मेटाउने प्रयास गर्यो, जुन खेदजनक छ रानाले भने। हामीसँग भाषिक पहिचानका लागि आन्दोलनको विकल्प छैन । राना थारु भाषामा कैलाली र कञ्चनपुरका विभिन्न २७ विद्यालयमा अध्यापन भईरहेको छ । पर्यप्त जनसंख्या, भाषाको ईतिहास, व्याकरण, शब्दकोष, पाठ संकलन, लोकवार्ता, वर्ण निर्धारण, मानकीकरण सहितका मापदण्ड अपनाउने गरी पाठ्यक्रम नै निर्धारण भएको छ भने राना थारु भाषा किन सूचीबाट हटाईयो, प्रदेशको कामकाजीको भाषा किन राखिएन ?, यसमा राजनीतिक पुर्वाग्रह छ धनगढीका रानाथारु भलमन्सा भज्जी रानाले भने। राना थारुहरुले, सुदूरपश्चिममा आफुहरुको जनसंख्या अहिले चार लाखभन्दा माथी रहेको दावी गरेका छन । भाषा छनौटका लागि सरकारले तोकेका १२ वटा मानकहरु पुरा भएपनि, षडयन्त्रपूर्णक पुर्वाग्रही भएर भाषा सूचीबाट हटाएको उनीहरुको आरोप छ । राना थारु समुदायले भाषा र आरक्षणको माग गर्दै सोमबारदेखि आन्दोलन पनि गर्ने जनाएको छ । सुदूरपश्चिम प्रदेश सभामा विचाराधीन प्रदेश प्रहरी सम्वन्धमा ब्यवस्था गर्न बनेको विधेयक र निजामती सेवाको गठन, सञ्चालन र सेवा सर्त सम्बन्धी संसदमा दर्ता भएका विधेयकमा रानालाई आरक्षणको व्यवस्था हुनुपर्ने उनीहरुले माग गरेका छन् । भाषा आयोगले डोट्याली र थारु भाषालाई प्रदेशमा सरकारी कामकाजीको भाषाका रुपमा राखेको छ भने बैतडेली, अछामी र बझाङी बढी बोलिने भाषामा सूचीकृत छन्।"
राडुकानुको उदय,"न्युयोर्क : महिला एकल टेनिसको ग्रान्डस्लाम जित्ने बेलायतको ४४ वर्षको प्रतिक्षा समाप्त भएको छ। आइतबार बिहान १८ वर्षीया किशोरी इम्मा राडुकानुले अमेरिकी (यूएस) ओपनको उपाधि जित्दै बेलायतको करिब साढे चार दशक लामो प्रतिक्षा अन्त्य गरेकी हुन्। आइतबार बिहान भएको फाइनलमा क्यानडाकी १९ वर्षीया लेयला फर्नान्डेजलाई ६४, ६३, को सोझो सेटमा पराजित गर्दै राडुकानुले बेलायतको लामो खडेरी तोडेकी हुन्। सन् १९७७ मा भर्जिनिया वेडले विम्बल्डन जितेपछि बेलायतका कुनै पनि महिला खेलाडीले ग्रान्डस्लामको उपाधि जित्न सकेका थिएनन्। छनोट खेलाडीका रुपमा यूएस ओपनमा प्रवेश पाएकी राडुकानु ग्रान्डस्लाम जित्ने पहिलो खेलाडी समेत बनिन्। सन् २००४ पछि ग्रान्डस्लाम जित्ने राडुकानु सबैभन्दा कान्छी खेलाडी पनि हुन्। सन् २००४ मा रुसी टेनिस सुन्दरी मारिया सारापोभाले विम्बल्डन जित्दै ग्रान्डस्लाम जित्ने सबैभन्दा कान्छी खेलाडीको कीर्तिमान बनाएकी थिइन्। यसैगरी राडुकानुले कुनै पनि सेट नगुमाई यूएस ओपनको उपाधि जितेकी हुन्। सन् २०१४ मा अमेरिकी टेनिस स्टार सेरेना विलियम्सले एउटै सेट नगुमाई उपाधि उचालेकी थिइन्। यूएस ओपनको उपाधि जितेसँगै राडुकानु बेलायतको नम्बर एक खेलाडी बन्न सफल भइन्। यहाँ भर्जिनिया वेड र टिम हेनम्यानको उपस्थितिले अर्थ राख्दछ, राडुकानुले खेलपछि भनिन्, उनीहरू बेलायतका आइकन हुन्। उनीहरूकै पाइला पछ्याउँदा मैले पनि केही गर्न सक्छु भन्ने आत्मविश्वास पाएँ। राडुकानुको जन्म पनि क्यानडामै भएको हो। उनको परिवार रोमानियाको बुकारेष्टबाट क्यानडा पुगेको थियो। उनी दुई वर्षको मात्रै हुँदा उनको परिवार बेलायत बसाइँ सरेको थियो। उनीसँग अहिले पनि क्यानडा र बेलायतको नागरिकता छ। राडुकानु रोमानियाकै पूर्व विश्व नम्बर एक सिमोना हालेपको खेलबाट प्रभावित भएर टेनिसमा होमिएकी हुन्। उनले पाँच वर्षको उमेरदेखि टेनिस खेल्न थालेकी हुन्।"
सल्टेन संसद्को गतिरोध,"काठमाडौं : सभामुख अग्नि सापकोटाले संसद्को अवरोध हटाउन गरेको आग्रहलाई विपक्षी दल एमालेले अस्वीकार गरेको छ। कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। आइतबार पनि अवरोध गरेपछि सभामुख सापकोटाले एमाले नेताहरूसँग छलफल गरेका थिए। उनले अवरोध हटाउन आग्रह गरे। तर, सभामुखले गल्ती स्वीकार गरेर १४ जनालाई कारबाहीको सूचना ननिकालेसम्म अवरोध कायमै राख्ने एमालेले अडान राख्यो। १४ जनालाई पदमुक्त गर्न ढिला भएकोमा माफी माग्दै सभामुखज्यूले सूचना प्रकाशित नगरेसम्म संसद् अवरोध कायमै राख्ने जानकारी गरायांै, प्रमुख सचेतक विशाल भट्टराईले अन्नपूर्णसँग भने। भट्टराईसहित सचेतक शान्ता चौधरी र खगराज अधिकारीले सभामुखसँग छलफल गरेका थिए। हामीले सभामुखसँग अतिरिक्त माया खोजेको होइन, समान व्यवहार गर्नुहोस् भनेर स्मरण गरायौं, भट्टराईले भने, उहाँको व्यवहार सभामुखको जस्तो भएन भन्ने हाम्रो भनाइ हो। सभामुख सापकोटाले आफूले निष्पक्ष र तटस्थ नै भूमिका निर्वाह गरिरहेको जवाफ दिएका थिए। छलफलमा सहभागी कानुनमन्त्री ज्ञानेन्द्रबहादुर कार्कीले शीर्ष तहमै संसद् खुलाउनेबारे छलफल गर्न सभामुख सापकोटालाई सुझाएका थिए। एमालेका नेताहरूसँग सहमति नजुटेपछि सापकोटाले सोमबार शीर्ष नेताको बैठक बोलाएका छन्। सोमबार दिउँसो २:३० मा प्रमुख दलका शीर्ष नेतालाई छलफलका लागि बोलाएको सभामुखका प्रेस सल्लाहकार श्रीधर न्यौपानेले जानकारी दिए। त्यसअघि एमालेले अवरोध जारी गरेपछि सभामुख सापकोटाले भदौ २९ गतेसम्मका लागि बैठक स्थगित गरेका थिए। आइतबार पनि एमालेले अवरोध गरेपछि सभामुख सापकोटाले कार्यसूचीमा प्रवेश नगरी बैठक स्थगित गरेका थिए।"
व्यक्तिका नाममा फेवातालको २५ सय रोपनी,"पोखरा : पटकपटक समाचार आउँछ फेवातालको पानीमुनिको जमिन पनि व्यक्तिका नाममा। तर, व्यक्तिका नाममा बनेको जग्गाधनी पुर्जा खारेज भएर फेवाताल वा सरकारका नाममा आएको छैन। यहाँ दुई प्रश्न उब्जिन्छ एक, पानीमुनिको जमिन व्यक्तिका नाममा कसरी दर्ता भयो ? दुई, त्यस्तो दर्ता खारेज किन भएन ? पहिला दोस्रो प्रश्नको उत्तर खोजौं। तालको क्षेत्रफलभित्र पर्ने जमिनको दर्ता खारेज गर्न सरकारबाटै निर्णय भएको छ। तर, मालपोत कार्यालय कास्कीले कार्यान्वयन नगरेको फेवातालको चारकिल्ला निर्धारण, सीमांकन तथा नक्सांकन समितिले पत्तो लगाएको छ। समितिले फेवाको २५ सय रोपनी जमिन तालको नाममा ल्याउनुपर्ने निष्कर्ष निकालेको छ। यससम्बन्धी प्रतिवेदन सोमबार प्रधानमन्त्री शेरबहादुर देउवालाई बुझाइने संयोजक पुण्य पौडेलले बताए। उसले यसअघि तालको क्षेत्रफल ११ हजार २ सय ५५ रोपनी यकिन गरेको थियो। त्यसमध्ये ८ हजार ७ सय रोपनी पानीले ढाकिएको र २५ सय रोपनी व्यक्तिका नाममा गएको संयोजक पौडेलको भनाइ छ। प्रधानमन्त्री देउवाले प्रतिवेदन बुझेपछि व्यक्तिमा पुगेको जमिन तालकै नाममा ल्याउनुपर्ने काम सरकारको हुने पौडेलले बताए। त्यस क्रममा सरकारले चाहे क्षतिपूर्ति वा मुआब्जा दिन सक्ने प्रतिवेदनमा उल्लेख छ। ती जमिनको दर्ता भने मालपोत ऐन २०३४ अनुसार भएको पाइएको पौडेलले खुलाए। तर, जग्गा दर्ता दूषित हो पनि भन्न सकिन्छ, उनले भने, सरकारले नै तीनपटकसम्म ती जग्गा दर्ता बदर गर्नु भनेको छ। जग्गा दर्ता खारेज गर्न मन्त्रीस्तरीय तीनवटा निर्णय भएको पाइएको छ। २०४२ साउन १७ गते तालको तहस ७९३७ मिटरभित्र परेका व्यक्ति विशेषका नाममा कायम जग्गाहरूको दर्ता बदर गरी लगत्त कट्टा गर्ने निर्णय भएको पौडेलको भनाइ छ। उनका अनुसार फेरि सोही वर्ष चैत १८ गते पनि त्यही निर्णय भएको थियो। २०४३ साल पुस १८ गतेको मन्त्रीस्तरीय निर्णयले पनि साविककै निर्णयलाई समर्थन गरेको देखिन आयो, उनले भने। मन्त्रालयले उक्त निर्णय कार्यान्वयन गर्न सिँचाइ विभाग, विभागले कास्की मालपोतलाई पत्राचार गरेका थिए। तत्कालीन जलस्रोतमन्त्रीहरू पशुपतिशमशेर जबरा, डीपी अधिकारी र यादवप्रसाद पन्तले गरेका निर्णय र विभागको प्रतिवेदन मालपोत कार्यालय कास्कीले कार्यान्वयन नगरेको मात्रै होइन। समितिका एक सदस्यले भने, ती निर्णय र सिँचाइ विभागको प्रतिवेदन नै गायब पारिएको छ। मन्त्रीस्तरीय निर्णयबाट जग्गा दर्ता बदर भनिएपछि त्यसमा जग्गाधनीले असन्तुष्टि जनाएका थिए। जग्गाधनी पूर्णसिंह गुरुङसहित १ सय ८२ जनाले निवेदन दिएकामा अर्को मन्त्रीस्तरीय निर्णयले बदरको निर्णयलाई नै सदर गरेको प्रतिवेदनमा छ। कृष्णबहादुर गुरुङसमेतले दिएको निवेदनपछि सरकारले छानबिन गरेको थियो। २०१८ सालमा बाँध बाँध्दा फेवातालको क्षेत्रफल ७९४७ मिटरसम्मको सतह भनी विभागले किटान गरेको प्रतिवेदनले औंल्याएको छ। पौडेलले भने, तर, स्थानीयले राजालाई निवेदन गरेछन् र १ मिटर घटाई ७९३७ मिटर कायम गरेको पाइयो। समितिका एक सदस्यका अनुसार तालको जमिन व्यक्तिका नाममा गएको भनेर विभागले अध्ययन गरी प्रतिवेदनसमेत तयार पारी मन्त्रालयमा बुझाएपछि तत्कालीन मन्त्रीहरूले बदरको निर्णय गरेका थिए। सिँचाइ विभागको प्रतिवेदनलाई मन्त्रालय र मन्त्रीले मान्यता दिनुको कारण के थियो भने फेवातालमा पहिलोचोटि सिँचाइ विभागले बाँध बाँधेको थियो, ती सदस्यले भने। उनका अनुसार विभागको प्रतिवेदनबाटै तालको पानीमुनिको जमिन व्यक्तिका नाममा कसरी गयो भन्ने थाहा लाग्छ। समितिले तालमा पहिलोचोटि भरपर्दाे बाँध विभागले २०१८ सालमा लगाएको ठहर पुराना अभिलेख र स्थानीय बूढापाकासँगको अन्तर्वार्तालाई आधार मानेर गरेको छ। २००० सालमा नेपाली सेनाको सहयोगमा पहिलो पटक बाँध निर्माण गर्नुपूर्व बैदाम ताल (फेवाको पुरानो नाम)बाहेक उत्तरी क्षेत्रमा धेरै आँखी तालहरू थिए, पौडेल प्रतिवेदन भन्छ, २०१८ सालमा सरकारी स्तरबाट बाँध निर्माणपश्चात् सबै आँखी तालहरू एउटै तालमा परिणत भए। यसै सिलसिलामा २०३१ साल पुस १७ गते फेवातालको बाँध भत्कियो। देशभर २०३२ सालमा जग्गा नापी भयो। तालको बाँध भत्किँदा पानी घटेको थियो। पहिला पानीले ढाकेको जमिन सुक्खा बनेको थियो। त्यसरी सुक्खा भएको जमिन ०३२ सालको नापी आउँदा व्यक्तिहरूले आआफ्नो नाममा लेखाए। अनि तालको जमिन व्यक्तिका नाममा गयो। तर, फेरि २०३८ सालमा सुरु भएको बाँध पुनर्निर्माण ४२ सालमा पूरा भयो। पहिला व्यक्तिले दर्ता गरेको जमिन पानीमुनि पयो। विभागले २०१८ सालमा तालमा बाँध बाँध्दा ७९४७ मिटर उचाइसम्म क्षेत्र निर्धारण गरेको तथ्य प्रतिवेदनले समेटेको छ। तर, पछि स्थानीय बासिन्दाले राजालाई निवेदन गरेपछि ७९३४ मिटरसम्म मात्रै ताल कायम गरिएको छ, प्रतिवेदनमा छ, २०३१ सालमा बाँध फुटेपछि २०३२ सालपछि व्यक्तिका नाममा जग्गा दर्ता भएका छन्। कतिपय आमोदकमोद भएको भनेर र कतिपय छुटदर्ता भनेर जमिन व्यक्तिका नाममा गएको हो। पश्चिमाञ्चल क्षेत्रीय सिँचाइ निर्देशकको अध्यक्षतामा २०४० भदौ १० मा गठित समितिले पनि तालको सतह ७९४७ मिटर यकिन गरेको पाइएको छ। २०३२ सालमा नापी आउँदा व्यक्तिका नाममा जग्गा दर्ता भएको, ती जमिन मालपोत ऐन २०१९ र २०३४ अनुसारै दर्ता भएको देखिने पौडेल प्रतिवेदनमा उल्लेख छ। प्रतिवेदनले ऐनअनुसार दर्ता भएको पनि देखिएको र मन्त्रीस्तरीय निर्णयबाट खारेज गर्न पनि भनिएको हुँदा ती निर्णय गर्दा जनताले न्याय पाउने अधिकारसमेत कुण्ठित नहुने गरी प्राकृतिक न्यायको सिद्धान्तअनुसार सरकारले निर्णय लिनुपर्ने सुझाव दिएको छ। समितिले तालको क्षेत्रफल ५७२६ वर्ग किमि निक्र्याेल गरेको छ। अधिकांश क्षेत्रफल पानीले ढाकिएको छ। केही पानी बाहिरै परेको छ। अधिवक्ता खगेन्द्र सुवेदीले २०६७ माघ १० गते ताल संरक्षणको मागसहित सर्वाेच्च अदालतमा रिट हालेका थिए। त्योसहित १२ मुद्दाको एकमुष्ठ फैसला सर्वाेच्चले २०७५ वैशाख १६ गते गरेको थियो। फैसला कार्यान्वयन गर्न पौडेलको संयोजकत्वमा समिति बनाइएको थियो। सर्वाेच्चले ताल सीमांकनको जिम्मेवारी संघ सरकारलाई तोकेको थियो। सर्वोच्चले उक्त कार्यका लागि प्रधानमन्त्री कार्यालयका नाममा आदेश गरेको थियो। सोहीअनुसार प्रधानमन्त्री कार्यालयले भूमि व्यवस्था, सहकारी तथा गरिबी निवारण मन्त्रालयलाई अख्तियारी दिएको थियो। त्यसपछि गण्डकी प्रदेश सरकार र उक्त मन्त्रालयले पौडेल संयोजकत्वमा समिति गठन गरेका हुन्। समितिमा पोखराका मेयर, नापी, मालपोत र वन कार्यालयलगायत निकायका प्रतिनिधि सदस्य छन्। समितिले विस्तृत प्रतिवेदन गण्डकीका मुख्यमन्त्री कृष्णचन्द्र नेपाली पोखरेललाई बुझाएको छ। यसअघि उसले तत्कालीन मुख्यमन्त्री पृथ्वीसुब्बा गुरुङलाई १७ फागुन २०७७ मा एउटा प्रतिवेदन बुझाएको थियो। जसमा तालको क्षेत्रफल यकिन गरी चारकिल्ला निर्धारण गरिएको थियो। उक्त प्रतिवेदन तत्कालीन प्रधानमन्त्री केपी शर्मा ओलीलाई पनि बुझाइएको थियो। समितिलाई अभिलेख, तथ्य, प्रमाण र सरोकारवालाको सुझाव, स्थलगत अवस्थितिका आधारमा चारकिल्ला तोक्ने, यसको चारकिल्ला र नक्सा तयार गर्ने, क्षेत्रफल यकिन गर्न नापी कार्यालयलाई निर्देशन दिने कार्यादेश छ। यस्तै, दूषित जग्गाको लगत तयार गर्ने, खारेजीका लागि मालपोत कार्यालयमा पठाउने, फेवातालको दीर्घकालीन योजना बनाउन आवश्यक भए सुझाव दिनेलगायत कार्यादेश छन्। फेवातालको कुल कित्ता यकिन भएको छ। दूषित र अतिक्रमण भएका कित्ता पनि पहिचान भएको छ, समितिका एक सदस्यले भने। समितिले ताल प्राधिकरण नभई फेवाताल प्राधिकरण नै गठन गर्न सुझाव दिएको छ। कुनकुन कित्ता ककसको नाममा दर्ता छ भनेर प्रतिवेदनमा समेटिएको छ। तत्कालीन प्रधानमन्त्री डा बाबुराम भट्टराईले २०६८ फागुन ४ मा विश्वप्रकाश लामिछानेको नेतृत्वमा फेवा ताल अतिक्रमण जग्गा छानबिन समिति गठन गरेका थिए। उक्त समितिले १ हजार ६ सय ९२ रोपनी व्यक्तिका नाममा गएको निष्कर्ष निकाल्दै बदर गरिनुपर्ने सुझाव दिएको थियो। ००० त्यसपछि फेवा संरक्षणको मुद्दा सर्वाेच्च अदालतले २०७५ वैशाख १६ गते पोखरा महानगरपालिका, गण्डकी प्रदेश सरकार र नेपाल सरकारका दायित्वसमेत तोकेर फेवाताल संरक्षणसम्बन्धी फैसला गरेको थियो। अधिवक्ता खगेन्द्र सुवेदीले २०६७ माघ १० गते दायर गरेको रिटसमेतका मुद्दामा उक्त फैसला आएको हो। रिट निवेदक सुवेदी पोखराका भने होइनन्। तेह्रथुमका सुवेदीले कसरी हाले त मुद्दा ? उनी २०६७ सालमा एउटा मुद्दाको सिलसिलामा पोखरा आएका रहेछन्। कास्की माझठाना भगवतीटारका पहिरोपीडितलाई सरकारले पोखरा १४ मा दिएको जमिन व्यक्तिले दर्ता गरेविरुद्धको मुद्दामा आफू पोखरा आएका सुवेदीले बताए। त्यो मुद्दाको सिलसिलामा आउँदा पहिलोचोटि जीवनमा त्यति धेरै पानी देखेको थिएँ, उनले भने, तेह्रथुममा हामीले त्यति धेरै पानी एकै ठाउँमा देख्ने कुरै भएन। अलिक धेरै देखेको भनेको त्यही कोसीमा हो। त्यति बेला ३ सय रुपैयाँ तिरेर फेवामा डुंगा चढेको उनले सम्झिए। भरेचाहिँ उनका आँखा चिल्लिल्याएछ। होटलवालले भनेछन्, फेवाको फोहोरपानीले हुन सक्छ। भोलिपल्ट फेरि फेवा किनारमा डुल्दै जाँदा वृद्ध कोरियालीसँग जम्काभेट भयो। जहाँ ती वृद्ध तालतिर सोझिएको नालीको फोहोर टिप्दै थिए। वृद्धसँग सुवेदीको कुराकानी भयो। वृद्धले भने, यो ताल तिमीहरूको मात्रै होइन, विश्वकै सम्पदा हो। यसलाई फोहोर पार्नु हुन्न। सुवेदीलाई वृद्धको कुरा मनमा गड्यो। भने, त्यसपछि म फेवाताल संरक्षणको मुद्दामा जान्छु भन्ठानें। काठमाडौं फर्किएर १५ दिनसम्म अरू कुनै मुद्दामामिलामा नलागेको उनले सुनाए। फेवातालको मुद्दा हालेपछि मात्रै अरू काममा लागें, उनले भने, अहिलेसम्म खालि प्रतिवेदनमाथि प्रतिवेदन बने। अब प्रतिवेदन बनाएर मात्रै पुग्दैन, कार्यान्वयन गरिहाल्नुपर्छ। ००० पुरिँदो ताल फेवातालको समस्या जमिन व्यक्तिका नाममा दर्ता हुनु मात्रै होइन। प्राकृतिक अतिक्रमण पनि हो। पानीको मूल स्रोत हर्पनसहितका खोलाले बगाएर ल्याउने गेग्रानबाट फेवा बर्सेनि पुरिँदै आएको छ। पोखरा बजारका नाला सिधै फेवामा मिसाइएको पनि छ। नालामा पनि मलमूत्र र फोहोर बगेर आउँछ। आकाशे पानी बगाउने भनेर निर्मित सडक किनारको नालामा कतिपयले ट्वाइलेट, बाथरुम र भान्छाको पानी पनि बगाइदिन्छन्। रातिराति ट्वाइलेटको फोहोर अझै नालामा बगाएको भेटिन्छ। ड्यामसाइड, हल्लन चोकलगायत क्षेत्रमा महानगरले तालमा सोझ्याएको ढलबाट फोहोर पानी वर्षौंदेखि तालमा मिसिँदै आएको छ। हरेक वर्ष १ लाख ४२ हजार टन गेग्र्यान र माटो मुहान क्षेत्र हुँदै तालमा थुप्रिँदै आएको छ। १ लाख ४२ हजार टन गेग्रयान बर्सेनि थुपिँ्रदै आएको आईयूसीएनको अध्ययनले देखाएको छ। अर्कोतिर तालको सिरानका सिमखेतमा घडेरी व्यवसाय फस्टाएको छ। खेत प्लटिङ भइरहेको छ। तालको जलाधार क्षेत्र भदौरे क्षेत्रमा सयभन्दा बढी वन क्षेत्र नै २०७२ साउनमा पहिरोले बगाएर तालमा मिसिएको थियो। नापी विभागको २०६४ सालमा प्रकाशित प्रतिवेदनअनुसार त्यति बेला तालको गहिराइ १८ मिटर, लम्बाइ ४ किलोमिटर र चौडाइ सय मिटरदेखि २ किलोमिटर थियो। सन् २००० यताका अध्ययनअनुसार तालको क्षेत्रफल घटेर ९ हजार ९ सय ५५ रोपनीमा साँघुरिएको छ। यही गतिमा ताल पुरिँदै जाने हो भने ७५ देखि सय वर्षमा ताल पुरिन सक्छ, आईयूसीएन अध्ययनले भनेको छ। ००० मापदण्ड के हुन्छ ? फेवाताल संरक्षण गर्न यसको जग्गा यकिन मात्रै होइन, यसको वरिपरि मापदण्ड लगाउनुपर्नेछ। सर्वाेच्च अदालतको फैसलाले पनि मापदण्ड निर्माण र कार्यान्वयनको आदेश गरेको छ। तालको सीमा यकिन नहुँदा मापदण्ड तोक्न मुस्किल थियो। तर, पुण्य पौडेल संयोजकत्वको समितिले चारकिल्ला यकिन गरिसकेको छ। तालको सीमाबाट ६५ मिटर मापदण्ड लाग्ने हल्लाले वरिपरिका बासिन्दा त्रसित छन्। विश्वप्रकाश लामिछाने नेतृत्वको समितिको प्रतिवेदनले फेवातालको दुवै किनारातर्फ ६५ मिटर मापदण्डभित्र पर्न जाने जग्गा ६९७ कित्ता र त्यसको क्षेत्रफल ७४७ रोपनी भएको देखाएको थियो। मापदण्ड निर्धारण गर्ने जिम्मेवारी भने पोखरा महानगरपालिकाको हो। मालपोत ऐन २०३४ अनुसार दर्ता भएको छ। त्यसैले सरकारले प्राकृतिक न्यायको सिद्धान्तलाई समेत दृष्टिगत गरी मुआब्जा दिएर तालको नाममा गर्न सक्छ। जग्गा दर्ता दूषित हो भन्न सकिने आधार के हो भने २०४२ सालदेखि तीनपटक नै सरकारले जग्गा दर्ता दूषित भनेर दर्ता बदरको निर्णय गरेको छ। पुण्य पौडेल, संयोजक, फेवातालको चारकिल्ला निर्धारण, सीमांकन तथा नक्सांकन समिति"
१ लाख २० हजार वक्ता कुन भाषाका ?,"काठमाडौं : भाषा आयोगले राई भाषाको टुंगो नलगाई प्रदेश १ मा सरकारी कामकाजको भाषा सिफारिस गरेको पाइएको छ। जुन वक्तासंख्या (१ लाख २० हजार ७ सय ९१ जना)का आधारमा १०औं स्थानमा छ। यो भनेको प्रदेशको जनसंख्याको २६६ प्रतिशत हो। यही कारण राई जातिभित्रका कुनै पनि भाषा सिफारिसमा नपरेको सरोकारवाला बताउँछन्। राई भाषा भन्ने नै हुँदैन। यो जाति हो, किरात राई यायोक्खाका अध्यक्ष दिवस राई भन्छन्, यो जातिभित्र २६ वटा भाषा बोलिन्छन्। भाषिका (उपसमूह)सहित यो संख्या ३२ भन्दा बेसी पुग्छ। प्रदेशमा यीमध्ये सबैभन्दा बढी १ लाख ३० हजार ९ सय ५८ जना (२८९ प्रतिशत)ले बान्तवा बोल्छन्। यसले सातौं स्थान ओगटेको छ। राईबाटै चाम्लिङ १२ औं स्थानमा परेको छ। यसका वक्ता ७५ हजार ६१ जना (१६६ प्रतिशत) छन्। सुरुमा बान्तवा सिफारिसमा पर्यो भन्ने सुनेको हो। आयोगले के गरेछ ?, अध्यक्ष राई भन्छन्, यसलाई स्वीकार गर्ने कुरा हुँदैन। राई जातिबाट जुन बाहुल्य भाषा छ त्यो अनिवार्य हुनुपर्यो। हामी आयोग र प्रदेश सरकारसमक्ष कुरा राख्छौं। जनगणनाका बेला समुदाय सचेत नहुँदा यो समस्या आएको उनको बुझाइ छ। उनका अनुसार गणकले के विवरण टिप्यो भनेर आफैं चनाखो हुनुपर्छ। कसैले जाति नै भाषा र भाषा नै जाति हो भन्ने बनाउन खोजेका छन्, उनी भन्छन्, त्यसलाई नबुझेर कतिपयले जाति पनि राई र भाषा पनि राई लेखाएका छन्। उनका अनुसार यो समस्या इलाम, झापा र उदयपुरमा बढी देखिएको छ। आयोगका अध्यक्ष डा लवदेव अवस्थी राई भाषा नभए पनि यसमा ककसको मिसिएको छ भनेर टुंगो लगाउने आधार नभएको बताउँछन्। आयोगले यसलाई सांस्कृतिक पहिचानको रूपमा रहेको भनेर आफ्नो प्रतिवेदनमा व्याख्या गरेको छ। यद्यपि, विज्ञहरूसँग छलफल गर्दा जहाँ बान्तवाका वक्ता छन् त्यहीं नै भाषामा राई लेखाएको पाइएको अध्यक्ष डा अवस्थी सुनाउँछन्। तर, ठ्याक्कै यही भाषा हो भनेर किटान गर्न सकिँदैन। त्यसलाई टुक्र्याएर कुन भाषा मान्ने ? भोलि विवाद हुन्छ। जटिलता आउँछ, डा अवस्थी भन्छन्, सजिलो उपाय भनेको एक महिनापछि जनगणना भइहाल्छ। त्यो जनगणनालाई टेकेर संशोधनको आधार बनाउने कुरा प्रतिवेदनमै राखेकै छौं। राई भाषा भन्ने नै हुँदैन । यो जाति हो । यो जातिभित्र २६ वटा भाषा बोलिन्छन् । आयोगको प्रतिवेदन स्वीकार्य छैन । दिवस राई, अध्यक्ष, किरात राई यायोक्खा हामीले टुक्रयाएर कुन भाषा मान्ने ? भोलि विवाद हुन्छ । सजिलो उपाय भनेको अब जनगणना भइहाल्छ । डा लवदेव अवस्थी, अध्यक्ष, भाषा आयोग आफूले प्राप्त गरेको कार्यादेश जनगणना २०६८ को तथ्यांकका आधारमा कार्यान्वयन गरिएको आयोगले जनाएको छ। आगामी जनगणनाको तथ्यांकका आधारमा सिफारिसहरूको संशोधन र पुनरावलोकन हुन सक्ने सरकारी कामकाजको भाषाका आधारहरूको निर्धारण तथा भाषासम्बन्धी सिफारिसहरू (पञ्चवर्षीय प्रतिवेदन)मा उल्लेख छ। राष्ट्रिय जनगणना २०७८ कात्तिक २५ देखि मंसिर ९ गतेसम्म सञ्चालन गरिँदै छ। राई जातिभित्र अलगअलग भाषा छन्। आयोगले त्यसलाई मिलाउन सक्दैन। केन्द्रीय तथ्यांक विभागले जे जति संख्यामा भाषाहरूको आधार तयार गरेको छ त्यसलाई त हामीले मान्नुपर्ने हुन्छ, डा अवस्थी भन्छन्, कि त हामीले छुट्टै सर्वेक्षण गर्न पाएको हुन्थ्यो। त्यो पनि सम्भव भएन। राईलाई स्थान दिन खोजे पनि सम्भव नभएको उनको भनाइ छ। लिम्बूपछि बीचमा थारू, तामाङ र मगर आएका छन्। बान्तवा त सातौं स्थानमा मात्रै आयो, उनी भन्छन्, बान्तवालाई टिपेर राख्दा त अरूले विरोध गरिहाल्छन् नि ! आयोगले हालै सातै प्रदेशमा भाषा सिफारिस गरेको हो। जसअनुसार प्रदेश १ मा मैथिली र लिम्बू, प्रदेश २ मा मैथिली, भोजपुरी र बज्जिका, बागमतीमा तामाङ र नेवार (नेपाल भाषा), गण्डकीमा मगर, गुरुङ र भोजपुरी, लुम्बिनीमा थारू र अवधि, कर्णालीमा मगर अनि सुदूरपश्चिममा डोट्याली र थारू छन्। संविधानको धारा ७ (२) मा नेपाली भाषाका अतिरिक्त प्रदेशले आफ्नो प्रदेशभित्र बहुसंख्यक जनताले बोल्ने एक वा एकभन्दा बढी अन्य राष्ट्रभाषालाई प्रदेश कानुनबमोजिम प्रदेशको सरकारी कामकाजको भाषा निर्धारण गर्न सक्नेछ भन्ने व्यवस्था छ। संविधानले दिएको कुरा त कसैले पनि काट्न सक्दैन, उनी भन्छन्, बहुसंख्यक जनताले बोल्ने भाषालाई सिफारिस गर्नुपर्यो भनेपछि हामीले मान्नै पर्ने हुन्छ। प्रदेश १ मा वक्तासंख्याका आधारमा पहिलो स्थानमा नेपाली (१९ लाख ५३ हजार ३ सय ९६) छ। त्यसपछि मैथिली (५ लाख ७ हजार २ सय ७५) र लिम्बू (३ लाख ३१ हजार ६ सय ८५) छन्। यो क्रमशः ४३०७, १११९ र ७३१ प्रतिशत हो। चौथोमा थारू, पाँचौंमा तामाङ र छैटौंमा मगर छन्। जसका वक्ता क्रमशः १ लाख ७७ हजार ७ सय ८९ (३९२), १ लाख ७७ हजार ६ सय १३ (३९२) र १ लाख ४६ हजार २ सय ५२ (३२३ प्रतिशत) देखिन्छ। यस्तै, उर्दू १ लाख २५ हजार ६ सय २५ (२७७), राजवंशी १ लाख २१ हजार २ सय ९१ (२६७), नेवार ७७ हजार ५ सय ५९ (१७१), शेर्पा ६७ हजार ३ सय ५ (१४८) र सन्थाली ४८ हजार ९ सय २१ (१०८ प्रतिशत) छन्। उक्त प्रदेशमा जनसंख्याको १ प्रतिशतभन्दा बढी वक्ता भएका भाषा १४ वटा रहेको प्रतिवेदनमा उल्लेख छ। नेपाली, मैथिली र लिम्बूबाहेक अन्य ११ वटालाई पहिलो चरणमा सरकारी कामकाजको निश्चित कार्य र क्षेत्रमा मान्यता दिन भनिएको छ। उक्त प्रदेशमा १ सय ६ भाषाका वक्ता रहेको तथ्यांकले देखाउँछ। प्रदेशभित्र राईको जनसंख्या ५ लाख १३ हजार ४ सय २२ देखिन्छ। जुन ११३ प्रतिशत हो। पहिलोमा क्षेत्री ६ लाख ६९ हजार ९ सय ९८ (१४८) र ब्राह्मण (पहाडी) ५ लाख ४७ हजार ९ सय ६३ जना (१२१ प्रतिशत) छन्। चौथोमा लिम्बूको जनसंख्या ३ लाख ६४ हजार ७ सय १ अर्थात् ८० प्रतिशत छ। नेपालमा भेटिए थप ८ भाषा २०६८ को जनगणनाले १ सय २३ भाषा यकिन गरेको थियो। आयोगले पाँच वर्षमा थप ८ वटा भाषा पहिचान गरेको पाँचौं वार्षिक प्रतिवेदन (२०७७७८)मा उल्लेख छ। जसमा राना थारू (कञ्चनपुर, कैलाली), नार फु (मनाङ), चुम (स्यार), नुब्रि (लार्के) (गोरखा), पोइके (डोल्पा), सेराके (सेके) (मुस्ताङ), मारेकयाक्खा (धनकुटा, इलाम) र नावा शेर्पा (संखुवासभा) छन्। आयोगका अनुसार १ लाखभन्दा बढी वक्ता भएका भाषा १९ वटा छन्। यो संख्या प्रदेश १ मा १०, प्रदेश २ मा ७, बागमती र गण्डकीमा ४४, लुम्बिनीमा ६, कर्णालीमा १ र सुदूरपश्चिममा ३ छ। यो नेपालको कुल जनसंख्याको ९५९१ प्रतिशत हो। बाँकी १ सय ४ भाषा बोल्ने जनसंख्या ४०९ प्रतिशत छ। जसमध्ये १० हजारभन्दा बढीदेखि १ लाखसम्म वक्ता भएका ३० वटा छन्। १० हजारभन्दा कमले बोल्ने ७४ वटा छन्। जसमध्ये मौखिक परम्परामा आधारित र अत्यन्त थोरै वक्ता भएका दुरा, कुसन्डा, तिलुङ, बराम र लुङ्खिमजस्ता भाषाहरू लोपोन्मुख अवस्थामा छन्, प्रतिवेदनमा लेखिएको छ, पूर्वीय दर्शन र सभ्यताका आधार बनेका संस्कृत, पाली र भोटभाषाजस्ता शास्त्रीय भाषाहरूले नेपालको महत्वपूर्ण विरासत बोकेका छन्। बागमतीमा सबैभन्दा १ सय १३ र कर्णालीमा सबैभन्दा कम ५५ वटा भाषा प्रयोगमा रहेको आयोगले जनाएको छ।"
