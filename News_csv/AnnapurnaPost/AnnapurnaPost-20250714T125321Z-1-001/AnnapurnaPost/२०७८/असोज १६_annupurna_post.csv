शीर्षक,विवरण
पोल भाडा नतिरेपछि इन्टरनेटको तार काटियो,"चितवन : विद्युत प्रशारण गर्ने पोल प्रयोग गरेवापतको भाडा नतिरेपछि नेपाल विद्युत प्राधिकरणले ईन्टरनेट सेवा प्रदायक कम्पनीको तार काटेको छ। प्राधिकरणको पोल प्रयोग गरेर भाडा नतिर्ने कम्पनीहरूको इन्टरनेटको तार काटिएको छ। बिजुलीको पोलमा तार टागेर भाडा नतिरेको भन्दै प्राधिकरणको भरतपुर वितरण केन्द्रले शनिबारबाट लाइन काट्न सुरु गरेको हो। इन्टरनेट कम्पनीले भाडा सम्झौता समेत नगरेको प्राधिकरणले जनाएको छ। आज (शनिबार)देखि तार काट्न सुरु गरेको हो। अप्टिकल फाइबरलगायत संरचना प्रयोग गरेर भाडा नतिर्ने इन्टरनेट, टेलिफोन र केबल टेलिभिजन सेवा प्रदायकको लाइन काटिएको नेपाल विद्युत प्राधिकरण भरतपुर वितरण केन्द्रले जनाएको छ। अप्टिकल फाइबरलगायत संरचना प्रयोग गर्ने कम्पनीका लागि बक्यौता भाडा बुझाउन र सम्झौता नवीकरणका लागि प्राधिकरणले शुक्रबारसम्म समय दिएको थियो। असोज १५ गतेसम्मका लागि सम्झौता गरेर भाडा तिर्न अल्टिमेटम दिएको थियो। तर इन्टरनेट कम्पनीले अटेर गरेपछि लाइन काटिएको प्राधिकरणका इञ्जिनियर राजेन्द्र पौडेलले बताए। हाम्रो संरचना प्रयोग गरेर उनीहरुले ब्यवसाय गर्ने तोकिएको भाडा नतिर्ने अहिलेको समस्या त्यही हो , पौडेलले भने, हामीले काटेको होइन पैसा लिएपछि आफैँले पोल गाडेर हुन्छ कि भाडा तिरेर हुन्छ त्यो त कम्पनीको जिम्मेवारी हो। हामीले त हाम्रो भाडा मागेको हो। विभिन्न कम्पनीले गरेर चितवनमा पोल भाडा वापत झण्डै दुई करोड उठान बाँकी छ। भरतपुर १० को प्राधीरकण वरिपरि काटियो र वडा नम्बर ११ स्थित बसेनीमा रहेको सव स्टेसन वरिपरि लाइन काटिएको हो। तार काट्न वितरण केन्द्रका प्रमुख इन्जिनियर राजिव सिंह समेत तार काट्न पुगेका थिए। टेलिकम र एनसेलले पोल भाडा दिइसकेको हुनाले तीनको तारहरु नकाटिएको उनले बताए। अहिले सांकेतिक रुपमा काटिएको हो। यसलाई अटेर गरे अझै कडा रुपमा प्रस्तुत हुन्छौं, सिंहले भने, हामीले सामान जफत पनि गरेका छौं। पैसा नतिरेसम्म फिर्ता हुँदैन। जिल्लामा सुविसु, भायनेट, क्लासिक टेक लगायतका ठूला इन्टरनेट सेवा प्रदायकको सेवा अवरुद्ध भएका छन्। प्राधिकरणले २०७५ असारदेखि प्राधिकरणले पोल भाडा बढाएको छ। भाडा महङ्गो बनाएको इन्टरनेट कम्पनीले आरोप लगाएको छ। लाइन काटिएपछि इन्टरनेट सेवा प्रदायिक कम्पनीहरु आन्दोलित भएका छन्। शनिबार उनीहरुले प्राधिकरणको भरतपुर वितरण केन्द्र अघि नाराबाजी गरेका थिए। राष्ट्रिय इन्टरनेट सेवा प्रदायक कम्पनीका संयोजक दिपक अधिकारीले चार सय प्रतिशत पोल भाडा बढाएको भन्दै यसलाई समायोजन गर्न उर्जा मन्त्रालयमा कुरा राख्दा पनि पेलेर तार काटिएको आरोप लगाए। ४३ प्रतिशत कर तिरेर सेवा दिन पर्छ। यसमा पनि पोलको ज्यादती गरेर भाडा बढाएपछि जबरजस्ती तिर नतिरे तार काट्ने काम त न्यायोचित भएन , उनले भने, उपभोक्तासँग बढाउ नपाउने यता भाडा बढाउने गर्दा कसरी सेवा दिने भन्ने समस्या देखियो। २०७५ देखि भाडा बढाएर प्रति किलोमिटर पाँच हजार कायाम गरिएको थियो। अहिले फेरि बढाएर नौ हजार पुर्याइएको छ। चितवनमा हाल ८ वटा कम्पनीले मात्रै पोलको भाड तिरेका छन्।"
प्रकाश र आँचलको 'बेरुवाको औंठी',"काठमाडौं : लोकप्रिय गायक प्रकाश सपुत र नायिका आँचल शर्माको अभिनय रहेको बेरुवाको औंठी म्युजिक भिडियो सार्वजनिक भएको छ। मेलिना राई र लोक पौडेलको स्वर रहेको गीत शुक्रबार सार्वजनिक भएको हो। दिपक शर्माको शब्द, संगीत रहेको गीतलाई नरेन्द्र वियोगीले संगीत संयोजन गरेका छन्। अनिल के मानन्धरले छायांकन गरेको भिडियोमा रुजु शर्मा र अनिल आचार्यको समेत अभिनय देख्न सकिन्छ। भिडियोमा पुजा दर्नाल र उज्ज्वल गज्मेलको कोरियोग्राफी रहेको छ भने भिडियोलाई विष्णु खड्काको सम्पादन गरेका छन्। राज खड्काको निर्देशनमा तयार पारिएको उक्त गीत मिरा मोशन पिक्चर्सको आधिकारिक च्यानल मार्फत सार्वजनिक भएको हो।"
राणा त छैनन् तर जनताले हुकुमी शासन भोग्नु परेको छ : विप्लव,"काठमाडौं : नेकपाका महासचिव नेत्रविक्रम चन्द विप्लवले गणतन्त्र नामको शासन मात्रै भएको दाबी गरेका छन्। शनिबार बनेपामा पार्टी कार्यकर्तालाई सम्बोधन गर्दै उनले नेपाली जनताले हुकुमी शासन भोग्नु परेको बताएका हुन्। अहिले राणा त छैनन्। तर, नेपाली जनताले हुकुमी शासन भोग्नु परेको छ। अब फेरि विद्रोह गर्नुपर्छ। हामी अलमलिनु हुँदैन। उनले भने, गणतन्त्र नामको शासन छ। तर, नेपाली जनतामा कुनै परिवर्तन छैन। मजदुरहरुले भनेको तलब पाएका छैनन्। वर्तमान सत्ताले जनताको प्रतिनिधित्व नगरेको उनले बताए। विप्लवले भने, यो सत्ताले जनताको आवाज सुनेको छैन। नेपालका युवाहरुलाई अरबको मरुभूमिमा फसाइन्छ। नेपालका युवाहरुले विदेशका गल्लिमा दासत्वको जीवन विताउनुपर्ने बाध्यकारी स्थिति छ। विप्लवले एमाले,काग्रेंसका नेताहरुले मेनपावर चलाएर युवाहरुलाई विदेश पठाएको बताए। उनले भने, हामी स्वतन्त्र चाहन्छौं। कथित लोकतन्त्रमा नेपालका युवाहरु बेचिनुपरेको छ। यसका विरुद्ध उत्रिन जरुरी छ। उनले विद्रोह गर्नका लागि बम दिमागमा हुनुपर्ने बताए। विप्लवले भने, गलत ढंगले शासन गर्न खोजियो भने पहिलो आवाज उठ्छ, अनि मुठ्ठि उठ्छ, झण्डा उठ्छ मानिएन भने बम पनि उठ्छ। जनयुद्धको बलमा गणतन्त्र स्थापना भएको बताए। उनले कोरोनाका कारण जनातालाई कार्यक्रममार्फत तीन बुँदे के हो बुझाउन खोजेपनि नसकिएको स्पष्ट पारे। उनले सरकारले इमान्दारीपूर्वक सम्झौता कार्यान्वयन गर्नुपर्ने धारणा राखे।"
पोलको भाडा नतिर्नेको इन्टरनेट र केबुलको लाइन काटियो,"बेनी : म्याग्दीमा शनिबार सम्झौता बिनै विद्युतका पोलको प्रयोग गरेर भाडा नतिर्ने केबुल तथा इन्टरनेट सेवा प्रदायकहरुको लाइन काटिएको छ। नेपाल विद्युत प्राधिकरणको देशव्यापी कार्यक्रम अन्तरगत सम्झौता नगरेका र भाडा नतिरेकाको फाइबर काटिदिएपछि निजी कम्पनीहरुद्वारा सञ्चालित इन्टरनेट तथा केबुल सेवा ठप्प बनेको छ। नेपाल विद्युत प्राधिकरणको म्याग्दी विवतरण केन्द्रले नेपाल विद्युत प्राधिकरणको विद्युतीय संरचनाहरु प्रयोग गरी अप्टिकल फाइबर भाडामा लिइ टेलिफोन, इन्टरनेट, केवल, टिभी सेवा सञ्चालन गरेका सेवा प्रदायकलाई यही असोज १५ गतेभित्र सम्झौता, नवीकरण र बक्यौता बुझाउन ताकेता गर्दै सार्वजनिक सूचना समेत जारी गरेको थियो। केन्द्रका प्रमुख प्रशान्तकुमार झाले तोकिएको समयभित्र सम्झौता, नवीकरण र बक्यौता नतिर्ने नेपाल टेलिकमबाहेक ७ वटा कम्पनीको लाइन काटिएको जानकारी दिए। प्राधिकरणका कर्मचारीले बेनीको हुलाकचोकमा रहेको विद्युतको पोलमा राखिएको फाइबर काटेका थिए। म्याग्दीमा प्राधिकरणको पोल प्रयोग गरेका सेवा प्रदायकहरु सम्झौता, नवीकरण र बक्यौता तिर्न नआएपछि केन्द्रको निर्देशन अनुसार लाइन काटेका हौं, उनले भने, सेवा प्रदायक कम्पनीको कारण लाइन काट्न बाध्य भएका हौं। म्याग्दीमा दुई वटा केबल टिभी र पाँच वटा इन्टरनेट सेवा प्रदायकले विद्युत प्राधिकरणको पोल प्रयोग गरेका छन्। यसअघि नगरपालिका क्षेत्रमा प्रतिपोल रु एक सय र गाउँपालिका क्षेत्रमा रु पचासका दरले वार्षिक भाडा तिर्ने गरेका थिए। निजी क्षेत्रको इन्टरनेट जोडेका सरकारी कार्यालय, बैंक, बित्तीय संस्था, सहकारी, संघ संस्था, निजी उपभोक्ताहरुको सेवा अवरुद्ध बनेको छ। केबल टिभी सेवा पनि ठप्प भएको छ। केवुल तथा इन्टरनेट सेवा प्रदायकहरुले प्राधिकरणले तोकेको पोलको नयाँ भाडादर महँगो र अव्यवहारिक भएकाले सम्झौता र नवीकरण नगरेको प्रक्रिया दिएका छन्। नयाँ दररेट अनुसार नगर र गाउँपालिका क्षेत्रका ३३११ केभी र सोभन्दा कम क्षमताको लाइनको विद्युत संरचना प्रयोग गरेबापत प्रतिकिलोमिटर वार्षिक सात हजार रुपैयाँ भाडा तिर्नुपर्छ। पब्लिक भिजन केबुल सहकारी संस्थाका प्रबन्धक नवराज पौडेलले प्राधिकरणको भाडादर पहाडी र हिमाली जिल्लामा अव्यवहारिक र महँगो भएकाले समायोजन नभएसम्म सम्झौता नवीकरण नगर्ने सामुहिक निर्णय भएको बताए। देशभरका केबुल र इन्टरनेट सेवा प्रदायक कम्पनीले भाडा समायोजन गर्न विद्युत प्राधिकरणलाई दवाव दिइरहेका छन्।"
काठमाडौंको फोहर व्यवस्थापन : स्रोतदेखि नै समस्या,"काठमाडौं : दुई वर्षका लागि भनेर विसं २०६२ मा काठमाडौं उपत्यकाको फोहर नुवाकोटको ककनी गाउँपालिका२ सिसडोलमा फ्याँक्न सुरु गरिएको थियो। आज १६ वर्ष हुँदा पनि त्यहाँ फोहर फ्याँक्ने काम जारी छ। सिसडोलमा दैनिक एक हजारदेखि एक हजार २०० मेट्रिक टनसम्म फोहर जाने गरेको छ। विकल्प नहुँदा योजनाविहीनरूपमा अहिले त्यहाँ फोहर विसर्जन बाध्यात्मक छ। गाउँ नै दुर्गन्धित हुँदा पटकपटक स्थानीयवासीबाट आन्दोलन गरी फोहर रोक्ने काम भयो तर आन्दोलन, सम्झौता, फेरि आन्दोलन अनि फेरि सम्झौताबाहेक दीर्घकालीन समाधानका उपायको खोजी भएन। अहिलेको टड्कारो समस्या यही हो। नजिकै रहेको नुवाकोट र धादिङको सिमानामा पर्ने बन्चरेडाँडामा विकल्पका रूपमा स्थान तय भए पनि त्यहाँ निर्माणको काम जारी छ। त्यसैले सिसडोलमा अहिले पनि समस्या ज्यूँका त्यूँ छ। सिसडोलका स्थानीय राममणि घिमिरेका अनुसार त्यहाँ दुर्गन्धले बसिसाध्य हुन्न। कतिपय अवस्थामा विष्फोटक पदार्थ विष्फोट भएको उदाहरण रहेको र बमसँग बस्नुपरेको महसुस हुने भन्दै दुःखद् अनुभूति उनले सुनाए। 'सिसडोलका बासिन्दालाई फोहोरले असर गर्दैन, पैसा दिएपछि समाधान भयो भन्ने सोच कहाँसम्म ठिक हो ?', उनले भने, 'समाधानका लागि खै राज्यको ध्यान।' उपत्यकाको काठमाडौं र ललितपुर महानगपालिकासहित १८ पालिकाको फोहर दैनिकरूपमा सिसडोलमा पुग्छ। दीर्घकालीन व्यवस्थापनको राम्रो उपाय १६ वर्षसम्म नबनाइएकामा आजित भएको सुनाउँछन् सिसडोलवासी। काठमाडौंमा वास मिडिया फोरमद्वारा उपत्यकाको फोहर व्यवस्थापनका सवालमा शनिबार आयोजित एक अन्तर्क्रियामा स्थानीयवासीले समस्या लिएर सरकारी निकाय धाउँदाधाउँदा वाक्क भएको दुःखेसो सुनाए। सिसडोलमा फोहर विसर्जनमा समस्या रहेको काठमाडौं महानगरपालिकाको समेत स्वीकारोक्ति छ। महानगरपालिकाका प्रवक्ता ईश्वरमान डङ्गोल फोहर व्यवस्थापनमा विगतदेखि नै त्रुटि हुँदै आएको स्वीकार गर्दै भन्छन्, 'सबै लाग्ने हो भने समाधान गर्न नसिकने होइन, सम्भव छ।' सिसडोलवासी भने जनप्रतिनिधिबाट फोहरको समस्याको दीर्घकालीन समाधान हुनेमा विश्वस्त छैनन्। उनीहरु अधिकारसम्पन्न प्राधिकरण बन्नुपर्नेमा जोड दिन थालका छन्। घिमिरेले पैसाले मात्रै समस्याको समाधान हुन्छ भनेर नसोच्न चेतावनीसमेत दिए। विगतमा सम्झौता गर्दा पनि पहिलो शर्त नै फोहर व्यवस्थापन थियो। त्यसपछि मात्रै अन्य आर्थिक तथा विकासका काम राखिएको उनले स्मरण गरे। काठमाडौं महानगरपालिकाका वातावरण विभाग प्रमुख हरिकुमार श्रेष्ठ पनि उपत्यकाको फोहर व्यवस्थापन भयावह अवस्थामा पुगेको सुनाउँछन्। सुरुमा गोकर्ण, सिसडोल हुँदै अहिले बन्चरेडाँडामा फोहर व्यवस्थापनका लागि आवश्यक काम हुँदैछ। दुई वर्षअघि नै बन्चरेडाँडामा फोहर विसर्जनको काम सुरु हुनुपर्नेमा अहिलेसम्म निर्माणको काम सकिएको छैन। त्यसकारण पनि सिसडोलमा समस्या थपिँदो छ। उपत्यकाको फोहरमध्ये ५५ देखि ६० प्रतिशत घरमै व्यवस्थापन गर्न सकिने विभिन्न अध्ययनले देखाएको छ। त्यस्ता फोहरलाई करेसाबारीमै व्यवस्थापन गर्न सके पनि धेरै हदसम्म समस्या कम हुने श्रेष्ठ बताउँछन्। 'त्यो चेतना मानिसमा विकास हुनै सकेन, यसको पहिलो व्यवस्थापन भनेको स्रोतबाटै हुनुपर्छ, त्यसको विकल्पै छैन', श्रेष्ठले थपे। सिसडोलमा ४३२ रोपनी जग्गामा फोहर फालिँदै आएको थियो। दुई वर्षका लागि भनेर विसं २०६२ मा जाइकाको सहयोगमा कार्यक्रम थालिएको थियो। १६ वर्षदेखि नियमित फोहर लैजाँदा त्यो क्षेत्र विस्तारै भरिँदै गयो र अहिले विकराल स्थितिमा पुगेको हो। बन्चरेडाँडामा फोहर व्यवस्थापनका लागि भने एक हजार ७९२ रोपनी क्षेत्र छुट्याइएको छ। यस्ता कार्यक्रम बनाउँदा जनसङ्ख्याको वृद्धिसँगै भविष्यमा आउनसक्ने चुनौती आँकलन गरेर दीर्घकालीन रणनीति आवश्यक हुन्छ। विगतमा त्यस्तो योजना नबन्दा सिसडोल समस्याग्रस्त बनेको हो। सरसफाइ विज्ञ नमस्तेलाल श्रेष्ठ पनि सवल र दुर्वल पक्ष विष्लेषण गरेर जनसङ्ख्याको चापसँगै फोहर व्यवस्थापनको योजना आवश्यक रहेको औँल्याउँछन्। उनी पनि कौसी, बरण्डा खेती गरेर कुहिने फोहर व्यवस्थापन गर्ने र पुनः प्रयोग गर्न मिल्ने फोहरलाई त्यहीअनुसार प्रयोग गर्दा केही हदसम्म समस्या कम हुने सुझाव दिन्छन्। उनी भन्छन्, 'फोहर व्यवस्थापनमा हामी सबै भन्ने नाराका साथ लाग्नुपर्छ, सम्भव छ।' सरसफाइको क्षेत्रका काम गर्दै आएको संस्था लुमन्तीका कार्यकारी निर्देशक लजना मानन्धर कौसीमा मात्रै हुने व्यवस्थापनले फोहरको दीर्घकालीन समाधान नहुने जिकिर गर्छन्। बदलिँदो सहरीकरणअनुसार योजना निर्माण गरी दिगो समाधान नै अहिलेको आवश्यकता भएको उनले बताए। महानगरपालिकाका प्रवक्ता डङ्गोल उपत्यका फोहर व्यवस्थापनमा दीर्घकालीन योजना नबनेकै कारण अहिले जटिलता आएको बताउँछन्। 'दुई वर्षका लागि भनेर लिएको सिसडोल आज १५ वर्ष बितिसक्यो अझै त्यहाँ फोहर फालिँदै छ, योजनाबद्धरूपमा फोहर फाल्ने गरी बनेको क्षेत्र सिसडोल होइन, त्यो विगतको गल्तीलाई सबैले मनन गरेर मिलेर समस्या समाधान गर्नुपर्छ', डङ्गोलले भने। पछिल्लो समयमा समस्या पर्छ, सम्झौता गरिन्छ, फेरि समस्या आउँछ अनि सम्झौता गरिन्छ यसैगरी फोहर व्यवस्थापनको काम भइरहेको उनले सुनाए। यसरी काम गरेर कति समय थेप्ने गम्भीर चिन्ताको विषय हो। दुई दिनमात्रै काठमाडौंको फोहर उठेन भने मुलुकलाई नै प्रभावित बनाएको हुन्छ। बागमती सफाई अभियानका एक अभियानकर्मी तथा पूर्वसचिव किशोर थापा सकारात्मक सोचका साथ काम गर्न सके फोहर व्यवस्थापन सम्भव भएको बताउँछन्। विदेशको उदाहरण लिनै नपर्ने बताउँदै उनले भने, 'हेटौँडाले कम्पोष्ट मल बनाइरहेको छ, वालिङले फोहर किनिरहेको छ, दाङ र धनकुटामा पार्क नै बनेको छ भने काठमाडौंमा किन व्यवस्थापन गर्न सकिँदैन।' उनले मुख्य कुरा नागरिकमा फोहर छुट्याउनुपर्छ, घरमै व्यवस्थापन गर्नुपर्छ भन्ने चेतनाको विकास नहुँदा समस्या परेको बताए।"
कम्युनिष्ट आन्दोलन जोगाउन दरबार छोडेर चउरमा आयौं : उपाध्यक्ष पाण्डे,"तानसेन : नेपाल कम्युनिष्ट पाटी एकीकृत समाजवादीका उपाध्यक्ष राजेन्द्रप्रसाद पाण्डेले केपी ओलीको कारण नेपालको कम्युनिष्ट आन्दोलन समाप्त हुने अवस्था आएकोले आफूहरु एमालेको दरवार छोडेर चउरमा आएको बताए। पाल्पा तानसेनमा प्रथम पाटी अगुवा कार्यकर्ता भेलालाई सम्बोधन गर्दै उनले दरवारले च्यापेर हामीलाई नै सिध्याउने अवस्था आएपछि विद्रोह गरेर नेपालको संविधान, लोकतन्त्र रक्षाको लागि चउरमा आउनु परेको बताए। अगुवा कार्यकर्तालाई सम्बोधन गर्दै पाटी उपाध्यक्ष पाण्डेले २०७२ सालको नयाँ संविधान च्यातिने, लोकतन्त्र ध्वस्त भइ विदेशीको ईशाराम निरकुंश अधिनायकवादी शासनले जडा गाड्ने अवस्थाबाट मुलुकलाई बचाएको दावी गरे। एमाले अध्यक्ष ओली विघटित शोभियत संघका महासचिव मिखायल गर्भाचोकले जस्तै कम्युनिष्टको खोल ओढेर नेपालको कम्युनिष्ट आन्दोलनलाई छिया छिया बनाउने काममा लागेकोले आफूहरु बाध्य भएर विद्रोह गर्नुपरेको बताए। एमालेमा बसेका भिम रावल, घनश्याम भुसाल जस्ता नेताहरुलाई केपी ओलीले जिम्मेवारी विहीन बनाउँदै घर न घाटको अवस्था पुर्याउने दावी गरे। ढिलोमा एमालेको मंसिरमा हुने महाधिवेशन पछि अधिकाशं एमालेका वरिष्ठ नेताहरु एकीकृत समाजवादीमा आउने उपाध्यक्ष पाण्डेले बताए। अहिले ओलीको स्वाभाव पाटीमा एकलौटी गर्ने, आफ्नो भन्दा फरक विचार नसुन्ने, विधान महाधिवेशनको नाटकमा समेत माक्स, लेनिन, पुष्पला, मदन र मनमोहनका फोटाहरु हटाएर सामन्ती राजा महाराजा जस्तै आफ्नै फोटो काठमाडौंका गल्ली गल्ली, पोल पोलमा झुण्डाएर मभन्दा ठूलो कोही छैन भन्ने अहमता अझै रहेको पाण्डेले बताए। 'अहिले पानीका बोतलमा ओलीका तस्बिर छन् भोलि रक्सी बियरका बोतलमा समेत तस्विर आउने छ।', पाण्डेले भने। आगामी निर्वाचनमा एकीकृत समाजवादीले समानुपातिकमा २१ र प्रत्यक्ष निर्वाचनमा २१ गरी कम्तीमा ४२ सिट जित्ने दावी गरे। निर्वाचनमा माओवादी केन्द्र, जनतासमाजवादी, नेकपा मोहन बैध, नेत्रविक्रम चन्द माओवादी र जनमोर्चाबिच चुनावी तालमेल हुने निश्चित रहेको उपाध्यक्ष पाण्डेले अगुवा कार्यकर्तालाई जानकारी गराए। अगुवा कार्यकर्ता भेलालाई सम्बोधन गर्दै पाटीका केन्द्रीय सदस्य सोमप्रसाद पाण्डेले केपी ओलीको गलत चिन्तन, निरकुंश शासन शैलीको कारण विद्रोह गरी नयाँ पाटी गठन गरेको बताए। 'केपी ओलीले दुई दुई पटक संविधान च्याते, दुई तिहाईको नजिक पुगेको सरकार ढलाए, एकीकृत भएको कम्युनिष्ट पाटी फुटाए, आफ्नै पाटी फुटाए, राष्ट्रिय मुद्दाका १३ विषयबस्तुमा केपी ओली पराजित भएका छन्', उनले आरोप लगाए। आगामी निर्वाचनमा केपी ओलीको नेतृत्व रहेसम्म एमाले पतन हुँदै २०१७ सालको केशरजंग रायमाझीको जस्तै विघटनको अवस्थामा पुग्ने निश्चित रहेको पाण्डेले बताए।"
परीक्षण बिना शितभण्डार सञ्चालन : किसानको लाखौं रुपैयाँ नोक्सान,"तानसेन : राम्रो काम भएको चर्चा कमाउन परिक्षण बिना शित भण्डार सञ्चालन गर्दा पाल्पा रामपुरका कृषकहरुको लाखौं रुपैयाँ नोक्सान भएको छ। हतारमा निर्माण कार्य पुरा नहुँदै रामपुर नगरपालिकाले शित भण्डार सञ्चालन गर्दा कृषि उपजहरु कुहिन थालेका छन्। विगतका वर्षमा रामपुर क्षेत्रका कृषकहरुले भैरहवा, स्याङ्गजामा कृषि उपजका विउ विजनहरु भण्डारण गर्दै आएका थिए। रामपुर नगरपालिका ७ की यमकान्ती गौतमले दश लाख बराबरको उन्नत जातको विउ शित भण्डारमा राखेको, अहिले हेर्दा विउले टुसा निकालीसकेको बताईन। रामपुर नगरपालिकाले शित भण्डार परिक्षण बिना नै आलु भण्डारण गर्न अनुमति दिँदा हामीजस्ता कृषकहरु मर्कामा परेको कृषक गौतमले बताईन। कृषक गौतमले प्रति किलो ६ रुपैयाको दरमा ६ हजार ६७ किलो आलु ३६ हजार ४ सय रुपैयामा शित भण्डारमा राखेकी थिईन्। खानका लागि शित भण्डारबाट घरमा झिकेर ल्याइएको आलु उम्रेर लामालामा टुसा पलाएको देख्दा रामपुर ६ तालपोखरा बस्ने मित्रा ढकाललाई नमज्जा लाग्यो। उनले रामपुर नगरपालिका ६ को कार्यालयको आलु प्रवद्र्धन कार्यक्रमअन्र्तगत व्यावसायीक आलु उत्पादन गरेका हुन्। घरमै ३० रुपैयाँ किलो आलु किन्न ग्राहक आएका थिए तर हामीलाई यही रामपुरमै भण्डारण गर्न मिल्छ भन्दै बेच्न दिएनन, अहिले कोल्ड स्टोरमा राखेको आलु केही कुहिएको छ, केहीमा लामा लामा टुसा पलाएको छ, परिक्षण बिनै कृषकलाई हतारमा आलुको विउ भण्डार गर्न जवरजस्ती गरियो यसको क्षतीपुर्ति नगरपालिकाले दिनुपर्ने ६ का कृषक मित्रा ढकालले बताईन। रामपुर ५ बेझाडकी मैना श्रेष्ठले दशैं तिहारमा प्रयोग गर्न भनी कोल्ड स्टोरमा राखेको ३ बोरा आलु पनि कुहिएको छ। चाडपर्वमा बजार भाउ महंगो हुने र भनेको समयमा नपाईने समस्याको कारण कोल्ड स्टोरमा राखेको भएपनि कुहिएर खाने लायक नभएको श्रेष्ठले बताईन। रामपुर नगरपालिका ३ का वडा अध्यक्ष दिनेशकुमार खनालले गाउँका कृषकहरु लाई प्रोत्साहन गर्न ४७ बोरा आलु भण्डारण गरेको भएपनि बोरा बाहिरै लामालामा टुसा उम्रिएको बताए। रामपुरको शित भण्डारमा करिव एक हजार चार सय क्वीण्टल आलु राखिएको छ। नगरपालिकाले शित भण्डार सञ्चालनका लागि टेण्डरमार्फत रम्भा गाउँपालिका १ हुँगीका भगवती अधिकारी न्यौपानेलाई बार्षिक रु दुई लाख पाँच हजारमा रुपैयाँमा जिम्मा दिएको थियो। शित भण्डार पहिलो वर्ष प्रयोगमा ल्याउँदा प्राविधिक रुपमा तालमेल नमिलेकाले समस्या भएको रामपुर नगरपालिकाका प्रवक्ता हुमनाथ न्यौपानेले बताए। कृषकलाई परेको पिडा र समस्या सम्वोधनको विषयमा नगरपालिकाको बैठकमा गंभिर रुपमा कुरा उठेको प्रवक्ता न्यौपानेले बताए। गत वर्ष रामपुर नगरको पाँच हजार रोपनी क्षेत्रफलमा चार हजार टन आलु उत्पादन भएको थियो। पुर्वी पाल्पाको कृषि उत्पादन लाई सुरक्षित राख्न लुम्बिनी प्रदेश सरकारको सर्शत अनुदानमा रबिना र अभिसा जेभी कन्ट्रक्सन प्रालीले संयुक्त रुपमा रु तीन करोड २६ लाख ७६ हजार पाँच सय ६६ मा ठेक्का सम्झौता गरी शित भण्डार निर्माण कार्य गरेको थियो।"
मन्त्रालय बाँडफाँडमा सहमति नहुँदा मन्त्रिपरिषद् विस्तारमा ढिलाई : महासचिव भुसाल,"काठमाडौं : नेकपा (एकीकृत समाजवादी) का महासचिव डा बेदुराम भुसालले मन्त्रालय बाँडफाँडमा सहमति हुन नसक्दा मन्त्रिपरिषद् विस्तार हुन नसकेको बताएका छन्। शनिबार रिपोर्टर्स क्लब नेपालले आयोजना गरेको कार्यक्रममा बोल्दै उनले सरकार गठनमा ढिलाई हुनुको प्रमुख कारण रहेको सुनाएका हुन्। मन्त्रालय बाँडफाँड हुन बाँकी छ। मन्त्रालय टुँगो लाग्नेबित्तिकै दलहरुले मन्त्रीहरुको नाम दिन्छन्। उनले भने,अहिले हाम्रो अध्यक्ष बिरामी भएर अस्पतालमा हुनुहुन्छ, भेटवार्तामा त्यो कुराले असर गरेको हो। प्रधानमन्त्रीको व्यस्तताको कारण सायद उहाँले भेटघाट गर्न भ्याउनुभएको छैन होला, तर अब छिट्टै सरकार विस्तार हुन्छ। सरकारले छिट्टै पूर्णता पाउनेछ। त्यसपछि सरकारले गर्नुपर्ने काम अघि बढ्नेछन्। भुसालले अहिले अर्लि ईलेक्शन गर्ने कुरा असम्भव रहेको पनि टिप्पणी गरे। उनले भने,अहिले अर्लीईलेक्शन गर्ने सम्भव कुरा होइन। प्रधानमन्त्रीले अहिले नै प्रतिनिधिसभा विघटन गर्न पाउनुहुन्न। उहाँले गर्नुभयो भने त्यो पनि असंवैधानिक हुन्छ। सर्वदलीय बैठकमा उहाँले यो कुरा हुँदैन भन्नुभएको छ। यो बाहिर चलाईएको हल्ला हो। अर्लीईलेक्शन, अहिले त्यो बाटो जाने स्थिति छैन्। जाने मनस्थिति भएको पनि मैले देख्दिन्। उनले प्रमुख प्रतिपक्षी दल नेकपा (एमाले) ले संसद् चल्न नदिनुलाई लोकतन्त्र र संविधानमाथिको हमला भएको टिप्पणी गरेका छन्। भुसालले भने,राजनीति तरल अवस्थामै अगाडि बढ्ने क्रम जारी छ। अझैपनि स्थिरता प्राप्त भएको छैन। सरकार गठन र विस्तारको प्रक्रिया पूरा भएको छैन्। अझैपनि आशंका विद्यमान छ। विभिन्न दलभित्र अन्तरविरोध छन्। संसदलाई चल्न नदिने जुन खालको व्यवहार एमालेले गरिरहेको छ, त्यो लोकतन्त्रमाथिको हमला हो। एमालेको कदम निन्दनीय छ। उनले एमाले अध्यक्ष केपी शर्मा ओलीबाट प्रतिनिधिसभालाई विघटन गरेर लोकतन्त्रलाई समाप्त पार्न खोजिएको थियो भन्ने पनि टिप्पणी गरे। अहिले एमालेले सदन अवरुद्ध गर्नुपनि त्यसकै निरन्तरता भएको उनको आरोप छ। उनले भने,अदालतमा विचाराधिन मुद्दामाथि संसद्मा छलफल हुन सक्दैन। एमालेले जुन विषय उठाएर सदन अवरुद्ध गरिरहेको छ, त्यो गैरसंवैधानिक छ। एमालेले निरन्तर रुपमा त्यही विषय उठाएको छ। उनले जनताको बहुदलीय जनवादलाई मार्गदर्शन मान्छु भन्ने एमालेमा अहिले प्रथम विधान महाधिवेशनमा फरक विचार पनि राख्न नदिइएको टिप्पणी गरे।"
स्वीट्जल्याण्डदेखि गोरखासम्म साइकल यात्रा,"गोरखा : स्वीट्जल्याण्डकी नागरिक लरिसा जिम्मरम्यानले स्वीट्जल्याण्डदेखि गोरखासम्मको साइकल यात्रा सम्पन्न गरेकी छन्। 'हाम्रो सहारा' फाउण्डेशन स्वीजल्याण्डकी संस्थापक लरिसाले त्यहाँस्थित 'हाम्रो सहारा'देखि गोरखास्थित 'हाम्रो सहारा'सम्मको यात्रा छ महिना लगाएर सम्पन्न गरेकी हुन्। गत अप्रिल ५ देखि सुरु गरेको साइकलयात्रा शनिबार गोरखास्थित 'हाम्रो सहारा' फाउण्डेशनको कार्यालयमा पुगेर सम्पन्न गरेकी हुन्। १२ वटा देशको साइकल यात्रा गरी १० दिनअघि काठमाडौं आइपुगेको र पाँच दिनको क्वारेण्टाइन अवधि पूरा गरी गोरखा आइपुगेको उनले बताइन्। स्वीट्जल्याण्ड, इटली, स्लोभेनिया, क्रोयशिया, मोन्टेनेग्रो, अल्बेनिया, मेसोडोनिया, बुल्गेरिया, टर्की, जर्जिया, उज्बेगिस्तान, किर्गिस्तानसम्म साइकलमै आएको हुँ, गोरखामा आयोजित पत्रकार सम्मेलनमा उनले भनिन्, किर्गिस्तानबाट भारत र चीन दुवै देश प्रवेश गर्न प्रतिवन्ध लगाइएकाले काठमाडौँसम्म प्लेनमा आएको हुँ। काठमाडौँबाट गोरखासम्म ग्रामीण रुट हुँदै तीनदिने साइकल यात्रा गरेँ। स्वीट्जल्याण्डमा स्थापित हाम्रो सहारा फाउण्डेशनले अनाथ बालबालिकालाई आश्रय दिने उद्देश्यले अर्थ संकलन गर्ने गर्छ। साइकल यात्राको क्रममा जुटेको आर्थिक सहयोग पनि बालबालिकाकै लागि खर्च गर्ने लरिसाले बताइन्।"
सिन्धुपाल्चोक केन्द्रविन्दु भएर भूकम्प,काठमाडौं : सिन्धुपाल्चोकको पाङफुङ केन्द्रविन्दू भएर भूकम्प गएको छ। राष्ट्रिय भूकम्प मापन तथा अनुसन्धान केन्द्रका अनुसार शनिबार साँझ ७:५८ बजे पाङफुङ केन्द्रबिन्दु भएर ४६ रेक्टर स्केलको भूकम्प गएको हो। उक्त भूकम्प गोरखा भूकम्पको परकम्प भएको सो केन्द्रले जनाएको छ। विसं २०७२ वैशाख १२ गते गएको विनाशकारी भूकम्पपछि हालसम्म नेपालमा ४ रेक्टर स्केलभन्दा माथिका ५६० परकम्प गइसकेको छ।
एमालेमा उपमहासचिव पद कायम राख्न सुझाव,"काठमाडौं : नेकपा एमालेका प्रतिनिधिले उपमहासचिव राख्न पर्ने सुझाव दिएका छन्। उपमहासचिव विष्णुप्रसाद पौडेलले प्रस्तुत गरेको विधान संशोधन प्रस्तावमा उपमहासचिव हटाउने प्रस्ताव गरिएको हाे। नवौं महाधिवशेनको विधानमा २ उपमहासचिवको व्यवस्था छ। जस अनुसार पौडेल र घनश्याम भुसाल उपमहासचिव छन्। प्रस्तावित विधानमा १ अध्यक्ष, ५ उपाध्यक्ष, १ महासचिव, ६ सचिव गरी १३ पदाधिकारीको व्यवस्था गरिएको छ। कर्णाली प्रदेशतर्फ समुहगत छलफलपछिको सुझाव प्रस्तुत गर्दै टोली नेता गोरखबहादुर बोगटीले ७ उपाध्यक्ष र उपमहासचिव कायम राख्नु पर्ने सुझाव दिएका छन्। उपाध्यक्षको संख्या प्रदेशको आधार हुनुपर्ने सुझाव हलबाट आएको छ। अधिकांशले ७ जना उपाध्यक्ष हुन पर्ने सुझाव दिएका छन्। कसैले ६, कसैले वरिष्ठसहति ७ उपाध्यक्षको व्यवस्था गर्नु पर्ने सुझाव दिएका छन्। भुगोल र उत्पिडनलाई मध्य नजर गर्दै सबै तहका कार्यकारी पदमा प्रतिनिधित्वको वैधानिक सुनिश्चितता गर्नु पर्ने कर्णालीको सुझावमा उल्लेख छ। उमेरको हदसँगै युवा नेतृत्वलाई नेतृत्व पुग्ने प्रणालीको पनि सुनिश्चितता गर्नु सुझाव दिएको कर्णालीका प्रतिनिधि नगिन्द्र शाही नेसनलले जानकारी दिए। प्रत्येक कमिटीमा समावेशिताको वैधानिक व्यवस्था लागू भए नभएको आधारमा कमिटीको मुल्यांकन,नियमन र नियन्त्रण गर्ने व्यवस्थाको सुनिश्चितता हुनुपर्ने सुझाव हलबाट आएको छ। १० वटा समुहमा सहुगत छलफलपछि टोली नेताले अध्यक्ष ओलीको राजनीतिक प्रतिवेदन, महासचिव ईश्वर पोखरेलको संगठनात्मक प्रतिवेदन र उपमहासचिव पौडेलको विधान संशोधन प्रस्तावमा प्रतिवेदनमा सुझाव दिएका छन्।"
फार्मेसीले जग्गाको लालपूर्जा लिएर मात्रै शव दियो : तमसुक कागज बनाउन दवाव,"विराटनगर : जग्गाको लालपूर्जा लिएर शव छोडेका फार्मेसीका सञ्चालकले शोकमा रहेका परिवारलाई छिटो पैसा तिर्नका लागि तमसुक कागज गर्न दवाव दिएका छन्। केही दिनअघि विराटनगर स्थित नोबेल मेडिकल कलेजमा विराटनगर महानगरपालिका १२ मलहनमाका ३० वर्षीय बिनोद रिसिदेवको मृत्यु भएको थियो। रिसिदेवको मृत्यु भएपछि दुई दिनसम्म अस्पतालले शव बन्धक बनाएको थियो। अस्पताले शव जिम्मा लगाए पनि उपचारको क्रममा औषधी दिएका साईराम फार्मेसीले मृतकका परिवारसँग जग्गाको लालपूर्जा लिएर मात्रै शव दिएको थियो। फार्मेसी सञ्चालकले पटकपटक फोन गरेर पैसा तिर्न आफूलाई तमसुक कागज बनाउन दवाव दिन थालेको मृत्कका श्रीमती जायमन्ती रिसिदेवले जानकारी दिइन्। उनले फार्मेसीमा काम गर्ने तीन जनाले पालै पालो फोन गरेर पैसा माग्नुको साथै कागजात गर्न दवाव दिने गरेको बताइन्। अहिले किरिया खर्च जुटाउन समस्या रहेको बेलामा पैसा खोजेर दिने भने पनि फार्मेसीका कर्मचारीले फोन गरेर मानसिक तनाव दिने गरेको उनले बताइन्। 'किरियामा बसेका १२ वर्षीय छोरा आनन्द रिसिदेवलाई खुवाउन नै समस्या छ', उनले भनिन्, अब त कसैले रिन दिन पनि मान्दैनन्।' ५ वर्षीय छोरी सोनम र ८ महिनाकी संध्यालाई कसरी पाल्ने चिन्ताले पिरलिएको अवस्थामा आफूले औषधी पैसा तिर्न नसक्ने उनले बताइन्। एक दुधे बच्चासहित तीन सन्तान रहेकाले मजदुरी गर्न जान सक्ने अवस्था छैन। उनले भनिन्, व्यवसाय गरेर पैसा तिर्ने भने पनि विश्वास गर्देनन्।' समान्य अवस्थामा रहेको रिसिदेवलाई ज्वरो र सुख्खा खोकी लागेको थियो। विराटनगर स्थित कोशी अस्पतालमा भर्ना भएका उनलाई कोशी अस्पतालका चिकित्सकले नोबेलमा भर्ना गराउन सुझाव दिएपछि त्यहाँ लगिएको थियो। नोबेलमा भर्ना गरेलगत्तै त्यहाँका चिकित्सकले समान्य अवस्थामा रहेको भन्दै आकस्मिक वार्डमा भर्ना गराएको केही घण्टामा आइसियुमा भर्ना गरेको मृतककी श्रीमती जायमन्ती सिरिदेवले बताइन्। उनका अनुसार नोवेलमा भर्ना गर्दा चिकित्सले तत्काल उपचार सुरु गरे निको हुने भनेका थिए। उपचार गराउन सुरु गरे पनि चिकित्सकले मृत्यु भएपश्चात उपचारको नाममा औषधी किन्न लगाएको उनको आरोप छ। गत आइतबार बिहान ८ बजे नै श्रीमान राम्रो छ भन्दै चिकित्सकले सुप र औषधी किनेर ल्याउन लगाएको उनले बताइन्। उनले सुप र औषधी किनेर ल्याएपछि खुवाउन जाँदा चिकित्सकले बाहिर जानुहोस् हामी खुवाइदिन्छौं भन्दै बाहिर निकालेको उनको भनाइ छ। त्यसको केही घण्टामा नै अविभावकलाई बोलाउनु भन्दै घर पठाएको उनले बताइन्। मृत्यु भएपछि पनि श्रीमानलाई खुवाउन औषधी र सुप किन्न लगाएको उनको आरोप छ। ऐलानीमा बस्ने रिसिदेवको उपचारमा स्थानीयले चन्दा दिनुको साथै उनको घरमा भएका सबै गाईवस्तु र सरसमान समेत बिक्री गरिसकेका छन्। एक लाख बराबरको औषधी सो फार्मेसीले दिएको थियो। मृत्यु भएपछि फार्मेसीले दुधेबालक सहित तीन जनालाई अस्पताल प्रशासनको सहयोगमा बन्धक बनाएर जग्गाको लालपुर्जा लिएर छोडेको थियो। नोबेल अस्पताल पछाडिको १२ धुर जग्गाको लालपुर्जा र नागरिकता दिएपछि राती घर जान दिएको थियो। सो जग्गा आफन्तको रहेको बताइएको छ।"
"आइएस लुकेको ठाउँमा तालिबानले मार्यो छापा, कोभिडविरुद्ध खाने चक्की प्रभावकारी हुन सक्ने","शनिबार अन्तर्राष्ट्रिय सञ्चारमाध्यममा चीनका नागरिक म्यानमारको सीमामा अलपत्र परेको खबर चर्चामा रह्यो। चीनका १०औं हजार मानिस सीमामा अलपत्र परेका हुन्। त्यस्तै फिलिपिन्सका राष्ट्रपति रोड्रिगो डुटेर्टेले राजनीतिबाट संन्यास लिएको खबरले पनि प्राथमिकता पायो। प्रस्तुत छ, आजका केही प्रमुख विश्व खबरहरू : १० हजार बढी चिनियाँ नागरिक म्यानमार सीमामा अलपत्र रुइली : म्यानमारबाट चीन फर्किन खोजेका १० हजारभन्दा बढी चिनियाँ नागरिकहरु चीनम्यानमार सीमामा अलपत्र परेका छन्। म्यानमारको अस्थिर राजनैतिक र बढ्दो कोरोना संक्रमण जोखिमका कारण चीन फर्किन खोजेका उनीहरु चीनम्यानमारको सीमा क्षेत्र रुइलीमा अलपत्र परिरहेका हुन्। ग्लोबल टाइम्समा शनिबार प्रकाशित समाचारअनुसार १० हजारभन्दा बढी चिनियाँ नागरिकहरु सीमा सहर रुइलीमा अलपत्र परिरहेका छन्। कोभिडविरुद्ध चीनको कडा मापदण्डका कारण उनीहरुले सहजै चीन प्रवेश पाएका छैनन्। म्यानमारमा जारी अस्थिरता र बढ्दो कोभिड संक्रमणका कारण ठुलो संख्यामा उत्तरी म्यानमारमा रहेका चिनियाँ नागरिकहरु जुन महिनादेखि चीन फर्किरहेका छन्। चीनको स्वशासित सीमावर्ती सहर रुइलीले हरेक दिन १ सय नागरिकलाई मात्र सीमा पार गर्न अनुमति दिएको छ। त्यसमध्ये कोभिड पोजेटिभ देखिएका नागरिकलाई क्वारेन्टिन बस्ने व्यवस्था गराएको छ। अवैध तरिकाले म्यानमार पुगेका चिनियाँ नागरिकहरुलाई स्वदेश फर्किन सास्ती भइरहेको ग्लोबल टाइम्सले जनाएको छ। ००० अमेरिकामा कोरोनाबाट मर्नेको संख्या ७ लाख नाघ्यो वासिङटन : संयुक्त राज्य अमेरिकामा कोभिड १९ का कारण मर्नेहरुको संख्या ७ लाख नाघेको छ। कोरोना संक्रमण फैलिएको सुरुवाती चरणदेखि हालसम्म मर्नेहरुको संख्या ७ लाख नाघेको हो। जोन हप्किन्स युनिभर्सिटीले हालै सार्वजनिक गरेको नयाँ तथ्यांकअनुसार कोरोनाबाट मर्नेहरुको संख्या शुक्रबारसम्म ७ लाख नाघेको छ। सो संख्या नाघेसँगै संसारकै सबैभन्दा बढी प्रभावित मुलुक अमेरिका बनेको छ। जोन हप्किन्सका अनुसार कोरोनाका कारण पछिल्लो समय अमेरिकामा दैनिक १ हजार मानिसले ज्यान गुमाइरहेका छन्। कोरोना खोप लगाएपछि मात्र अमेरिकामा १ लाख भन्दा बढीले ज्यान गुमाएका छन्। अमेरिकाको रोग नियन्त्रण तथा रोकथाम विभागका अनुसार देशको ५५७ प्रतिशत जनसंख्याले मात्र पूर्ण मात्रामा कोभिडविरुद्धको खोप लगाएका छन्। ००० फिलिपिन्सका राष्ट्रपतिद्वारा राजनीतिबाट संन्यास मनिला : फिलिपिन्सका राष्ट्रपति रोड्रिगो डुटेर्टेले राजनीतिबाट संन्यास लिने घोषणा गरेका छन्। आगामी वर्ष हुने उप राष्ट्रपतिको चुनावी दौडमा भाग नलिने बताउँदै उनले शनिबार आफुले राजनीतिबाट सन्यास लिने घोषणा गरेका हुन्। उप राष्ट्रपतिको चुनावका लागि म योग्य छैन। अयोग्य हुँदाहुँदै चुनावमा उठ्नु संविधानको भावना मिच्नु हो शनिबार उनले भनेका छन्, त्यसैले मैले समग्र राजनैतिक जिवनबाट संन्यास लिने निर्णय गरेको छु। फिलिपिन्सको संविधानअनुसार राष्ट्रपतिको कार्यकाल ६ वर्षसम्म रहने उल्लेख छ। डुटेर्टे फिलिपिन्सका १६ औं राष्ट्रपति हुन्। सन् २०१६ मा उनी फिलिपिन्सको राष्ट्रपतिमा नियुक्त भएका थिए। अवैध लागूऔषध व्यापार, भ्रष्ट्राचार र अपराधविरुद्ध कदम चालेका उनले फिलिपिन्समा लोकप्रियता कमाएको बताइन्छ। आगामी राष्ट्रपतीय निर्वाचनको लागि फिलिपिन्सका चर्चित बक्सिङ खेलाडी म्यानि प्याकुआओले शुक्रबार उम्मेद्वारी दिएका छन्। ००० संयुक्त सैन्य अभ्यासका लागि भारतीय सेना श्रीलंकामा कोलम्बो : भारत र श्रीलंकाबिचको संयुक्त सैन्य अभ्यासको लागि भारतीय सैनिक दल श्रीलंका प्रस्थान गरेको छ। दुई देशबिच अक्टोबर ४ देखि १५ सम्म चल्ने संयुक्त सैन्य अभ्यासको लागि भारतीय दलले शनिबार श्रीलंका प्रस्थान गरेको हो। करिब १२० जवानसहितको बटालियन टोलीले सैन्य अभ्यासमा भाग लिने भारतीय रक्षा मन्त्रालयले जनाएको छ। सो सैन्य अभ्यास श्रीलंकाको अम्पारास्थित क्याम्बेट ट्रेनिङमा हुने बताइएको छ। रक्षा मन्त्रालयका अनुसार सो सैन्य अभ्यासको मुख्य उद्देश्य दुवै देशका सेनाबिच घनिष्ठ सम्बन्ध बढाउन र आतंकवाद विरोधी अभियानमा सर्वश्रेष्ठ स्थान हासिल गर्नु रहेको छ। ००० कतारमा विधायिका चयनका लागि पहिलो पटक मतदान दोहा : कतारमा विधायी (व्यवस्थापिका) सदस्य चयनका लागि पहिलो पटक मतदान गरिएको छ। कतारका जनताले शनिबार पहिलो पटक व्यवस्थापिका सदस्य चयनका लागि मतदान गरेका हुन्। विधायिका ४५ सिटमध्ये ३० सदस्यका लागि भोट गरिएको हो। बाँकी १५ सिट भने कतारका राजाले नै चयन गर्ने बताइएको छ। संसद सदस्यका लागि २८४ उम्मेद्वारमध्ये ३० मात्र महिला उम्मेद्वार रहेको बताइएको छ। चुनावको नतिजा शनिबार नै सार्वजनिक गर्ने बताइएको छ। ००० आइएस लुकेको ठाउँमा तालिबानले मार्यो छापा काबुल : तालिबानी लडाकुले इस्लामिक स्टेट (आइएस) समूह लुकेको ठाउँमा छापा मारेको छ। उत्तर अफगानिस्तानको राजधानीमा आइएस लुकेको स्थानमा तालिबानले छापा मारेको हो। तालिबानका प्रवक्ताका बिलाल कारिमीका अनुसार तालिबानी लडाकुले पार्वन प्रान्तको चरिकार सहरमा छापा मारेका थिए। छापापछि आइएस समूहले शुक्रबार सो क्षेत्रमा निर्दिष्ट रुपमा विभिन्न सैनिकहरु पक्राउ गरेको र हत्या गरिएको अवस्थामा भेटिएका छन्। छापाबारे तालिबानले विस्तृत विवरण उपलब्ध नगराएको बताइएको छ। तालिबानले अफगानिस्तानमा कब्जा जमाएपछि त्यहाँ आइएस समूहले तालिवानलाई लक्षित गर्दै विभिन्न आक्रमण गरिरहेको छ। अफगानिस्तानमा तालिबान सरकार बनेयता एकअर्काका दुस्मन मानिएका तालिबान र आइएसबिच पटकपटक मुठभेट हुँदै आएको एसोसियट प्रेसमा समाचार छ। ००० सम्बन्ध सुधारका लागि फ्रान्सका विदेशमन्त्रीले अमेरिकासँग वार्ता गर्ने पेरिस : फ्रान्सका विदेशमन्त्री जिन येवेस ले ड्रियनले संयुक्त राज्य अमेरिकाका सचिव एन्टोनी ब्लिङकेनसँग आगामी अक्टोबर ५ मा वार्ता गर्ने भएका छन्। पछिल्लो समय दुई देशबिच बिग्रेको कुटनैतिक सम्बन्ध सुधार्न उनीहरुले वार्ता गर्न लागेका हुन्। दुई देशबिचको कुटनैतिक सम्बन्ध सुधार्न ड्रियन र एन्टोनीबिच वार्ता आयोजना गरिएको फ्रान्सको विदेश मन्त्रालयद्वारा शनिबार जारी विज्ञप्तिमा उल्लेख छ। गत महिना अमेरिका, बेलायत र अष्ट्रेलियाबिच भएको ओकस सम्झौतापछि अमेरिका र फ्रान्सबिचको कुटनैतिक सम्बन्धमा दरार सिर्जना भएको थियो। सो सम्झौतापछि चिढिएको फ्रान्सले अमेरिका र अष्ट्रेलियाबाट आफ्ना राजदूतलाई फिर्ता बोलाएको थियो। ओकस सम्झौतापछि यसअघि अमेरिकी राष्ट्रपति जो बाइडेन र फ्रान्सका राष्ट्रपति इम्यानुअल म्याक्रोनले दुई देशको सम्बन्ध सुधार्न वार्ता गरिसकेका छन्। ००० कोभिडविरुद्ध खाने चक्की प्रभावकारी हुन सक्ने वासिङटन : अमेरिकी औषधी निर्माता कम्पनी मेर्कले उत्पादन गरेको कोभिडविरुद्धको खाने चक्की प्रभावकारी हुन सक्ने बताइएको छ। परीक्षणमा रहेको कोभिडविरुद्धको खाने चक्की कोभिडको उपचारका लागि प्रभावकारी हुन सक्ने आशा गरिएको छ। मोल्नपिरभीर नाम दिइएको सो चक्की परीक्षणका क्रममा कोभिडका बिरामीलाई दैनिक दुई पटक सेवन गराइएको थियो। कोभिडको गम्भीर लक्षण भएका बिरामीलाई औषधी सेवन गर्न दिएमा त्यसले अस्पतालमा हुने चाप कम गर्ने र कोभिडका कारण हुने मृत्युदर कम गर्ने परीक्षणको नतिजाले देखाएको छ। यो सँगै कोभिडविरुद्ध खाने चक्की उत्पादन गर्ने मर्क संसारको पहिलो कम्पनी बनेको छ। सो परीक्षण परिणाम सकारात्मक देखिएको भन्दै मर्क कम्पनीले चाँडै प्रयोग अनुमति दिन अनुरोध गर्दै आएको छ। कम्पनीले अमेरिकामा दुई हप्ताभित्रमा आपतकालिन प्रयोग अनुमति दिन निवेदन समेत पेश गरेको छ। संयोजन : अस्मिता खड्का"
जिल्ला सभापति बने पूर्वमन्त्री थकाली,"जोमसोम : नेपाली कांग्रेसका नेता तथा पूर्ववाणिज्य मन्त्री रोमी गौचन थकालीले आफू कार्यकर्ताको मनोभावनालाई शिरोधार्य गर्दै सभापति बनेको खुलाएका छन्। शुक्रबार मुस्ताङको थासाङ गाउँपालिका३ लेते कालोपानीमा सम्पन्न नेपाली कांग्रेसको जिल्ला अधिवेशनमा सर्वसम्मत पार्टीको जिल्ला सभापती चयन भएपछि अन्नपूर्ण अनलाईनलाई प्रतिक्रिया दिंदै मन्त्री थकालीले कार्यकर्ताको आग्रह र अनुरोधलाई अस्विकार गर्न नसकेर सभापति पदको जिम्मेवारी लिन परेको बताए। पूर्वमन्त्री थकालीले कार्यकर्ता पंक्तिको आग्रह उनीहरुको मनोवल उच्च बनाउन स्विकार गर्न नसकेको उल्लेख गरे। नेपाली कांग्रेसको १४ औं महाधिवेश अन्तर्गत भएको जिल्ला अधिवेशन, केन्द्रीय महाधिवेशन र महासमितिसम्मको सम्पूर्ण पदमा विवादरहित ढंगले निर्विरोध निर्वाचित भएको र यसमा साथ र सहयोग गर्ने सम्पूर्ण कार्यकर्ता पंक्ति र शुभेच्छुकहरुमा पूर्वमन्त्री थकालीले धन्यवाद व्यक्त गरे। 'परिस्थितीले म कहाँ पुग्ने भन्दा पनि पार्टी कहाँ पुग्छ? देश र प्रजातन्त्र कहाँ पुग्छ? भन्ने विषय गौण हो', पूर्वमन्त्री थकालीले भने, 'मेरो उमेर, मेरो लगानी, मेरो समयको योगदानले केन्द्रीय पदाधिकारीमा लड्नु पर्ने थियो। जिल्लाको सभापति बनेका पूर्वमन्त्री थकालीले आफ्नो पहिलो प्राथमिकता जिल्लाको संगठनलाई बलियो र सुदृढ तुल्याउनु रहेको बताए। पूर्वमन्त्री थकालीले केही महिना जिल्लाको परिस्थिति हेरेर केन्द्रीय पदाधिकारी अथवा सदस्यमा उम्मेदवार हुन सक्ने उल्लेख गरे। पूर्वमन्त्री थकालीले देशमै मुस्ताङले कांग्रेसजनमा सकारात्मक सन्देश प्रवाह गरेको र यसमा पार्टीको वडा तह, गाउँ, प्रदेश र जिल्ला अधिवेशनसम्म आपसी सहमती र छलफलले एकमतले विभिन्न पदाधिकारी चयन गरेको जानकारी दिए। पूर्वमन्त्री थकाली नेपाली कांग्रेसको १४ औं महाधिवेशन अन्तर्गत मुस्ताङबाट पहिलो सभापति बन्न सफल भएका हुन्।"
सेनेटरी प्याडमा लगाइएको कर खारेजीको माग गर्दे प्रदर्शन,"पोखरा : सेनेटरी प्याडमा लगाइएको कर खारेजीको माग गर्दै पोखरामा युवाहरु प्रदर्शनमा उत्रेका छन्। पोखराको मानव अधिकार चोकमा शनिबार दिउँसो युथ कांग्रेस नेपालका युवाहरु सेनेटरी प्याडमा लगाइएको कर खारेजीको माग गर्दै प्रदर्शनमा उत्रेका हुन्। प्रदर्शनमा सहभागीहरुले रातो कर खारेज गर, १३ प्रतिशत कर लगायत सबै कर कटौती गर लगायतका माग राखेर प्रदर्शन गरेका थिए। सहभागीहरुले सेनेटरी प्याड विलासिता होइन आवश्यकता हो भन्दै महिनावारी सम्बन्धी सम्पूर्ण सामाग्रीहरुमा लाग्ने गरेको हरेक प्रकारको कर हटाउन युथ कांग्रेस नेपालले माग गरेको छ। संयोजक सुशान्त पराजुलीले अतिआवश्यक सामाग्रीमा पनि कर लगाएर सरकार कति अबुझ छ भन्ने देखाएको बताए। अर्थमन्त्रीलाई ज्ञापनपत्र दिएर महिनावारी सम्बन्धी सम्पूर्ण सामाग्रीहरुमा लाग्ने सबै कर खारेजी गर्न माग गर्दा पहिलेकै सरकारले कर लगाएको भन्दै पन्छीन खोजेको सुनाए। ओली सरकारका गलत कामलाई सच्याउन नयाँ सरकार बने पनि अर्थमन्त्रीले हावादारी कुरा गरेर पन्छिन खोजेको उनले बताए। प्रर्दशनमा सहभागीले सरकार महिनावारीमा कर कहिले सम्म भन्ने प्रश्न गरेका थि। सेनेटरी प्याड लगायतका उत्पादनहरु आधारभूत स्वास्थ्य सुविधा अन्तर्गत राखेर अहिले लगाइएका सबै खाले कर खारेज हुनुपर्ने प्रदर्शनमा सहभागी मोनीका मगरले बताइन्। सेनेटरी प्याड हरेक महिना ४ दिन महिलाका लागि अति आवश्यक समाग्री भएको उनले बताइन्। नेपालको संविधानले महिला हकअन्तर्गत महिलालाई सुरक्षित मातृत्व र प्रजनन स्वास्थ्य सम्बन्धी मौलिक हक हुने भनि व्यवस्था गरेतापनि यसलाई व्यवहारमा उतारेको नपाइएको भन्दै युथ कांग्रेसले सुरक्षित मातृत्व र प्रजनन स्वास्थ्य सम्बन्धी मौलिक हक जस्ता विषयमा ध्यान दिएर सेवा र सुविधा दिन माग गरेको छ।"
स्वास्थ्य प्रमुखमाथि आक्रमण,नुवाकोट : नुवाकोटको विदुरमा एक कर्मचारीमाथि आक्रमण भएको छ। विदुर नगरपालिका प्रमुख तथा जनस्वास्थ्य अधिकृत पुर्णध्वज श्रेष्ठमाथि कार्यालयमै दुव्र्यवहार र आक्रमण भएको हो। यसको विरोधमा कार्यालयका कर्मचारीहरुले शुक्रवार कामकाज ठप्प पारी पेनडाउन गरेका थिउ। उनीहरुले दोषीमाथि कारवाहीको माग गरेका छन्। कार्यालयमै सरकारका प्रतिनिधिका रुपमा रहेका कर्मचारीमाथि आक्रमण हुनु निन्दनिय रहेको कारण आक्रमणबाट कर्मचारीहरु असुरक्षित भएको उनीहरुले गुनासो गरेका छन्। विदुर नपा८ घर भएका धिरेन्द्र तामाङले प्रमुख श्रेष्ठमाथि सांघातिक आक्रमण गरेको श्रेष्ठले बताएका छन्। तामाङलाई कारवाही नगरेसम्म आफुहरु असुरक्षित रहने प्रमुख श्रेष्ठले बताए। दोषीलाई फक्राउ गरी कारवाहीको माग गर्दै सम्बन्धित निकायमा उजुरी गरिएको विदुर नपाले जनाएको छ।
ओलीले धोकाको लाइन समातेपछि बमवार्ड द हेडक्वाटर पेश गरेँ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले केपी शर्मा ओलीले छलछाम, जालझेल,षड्यन्त्र,धोकाको लाइन पक्रेकाले पार्टी विभाजन भएको आरोप लगाएका छन्। शनिबार प्रदेश सम्पर्क समितिको भेलामा बोल्दै अध्यक्ष प्रचण्डले निर्णायक आन्दोलन नगर्दा देशनै दुर्घटनामा पर्ने अवस्था सिर्जना भएपछि बमवार्ड द हेडक्वाटर पेश गरेको दाबी गरेका हुन्। एउटा लाइन छलछाम,जालझेल ठगी, षड्यन्त्र, धोकाको लाइन र अर्को इमान्दार,सिधा सिधा, सफा मनसहित पारदर्शी तरिकाले काम गर्ने लाइन। दुईटा वर्गबीचको लडाइ भएको हो। त्यसका विरुद्ध संघर्ष गर्न थालियो। उनले भने, एउटा यस्तो विन्दु आयो निर्णायक ढंगले संघर्ष नगर्ने हो भने कम्युनिष्ट आन्दोलन र देशनै दुर्घटनामा पर्नेभयो। त्यसपछि मैले बमवार्ड द हेडक्वाटर पेश गरे। उनले एकता भएको केहि समयमै ओलीले सम्झौता च्यात्न थालेको दाबी गरे।पार्टी एकता गर्दा सैद्धान्तिक गल्ती गरेका थिएनौं, राजनीतिक गल्ति गरेका थिएनौं। प्रतिवेदनको निचोड के छ भने समाजवादको आधार निर्माण गर्ने।प्रचण्डले भने, परिवर्तनमा जनयुद्धको भूमिका पनि छ भनेर केपी ओलीसमेतले हस्ताक्षर गरेका छन्। एकता भएको केहि समयमै केपी ओलीले सम्झौता च्यात्न थाले। परिवर्तनकोवाहक माओवादी भएको एमालेले स्वीकार गरेको उनले दाबी गरे। नेपालमा संघीय लोकतान्त्रीक गणतन्त्र स्थापना गर्न र लोकतान्त्रीक गणतन्त्रात्मक संविधान निर्माणमा माओवादीको भूमिका मुख्य रहेको छ भन्ने कुरामा केपी ओलीसमेतले हस्ताक्षर गरेका छन्। र,त्यो दस्तावेज पारित गरिएको छ। प्रचण्डले भने, यो त हामी सबैको गौरवको कुरा हो नी। परिवर्तनकोवाहक माओवादी नै हो भनेर एमालेले हस्ताक्षर गर्नु हाम्रो जित थियो। उनले जनताको भरोसाका कारण परिवर्तन सम्भव भएको धारणा राखे। प्रचण्डले पार्टीको लाइन छोडे : बादल पद, पैसा र कमिसनमा पार्टी डुब्यो: प्रचण्ड गाउँमा केपी आतंक छ : प्रचण्ड नेपाल र प्रचण्डले मलाई असफल बनाए : ओली प्रचण्डकै कारण पार्टी विभाजन भयोः शंकर पोखरेल"
द ब्रिटिस कलेजमा 'बीएस्सी (हन्स) साइबर सेक्युरिटी एण्ड डिजिटल फरेन्सिक'को पढाई हुने,"काठमाडौं : प्रतिष्ठित ब्रिटिस एक्रिडेसन काउन्सिल (बीएसी)को मान्यता प्राप्त नेपालको एकमात्र शैक्षिक संस्था द ब्रिटिस कलेज (टीबीसी)ले बीएस्सी (हन्स) साइबर सेक्युरिटी एण्ड डिजिटल फरेन्सिक विषयको पढाई सञ्चालन गर्ने भएको छ। ब्रिटिस एजुकेशन ग्रुपअन्तर्गतको ब्रिटिस कलेजले यसै नोभेम्बर महिनाबाट सो विषयको पढाई सञ्चालन गर्न लागेको हो। कलेजले कम्प्युटिङ डिग्रीलाई अझै परिष्कृत बनाउदैै बीएस्सी (हन्स) साइबर सेक्युरिटी एण्ड डिजिटल फरेन्सिक विषयको पढाइ सञ्चालन गर्न लागेको हो। यो नयाँ विषयको पढाई युर्निभर्सिटी अफ वेष्ट इंग्ल्याण्ड (युडब्लुई)को सम्बन्धनमा सञ्चालन हुनेछ। बेलायतमा इन्जिनियरिङ काउन्सिल तथा ब्रिटिस कम्प्युटर सोसाइटीबाट पनि यो विषयलाई मान्यता दिइएको छ। साथै, टीबीसीमा पनि सैद्धान्तिक तथा प्रयोगात्मक क्षेत्रका विज्ञहरुले यो विषयको पढाईलाई सञ्चालन गर्नेछन्। कोरोना भाइरस (कोभिड१९)को महामारीको कारण नेपालमा पछिल्लो समय इन्टरनेट प्रयोगकर्ताहरुको वृद्धि भएसँगै साइबर क्राइमको जोखिम पनि उत्तिकै रहेको हुँदा टीबीसीले सञ्चालन गर्न लागेको यस विषयको पढाईले कुशल साइबर सुरक्षा र डिजिटल फरेन्सिकका विद्यार्थी उत्पादनन गर्ने कलेजले लक्ष्य लिएको छ। बढ्दो माग अनुसारको पढाई सञ्चालन गर्दा विद्यार्थीहरुले उचित अवसर समेत प्राप्त गर्ने कलेजको विश्वास छ। बीएस्सी (हन्स) साइबर सेक्युरिटी एण्ड डिजिटल फरेन्सिक विषय विद्यार्थीहरुलाई कम्प्युटरमा आधारित गतिविधिहरुको जाँच, प्रविधियुक्त उपकरणहरुको उपयोग, र उपकरण तथा प्रविधिलाई सुरक्षा उल्लंघनबाटरोक्नको लागि यो विषयको डिजाइन गरिएको छ। कलेजका कार्यक्रम प्रमुख तथा एसोसिएट डीन अरुणजोशीले सो विषयको पढाईलाई सर्वसुलभ बनाएर डिजिटल नेपालको अवधारणलाई योगदान पुर्याउने दावी गरेका छन्। जोशीका अनुसार पढाईलाई प्रभावकारी बनाउनको लागि अत्याधुनिक प्रयोगशालाको निर्माणको थालनी गरिएको छ। जसले गर्दा विद्यार्थीहरुले प्रविधिको क्षेत्रमा नयाँ कुराहरु सिक्ने अवसर पाउनेछन्। त्यस्तै, कलेजका मार्केटिङ हेड अमरदीप मण्डलले पनि टीबीसीले सञ्चालन गर्न लागेको नयाँ विषयको पढाई वर्तमान समयको माग भएको बताए। हालको समयमा बीएस्सी (हन्स) साइबर सेक्युरिटी एण्ड डिजिटल फरेन्सिक विषयको माग बढ्दो छ। यसै नोभेम्बरइन्टेकबाट यो विषयको पढाई हामीले सञ्चालन गर्न लाग्दा हामी निकै उत्साहित भएका छौं। साथै, यस विषयको अध्यायन गर्ने विद्यार्थीहरुले अन्तिम वर्ष बेलायतमा नै गएर अध्यायन पूरा गरेको खण्डमा पोस्ट स्टडी वर्क भिसाको लागि समेत प्रकृया अगाडि बढाउन सक्नेछन् मण्डलले भने।"
मनसुन ढिला बाहिरिने : अझै केहि दिन भारी बर्षाको सम्भावना,काठमाडौं : यस वर्ष मनसुन औसत समयभन्दा केही दिन ढिला गरी बाहिरिने सम्भावना रहेको जल तथा मौसम विज्ञान विभागले जनाएको छ। नेपालमा मनसुनको बहिर्गमनको अक्टोबर २ रहेतापनि यस वर्षको मनसुन हालसम्म पनि सक्रिय अवस्थामा रहेको छ। विभाग मौसम पूर्वानुमान महाशाखाका अनुसार हाल भारतको दक्षिण बिहार तथा आसपासतिर अवस्थित न्यून चापिय क्षेत्रको प्रभावका कारण देशभरको मौसम प्रभावित भएको छ। शनिबार र आइतबार देशका केही स्थानहरुमा मेघगर्जन चट्टयाङ्गसहित हल्कादेखि मध्यम वर्षाको सम्भावना रहेको छ। शनिबार राति र आइतबार दिउँसो प्रदेश नं १ र प्रदेश नं २ का थोरै स्थानमा भारी वर्षाको सम्भावना रहेको छ। आइतबार दिउँसो प्रदेश नं २ का एक वा दुई स्थानमा धेरै भारी वर्षाको पनि सम्भावना रहेको मौसम पूर्वानुमान बुलेटिनमा उल्लेख छ । शनिबार राती प्रदेश नं १ र प्रदेश नं २ का थोरै स्थानहरुमा भारी वर्षाको पनि सम्भावना छ। आइतबार प्रदेश नं १ र प्रदेश नं २ का थोरै स्थानमा भारी वर्षाको सम्भावना छ भने प्रदेश नं २ का एक वा दुई स्थानमा धेरै भारी वर्षाको पनि सम्भावना रहेको छ। यसअघि सामान्यतया नेपालमा जुन १० मा मनसुन भित्रिने र सेप्टेम्बर २३ मा बाहिरिने गरेको थियो।
"गगन थापाले भने, कांग्रेसले जनतामा आशा र भरोसा दिलाउन सकेन","काठमाडौं : नेपाली कांग्रेसका नेता गगन थापाले नेतृत्वले मन टुटेका र नागरिकको बीचमा गएर संवाद गर्न सक्ने नेतृत्व आवश्यक भएको बताएका छन्। काठमाडौं नगरपालिकाको अधिवेशनमा बोल्दै थापाले कांग्रेसले जनतामा आशा र भरोसा दिलाउन नसकेको बताए। कांग्रेस अहिलेको यथास्थितिवादले जनताको विश्वास जित्न नसक्ने बताए। आज जसरी चलेको छ यसले यसले कांग्रेसप्रति जनताको भरोसा दिलाउन सक्दैन, उनले भने। नेता थापाले कांग्रेसभित्र शुद्धिकरण आवश्यक भएको पनि बताए। तहगत अधिवेशनले कांग्रेस सुधार गर्न भूमिका खेल्नुपर्नेमा थापाको जोड थियो। कांग्रेसभित्र ठूलो सुदृढिकरण र सुधारको खाचो छ, उनले भने,हामीलाई चाहे खुल्ला मञ्च,सडक तथा संसद वा जनताको झुपडीमा गएर बोलेको कुरामा भरोसा दिलाउने कांग्रेस चाहिएको छ, नागरिकहरुको टुटेको मन जोड्ने कांग्रेस चाहिएको छ। नेता थापाले आउँदो तीन तहको निर्वाचनबाट कांग्रेस पहिलो पार्टी बनाउनुपर्नेमा जोड दिए। सम्पूर्ण कम्युनिष्ट र मधेशवादी दलहरु मिलेपनि कांग्रेस पहिलो पार्टी बन्ने गरी काम गर्न उनले आग्रह गरे। यो अधिवेशन सकिएपछि हामीसँग संगठन बनाउन ६,७ महिना बाँकी रहन्छ,उनले भने।"
साताको शेयर बजार : २६ अर्ब बढीको कारोबार,"काठमाडौं : धितोपत्र बजारमा यस साता शेयर कारोबार मापक नेप्से परिसूचक उतारचढावपूर्ण अवस्थामा रह्यो। सातामा पाँच दिन शेयर कारोबार भए। त्यसमा चार दिन नेप्से परिसूचक ओरालो लाग्यो भने एक दिन मात्रै उकालो यात्रा तय गर्यो। झण्डै तीन हजार ३०० बिन्दु नजिक पुगेको नेप्से ओरालो लागेर दुई हजार ६०० मा ओर्लेको छ। पछिल्ला दिनमा लगानीकर्ताको मनोविज्ञानमा पनि केही नकारात्मक प्रभाव परेको टिप्पणी पनि सुनिएको छ। यस्तै नेपाल राष्ट्र बैंकले शेयर कर्जामा लगाएको सीमा, बैंक तथा वित्तीय संस्थामा तरलताको अभाव तथा व्याजदरमा भएको वृद्धिका कारण पनि शेयर बजारमा केही न केही प्रभाव परेको देखिन्छ। एकाध मानिसले ठूलो परिमाणमा शेयर कर्जा लिएको तथ्य पनि सार्वजनिक भएको छ। यस्तै लगानीकर्ताका केही सङ्घ तथा सङ्गठनले आन्दोलनका कार्यक्रम जारी राखेका कारण बजारले सोचेजति गति लिन नसकेको देखिन्छ। साताभर कूल २३३ कम्पनीको शेयर कारोबार भयो। साताभर कूल पाँच करोड ५२ लाख २२ हजार ६५७ कित्ता शेयर रु २६ अर्ब नौ करोड ५१ लाख ६३ हजार ६५४ मूल्यमा खरिद बिक्री भए। शेयर कारोबार हुने साताको पहिलो आइतबार नेप्से परिसूचकमा उच्च अङ्कले घट्यो। नेपाल स्टक एक्सचेञ्जका अनुसार त्यस दिन नेप्से परिसूचक ६१२७ बिन्दुले घटेर दुई हजार ७५८४८ मा ओर्लियो। यस्तै ठूला कम्पनीको शेयर कारोबार मापन गर्ने सेन्सेटिभ परिसूचक १०७० बिन्दुले घटेर ५१९३६ मा सीमित भयो। कूल २३३ कम्पनीको एक करोड ४४ लाख ९४ हजार २६० कित्ता शेयर रु छ अर्ब ५० करोड एक लाख १७ हजार ७८० मा खरिद बिक्री भए। त्यसदिनको कारोबारपछि बजार पूँजीकरण रु ३८ खर्ब ६१ अर्ब ३७ करोड २७ लाख ६० हजारको हाराहारीमा ओर्लियो। आइतबार सामूहिक लगानी कोषबाहेक अरु १२ उपसमूहको शेयर ओरालो लागे। कारोबारका आधारमा अरुण भ्याली हाइड्रोपावर कम्पनी शीर्ष स्थानमा रही रु ३३ करोड ९५ लाख ७३ हजार ६५५ बराबरको खरिद बिक्री भयो। सोमबार नेप्से परिसूचक उच्च अङ्कले ओरालो लाग्यो। त्यसदिन नेप्से परिसूचक ७३०५ अङ्कले ओरालो लागेर दुई हजार ६८५४१ मा ओर्लियो। ठूला कम्पनीको शेयर कारोबार मापन गर्ने सेन्सेटिभ परिसूचक १२९४ अङ्कले घटेर ५०६३३ मा सीमित भयो। कूल २२७ कम्पनीको एक करोड चार लाख ७८ हजार ६८ कित्ता शेयर रु पाँच अर्ब १२ करोड नौ लाख ७३ हजार ९६ मा खरिद बिक्री भए। सोमबारको कारोबारपछि बजार पूँजीकरण रु ३७ खर्ब ५९ अर्ब ११ करोड २३ लाख ९० हजार बराबर पुगेको थियो। त्यसदिन १३ वटै उपसमूहको शेयर ओरालो लाग्यो। कारोबारका आधारमा अरुण भ्याली हाइड्रोपावर शीर्ष स्थानमा रही रु १५ करोड ४९ लाख ७१ हजार २३० बराबरको कारोबार भयो। मङ्गलबार नेप्सेमा पहिरो लाग्यो भने बजार पूँजीकरण पनि घट्यो। त्यसदिन नेप्से ओरालो लागेर दुई हजार ६१५४० मा ओर्लियो। यस्तै ठूला कम्पनीको शेयर कारोबार मापन गर्ने सेन्सेटिभ परिसूचक ११४२ अङ्कले घटेर ४९४९१ मा ओर्लियो। कूल २१८ कम्पनीको एक करोड ३० लाख ३४ हजार ८२८ कित्ता शेयर रु पाँच अर्ब ७४ करोड ५४ लाख ८८ हजार १७९ मा खरिद बिक्री भए। मङ्गलबारको कारोबारपछि बजार पूँजीकरणसमेत घटेर रु ३६ खर्ब ६१ अर्ब चार करोड ९८ लाख ७० हजारको हाराहारीमा पुग्यो। त्यसदिन कारोबार भएका १३ वटै उपसमूहको शेयर ओरालो लाग्यो। कारोबारका आधारमा शीर्ष स्थानमा रहेको कुमारी बैंकमा रु १८ करोड ८२ लाख २७ हजार २९६ बराबरको खरिद बिक्री भयो। बुधबार नेप्से परिसूचक ५०५८ अङ्कले उकालो लागेर दुई हजार ६६५९३ मा पुग्यो। ठूला कम्पनीको शेयर कारोबार मापन गर्ने सेन्सेटिभ परिसूचक ८५८ अङ्कले उकालो लागेर ५०३४६ मा पुग्यो। नेप्से उकालो लागे पनि कारोबार रकम भने उकालो लागेन। कूल २२९ कम्पनीको ९८ लाख ९४ हजार ४७८ कित्ता शेयर रु पाँच अर्ब दुई करोड ८५ लाख ५५ हजार ९२ मा खरिद बिक्री भए। बुधबारको कारोबारपछि बजार पूँजीकरण रु ३७ खर्ब ३१ अर्ब ८४ करोड ८१ लाख ६० हजारको हाराहारीमा पुग्यो। त्यस्तै साताको अन्तिम दिन बिहीबार नेप्सेमा ३२ अङ्कको गिरावट आयो। नेप्से परिसूचक ३२५१ अङ्कले घटेर दुई हजार ६३३४२ अङ्कमा पुग्यो। ठूला कम्पनीको शेयर कारोबार मापन गर्ने सेन्सेटिभ परिसूचक ६४१ अङ्कले घटेर ४९७०५ अङ्कमा पुग्यो। नेप्से ओरालो लागेसँगै कारोबार रकम पनि ओेरालो लागेको छ। कूल २२५ कम्पनीको ७३ लाख २१ हजार १४ कित्ता शेयर रु तीन अर्ब ७० करोड २९ हजार ५०७ मूल्यमा खरिद बिक्री भयो। कारोबार भएका १३ उपसमूहमध्ये त्यसदिन तीन उपसमूहको शेयर उकालो लाग्यो भने १० उपसमूहको शेयर ओरालो लाग्यो। शेयर कारोबार हुने साताको अन्तिम दिनमा आइपुग्दा बजार पूँजीकरण घटेर रु ३६ खर्ब ८६ अर्ब ३३ करोड आठ लाख ३० हजारको हाराहारीमा ओर्लियो।"
मोरक्कोका नागरिकलाई कोरोनाविरुद्ध तेस्रो खोप,काठमाडौं : मोराक्कोका नागरिकलाई कोरोनाभाइरस विरुद्ध तेस्रो खोप दिइने भएको छ। महामारीबाट आफ्ना नागरिकलाई जोगाउनका लागि सरकारले तेस्रो चरणको खोप लगाउने व्यवस्था गर्न लागेको हो। मोरक्कोको स्वास्थ्य मन्त्रालयले शुक्रबार दिएको जानकारी अनुसार विज्ञ तथा सरोकारवालाहरूको सिफारिसका आधारमा यस्तो निर्णय गरिएको हो। यसलाई राष्ट्रिय खोप अभियानकै एउटा अङ्गको रुपमा लागू गरिने पनि अधिकारीहरूले जानकारी दिएका छन्। आफ्ना नागरिकलाई मात्रै नभई मोरक्कोमा बस्ने विदेशी नागरिकलाई पनि खोपको व्यवस्था गरिने उनीहरूले बताएका छन्। उत्तर अमेरिकी मुलुक मोरक्कोमा यसअघि पहिलो खोप अभियान भने गत जनवरी २८ मा शुरु भएको थियो। त्यहाँ शुरुमा चिनियाँ सिनोफर्म खोप लगाइएको थियो। सरकारी अधिकारीहरुले शुक्रबार दिएको जानकारीअनुसार अहिलेसम्म मोरक्कोमा दुई करोड २७ लाख १९ हजार ८६ जनाले पहिलो मात्रा खोप लगाएका छन्। तीमध्ये एक करोड ९१ लाख ९७ हजार ९१६ जनाले दुवै खोप लगाएका छन्। मोरक्कोमा शुक्रबार मात्रै थप ९३६ जना कोरोनाभाइरसबाट सङ्क्रमित भएका छन्। योसँगै कुल सङ्क्रमितहरूको सङ्ख्या नौ लाख ३४ हजार सात पुगेको छ। मन्त्रालयका अनुसार कोरोनाभाइरसका कारण मोरक्कोमा अहिलेसम्म १४ हजार २९० जनाको मृत्यु भएको छ। ती मध्ये २३ जनाको पछिल्लो २४ घण्टामा मृत्यु भएको हो। मोरक्कोमा अहिले पनि सङ्क्रमित अवस्थामै रहेका मध्ये ८३५ जना अति सघन कक्षमा उपचाररत छन्। रासस
'नेपालको अर्थतन्त्रका आयामहरु' विमोचन,"काठमाडौं : मुलुकको अर्थतन्त्रको वास्तविक, सार्वजनिक, वित्तीय र वाह्य सबै क्षेत्रहरुलाई समेटिएको नेपालको अर्थतन्त्रका आयामहरु नामक पुस्तक विमोचन भएको छ। डा रेवतबहादूर कार्कीद्वारा लिखित उक्त पुस्तक शुक्रवार एक समारोहकाबीच विमोचन भएको हो। पूर्व अर्थमन्त्री डारामशरण महतले पुस्तकमा सूचनामूलक सामग्री, व्याख्या, विश्ेलषण र सुझावहरु रहेकाले अर्थतन्त्रका बारेमा चासो राख्ने सबैका लागि उपयोगी हुने बताए। यसै प्रसँगमा उनले मुलुकमा सुशासनको आधारमा रहेर व्यवसायिकतासँगै कार्यान्वयन क्षमता वृद्धि गरे उच्च अंकको आर्थिक वृद्धि हासिल गर्न सम्भव हुने औंल्याए। यसले दिगो आर्थिक विकासलाई सहयोग पुर्याउने उनको धारणा छ। कार्यक्रममा वरिष्ठ अर्थशास्त्री प्राडाविश्वम्भर प्याकुरेलले नेपालको अर्थतन्त्रको वर्तमान अवस्थाको समालोचना, भूपरिवेष्थितपन, क्षेत्रगत उपलब्धिको विवेचना, आर्थिक र शासकीय नीतिमा ल्याईएका परिवर्तन र तिनका प्रभावका विविध पक्ष पुस्तकमा समेटिएको बताए। पुस्तकको महत्व यस कारणले पनि बढेको छ। यसमा विश्वको वर्तमान चिन्ता र नेपालको अवस्थाको सही चित्रण व्यवासायिकतापूर्ण ढंगबाट गरिएको छ, उनले भने। यसै क्रममा प्राडाप्याकुरेलले कोभिड१९ को महामारीको कारण अहिले हामी सामु व्यक्तिको जीवन रक्षा र घाइते अर्थतन्त्रको उपचार तथा पुनरुत्थान प्रमुख समस्या भएको औंल्याए। कार्यक्रममा लेखक डाकार्कीले विगत ४० वर्षदेखि नेपाल तथा अन्तर्राष्ट्रिय संस्थाहरुम आर्थिक, वैकिंङ्गमौद्रिक, पुँजीवजार र वाह्य क्षेत्रआयामसम्बन्धी काम गर्दाको अनुभवको आधारमा पुस्तक प्रकाशन गरेको बताए। उनका अनुसार पुस्तकमा अर्थतन्त्रका वास्तविक क्षेत्र, सार्वजनिकसरकारी वित्त, वित्तीय (मौद्रिक र पूजीवजार)क्षेत्र र बाह्यवैदेशिक व्यापार तथा भुक्तानी गरी चार आयामका बारेमा चर्चा गरिएको छ। पुस्तकका विशेषता पुस्तककामा परिचयात्मक खण्डअन्तर्गत नेपालको अर्थतन्त्र तथा यसका प्रमुख विषयवस्तुहरु र अर्थतन्त्रको झलकसहित नेपालको अर्थतन्त्रका समष्टिगत समस्या र चुनौतीहरुलाई संक्षिप्तरुपमा उल्लेख गरिएको छ। पुस्तकको प्रथम खण्डमा अर्थतन्त्रको वास्तविक क्षेत्रआयामको परिचय, विशेषता, चुनौती, अवस्थाको झलक, राष्ट्रिय लेखा तथा तथ्यांकको विश्वसनियता आदि पक्षका बारेमा विभिन्न पाटोबाट चर्चा गरिएको छ। त्यस्तै माग तथा आपूर्ति पक्ष, वास्तविक क्षेत्रको वर्तमान अवस्था, महामारीबाट परेको प्रभाव र यसबाट फुत्किने उपायका साथै सम्पूर्ण नेपालीले चाहेको आफ्नै जीवनकालमा देखिने समृद्धिका लागि आवश्यक पर्ने उपायहरुका बारेमा पनि पुस्तकमा सकारात्मक छलफल र व्यवहारिक उपायहरुको प्रस्ताव गरिएको छ। नेपालले आगामी वर्षका विभिन्न चरणमा समृद्धिका निश्चित उपलब्धिहरु हासिल गर्नका लागि दोहोरो अंकको आर्थिक वृद्धि हासिल गर्नुपर्ने र त्यसका लागि अपनाउनुपर्ने विभिन्न नीतिगत व्यवहारिक उपायहरु र कार्यान्वयनका लागि आवश्यक पर्ने आँट र साहसका बारेमा पनि यस खण्डमा उल्लेख गरिएको छ। साथै यस खण्डमा राज्यले आफ्ना अशक्त, वृद्धवृद्धा, एकल महिला, अपाङ्ग, सामाजिकरुपले संवेदनशील नागरिकलाई सामाजिक सुरक्षा छातामा ल्याई लक्ष्यित वर्गलाई नछुटाउने र दोहोरो तेहरो सुविधा पाएकाहरुलाई अलग गर्ने भन्ने विषयहरु समेटिएका छन्। पुस्तकको दोस्रो खण्डमा सरकारले प्रत्यक्षरुपमा नीतिगत हस्तक्षेप गरी सुधार र परिवर्तन ल्याउने सरकारी वित्तका बारेमा चर्चा गरिएको छ। परिचयदेखि हालको वित्त अवस्था, यस क्षेत्रका प्रमुख समस्या, चुनौती, सुधार गर्नुपर्ने पक्ष, विभिन्न पक्षका प्रवृत्तिहरु, परिवर्तन ल्याउने मुख्य बजेट तथा वित्त नीति, बजेटमा प्रस्तावित विभिन्न नीति तथा तिनको उपलब्धि र अन्य पक्षका बारेमा समीक्षात्मक टिप्पणीहरु समेटिएका छन्। पुस्तकको तेस्रो खण्डमा अर्थतन्त्रका वित्तीय आयामका बारेमा उल्लेख गरिएको छ। यस खण्डलाई वैकिङ्गमौद्रिक आयाम र पूँजी बजारका वारेमा केन्द्रित गरिएको छ। वैकिङ्गमौद्रिक परिचय, दक्षिण एशियामा नेपालको वैकिङ्ग क्षेत्र, वैकिङ्गमौद्रिक क्षेत्रका प्रमुख विशेषताहरु, वैकिङ्गमौद्रिक आयामका झलक वैकिङ्गमौद्रिक आयामका प्रमुख चुनौतीहरु आदिका बारेमा चर्चा गरिएको छ। त्यसैगरी उदारिकृत वित्तीय प्रणालीमा आगामी मौद्रिक नीति कस्तो हुनुपर्ने नियन्त्रणमुखीबाट अझ थप उदारीकरणतर्फ जानुपर्ने आवश्यकता नेपालमा वैंकिङ्गवित्तीय क्षेत्रको सुधार, उपलब्धि तथा चुनौतीहरु, वैंकिंङ्गवित्तीय क्षेत्रमा प्रभाव पार्ने नेपाल राष्ट्र वैकका पछिल्लो समयका कामकारवाहीहरुको मूल्यांकन, कोरोनाभाइरस, नेपाली अर्थतन्त्र र लघुवित्त, वित्तीय क्षेत्रका दशा र दिशा, न्यून लगानी र उच्च तरलताबीच संकुचनकारी नीतिका प्रभाव र असरहरुका बारेमा विश्लेषणात्मक ढंगले केलाउने प्रयास गरिएको छ। साथै वैकिंङ्गवित्तीय क्षेत्रका वर्तमान प्रवृत्ति, समस्या तथा चुनौतीहरु र वित्तीय सुपरिवेक्षण प्राधिकरणको आवश्यकताका बारेमा पनि यस खण्डमा चर्चा गरिएको छ। त्यस्तै नेपालको पूँजी बजार निजी क्षेत्रलाई पुँजी संकलन गर्ने र सेयर, ऋणपत्र लगायत अन्य पूँजी बजारका उपकरणहरुलाई चाहेको बखत खरिद विक्री गर्ने प्रभावकारी माध्यमको रुपमा विकास गरिएको। यस क्षेत्रका समस्या, प्रवृत्ति, वर्तमान अवस्था, यस क्षेत्रमा गर्नुपर्ने सुधारहरु, अर्को निजी क्षेत्रमा स्टकएक्स्चेन्ज ल्याई बजारको प्लेटफर्मलाई अझ प्रतिस्पर्धी बनाउनु पर्ने, नियमन निकाय र बजार सहभागीहरुको क्षमता विकास गरी बजारलाई अन्तराष्ट्रियकरण लैजाने विषयहरु पनि यस खण्डमा समेटिएका छन्। अर्थतन्त्रको अर्को महत्वपूर्ण पाटो हो, बाह्य तथा वैदेशिक व्यापार र भुक्तानी। पुस्तकको चौथो खण्डमा बाह्यवैदेशिक वैदेशिक व्यापार तथा भुक्तानी आयामको परिचय, बाह्य आयामको संरचना र महत्वपूर्ण पक्षहरु, वैदेशिक व्यापार तथा भुक्तानी क्षेत्रका प्रमुख विशेषताहरु, वैदेशिक व्यापार तथा भुक्तानी क्षेत्र एक झलक, वैदेशिक व्यापार तथा भुक्तानी क्षेत्रका मुख्य चुनौतीहरु, नेपालमा वैदेशिक लगानीःवाधक तत्वहरु र समाधानका उपायहरु, नेपाली अर्थतन्त्रको लयसंगै वाह्य क्षेत्रको स्थितिको पनि समीक्षा विश्लेषण गरिएको छ। त्यसैगरी नेपालमा वैदिशक लगानी, वैदेशिक ऋण र वाह्य जगतमा वस्तु तथा सेवा निर्यात वढाउन देशको शाख के्रडिटको अपरिहार्यताबारे पनि व्याख्या गर्दै विण्डफल शोधनान्तर वचतमा लिनुपर्ने सावधानीका बारेमा पनि चर्चा र विश्लेषण गरिएको छ।"
ताइवानको रक्षा क्षेत्रमा आफ्नो सैन्य अभ्यास उत्कृष्ट भएको चीनको दाबी,"बेइजिङ : चीनले ताइवानको रक्षा क्षेत्रमा शुक्रबार आफूले गरेको सैन्य अभ्यास उत्कृष्ट भएको दाबी गरेको छ। जनवादी गणतन्त्र चीन स्थापनाको दिन आफूले सो क्षेत्रमा गरेको सैन्य अभ्यासले हालसम्मको रेकर्ड तोडेको भन्दै उत्कृष्ट रहेको दाबी गरेको हो। चिनियाँ सेना पिपुल्स लिवरेसन आर्मीले शुक्रबार ताइवानको रक्षा क्षेत्रमा ३८ वटा युद्धक विमान पठाएको थियो। चीनको राष्ट्रिय गणतन्त्र दिवसको अवसरमा शुक्रबार दिउँसो र राती ताइवानको टापु क्षेत्रमा सैन्य अभ्यास गरेको थियो। यसअघि चीनले जुन १५ मा ताइवानको रक्षा क्षेत्रमा २८ युद्धक विमान पठाएको भन्दै नयाँ रेकर्ड कायम गरेको बताएको थियो। सैन्य अभ्यासको लागि चीनले शुक्रबार ३८ युद्धक विमान सो क्षेत्रमा पठाएर जुन १५ को रेकर्ड तोडेको छ चीनका सैन्य विज्ञ सङ जोङपिङले शनिबार ग्लोबल टाइम्ससँग भनेका छन्, आफ्नो सामान्य तालिकाअनुसार चीनले ताइवानमा आफ्नो सैन्य अभ्यास बढाइरहेको छ। यद्यपि, चीनले आफ्नो रक्षा क्षेत्रमा युद्धक विमान पठाएको भन्दै ताइवानले भने आपत्ति जनाएको छ। चीनले स्वशासित ताइवान टापु आफ्नो भएको दाबी गर्दै आएको छ।"
"वालिङ्मा कृषि, पशु उद्यम परियोजना सुरु","स्याङ्जा : वालिङ् कृषि र पशु उद्यमशीलता विकास परियोजना सम्बन्धी प्रशिक्षण एवं अभियान सुरु भएको छ। वालिङ्का बिपन्न र निम्न आय भएका परिवारलाई आयआर्जन गर्न लगाई गरिवी निवारण गर्ने उद्देश्यले प्रशिक्षण गरिएको हो। कृषि र पशुका माध्यमबाट नगरबासीका आर्थिक स्तरमा सुधार ल्याउने गरी पालिकाले उद्यमशीलता तालिम सञ्चालन गरेको नगरप्रमुख दिलिपप्रताप खाँणले जानकारी दिए। हामी दीर्घकालिन योजनाका खाका बनाईअघि बढ्दैछौं, हिजोकाभन्दा भोली केही फरक सकारात्मक परिवर्तन देखिनेमा प्रतिवद्ध छौं।, उनले भने, कृषि र पशु क्षेत्रमा क्रियाशित हेफरको बिज्ञताले वालिङका कृषकहरुलाई अवश्य सहयोग पुग्नेछैं। तालिममा हेफर कार्यक्रम प्रवन्धक अनन्त सिलवाल, कार्यक्रममा प्रमुख प्रशासकीय अधिकृत राजन भट्टराई, वडाअध्यक्ष केदार काफ्ले लगायतले परियोजनाको योजना, सोच तथा आगामी दिनमा गरिने क्रियाकलापका बारेमा जानकारी गराए। नगरका १४ वडा मध्ये पहिलो चरणमा ७ वडामा निम्न आय घर परिवार पहिचान गरि तत्काल काम आगाडी बढाउने प्रवन्धक सिलवालले जनाए। महिला सहकारीको समन्वयमा कार्यक्रम हुने र परियोजनाको उत्कृष्टता हेरेर थप ४ वर्ष समययाबधी थप गरिनेछ। आगामी २०८० असारसम्म वालिङ्मा सञ्चालन हुनेछ। परियोजनाले कृषि तथा पशु उद्यमअन्तर्गत महिला समुहमा काम गर्ने साथै कृषि उत्पादन र बजारीकरण, युवामा ऋण प्रवाह तथा फरक क्षमता भएका व्यक्तिहरुको आयआर्जनमा सघाउने खालका कार्यक्रम सञ्चालन गर्ने जनाईएको छ। परियोजना सञ्चालनका लागि समिति गठन भएको छ। समितिमा नगरप्रमुख, उपप्रमुख, वडाध्यक्ष, वडा जनप्रतिनिधि, बिषयगत शाखा एवं साझेदार सस्थाका प्रतिनिधि रहनेछन्। आगामी वर्षको लागि २ करोड २५ लाख रुपैंयाको कार्ययोजना छ। सुलभ कर्जा प्रवाह गरिने र जुन रकम पछिसम्म ९ करोड भन्दा बढी रहने बताईएको छ। परियोजनाले बैंकसँगको सहकार्यमा सहुलियत कर्जा प्रवाहका लागि काम गर्ने छ। हेफरले परियोजनामा वालिङ नगरपालिकाको ७५ प्रतिशत र हेफरको २५ प्रतिशत साझेदारी रहनेछ। हेफरले दियालोसँगको साझेदारीमा कार्यक्रम सञ्चालन गरेको हो। बिगतदेखि कृषि र पशु ब्यवसायमा संलग्न किसान र महिलाहरु उद्यमशिलतासंग जोड्दै आयआर्जन बढाउन सुलभ कर्जा पाउने भएपछि खुशी देखिएका छन्।"
'युवासँगमहालक्ष्मी लाईफ' कार्यक्रम सम्पन्न,काठमाडौं : महालक्ष्मी लाईफ इन्स्योरेन्स लिमिटेडले युवाहरुबीच बीमा सम्बन्धी जनचेतना ल्याउने उद्देश्यले सञ्चालन गरेको 'युवा सँगमहालक्ष्मी लाईफ' कार्यक्रम विराटनगर र धनगढीमा सम्पन्न भएको छ। सिटी कलेज विराटनगरका प्रिन्सिपल तिर्थ राज घिमिरेको अध्यक्षतामा विराटनगरमा सञ्चालन भएको कार्यक्रममा ७५ जनाको सहभागिता रहेको थियो। बीमा जागरण राष्ट्रिय अभियान जिल्ला कमिटिका संयोजक खडक नारायण उडाउले सञ्चालन गरेको कार्यक्रममा जागरण अभियानका केन्द्रिय सदस्य सरोज पौडेलले कार्यक्रमको महत्व बारेमा प्रकाश पारेका हुन्। कम्पनीका बरिष्ठ सहायक महाप्रबन्धक प्रशान्तराज धमला र उपक्षेत्रिय प्रमुख हिरा निरौलाले सहभागि युवाहरुलाई प्रशिक्षण दिएका थिए। कार्यक्रमपछि एजेन्सी मेनेजर खडक नारायण उडाउको संयोजकत्वमा २१ सदस्यिय बीमा जागरण राष्ट्रिय अभियान जिल्ला कमिटि गठन गरियो। त्यसैगरी आजै धनगढीको सुदुरपश्चिमाञ्चल एकेडेमीमा पनि युवासँगमहालक्ष्मी लाईफू बीमा जागरण कार्यक्रम सम्पन्न भएको छ। कलेजका सहायक क्याम्पस प्रमुख उत्तम सिंह भण्डारीको अध्यक्षतामा सञ्चालन भएको कार्यक्रममा कम्पनीका क्षेत्रिय प्रमुख हर्क बहादुर बोहराले बीमा जागरणको महत्व बारेमा प्रकाश पारे। कार्यक्रममा ८० जना विद्यार्थीहरुको सहभागिता रहेको थियो। सहभागिहरुलाई कम्पनीका नायव प्रमुख कार्यकारी अधिकृत कमल पन्थीले प्रशिक्षण दिए। कार्यक्रमको सञ्चालन नायव अधिकृत नरेश बहादुर सिंहले गरेका थिए।
मोरङका १६ स्थानीय तहमा कांग्रेसको पालिका स्तरीय अधिवेशन,"विराटनगर : मोरङको १७ वटा स्थानीय तहमध्ये १६ वटामा शनिबार बिहानदेखि नेपाली कांग्रेसको पालिका स्तरीय (गाउँनगर) अधिवेशन सुरु भएको छ ।अधिवेशनका लागि बिहान ८ बजेदेखि मतदान प्रक्रिया सुरु भएको हो। मतदानका लागि दिउँसो २ बजेसम्मको समय छुट्याइएको छ। मोरङ जिल्ला निर्वाचन अधिकृत केदार कार्कीका अनुसार मतदानमा ३ हजार ५ सय प्रतिनिधिले मतदान गर्न पाउने छन्। तर १७ वटा स्थानीय तहमध्ये एउटामा भने अधिवेशन प्रभावित बनेको छ। शुक्रबार मनोनयन दर्ता नै नभएपछि शनिबार अधिवेशन एवं मतदानको प्रक्रिया सुरु हुन नसकेको हो। निर्वाचन अधिकृत कार्कीका अनुसार रतुवामाईको अधिवेशन कसरी सम्पन्न गर्नेभन्ने विषयमा छलफल भइरहेको छ। तर केही प्राविधिक समस्याबाहेक अधिवेशनको विषयलाई लिएर रतुवामाईमा कुनै विवाद नरहेको उनले बताए। उनका अनुसार रतुवामाईबाहेक मोरङका एउटा महानगरपालिका, सातवटा नगरपालिका र आठवटा गाउँपालिकामा अधिवेशन सुरु भएको हो। विराटनगर महानगरपालिका, सुन्दरहरैँचा, बेलबारी, लेटाङ, पथरीशनिश्चरे, उर्लाबारी, रङ्गेली र सुनवर्षी नगरपालिका तथा केराबारी, मिक्लाजुङ, कानेपोखरी, बूढीगंगा, धनपालथान, जहादा, कटहरी र ग्रामथान गाउँपालिकामा अधिवेशनअन्तर्गत प्रतिनिधिहरुले मतदान गरिरहेको कार्कीले बताए। मोरङ संस्थापनइतर समूहको बलियो पकड भएको जिल्ला मानिन्छ। तर नेताहरुले गुटभन्दा पनि कांग्रेसलाई जिम्मेवारीसहितको नेतृत्व बहन गर्ने व्यक्ति आवश्यक रहेको बताए। प्रदेश १ का १३ वटा जिल्लामा कांग्रेसको गाउँनगर अधिवेशन यसअघि नै भइसकेको छ। मोरङमा भने हुन सकिरहेको थिएन। पार्टीको विधान अनुसार प्रत्येक पालिकामा सभापति १, उपसभापति २, सचिव २ र सहसचिव २ जना निर्वाचित हुने छन्। कोषाध्यक्षलाई भने पछि निर्वाचित कार्यसमितिले मनोनित गर्ने प्रावधान छ। १९ वटा वडा रहेको विराटनगरमा हुने अधिवेशनको मतदान केन्द्र जिल्ला पार्टी कार्यालयमा तोकिएको छ। कांग्रेस विराटनगर महानगरको सभापतिका लागि चार जनाको उम्मेदवारी परेको छ। कांग्रेसको राजनीतिमा महत्वपूर्ण अर्थ राख्ने र कोइराला परिवारको प्रभाव क्षेत्र मानिने विराटनगर प्रदेश १ को एउटा मात्रै महानगरपालिका हो। कांग्रेसका युवा नेताहरु दीपक चापागाईं, सन्तोष न्यौपाने, अरुण न्यौपाने र कृष्णबहादुर कार्कीले विराटनगरको नगर सभापतिका लागि शुक्रबार मनोनयन दर्ता गराएका छन्। चापागाईं र अरुण न्यौपाने विराटनगर२, कार्की विराटनगर३ र सन्तोष न्यौपाने विराटनगर५ का बासिन्दा हुन्।"
स्टार्टअप एण्ड इन्नोभेसन फेस्ट हुने,"काठमाडौं : स्वदेशमै केही नयाँ तथा इन्नोभेटिभ काम गर्न प्रयासरत युवालाई प्रोत्साहन गर्ने उद्देश्यले यही शनिवार अर्थात् असोज १६ गते काठमाडौंको प्रेसिडेन्सियल बिजनेश स्कुलमा आइसिटी स्टार्टअप एण्ड इन्नोभेसन फेस्टको आयोजना हुँदैछ। लिभिङ विथ आइसिटीको आयोजना तथा एफवान सफ्टको मुख्य सहकार्यमा भइरहेको आइसिटी अवार्ड २०२१ अन्तर्गत उत्कृष्ट स्टार्टअप, प्रडक्ट र राइजिङ स्टार इन्नोभेसनहरूको फेस्टमा सहभागिता रहनेछ। आइसिटी अवार्डको छैटौं संस्करण अन्तर्गत केही समयअघि अनलाइन आवेदन खुल्ला गरिएको थियो। विभिन्न ११ विधामा ३५० बढीको अनलाइन आवेदन प्राप्त भएको र त्यसमध्ये स्टार्टअप आइसिटी अवार्ड, प्रडक्ट आइसिटी अवार्ड र राइजिङ स्टार इन्नोभेसन आइसिटी अवार्ड विधामा दुई चरणको छनौटपश्चात् छानिएका उत्कृष्ट १० प्रतिस्पर्धीहरूले फेस्टमा आफ्नो प्रडक्ट तथा इन्नोभेसन प्रस्तुत गर्नेछन् । प्रदर्शनीमा ४० बढी स्टार्टअप तथा इन्नोभेसनको स्टल रहनेछ। फेस्टअन्तर्गत नै शुक्रवार मेन्टरिङ सेसनसमेत सञ्चालन गरिदैछ। नेपाल आन्टरप्रेनर्स हबका सहसंस्थापक सुमन शाक्य, हाम्रो पात्रोका संस्थापक शंकर उप्रेती र एप्लाईजबका अध्यक्ष राजेन्द्र गिरीले स्टार्टअपहरूलाई मेन्टरिङ गर्नेछन्। एफवान सफ्ट आइसिटी अवार्ड २०२१ इन एसोसिएसन विथ जिनस, पावर्ड वाई ह्वावे कार्यक्रममा विभिन्न ३ विधामा उत्कृष्ट १० तथा ११ को नाम घोषणा गरिएको छ। आइसिटी अवार्डको जुरी समितिले स्टार्टअप आइसिटी अवार्ड उत्कृष्ट १० तथा राइजिङ स्टार इन्नोभेसन र प्रोडक्ट आइसिटी अवार्डको उत्कृष्ट ११ को नाम सार्वजनिक गरेको हा। जुरी समितिले विभिन्न चरणको मूल्यांकन पश्चात् उत्कृष्ट १० र ११ को घोषणा गरेको हो। लिभिङ विथ आइसिटी आयोजना गरेको आईसिटी अवार्डमा सूचना प्रविधि क्षेत्रका १२ जना विज्ञहरूको जुरी समिति र १५ जनाको विशिष्ट सल्लाहकार समिति गठन गरिएको छ। स्टार्टअप आइसिटी अवार्डको उत्कृष्ट १० मा बगभी सफ्टवेयर टेक्नोलोजिज प्रालि, दुल्वा एक्सपेन्डिचर, हाम्रो लाइफ बैंक, हाउस अफ बुक्स प्रालि, काल्की आईओटी सोलुसन प्रालि, खेती भेन्चर्स प्रालि, निर्माण साथी टेक्नोभेसन प्रालि, पुयाउ सर्भिस प्रालि, सजिलो ट्रिप प्रालि, युजी बजार प्रालि पर्न सफल भएका छन्। त्यस्तै राइजिङ स्टार इन्नोभेसन आइसिटी अवार्डको उत्कृष्ट ११ मा एग्रिक्लियर, आस्क म्याटरब, डिजिज प्रेडिक्सन इन मेज प्लान्ट, इन स्याट, आईओटीमा आधारित इकोनोमिकल एयर प्युरिफायर, मेडिकोज इन्टरनेशनल, मुशुर, ओपन पास्ट पेपर, पीके एग्रो ब्लकचेन र रेन्ट अन बाईक परेका छन्। त्यसैगरी प्रडक्ट आईसिटी अवार्डको उत्कृष्ट ११ मा बाटो, बगभी, आईएमएस डिस्ट्रिब्युसन म्यानेजमेन्ट प्रालि, खेती फुड एप एण्ड खेती फार्म एप, मिखा, एनआईसी एशिया आईसर्भ, प्यान्टस्याट, राहत, सायक, स्मार्ट वेल्थ प्रो र युजी बजार रहेका छन्। उत्कृष्ट १० मा पर्न सफल सहभागीहरूले स्टार्टअप एण्ड इन्नोभेसन फेस्टमा सहभागी हुन पाउनेछन्। यसैगरी प्रिजेन्टेशन तथा स्पिड डेटिङ सेसनमा सहभागी भएर उत्कृष्ट ५ छानिने आयोजकले जानकारी दिएको छ। उत्कृष्ट ५ बाट सर्वोत्कृष्ट छनौट गर्न पब्लिक भोटिङ र फिल्ड भिजिट पनि सञ्चालन हुनेछ। यसैगरी अन्य ८ विधामा जुरी समितिले विभिन्न चरणमा छनौट प्रक्रियाअघि बढाउनेछ। आइसिटी अवार्डमा स्टार्टअप आइसिटी अवार्ड, प्रडक्ट आइसिटी अवार्ड, राइजिङ स्टार इन्नोभेसन आइसिटी अवार्डका अन्य विधाहरूमा पायोनियर आइसिटी अवार्ड, नेपाली डायस्पोरा आइसिटी अवार्ड, आन्टरप्रेनर आइसिटी अवार्ड र वुमन आइकन आइसिटी अवार्ड रहेका छन्। यसैगरी डिजिटल गभर्नेन्स आइसिटी अवार्ड, डिजिटल सर्भिसेस आइसिटी अवार्ड र डिजिटल एजुकेशन आइसिटी अवार्ड पब्लिक र प्राइवेट सेक्टर रहेका छन्। आइसिटी अवार्ड २०२१ को ग्राण्ड फिनाले कार्यक्रम डिसेम्बर १७ को दिन सोल्टी होटलमा आयोजना हुनेछ। यस वर्ष अवार्ड विजेताहरूले विशिष्ट सम्मानसँगै राष्ट्रिय वाणिज्य बैंकबाट १५ लाखसम्म विनाधितो सहुलियत ऋण सुविधा, स्टार्टअप र आइडियामा लगानीको अवसर र अन्य महत्वपूर्ण सेवा तथा सुविधाहरू प्राप्त गर्नेछन्। पावर्ड वाई स्पोन्सर ह्वावेले स्र्टाअप आइसिटी अवार्ड विधाको विजेतालाई ३ लाख बराबरको हुवावेका महत्वपूर्ण सेवाहरू प्रदान गर्नेछ। यस वर्ष आइसिटी अवार्डको शीर्ष प्रायोजक एफवान सफ्ट, इन एसोसिएसन विथमा जिनस, पावर्ड वाई ह्वावे, बैंकिङ पार्टनर राष्ट्रिय वाणिज्य बैंक, नलेज पार्टनर प्रेसिडेन्सियल विजनेश स्कुल, साइबर सेक्युरिटी पार्टनर इमिनेन्स वेइज, इन्टरनेट पार्टनर डिसहोम फाइबर, कम्युनिटी पार्टनर हाम्रो पात्रो रहेका छन्। कार्यक्रमलाई सञ्चार तथा सूचना प्रविधि मन्त्रालय, राष्ट्रिय सूचना प्रविधि केन्द्र, नेपाल दूरसञ्चार प्राधिकरण, एनएमबी बैंक लगायतको सहकार्य तथा सहयोग रहेको छ।"
राप्रपाको ४४ जिल्लाको अधिवेशन सम्पन्न,"काठमाडौं : राष्ट्रिय प्रजातन्त्र पार्टीले ४४ जिल्लामा अधिवेशन सम्पन्न गरेको छ। पार्टीले आगामी कात्तिक २७ देखि ३० गतेसम्म आयोजना गर्न लागेको महाधिवेशनका लागि प्रतिनिधि छनोट गर्ने क्रममा उक्त अधिवेशन सम्पन्न गरेको हो। पार्टीका वरिष्ठ नेता राजाराम श्रेष्ठका अनुसार यही असोज २० गतेसम्म सबै जिल्ला अधिवेशन सम्पन्न गर्न समय तोकिएको छ। पर्सा, स्याङ्जा, महोत्तरी र गोरखामा सम्पन्न अधिवेशनमा विवाद उत्पन्न भएपछि केन्द्रीय निर्वाचन समितिले अर्को निर्वाचन गर्ने निर्णय गरेको छ। पार्टीले पहिलो पटक सक्रिय सदस्यबाट प्रतिनिधि छनोट गर्ने व्यवस्था गरेको छ। यसअघि क्षेत्रीय तथा स्थानीय समितिबाट प्रतिनिधि छनोट गर्ने व्यवस्था थियो। प्रदेश र क्षेत्रीय समितिका अध्यक्ष, महानगर, उपमहानगर, नगर र गाउँपालिकाका अध्यक्ष पदेन सदस्यका रुपमा महाधिवेशन प्रतिनिधि हुन पाउने व्यवस्था गरिएको पार्टीका केन्द्रीय सदस्य सुन्दर पाण्डेले बताए। उनका अनुसार ती सदस्यले मतदान गर्न पाउने तर उम्मेदवार बन्न भने पाउने छैनन्। यसैबीच पार्टी निकट ट्रेड युनियन महासङ्घले विभिन्न पर्वका अवसरमा शनिबार आयोजना गरेको शुभकामना आदानप्रदान कार्यक्रममा पार्टीका पदाधिकारी तथा नेतागणको सहभागिता थियो।"
एन आई सी एशिया बैंकको भाइबर स्टिकर सार्वजनिक,"काठमाडौं : सहज एवं सबल बैंकिङ्गको मूल रणनीति अनुरुप गतिशील बैंकिङ्गको अभ्यास गर्दै आएको एन आई सी एशिया बैंकले आफ्नो भाइबर कम्युनिटीमार्फत ग्राहकहरूमाझ उपस्थिति जनाउने उद्देश्यका साथ आफ्नो भाइबर स्टिकर सार्वजनिक गरेको छ। हालसम्म ४८ हजारभन्दा बढी सदस्यहरू जोडिएको यस भाइबर कम्युनिटीमार्फत ग्राहकहरूको उपस्थितिलाई प्रवद्र्धन गर्ने अभिप्रायले बैंकले एन आई सी एशिया भाइबर क्विज बजसमेत सञ्चालनमा ल्याएको छ। जसमा दैनिक सहभागी भई भाइबर प्रयोगकर्ताहरूले दैनिक तथा साप्ताहिक रुपमा आकर्षक उपहार जित्न सक्नेछन्। आश्विन १४ देखि कात्र्तिक १० गतेसम्म सञ्चालन हुने यस एन आई सी एशिया भाइबर क्विज बजमा दैनिक सहभागी भई त्यहाँ सोधिने सामान्य प्रश्नको सही जवाफ दिनुहुने एक जनाले साप्ताहिक रुपमा आकर्षक स्मार्टवाच जित्न सकिनेछ भने हरेक दिन ४ जनाले रू५०० को मोबाइल रिचार्ज समेत जित्न सकिनेछ। यसका लागि यस बैंकको भाइबर कम्युनिटीमा जोढिइ त्यहाँ रहेको यस बैंकका भाइबर स्टिकर डाउनलोड गर्नुपर्ने हुन्छ। प्रतियोगिताअन्तर्गत सोधिने प्रश्नमा दिइएका चार वटा विकल्पहरू मध्येबाट सहभागीहरूले सही जवाफ दिनुपर्ने हुन्छ। यसरी सोधिएका प्रश्नहरू मध्ये कुनै एक प्रश्नको मात्रै सही जवाफ दिँदा समेत सहभागीहरू विजेता बन्न सकिने र जति धेरै सही जवाफ दिन किन्छ त्यति नै धेरै पुरस्कार जित्ने सम्भावना बलियो हुने समेत व्यवस्था गरिएको छ। बहुसंख्यक सहभागीहरूबाट सही उत्तर आएको खण्डमा गोलाप्रथाबाट विजेता छनौट गर्ने व्यवस्था गरिएको छ। यस प्रतियोगिताका अन्य नियम तथा शर्त बैंकको वेबसाइटमा उपलब्ध छन्। भाइबर कम्युनिटीमा जोडिनका लागि सबैभन्दा पहिले भाइबारभित्र सर्च बक्समा गई यस बैंकको नाम एन आई सी एशिया बैंक खोज्नुपर्ने हुन्छ। जसमार्फत यस बैंकको एन आई सी एशिया भाइबर क्विज बज योजनामा सहभागीता जनाउन सकिनुका साथै बैंकका पछिल्ला योजना, छुट तथा सूचना, सेवा एवं सुविधा जस्ता गतिविधिको बारेमा पनि जानकारी प्राप्त गर्न सकिनेछ।"
"थप ८ सय ६७ जनामा कोरोना संक्रमण, ९ को मृत्यु",काठमाडौं : ८ हजार २१९ नमूना परीक्षणमा ८ सय ६७ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ५ हजार ५९८ नमूनाको पीसीआर र २ हजार ६२१ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ६५९ र एन्टिजेन विधिबाट २०८ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ९ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार १५७ पुगेको हो। मन्त्रालयका अनुसार बुधबार थप १ हजार १२३ जना कोरोनामुक्त भएका छन्। कोरोनाका सक्रिय संक्रमितको संख्या १७ हजार ६४२ पुगेको छ। मन्त्रालयका अनुसार संक्रमित ११२ जनाको भेन्टिलेटरमा र ३५० जनाको आइसीयूमा उपचार भइरहेको छ। पछिल्लो २४ घन्टामा १७६४२ जनाले कोरोनाविरुद्धको खोप लगाएका छन्।
मध्यपूर्व एनआरएनए अभियानको मुटु हो : उपाध्यक्ष डा केसी,"काठमाडौं : गैरआवासीय नेपाली संघ (एनआरएनए) का केन्द्रीय उपाध्यक्ष तथा अध्यक्ष पदका प्रत्यासी डा बद्री केसीले मध्यपूर्व एनआरएनए अभियानको मुटु भएको बताएका छन्। एनआरएनए कतार रुसपछिकै दोस्रो रहेको र मध्यपूर्व तथा मलेसियाका एनआरएनएकर्मीले नेपालको आर्थिक विकासमा महत्वपूर्ण भूमिका निर्वाह गरेको डा केसीले बताए। कोरोना महामारीमा गाँस काटेर देशलाई अक्सिजन दिने मुटु हो एनआरएनए मध्यपूर्व, एनआरएनए मध्यपूर्वका प्रतिनिधिहरुलाई भर्चुअल रुपमा सम्बोधन गर्दै डा केसीले भने, त्यसकारण देशभित्रकाले मात्र होइन, संसारकै नेपालीले उनीहरुलाई बिर्सन हुँदैन। मध्यपूर्वका श्रमिकलाई आफू कार्यरत देशमा मात्र नभई एनआरएनएमा पनि हेलाको दृष्टिले हेरिने गरेको बताउँदै डा केसीले त्यसमा परिवर्तन ल्याउनका लागि आफूले अध्यक्षमा उमेद्वारी घोषणा गरेको बताए। वैदेशिक रोजगारीले नेपालको जीडीपीमा २५ प्रतिशत योगदान पुर्याएको चर्चा गर्दै त्यसमा पनि ठूलो हिस्सा मध्यपूर्वका श्रमिकले धानिरहेको डा केसीले बताए। मध्यपूर्वका देशमा खटिएका नेपाली श्रमिक नेपालका आर्थिक सिपाही हुन्, उनले भने। मध्यपूर्वमा पुग्ने सबैजसो नेपाली रहरले नभई कहरले पुगेका भन्दै उनले देशमा रोजगारीको अवसर सिर्जना गर्न सके तातो बालुवामा पसिना चुहाउनु नपर्ने बताए। हामी जन्मेको देशभित्रै रोजागरी र अवसरको व्यवस्था भए ४० डिग्री माथिको तापक्रममा कोही घोटिनुपर्ने थिएन, उनले भने, त्यसका लागि हामी अब जागरुक हुनैपर्छ। मध्यपूर्वका बालुवाका थुप्रालाई हराभरा बनाउन ती देशमा पुगेका श्रमिकको दैनिकी निकै कठोरपूर्ण र कष्ठकर भएको जनाउंदै डा केसीले दैनिक रोजगारीका लागि मध्यपूर्व तथा मलेसिया पुगेका नेपालीको दैनिक ३४ वटा शव ल्याउनुपर्ने बाध्यता रहेको बताए। अधिकांश नेपाली श्रमिकहरुले कमाएको पैसा घर खर्च र अनुत्पादक क्षेत्रमा लगानी गर्ने भएकाले बुढेसकालमा आर्थिक समस्या झेलिरहेकाले पेन्सन फन्डको व्यवस्था गर्न लागिपरेको डाकेसीले बताए। १८ वर्षदेखि निरन्तर एनआरएनएमा आवद्ध डा केसी हालका उपाध्यक्ष हुन्। उनी यसअघि एनआरएनएको महासचिव र कोषाध्यक्षका रुपमा सफल कार्यकाल निर्वाह गरिसकेका छन्। हाल उनले रुस र युक्रेनमा उत्पादन तथा आयातनिर्यातसम्बन्धी व्यवसाय गर्दै अँएका छन्। त्यसका साथै केसीले नेपाली चियालाई रुसलगायत देशमा ब्रान्डिङ गर्छन्। अध्ययनका लागि सन् १९९० मा रुस पुगेका केसीले सन् १९९६ मा बायोटेक्नोलोजी विषयमा स्नातकोत्तर उत्तीर्ण केसीले २००१ मा सोही विषयमा बिद्याबारिधी गरेका छन्।"
प्रकाशमान सिंहले भने : सभापतिमा मलाई जिताउनुहोस्,"काठमाडौं : नेपाली कांग्रेसका नेता प्रकाशमान सिंहले आगामी १४ औं महाधिवेशनबाट आफूलाई सभापतिमा निर्वाचित गराउन आग्रह गरेका छन्। काठमाडौं महानगरको अधिवेशन उद्घाटन गर्दै उनले उपत्यकाबासीले बाहिरबाट आएका नेताहरुलाई मात्र अघि बढाएको भन्दै दुःख व्यक्त गरे। नेता सिंहले उपत्यकाले आफ्नो नेतालाई सधै सानो देख्ने र बाहिबाट आएको नेतालाई अघि बढाउँदा आफूहरु पछि परेको गुनासो गरे। उपत्यकाको समस्या भनेको आफ्नो ठाउँमा जन्मेको हुर्केको नेतालाई का नेता साना देख्ने बाहिरबाट आएको एउटा नेतालाई ठूलो देख्ने प्रवृत्ति भयो, अरुको झोला उपत्यकाबासीले कहिलेसम्म बोक्ने ? उनले १४ औं महाधिवेशनबाट पार्टीलाई जिवन्त राख्न र कांग्रेसलाई सक्षम बनाउन फस्ट म्यान बन्न अघि बढेको बताए। काठमाडौंमा जन्मिएको भन्दैमा, गणेशमान र मंगलादेवीको छोरा भन्दैमा म सभापति बन्नबाट अयोग्य हुने हो, उनले प्रश्न गर,अरुको छोराहरुले त अवसर पाएका छन् त। उनले काम गर्न नसक्नेहरुको गुणगान नगाउन कार्यकर्ताहरुलाई आग्रह गरेका छन्। वर्तमान पार्टी सभापति शेरबहादुर देउवा र वरिष्ठ नेता रामचन्द्र पौडेल लगायतका नेताहरुले विश्राम लिनुपर्ने बताए। १३ औ महाधिवेशनपश्चात् उहाँहरुले अवसर त पाएकै हो नी, तर क्रियाशील मिलाउन नसकेर समय सकिँदा पनि अधिवेशन गर्न सकेको छैन, उनले भनेअनि किन गुणगान गाउने।"
सिप्रदीद्वारा स्ट्रीट लाइट हस्तान्तरण,"काठमाडौं : सिप्रदी कम्पनीजको सामाजिक उत्तरदायित्तव संस्था सिप्रदीयन सहायता संस्था र एक्साइड ब्याट्रीज् नेपालले हालै काठमाडौंको ४ लाई १०० वटा स्ट्रीट लाइट हस्तान्तरण गरेको छ। सिप्रदीको तर्फबाट ब्याट्री विभाजनका वरिष्ठ महाप्रबन्धक सुरेश कुमार तिवारीले काठमाडौं ४ का अध्यक्ष मोहन बिस्टलाई सो स्ट्रीट लाइट हस्तान्तरण गरेका हुन्। उक्त समारोहमा सिप्रदियन सहायता संस्था र ४ का वडा प्रतिनिधिहरुको पनि उपस्थिति रहेको थियो। कार्यक्रममा सिप्रदीको तर्फबाट ब्याट्री विभाजनका वरिष्ठ महाप्रबन्धक सुरेश कुमार तिवारीका अनुसार,'सन् २०१२ मा स्थापना भएदेखि नै सिप्रदीयन सहायता संस्था सदैव समाजको हितमा लागि रहेको सामाजिक संस्था हो र आज त्यही विचारअन्तर्गत वडा नम्बर ४ लाई सहयोग गर्न पाउँदा निकै हर्षित छौं। हामीलाई विश्वास छ कि यो हस्तान्तरण गरेको स्ट्रीट लाइटहरुले रातिको समय स्थानीय वासीहरुलाई जनजीवनमा सहजता पुर्याउने छ।' यसको साथै भविष्यमा पनि सिप्रदी सहायता संस्था र एक्साइड ब्याट्रीज् नेपालले सामाजिक उत्तरदायित्वसँग सम्बन्धीत क्रियाकलापहरू सञ्चालन गर्ने कुरामा जोड दिएका छन्।"
विधान महाधिवेशन : अनुशासन र लेखा आयोगले प्रस्तुति राख्दै,"काठमाडौं : नेकपा एमालेको विधान महाधिवेशन ललितपुरको गोदावरीमा जारी छ। दोस्रो दिन शनिबार बिहान ८ बजेबाट सुरु भएको समूहगत छलफल सकिएको हो। महाधिवेशनमा पेस भएका तीनवटा प्रतिवेदनमाथि समूहगत छलफल भएको हो। प्रतिनिधिहरुले अध्यक्ष केपी शर्मा ओलीले प्रस्तुत गरेको राजनीतिक प्रतिवेदन, महासचिव ईश्वर पोखरेलले प्रस्तुत गरेको सांगठनिक प्रतिवेदन र उपमहासचिव विष्णु पौडेलले प्रस्तुत गरेको विधान संशोधन प्रस्तावमाथि छलफलमा भाग लिएका थिए। शुक्रबार छलफलका लागि प्रतिनिधिहरूलाई १० वटा समूहमा विभाजन गरिएको थियो। १० वटा समूहलाई सहजीकरण गर्न २० जना नेताहरुलाई जिम्मेवारी दिइएको छ। टोली नेताले समूहगत छलफलको संक्षेपमा प्रस्तुत गर्न थालेका छन्। अनुशासन आयोगका अध्यक्ष अमृतकुमार बोहरा र लेखा आयोगका अध्यक्ष पुष्प कँडेलले प्रस्तुत गर्दैछन्।"
कांग्रेस जिल्ला अधिवेशन : मुस्ताङ सभापतिमा थकाली सर्वसम्मत,"जोमसोम : नेपाली कांग्रेस मुस्ताङको जिल्ला कार्यसमिति सभापतिमा पूर्ववाणिज्य मन्त्री तथा संविधान सभा सदस्य रोमी गौचन थकाली सर्वसम्मत निर्वाचित भएका छन्। कांगेसको आसन्न १४ औं महाधिवेशनका लागि मुस्ताङको थासाङ गाउँपालिका३ लेते कालोपानीमा शुक्रबार भएको पार्टीको जिल्ला अधिवेशनले पुर्व मन्त्री थकालीलाई सभापति पदमा सर्वसम्मत निर्वाचित गरेको हो। थकाली कांग्रेस जिल्ला अधिवेशनमा देशभरबाट पहिलो सभापति घोषित भएका छन्। मुस्ताङको ५ वटै स्थानीय तहमा चुनिएका क्षेत्रिय प्रतिनिधि र क्रियाशिल सदस्यहरुको सहमतिमा २३ सदस्यीय मुस्ताङ जिल्ला कार्यसमिति सर्वसम्मत निर्वाचित भएको नेपाल शिक्षक संघ मुस्ताङका अध्यक्ष अनन्त आचार्यले जानकारी दिए। यस्तै, कांग्रेस जिल्ला अधिवेशनले उपसभापतीमा विजय हिराचन, महिला उपसभापतिमा ढोका गुरुङ, सचिवमा विकल शेरचन , छेवाङ नर्वु गुरुङ, सहसचिव नम्डुल गुरुङ र सोमल हिराचन र कोषाध्यक्षमा गणेश शेरचन निर्वाचित भएका हुन्। अधिवेशनले १५ जना कार्यसमिति समेत निर्विरोध निर्वाचित गरेको उनले बताए। यसअघि असोज ९ गते भएको कांग्रेसको पालिकास्तरीय निर्वाचनमा सभापति,उपसभापति, सचिव, सहसचिव र कोषाध्यक्षसहित ५ वटै स्थानीय तहमा १ सय ५८ जना कार्यसमिति निर्विरोध निर्वाचित भएका थिए। यस्तै ,वडा स्तरमा समेत सर्वसम्मत क्षेत्रिय प्रतिनिधि र क्रियाशिल सदस्य चयन गरिएको थियो। योसँगै मुस्ताङमा कांग्रेसले विवादरहित ढंगले सबै जिल्ला तहको निर्वाचन सम्पन्न गरेको शिक्षक मुस्ताङका अध्यक्ष आचार्यले जानकारी दिए। जिल्ला अधिवेशनका क्रममा थासाङको लेतेमा कांग्रेसले चार तारे झन्डा र ब्यानरसहित कांग्रेसले विशाल शक्ति प्रर्दशन गरेको छ। मुस्ताङ कांग्रेसका सयौं नेता कार्यकर्ताहरुले आसन्न १४ औं महाधिवेशन सफल पारौं ,संघीय लोकतान्त्रिक गणतन्त्रको रक्षा गरौं भन्दै शक्ति प्रर्दशन गरेका थिए। कांग्रेस जिल्ला अधिवेशनलाई सम्वोधन गर्दै पूर्व वाणिज्य मन्त्री रोमी गौचन थकालीले मुस्ताङका केही वडाहरुमा केही प्रगति गर्न सकियो भने कांग्रेसलाई कसैले हल्लाउन नसक्ने दावी गरे। उनले आफू ०५६ सालसम्म कुनै नेतृत्वदायी भूमिकामा नरहेको र काम गर्दै जाने व्यक्तिलाई पदले पछ्याई रहने बताए। उनले केन्द्रमा गुटबन्दी रहेपनि मुस्ताङमा गुटबन्दीको राजनीति हुन नहुने उल्लेख गरे। पुर्वमन्त्री थकालीले आफू गुटबन्दीको राजनीतिबाट अलग रहेको र यसले कांग्रेसलाई जिल्लामा एकताबद्ध कायम गर्न सहयोग पुग्ने विश्वास व्यक्त गरे।"
कविको नाटकीय बिहे,"कविता अर्थात् कविको भाव। कविमा कविता स्फुरित हुन्छ। यस अर्थमा कवि मूल हो। तर त्यो मूल प्रेमको छिनोले नछुँदासम्म नफुट्दो रहेछ ! त्यसैले क्रम यही नै हो कवि, प्रेम अनि कविता। यही कुरा कवि दुर्गालाल श्रेष्ठको कवित्वमा पनि लागू हुन्छ। विभिन्न भाषामा अनुदित उनका प्रतिनिधि कविताका संग्रहहरूमा यही कविता पहिलो पृष्ठमा भेटिन्छ, तिमी बिन्दु, म पनि बिन्दु। यो कविता फुर्नुको कारण थियो उनी कसैको प्रेममा परेका थिए। तर उनी विश्वस्त थिएनन् कि प्रेम सफल हुने हो वा होइन। एक त उनको घरको आर्थिक अवस्था कमजोर थियो। आफ्नो कमाइ पनि भइसकेको थिएन। हुन त प्रेम दुईतर्फी नै थियो तर उनी जसको प्रेममा परेका थिए, उनलाई अन्तैबाट माग्न आइसकेका थिए। त्यस्तो अनिश्चितताको अवस्थामा फुरेको कविता थियो त्यो। त्यो कविता कविकी धर्मपत्नी पूर्णदेवी श्रेष्ठको सन्दर्भमा नै थियो। अन्ततः प्रेमविवाह त भयो तर अनौठो किसिमले, सफलता र असफलताबीच लुकामारी खेल्दै। प्रेमिकाको विवाहमा दाइजो दिन जाँदा पूर्णदेवी दुर्गालालकै किशोरकालका साथी दर्शनदासकी बहिनी हुन्। दर्शन आफैं पनि दुर्गालालकै नाटक मण्डलीका सदस्य थिए। उनी गीत लेख्थे, लय हाल्थे र गाउँथे पनि। वासु पासाले लेखेको नेपाल भाषाको लोकप्रिय गीत वामायावावा दर्शनकै लय हो। उनीहरू नजिकका साथी थिए। त्यसैले दुर्गालालको पूर्णदेवीसँग चिनजान पहिल्यैदेखि थियो। एक अर्काप्रति अव्यक्त आकर्षण पनि। केही हेराहेर पनि भएको थियो तर प्रेम भनेर नजिकिएर हेलमेल भएको चाहिँ थिएन। गायक भृगुराम श्रेष्ठ र दर्शनदासको घर आमुन्नेसामुन्ने थियो। दुर्गालाल अनन्य मित्र भृगुरामको घरमा गइरहन्थे। त्यस घरको झ्यालबाट बेलाबेला पूर्णदेवी देखिन्थिन्। त्यतिखेर भृगुराम उनलाई जिस्क्याइरहन्थे। साथीको नियमित जिस्क्याइबाट उनको मनमा पूर्णदेवीप्रति प्रेम पलाउँदै गयो। प्रेम भएपछि अब मगाउन पठाउनु पयो। नभए त अरूले नै माग्न आउन पनि सक्थ्यो। दुर्गालालको मनमा दिनरात कुरा खेल्न थाल्यो। काम र आम्दानी केही नभएकाले उनले यो कुरा घरमा उठाउने साहस नै गर्न सकेनन्। उनले पूर्णदेवीको घरमा विवाहको कुरा राख्ने आँट गरेनन्। कहिलेकाहीं दुईजनाको देखादेखा हुँदा पूर्णदेवीको आँखाले भनिरहेको हुन्थ्यो खै, माग्न पठाउने होइन ? जवाफमा दुर्गालालको आँखामा विवशता झल्किन्थ्यो। महिनादिन यत्तिकै बित्यो। अन्ततः पूर्णदेवीलाई अन्तैबाट माग्न आए। भोजको निम्तोपत्र पनि दुर्गालालको घरमा पुग्यो। उनी हातमा दाइजो बोकेर भोज पनि गए। तर उनलाई भोज खाइरहन सकुँला जस्तो लागेन। बिरामीको निहुँ बनाई उनी दाइजो मात्रै दिएर फर्के। केगरुँ, कसोगरुँले लखेटिँदै हतप्रभ दुर्गालाल कुन स्थितिमा घर पुग्छन् उनैलाई थाहै भएन। दुर्गालालको पहिलो प्रकाशित कृति झसुका (उच्छ्वास) का विरहले भरिएका अधिकांश कविता त्यसैताका रचिएका हुन्। उनले लेखे प्रिय म गाउँछु लौ तिमीले ताल द्यौ उच्छ्वासको, झल्कियोस् त्यो गीतभित्रै बिम्ब भित्री जलनको। ख्वबिलु कवि त्यसबेला भाषाप्रेमी प्रेमबहादुर कंसाकारको घरमा बरोबर साहित्यिक गोष्ठीहरू भइरहन्थे। युवा पिँढीका लेखकमध्ये कसैले निबन्ध, कसैले कविता पाठ गर्थे। किशोर दुर्गालाल पनि त्यस गोष्ठीमा कविता लिएर जान थालेका थिए। यसरी उनको विस्तारैविस्तारै साहित्यकारहरूसँग परिचय बढ्दै थियो। उनका रचनाहरू राम्रा भएकाले उनीभन्दा जेठाबाठा साहित्यकारहरूले उनको प्रशंसा गर्थे, प्रोत्साहन दिन्थे। आफ्नो प्रेमिकाको अन्तै विवाह हुन आँटेको र आफू निरीह हुँदा उनले रच्ने गीत, कवितामा विरह नै बढी सुनिन थालेको थियो। विरह व्यथाले भरिएका कविता सुनाउने गरेकाले प्रेमबहादुरले टिप्पणी गर्दै भने दुर्गालालको कविता साह्रै मार्मिक छ। मान्छे त ख्वबिलु (रुन्चे) नै रहेछ। साहित्यिक समूहले त्यो शब्द यसरी टिपे र प्रचार गरे कि ख्वबिलु उनको उपनाम सरह नै हुनपुग्यो। प्रेसका साथीहरूले ख्वबिलु उपनाम जोडेर छापिदिन थाले। तर अरूले त्यति साह्रै रुचाएको त्यो उपनाम उनले भने स्वीकारेनन्। उनले आफैँ परिचय दिनु पर्दा कहिल्यै पनि ख्वबिलु शब्दको प्रयोग गरेका छैनन्। उनले कहिल्यै आफ्नो पुस्तकमा ख्वबिलु नाम उल्लेख गरेनन्। अरूले ख्वबिलु भनेर छाप्दा त्यसको मौखिक वा लिखित प्रतिकार पनि गरेका छैनन्। तैपनि उनले नअँगालेको यो उपनाम वास्तवमा उनको नामभन्दा धेरै लोकप्रिय भइदियो। अझै पनि नेवार समुदायमा धेरै मान्छेलाई दुर्गालालभन्दा कुन कविको नाम हो भनेर थाहा नहुन सक्छ। ख्वबिलुभन्दा कवि भनेर चिनिहाल्छन्। अनौठो विवाह विवाहको सबै रीतिरिवाज सकेर पनि पूर्णदेवी दुलहाको घर जान मानिनन्। दुर्गालालले साथीहरूबाट के थाहा पाए भने उनले दुलहाको घर नजाने नै निर्णय गरिन्। त्यसपछि उनका आत्मीय साथीहरूले दुर्गालाललाई तिमीलाई मन पराएरै उसले नजाने निर्णय गरेकी हो। अब तिमीले उसलाई स्वीकार्नुपर्छ भने। दुर्गालाल बाध्यात्मक अवस्थामा परे। दुर्गालालले पद्मरत्न तुलाधरको बुवाको घरमा बच्चालाई पढाउने गरेका थिए। पारिश्रमिक माग्न जाँदा झन्डै २५ रुपैयाँ पाए। त्यसबेला त्यति पैसा भनेको सानो थिएन। त्यही रकम लिएर साथीहरूको सहयोगमा उनी पूर्णदेवीलाई भगाएर भक्तपुरको एउटा घरमा बस्न गए। उनीहरू लुकेर बसेको घर भक्तपुरको दत्तात्रेय मन्दिरको उत्तरतिर थियो। अहिले पूर्णदेवी सम्झन्छन् आफ्ना दाइका साथीहरू उनीहरूलाई खोज्न आउँथे। दुवैजना भने आफू बसेको कोठाको आँखीझ्यालबाट हेर्दै गर्थे। भेट्न त भेटाओस्, खुट्टा भाँच्नुपर्छ त्यसको भन्दै गरेको पनि सुन्थे। उनीहरूलाई भने तिनका कुरा सुनेर हाँसो उठ्थ्यो। खोज्न आउनेले उनीहरू बसेको घर पत्ता लगाउन सकेका थिएनन्। दुर्दान्त विजोग त्यहाँ बसेको भोलिपल्ट बिहान एउटा साथी बधाई दिन भेट्न आयो। दुर्गालालले हाँस्दै बधाईको जवाफमा धन्यवाद पनि भने। तर त्यो हाँसोभित्र आँसु टल्पलाइरहेको थियो। दुर्गालालले आँसु पुछेको असफल प्रयास गरेको देखेर साथी अवाक् हुँदै टोलाए। त्यो आँसुको कारण अर्कै थियो। त्यो घटना सम्झेर उनी भन्छन्, त्यस्तो दुर्योग कि प्रेमीको अधर चुम्बन प्रेमिकाले स्वीकार नगरेको ! पटकपटकको प्रयासमा पनि त्यसबाट बिच्किनु परेको दुर्गालालको त्यो दशा भोग्ने प्राणी सायद दुर्गालाल मात्र होलान् संसारमा। तैपनि उनले पुरुषको अहंकार बलात्कार गरेनन्। एउटा पुरुषको निमित्त यो असह्य प्रहार थियो, तैपनि दुर्गालालले त्यसलाई सही दिए। आफूमाथि विजय पाउनु जत्ति गाह्रो छ, दुर्गालालका निमित्त त्यो पराजय त्योभन्दा कष्ट साध्य थियो। दुर्गालाल त्यो परीक्षामा उत्तीर्ण भए कि उनले प्रेमिकाको त्यो अनिच्छामाथि कुठाराघात गरेनन्। त्यही दिन डेराबाट निस्केर उनी किनकिन काठमाडौंतिर सोझिए। यस्तो डामाडोल मनस्थिति थियो उनको कि फेरि डेरा सम्झेर नफर्कु। त्यसको अर्थ हुन्थ्यो, उनले वरण गरिसकेकी श्रीमतीलाई चटक्कै छोडिदिनु। आइसकेकी नारीलाई अलपत्र पार्नु उनको विवेकले सकेन। त्यसैले फेरि उनको पाइला विवशतापूर्वक काठमाडौंबाट भक्तपुरको डेरातिर मोडियो। वातावरण साम्य भयो। बिनाचुम्बन पनि प्रेम सम्भव भएको यथार्थ दुर्गालालबाटै देखियो। प्रेम लैलामजनुको मात्र होइन, पूर्णदुर्गाको पनि रहेछ !"
न्यायको छायामा मुस्कान,"क्रान्ति शाहवीरगन्ज, अजवी पौड्यालकठमाडौं एसिड हानेर घाइते बनाएका अभियुक्तहरूलाई अदालतले तोकेको सजाय थाहा पाएपछि मुस्कान खातुन बेचैन बनेकी छन्। २०७६ भदौ २० गते स्कुल जाँदा गर्दा एसिड आक्रमणमा परेकी मुस्कान खातुनको चोट पुनः बल्झिएको छ। मुस्कान भन्छिन्, अदालतले मलाई न्याय होइन थप पीडा पो दिने गरी फैसला गरेछ, दुई वर्ष लगाएर फर्किएको मेरो मुस्कान न्यायालयले फेरि खोस्न खोजेजस्तो लागिरहेको छ। पर्सा जिल्ला अदालतले मुस्कान खातुनलाई एसिड (तेजाब) हान्ने अभियुक्तलाई एक वर्ष र एसिड हान्न अह्राउने अभियुक्तलाई चार वर्ष कैद सजाय तोकेको छ। घटना भएको १८ महिनापछि २०७७ फागुन २६ गते अदालतले दुवै अभियुक्तविरुद्ध सजाय तोकेको हो। जसअनुसार, मुस्कान माथि एसिड हान्ने वीरगन्ज महानगरपालिका २ छपकैयाका सम्साद मियाँलाई एक वर्ष र एसिड हान्ने अह्राउने मजिद मियाँलाई चार वर्ष कैद सजाय अदालतले तोकेको हो। पर्सा जिल्ला अदालतका १ नम्बर न्यायाधीश धर्मराज पौडेलको एकल इजलासले उक्त सजायको फैसला गरेको हो। अदालतको फैसला पीडित मुस्कानलाई नै चित्त बुझेको छैन। मुस्कान भन्छिन्, हाम्रो देशको कानुन नै गजबको रहेछ, जसले एसिड हान्न अह्रायो उसलाई चार वर्ष कैद। अनि जसले आफैं एसिड हान्यो उसलाई एक वर्ष मात्र कैद, सुन्दै अचम्म लागेको छ। निको हुन लागिसकेको घाउ अदालतको यो फैसलाले झन् बल्झिन थालेको दुःखेसो उनी पोख्छिन्। प्रहरी र अदालत दुवै मिसिलमा समेत सम्सादले एसिड आफैंले हानेको भनेर स्वीकार गरी लिखित बयान दिइसकेको अवस्थामा पनि उसलाई एक वर्ष मात्रै कैद सजाय हुनु विद्यमान कानुनकै त्रुटि रहेको गुनासो उनी गर्छिन्। दुवै अपराधीलाई कमसेकम २० वर्षको कैद हुनुपर्ने आफ्नो माग रहेको उनले सुनाउँछिन्। मुस्कान भन्छिन्, अदालतको फैसलाविरुद्ध म छिट्टै उच्च अदालतमा पुनरावेदन गर्दैछु, वकिलसँग सरसल्लाह भइरहेको छ। मजिद र म सम्साद दुवै मिली दुई सय रुपैयाँमा तेजाबसहितको बोतल किन्यौं। तेजाब जगमा खन्याई पानी भर्यौं। पीडितलाई खान दिँदा नमानेपछि उनको अनुहार र शरीरमा तेजाब म आफैंले फालेको हुँ, अदालतको फैसला मिसिलमा सम्सादको बयान यसरी लेखिएको छ। पीडितलाई मैले एकतर्फी माया गर्दै आएको थिएँ। पीडितले अस्वीकार गरेकाले सम्सादसँग मिलेर तेजाब खुवाउन खोजेका थियौं। उनले नमानेकाले पीडितको अनुहार र शरीरमा तेजाब फाल भनी मैले नै सम्सादलाई भनें। त्यसपछि निजले एसिड फालेको हो, अदालतको फैसला मिसिलमा मजिदको बयानमा छ। मुस्कानको घर वीरगन्ज२ छपकैयामा छ। २०७६ भदौ २० गते बिहान उनी वीरगन्ज६ स्थित त्रिभुवन हनुमान माविमा पढ्न जाने क्रममा वीरगन्ज४ बिर्तास्थित गणेशमान चोकमा बाटो छेकेर उनको अनुहार र जिउ माथि एसिड प्रहार गरियो। टोलकै सम्साद र मजिदले मिलेर एसिड आक्रमण गरी मुस्कानलार्ई घाइते बनाएका थिए। मुस्कानलार्ई नाता पर्ने मजिदले एकतर्फी रूपमा मुस्कानलाई मन पराउँथे। तर मुस्कानले मजिदको एकतर्फी माया अस्वीकार गर्दै आएकी थिइन्। त्यसपछि भदौ २० गते बाटो कुरेर बसेका मजिद र सम्सादले सुरुमा बाटो छेकेर जगमा एसिड राखेर पानी हो खाउ भन्दै भनेका थिए। तर मुस्कानले खान मानिनन्। त्यसपछि मजिदले भने अनुसार सम्सादले जगमा भएको एसिड मुस्कानको अनुहार र शरीरमा खनाइदिएका थिए। अनुहार र जिउमा एसिड परेपछि गम्भीर घाइते भएकी मुस्कानलाई त्यही दिन नारायणी अस्पतालमा प्राथमिक उपचार गरी थप उपचारका लागि काठमाडौंको कीर्तिपुरस्थित बर्न अस्पतालमा पठाइएको थियो। घटनालगत्तै पक्राउ परेका सम्साद र मजिदलाई पर्सा जिल्ला अदालतमा त्यसबेला प्रहरीबाट पेस भएको मिसिलमा दुवै अभियुक्तको उमेर १८ वर्ष पुगेको प्रमाण नभएपछि कारागारमा नभई बाल सुधार गृहमा राख्न आदेश अदालतले दिएपछि दुवैलाई बाल सुधार गृहमा राखिएको थियो। अदालतको फैसला कसुर कायम भएका दुवैजना प्रतिवादीहरू बालबालिका देखिएकाले निजहरूको उमेरको आधारमा सजाय निर्धारण गर्नुपर्ने हुन्छ। प्रतिवादी सम्साद मियाँको उमेर वरदात हुँदा १२ वर्ष पुगेको र मजिद मियाको उमेर वरदाता हुँदा १४ वर्ष पुगेको देखिन्छ। यस्ता प्रतिवादीको हकमा सजायको उद्देश्य, सजाय निर्धारण गर्ने आधार एवं सजाय निर्धारण गर्दा विचार गर्नु्पर्ने हुन्छ। सो कुरालाई मनन् गर्दै कसुरको गम्भीरता र कसुरदारको दोषको मात्राअनुसार कसुर र सजायबीचको समानुपातिकता समेत विचार गरी फैसला गरिएको हो। अभियुक्तको जन्मदर्ता प्रमाणपत्र नै फर्जी ! वरदात हुँदा बखत प्रतिवादीद्वय सम्साद र मजिदको उमेर खुल्ने जन्मदर्ता प्रमाणपत्र नै फर्जी रहेको जिकिर सुरुदेखि नै मुस्कानले गर्दै आएकी छन्। सजाय कम गराउने नियतले दुवैको उमेर घटाएर फर्जी जन्मदर्ता प्रमाणपत्र बनाइएको मुस्कान बताउँछिन्। यति मात्र होइन, मुस्कानमाथि एसिड हान्ने सम्साद र मजिदको उमेर प्रहरी र अदालतको मिसिलमा फरक फरक उल्लेख छ। घटनालगत्तै पक्राउ परेपछि प्रहरीले अभियुक्तसँग लिएको बयानमा सम्सादको उमेर १८ वर्ष र मजिदको उमेर १९ वर्ष उल्लेख थियो। प्रहरीको थुनामा भएका समयमा पनि प्रहरीले नारायणी अस्पतालमा चेकजाँच गराउँदा नारायणी अस्पतालका चिकित्सकले अभियुक्तहरूको सम्सादको उमेर १६ देखि १८ र मजिदको उमेर १८ देखि २० सम्मको उल्लेख गरेको पनि प्रहरीले अदालतमा पेस गरेको मिसिलमा जनाइएको थियो। तर जन्मदर्ता प्रमाणपत्र पेस भएको मिसिलमा भने सम्सादको २०६४ सालमा जन्म भएको जन्मदर्ता प्रमाणपत्रमा उल्लेख छ। मजिदको भने जन्म १ वैशाख २०६२ मा भएको उल्लेख छ। अदालतले त्यही जन्मदर्ता प्रमाणपत्रको आधारमा वरदाता हुँदाका बखत दुवै जना बालबालिका भएको ठहर गर्दै फैसला गरेको देखिन्छ। सम्साद १८ महिनापछि पुनः पक्राउ मुस्कानमाथि एसिड प्रहार गर्नेमध्येका एक अभियुक्त सम्साद १८ महिनापछि फेरि पक्राउ परेका छन्। कोभिडको पहिलो लहर सुरु भएका बेला अदालतको आदेशमा बालसुधार गृहबाट एक महिनाका लागि मात्र अभिभावकको जिम्मामा घर पठाइएका सम्सादलाई प्रहरीले गत बुधबार (असोज १३ मा) पक्राउ गरेको हो। त्यो पनि पीडित मुस्कान आफैंले प्रहरीमा गएर गुहारेपछि मात्रै प्रहरीले सम्सादलाई गत बुधबार पक्राउ गरेको हो। सर्वोच्च अदालतमा २०७६ चैत ७ गते बसेको न्यायाधीशहरूको बैठकले बाल सुधारगृहमा रहेका बालबालिकालार्ई कोरोना संक्रमणको बेला उनीहरूको कैद सजाय स्थगन गरी अभिभावकको जिम्मा लगाउन सकिने निर्णय गरेको थियो। सर्वोच्चको उक्त निर्णयमा कोरोना भाइरसको संक्रमणका बेला बाल सुधार गृहमा रहेका बालबालिकालार्ई खोजेको समयमा उपस्थित गराउन मिल्ने गरी अभिभावकको जिम्मा लगाएर पठाउन सकिने उल्लेख थियो। त्यही निर्णयबमोजिम पर्सा जिल्ला अदालतको आदेशमा २०७७ वैशाख १४ गते फेरि उपस्थित हुने गरी सम्साद २०७६ वैशाख १५ मा बाल सुधार गृहबाट रिहा भएका थिए। मुस्कानलार्ई एसिड छ्याप्ने अर्का अभियुक्त मजिद आलमका अभिभावकले पनि रिहाको माग गर्दै अदालतमा त्यसबेला निवेदन दिए। तर पनि अदालतले मजिदको उमेर १८ वर्ष पुगेकाले उनलाई छोड्न नमिल्ने भन्दै उनको निवेदन खारेज गरिदिएको थियो। उनी हाल बालसुधार गृहमै छन्। सम्सादलाई एक महिनामै (२०७७ वैशाख १४ मा) पुनः बाल सुधार गृहमा हाजिर हुनुपर्ने सर्तमा अदालतले ऊ बेला अभिभावकको जिम्मा लगाएर घर पठाएको भए पनि उनी घरमै बस्दै आएका थिए। न त अदालतले उनलाई पक्रन कुनै चासो देखाएको थियो न प्रहरीले नै। आफूलाई एसिड हान्ने अभियुक्त गाउँघरमा खुलेआम हिँडिरहेको देखेपछि पीडित मुस्कानले गत बुधबार जिल्ला प्रहरी कार्यालय पर्सामा पुगेर प्रहरी उपरीक्षक बेलबहादुर पाण्डेलेलाई खबर गरेकि थिइन्। अनि मात्र प्रहरीले बुधबार नै वीरगन्ज२ छपकैयाको इदगाह चोकबाट नियन्त्रणमा लिएर पक्राउ गरेको हो। प्रहरी उपरीक्षक पाण्डेले भने, गत फागुनमा अदालतले गरेको सजाय फैसलाबारे प्रहरीलाई खबर थिएन, मुस्कान आफैंले आएर भने पछि हामी आफैंले अदालतमा गएर बुझ्यौं, अनि त्यही दिन फैसलाबारे पत्र अदालतबाट आयो, अनि सम्सादलाई पक्रेर ल्यायौं। सम्सादलाई अदालतको फैसलाअनुसार बाँकी पाँच महिना १६ दिनको कैद भुक्तानका लागि बालसुधार गृहमै पठाइदिने पाण्डेले बताए। पीडित मुस्कानका बुवा रसुल अन्सारी भन्छन्, सजायको फैसला भएको सात महिनासम्म फैसला कार्यान्वयन हुँदैन, अपराधी गाउँघरमै खुलेखाम घुम्छ। पीडित आफैंले पक्रन प्रहरीलाई गुहार्नु पर्छ, अदालतको लापरबाही भनिनसक्नु छ। पर्सा जिल्ला अदालतका से्रस्तेदार अरुण कोइरालाले भने फैसला तयार पार्न र फैसलाबारे पुनरावलोकनका लागि अभियुक्त पक्षलाई समय दिनुपर्ने भएकाले फैसला कार्यान्वयनमा ढिलो भएको हुन सक्ने बताए। वाहवाही कमाएको एसिडसम्बन्धी अध्यादेश निष्क्रिय अघिल्लो सरकारले तेजाब तथा अन्य घातक रासायनिक पदार्थको उत्पादन, निकासी, पैठारी, भण्डारण, ओसारपसार, बिक्रीवितरण, प्रयोग तथा त्यस्तो पदार्थको बिसर्जन गर्ने कार्य लार्ई नियमन गर्न मिति २०७७ असोज १२ गते तेजाब तथा अन्य घातक रासायनिक पदार्थ नियमन अध्यादेश जारी गरेको थियो। अध्यादेश अनुसार गत चैत १६ गते नियमावली पनि बनायो। निकै प्रशंसा र वाहवाही कमाएको अध्यादेश हाल पूर्णतया निष्क्रिय छ। व्यवस्थापिका संसद् सचिवालयका प्रवक्ता रोजनाथ पाण्डेका अनुसार अध्यादेश संसद्मा पेस हुन सकेन। संसद्बाट पास हुन नसकेपछि नयाँ व्यवस्थाअनुसार कानुन बन्न सकेन। अध्यादेश पनि काम नलाग्ने बन्यो। पाण्डेका अनुसार अहिलेको सरकारले संसद् चलाउने र आवश्यक कानुन निर्माणको लागि प्रक्रिया सुरु गरिरहेको जानकारी दिए। फैसलामा कानुनी त्रुटि देखिन्छ महान्यायाधिवक्ता कार्यालयका प्रवक्ता सहन्यायाधिवक्ता सञ्जीवराज रेग्मी मुस्कान खातुन मुद्दाको फैसलामा कानुनी त्रुटि हुन सक्ने सम्भावना व्यक्त गरेका छन्। उनी भन्छन्, फैसलाको पूर्ण पाठ हेरेको छैन तैपनि मुस्कानको अनुहारको चोट हेर्दा अवस्था हेरिकन ५ देखि ८ वर्षसम्म कैद हुनुपर्ने हो। अदालतले कुन कुन आधार र प्रमाणलार्ई हेरेर फैसला गरेको छ यही मुख्य कुरा हो। फैसलामा कानुनी त्रुटि रहेछ भने उच्च अदालतमा पुनरावेदन गरेर मुद्दा फेरि हेर्नका लागि प्रक्रियामा जाने उनी बताउँछन्। पीडितको दाबी अनुसार फैसला छैन। झट्ट सुन्दा तथ्यको भ्रममा परी अदालतले हलुका ढंगले लियो कि भन्ने लाग्छ। रेग्मी थप्छन्, फौजदारी कसुरमा कहिलेकाहीं अपराध गर्नेभन्दा उक्साउने बढी दोषी देखिने गरेको बताउँदै नाबालकलार्ई गर्न लगाएको कसुरमा उक्साउने नै मुख्य दोषी देखिन्छ। ००० एसिड प्रहार गर्नेविरुद्ध कानुनमा सजायको व्यवस्था के छ ? एसिड प्रहार गर्नेहरूविरुद्ध मुलुकी अपराधसंहिता २०७४ को परिच्छेद १४ को दफा १९३ (कुटपिट वा अंगभंगसम्बन्धी कसुर ) मा भनिएको छ, तेजाव वा अन्य रासायनिक, जैविक वा विषालु पदार्थ प्रयोग गरी कुरूप पार्न हुँदैन। जसमा उपदफा २ बमोजिम कसुरको प्रकृति हेरी अनुहार कुरूप पारेमा ५ देखि ८ वर्षसम्म कैद र १ लाखदेखि ५ लाख रुपैयाँसम्म जरिवाना र अन्य अंग कुरूप पार्ने वा शरीरमा पीडा पुर्याएमा ३ देखि ५ वर्षसम्म कैद र ५० हजारदेखि ३ लाखसम्म जरिवाना हुनेछ। उपदफा ३ बमोजिम जरिबानावापत प्राप्त हुने पूरै रकम पीडितलार्ई क्षतिपूर्तिबापत दिनुपर्ने माग गरिएको छ। ऐनमा सजाय  कसुरजन्य कार्य गर्दा बालबालिकाको उमेर १० वर्षभन्दा कम भए निज उपर कुनै प्रकारको मुद्दा नचलाइने र निजलार्ई कुनै किसिमको सजाय हुने छैन।  १० वर्ष वा सोभन्दा माथि र १४ वर्षभन्दा कम उमेरको बालबालिकाले जरिवाना हुने कसुरजन्य कार्य गरेको भए निजलार्ई सम्झाइबुझाइ छाडिनेछ। कैद हुने कसुरजन्य कार्य गरेको भए कसुरको प्रकृति हेरी ६ महिनासम्म कैद सजाय गर्न वा कैद नगरी बढीमा एक वर्षसम्म बालसुधार गृहमा राखिनेछ।  १४ वर्ष वा सोभन्दा माथि र १६ वर्षभन्दा कम उमेरको बालबालिकाले कुनै कसुरजन्य कार्य गरेको भए निजलार्ई कानुनबमोजिम उमेर पुगेको व्यक्तिलार्ई हुने सजायको आधा सजाय हुनेछ।  १६ वर्ष वा सोभन्दा माथि र १८ वर्ष वा सोभन्दा कम उमेरको बालबालिकाले कुनै कसुरजन्य कार्य गरेको भए निजलार्ई कानुनबमोजिम उमेर पुगेको व्यक्तिलार्ई हुने सजायको दुईतिहाई सजाय हुनेछ। बालबालिकासम्बन्धी ऐनअनुसार, अदालतले सम्सादको हकमा वरदाता हुँदा उसको उमेर १२ वर्ष मात्रै भएकाले दोस्रो बुँदालाई टेकेर एक वर्षसम्म बाल सुधार गृहमा राख्ने सजाय तोकेको देखिन्छ। मजिदको हकमा भने वरदाता हँुदा उसको उमेर १४ वर्ष पुगेको ठहर गर्दै अदालतले कानुनबमोजिम उमेर पुगेको व्यक्तिलार्ई हुने सजाय (८ वर्ष कैद) को आधा (४ वर्ष कैद) तोकेको देखिन्छ। ००० मुस्कान भन्छिन्, दुवै अपराधीले मेरो जिन्दगी र सुन्दरता बर्बाद पारेका हुन्, एउटालाई चार वर्ष कैद तोकिएको छ त्यो पनि कम नै छ तर जसले म माथि एसिड हान्यो उसलाई त झन् एक वर्ष मात्रै कैद रे ! यो फैसलाले एसिडले ऊ बेला दिएको जलनभन्दा अहिले झन् धेरै पोलिरहेको छ। मुस्कान भन्छिन्, हाम्रो देशको कानुन नै गजबको रहेछ, जसले एसिड हान्न अह्रायो उसलाई चार वर्ष कैद। अनि जसले आफैं एसिड हान्यो उसलाई एक वर्ष मात्र कैद, सुन्दै अचम्म लागेको छ। फैसलाको पूर्ण पाठ हेरेको छैन तैपनि मुस्कानको अनुहारको चोट हेर्दा अवस्था हेरिकन ५ देखि ८ वर्षसम्म कैद हुनुपर्ने हो। सजायको फैसला भएको सात महिनासम्म फैसला कार्यान्वयन हुँदैन, अपराधी गाउँघरमै खुलेखाम घुम्छ। पीडित आफैंले पक्रन प्रहरीलाई गुहार्नु पर्छ, अदालतको लापरबाही भनिनसक्नु छ। वरदात हुँदा बखत प्रतिवादीद्वय सम्साद र मजिदको उमेर खुल्ने जन्मदर्ता प्रमाणपत्र नै फर्जी रहेको जिकिर सुरुदेखि नै मुस्कानले गर्दै आएकी छन्। पीडितलाई मैले एकतर्फी माया गर्दै आएको थिएँ। पीडितले अस्वीकार गरेकाले सम्सादसँग मिलेर तेजाब खुवाउन खोजेका थियौं। उनले नमानेकाले पीडितको अनुहार र शरीरमा तेजाब फाल भनी मैले नै सम्सादलाई भनें। त्यसपछि उसले एसिड फालेको हो।"
"जति वृद्ध , उति सक्रिय","जेष्ठ नागरिक वृद्धवृद्धा मात्र होइनन्, विशिष्ट नागरिक हुन्। उनीहरू भार होइनन् भाग्य हुन्। आशिर्वाद बुबाआमाको प्रगति छोराछोरीको। पारिवारिक खुसीबारे पुस्तक लेखिरहेका डा राजु अधिकारीले यस्तै विषयमा धारणा अघि सारेका छन्। वृद्ध व्यक्ति घरका गहना हुन् । उनीहरू समाजका वैभव हुन्। वृद्ध पुस्ता संस्कार र संस्कृतिका संवाहक हुन्, उनी भन्छन्, जुन घरमा आमाबुबा अनि त्यसभन्दा माथि हजुरबुबा हजुरआमाको छत्रछायाँ रहन्छ त्यो खुसीयाली र खानदानी संस्कारले भरिपूर्ण घर हो। जुन घरमा हजुरबुबा र हजुरआमाको पुस्ता सुखी र सम्मानित देखिन्छन् त्यो घर धर्तीको स्वर्ग हो । यस आलेखभित्र केही यस्ता व्यक्ति छन्, जो वृद्ध भएर विशिष्ट मात्र बनेका छैनन् बरु सबैका उदाहरणीय बनेका छन्। सय पुस्तक एकैचोटी ९१ वर्षीया भद्रकुमारी घलेले हालै एक सय पुस्तक लेखिसकिन्। पुस्तक धमाधम प्रकाशन भइरहेका छन्। आफूले लेखेका १०० वटा किताब ५० पुरुष ५० महिलाबाट एकैपटक विमोचन गराउँदैछु। अब उनी १४१ कृतिकी धनी हुनेछिन्। जब पुग्यो असी, अनि खाने बसी भन्ने नेपाली उखान उनका हकमा लागू भएको छैन। यो उमेरमा पनि उनी चित्रहरू बनाउँछिन्। रोज दुईवटा निबन्ध, एउटा भजन र एउटा कविता लेख्छु, उनले अन्नपूर्णसँग भनिन्, केही वर्ष अघिसम्म त्योभन्दा बढी लेख्थें। धेरै काम गर्थें। कक्षाहरू सुरु भए। कक्षाहरू सकिए। कक्षा सकिएपछि तनाव सुरु भयो। आजको दिन सबैभन्दा बोरिङ भयो। मानौं आँधी बेहेरी आउनेवाला छ। सूर्य डुबेपछि सम्साँझै सुत्छु। रातको १२१ बजे उठ्छु। सामान्य योग गर्छु। पूजापाठमा भगवान्को नाम जप्छु र लेख्न बस्छु। भद्रकुमारी भन्छिन्। गुरुङको वेद र इतिहास लेखेको बताउने उनी सक्रिय भए मात्र जीवन सार्थक हुने बताउँछिन्। एक रूपैयाँमा १० पाथी अन्न किनेर खाने मान्छे हुँ। एक सुकामा एक माना घिउ, एक रूपैयाँको एउटा भाले र एक पैसामा एउटा अण्डा पाइन्थ्यो उसबेला, आमाले दिने एक पैसाले टन्न खाजा खाएको स्मरण गर्दै उनी थप्छिन्। वृद्ध उमेरमा कापीकलम समात्दा कथा, कविताका ठाउँमा भगवान् र बुढेसकालका कुरा मात्र आउने उनको अनुभव छ। जति वृद्ध भयो उति खुसी र आनन्द पाउने गरेकी छु। जोगी सन्यासी देख्थें किन भनेको त लोभलालच छोडेपछि खुसी र आनन्द आउँदोरहेछ, अनामनगरको आश्रम छोडेर मैतीदेवीडिल्लीबजारस्थित घले टोलमा घर बनाएर बसेकी उनी सुनाउँछिन्। जेष्ठ नागरिक रिसर्च सेन्टर बनाउन १५ वर्षदेखि उनी लागिपरेकी छन्। माया र प्रोत्साहनले लेखन सय पुग्न ६ वर्ष बाँकी हुँदा पनि सधैं खुसी र सक्रिय देखिने व्यक्तित्व हो, भैरव रिसाल। काम नगर्नु भनेको बाँच्नु नै होइन, हरदम खुसीका लागि मेरो उमेरका मान्छे परिवार र समाजमैत्री भइदिनु पर्छ, उनी भन्छन्, जेष्ठनागरिकलाई सम्मान त सरकारले पनि गर्नुपर्छ। सय वर्ष नाघेका मान्छे वा सम्पदा राज्यका सम्पत्ति हुन्। भैरव साप्ताहिक रूपमा एउटा पत्रिकालाई लेख लेख्ने र रेडियोमा दस मिनेट बोल्ने गर्छन्। डा द्धारिका ढुंगेलको किताबमाथि लेख लेख्दैछु। तपाईहरूले फोन गर्नुहुन्छ, जोशजाँगर बढ्छ। केही गर्छु कि जस्तो लाग्छ। छापिएपछि धेरैले पढ्छन्, बजेपछि सुन्छन् र प्रतिक्रिया दिन्छन्, उनी खुसी व्यक्त गर्दै भन्छन्, माया र प्रोत्साहन ठुलो कुरो रहेछ, सक्रिय हुन। दंग पर्छु। सेवा निवृत्त भनेको जागीर खानेका लागि मात्र भएको रिसालको बुझाइ छ। सकुञ्जेल काम गर्ने नै हो। बोल्न र लेख्न अखबार पढ्ने र सबैका कुरा सुन्ने नै हो। राज्य राज्य भएन त्यसैले राज्यले राज्य गर्न सकेन भन्ने रिसाल यतिबेला बुढाबुढी (आफ्नै) को सुखदुःखको कृति लेख्दैछन्, सुशिलाभैरव शीर्षकमा। जेल डायरी साधुलाई सुली नामको पुस्तक लेख्दैछु। हात्तीको सामाजिक सांस्कृतिक पक्षमा लेख्दैछु। त्यतिबेलाको पत्रकारिता शीर्षकमा पूर्वसञ्चारसचिव घननाथ ओझासँग मिलेर अर्को कृति पनि लेख्दैछु, उनी सक्रियता सुनाउँछन्। उनी नेपाली वाङ्मयका तीन तारा लक्ष्मीप्रसाद देवकोटा, बालकृष्ण शर्मा र लेखनाथ पौड्यालका बारेमा पनि कृति तयार पार्दैछन्। प्रसंशा गर्नुमा छ सुख काम नगरी बस्नु भनेको ज्यूँदो लास हुनु हो। आफ्नो खाएर अरूको कुरा काटी बस्नु पटक्कै राम्रो होइन। परनिन्दा हो। यस्तो कसैले गर्नु हुँदैन, ८७ वर्षमा पनि उत्तिकै सक्रिय तेजेश्वरबाबु ग्वंगः भन्छन्। केही काम नभए बरु राम्रा काममा अरूको प्रसंशा गरिबस्नु उत्तम हो। प्रसंसाले आफैंमा उर्जा थप्छ। उनी यसरी अरूलाई उर्जा भरिदिन्छन्। सूर्यविनायक भक्तपुर बस्ने उनी दिनभर पत्रपत्रिका पढ्ने र लेख्नेमै आफूलाई व्यस्त बनाउँछन्। उनका अनुसार आफू सक्रिय हुनुका पछाडि प्रेरणा नै हो। खासगरि सञ्चारकर्मी र साहित्यकर्मी मित्रहरूसँगको कुराकानी र कहिलेकाँही घरै आएर भेटघाट गरिदिँदा आफ्नो जोशजाँगर बढ्ने इतिहास एवं संस्कृतिविद् ग्वंगःको बुझाइ छ। यसले उर्जा बढ्छ। लेख रचना पढ्दा पनि उर्जा बढ्छ। सेवा निवृत्त भएँ भनेर कसैले पनि निस्क्रिय जीवन बिताउन हुँदैन भन्ने मेरो मान्यता हो, उनी भन्छन्। आग्रह गर्दा लेख लेखिरहेकै छन् उनी। निबन्ध, कविता, चाडपर्वहरूका बारेमा लेख्छन् उनी। निबन्धमा सांस्कृतिक निबन्ध र अर्को आयामिक निबन्ध लेख्नु उनको पृथक पहिचान हो। धेरैले लेख पढ्छन् तर लेख पढेपछि लेखकहरूलाई विषयमाथि टिप्पणी गर्ने ग्वंगको प्रसंशनीय गुण छ। किताबहरू बेस्सरी पढ्छु। लेखेर पनि २५३० हजार आम्दानी गरिरहेको छु, जेष्ठ नागरिक भएर पनि आम्दानीमा गर्व गर्न पाएको उनको भनाइ छ, आफ्नो काममा रमाइरहँदा पाइने खुसी त छँदैछ। जहाँ सन्तुष्ट त्यहाँ जाँगर वर्षले ७२ पुगिन् उषा ठाकुर। प्रज्ञा प्रतिष्ठानमा उनी पुनः अनुवाद विभागमै दोस्रो कार्यकालमा कार्यरत छिन्। ३६ वर्ष त्रिभुवन विश्वविद्यालयको मानविकी संकायको हिन्दी विभागमा प्रमुख समेत भएकी ठाकुरले फ्रान्सस्थित डफिन युनिभर्सिटीमा चार वर्ष भिजिटिङ प्रोफेसर भएर सेवा गरिन्। आत्मबल छ। इच्छा भएर पनि हो। सन्तुष्ट हुने काम गरेर पनि होला जाँगर चलेको छ, उनी भन्छिन्। बिहान बेलुकी र विदामा दिउँसो घरेलु जिम्मेवारी छँदैछ उनको। पर्सा वीरगञ्जकी उनी अहिले घट्टेकुलो काठमाडौंकी बासिन्दा हुन्। जहाँ ९७ वर्षकी सासुको सेवा गर्छिन् उषा। काम अनुसार राति २३ बजेसम्म किताब र लेख लेख्छु। अनुवादका लागि योजना बनाउँछु। आजका दिनसम्म रातभर काम गर्न सक्छु, उनी भन्छिन्। जति बजे सुते पनि बिहान साढे ४ बजे निद्रा खुल्छ उनको। डा ठाकुरका श्रीमान् पूर्वराजदूत भएकाले घरमा भेटघाट खानपिन भइरहन्छ, त्यो सबैमा आफैं संलग्न हुन्छिन्। जीवनमा जे छ त्यसमा सन्तोष मानेपछि समस्या नहुने उनको बुझाइ छ। जीवन सहज र सक्रिय हुनुमा भगवान्कै देन मान्छु, उनी थप्छिन्। नेपाली साहित्य ः समीक्षा र सर्वेक्षण अनुसन्धानमूलक किताब ठाकुरले तयार पारेकी हुन्। नेपाली भाषासाहित्य विश्व रंगमञ्चमा जम्न सकोस् भनेर लागि परेको उनी बताउँछिन्। विदेशी साहित्यमा के कस्तो प्रचलन आएको छ कस्तो प्रवृत्ति देखिएको छ त्यो अनुवाद गरेर नेपाली पनि सँगै अघि बढौं भनेर अनुवादहरूको काम गरेको उनको भनाइ छ। प्रज्ञा प्रतिष्ठानबाट मातृभाषाहरूको पनि अनुवाद गर्ने काममा छु, अनुवाद काम गराउने विभिन्न भाषाबाट विभिन्न भाषामा भइरहेछ, उनी भन्छिन्। आफू उदाहरण बनेर देखाऔं त्रिपुरेश्वरमा आफ्नै पहल र प्रयासबाट नेपालकै पहिलो आँखा अस्पताल नेपाल आँखा अस्पताल बनाउने डा रामप्रसाद पोखरेल अझै उत्तिकै क्रियाशील छन्। ८५ वर्षीय उनी आफू स्वस्थ्य र खुसी भइरहनुमा सानैदेखि योग, व्यायाम र खेलकुदमा संलग्न हुनुलाई आधार मान्छन्। जीवनमा मिहिनेत गर्नुपर्छ। १५ वर्षदेखि शीर्षासन गर्थें। खेलकुदमा पनि भाग लिइरहन्थें। व्यायामहरू गर्थे। आजसम्म कुनै रोग छैन, उनी भन्छन्। एक वर्षअघिसम्म अस्पताल पुगेरै चेकअप गर्थे उनी। अहिले पनि अस्पताले बोलाए सल्लाह दिन्छन्। साँझ १० बजे सुत्छन् र बिहान चार बजे उठ्ने र नुहाउने गर्छन्। त्यसपछि प्राणायम गर्ने र अलिअलि हिँड्छन्। नेपाली, अंग्रेजी र हिन्दी भाषामा लेख्ने कविता आदि लेख्छन् उनी। आँखामा चस्मा लगाउँदिनँ। टाढा पनि देख्छु, नजिक पनि समस्या छैन, डा पोखरेल भन्छन्, राम्रो निद्रा परे आँखामा समस्या हुन्न। सुत्नुअघि चिसो पानीले राम्ररी धोएर सुत्छु। उठ्नेबित्तिकै धुन्छु।। भिटामिन ए युक्त खानेकुरा, हरियो तरकारी र माछा खानाले आँखा स्वस्थ्य रहिरहने उनको बुझाइ छ। उनका अनुसार नियममा सुत्ने नियम (समयमै) मा उठ्ने र खाने गर्नुपर्छ। पढ्दा बत्ती आँखामा होइन किताबमा परोस्। सिधै परे असर गर्छ। आफू सही हुनुपर्छ अरूलाई माया र सम्मान गर्नुपर्छ। नम्र बोल्ने र अरूलाई इज्जत गर्ने अनि कसैलाई नहेप्ने बानीले जिन्दगीमा खुसी भइन्छ, उनी थप्छन्। आफू हरेक कुरामा उदाहरण बन्नुपर्ने उनको बुझाइ छ।"
भाइरल सारी !,"काठमाडौं बाहिरको काम सबै मेरो घरको तिमीलाई घरको काममा हुन दिन्न झर्को तिमीलाई उडाउँला जिन्दगीको रथै गुटुटुटु एउटा पांग्रा मेरो भयो अर्को तिमीलाई  सुन्दर युवतीले यो गीतमा टिकटक बनाएकी छिन्। हरियो सादा ब्लाउज र सामान्य रातो सारीमा सजिएकी उनी। कुचो लगाउनेदेखि लचक्क कम्मर मर्काएर नाच्नेसम्म गरेकी छन्। उनले टिकटक भिडियोमा भाइरल सारी भनेर ह्यासट्याक प्रयोग गरेकी छन्। भाइरल सारी, टिकटक कुर्ता लगाएर गरगहनाले चिटिक्क परी भिडियो पोस्ट गर्ने ट्रेन्ड ह्वात्तै बढेको छ। भाइरल सारीमा अभिनय गर्ने, स्टन्ट देखाउनेदेखि छमछम नाच्नेहरूको जमात ठूलो छ। टिकटकमा भेटिएको अर्को भिडियोले पनि त्यस्तै सन्देश दिन्छ। उक्त भिडियोमा एक महिला भाइरल सारी किनेर ल्याएको जानकारी गराउँछिन्। भन्छिन् हेल्लो साथीहरू नमस्कार। आजभोलि अनलाइनदेखि बजारमा भाइरल सारी चलेको रहेछ। मैले पनि किनेर ल्याएँ है। अब अर्को भिडियोमा लगाएर देखाउँछु। टेलिभिजनको पर्दामा जुन सारी लगाएर नायिकाहरू नाचेका छन्। त्यस्तै लगाएर नक्कल गर्ने र त्यसलाई भाइरल बनाउनेहरू प्रशस्तै भेटिन्छन्। कसैकसैले भाइरल पहिरन सिलाउने विधिहरू पनि सिकाएका छन्। सबैको बुटिक नाम गरेको टिकटक अकाउन्टले आफ्ना ग्राहकहरूको मागअनुसार भाइरल बनेका कपडा सिलाउने तरिका सिकाएकी छन्। उनी भन्छिन् भाइरल कुर्ता, सारी, ब्लाउज कसरी बनाउने, डिजाइन तयार गर्ने म तरिका सिकाउँछु। दिनहुँ भिडियो हाल्छु। सेयर गर्नुहोला। सबैले सिक्ने मौला पाउँछन्। उनले उत भिडियोमा भित्री भाग कसरी राख्ने, कति काट्ने, कहाँ कति इन्च छोड्नेलगायतका विधि सिकाएकी छन्। व्यापारका लागि टिकटक एउटा ठूलो प्लेटफर्म बनेको देविका घर्तीमगरको अनुभव छ। उनी केडी कलेक्सन नेपाल नामबाट अनलाइन व्यापार गर्छिन्। हिजोआज व्यापारको लागि अनिवार्य टिकटक खाता हुनैपर्ने समय आएको बताइन्। गत वर्षदेखि उनले आफ्नो व्यापार सञ्चालनमा ल्याएकी हुन्। गतवर्ष कोभिडको त्रास धेरै भएकाले अहिलेको जस्तो भाइरल ट्रेन्डहरू नभएको बताइन्। मान्छेहरू विस्तारै कोभिडसँग डराउन छोडे, महामारीसँगै चल्दै जाने बानी परेकाले चलहपहल बढ्न थाल्यो घर्तीले भनिन टिकटकजस्ता अनलाइन प्लेटफर्मले भाइरल बन्ने अवसर दिएको छ। कुनै सेलिब्रेटीले होइन सामान्य टिकटकरले नै लगाएर पहिरनहरू भाइरल बनाएका हुन् । घर्तीका अनुसार प्रायजसो भाइरल भएका सामग्रीहरू धेरै महँगो खालका हुँदैनन्। सबैले सजिलै किन्न सक्ने, सस्तो, सर्वसुलभ, लगाउन हलुका र सजिलो खालका पहिरनहरू भाइरल बनेका छन्। कसैले आफूलाई मनपर्ने पहिरन लगाएर टिकटकमा भिडियो राख्छन्। अरूले पनि त्यस्तै नक्कल गर्छन्। र भाइरल बन्छ। कुनैकुनै कपडा अति नै चलेको देखिएको बताइन्। उनका अनुसार बुट्टा धेरै भएका, लाइनिङ, जिकज्याक बुट्टा भएका सारीहरू धेरै चल्तीमा रहेका छन्। सिफन, जर्जेट मिसिएका, भल्भेटका सारीहरू धेरै चलेका छन्। उनका अनुसार ती सारीहरू कम्तीमा १५ सयदेखि ३५ सयसम्म बेचिएका छन्। साइडमा धेरै चिरिएका, फुर्का जोडिएका कुर्तीहरू पनि एकदमै भाइरल भएको घर्तीले बताइन्। पोहोर व्यापार भएन तर यसवर्ष राम्रो व्यापार भएको छ। लगनखेलको मच्छिन्द्रबहालमा क्लोथ कलेक्सन सञ्चालन गरिरहेकी सुशीला महर्जनका अनुसार भाइरल सारी र टिकटक कुर्ताको माग एकदमै छ। कोरोनाका कारण गतवर्ष ठप्प भएको व्यापार यस पटक ब्यँुतिएको छ। आफ्नो पसलमा रहेका कपडा देखाउँदै भनिन् ग्राहकको मागमा आएका भाइरल सारी र टिकटककर्ता यिनै हुन्। महर्जनले कहिलेकाहीँ ट्रेन्डिङमा रहेका कपडा अनलाइनबाट खरिद गर्दा फसेको गुनासो गरिन्। अनलाइनमा राम्रो देखिन्छ। हातमा पर्दा गुणस्तरहीन हुन्छन्। बिक्री हुँदैनन्। कहिलेकाहीँ फसाउँछन्।"
शक्ति प्रदर्शन शैलीमा एमाले विधान महाधिवेशन,"काठमाडौं : विभाजनको चोटसँगै शुक्रबार सुरु भएको विधान अधिवेशनमा एमालेले आगामी चुनावमा बहुमत प्राप्त गर्ने महत्त्वाकांक्षी रणनीति अघि सारेको छ। अध्यक्ष केपी शर्मा ओलीको राजनीतिक र महासचिव ईश्वर पोखरेलको सांगठनिक प्रतिवेदन दुवैमा यसलाई समेटिएको छ। अघिल्लो चुनावसँगै भएको माओवादीसँगको एकता मात्र यसबीच भत्किएको छैन, अलग्गिएको एमालेसमेत फुटेको छ। झन्डै दुई तिहाइको दलको नेतृत्व गरेका ओलीसँग आफ्नो दलमा अब करिब सय सांसद मात्र छन्। पार्टी सरकारबाट बहिर्गमन भइसकेको छ। यस्तो अवस्थामा उनले पार्टीलाई बहुमतसहित ठूलो दल बनाउने योजना ल्याएका हुन्। ओलीको प्रतिवेदनको आगामी कार्यभार खण्डको (ख) मा भनिएको छ, आगामी निर्वाचनमा पार्टीलाई बुहमत प्राप्त पहिलो शक्तिका रूपमा स्थापित गर्ने। प्रतिवेदनमा पश्चगामी षड्यन्त्रलाई विफल पार्दै समृद्धिको यात्रालाई निरन्तरता दिने सर्वोपरि महत्त्वको कार्यभार पार्टीका सामु रहेको उल्लेख छ। यसका लागि पार्टीलाई राज्य सञ्चालनको केन्द्र भागमा पुनस्र्थापित गर्नु अनिवार्य पूर्वसर्त हो, ओलीको प्रतिवेदनमा भनिएको छ, यिनै दुई मुख्य कार्यभारले हाम्रा अन्य कार्यभारलाई दिशानिर्देशित गर्छन्। गत असार २८ गते सर्वोच्च अदालतको परमादेशले ओली सत्ताबाट बाहिरिएका हुन्। विभाजनको चोटसँगै विधान अधिवेशनमा आगामी चुनावमा बहुमत प्राप्त गर्ने महत्वाकांक्षी रणनीति अघि सारेको छ। एमालेले जनताको बहुदलीय जनवाद (जबज) लाई समाजको समग्र रूपान्तरणको समष्टिगत अवधारणारूप ग्रहण गरेको छ। माक्र्सवाद, लेनिनवाद र जबजलाई एमालेले मार्गनिर्देश सिद्धान्तको मान्दै आएको छ। एमालेले जबजलाई पाँचौं महाधिवेशनबाट नेपाली क्रान्तिको कार्यक्रम र छैटौं महाधिवेशनबाट नेतृत्वकारी विचारका रूपमा ग्रहण गरेको थियो। आठौं राष्ट्रिय महाधिवेशनबाट जबज नेपाली क्रान्तिको मार्गदर्शक सिद्धान्तका रूपमा स्थापित भएको थियो। २०५१ सालमा बनेको एमालेको अल्पमतको सरकार र त्यसले अगाडि बढाएका प्रगतिशील सुधारका कामले जबजलाई समाजमा स्थापित गर्न महत्त्वपूर्ण योगदान गरेको ओलीको प्रतिवेदनमा छ। नेपालको विशिष्ट परिस्थितिअनुरूप क्रान्तिलाई मौलिक बाटोबाट अगाडि बढाउन, प्रतिकूल अवस्थामा नेपाली कम्युनिस्ट आन्दोलनलाई जोगाउन, प्रतिक्रियावादी एवं प्रतिक्रान्तिकारी हमलाबाट आन्दोलन रक्षा गर्न, पार्टीलाई जनताका बीचमा लोकप्रिय एवं सुदृढ जनाधारसहित स्थापित गर्न र वैधानिक ढंगबाट आन्दोलनलाई अगाडि बढाउन, नेकपा (एमाले) र जबजको उल्लेखनीय योगदान छ, ओलीको प्रतिवेदनमा छ। प्रचण्डको आलोचना, प्रतिस्पर्धा कांग्रेससँग संविधानसभाको निर्वाचन गर्न र गणतन्त्र ल्याउन माओवादी आन्दोलनले आधार तय गरेको विश्लेषण ओलीको छ। महिला, दलित, मधेसी, जनजातिलगायतका उत्पीडित वर्ग समुदायलाई जागृत र संगठित गर्न तथा संविधानसभा निर्वाचन एवं गणतन्त्रको आधार तयार पार्न माओवादी आन्दोलनको भूमिका महत्त्वपूर्ण रह्यो, प्रतिवेदनमा भनिएको छ। ओलीले सम्बोधन क्रममा पनि प्रचण्डको कटु आलोचना गरे। विगतमा जस्तो माओवादी आन्दोलनलाई भने गाली गरेनन्। ओलीले आफ्नो पार्टीको मुख्य प्रतिस्पर्धा नेपाली कांग्रेससँग रहेको बताएका छन्। एमालेको प्रथम विधान महाधिवेशनमा अध्यक्ष ओलीद्वारा प्रस्तुत राजनीतिक प्रतिवेदनमा कांग्रेस मुख्य प्रतिस्पर्धी पार्टी भएको उल्लेख छ। तर, एमाले कुनै पनि दललाई शत्रुको रूपमा चित्रण गरेको छैन। एमाले नेकपाको निरन्तरता र यसैको सकारात्मक विरासत बोकेको एकीकृत पार्टी हो। तसर्थ यो महाधिवेशन, एकीकृत पार्टीको प्रथम विधान महाधिवेशन पनि हो। प्रतिवेदनमा कांग्रेसलाई पुँजीवादी वर्ग चरित्र, नवउदारवादी, यथास्थितिवादी र राष्ट्रियताका विषयमा ढुलमुढे पार्टीको संज्ञा दिइएको छ। कांग्रेसको दलाल पुँजीवादी वर्ग चरित्र, नवउदारवादी पुँजीवादी बाटो, यथास्थितिवाद र राष्ट्रियताका विषयमा ढुलमुले एवं सम्झौतापरस्त क्रियाकलापप्रति हाम्रो विरोध छ। यो हाम्रो मुख्य प्रतिस्पर्धी पार्टी हो, प्रतिवेदनमा छ। माओवादी केन्द्र, मूलत: प्रचण्डलाई विभाजनकारी सोचको नेता भएको ओलीको ठहर छ। प्रतिवेदनमा भनिएको छ प्रचण्डका अस्थिर, अवसरवादी एवं विधानकारी सोच र व्यवहारप्रति हाम्रो विमति छ। मधेस केन्द्रित दलका संकीर्ण, यथास्थितिवादी एवं राष्ट्रियताका विषयलाई असर पुर्याउने सोच र गतिविधिप्रति एमालेको विरोध रहेको उल्लेख छ। कतिपय दलहरू राजतन्त्र फर्काउन चाहन्छन्। कति धर्मलाई राजनीतिक हतियार बनाउन चाहन्छन्। यसमा हाम्रो आपत्ति र विरोध छ, प्रतिवेदनमा भनिएको छ। हाल राजनीतिक रूपमा क्रियाशील कुनै दलसँगको अन्तरविरोध प्रधान अन्तरविरोध नरहेको प्रतिवेदनमा उल्लेख छ। मुलुक राजनीतिक परिवर्तनमा यी दलहरूसँगको कुनै न कुनै रूपमा भूमिका रहेको, आज पनि विभिन्न मुद्दामा उनीहरूसँगको सम्बन्ध प्रतिस्पर्धा र सहकार्यको अवस्था विद्यमान रहेको हुँदा कुनै दल विशेषलाई प्रमुख दुश्मन घोषण गर्ने जस्ता कम्युनिस्ट आन्दोलनको अतिवादी सोचबाट मुक्त रहनुपर्ने ओलीको प्रतिवेदनमा उल्लेख छ। एमाले नेकपाको निरन्तरता प्रतिवेदनमा एमाले राजनीतिक रूपमा एकीकरण र नेकपाको निरन्तरतासहितको पार्टी भएको उल्लेख छ। ओलीको प्रतिवदेनमा भनिएको छ, एमाले नेकपाको निरन्तरता र यसैको सकारात्मक विरासत बोकेको एकीकृत पार्टी हो। तसर्थ यो महाधिवेशन, एकीकृत पार्टीको प्रथम विधान महाधिवेशन पनि हो। २०७५ जेठ ३ गते एमाले र नेकपा (माओवादी केन्द्र) बीच एकीकरण नभएको भए नेकपा (एमाले) को दसौं राष्ट्रिय महाधिवेशन आजभन्दा दुई वर्षभन्दा अगाडि नै सम्पन्न भइसक्ने दाबी गरिएको छ। ओलीले एउटा पक्ष एकीकरण पछिका झन्डै तीन वर्ष नेकपाकै रूपमा क्रियाशील रहेको स्पष्ट पारेको छन्। सीमित व्यक्तिका निहित स्वार्थ र षड्यन्त्रका कारण एकीकरण निष्कर्षमा नपुगेको ओलीको ठम्याइँ छ। अर्को पक्ष सर्वोच्च अदालतको २०७७ साल फागुन २३ गतेको फैसलाले दुवै पार्टीलाई एकीकरणपूर्वको अवस्थामा फर्काएपछि एमाले रूपमा क्रियाशील भएको प्रतिवेदनमा उल्लेख छ। नवौं महाधिवेशनको पुनरावलोकन ओलीको प्रतिवेदनमा नवौं राष्ट्रिय महाधिवेशनको पुनरावलोकन गरिएको छ। २०७१ साउन १ गते ओलीकै नेतृत्वमा १ सय ६१ सदस्यीय केन्द्रीय कमिटी निर्वाचित भएका थिए। राजनीतिक प्रतिवेदन, संगठनात्मक प्रस्ताव र विधान सर्वसम्मतिमै पारित भए पनि केन्द्रीय नेतृत्वको निर्वाचन भने निकै जटिल बन्न पुगेको थियो। निर्वाचनको जटिलताले एक साताका लागि तय गरिएको महाधिवेशन झन्डै दुई हप्तासम्म लम्बिएको ओलीको प्रतिवेदनमा उल्लेख छ। महाधिवेशन, पार्टीभित्र कुनै नीतिगत मतभिन्नता भएमा त्यसको समाधान गर्ने थलो हो। नवौं राष्ट्रिय महाधिवेशनमा नेतृत्व चयनको क्रममा सिर्जित अस्वस्थता र कटुताका असर महाधिवेशनपछि पनि समाप्त हुन सकेन, प्रतिवेदनमा छ, नवौं राष्ट्रिय महाधिवेशनले निकालेका निष्कर्षहरू आम रूपमा सही थिए। र, निर्धारण गरेका कार्यभारहरू सम्पन्न गरिएका छन्। सरकारका साढे तीन वर्ष ऐतिहासिक एमालेले चलाएको साढे तीन वर्ष उपलब्धिमूलक रहेको बताएको छ। पार्टीभित्र र बाहिरबाट भएका निरन्तरका असहयोग, घेराबन्दी र विरोधका बाबजुद गएका तीन वर्षमा दूरगामी र ऐतिहासिक उपलब्धि हासिल भएका छन्, प्रतिवदेनमा उल्लेख छ। कर्मचारी समायोजन, पृथकतावादी आन्दोलनमा रहेको सीके राउतलाई मूलधार ल्याउनु, नेत्रविक्रम चन्द विप्लव नेतृत्वको नेपाल कम्युनिस्ट पार्टीले हिंसात्मक क्रियाकलाप परित्याग र राजनीतिक गतिविधि शान्तिपूर्ण ढंगमा सञ्चालन गर्ने प्रतिबद्धतालाई उपलब्धिको संज्ञा दिइएको छ। हिंसा र पृथकतावादी द्वन्द्व अन्त्य हुनु र संविधान निर्माणको प्रक्रियाबाट बाहिरिएका मधेस केन्द्रित दलहरू पनि संविधानको स्वामित्व ग्रहण गर्ने स्थितिमा आइपुग्नु दूरगामी महत्त्वको उपलव्धि हो, प्रतिवेदनमा छ। एमालेले जनताको बहुदलीय जनवादलाई समाजको समग्र रूपान्तरणको समष्टिगत अवधारणारूप ग्रहण गरेको छ। सीमा वारपार पेट्रोलियम पाइपलाइन निर्माण, पारवहन प्रोटोकलमा हस्ताक्षर तथा कालापानी, लिपुलेक र लिम्पियाधुरालाई समेत मिलाएर प्रशासनिकराजनीतिक नक्सा प्रकाशन, सर्वसम्मत रूपमा संविधान संशोधन गरेर नेपालको निसान छापमा नयाँ नक्सा समावेश गरिएको पनि प्रतिवेदनमा छ। नेपालले आफ्नै प्राविधिक जनशक्तिका बलमा सगरमाथाको उचाइ मापन गरी चीन सरकारसँग समन्वय गरेर संयुक्त रूपमा सगरमाथाको उचाइ (८,८४८८६ मि) घोषणा गरिएको प्रतिवेदनमा जनाइएको छ। आफ्नै पहिलो भूउपग्रह (न्यानोस्याटलाइट) अन्तरिक्षमा प्रक्षेपण गरिएको छ। कुल जडित विद्युत् क्षमता १,४३० मेगावाट पुर्याएको, दैनिक ५ किलोमिटर सडक कालोपत्रे भएको लगायतका विकास रफ्तारमा भएको प्रतिवेदनमा जनाइएको छ। कतिपय दलहरू राजतन्त्र फर्काउन चाहन्छन्। कति धर्मलाई राजनीतिक हतियार बनाउन चाहन्छन् प्रतिवेदनमा छ। फैसलाले संविधानको अपव्याख्या सर्वोच्च अदालतको फैसला संविधानको अपव्याख्यामाथि आधारित रहेको ओलीले प्रतिवेदनमा देखाएका छन्। उनले फैसलालाई त्रुटिपूर्ण गलतसमेत भनेका छन्। फैसलाले विभिन्न शक्ति केन्द्रको स्वार्थका खातिर आर्थिकसामाजिक रूपान्तरणको अभियानलाई अवरुद्ध गर्ने, उल्ट्याउने र राष्ट्रलाई अस्थिरता एवं द्वन्द्वको भुँमरीमा धकेल्ने प्रयास भएको ओलीले बताएका छन्। फैसलाले कम्युनिस्ट आन्दोलन, लोकतान्त्रिक प्रणाली, संवैधानिक व्यवस्था र जनताको सर्वोच्चतामाथि चुनौती खडा गरेको छ। फैसलाबाट सिर्जित राजनीतिक विकृतिहरूको मूल्य नेपालको लोकतान्त्रिक प्रणालीले लामो समयसम्म चुकाउनु पर्नेछ, प्रतिवेदनमा छ, त्यसका परिणामहरू देखिन थालिसकेका छन्। फैसलाका गलत विषयलाई लिएर आफ्ना दृष्टिकोण, मान्यता र अवधारणाहरू स्पष्ट पार्न पार्टीले जनता माझ व्यापक बहस सञ्चालन गर्नुपर्छ। अध्यादेश दूषित मनसाय २०७८ भदौ १ गते केन्द्रीय समिति वा संसदीय दलमध्ये कुनैमा २० प्रतिशत पुर्याएर दल विभाजन गर्न सक्ने अध्यादेश प्रमुख प्रतिपक्ष दललाई जसरी पनि विभाजित गर्ने दूषित मनसायसाथ ल्याइएको प्रतिवेदनले ठोकुवा गरेको छ। त्यो अध्यादेश अलोकतान्त्रिक, असंसदीय र विकृत राजनीतिको भद्दा दृष्टान्त हो, प्रतिवेदनमा भनिएको छ, अध्यादेशले पार्टी विभाजन गर्ने बाटो खोलिदिएपछि एमालेबाट अलगिएर केही व्यक्तिहरूले नेकपा (एकीकृत समाजवादी) नामको समूह गठन गरेका छन्। ती व्यक्तिहरूको बहिर्गमन र तिनीहरूबाट गठन गरिएको अलग समूह पछाडि कुनै सैद्धान्तिक, राजनीतिक या नीतिगत आधार छैन, ओलीले भनेका छन्। सरकार हटाउने योजनाकार नेपाल ओलीले पार्टी विभाजनका मुख्य योजनाकार नेपाललाई देखाएका छन्। विभाजनका मुख्य योजनाकार माधवकुमार नेपाल नवौं राष्ट्रिय महाधिवेशनदेखि नै पार्टीका नीति र नेतृत्वविरुद्ध अन्त्यहीन गुटबन्दी, किचलो र असहयोगमा संलग्न थिए। २०७२०७३ मा सञ्चालित एमाले नेतृत्वको सरकारलाई विस्थापित गर्ने भित्री योजनाकार थिए, प्रतिवेदनमा छ। निहित स्वार्थ, कुण्ठा र प्रतिशोधको जगमा उभिएको तथा विपक्षी शक्तिहरूको दुरुत्साहन र योजनामा जन्मिएको यस समूहप्रति पार्टीका अधिकांश नेता, कार्यकर्ता र आम जनताको आपत्ति, आक्रोश र तिरष्कार भएको ओलीले बताएका छन्। एउटा उचाइमा पुगेको कम्युनिस्ट आन्दोलनलाई कमजोर गर्ने यस समूहका अवसरवादी, विभाजनकारी र आन्दोलन विरोधी चरित्रलाई जनस्तरसम्मै खण्डन, आलोचना र भण्डाफोर गर्न उनले आह्वान गरेका छन्। एकता पक्षधरको प्रशंसा पार्टी विभाजन अस्वीकार गरेर एकताको पक्षमा उभिने नेताको निर्णयलाई ओलीले स्वागत गरेका छन्। विभाजनको विपक्षमा र पार्टी एकताको रक्षाका लागि माओवादी केन्द्र पृष्ठभूमिका नेताहरूको सकारात्मक योगदान रहेको प्रतिवेदनमा छ। विभाजन होइन, एकीकरण र एकता नै नेकपा (एमाले) को संस्कार एवं परम्परा हो, प्रतिवेदनमा छ, आगामी दिनमा पनि पार्टीले कम्युनिस्ट आन्दोलनको एकताका लागि प्रयास जारी राख्नेछ। र, नेकपा (एमाले) लाई नेपाली कम्युनिस्ट आन्दोलनको मात्र हैन, नेपालको राजनीतिकै मूलधार र नेतृत्वदायी शक्तिका रूपमा थप सशक्त बनाउँदै लैजाने छ। समाजवाद रणनीतिक लक्ष्य समाजवाद पार्टीको रणनीतिक लक्ष्य रहेको ओलीको प्रतिवेदनमा छ। समाजवादका आधार निर्माण गर्ने चरणमा रहेको उल्लेख गर्दै प्रतिवेदनमा संविधानले परिकल्पना गरेको दिगो शान्ति, सुशासन, विकास र समृद्धिको आकांक्षा पूरा गर्दै समाजवाद उन्मुख समाज र समृद्ध राष्ट्र निर्माण गर्नु सिंगो राष्ट्रको कार्यभार जनाइएको छ। समृद्ध नेपाल, सुखी नेपाली समाजवाद उन्मुख राज्यलाई अभिव्यक्त गर्ने, लोकतन्त्र परिपूर्ण लोकतन्त्र हो। समाजवाद उन्मुख राज्यप्रणालीको आधार निर्माण भनेको स्वयंमा समाजवादी क्रान्ति या समाजवादी व्यवस्थाको स्थापना होइन। हाम्रो सन्दर्भमा समाजवाद उन्मुख राज्यव्यवस्था मूलत: लोककल्याणकारी चरित्रको, खुला, प्रतिस्पर्धी एवं आर्थिकसामाजिक न्याय र समानतालाई आत्मसात् गरेको अर्थराजनीतिक प्रणालीसहितको राज्य व्यवस्था हो भनिएको छ। चीनतिर नरम, भारततर्फ गरम ओलीको प्रतिवेदन चीनप्रति नरम र भारत तथा अमेरिकाप्रति गरम देखिएको छ। उनले भारत र चीनसँगको सीमाको विषय छिटो समाधान गर्नुपर्ने उल्लेख गरेका छन्। प्रतिवेदनमा अमेरिकाले अफगानिस्तानमाथि गरेको हमलाको विरोध गरिएको छ। ल्याटिन अमेरिकाको वामपन्थी मुलुक भेनेजुएलाप्रति ओलीले समर्थन र ऐक्यबद्धता जनाएका छन्। उनले एक चीन नीतिमा प्रतिबद्धता जनाएका छन्। नेपाल, आफ्नो भूभाग कुनै पनि छिमेकी तथा मित्र राष्ट्रहरूविरुद्ध प्रयोग हुन नदिने नीतिमा दृढ छ। त्यसैगरी नेपाल, एक चीन नीतिमा अडिग छ, प्रतिवेदनमा भनिएको छ। भारतसँगको व्यापार घाटा, लिपुलेक, लिम्पियाधुरा, कालापानी र सुस्ता क्षेत्रमा नेपाली भूभाग फिर्ता, सीमा व्यवस्थापन, नेपालको आन्तरिक मामलामा हुने अनावश्यक चासो र हस्तक्षेपजस्ता विषयमा नेपालको चासो र सरोकार रहेको प्रतिवेदनमा छ। पार्टीका १३ समस्या महासचिव ईश्वर पोखरेल प्रस्तुत गरेको संगठनात्मक प्रस्तावमा पार्टीमा १३ समस्या रहेको उल्लेख छ। पार्टी आन्दोलनमा जोडिएका नयाँ पुस्तामा वैचारिक र सैद्धान्तिक ज्ञान हासिल गर्ने प्रवृत्तिमा ह्रास आएको महासचिव पोखरेलले औंल्याएका छन्। अध्ययनभन्दा आमसञ्चार र सामाजिक सञ्जालमा बढी र सुनिने विषयबाट नयाँ पुस्ता प्रभावित हुने गरेको उनको विश्लेषण छ। अध्ययन र प्रशिक्षणकै आभवमा पार्टीमा गुटबन्दी र अस्वस्थ प्रतिस्पर्धा झाँगिँदै गएको उनको प्रतिवेदनमा छ। त्यस्तै पछिल्लो समयमा बिना मापदण्ड सदस्यता वितरण हुँदै आएको छ। अरूले लेबी तिरिदिने, सदस्यता प्रत्येक वर्ष नवीकरण नगरिनेलगायतका विषयले सबल र सुदृढ पार्टी निर्माणको संगठनात्मक योजना प्रभावित भएको प्रतिवदेनमा छ। पार्टी एकता पछि ठूलो आकारको कमिटी बनाउनु पर्ने बाध्यताले पार्टी चुस्त हुन नसकेको महासचिवको ठहर छ। ठूलो कमिटी बनेपछि नियमित बैठक नबस्ने, अधिकार सीमित नेतामा केन्द्रीकृत हुने अवस्था सिर्जना भएको छ। यसबाट कमिटी र कमिटीका सदस्यको भूमिका खुम्चिँदै गएको प्रतिवेदनमा उल्लेख छ। वैधानिक व्यवस्था अनुरूप अधिवेशन आयोजना र व्यवस्थापनको समस्या, संगठनात्मक अराजकता र गुटबन्दी पार्टीको समस्या रहेको प्रतिवेदनमा उल्लेख छ। त्यस्तै गैरभौगोलिक क्षेत्रको कामको संयोजन, पार्टी काम र कार्यकर्ताको मूल्यांकन, वर्ग दृष्टिकोणमा भन्दा पहिचानको मुद्दामा आकर्षित हुने समस्याले पार्टी ग्रसित भएको छ। त्यस्तै पार्टी काममा दोहोरोपन, काठमाडौं उपत्यकाको पार्टी कामको व्यवस्थापन, परिभाषित काम र परिणाममुखी कार्यविभाजन, जनसंगठनको प्रभावकारी परिचालन, आदर्श र व्यवहारको बीचमा अन्तरविरोध पार्टीमा देखा परेका पछिल्ला समस्या हुन्। सबल र सुदृढ पार्टी निर्माणका पाँच आयाम महासचिव पोखरेलले पार्टीलाई सबल सुदृढ गर्न पाँच आयाम प्रस्ताव गरेका छन्। पहिलो सही सिद्धान्त, कार्यक्रम र कार्यदिशाको निरूपण र त्यससम्बन्धी बुझाइमा एकरूपता हुने पर्ने उनको प्रस्तावमा छ। दोस्रो वैचारिक रूपले सुसंगठित आधारभूत वर्गका साथै सबै भौगोलिक क्षेत्र र समुदायमा आधारित शृंखलाबद्ध कमिटी प्रणालीको निर्माण गर्नु पर्नेछ। तेस्रो नेतृत्व, कमिटी र कार्यकर्ताका बीचमा गहिरो अन्तरसम्बन्ध कायम हुनु र परिभाषित कार्य जिम्मेवारीअनुरूप परिचालित हुनुपर्ने चौथो पार्टी नीतिअनुरूप राष्ट्रिय हित र जनसरोकारका विषयमा पार्टी पंक्तिको व्यापक परिचालन गर्नु, जनशैली र अनुकरणीय व्यवहारका माध्यमबाट जनतासँगको सम्बन्धलाई घनिष्ट बनाउँदै निर्वाचनका माध्यमबाट तीनै तहका सरकारको नेतृत्व गर्ने ठाउँमा पार्टीलाई पुर्याउनु लक्ष्य छ। पाँचौं प्रतिपक्षमा रहेको अवस्थामा दबाब र जागरणको भूमिकाका माध्यमबाट र सरकारको नेतृत्वमा रहेको अवस्थामा सुखी नेपाली : समृद्ध नेपालको संकल्पअनुरूप समाजवादको आधार तयार गर्ने काममा जनप्रतिनिधि र पार्टी नेतृत्वको सरकारलाई मार्गदर्शन गर्नु पर्नेछ। उपमहासचिव र पोलिटब्युरो खारेज एमालेले उपमहासचिव र पोलिटब्युरो सदस्यको पद खारेज गरेको छ। उपमहासचिव विष्णुप्रसाद पौडेलले प्रस्तुत गरेको विधान मस्यौदामा उपमहासचिवकै पद हटाइएको छ। हालको विधानमा २ वटा उपमहासचिवको व्यवस्था छ। महाधिवेशनमा प्रस्तुत विधानमा अध्यक्ष १, उपाध्यक्ष ६, महासचिव १, सचिव ६ गरी १३ पदाधिकारीको व्यवस्था गरिएको छ। यसअघि एमालेको विधानमा अध्यक्ष १, उपाध्यक्ष ५, महासचिव १, उपमहासचिव २ र सचिव ५ गरी १४ पदाधिकारीको व्यवस्था थियो। प्रस्तावित विधानमा १३ पदाधिकारी र २ सय १२ समेत गरी कुल २ सय २५ सदस्यीय केन्द्रीय कमिटी निर्वाचित हुने व्यवस्था छ। प्रदेश कमिटीका अध्यक्षलाई केन्द्रीय समितिको पदेन सदस्य हुने व्यवस्था विधानमा छ। पार्टीको निर्वतमान अध्यक्ष वरिष्ठ नेता स्वत: हुने व्यवस्थामा नयाँ विधानमा छ। उनको मर्यादाक्रम पनि अध्यक्षपछि रहनेछ। साविक रहेको पोलिटब्युरोको हटाइएको उपमहासचिव पौडेलले जानकारी दिए। अध्यक्षको नेतृत्वमा सचिवलाय र महासचिवको नेतत्वमा केन्द्रीय कार्यालय गठन हुनेछ। विधानले स्थायी कमिटीको संख्या ४१ बनाउने प्रस्ताव गरेको छ। पदाधिकारीसहित केन्द्रीय कमिटीमध्येबाट ४१ स्थायी कमिटीको निर्वाचन गर्ने व्यवस्था विधानमा छ। केन्द्रीय कमिटीमा कम्तीमा एक तिहाइ महिलासहित नेपालका विविधता प्रतिनिधित्व हुने गरी समावेशीकरण गर्ने व्यवस्था पनि विधानमा छ। प्रत्येक पाँच वर्ष राष्ट्रिय महाधिवेशन हुनेछ। केन्द्रीय कमिटीले दुई राष्ट्रिय महाधिवेशनको बीचमा विधान महाधिवेशन आयोजना गर्ने व्यवस्था विधानमा छ। विधानमा प्रदेश कमिटी, प्रदेश प्रतिनिधि परिषद्, जिल्ला कमिटी, जिल्ला अधिवेशन प्रतिनिधि परिषद्, पालिकाइलाका कमिटी, पालिकाइलाका अधिवेशन प्रतिनिधि परिषद्, वडाशाखा कमिटी, वडाशाखा प्रतिनिधि परिषद्, टोलप्रारम्भिक कमिटी, टोलप्रारम्भिक अधिवेशन प्रतिनिधि परिषद्को व्यवस्था गरेको छ। प्रदेश कमिटीको ४, जिल्ला र पालिका कमिटीको ३३ र वडाले दुई वर्ष माअधिवेशन गर्ने व्यवस्था गरिएको छ।"
साफ च्याम्पियनसिपमा आयोजक माल्दिभ्समाथि नेपालको जित,"काठमाडौं : साफ च्याम्पियनसिप २०२१ मा नेपालले विजयी सुरुवात गरेको छ। नेपालले शुक्रबार राति भएको खेलमा आयोजक माल्दिभ्समाथि १० को जित निकालेको हो। नेपाललाई जित दिलाउन सब्सिच्युट खेलाडी मनिष डाँगी नायक बने। उनले खेलको ८६औं मिनेटमा माल्दिभ्सका डिफेन्डरलाई झुक्याउँदै उत्कृष्ट गोल गर्दै नेपाललाई जित दिलाएका हुन्। खेल अवधिभर घरेलु टोली माल्दिभ्समाथि हाबी भएको नेपालमाथि माल्दिभ्स गोल गर्न चुकेको थियो। उसका लागि ७९ मिनेटमा हसन नाइजले सिक्स यार्डबाट पाएको अवसर गुमाएका थिए। यसअघि उद्घाटन खेलमा बंगलादेशले श्रीलंकालाई पराजित गरेको थियो। बंगलादेशले १० गोलले खेल आफ्नो पक्षमा पारेको हो। साफ च्याम्पियसिपमा यसपटक कोरोना महामारीका कारण भुटानले सहभागिता जनाएको छैन। त्यस्तै फिफाको प्रतिबन्धका कारण पाकिस्तान खेलबाट बञ्चित भएको छ। हल नेपालसहित भारत, बंगलादेश, श्रीलंका र माल्दिभ्स खेलिरहेका छन्। यी पाँच टोली एकआपसमा खेलेपछि शीर्ष दुई टोलीले फाइनल खेल्नेछन्। हालसम्म फाइनल पुग्न नसकेको नेपालको लक्ष्य फाइनल पुग्नु रहेको छ। अब नेपालले श्रीलंकासँग असोज १८ गते राति ९ः४५, २४ गते राति ९ः४५ मै भारत र बंगलादेशसँग २७ गते अपराह्न ४ः४५ मा खेल्नेछ।"
सपना,"सपना, ए सपना ! हिजोआज किन अँध्यारो मात्र देखाइदिन्छस् झलमल उज्यालो चमक बलिरहेको ट्युबलाइट किन झ्याप्प निभाइदिन्छस् ? झिमिक्क आँखा निदाउन पाछैन छिनमै दौडाएर कहाँ कहाँ कुदाइदिन्छस् ? नसोचेको गन्तव्य कहिले निष्पट्ट जंगलमा यहीँ तेरो बास हो भनेर छोडेर हिँड्छस् कहिले भने पहराबाट उँभो उम्किनउक्लिन लहराको त्यान्द्रोसम्म हातबाट फुत्काइदिन्छस्। आखिर किन यसरी डराइदिन्छस् ? फेरि, कहिले नांगेझार पारा ठिंग उभ्याइदिन्छस्, मन लागी पहिरन फेराइदिन्छस्, कट्कटे नयाँ नोट भो पर्दैन। गाउँ, ठाउँ, थर ठेगाना आफ्नै घर, बरबगैंचा पनि विरक्त विषाक्त कालोमैलो भड्खालो चुक अमिलो घोप्ट्याएझैं समय बारम्बार यसरी किन तर्साइरन्छस् ? हो, यसै पनि यो बेला सास फेर्न गाह्रो छ त्यसमाथि खतराको घण्टी जो सपना हो रातैपिच्छे परपर उछिट्याएर फसादमाथि महाफसाद किन देखाइदिन्छस् ? श्रृंखला, औंसीको रात बदल्न पूर्णिमाको जून झुल्केपारा दिन अब फेरि कहिले फर्काइदिन्छस् ? होइन भने यहाँ बचेर बाँच्नै गाह्रो भो नसुतौं पनि झन् साह्रो त्यसकारण, जवाफ दे सपना जवाफ दे। तेरो यो एकोहोरो हर्कत यसरी मनमुटु नडराउन यसरी मनमुटु नडग्मगाउन मौसकी छेकछन्दसमेत शुभमंगलका दिन वसुधालाई रोगव्याधिको कष्टबाट मुक्त कहिलेदेखि घामको लालीमा झलमलझलमल ज्योति आकाशमा तारा चम्काइदिन्छस्।"
बालिकामाथि बलात्कार प्रयास : एक पुरुष पक्राउ,"विराटनगर : ११ वर्षीया बालिकामाथि बलात्कार प्रयास गर्ने एक जना पुरुष शनिबार बिहान विराटनगरबाट पक्राउ परेका छन्। विराटनगर महानगरपालिका४ का ५० वर्षीय लभ कोइरालालाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार घरमा अभिभावक कोही पनि नभएको र एक्लै रहेको मौकामा कोइरालाले भदौ २२ गते दिउँसो छिमेकी बालिकामाथि बलात्कारको प्रयास गरेको खुलेको छ। प्रहरीको प्रारम्भिक अनुसन्धानबाट कोठाभित्र लगेर जबरजस्ती कपडा खोल्न थालेपछि अर्की छिमेकी ५ वर्षीया बालिका त्यहाँ पुगेको खुलेको छ। ५ वर्षीया बालिका पुगेपछि ११ वर्षीया बालिका बलात्कृत हुनबाट जोगिएको पत्ता लागेको प्रहरीको भनाइ छ। घटना कसैलाई पनि नसुनाउनू भनेर कोइरालाले धम्कीसमेत दिएका कारण बालिकाले घटना सार्वजनिक नगरेको पाइएको डीएसपी श्रेष्ठले बताए। उनका अनुसार घटनापछि बालिकाले एकोहोरो भइरहने, बोल्न मन नगर्ने तथा परिवर्तित व्यवहार देखाउने गर्न थालेकाले अभिभावकले सोधिखोजी गरेका रहेछन्। त्यस क्रममा आफूमाथि छिमेकीले जबरजस्ती गर्न खोजेको जानकारी बालिकाले दिएपछि घटना बाहिरिएको प्रहरीले जनाएको छ। घटना सार्वजनिक भएलगत्तै अभिभावक र छिमेकीले नियन्त्रणमा लिएर कोइरालालाई प्रहरीको जिम्मा लगाएका हुन्। उनले घटना स्वीकार नगरेको प्रहरीको भनाइ छ। पक्राउ परेका कोइरालाविरुद्ध जबरजस्ती करणी उद्योगमा मुद्दा चलाउने तयारी प्रहरीले गरेको छ।"
कुमार पौडेल मृत्यु प्रकरण : पूर्व गृहमन्त्री र आइजिपी खनाल अनुसन्धानमा तानिए,"काठमाडौं : सर्लाहीका कुमार पौडेलमाथि प्रहरीले गरेको इन्काउन्टर प्रकरणमा तत्कालिन गृहमन्त्री रामबहादुर थापा र प्रहरी महानिरीक्षक सर्वेन्द्र खनाल अनुसन्धानमा तानिएका छन्। नेत्र विक्रम चन्द विप्लव नेतृत्वको नेकपा कार्यकर्ता पौडेल प्रहरी इन्काउन्टरमा २०७६ असार ५ गते मारिएका थिए। सो पार्टीका पौडेल सर्लाही इन्चार्ज थिए। सर्वोच्च अदालतले प्रहरी इन्काउन्टरमा मारिएका पौडेलको अनुसन्धान थाल्न आदेश दिएसँगै पूर्वगृहमन्त्री थापा र पूर्व प्रहरी महानिरीक्षक खनाल अनुसन्धानमा तानिएका हुन्। न्यायाधीशद्वय अनिलकुमार सिन्हा र हरिप्रसाद फुयाँलको इजलासले जाहेरी दर्ता गरेर अनुसन्धान गर्न आदेश दिएको हो। नेत्रविक्रम चन्द विप्लव नेतृत्वको नेकपा सर्लाही इन्चार्ज पौडेल विवादास्पद इन्काउन्टर मा मारिएका थिए। २०७६ असार ५ गते बागमती नगरपालिका वडा नं २ का नेकपा सर्लाही इन्चार्ज पौडेलको लालबन्दी नगरपालिका वडा नं १ स्थित लखन्देही जंगल नजिक पर्ने कच्ची सडकको बाँसघारी मुनि प्रहरी कार्बाहीमा मृत्यु भएको हो। राष्ट्रिय मानव अधिकार आयोगले पौडेललाई प्रहरीले नियन्त्रणमा लिएर गोली हानी हत्या गरेको निष्कर्ष निकाल्दै घटनामा संलग्न प्रहरीलाई कारबाही सिफारिस गरेको थियो। आयोगले गोली हान्न आदेश दिने उच्च प्रहरी अधिकारीमाथि छानबिन गरी कारबाही गर्न सरकारलाई निर्देशन दिएको थियो। प्रहरीबाट दाबी भएजस्तो दोहोरो भीडन्त वा आत्मरक्षाको स्थिति कतैबाट पुष्टि नभएको र घटनाको प्रकृति तथा संकलित प्रमाणसमेतबाट पौडेललाई नियन्त्रणमा लिएर मारेको देखिएको आयोगले जनाएको थियो। प्रहरीले पौडेललाई नियन्त्रणमा लिएपछि ९ राउन्ड गोली हानेको आयोगले उल्लेख गरेको छ। आयोगको छानबिन प्रतिवेदनका आधारमा घटनामा प्रत्यक्ष रूपमा संलग्न तथा कमान्डरसमेत रहेका प्रहरी निरीक्षक कृष्णदेवप्रसाद साह, प्रहरी हवलदारद्वय श्रीविनोद साह र सत्यनारायण मिश्रलाई तत्काल निलम्बन गरी फौजदारी अभियोगमा मुद्दा चलाउन सरकारलाई सिफारिस समेत गरेको थियो। आयोगको प्रतिवेदनमा के छ ? घटनामा प्रहरी प्रधान कार्यालयको प्रत्यक्ष निर्देशनमा खटिएका २ नं प्रदेश प्रहरी कार्यालयको समन्वयमा समेत परिचालित भएका प्रहरीले पौडेललाई नियन्त्रणमा लिएको देखिएको थियो। तत्पश्चात् अनावश्यक रुपमा बल प्रयोग गरी ९ (नौ) राउन्ड गोली हानी मारिएको, प्रहरीले आत्मरक्षा र दोहोरो भीडन्त भनी दाबी गरेकोमा दोहोरो भीडन्त वा आत्मरक्षाको अवस्था कतैबाट पुष्टि नभएको र घटनाको प्रकृति, संकलित प्रमाण समेतबाट निजलाई नियन्त्रणमा लिई मारिएको आयोगको अनुसन्धानबाट देखियो मानव अधिकार आयोगको प्रतिवेदनमा भनिएको छ। २०७६ कार्तिक ४ गते कुमार पौडेलको हत्यासम्बन्धमा सरकारलाई सिफारिस गरिएको प्रतिवेदनमा भनिएको छ, प्रहरीबाट घटनाको निष्पक्ष अनुसन्धान नभएको। घटनास्थल तथा लाश जाँच प्रकृति मुचुल्का तयार गर्दा मेडिको लिगल दृष्टिकोणबाट समेत त्रुटि भएको देखियो। प्रस्तुत घटनामा नेपालको संविधान, (२०७२) को धारा १६ ले प्रदान गरेको बाँच्न पाउने हक लगायत नागरिक तथा राजनीतिक अधिकार सम्बन्धी अन्तर्राष्ट्रिय प्रतिज्ञापत्र, १९६६ को धारा ६ लगायत संयुक्त राष्ट्रसंघले प्रतिपादन गरेका विभिन्न सिद्धान्तहरु समेतको उल्लंघन भएको देखियो। हालसम्म भएका घटनाक्रम पौडेल मारिएपछि परिवारका सदस्य जिल्ला प्रहरी कार्यालय सर्लाहीमा जाहेरी दर्ता गर्न गएका थिए। प्रहरीले जाहेरी दर्ता गर्न नमानेपछि सर्वोच्च अदालतमा जाहेरी दर्ताको आदेश माग्दै रिट निवेदन दर्ता भएको थियो। रिटको सुनुवाई गर्दै गत असोज १२ मा सर्वोच्च अदालतले घटना सन्दर्भमा प्रहरीले जाहेरी दर्ता गरी अनुसन्धान गर्न आदेश गरेको हो। रिट निवेदक दुर्गादेवी पौडेलले तत्कालिन गृहमन्त्री थापा र प्रहरी महानिरीक्षक खनाललाई समेत विपक्षी बनाई रिट निवेदन दर्ता गराएकी थिइन्। सर्वोच्च अदालतले पौडेलको हत्यामा संलग्न प्रहरी अधिकारीहरुमाथि अनुसन्धान प्रक्रिया अघि बढाउन सरकारका नाममा आदेश जारी गरेको थियो। कुमारकी आमा दुर्गादेवीले प्रहरी र सरकारी वकिलको कार्यालयमा दिएको जाहेरी दर्ता भएको थियो। सर्वोच्च अदालतले नै फौजदारी अभियोगको छानबिन प्रक्रिया अघि बढाउन आदेश दिएको हो। यो आदेशसँगै पूर्व गृहमन्त्री रामबहादुर थापा बादल र पूर्व प्रहरी महानिरीक्षक सर्वेन्द्र खनाल पनि छानबिनको दायरामा तानिएका छन्। किटानी जाहेरीको व्यहोरामा थापा र खनालमाथि छानबिन र कारबाही हुनुपर्ने माग उल्लेख छ। गृहमन्त्री रामबहादुर थापाको प्रत्यक्ष निर्देशनपछि तत्कालीन प्रहरी महानिरीक्षक सर्वेन्द्र खनालले प्रहरी मुख्यालयको विशेष व्यूरोबाट खटाएको प्रहरी टोलीले कुमार पौडेलको हत्या गरेको पीडितको दाबी छ। परीवारका अनुसार मृतक पौडेलको शव बुझ्दा प्रहरीले कारबाही गर्दा मृत्यु भएको भनिएको छ।"
के बालबालिकालाई डेल्टा भेरियन्ट संक्रमण हुने सम्भावना छ ?,"डेल्टा भेरियन्ट के हो ? कोभिड१९ को डेल्टा भेरियन्टलाई विश्व स्वास्थ्य संगठनले भेरियन्ट अफ कन्सन भनेको छ किनकि डेल्टा भेरियन्ट पहिचान गरिएका ठाउँहरूमा सो भेरियन्ट मानिसबीच द्रुत गतिमा फैलिएको पाइएको छ। के डेल्टा भेरियन्ट बढी संक्रामक छ ? डेल्टा भेरियन्ट अघिल्लो भेरियन्टको तुलनामा दुई गुणा बढी संक्रामक रहेको पाइएको छ। अधिक संक्रामक भएपनि भीडभाड नगर्ने, अरुबाट भौतिक दूरी राख्ने, मास्क लगाउने अनि कुनै पनि सतह छोएपछि साबुन पानीले हात धुने गर्नाले डेल्टा भेरियन्टबाट बच्न सकिन्छ। के कोभिड १९ विरुद्धका खोपहरु डेल्टा भेरियन्टविरुद्ध प्रभावकारी छन् ? विश्व स्वास्थ्य संगठनबाट अनुमति प्राप्त कोभिड १९ का खोपहरु डेल्टा भेरियन्टसहित अन्य कोभिड१९ का भेरियन्टविरुद्ध प्रभावकारी छन्। यी खोपहरुले गम्भीर बिरामी हुने जोखिम न्यूनिकरण गर्न मद्दत गर्दछ। त्यसैले आआफ्नो पालो अनुसार खोपको पूर्ण मात्रा लगाउनु जरुरी छ। के बालबालिकाहरूलाई डेल्टा भेरियन्ट संक्रमण हुने अधिक सम्भावना छ ? डेल्टा मेरियन्टले विशेष गरी बालबालिकाहरुलाई संक्रमित गर्छ भन्ने कुरा साँचो होइन। सबै उमेर समूहहरूमा सो भेरियन्टको संक्रमणको दर बढेको पाइएको छ। डेल्टा भेरियन्ट अन्य भेरियन्टहरु भन्दा धेरै संक्रामक छ र भिडभाडमा। जाने र खोप नलगाएका मानिसहरुलाई। डेल्टा मेरियन्ट संक्रमण हुने बढी सम्भावना हुन्छ। डेल्टा प्लस भेरियन्ट के हो ? मानव कोशिकाहरुमा प्रवेश गर्नको लागि भाइरसले प्रयोग गर्ने स्पाइक प्रोटिनमा नयाँ उत्परिवर्तन आठपछि यसलाई डेल्टा प्लस मेरियन्ट नामाकरण गरिएको हो। यो भाइरस डेल्टा मेरियन्टसँग निकै नजिकको भएकोले यसलाई ग्रीक वर्णमालाको अर्को अक्षरको साटो डेल्टा प्लस भनिएको हो। (स्रोत : नेपाल सरकार, स्वास्थ्य तथा जनसंख्या मन्त्रालय)"
"डियर फातिमा, बि ह्याप्पी !","बकर इद सकिएको पर्सिपल्ट। रंगपुरको एउटा भित्री गाउँ। सिमलबाग, बंगलादेश। प्रचण्ड गर्मी। कोठाभित्र गर्मीले असाध्यै उमालेपछि म पंखा किन्न बजार निस्कें। दुईटा पंखा त कोठामै थिए। अर्को टेबुल पंखा नभई नहुने भयो। तीन किलोमिटर परको बजार जान रिक्सा चढें। रिक्सा ओरालो लाग्यो। मनमा अनेक सोचहरू उकाला लागे। सडक छेउका बिजुलीका पोलहरू एकएक गरी पछाडि छुट्दै गए। ठीक त्यसै गरी हृदयका कुनाकुनामा आमाको याद, गाउँको याद, देशको याद आउँदै छुट्दै गए। क्यामेराको रिलजस्तो। यहाँको घामले के पोल्थ्यो, त्योभन्दा बढी पोल्छ गाउँको यादले ! उनले पंखाको मूल्य पसलेसँग छुट त मागिन् तर उनले आफ्नो नाबालक छोरालाई मृत्युको मुखबाट छुटाउन सकिनन्। समयले उनको छोरालाई कहिल्यै नभेट्टिने गरी छुटाएर लग्यो। कोख रित्तो बनायो। मामा इखाने थामेन (अंकल यहाँ रोक्नुस्) मैले हात दिँदै भनें। रिक्सा रोक्यो। १० टाका लियो। बंगलादेश, राजधानी ढाका र मुद्रा टाका भएको मुलुक हो। कति मेहनती छन् बंगालीहरू। कति कर्मवीर छन् यिनीहरू। त्यस्तो प्रचण्ड गर्मीमा रिक्सा चलाएर मलाई गन्तव्यमा पुर्याएको पनि १० टाका मात्रै लियो। रिक्सा चालक गर्मीले पसिना पसिना भएको थियो। उसको शरीरमा तररर पसिनाको बर्साद सजिलै देख्न सकिन्थ्यो। करुणा जागेर मैले पाँच टाका थपेर दिएँ। मामाघर जान पाउँदा बच्चाहरू जसरी मुस्कुराउँछन्, ऊ पनि त्यसैगरी मुस्कुरायो। मुस्कानको बदला मैले मुस्कान फर्काईदिएँ। पान खाएको थुक प्याच्च थुक्यो कतै। अनि राता गिजा देखायो। छुटिने बेला अल्लाह आपनाके खुसी राखुक (भगवान्ले तपाईलाई खुसी राखुन् !) भन्यो। मैले हात हल्लाएँ र आफ्नो बाटो लागें। चोकको एउटा भित्री गल्लीतिर छिरेँ। भीडभाड निकै देखिन्थ्यो। यस्तो भीड काठमाडौंका असन बजार र पाटनको मंगलबजारतिर देखिन्थ्यो। मान्छेहरूका लामालामा लाइन थिए। कोही फर्किंदै थिएँ। कोही जाँदै थिए। जिन्दगी पनि यस्तै न हो। मन मिल्नेहरू आउँदै गर्छन्। मन नमिल्नेहरू छुट्दै जान्छन्। भित्री गल्लीको दायाँतिरको एउटा पंखा पसलमा गएर टक्क उभिएँ। अगाडि भीड निकै थियो। पसलेको सामुन्ने एउटा नारी थिइन्। बाटुला, काला आँखा। बाक्लो आँखी भौं, थेप्चो र डल्लो मिश्रित नाक। गोरो छाला। कम्मर छोएको लामो कपाल। उनको सुन्दरतालाई यी अक्षरहरूमा वर्णन गर्न सकिन्न। उनी बंगाली हुन्। उनलाई मेरो देशको भूगोलसँग दाँज्दा, उनी मुस्ताङको स्याउ जस्ती। अन्तु डाँडाबाट उदाएकी सूर्यजस्ती। कोहलपुरमा झुलेको धानको बालाजस्ती। कञ्चनजंघाको हिउँ जस्ती। खप्तडको पाटन जस्ती। बडीमालिकामा फूलेको हिमाली फूलजस्ती। उनी कति हो कति राम्री। भगवान्ले तपार्इंलाई खुसी राखुन् ! भन्दै उनी चुँडिएको हृदय, रित्ताो कोख, अँध्यारो अनुहार र भारी मन लिएर आफ्नो बाटो लागिन्। घरबाट निस्किँदा उनले छोरो लिएर आएकी थिइन्। घर फर्किंदा शव लिएर गइन्। काखमा सानो बच्चा बोकेकी। उनले बच्चा यसरी समातेकी छिन् कि लालीगुराँसको हाँगाले लालीगुराँस समाते जस्तो। बगरमा सानो बच्चाले गट्टा समाते जस्तो। हत्केलाले जून समाते जस्तो। उनी बंगलादेशकी एउटा नारी मात्रै होइनन्। उनी आमा हुन् कसैकी। उनी श्रीमती हुन् कसैकी। धर्ती हुन्। पृथ्वी हुन्। बच्चा आमाको काखमा मज्जाले सुतेको देखेर मैले मेरो बचपन सम्झें। आमाको काखमा म पनि यसै गरी निदाउथें होला। आमाको काखमा निदाउन कुनै बाक्लो ओछ्यान नचाहिँदो रहेछ। उनीअघि नै बाट पसलेसँग पंखाको मूल्य घटाउन भनिरहेकी थिइन्। पसले मानिरहेको थिएन। उनी असाध्यै हतारमा थिइन्। मानौं उनी रेल छुट्न आँटेकी यात्रु हुन्। नदीमा बगिरहेको पानी हुन्। जसलाई समुद्र पुग्न निकै हतार छ। बल्ल बुझियो। उनको छोरा बिरामी रहेछ। अस्पताल लैजान हतार रहेछ। बिरामी छोरो बोकेर गर्मी छल्न पंखा किन्नु उनको विवशता हो, रहर होइन। उनले पसलेलाई भनिन् बडो भाइ। एक्टु छुट दिए देन ना। अमार छेले तो अस्वस्थो आसे। ओके हास्पताल निएजाईते होबे। आमाके तारा आसे ! (दाइ अलिकति छुट दिनुस् न। छोरो बिरामी छ। उसलाई अस्पताल लैजानु छ। मलाई हतार छ।) निधार माथिको पसिना बायाँ हातले पुछ्दै पसलले मुख अमिलो पारेर भन्यो यक्षे ओर कम दामे दिवा जावेना। किनार इच्छा थाक्लो किनेन्। नाहोले ठीक आसे। (योभन्दा कम मूल्यमा आउँदैन। किन्न मन छ भने किन्नुस्। नत्र ठीक छ।) ढुंगाको हृदय भएकाहरूलाई आगोको रापले पनि पगाल्न सकिँदैन। त्यस्ता मान्छेहरूसँग जिद्दी गर्नु पनि हुँदैन जसलाई फूलको थुंगाले हान्दा पनि दुख्छ। अब भीड विस्तारै कम हुन थाल्यो। म उनको छेउमा गएर उभिन थालें। सलाम वालैकुम म सुस्तरी बोलें। वालैकुम सलाम। तुमी ओ नेपाली ? (तपाईं नेपाली हो ?) हे ! आमी ओ नेपाली। किभाबे जान्लेन ? ( हो, म नेपाली हो। कसरी थाहा पाउनु भयो ?) कथा थेके। कापोड् थेके। आमी जान्ते पार्लोन। (बोलीबाट। पहिरनबाट। मैले थाहा पाएँ।) एकछिन वातावरण मौन रह्यो। एकछिन पछि मौनताको पर्दा च्यात्दै भनिन् तुमार नाम कि ? (तपाईंको नाम के हो नि ?) अमार नाम भेषराज। और तुमार ? (मेरो नाम भेष राज हो। अनि तपाईंको ?) अमार नाम फातिमा। (मेरो नाम फातिमा हो) और आप्नार छेलेर नाम कि ? (अनि तपाईंको छोराको नाम ?) इमरान कतो भालो नाम। कतो सुन्दोर नाम। आप्नार छेलेर नाम के राख्सी ? (कति राम्रो नाम। कसले राखेको ?) अमार स्वामी। छेलेर बा। (मेरो श्रीमान्ले। छोराका बाले।) अप्नार स्वामी कुथाई आसे ? (तपाईंको श्रीमान् कहाँ हुनुहुन्छ ?) ओ चाकरी जन्नो विदेशे गैसे। (उहाँ रोजगारीको सिलसिलामा विदेशमा हुनुहुन्छ।) यति सोधेको मात्रै थिएँ। उनी नमज्जाले रुन थालिन्। सुँक्कसुँक्क गर्न थालिन्। उनले आफ्ना दुईटा आँखा बच्चातिर छोडिन् अनि कान मतिर। एकोहोरो रुन थालिन्। पसलेले रुनुको कारण सोध्यो। उनले बच्चा काखमै बितेको कुरा भनिन्। उनले पंखाको मूल्य पसलेसँग छुट त मागिन् तर उनले आफ्नो नाबालक छोरालाई मृत्युको मुखबाट छुटाउन सकिनन्। समयले उनको छोरालाई कहिल्यै नभेट्टिने गरी छुटाएर लग्यो। कोख रित्तो बनायो। मैले मेरा आँखा छामेँ। मेरा आँखाका चेपचेपबाट आँसु खसिरहेका थिए। उनको परेली भिजेको देख्दा, मेरा आँखाहरू ओभाना रहेनन्। म कल्पना गर्न पनि सक्दिनँ। काखमा बच्चा गुमाएकी आमाको हृदय कति पोल्दो हो ? मुटु कति भक्कानिँदो हो ? कर्म लेखिएको निधार, उभिएको धर्ती, देखेका सपना र भोगेको समयलाई उनी कति सराप्दी हुन ? आई क्यान नट इम्याजिन् ! हामी त्यहाँबाट निस्कियौं। उनलाई मैले रिक्सामा परसम्म पुर्याएँ। मैले गोजीबाट रुमाल झिकेर उनका आँसु पुछिँदिएँ। नरुन भनेँ। सक्दो सम्झाएँ। सहानुभूतिका पुष्प गुच्छाहरू चढाएँ। उनले भनिन् तुमार मध्धो आमर एक्टा भाइ छिलो। एकबारे तुमार मध्धोई लम्बा। तुमार मध्धोई फोसा। तुमार मध्धोई प्रेममय। (तिमी जस्तै मेरो एउटा भाइ थियो। त्यो पनि रोजगारीको सिलसिलामा विदेशमा छ। ठ्याक्कै तिमी जत्तिकै अग्लो। तिमीजस्तै गोरो। तिमी जस्तै मायालु।) मेरा आँखामा आँसु सुकिसकेका थिएनन्। मेरो प्रशंसा गरेर उनले मेरो हृदयमा खुसीको फूल फूलाई दिइन्। घाम र पानीसँगै भएजस्तै, हाँसो र आँसु जीवनमा सँगै भएको यो एउटा नमीठो संयोग थियो। रिक्सा भाडा दिनु भनेर दुई सय टाका उनको हातमा थमाएँ। अल्लाह आपनाके खुसी राखुक (भगवान्ले तपार्इंलाई खुसी राखुन् !) भन्दै उनी चुँडिएको हृदय, रित्तो कोख, अँध्यारो अनुहार र भारी मन लिएर आफ्नो बाटो लागिन्। उनको रिक्सा ओरालो लाग्यो। साँझ पनि विस्तारैै ओरालो लाग्यो। घरबाट निस्किँदा उनले छोरो लिएर आएकी थिइन्। घर फर्किंदा शव लिएर गइन्। मैले फर्कीफर्की परसम्म आँखाले भ्याउञ्जेल एकोहोरो हेरिरहें। उनको रिक्सा विस्तारैै बिलायो। मेरा आँसु पनि विस्तारैै बिलाउन थाले। म चाहन्छु, उनको खुसी फेरि फलोस् फूलोस्। जीवन पानीको फोका न हो। कतिबेला फुटेर जान्छ, कसलाई पो था हुन्छ र ? रिक्सा चढ्दै गर्दा मैले युट्युबमा फूलको थुंगा बहेर गयो सर्च गरें। राष्ट्रकवि माधवप्रसाद घिमिरेको शब्दमा, नातिकाजीले संगीत भरेर, तारा देवीको गाए जस्तै, फतिमाको पनि नफर्किने गरी, फूलको थुंगा बहेर गयो, गंगाको पानीमा ! त्यो समयको घुम्ती निकै अँध्यारो र डरलाग्दो थियो। जिन्दगीका कैयौं घुम्तीहरू यस्तै डरलाग्दा हुन्छन्। छुटेर जानेहरू सबैसँग फेरि भेटको अपेक्षा गरिन्न। मैले उनीसँग फेरि भेटको अपेक्षा गरेको छु। डियर फातिमा, बी ह्याप्पी ! बि यु !"
कांग्रेस काठमाडौँ महानगरको अधिवेशन आज हुँदै,"काठमाडौं : नेपाली कांग्रेस काठमाडौँ महानगरपालिकाको पालिका अधिवेशन आज हुँदै छ । राष्ट्रिय सभा गृहमा हुने अधिवेशनको उद्घाटन नेता प्रकाशमान सिंहले गर्दैछन् । काठमाडौँका निर्वाचन अधिकृत नरहरि आचार्यले काठमाडौँ महानगरपालिका सहित देशका अन्य १० पालिकामा आज अधिवेशन हुने जानकारी दिए । कांग्रेसको राजधानीमा हुने पालिका अधिवेशनलाई भने चासोका साथ हेरिएको छ । अधिवेशनमा नेतृत्वका लागि संस्थापन समूह र संस्थापन इतर समूहबीच प्रतिस्पर्धा हुदैछ । संस्थापन समूहबाट प्रगतिमान रञ्जित मैदानमा छन् भने संस्थापन इत्तर समूहबाट नीलकाजी शाक्य मैदानमा उत्रिदैं छन् । १५ वर्ष सम्म काठमाडौं महानगरमा कांग्रेसले नयाँ नेतृत्व पाउन सकेको थिएन । यसपटक नयाँ नेतृत्वका लागि अधिवेशन हुन लागेको हो । महानगरमा कांग्रेसले ११औं महाधिवेशनबाट निर्वाचित महानगर सभापति देवरत्न डंगोलको कार्यकाल पछिनै नयाँ नेतृत्व पाउन सकेको थिएन । १२औं र १३औं महाधिवेशनबाट पनि नेतृत्व आउन सकेको थिएन । काठमाडौं कांग्रेसमा संस्थापन समूहबाट उम्मेदवार बनेका रञ्जितलाई कांग्रेस भित्रको तेस्रो धारको नेतृत्व गर्दै आइरहेका नेता कृष्णप्रसाद सिटौला समूह नजिकैका भनेर चिन्ने गरिन्छ । उनलाई कांग्रेसकै अर्का नेता भिमसेन दास प्रधानको सहयोग छ । अर्को समूहबाट उम्मेदवार बनेका शाक्यलाई नेता प्रकाशमान सिंहसँगै काठमाडौंका जिल्ला सभापति लगायतको सहयोग छ । संस्थापन समूहबाट उम्मेदवार बनेका रञ्जितको पक्षमा सहमहामन्त्री डाप्रकाशशरण महत खुलेरै प्रचारप्रसारमा लागेका छन् । अन्य केन्द्रीय सदस्यहरू ध्यानगोविन्द रञ्जित र अम्बिका बस्नेतसमेत माहौल बनाउन खटिएका छन् । उनलाई काठमाडौं जिल्ला सभापतिका दाबेदार उपेन्द्र कार्कीको समेत समर्थन छ ।संस्थापन समूहबाट काठमाडौं महानगरका लागि उम्मेदवार बनेका रञ्जितले आफू काठमाडौं महानगरमा स्थापित पुराना नेता तथा नयाँ सहकर्मी सँगै मैदानमा उत्रिएको बताउँदै आगामी स्थानीय तहको निर्वाचनमा कांग्रेसको गतिलाई काठमाडौंमय बनाउने मुद्दा अघि सारेका छन् ।नेपाल तरुण दलको काठमाडौं महानगरको संस्थापक सभापति रञ्जित पार्टीको क्षेत्र नम्बर ६ को पूर्वसचिवसमेत हुन् । उनी काठमाडौं कांग्रेसको आमन्त्रित सदस्य पनि भइसकेका छन् । संस्थापन इतर समूहबाट काठमाडौं महानगरको नेतृत्वका लागि मैदानमा उत्रिएका शाक्यले आफु सभापतिमा जिते पश्चात् महानगरका सबै वडामा कांग्रेसको नेतृत्व आउने दावी गरेका छन् । कांग्रेस काठमाडौंमा बलियो भयो भने अन्त स्वतः बलियो हुने बताउँदै उनले भने, महानगरका गल्ली गल्ली कांग्रेसमय बनाउँछु । उनी हाल काठमाडौं महानगरपालिका वडा नम्बर २५ का निर्वाचित वडा अध्यक्ष हुन् । २०३६ सालको विद्यार्थी आन्दोलनदेखि सक्रिय राजनीतिमा जोडिएका शाक्य २०४४ सालमा पब्लिक युथ क्याम्पसको स्ववियू सभापति बनेका थिए । शाक्य नेपाल तरुण दलको संस्थापक केन्द्रीय सदस्य भएर पनि नेतृत्व लिइसकेका छन् । केन्द्रीय निर्वाचन समितिले हाल देशभरका ७० भन्दा बढी जिल्लाको क्रियाशील सदस्यता टुङ्ग्याएर अधिवेशनका लागि मार्गप्रशस्त गरिसकेको छ भने अभ केही जिल्लाको क्रियाशील सदस्यता विवादलाई भने टुङ्ग्याउन सकेको छैन । कांग्रेसले आगामी मङ्सिर ९ देखि १२ गतेसम्मका लागि केन्द्रीय महाधिवेशनको कार्यतालिका यसअघि नै तोकिसकेको छ ।"
नेपालभारत सीमा एकतर्फि सञ्चालन ।,"मलंगवा : लामो समयदेखि बन्द रहेको नेपालभारत सीमा शुक्रबारदेखि सर्लाहीमा एकतर्फि रुपमा सञ्चालनमा आएको छ । भारतले बन्द गरेर राखेपनि नेपाल पक्षले भने सीमामा लगाएको छेकाबार हटाएको छ । असोज १० गतेनै जिल्ला कोभिड व्यवस्थापन समितिको बैठकले सीमा सञ्चालन गर्ने निर्णय गरेको थियो । स्थानीय तहले सीमा नाकामा हेल्प डेक्स व्यवस्थापन गर्न नसक्दा केही ढिलाई हुन पुगेको थियो । नेपालभारत सीमा नाकासँग जोडिएका स्थानीय तहले आआफ्नो पालिकाको नाकामा हेल्प डेक्सको स्थापना गरेपछि नेपाल तर्फबाट नाका सुचारु भएको छ । मलंगवाको गोरखकाली मुख्य नाकासहित अन्य ७ वटा छोटी नाका पनि सञ्चालनमा आएको छ । सबै नाकामा स्थानिय तहले हेल्प डेक्सको व्यवस्थापन गरेपछि जिल्ला नाकाहरु सञ्चालनमा आएको सशस्त्र प्रहरी बल नेपाल नं १० गण हेडक्वाटर सर्लाहीको सशस्त्र प्रहरी उपरीक्षक गंगाराम श्रेष्ठले जानकारी दिए। सर्लाहीमा मलंगवाको गोरखकालीस्थित मुख्य नाकासहित छोटी नाकाहरु संग्रामपुर, पर्सा, त्रिभुवननगर, भाडसर, बाराउद्योरण, फेन्हारा र बलरा सञ्चालनमा आएको हो । भारतीय नाका खुल्ला गराउनका लागि आवश्यक समन्वय भइरहेको सर्लाहीका प्रमुख जिल्ला अधिकारी राम कुमार महतोले जानकारी दिए। जिल्ला स्तरबाट प्रयास भइरहेको छ, प्रजिअ महतोले भने, आशा गरौं, छिट्टै खुल्छ । हामी प्रयास जारी राखेका छौं । तर, दुई देशको कुरा भएकाले कुटनीतिक पहलबाट नै केही हुन्छ । नेपाल सरकार मन्त्रिपरिषद्बाट स्वीकृत विदेशबाट नेपाल आगमन हुने र नेपालबाट प्रस्थान गर्ने यात्रुहरुको यात्रा व्यवस्थान सम्बन्धी आदेश २०७८ तथा जिल्ला कोभिड व्यवस्थापन समितिको निर्णयअनुसार सीमा नाका खुल्ला गरिएको प्रजिअ महतोले बताए । सीमा सञ्चालनमा आएपछि पानी र हिलोबाट कष्टपूर्ण यात्रा गर्दै आएका यात्रुहरुलाई आवतजावत गर्न सहज भएको नागरिक समाजका अगुवा शिवचन्द्र चौधरीले बताए । सीमा नाका बन्द हुदाँ निकै कठिनाई हुदैं आएको थियो, चौधरीले भने, धानखेत हुदैं मानिसहरुले यात्रा गर्नु पथ्र्यो । भारतसँग बेटीरोटीको सम्बन्ध छ । चाडवाडको समयमा धेरै मानिसहरु भारतबाट नेपाल र नेपालबाट भारत जान्छ । गत वर्ष निकै कठिनाई भएको थियो । यसवर्ष समयमै नेपालले नाका सञ्चालनमा ल्याएको छ । भारतीय पक्षले नाका सञ्चालनमा ल्याएपछि झन सजिलो हुने चौधरीले बताए । भारतीय सुरक्षाकर्मीसँग कुरा भएको छ । उनीहरुले माथिबाट नाका खोल्ने सम्बन्धी कुनै आदेश नआएको बताउँदै आएका छन् । माथिल्लो निकायबाट आदेश आउनै बित्तिकै नाका सुचारु हुने भारतीय पक्षले जानकारी गराएको चौधरीले बताए । एक दुई दिनमा कुनै पहल भएन भने सीतामढी गएर माथिल्लो निकायका सुरक्षा पदाधिकारीसँग कुरा गर्ने जाने चौधरीको भनाई छ ।"
क्वारेन्टाइनका नाममा मनपरी शुल्क असुल्दै होटल,"काठमाडौं : के तपाई कुनै देशबाट कोरोना भाइरस विरुद्धको खोप नलगाई अन्तर्राष्ट्रिय विमानस्थलमार्फत नेपाल प्रवेश गर्दै हुनुहुन्छ ? यदि हुनुहुन्छ भने अनिवार्य रुपमा होटल क्वारेन्टाइनमा बस्नैपर्ने प्रावधान छ। सुरुमै होटल बुक गर्नुभएन भने नेपाल छिर्न पाउनुहुन्न। तर, सुचीकृत होटलहरु व्यवस्थित र मापदण्डअनुसार नहुँदा विदेशबाट नेपाल फर्किएकाहरुले दुःख व्यहोर्नुपरेको छ। ठमेलस्थित एक होटलमा बसेको तीन दिन भइसक्यो, रुसबाट गत असोज १४ गते नेपाल फर्किएका संगम रावतले गुनासो गरे, १० दिन क्वारेन्टाइन बस्दा पनि होटलले परीक्षण नगर्ने भनेपछि आफैं कोरोना परीक्षण गर्न बाध्य भएँ। उनले क्वारेन्टाइनको नाममा ग्राहकलाई महंगो शुल्क तिर्न बाध्य बनाउने गरेको सुनाए। उनले भने, एकदिनको खानाबाहेक रु १५६० लिन्छन्। रकमअनुसार होटलले दिनुपर्ने सुविधा दिएको छैन। जापानबाट नेपाल फर्किएका अशोक रेग्मीले खोप नलगाइ नेपाल फर्किएकालाई त्रिभुवन अन्तराष्ट्रिय विमानस्थलमै खोपको व्यवस्था भइदिएको भए सजिलो हुने बताए। उनले भने,आउँदा होटल बुक गर्नुपर्ने, महगों भएपनि बस्नैपर्ने रैछ। होटलले आफ्नो स्वास्थ्य अवस्थाबारे केहि मतलब पनि गर्ने रहेछन्। अधिकांश होटल क्वारेन्टाइनहरु व्यवस्थित नहुँदा विदेशबाट नेपाल फर्किएका यात्रुहरु मारमा परेका छन्। अन्तर्राष्ट्रिय हवाईयात्रुको होटल क्वारेन्टाइन सम्बन्धी मापदण्ड २०७८ अनुसार होटल क्वारेन्टाइनमा रहने अतिथिहरूको स्वाब परीक्षणको नमूना संकलनका लागि आवश्यक खुला ठाउँ भएको हुनुपर्छ। होटलको कोठामा स्यनिटाइजर, टिभी, वाइफाइ, अट्याच ट्वाइलेट बाथरूम र नुहाउन तथा पिउन तातोपानीको व्यवस्था अनिवार्य रुपमा भएको हुनुपर्ने उल्लेख छ। मापदण्डमा प्रत्येक कोठामा कम्तिमा एउटा झ्याल र भेन्टिलेसनको व्यवस्था भएको हुनुपर्ने भनिएको छ। प्रति व्यक्ति प्रति दिन करसहित अधिकतम १५०० रुपैंयाँमा ब्रेक फास्ट, लन्च र डिनरसहित खानेबस्ने व्यवस्था गर्नुपर्ने उल्लेख छ। स्ट्याण्डर्ड क्वारेन्टाइन होटलको रूपमा सूचीकृत भएका होटलको हकमा निर्धारित मापदण्डको पालना गरी होटल पोलिसीअनुसार मुल्य कायम हुनेछ। यस्ता होटलले आफ्नो दर रेटसहित पर्यटन विभागमार्फत सिसिएमसीमा सूचिकरण गराउनुपर्नेछ। क्वारेन्टाइनमा बस्नेहरुको स्वास्थ्य अवस्थाबारे सम्बन्धित होटलबाट नियमित सोधपुछ गरी कुनै समस्या देखिएमा सो को जानकारी स्वास्थ्य तथा जनसंख्या मन्त्रालयको निशुल्क कल सेन्टर ११३३१११५ मा गराउनुपर्ने भनिएको छ। क्वारेन्टाइनमा बसेको अवस्थामा कुनै व्यक्ति बिना सूचना भागेमा सम्बन्धित होटलले सिसिएमसिको निशुल्क कल सेन्टर ११४० र नेपाल प्रहरीको १०० मा अनिवार्य रुपमा तत्काल जानकारी गराउनुपर्ने उल्लेख छ। सरकारले ती होटलहरुको अनुगमन गर्न सकेका छैनन्। स्वास्थ्य मन्त्रालय नीति योजना तथा अनुगमन महाशाखा प्रमुख डागुणराज लोहनीले स्वास्थ्य क्षेत्रमा अनुगमन पर्याप्त नभएको स्विकारे। दशैं र तिहारबाट नेपाल आउनेहरुका लागि अध्यागमन विभागले कोरोनाविरुद्ध खोप नलगाए १० दिन अनिवार्य क्वारेन्टाइन बस्नुपर्ने जनाएको छ। ७२ घण्टाको पीसीआर र पूर्ण डोजको खोप अनिवार्य हुनुपर्ने भनिएको छ। नेपाल आउने यात्रुहरूका लागि स्वास्थ्य तथा जनसंख्या मन्त्रालयले जारी गरेको पछिल्लो व्यवस्था अनुसार स्वदेशी तथा विदेशी जो कोही आगन्तुकले नेपाल प्रवेश गर्न ७२ घण्टा भित्रको पीसीआर रिर्पोट र पूर्ण डोजको खोप लगाएको प्रमाण ल्याउनुपर्नेहुन्छ। स्वास्थ्य मन्त्रालयको तथ्याकं अनुसार देशभर २४२ जना क्वारेन्टाइनमा छन्।"
एमालेभित्रका केके हुन् मुख्य १३ समस्या ?,"काठमाडौं : नेकपा एमालेमा मुख्यगरी १३ समस्या रहेको बताइएको छ। शुक्रबार ललितपुरको गोदावरी सनराइज सम्मेलन केन्द्रमा प्रथम विधान महाधिवेशनमा महासचिव ईश्वर पोखरेल प्रस्तुत गरेको संगठनात्मक प्रस्तावमा पार्टीमा १३ समस्या रहेको उल्लेख गरेका हुन्। पार्टी आन्दोलनमा जोडिएका नयाँ पुस्तामा वैचारिक र सैद्धान्तिक ज्ञान हासिल गर्ने प्रवृत्तिमा ह्रास आएको महासचिव पोखरेलले औंल्याएका छन्। अध्ययनभन्दा आमसञ्चार र सामाजिक सञ्जालमा बढी र सुनिने विषयबाट नयाँ पुस्ता प्रभावित हुने गरेको उनको विश्लेषण छ। अध्ययन र प्रशिक्षणकै आभवमा पार्टीमा गुटबन्दी र अस्वस्थ प्रतिस्पर्धा झाँगिँदै गएको उनको प्रतिवेदनमा छ। त्यस्तै पछिल्लो समयमा बिना मापदण्ड सदस्यता वितरण हुँदै आएको छ। अरूले लेबी तिरिदिने, सदस्यता प्रत्येक वर्ष नवीकरण नगरिनेलगायतका विषयले सबल र सुदृढ पार्टी निर्माणको संगठनात्मक योजना प्रभावित भएको प्रतिवदेनमा छ। पार्टी एकता पछि ठूलो आकारको कमिटी बनाउनु पर्ने बाध्यताले पार्टी चुस्त हुन नसकेको महासचिवको ठहर छ। ठूलो कमिटी बनेपछि नियमित बैठक नबस्ने, अधिकार सीमित नेतामा केन्द्रीकृत हुने अवस्था सिर्जना भएको छ। यसबाट कमिटी र कमिटीका सदस्यको भूमिका खुम्चिँदै गएको प्रतिवेदनमा उल्लेख छ। वैधानिक व्यवस्था अनुरूप अधिवेशन आयोजना र व्यवस्थापनको समस्या, संगठनात्मक अराजकता र गुटबन्दी पार्टीको समस्या रहेको प्रतिवेदनमा उल्लेख छ। शक्ति प्रदर्शन शैलीमा एमाले विधान महाधिवेशन त्यस्तै गैरभौगोलिक क्षेत्रको कामको संयोजन, पार्टी काम र कार्यकर्ताको मूल्यांकन, वर्ग दृष्टिकोणमा भन्दा पहिचानको मुद्दामा आकर्षित हुने समस्याले पार्टी ग्रसित भएको छ। त्यस्तै पार्टी काममा दोहोरोपन, काठमाडौं उपत्यकाको पार्टी कामको व्यवस्थापन, परिभाषित काम र परिणाममुखी कार्यविभाजन, जनसंगठनको प्रभावकारी परिचालन, आदर्श र व्यवहारको बीचमा अन्तरविरोध पार्टीमा देखा परेका पछिल्ला समस्या हुन्। यस्ता छन् महासचिव ईश्वर पोखरेलले औंल्याएका १३ समस्या १ अध्ययन र प्रशिक्षणको कमी २ पार्टी सदस्यतामा मापदण्ड पालनाका समस्या, ३ ठूलो आकारका कमिटीहरूको सञ्चालनको समस्या, ४ वैधानिक व्यवस्थाअनुरुप अधिवेशन आयोजना र व्यवस्थापनको समस्या, ५ संगठनात्मक अराजकता र गुटबन्दीको समस्या, ६गैरभौगोलिक क्षेत्रको कामको संयोजनको समस्या, ७ पार्टी काम र कार्यकर्ताको मूल्यांकनको समस्या, ८ वर्ग दृष्टिकोणमा भन्दा पहिचानको मुद्दामा आकर्षित हुने समस्या, ९ पार्टी काममा दोहोरोपनको समस्या, १० काठमाडौँ उपत्यकाको पार्टी कामको व्यवस्थापनको समस्या, ११ परिभाषित काम र परिणाममुखी कार्यविभाजनको समस्या, १२ जनसंगठनको प्रभावकारी परिचालनको समस्या, १३ आदर्श र व्यवहारको बीचमा अन्तरविरोध ।"
जाँचको नाच,"कक्षाहरू सुरु भए। कक्षाहरू सकिए। कक्षा सकिएपछि तनाव सुरु भयो। आजको दिन सबैभन्दा बोरिङ भयो। मानौं आँधी बेहेरी आउनेवाला छ। प्रिन्सिपल बोल्न थाले। उनले विद्यार्थीलाई प्रायः तीनवटा कुरामा फोकस गर्न निर्देशन दिए। उनको एउटा सूत्र नै थियो अअअ। अर्थात् अनुशासनअध्ययन अंक। आज पनि उनले यही भने। दोस्रो परीक्षा आएको छ। ध्यान दिएर पढ्ने, अनुशासन र अध्ययनका साथमा राम्रो अंक ल्याउने। राम्रो अंक नल्याउने विद्यार्थीलाई कसैले मन पराउँदैन। न स्कुलमा न घरमा न समाजमा। परीक्षाको रुटिन निस्किसकेको छ। सबैले राम्ररी पढ्ने। तिम्रो अंकसित अभिभावकको सपना जोडिएको छ। तिम्रो अंक राम्रो आएन भने हामी अभिभावकलाई खुसी पार्न सक्दैनौं। तिमीहरू अभिभावकलाई खुसी देख्न चाहन्छौ कि चाहन्नौ ? सबैले एकै स्वरमा जवाफ दिए चाहन्छौं सर। तिमीहरू आमा बुवाको सपना पूरा गर्न चाहन्छौ कि चाहन्नौ ? चाहन्छौं सर। तिमीहरू आफ्नो र देशको नाम राख्न चाहन्छौ कि चाहन्नौ ? चाहन्छौं सर। ल गुड। मैले भन्न खोजेको मुख्य कुरा जाँचमा राम्रो गर्ने है त। हुन्छ सर। ल तिमीहरू सबैलाई दोस्रो त्रैमासिक परीक्षाको शुभकामना। थ्याङ् क्यु सर भनी सबैले ताली पिटे। अवन्तिकाले एसेम्ब्ली सकिएको घोषणा गरी। कक्षाहरू सुरु भए। कक्षाहरू सकिए। कक्षा सकिएपछि तनाव सुरु भयो। आजको दिन सबैभन्दा बोरिङ भयो। मानौं आँधी बेहेरी आउनेवाला छ। प्रत्येक कक्षामा शिक्षकले यसरी नै सजग गराए। जाँच आउँदै छ। जाँच आउँदै छ। जाँच आउँदै छ। प्रथम त्रैमासिक परीक्षा आउँदा पनि यस्तै भन्थे। अहिले पनि यस्तै दोहोरिँदै छ। मानौं जाँच भनेको ठूलो राक्षस हो। मानौं जाँच भनेको ठूलै महामारी हो। मानौं जाँच भनेको प्राणघातक सरुवा रोग हो। जाँच आयो। बि केयरफुल, जाँआँआँआँआँआँआँ च। वरदायिनी स्कुलमा पनि यसै गरी जाँच आउँथ्यो। यहाँ पनि यसैगरी जाँच आयो। सबैले जाँचको डर देखाउँदा सबै विद्यार्थी डराए जस्ता देखिए। सफल पनि डरायो। उसलाई पनि त राम्रो अंक ल्याएर आमाबुबालाई देखाउनु छ। जाँचको रुटिन निस्किएपछि केटाहरू होस्टेलमा पनि पढ्न थाले। नपढ्ने केटाहरू पनि पढेजस्तो गर्न थाले। तिनले त्यसो गर्नु बाध्यता थियो। केटाहरू रातको ११ बजेपछि भने स्वतन्त्र हुन्थे किनकि त्यति बेलासम्म होस्टेल वार्डेन आफ्नो गुँडमा छिरेर निदाइसकेका हुन्थे शायद। प्रायः साढे १० मा बत्ती निभ्थ्यो। जाँचको बेलामा चाहिँ ११ बजेसम्म बल्थ्यो। बत्ती निभ्यो अनि केटाहरू बल्न थाले। ब्युटिफुल ब्युटिफुल ब्युटिफुल ब्वाय । अचम्म जोन लेननको गीत बज्न थाल्यो। केटाहरू उफ्रिन थाले। गार्गार र गुर्गुर सुरु भयो। बिदामा कसले मोबाइल लुकाएर ल्याएछ। वार्डेनले भेट्यो भने सिज हुन्छ। तैपनि केटाहरूलाई बालै थिएन। सबै केटाहरू गीतको तालमा झुम्न थाले। अँध्यारो भए पनि एक अर्काको हात समाएर रमाएर नाचिरहेका छन् केटाहरू। अ डान्स पार्टी इन अ डार्क स्टेज भने जस्तो। कसैले सजग बनाउँदै भन्यो ए केटाहरू आवाज चाहिँ धेरै ननिकाल है। अहिले वार्डेनको निद्रा भंग भयो भने थाहा पाएर आउँछ अनि सबैको १२ बजाउँछ। अर्कोले थप्यो के को थाहा पाउनु नि। ११ बजेपछि त त्यो भुस भइसक्छ। अहिले त सपना देख्दै होला। सबै केटाहरू घोडा हिनहिनाएझैँ हाँसे। एक छिनपछि कसैले बत्ती बालिदियो। सफलले समातेको हात त वार्डेनको पो रहेछ। जासुस कहीँको। केटाहरूको चियो गर्न बत्ती निभेपछि होस्टेलकै कुनामा लुकेको रहेछ। दृश्य गजबको देखियो। नाच्नलाई उचालेको कतिको खुट्टो उचालेको उचालै भयो। जोन लेनन चाहिँ एक्लै कराइरहेको थियो ब्युटिफुल ब्युटिफुल ब्युटिफुल ब्वाय। वार्डेनले मोबाइल थुत्यो अनि यो कस्को हो भनी सोध्यो। केटाहरू चुपचाप भए। यो मोबाइल कस्को हो ? सबै चुपचाप भए। धम्की दिँदै वार्डेन बोल्यो अब पनि बोलेन भने यो मोबाइल ढुंगाले किचेर सय टुक्रा बनाइदिन्छु। यो मोबाइल कस्को हो छिटो भन्ने। परीक्षित ओठ कमाउँदै बोल्यो सर मेरो। मोबाइल ल्याउन अनुमति छैन भन्ने थाहा छैन ? किन ल्याएको ? ल्याएको होइन सर। ल्याएको होइन रे ? के गरेको त यो ? आफैँ आएछ सर। बेबकुफ बनाउँछस् ? आफैं पनि आउँछ ? आई मिन, झोलामा परेछ सर। झोलामा परेछ रे लौ। झोलामा परेपछि यसो भएछ भनेर जानकारी गराउने कि रात परेपछि गीत बजाएर डाँङडाँङ र डुङ्डुङ गर्ने ? जाँच आएको थाहा छ कि छैन ? पढ्नु पर्छ कि पर्दैन ? केयरफुल हुनु पर्छ कि पर्दैन ? अलर्ट भएर पढ्नुपर्छ कि पर्दैन ? ओई अभिषेक ! तँ यो होस्टेलको क्याप्टेन होस् कि होइनस् ? यस्तो गलत काम हुन थालेपछि तैंले रोक्नु पर्छ कि पर्दैन ? सर म त निदाइसकेको थिएँ। भर्खर ब्युँझिएको। हेर यसका नाटक। मलाई उल्लु बनाउँछस् ? मलाई केटाकेटी बनाउँछस् ? म यहीँ थिएँ भन्ने कुरा तैंले बिर्सिस् ? त्यो निदाइसक्यो, भुस भइसक्यो, सपना देख्दै होला भन्ने तैं होइनस् ? म चिन्दिनँ तेरो बोली हँ ? मलाई अरू कुरा थाहा छैन। सबैले बेन्ड डाउन गर्ने। अनि परीक्षिते ! तेरो यो मोबाइल सिज भयो अब। यो पाउँदैनस् तैंले। सफलले बेन्ड डाउन गर्दा देख्यो, त्यो मोबाइल। ठ्याक्कै मोबिलाको जस्तै। हुन त महिना महिनामा मोबाइल फेर्ने मोबिलाले अर्कै मोबाइल ल्याइसकी होला। वार्डेन सबैको नाम टिपेर मोबाइल लिई गयो। केटाहरू माटोको मूर्तिझैं चिसा र चुपचाप भए। सफल भने मोबिलालाई सम्झिन थाल्यो। वार्डेन जाँदाजाँदै बाहिरबाटै कराइरहेको थियो जाँच आएको हो कि नाच आएको ? असोज २१ गते बिहीबार घटस्थापनाका दिन विमोचन हुने पुस्तक कखरा अंश।"
भित्रिए महँगा भेडाच्याङ्ग्रा,"नुवाकोट : चीनको तिब्बतस्थित केरुङबाट रसुवागढी नाका हुँदै भेडाच्याङ्ग्रा नेपाल प्रवेश भित्राइएको छ। भित्रिएका भेडाच्याङ्ग्रा शुक्रबार रसुवागढी भन्सार टिमुरेमा जाँचपास गरिएको छ। नेपालतर्फका व्यापारीको अनुरोधमा यस पटक चिनियाँ व्यापारीले रसुवागढी नाकासम्म दसैंका लागि भेडाच्याङ्ग्रा ल्याइदिएका हुन्। बडादसैं नजिकिँदै गएको र रसुवागढी नाकाबाट मानिसको आवतजावत रोकेका कारण व्यापारीले रसुवागढी नाकासम्म नै भेडाच्याङ्ग्रा ल्याइदिएका हुन्। यो पटक चिनियाँ व्यापारीले ल्याएको भेडाच्याङ्ग्रा महँगो भएको स्थानीय व्यापारी बताउँछन्। यस पटक १ सय ७० वटा भेडाच्याङ्ग्रा आएका यो नाकाबाट भित्र्याइएको छ। प्रतिगोटा ३० देखि ३२ हजार रुपैयाँसम्ममा खरिद गरिएको व्यापारी भीमप्रसाद पौडेल बताउँछन्। कोरोना संक्रमणका कारण नाका बन्द गर्दा गत वर्ष भने रसुवागढी नाकाबाट भेडाच्याङ्ग्रा नेपाल भित्रिएको थिएन। आवश्यक मापदण्ड पूरा गरेर ती भेडाच्याङ्ग्रा नेपाल प्रवेश गराइएको पशु क्वारेन्टिन कार्यालय रसुवाका प्रमुख डा विकास धौवन्जारले बताए। हाल आएका भेडाच्याङ्ग्रा सानो भएको र सबैको एउटै मूल्य हुँदा बिक्रीमा समस्या आउने व्यापारीको गुनासो छ। पहिले एउटा भेडाच्याङ्ग्रा सात सय रुपैयामा बिक्री हुने थियो। अहिले मूल्य बढ्दै जाँदा आयातमा पनि कमी आएको व्यापारी भीमप्रसाद पौडेलको भनाइ छ। कोरोना महामारी सुरु हुनुअघि नेपाली व्यापारीले केरुङमा नै पुगेर भेडाच्याङ्ग्रा खरिद गर्दै आएका थिए। रसुवागढी नाकाबाट नेपालतर्फ २०७० सालमा २ सय २, ०७१ मा १ सय ८०, ०७३ मा २ सय ५०, ०७४ मा २ सय ५५, ०७५ मा ४ सय ७० र ०७६ सालमा २ सय ९० वटा भेडाच्याङ्ग्रा आयात भएको थियो। २०७० सालअघि यो नाकाबाट ५ हजारदेखि १० हजारसम्म भेडाच्याङ्ग्रा आयात हुने गरेको थियो भने मूल्य पनि सस्तो हुने गरेको थियो।"
बूढो समय,आकाश कालो लाग्छ बादलमा चाँदनी घेरा देखिँदैन घाम चिसो छ धरती मलिन छ सम्बन्धहरूलाई तुवाँलोले ढाक्दै छ बिहानबिहान जस्तै लाग्दैन रातरात जस्तै लाग्दैन एक्लिएर सम्झनाका ताँतीहरू एकोहोरो खनिइरहन्छ मायालुहरूले मानसपटलमा काउकुती लगाइरहन्छ अपसोच ! सपनाहरू खडेरीमा छन् विपनाहरू आराम गरिरहेका छन् भविष्यहरू बेठेगानमा छन् । बिचरा ! बूढो समय कुनै बेला उसको साहसले हजारौं पटक सगरमाथाहरू पैतालामा हुन्थें कयौं अरुणका गल्छीहरू निमेषभर वारपार हुन्थें लेकका गुराँसहरू बटुलेर सयौं यात्रीको हातमै थमाइदिन्थें साथमा एक मुस्कान काफी हुन्थें भोगहरूमा ऐंसेलु पातको दुनोभरि रमाइरहँदा रसिलो अमलाले पानीको प्यास मेट्दा संसारभरिका खुसीहरू आफ्नै पोल्टामा परे जस्तै सम्बन्धहरू कहिले हिमाल कहिले पहाड कहिले तराई झर्ने र चढ्ने ओहोरदोहोर हुन्थें चलेका ती ताता बाफहरूलाई त्यो सिर्सिरे बतासले शुद्धीकरण गरेर आनन्दका पलहरू फर्लकफर्लक पल्टाइ रहन्थें यसरी बूढो समय स्वाभिमानको पोका खोलिइरहन्छ । पासपोर्ट र राहदानीको बजारले आकाशमा चील उड्छ बथानका बथान मान्छेहरू बोकेर तिनीहरू झ्यालका सिसाबाट चिहाउँछन् र गौरव गर्छ यसरी उडिरहँदा पसिना खाडीमा बेचिन्छ इमान खाडीमा बेचिन्छ उमेर खाडीमा बेचिन्छ चालिस कटेसी घरबार सम्झन्छ यता घरको पाली चुहिरहन्छ ढुकुटी मुसाले खनिरहन्छ घरमा केटाकेटीबूढाबूढी मात्र खेत बाँझो छ पटपट फुट्छ जसरी आज बूढो समयको गाला पटपट फुटिरहेछ । बेकारका छन् आजभोलिहरू स्वार्थमा रुमल्लेका छन् ऊ पिच्च थुक्छ आजभोलिहरूलाई जसले तानाबानाहरू कोठामा बुनेर मान्छेका मनहरू बारम्बार भत्काइरहेछ असन्तुलित जिन्दगीहरू बजारमा फिँजाएर बेरोजगारी कारखानाहरू खोलिरहेछ घरघरको दूरी बढाइरहेछ हिजो एक छाक जोहो गर्नेहरूको नियति आज उस्तै तर बेइमानीहरू क्यासिनोबाट आकाश छुने दाऊ हानिरहेछ यति ठूलो खाडल छ मेरै देशमा देशका सिमानामा दिउँसै बलात्कृत छन् तर आजभोलिहरू बारमा कक्टेल पार्टीमा जमिरहेछन् परिकार परिकारका सेटमा हाँसोका सिर्जनाहरू झ्वाइँझ्वाइँ पारिरहेछ हातखुट्टा बाँधेर लडाएको बूढो समय एक कुनामा घाइते छ । बेथितिहरू यति बिघ्न जो लामबद्ध छन् सहर हुँदै गाम छिरेका छन् दुब्लाहरू मोटा हुँदै गाका छन् कोही बेतालमा जिन्दगीको बाँसुरी बजाइरहेछ बेसुरमै धुन निस्कन्छ कि अहोरात्र प्रयासमा छन् बहुरूपी मान्छेका चरित्रहरू बाटाबाटामा फिँजारेर मान्छे स्वयं समयलाई जबर्जस्ती बूढो बनाइरहेछ।
"एमाले विधान महाधिवेशन : समूहगत छलफल सकियो, २ बजेदेखि प्रस्तुतीकरण","काठमाडौं : नेकपा एमालेको विधान महाधिवेशन ललितपुरको गोदावरीमा जारी छ। दोस्रो दिन शनिबार बिहान ८ बजेबाट सुरु भएको समूहगत छलफल भर्खरै सकिएको हो । महाधिवेशनमा पेस भएका तीनवटा प्रतिवेदनमाथि समूहगत छलफल भएको हो। प्रतिनिधिहरुले अध्यक्ष केपी शर्मा ओलीले प्रस्तुत गरेको राजनीतिक प्रतिवेदन, महासचिव ईश्वर पोखरेलले प्रस्तुत गरेको सांगठनिक प्रतिवेदन र उपमहासचिव विष्णु पौडेलले प्रस्तुत गरेको विधान संशोधन प्रस्तावमाथि छलफलमा भाग लिएका थिए। शुक्रबार छलफलका लागि प्रतिनिधिहरूलाई १० वटा समूहमा विभाजन गरिएको थियो । १० वटा समूहलाई सहजीकरण गर्न २० जना नेताहरुलाई जिम्मेवारी दिइएको छ। दुई बजेपछि टोली नेताले समूहगत छलफलको संक्षेपमा प्रस्तुत गर्नेछन्।"
