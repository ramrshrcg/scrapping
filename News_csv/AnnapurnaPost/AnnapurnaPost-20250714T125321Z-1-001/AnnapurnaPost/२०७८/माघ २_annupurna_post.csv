शीर्षक,विवरण
हतियारसहित महतो पक्राउ,जनकपुर: प्रहरीले सिरहाको गोलबजार नगरपालिका६ डोहटियाबाट हतियारसहित एक युवकलाई पक्राउ गरेको छ। पक्राउ पर्नेमा स्थानीय २७ वर्षीय पङ्कजकुमार महतो रहेको प्रहरीले जनाएको छ। आफ्नै घरमा हतियार लुकाइछिपाइ राखेको गोप्य सूचनाका आधारमा इलाका प्रहरी कार्यालय गोलबजारबाट खटिएको प्रहरी टोलीले एक थान म्याग्जिनसहित महतोलाई पक्राउ गरेको सिरहा प्रहरीले जनाएको छ। पक्राउ परेका महतोमाथि थप अनुसन्धान भइरहेको इलाका प्रहरी कार्यालय गोलबजारका प्रहरी निरीक्षक सन्तोष राईले जानकारी दिए।
सहकार्य गरेर तीनै तहको निर्वाचन समयमै गर्नुपर्छ :गच्छदार,"विराटरनगर : नेपाली कांग्रेसका केन्द्रीय सदस्य एवंम पूर्वउपप्रधानमन्त्री विजय कुमार गच्छदारले पार्टी सभापति शेरवहादुर देउवाले मनोनयन गरेका पदाधिकारीहरु विधानसम्मत रहेको बताएका छन् । १४ महाधिवेशनबाट पार्टी सभापतिमा निर्वाचित भएका सभापतिले पार्टीको विधि र विधानअनुसार पदाधिकारीहरुको नियुक्ति गरेको उनले बताएका हुन् । विराटनगर विमानस्थलमा पत्रकारसँगको भेटघाटमा उनले भने, 'सभापतिले विधान र अधिकार प्रयोग गरेका छन्।' पार्टी सभापतीय प्रद्धतिमा चल्ने भएकाले सभापतिले आफ्नो दायित्व निर्भाव गर्दै जानुपर्ने बताए । पार्टीमा आन्तरिक प्रतिस्पर्धा हुने भएपनि आउने निर्वाचनमा सबै एक भएर कांग्रेसलाई विजय गराउन लाग्नुपर्ने उनले बताए। उनले महाधिवेशमा उत्पन्न भएको आपसी मनमुटावलाई त्याग नगरे निर्वाचनमा प्रतिसोधको भावना राखे कांग्रेसलाई नोक्सानी हुने उनको भनाइ थियो। तीनै तहको निर्वाचनमा पार्टीको महाधिवेशनसम्म भएको प्रतिस्पर्धाको बदला लिने भावना पार्टीको हित विपरित हुने उनले बताए । आगामी निर्वाचनमा सबै एक भएर जानुपर्ने उनले बताए । नयाँ संविधान कार्यावन्यन भइसकेकाले सरकारले निर्वाचन आयोगसँग सहकार्य गरेर तीनै तहको निर्वाचन समयमा नै गर्नुपर्ने बताए । उनले स्थानीय तहलाई जनप्रतिनिधिबिहीन बनाएर कर्मचारीको नेतृत्वमा जाने अपवाह मात्र भएको बताए ।"
"'नातीहरुलाई वरपर हेरेँ, कही देखिनँ, पापीले लगिसकेको रहेछ'","सुर्खेत : कोरोनाविरुद्धको खोप लगाएपछि हल्का रुघाखोकी लागेको थियो । बिसन्चो महशुस भएपछि ३५ वर्षीया कल्पना बुढाले शुक्रबार साँझ खाना पनि खाइनन् । रात परेपछि उनी आफ्ना दुई छोरा र एक भदैसहित सुत्ने कोठाभित्र पसिन् । जाडो महशुस गरेकी उनले कोठामा तातो होस् भनेर झ्यालढोका नै बन्द गरिन् । अनि तसलामा कोइला बालेर सुतिन् । तर शुक्रबार राती एउटै कोठामा सुतेका चारैजना फेरि ब्यूँझि नै पाएनन् । वीरेन्द्रनगर१० बुदबुदीमा रहेको आफ्नै घरमा सुतेका कल्पना, उनका छोराहरु निरज र चिरिञ्जीवी तथा भदा सोमराज शनिबार बेलुकी मृत भेटिए । घरमा कल्पनाका ससुरा वीरबहादुर विसी पनि थिए । तर उनी शनिबार बिहानै घरबाट आफ्नो काममा निस्किए । बेलुकी घर आउँदा वीरबहादुरले आफ्ना नातीहरुलाई देखेनन् । घर पनि सुनसान देखे । नातीहरु नदेखेपछि उनी हतारिँदै बुहारी कल्पना सुत्ने कोठातर्फ गए । तर कोठाको ढोका नै खुलेन । झ्याल पनि बन्द भएपछि उनले आत्तिदै छिमेकीहरु बोलाए । त्यसपछि स्थानीयले घटनाबारे प्रहरीलाई खबर गरे । शुक्रबार रातीको घटना भए पनि आफूहरुले शनिबार बेलुकी मात्र खबर पाएको जिल्ला प्रहरी कार्यालय सुर्खेतका एसपी पदमबहादुर विस्टले बताए । प्रहरीले ढोका फोडेर हेर्दा कोठामा रहेको खाटमा चारैजना मृत अवस्थामा भेटिएका हुन् । खाटमुनी तसलामा कोइला बालेको भेटियो,' एसपी विस्टले भने,जाडोमा कोठा तताउन कोइला बालेर सुतेका रहेछन्, झ्यालढोका सबै बन्द गरेर सुतेको पाइयो । यसकारण पनि उनीहरुको निसासिएर नै मृत्यु भएको हाम्रो प्रारम्भिक अनुमान छ, तर पनि शवको पोष्टमार्टम रिपोर्ट आएपछि बाँकी विषय खुल्नसक्छ । शवको पोष्टमार्टम आइतबार प्रदेश अस्पताल सुर्खेतमा गरिएको छ । वीरेन्द्रनगरमा एउटै कोठामा निसासिएर मृत्यु भएकाहरुको शव निकाल्दै स्थानीय । मृतक कल्पनाका श्रीमान् कृष्णबहादुर विसी जाजरकोटको शिवालय गाउँपालिकामा रहेको स्वास्थ्य शाखाका प्रमुख हुन् । उनी शनिबार रातीमात्र सुर्खेत आएका कारण आइतबार शवको पोष्टमार्टमा गरिएको प्रहरीले जनाएको छ । मृतक कल्पनाका ससुरा वीरबहादुरका अनुसार मृतक निरज कक्षा ४, चिरञ्जीवी कक्षा २ र सोमराज कक्षा १ मा अध्ययन गर्थे । उनीहरु स्थानीय डाइनामिक बोर्डिङ स्कुलमा पढ्थे । बुहारीले बिसन्चो मानेकी थिइन्, तसलामा कोइला लगेर कोठामा बालेका थिए,' वीरबहादुरले भने,बुहारी सधैं बिहान ढिला उठ्ने भएकाले मैले पनि वास्ता गरिनँ, सुतेकै होलान् भनेर बिहानै निस्किएँ । बेलुकी घर आउँदा नातीहरुलाई वरपर नदेखेपछि खोजी गरेँ, तर उनीहरुलाई पापी दैवले लगिसकेको रहेछ । गत पुस १४ गते राती पनि नेपालगंजस्थित भेरी अस्पतालमा रहेको क्वार्टरमा सुतेका चार जनाको निसासिएर मृत्यु भएको थियो । कोइला बालेर एउटै कोठामा सुतेका कालिकोटका धनप्रसाद भट्टराई, उनकी आमा, तीन महिनाका छोरा र एकजना आफन्तको मृत्यु भएको थियो । कोठामा कोइला, हिटर र दाउरा जे बाल्दा पनि पर्याप्त अक्सिजन चाहिन्छ । तर झ्यालढोका नै बन्द गरेर कोइला वा हिटर बाल्दा अक्सिजनको कमी हुने भएकाले मानिसको मृत्यु हुने गरेको प्रदेश अस्पताल सुर्खेतका फिजिसियन डाक्टर केएन पौडेलले बताए । बन्द कोठामा कोइला र विद्युतीय उपकरण बाल्दा कार्वन मोनोअक्साइड बढी निस्किन्छ,' डाक्टर पौडेलले भने,बाहिरबाट अक्सिजन नै छिर्न नपाउँदा बन्द कोठामा कार्वन मोनोअक्साइडको मात्र बढी भएर मानिस बेहोस हुने र अक्सिजनकै अभावमा मृत्यु नै हुन्छ । यसकारण पनि जाडो याममा कोठा तताउने नाममा बन्द कोठामा कोइला, हिटर र दाउरा बालेर बस्न र सुत्न नहुने उनको भनाइ छ ।"
नेपाल प्रहरीको प्रवक्तामा केसी,"काठमाडौं: नेपाल प्रहरीको प्रवक्ताको जिम्मेवारी प्रहरी वरिष्ठ उपरीक्षक विष्णुकुमार केसीलाई प्रदान गरिएको छ। नेपाल प्रहरीद्वारा सम्पादित जनचासोका काम कारबाहीलाई यर्थार्थ एवं तथ्यगतरुपमा सञ्चारमाध्याममा सम्प्रेषण गर्नका लागि आज केसीलाई प्रहरी प्रवक्ताको जिम्मेवारी प्रदान गरिएको हो। प्रवक्ता केसी हाल प्रहरी प्रधान कार्यालय, प्रहरी महानिरीक्षकको सचिवालयमा कार्यरत हुन्।"
यस्तो छ सरकारले जारी गरेको कोरोनासम्बन्धी आदेश,"काठमाडौं: सरकारले नयाँ भेरियन्ट ओमिक्रोनसहितको कोभिड१९ महामारीको तेस्रो लहर रोकथाम तथा नियन्त्रणसम्बन्धी आदेश, २०७८ जारी गरेको छ। सञ्चार तथा सूचना प्रविधिमन्त्री ज्ञानेन्द्रबहादुर कार्कीले विश्वव्यापी महामारीका रूरुपमा फैलिएको नयाँ भेरियन्ट ओमिक्रोनसहितको कोभिड१९ महामारीको तेस्रो लहर नेपालमा समेत बढ्दै गएकाले सोको रोकथाम तथा नियन्त्रण, निदान र उपचारका लागि आदेश जारी गरिएको बताए। सरकारले आदेशमार्फत् सबै प्रकारका आमसभा, जुलुस, भेला वा धेरै मानिस भेला हुने क्रियाकलाप माघ मसान्तसम्म सञ्चालन नगर्ने निर्णय गरेको छ। गोष्ठी, सेमीनार, समीक्षा, बैठक जस्ता क्रियाकलाप सञ्चालन गर्दा भर्चुअल माध्यमद्वारा गर्ने तथा भौतिकरूपमा उपस्थित भई गर्नुपर्ने काम जनस्वास्थ्यका मापदण्ड पालना र एन्टिजेन परीक्षण गरी रिपोर्ट नेगेटिभ आएका बढीमा २५ जना मात्र रहने गरी सञ्चालन गर्न अनुमति दिने आदेशमा उल्लेख छ। आदेशमा त्यस्ता क्रियाकलाप सञ्चालन गर्दा ७ गतेपछि त्यस्तो कार्यक्रम पूर्णखोप लगाएका व्यक्ति मात्र उपस्थित हुने व्यवस्था मिलाउन पर्नेछ। सरकारले सिनेमा हल, डान्सबार, दोहोरी नाचघर, क्लब, हेल्थ क्लब, जीम, स्वीमिङ पुल, फुटसल, हाटबजार र मानिसको भीडभाड हुने अन्य सबै प्रकारका कार्यक्रम यही माघ १५ गतेसम्म सञ्चालन नगर्ने निर्णय गरेको छ। आदेशमा विद्यालय, विश्वविद्यालय, कलेज, ट्युशन सेन्टरलगायतका अन्य शैक्षिक क्रियाकलाप सञ्चालन गर्दा माघ १५ गतेसम्म भौतिक उपस्थितिमा सञ्चालन नगर्ने निर्णय भएको नेपाल सरकारका प्रवक्ता कार्कीले जानकारी दिए। आदेशमा शैक्षिक क्रियाकलाप र शिक्षण सिकाइका गतिविधि भर्चुअल माध्यमबाट सञ्चालन गर्न भनिएको छ। विद्यालय र कलेजका पूर्वनिर्धारित परीक्षा, जनशक्ति भर्नाका परीक्षा, वैदेशिक रोजगारीका लागि सञ्चालन गरिने विदेशी भाषा परीक्षा तथा चिकित्सक शिक्षाका सबै किसिमका परीक्षा जनस्वास्थ्यका मापदण्ड पालना गरी सञ्चालन सकिने छ। मठमन्दिर, मस्जिद, गुम्बा, चर्चलगायतका धार्मिकस्थलमा जनस्वास्थ्यका मापदण्ड पालना गरी माघ मसान्तसम्म नित्य पूजा, ध्यान र प्रार्थना मात्र गर्ने गराउने विषय आदेशमा उल्लेख छ। सरकारले सपिङ मल, डिपार्टमेन्ट स्टोर तथा अन्य प्रकारका पसलमा एकपटकमा २५ जनाभन्दा बढी हुन नहुने गरी आदेश जारी गरेको छ। कुनै पनि सामान अनावश्यक रूपमा छुन नपाइने तथा दुई व्यक्तिका बीचमा कम्तीमा पनि दुई मिटर दूरी कायम गर्न एवं मास्क अनिवार्य, पटकपटक साबुन पानीले हात धुने, सेनिटाइज गरी सञ्चालन गर्न पनि सरकारले भनेको छ। जनस्वस्थ्यसम्बन्धी मापदण्ड पालना गर्ने गराउने दायित्व सम्बन्धित धनी वा सञ्चालकको हुनेछ । पार्टी प्यालेसमा एकपटक कूल क्षमताको बढीमा एकतिहाइ नबढ्ने गरी बढीमा ५० जना मात्र उपस्थित रहने र सम्बन्धित जिल्ला प्रशासनबाट स्वीकृती लिन पर्नेछ। सरकारले विवाह, व्रतबन्ध, न्वारन र पास्नी जस्ता धार्मिक तथा सांस्कृतिक, सामाजिक कार्यक्रम भौतिक दूरीलगायत जनस्वास्थ्य मापदण्ड पालना गरी सञ्चालन गर्न दिने भएको छ। रङ्गशालामा दर्शकसहितको खेल गर्दा कूल क्षमताको एकतिहाइ मात्र हुने गरी जनस्वास्थ्य पालना गरी सञ्चालन गर्न पाइने छ। उपस्थित दर्शकमध्ये आयोजनाको खर्चमा एकतिहाइ दर्शकलाई रेण्डम छनौटका आधारमा ए्न्टिजेन परीक्षणको व्यवस्था मिलाउन पर्नेछ। यही माघ ७ गतेपछि त्यस्ता खेलकुदमा खोपका मात्र पूरा गरेकालाई खोप कार्डका आधारमा रङ्गशालामा प्रवेश गर्न दिइने छ। धार्मिक वा सांस्कृतिक जात्रा, पर्व, विवाह, न्वारन, पास्नी, व्रतबन्ध, धार्मिक अनुष्ठान, नित्य संस्कारलगायतका अत्यावश्यक परम्परागत धार्मिक एवं सांस्कृतिक क्रियाकलापमा ५० भन्दाबढी व्यक्ति हुन नहुने उल्लेख छ।"
दक्षिण भारतीय फिल्म जय भिमको चर्चा चीनमा,बेइजिङः दक्षिण भारतीय चलचित्र (फिल्म) जय भिमले चीनमा चर्चा कमाएको छ। सन् २०२१ मा बनेको नाटकीय चलचित्र जय भिमले पछिल्लो समय चीनमा चर्चा कमाएको हो। जापानमा मारिएकी चर्चित चिनियाँ महिलाको वास्तविक जीवनसँग सो फिल्मको कथा मिलेको चिनियाँहरुले समीक्षा गरेका छन्। ती महिलाको मुद्दासँग चलचित्रमा भएको कथावस्तु मिलेकाले चिनियाँहरुले जय भिम रुचाएको हुनसक्ने ग्लोबल टाइम्सले उल्लेख गरेको छ। चीनको प्रमुख मिडिया रिभ्यु प्लेटफर्म डौवानले सो फिल्मलाई १० मा ८७ अंक दिएर सकारात्मक समीक्षा गरेको छ। डौवानमार्फत् करिब २० हजार चिनियाँ दर्शकले सो फिल्मप्रति सकारात्मक समीक्षा गरेको बताइएको छ । टीजे नानाभेलको निर्देशन रहेको सो फिल्ममा अभिनेता सुरिया र लिजोमोल जोसको मुख्य भूमिका रहेको छ। सो फिल्मको कथावस्तु सन् १९९३ को वास्तविक कथामा आधारित छ।
"कोरोना संक्रमण बढाउन राजनीतिक दलकै खेलाची, अझै रोकिएन सभासम्मलेन","जनकपुरधाम: कोरोना भाइरसको नयाँ भेरिएन्ट ओमिक्रोमको प्रकोप दिनानुदिन बढ्दै छ। यसबाट बच्न सरकारले स्मार्ट लकडाउनलगायत विभिन्न खाले स्वास्थ्य सतर्कताहरु अपनाउन अपिल गरिराखेको छ। तर, संक्रमणको जोखिमलाई बेवास्ता गर्दै प्रदेश २ मा राजनीतिक दलहरुले सभा, गोष्ठी र समारोहहरुलाई निरन्तरता दिएका छन्। आइतबार धनुषाको मुखियापट्टी मुसहरनियामा जनता समाजवादी पार्टीका केन्द्रीय अध्यक्ष उपेन्द्र यादवको उपस्थितिमा पार्टी प्रवेश कार्यक्रम गरियो। प्रदेश २ का मुख्यमन्त्री लालबाबु राउतसमेत सहभागी रहेको सो कार्यक्रम सयौंको भिड जुटाइएको थियो भने स्वास्थ्य सुरक्षालाई कुनै महत्व दिइएको थिएन्। कार्यक्रममा सहभागी भएकाहरु अधिकांशले नत मास्क लगाएका थिए, न कुनै भौतिक दूरी नै थियो। यतिसम्म कि मञ्चमै केन्द्रीय नेताहरुसँग सहभागी भएका अतिथिहरु पनि कतिपय बिना मास्क देखिए। राजनीतिक दलको यस्तो खेलाचीले संक्रमणको जोखिम उच्च गर्ने स्वाथ्यकर्मीहरु बताउँछन्। संक्रमणको उच्च जोखिम भएको प्रदेश २ मा प्रतिदिन राजनीतिक दलहरुले गर्ने सभा, समारोहमा स्वास्थ्य सुरक्षाको कुनै पालना नगर्दा महामारीको अवस्था भयावह हुनसक्ने सम्भावना बढेको छ। प्रदेश कोभिड१९ संकट व्यवस्थापन केन्द्र (पीसीसीएमसी) को बैठकलाई दुई दिन पहिलामात्रै सम्बोधन गर्दै मुख्यमन्त्री राउतले सम्भावित तेस्रो लहरको लागि तयार अवस्थामा रह्न सरोकारवालाहरुलाई निर्देशन दिएका थिए। तर आफ्नो निर्देशनलाई आफैँ पालना नगरी मुख्यमन्त्री राउत संक्रमणको जोखिमलाई बढाउने खालका राजनीतिक कार्यक्रममा सहभागी हुने गरेका छन्। यस्तो महामारीको जोखिम भएको बेला कुनै पनि कारणले भिडभाड वा स्वास्थ्य निर्देशनको पालना नगर्नु निन्दनीय हो, धनुषाका प्रमुख जिल्ला अधिकारी सुरेन्द्र पौडेल भन्छन्, राजनीतिक दल जनता प्रति झन् उत्तरदायी हुनुपर्ने हो। जनताको स्वास्थ्यसँग खेलवाड गर्ने खालका कार्यहरु वहाँहरुलाई नगरिदिनुहुन हामीले अनुरोध गरेका छौं।'"
१४३ वर्ष पुरानो क्लबमा आगलागी,तिलंगनाः भारतको सबैभन्दा पुरानो अर्थात् करिब १४३ वर्ष पुरानो क्लबमा भीषण आगलागी भएको छ। भारतको तिलंगना राज्यस्थित करिब १४३ वर्ष पुरानो सेकुन्देराबाद क्लबमा आइतबार बिहान आगलागि भएको हो। आगलागीबाट सो भवन पूर्णरुपमा जलेको बताइएको छ। आगलागी ३ घण्टापछि मात्र नियन्त्रणमा आएको थियो ।सो आगलागिबाट करिब २० करोड भारु अर्थात् ३२ करोड नेपाली रुपैँया बराबरको भौतिक क्षती भएको भारतीय मिडियामा खबर छ। आगलागीको कारणबारे हालसम्म पत्ता नलागेको र त्यसको कारणबारे अनुसन्धान भइरहेको बताइएको छ। सो भवन भारतमा साम्राज्य चलाएका बेलायतीहरुले सन् १८७८ मा स्थापना गरेका थिए। करिब २२ वर्गकिलोमिटर क्षेत्रफलमा फैलिएको सो भवन हैदारावाद शहर विकास विभागले सम्पदा सुचीमा राखेको थियो।
"जसपामा फुट, पर्सामा समानान्तर कमिटी गठन","वीरगन्ज: जनता समाजवादी पार्टी (जसपा)को पर्सामा नेतृत्वको विषयलाई लिएर फुट देखिएको छ। जसपाको एक समूहको बैठकले आइतबार समानान्तर जिल्ला तदर्थ समिति गठन गरेपछि पार्टीभित्रको विवाद छताछुल्ल भएको हो। वीरगन्जमा बसेको जिल्ला कार्यसमितिका नेताहरुको बैठकले जिल्ला अध्यक्ष रामनरेश प्रसाद यादवको पद खारेज गरेर अब्दुल रहिम उर्फ मन्जुर अन्सारीको अध्यक्षतामा जिल्ला तदर्थ समिति गठन गरेको हो। अन्सारी प्रदेश सांसद पनि हुन्। जिल्ला कार्य समितिका बहुमत सदस्यहरुको बैठकले यसअघिका जिल्ला अध्यक्ष रामनरेश यादवको पद खारेज गरेर जिल्ला तदर्थ समितिको अध्यक्षमा अन्सारीलाई चयन गर्ने निर्णय गरेको जसपाका जिल्ला उपाध्यक्ष बासुदेव यादवले बताए। ८३ सदस्यमध्ये ६२ जनाले रामनरेश यादवको पद खारेज गर्ने निर्णयमा हस्ताक्षर गरेका छन्। अन्सारीलाई जिल्ला अध्यक्ष बनाउने निर्णयसमेत गरिएको छ,' उनले भने। उपाध्यक्ष यादवका अनुसार बैठक बोलाएर जिल्ला अधिवेशनमार्फत् नयाँ नेतृत्व चयन गर्नका लागि जिल्ला अध्यक्ष रामनरेश यादवलाई पटकपटक आग्रह गरिएको थियो। जिल्ला अध्यक्ष यादवले अटेर गरेपछि उनको पद खारेज गरेर अन्सारीलाई जिल्ला अध्यक्ष बनाइएको जिल्ला उपाध्यक्ष यादवले बताए। रामनरेश यादवले बहुमत सदस्यलाई समेत नजरअन्दाज गरेर एकलौटी तरिकाले पार्टीलाई आफ्नो अनुकूल चलाउन खोजेपछि उनको पद खारेज गरिएको उपाध्यक्ष बासुदेव यादवको भनाइ छ। यता, रामनरेश यादवले भने जिल्ला कार्य समितिसँग आफ्नो पद खारेज गर्ने अधिकार नै नभएको बताए। समायोजनमार्फत् मैले अध्यक्ष पदको जिम्मवारी पाएको हुँ। प्रदेश र केन्द्रीय कमिटीले मलाई आधिकारीक अध्यक्ष मानेको छ। त्यसैले भ्रममा पर्न जरुरी छैन,' उनले भने। आइतबारको बैठकमा जसपाका नेतासमेत रहेका जिल्ला समन्वय समिति पर्साका सभापति नेक महम्मद अन्सारी, जसपाका जिल्ला उपाध्यक्ष बासुदेव यादव, नगर अध्यक्ष ईश्वर चन्द्र यादव, नेता जरी लामा, सखुवा प्रसौनी गाँउपालिकाका अध्यक्ष प्रदीप जयसवाललगायतका नेता कार्यकर्ताहरुको सहभागीता थियो।"
माओवादी अध्यक्ष प्रचण्ड कोरोनामुक्त,"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्ड कोरोनामुक्त भएका छन्। उनको पीसीआर रिपोर्ट नेगेटिभ आएको उनका स्वकीय सचिव गंगा दाहालले जानकारी दिएकी छन्। हप्ता दिनअघि कोरोना पोजेटिभ भएका प्रचण्ड त्यसपछि होम आइसोलेसनमा रहेका थिए। उनले घरमै बसेर आवश्यक उपचार गराएका थिए। 'अध्यक्ष कमरेड प्रचण्डको पीसीआर परीक्षण गर्दा रिपोर्ट नेगेटिभ आएसँगै उहॉ कोरोनामुक्त हुनुभएको छ। यस दौरानमा स्वास्थ्य लाभको कामना गर्नुहुने सबैप्रति हार्दिक आभार,' दाहालले सामाजिक सञ्जालमा लेखेकी छन्।"
उत्तर कोरियाली रेल पहिलो पटक चीन प्रवेश,बेइजिङः उत्तर कोरियाको मालवाहक रेलले पहिलो पटक चीन प्रवेश गरेको छ। कोरोना महामारीपछि चीनसँगको सीमा बन्द भएको झन्डै दुई वर्षपछि उत्तर कोरियाको सो रेलसेवाले आइतबार पहिलोपटक चीन प्रवेश गरेको हो। महामारीपछिको पहिलो लकडाउनपछि पहिलो पटक पुनसञ्चालनमा आएको सो रेल सेवा आइतबार बिहान उत्तर कोरियाचीनको सीमा शहर डानडोङ पुगेको स्रोतले क्योडो न्युजसँग बताएको छ। यता पछिल्लो समय चीनले ओमिक्रोन संक्रमण तीब्र भएको भन्दै आफ्ना आन्तरिक एवम् अन्र्तराष्ट्रिय सीमा नाकामा कडाइ गरेको छ। कोभिड१९ को नयाँ भेरियन्ट फैलन नदिन चीनले शून्य कोभिड नीति अपनाउँदै आएको छ। पछिल्लो समय आफ्नो मुलुकमा नयाँ संक्रमण फेला नपरेको र आन्तरिक सीमा नाका खुला रहेको उत्तर कोरियाले दाबी गरेको छ। लामो समयदेखि चीनसँगको सीमा बन्द हुँदा उत्तर कोरियाली नागरिक प्रभावित भएकोले सो रेलसेवा सञ्चालनमा ल्याइएको स्रोतले क्योडो न्युजसँग बताएको छ।
कर्मचारीमा कोरोना संक्रमण देखिएपछि मालपोत कार्यालय बन्द,विराटनगर : विराटनगरस्थित भूमि सुधार तथा मालपोत कार्यालय अनिश्चितकालिन बन्द भएको छ । सो कार्यालयका आधा दर्जन कर्मचारीमा कोरोना संक्रमण भएपछि आइतबारदेखि बन्द भएको हो । कार्यालयले एक सूचना जारी गर्दे अर्को सूचना अनाउन्जेलसम्म कार्यालय बन्द भएको जनाएको छ । ४१ जना कर्मचारी भएको सो कार्यालयमा ६ जनाको रिर्पोट पोजिटिभ आएको र बाँकी ४ जनाको रिर्पोट आउन बाँकी रहेको छ । कार्यालय प्रमुख लोकबहादुर भण्डारीका अनुसार अन्य कर्मचारीमा समेत कोरोनासँग लक्षण देखिएकाले कार्यालय केहि दिनका लागि बन्द गरिएको जानकारी दिए ।
"बिग्रेड ब्वाइजलाई हराउँदै मच्छिन्द्र विजयी, विमलले गरे दुई गोल",काठमाडौं: शहीद स्मारक ए डिभिजन लिग फुटबलअन्तर्गत आज सम्पन्न खेलमा मच्छिन्द्र फुटबल क्लब विजयी भएको छ। त्रिपुरेश्वरस्थित दशरथ रंगशालामा भएको खेलमा मच्छिन्द्रले बिग्रेड ब्वाइज क्लबलाई ४० गोलअन्तरले पराजित गरेको हो। मच्छिन्द्रका लागि विमल घर्ती मगरले दुई तथा रेजिन सुब्बा र अभिषेक रिजालले एक एक गोल गरे। ब्रिगेड ब्वाइजले मच्छिन्द्रलाई पहिलो हाफमा गोलरहित बराबरीमा रोके पनि दोस्रो हाफमा भने सकेन्। खेलको ५६औँ मिनेटमा मच्छिन्द्रका खेलाडी विमलले गोल गरे। उनले रेजिन सुब्बाले उपलब्ध गराएको बलमा हेडमार्फत गोल गरेका थिए। त्यस्तै खेलको ६२औँ मिनेटमा विमलले व्यक्तिगत दोस्रो गोल गरे। खेलको ८४औँ मिनेटमा रेजिनले गोल गर्दै मछिन्द्रको अग्रता तेब्बर बनाए। उनले विमलको पासमा गोल गरेका थिए। खेलको दोस्रो हाफको अत्तिरिक्त समयमा अभिषेकले गोल गर्दै मच्छिन्द्रलाई ४० गोलको जित दिलाए। जितसँगै शीर्ष स्थानमा रहेको मच्छिन्द्रको नौ खेलबाट २३ अंक पुगेको छ। मच्छिन्द्रले दोस्रो स्थानको मनाङलाई चार अंकले पछि पारेको छ। मनाङको १९ अंक छ। ब्रिगेड ब्वाइज अंक तालिकाको १२औँ स्थानमा छ।
च्यासलका १९ खेलाडीमा कोरोना सङ्क्रमण,काठमाडौं: च्यासल युथ क्लबका १९ खेलाडीमा कोरोना सङ्क्रमण पुष्टि भएको छ। खेलाडीमा कोरोना देखिएसँगै आज हुने भनिएको शहीद स्मारक ए डिभिजन लिगअन्तर्गतको नेपाल पुलिस क्लब र च्यासलबीचको खेल स्थगित भएको छ। च्यासलले आफ्ना १९ खेलाडीमा कोरोना देखिएपछि पुलिसविरुद्धको खेल स्थगित गर्न अखिल नेपाल फुटबल संघ (एन्फा)सँग प्रस्ताव गरेको थियो। सोही प्रस्तावका आधारमा एन्फा लिग कमिटीले मेडिकल कमिटीसँग सल्लाह गरी खेल स्थगितको निर्णय गरेको हो। यसअघि च्यासल र पुलिसबीचको खेल आज दिउँसो ४:४५ बजे हुने तय भएको थियो। सो खेलको नयाँ मिति चाँडै तय गरिने एन्फाले जनाएको छ। लिगअन्तर्गत नवौं चरणको अन्तिम खेल जावालखेल युथ क्लब र एनआरटीबीच पूर्वनिर्धारित समयअनुसार नै हुने छ। पुलिस आठ खेलबाट सात अंक जोड्दै ११औँ स्थानमा तथा सात खेल नै खेलको च्यासल पाँच अंकका साथ १३औँ स्थानमा छ।
कोरोना महामारी यो वर्षको अन्त्यसम्म समाप्त हुने विज्ञको दाबी,"बेइजिङः चिनियाँ विज्ञले यस वर्षको अन्यसम्ममा कोभिड१९ महामारीको समाप्त हुने दाबी गरेका छन्। चीनका चर्चित चिकित्सक एवम् संक्रामक रोग विशेषज्ञ झाङ वेन्होङले चिनियाँ मिडिायामार्फत सो दाबी गरेका हुन्। कोभिड महामारीको लागि सम्भवत यो अन्तिम जाडोयाम हो चीनको मिडिया ग्रुपसँग शनिबार वेनहोङले भनेका छन्, हालसम्मको अध्ययनले ओमिक्रोन भेरियन्टपछि कोभिड१९ ले रुप परिवर्तन हुने देखाएको छैन। त्यसैले कोभिड१९ महामारी सन् २०२२ को अन्त्यसम्ममा समाप्त हुनेमा म पुर्ण रुपमा विश्वस्त छु । ५२ वर्षीय विज्ञ झाङले महामारीको सुरुवात देखि नै चीनको कोभिड महामारीविरुद्ध लडेका थिए। उत्तर कोरियाली रेल पहिलो पटक चीन प्रवेश बेइजिङः उत्तर कोरियाको मालवाहक रेलले पहिलो पटक चीन प्रवेश गरेको छ। कोरोना महामारीपछि चीनसँगको सीमा बन्द भएको झन्डै दुई वर्षपछि उत्तर कोरियाको सो रेलसेवाले आइतबार पहिलोपटक चीन प्रवेश गरेको हो। महामारीपछिको पहिलो लकडाउनपछि पहिलो पटक पुनसञ्चालनमा आएको सो रेल सेवा आइतबार बिहान उत्तर कोरियाचीनको सीमा शहर डानडोङ पुगेको स्रोतले क्योडो न्युजसँग बताएको छ। यता पछिल्लो समय चीनले ओमिक्रोन संक्रमण तीब्र भएको भन्दै आफ्ना आन्तरिक एवम् अन्र्तराष्ट्रिय सीमा नाकामा कडाइ गरेको छ। कोभिड१९ को नयाँ भेरियन्ट फैलन नदिन चीनले शून्य कोभिड नीति अपनाउँदै आएको छ। पछिल्लो समय आफ्नो मुलुकमा नयाँ संक्रमण फेला नपरेको र आन्तरिक सीमा नाका खुला रहेको उत्तर कोरियाले दाबी गरेको छ। लामो समयदेखि चीनसँगको सीमा बन्द हुँदा उत्तर कोरियाली नागरिक प्रभावित भएकोले सो रेलसेवा सञ्चालनमा ल्याइएको स्रोतले क्योडो न्युजसँग बताएको छ। स्विडेन, फिनल्याण्ड र नर्वेमा ब्सासो मार्ने अभियान स्कटहोमः ब्वासोको संख्या घटाउन स्विडेन, फिनल्याण्ड र नर्वेले ब्वासो मार्ने अभियान थालेका छन्। जाडोयाममा ब्वासोको संख्या नियन्त्रण गर्न तिनवटा मुलुकले ब्वासो मार्ने अभियान अघि बढाएका हुन्। ती मुलुकहरुमा ब्वासोको संख्या बढेकोले सो संख्या घटाउन तिनवटै मुलुकले ब्वासो मार्ने अभियान थालेको आइतबार प्रकाशित गार्जियनमा समाचार छ। जारी हिउँदमा मात्र ब्वासो मार्ने वार्षीक अभियानअन्र्तगत स्विडेनका शिकारीले २७ र फिनल्याण्डका अधिकारीहरुले २० वटा ब्वासो मारिसकेको बताइएको छ। नर्वेले भने यस हिउँदमा ब्वासोको कुल संख्यामध्ये ६० प्रतिशत ब्वासो मार्ने योजना बनाएको बताइएको छ। यद्यपि, वन्यजन्तु संरक्षकहरुले भने स्विडेन, फिनल्याण्ड र नर्वेले चालेको कदमप्रति आपत्ती जनाएका छन्। ब्वासोलाई लोपोन्मुख मानिएको पश्चिमी युरापेली मुलुकमा पछिल्लो समय ब्वासोको संख्या घटाउन ब्वासो मार्ने कदम आपत्तिजनक रहेको संरक्षकहरुले बताएका हुन्। अरबियन सागरमा भारतीय र रुसी नौसेनाविच संयुक्त अभ्यास नयाँ दिल्लीः रुस र भारतीय नौसेनाले संयुक्त अभ्यास गरेका छन्। दुई देशका नौसेनाले अरबियन सागरमा संयुक्त अभ्यास गरेका हुन्। भारतीय नौसेनाले आइतबार दुई देशका नौसेनाविच हालै संयुक्त अभ्यास भएकोबारे जानकारी दिएको हो। काजकिस्तानको हिंसात्मक प्रदर्शनीमा २२५ मानिस मारिएको दाबी नुर सुल्तानः काजकिस्तानका सरकारी अधिकारीहरुले करिब १ हप्ता लामो हिंसात्मक प्रदर्शनीमा २२५ मानिसको मृत्यु भएको दाबी गरेका छन्। इन्धनको मुल्य बृद्धिको विरोधमा भएको हिंसात्मक प्रदर्शनमा प्रर्दशनकारी र सुरक्षाकर्मी गरी २२५ को मृत्यु भएको त्यहाँका सरकारी अधिकारीले दाबी गरेका हुन्। पेट्रोलियम पदार्थ र खाना पकाउने ग्यासको मूल्य वृद्धि भएको भन्दै काजकिस्तानको मुख्य शहर अल्माटी र राजधानी नुर सुल्तान लगायत देशभर सरकारविरोधी प्रदर्शन भएको थियो। करिब एक हप्ता लामो प्रदर्शन हिंसामा परिणत भएको थियो। हिंसात्मक बनेको सो प्रदर्शनपछि त्यहाँको सरकारले राजिनामा दिएको थियो भने काजकिस्तानमा आपतकालिन घोषणा गरिएको थियो। त्यहाँका राष्ट्रपतिले देशमा शान्ति कायम गर्न रुससँग सहयोग मागेको थियो। रुसको शान्ति सेना काजकिस्तानमा खटिएपछि त्यहाँको माहोल शान्त बनेको थियो। सो आपतकालिन समयमा जारी हिंसात्मक प्रदर्शनीमा परि १९ काजख सैनिक र सरकारी अधिकारीसहित २२५ शव फेला परेको काजकिस्तानका प्रतिनिधी सेरिक शलबायिभले शनिबार ब्रिफिङमार्फत भनेका छन्। करिब ३ हजार मानिस घाइते भएको र उनीहरुको उपचार भइरहेकोसमेत जनाइएको छ। काबुल विस्फोटमा परी २ बालकको मृत्यु, ४ तालिवान सैनिक घाइते काबुलः अफगानिस्तानको राजधानी काबुलमा भएको बम विस्फोटमा परी २ बालकको मृत्यु भएको छ। आइतबार भएको विस्फोटमा परी २ बालकको मृत्यु भएको हो। सो विस्फोटमा परी अन्य चार तालिवान सैनिक घाइते भएको अफगानिस्तानको आन्तरिक मामला मन्त्रालयले जनाएको छ। ऋफगानिस्तान सेनाको गाडीलाई लक्षित गरी सो बम विस्फोट गराएको टोलो न्युजले जनाएको छ। गत हप्तामात्र अफगानिस्तानका विभिन्न स्थानमा भएको विस्फोटमा परी ३८ नागरिक मारिएको बताइएको छ। भारतको १४३ वर्ष पुरानो क्लबमा आगलागी, ३० करोड बराबरको क्षति तिलंगनाः भारतको सबैभन्दा पुरानो अर्थात् करिब १४३ वर्ष पुरानो क्लबमा भीषण आगलागी भएको छ। भारतको तिलंगना राज्यस्थित करिब १४३ वर्ष पुरानो सेकुन्देराबाद क्लबमा आइतबार बिहान आगलागि भएको हो। आगलागीबाट सो भवन पूर्णरुपमा जलेको बताइएको छ। आगलागी ३ घण्टापछि मात्र नियन्त्रणमा आएको थियो ।सो आगलागिबाट करिब २० करोड भारु अर्थात् ३२ करोड नेपाली रुपैँया बराबरको भौतिक क्षती भएको भारतीय मिडियामा खबर छ। आगलागीको कारणबारे हालसम्म पत्ता नलागेको र त्यसको कारणबारे अनुसन्धान भइरहेको बताइएको छ। सो भवन भारतमा साम्राज्य चलाएका बेलायतीहरुले सन् १८७८ मा स्थापना गरेका थिए। करिब २२ वर्गकिलोमिटर क्षेत्रफलमा फैलिएको सो भवन हैदारावाद शहर विकास विभागले सम्पदा सुचीमा राखेको थियो। समुद्री ज्वालामुखी विस्फोटपछि सुनामीको चेतावनी वेलिङ्टनः जापानको प्रायद्धिप क्षेत्रमा भएको समुद्री ज्वालामुखी विस्फोटपछि आसपासका क्षेत्रमा सुनामी आउने चेतावनी दिइएको छ। शनिबार दिउँसो दक्षिणी प्रायद्धिप क्षेत्रमा भएको समुद्री ज्वालामुखी टोङ्वा विस्फोटपछि समुद्र आसपासका क्षेत्रमा सुनामी आउने चेतावनी दिइएको हो। त्यहाँको मौसम विभागले समुद्री टापुनजिक रहेको उत्तरपुर्वी जापान र न्युजिल्याण्डको क्षेत्रमा सुनामीको चेतावनी दिएको हो। सुनामीपछि सो क्षेत्रका झन्डै २ लाख ३० हजार वासिन्दा अन्यत्र सार्नुपर्ने बताइएको छ। यता न्युजिल्याण्डको रोयल प्यालेस र टोङ्वाको किनारा क्षेत्रमा सो ज्वालामुखी विस्फोटपछि सुनामी आएको बताइएको छ। न्युजिल्याण्डकी प्रधानमन्त्री जेसिन्डा आर्डेनले टोङ्गाको राजधानी नुकुमा अतुलनिय क्षती पुगेको बताएकी छन्। ज्वालामुखी विस्फोटपछि सो क्षेत्रसँगका करिब १ लाख ५ हजार मानिससँगको सम्पर्क टुटेको प्रधानमन्त्रीले बताएकी छन्। बिहारमा अवैध मदिरा सेवनबाट ८ मजदुरको मृत्यु नालन्दः भारतको बिहार राज्यस्थित नालन्दामा अवैध मदिरा सेवनबाट कम्तीमा ८ जना मजदुरको ज्यान गएको छ। बिहारका मुख्य मन्त्री नितिस कुमारको गृह जिल्लामा अवैध मदिरा सेवनबाट एकै गाउँका कम्तीमा ८ मजदुरको ज्यान गएको हो। मृतकहरुले नजिकैको निर्माण क्षेत्रमा कार्यरत मजदुर रहेको र मदिरा सेवनपछि विरामी परेका उनीहरुको मृत्यु भएको हिन्दुस्तान टाइम्समा खबर छ। मृतकहरुले शुक्रबार राति अवैध मदिरा सेवन गरेको र शनिबार उनीहरुको ज्यान गएको प्रहरी अनुसन्धानबाट खुलेको छ। मृतक सबैको सनाखत भइसकेको र मृतक सबै छोटी पलारी र पहर टल्लि गाउँका वासिन्दा रहेको नालन्द प्रहरीले जनाएको छ। मृतकहरुसँगै सो समयमा अन्य ५० जनाले अवैध मदिरा पिएको प्रहरीले जनाएको छ। मदिरा सेवन गरेका अन्य चारजनाको अवस्था गम्भीर रहेको र उनीहरुको बिहार शरिफ सदर अस्पतालमा उपचार भइरहेको प्रहरीले जनाएको छ। सो घटनाबारे थप अनुसन्धान अघि बढाइएको बताइएको छ।"
एक सय किलो गाँजासहित सुनसरीबाट ३ भारतीय पक्राउ,"विराटनगर : ठूलो परिणामको लागुऔषध गाँजासहित प्रहरीले सुनसरीबाट ३ जना भारतीय नागरिकलाई शनिबार राति पक्राउ गरेको छ । भारत बिहारको कटहरिया जिल्ला देवीपुर१० का ५० वर्षीय जितेन्द्र राय, देवीपुर१९ का २६ वर्षीय मिट्ठु राय र पूर्णिया जिल्ला सारसी३ का १९ वर्षीय पंकज महलदार पक्राउ परेका हुन् । सुनसरी प्रहरी प्रमुख एसपी सञ्जयसिंह थापाका अनुसार पक्राउ परेकाहरुको साथबाट १ सय किलोग्राम गाँजा बरामद भएको छ । नेपालबाट भारततिर अवैध रूपले लैजान खोज्दै गरेको १ सय किलो गाँजासहित तीनैजनालाई सुनसरीको बर्जु गाउँपालिका५ बाट पक्राउ गरिएको उनले बताए । भारततिर लागुऔषध गाँजा लैजान लागेको सूचनाका आधारमा नियन्त्रणमा लिन प्रहरी निरीक्षकको नेतृत्वमा टोली परिचालन गरिएको थियो,'एसपी थापाले भने, सेतो प्लाष्टिकले बेरेर ५ वटा पोका बनाई गाँजा कटाउन लागेको अवस्थामा फेला पारेपछि शनिबार राति ८ बजेतिर उनीहरुलाई पक्राउ गरिएको हो । पक्राउ परेका तीनैजनाविरुद्ध लागूऔषध ऐनअन्तर्गतको मुद्दा चलाउन आइतबार अदालतबाट म्याद थप गरेर बाँकी अनुसन्धान अघि बढाइएको जानकारी एसपी थापाले दिए । नेपालका पहाडी जिल्लामा उत्पादन हुने गाँजा अवैध तरिकाले भारत लैजाने गरिएको प्रहरीले जनाएको छ । नेपालमा प्रति किलोग्राम २० हजार रूपैयाँभन्दा बढीमा किनबेच हुने गाँजा भारत पुर्याउँदा दोब्बर मूल्य पाइने प्रहरीको प्रारम्भिक अनुसन्धानबाट खुलेको छ । दोब्बरभन्दा बढी मूल्य पाइने भएकाले लागूऔषधका कारोबारीले सुरक्षाकर्मीलाई छलेर सीमा नाकाबाट कटाएर गाँजा भारत पुर्याउने गरेको प्रहरीको भनाइ छ ।"
कूल संक्रमितमध्ये ६७ प्रतिशत बढी काठमाडौं उपत्यकामा मात्रै,"काठमाडौं: नेपालमा कोरोना संक्रमितको दर ह्वातै बढेको छ। तीमध्ये अधिकांश काठमाडौं उपत्यकाका भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा काठमाडौं उपत्यकामा थप ३३४७ जनामा कोरोना संक्रमण पुष्टि भएको छ। आज देखिएको कूल संक्रमितको यो ६७ प्रतिशत बढी हो। संक्रमितमध्ये काठमाडौंमा २५४५, ललितपुरमा ४७४ र भक्तपुरमा ३२८ जना संक्रमित थपिएका हुन्। आइतबार देशभरि ४९६१ संक्रमण थपिएका थिए।"
प्रतिबन्धित औषधिसहित दुईजना पक्राउ,विराटनगर : मोरङको रतुवामाई नगरपालिका९ भौंडाहाबाट ठूलो परिणामको प्रतिबन्धित औषधिसहित प्रहरीले आइतबार बिहान दुईजनालाई पक्राउ गरेको छ । नेपालमा प्रयोग गर्न प्रतिबन्ध लगाइएको औषधि ट्रामाडोलसहित सुनवर्षी नगरपालिका६ का ३२ वर्षीय श्रवणकुमार ताजपुरिया र सुनवर्षी७ का ३० वर्षीय कात्तिकचन्द दासलाई पक्राउ गरिएको प्रहरीले जनाएको छ । प्रदेश १ प्रहरी कार्यालय विराटनगरका अनुसार उनीहरुको साथबाट २० हजार ट्याब्लेट ट्रामाडोल फेला परेको छ । प्रहरी चौकी इटहराबाट खटिएको टोलीले प्रदेश १०२०४६ प ७८६९ नम्बरको मोटरसाइकलमा सवार उनीहरुलाई पक्राउ गरेको हो । सडकमा तीव्र गतिमा हुँइकिरहेको मोटरसाइकल रोकेर चेकजाँच गर्दा ठूलो परिणाममा प्रतिबन्धित औषधि ट्रामाडोल फेला परेको प्रहरीले जनाएको छ । उनीहरुले उक्त प्रतिबन्धित औषधि भारतदेखि ल्याएको प्रहरीको भनाइ छ । प्रहरीले थप कारबाही अघि बढाउन दुवै जनालाई औषधि व्यवस्था विभाग विराटनगरको जिम्मा लगाएको छ ।
"अधिकांश नेतामा कोरोना : कोही आइसोलेसनमा, कसैले सपथ लिन पनि पाएनन्","धनगढी : जिल्ला प्रशासन कार्यालय कैलाली र कञ्चनपुरले पुस २८ गते राती १२ बजेबाट लागु हुनेगरी १२ बुँदे आदेश जारी गर्यो । आदेशमा २५ जनाभन्दा बढीले भेला हुन नपाउने व्यवस्था छ। तर, पुसको २३ गते उद्घाटन भइसकेर निर्वाचनको प्रक्रियामा रहेका नेकपा एमालेका जिल्ला अधिवेशनहरु रोकिएनन्। कतै सर्वसम्मत त कतै निर्वाचनबाट आएका पदाधिकारीहरुको सपथको कार्यक्रम पुसको २९ गतेसम्म पनि चलिरह्यो । त्यही अधिवेशनबाट कोरोना फैलिएपछि अहिले धेरै नेता कार्यकर्ता थला परेका छन् । पुस २३ गते सुदूरपश्चिमका बझाङ बाहेकका ८ जिल्लामा नेकपा एमालेको जिल्ला अधिवेशन सुरु भएको थियो । केही जिल्लामा सर्वसम्मत नेतृत्व चयन भएपनि, बन्दसत्रमा कुराकानी मिलाउन तीन, चार दिनसम्म पनि अधिवेशन चले । कैलाली जिल्ला अधिवेशनमा सहभागी संघीय सांसद् तथा नेकपा एमालेका कैलाली जिल्ला ईञ्चार्ज नारदमुनी रानालाई कोरोना पुष्टि भएको छ । उनी तीन दिनदेखि होम आइसोलेसनमा छन् । जिल्ला अधिवेशनमा भीडभाड थियो, त्यहीबाट कोरोना सरेको हुनुपर्छ,' नेता रानाले भने । उनलाई कोरोनाका लक्षण देखिएपछि जाँच गराउँदा पोजिटिभ देखिएको हो । उनी धनगढीस्थित आफ्नै घरमा होम आइसोलेसनमा छन् । यस्तै, नेकपा एमालेका सुदूरपश्चिम प्रदेश अध्यक्ष दामोदर भण्डारीलाई पनि कोरोना भाइरस संक्रमण पुष्टि भएको छ । उनी पुसको तेस्रो हप्तादेखि गृह जिल्ला बैतडीको जिल्ला सम्मेलनमा सहभागी भए। बैतडीमा आमसभा गरेर नेकपा एमालेले जिल्ला अधिवेशनको उद्घाटन गरेको थियो । टाउको दुखेको छ, ज्वरो र खोकी आएपछि कोरोना जाँच गराए, पोजिटिभ आएको छ,'नेता भण्डारीले भने । उनी पनि धनगढीमा आफन्तको घरमा होम आइसोलेसनमा बसेका छन्। कैलाली जिल्ला अधिवेशनमा जिल्ला सदस्यमा विजयी भएका अनेरास्ववियुका नेता चुडामणी भट्ट पनि कोरोनाबाट संक्रमण भएर होम आइसोलेसनमा छन् । ज्वरो र खोकी लागेपछि कोरोना जाँच गराउँदा उनमा कोरोना देखिएको हो। अधिवेशनका बेला सबैसँग भेटघाट गर्नै पर्यो, भोट माग्नै पर्यो, कताबाट पो सरेछ,' भट्टले भने । नेकपा एमालेको कैलाली जिल्ला अधिवेशनमा निर्वाचन अधिकृत रहेका नेता चक्र तिमिल्सेनालाई पनि कोरोना देखिएको नेकपा एमालेका निवर्तमान उपाध्यक्ष रण बहादुर चन्दले बताए । तिमिल्सेना पनि कोरोना पछि होम आइसोलेसनमा बसेका छन्। नेकपा एमालेको जिल्ला कमिटि सदस्य जितेका अत्तरियाका गणेश साउदलाई पनि कोरोना संक्रमण देखिएको छ। उनी पनि होमआइसोलेसनमा बसेको अर्का जिल्ला सदस्य हितेश ओझाले बताए । कञ्चनपुरमा नेकपा एमालेको जिल्ला सदस्य जितेका गजेन्द्र चन्दले कोरोनाका कारण जिल्ला सदस्य पदमा सपथ लिन पाएनन् । पुस २९ गते कञ्चनपुरमा विजयी नेताहरुको सपथ ग्रहण थियो । कोरोना देखियो, सपथ कार्यक्रममा जान पाइनन्,'एमालेका नव निर्वाचित सचिव पल्लब राज भट्टले । नेकपा एमालेका नवनिर्वाचित कञ्चनपुर जिल्ला अध्यक्ष सुरेन्द्र विष्ट र जिल्ला सचिव पल्लबराज भट्ट पनि अस्वस्थ छन्। दुई दिन ज्वरो र रुघा लाग्यो, तर अहिले आराम लागिसकेको छ, मैले त कोरोना जाँच गराएन, धपेडीले भएको हो कि जस्तो लागिरहेको छ,' नेकपा एमाले कञ्चनपुरका नवनिर्वाचित सचिव पल्लब राज भट्टले भने । उनले चुनावका बेला सुत्न पनि नपाएकाले यस्तो भएको हुनसक्ने बताए । जिल्ला सम्मेलनमा सहभागी धेरैजनालाई ज्वरो र खोकी लागेको छ, जाँच गराए धेरैमा पोजेटिभ आउन सक्छ, तर सबैजना घरमा आइसोलेट छन्, भट्टले भने । नेकपा एमालेको जिल्ला अधिवेशनमा समाचारका लागि गएका नागरिक दैनिक का ब्युरो प्रमुख दिल बहादुर छत्याल र अन्नपूर्ण पोस्टका ब्युरो प्रमुखलाई समेत कोरोना पोजेटिभ देखिएको छ। दुबैजना होम आइसोलेसनमा छन् । नेकपा एमालेका प्रदेश अध्यक्ष दामोदर भण्डारीले जिल्ला अधिवेशनहरु उद्घाटन भइसकेकाले बीचैमा छोडन नमिल्ने भएकाले पनि सपथसम्मको कार्यक्रम गरिएको बताए । अधिवेशन उद्घाटनका बेला यस्तो थिएन, अहिले संक्रमण बढ्यो, त्यसैले माघ ८ गतेका लागि तय भएको प्रदेश अधिवेशन भने स्थगित गरेका छौं,' प्रदेश अध्यक्ष भण्डारीले भने । उनले, आफूहरु पनि कोरोना संक्रमण रोक्ने प्रयासमै रहेपनि अधिवेशनहरु सुरु भइसकेकाले बाध्य भएर सक्नै पर्ने अवस्था आएको बताए । आदेश छैन पालना जिल्ला प्रशासन कार्यालयले २५ जनाभन्दा बढी भेला हुन नपाउने, सार्वजनिक सवारी साधनमा सीटभन्दा बढी बोक्न नपाउने, सार्वजनिक सवारीमा मास्क सेनेटाइजर अनिवार्य राख्नुपर्नेजस्ता आदेश जारी गरेपनि कसैले त्यसको पालना गरेको छैनन्। भारतमा कोरोनासँगै ओमिक्रोन भेरियन्ट फैलिएको छ । माघे संक्रान्तिका लागि भारतबाट हजारौं मानिस घर फर्किएका छन् । सीमा नाकामा दैनिक एन्टिजेन परीक्षणमा तीन सयको हाराहारीमा संक्रमण देखिएको छ। उनीहरुलाई कतै पनि होल्डिङ गरिएको छैन । सीमा नाकामा पोजिटिभ भएकाहरुले घरमै होमआइसोलेसनमा बस्छु भनेपछि उनीहरुलाई घर जान दिइएको छ । यसले पनि कोरोना घरघरमा पुग्ने देखिएको छ । जिल्ला प्रशासन कार्यालयले १२ बुँदे आदेश जारी गरेपनि त्यसको कुनै परवाह गरिएको छैन । बजारमा मास्कविना हिँडडुलको ठूलो जमात छ। माघे संक्रान्तिका दिन पनि कैलालीको बेहडाबाबा र गोदावरी धाममा हजारौं मानिसले दर्शन गरे । मास्कबिनाका मानिसले यस्तो भीडभाड गरिरहे पनि प्रशासनले रोक्न सकेको छैन । आदेश जारी गरेपछि प्रशासनले आदेशको पालना भए नभएको अनुगमन गरेको छैन । सार्वजनिक सवारी साधनमा सेनेटाइजर र मास्क अनिवार्य भनिएपनि त्यसको पालना हुन सकेको छैन ।"
"नेपालले अफगानिस्तानलाई सहायतामा दिए लत्ताकपडा, भाँडावर्तनलगायत","काठमाडौं: नेपालले अफगानिस्तानलाई करिब १४ टन मानवीय सहायता सामग्री उपलब्ध गराएको छ। परराष्ट्र मन्त्रालयका सहसचिव सेवा लम्साल नेतृत्वको टोली हिमालय एयरलाइन्सको जहाजबाट करिब १४ टन सहायता सामग्री लिएर आज बिहान बिहान काबुल प्रस्थान गरेको हो। त्रिभुवन अन्तर्राष्ट्रिय विमानस्थलमा पत्रकार सम्मेलन गरेर परराष्ट्रमन्त्री डा नारायण खड्काले संयुक्त राष्ट्रसङ्घले उपलब्ध गराएको सूचीअनुसार औषधि, लत्ताकपडा, भाँडावर्तनलगायत सामग्री नेपालले मानवीय सहायतास्वरुप उपलब्ध गराएको बताए। खाद्यान्नबाहेकका ती सामग्री करिब १४ टन रहेको मन्त्री खड्काले बताए। उनले नेपालको इतिहासमा पहिलोपटक आफ्नै प्रयासमा मानवीय सहायता सामग्री अन्य राष्ट्रलाई सहयोगस्वरुप पठाइएको बताए। यसबाट विपत्तिका बेला नेपालले मानवीय सहायता सामग्री पठाउनसक्ने सन्देश दिएको बताए। 'हामी ठूला प्राकृतिक तथा दैविक विपद्मा विभिन्न राष्ट्र तथा निकायबाट सहयोग लिन्छौं। तर पनि यस कार्यले नेपाल सदैव सहयोग लिनेमात्र होइन, आवश्यक परेका बेला अन्य राष्ट्रलाई सहयोग गर्न पनि पछि पर्दैन भन्ने सन्देश जानेछ। यसले नेपालको छविलाई अन्तर्राष्ट्रिय जगतमा उच्च तुल्याउन सहयोग पुग्नेछ,' उनले भने। सरकारलाई कुनै दायित्व नपर्ने गरी सबै सामग्री व्यवसायीले निःशुल्करुपमा उपलब्ध गराएको जानकारी मन्त्री खड्काले दिए। उनले सहायता सामग्री अफगानिस्तानसम्म पुर्याउन हिमालयन एयरलाइन्सले निःशुल्क चार्टर्ड उडान सहयोग गरेको पनि बताए। दक्षिण एशियाली राष्ट्रको साझा समस्या भएको र सोही दायित्वअनुरुप आवश्यक मानवीय सहायता जहाजमार्फत् पुर्याउन लागिएको मन्त्री खड्काले जानकारी दिए। सहायता सामग्री संयुक्त राष्ट्रसङ्घ, यहाँस्थित महावााणिज्य दूत, नेपालका उद्योगी, व्यवसायी, हिमालयन एयरलाइन्स, नेपाल आयल निगमलगायतबाट प्राप्त भएको हो। सहसचिव लम्साल नेतृत्वको टोलीले काबुलस्थित संयुक्त राष्ट्रसङ्घका प्रतिनिधिलाई मानवीय सहायता सामग्री आजै हस्तान्तरण गरेर स्वदेश फर्कने कार्यक्रम छ।"
फुट्सल खेलमा पनि सरकारको प्रतिबन्ध,"काठमाडौं: पछिल्लो समय फुट्सल खेल्ने युवाको जमात धेरै छ। फुट्सलबाट पनि कोरोना संक्रमण बढ्ने जाेखिमलाई मध्यनजर गर्दै सरकारले माघ १५ गतेसम्मलाई रोक लगाएको छ। शुक्रबार बसेको मन्त्रिपरिषद बैठकको निर्णय सार्वजनिक गर्दै सञ्चार तथा सूचना प्रविधिमन्त्री ज्ञानेन्द्र कार्कीले यस्तो जानकारी दिएका हुन्। उनका अनुसार सिनेमा हल, जिम, क्बल, दोहोरी साँझलगायत रात्रिकालीन व्यवसायमा रोक लगाएको छ। त्यस्तै सरकारले सभा, जुलुस्, महोत्सवहरु माघ मासन्तसम्म रोक लगाएको छ।"
प्रदेश २ : प्रदेशको नाम र राजधानीसम्बन्धी समितिको प्रस्तावमा छलफल,"जनकपुरधाम : प्रदेशको नाम र राजधानीका तोक्न गठित अध्ययन विशेष समितिले सर्वसहमति जुटाउन असफल भएको छ । सभामुख सरोज कुमार यादव नेतृत्वमा पुस १३ गते प्रदेशसभाबाट गठित १६ सदस्यीय विशेष समितिले १५ दिनभित्र जम्मा ८ वटा बैठक बसी नाम र राजधानीका छुट्टा छुट्टै प्रस्तावमा सहमति जुटाउने प्रयास गरेपनि असफल भएको हो । समितिले ६ बुँदे निष्कर्शसहित प्रदेशसभाको आइतबारको बैठकमा प्रतिवेदन पेस गरेको छ । हाल सो प्रतिवेदनमाथि सांसदहरुले छलफल जारी राखेका छन् । आइतबार बसेको प्रदेश २ को प्रदेशसभा बैठकमा राजधानी तथा नामाकरणसम्बन्धी अध्ययन विशेष समितिका सदस्य परमेश्वर साहले समितिको प्रतिवेदन पेश गरेका हुन् । समितिमा प्रदेश २ को राजधानीको विषयमा सातवटा प्रस्ताव प्राप्त भएको थियो । प्राप्त प्रस्तावहरुमा समितिले छलफल गरेर ३ टा प्रस्ताव फिर्ता गराइ हाल ३ टा प्रस्ताव मतदानका लागि तय गरेको छ । जसमा जनकपुरधाम (धनुषा जिल्लाको उत्तरमा ढल्केवर पूर्वपश्चिम लोकमार्ग पूर्वमा कमला नदी दक्षिणमा नेपालको सिमाना र पश्चिममा मिथिला माध्यमिकी परिक्रमा भित्रको सम्पूर्ण भूभाग) पहिलो प्रस्ताव हो । यसका प्रस्तावकहरु परमेश्वर साह, रविन्द्र बैठा धोवी, उपेन्द्र प्रसाद कुशवाहा, शारदा देवी थापा र भरत प्रसाद साह रहेका छन् । दोस्रो प्रस्ताव वीरगंज (पोखरीया नगरपालिका, सखुवा प्रसौनी गाउँपालिका, पर्सागढी नगरपालिका, जीतपुर सिमरा नीजगढ हुँदै सिमरौनढ सम्म) रहेको छ । यसका प्रस्तावक सिंगासन सा कलवार छन् । तेस्रो प्रस्ताव वीरंगज महानगरपालिका भरी रहेको छ जसको प्रस्तावक राजेश्वर प्रसाद शाह छन् । त्यसैगरी नामांकरणका लागि चारवटा प्रस्ताव तोकिएको छ । जसमा मधेस प्रदेशका प्रस्तावक शैलेन्द्र कुमार यादव र भरत प्रसाद साह छन् । जानकी प्रदेशको प्रस्तावक प्रमोद कुमार यादव र मिथिला भोजपुराका प्रस्तावक शिवचन्द्र चौधरी रहेका छन् भने मध्य मधेश प्रदेशको प्रस्तावक राजेश्वर प्रसाद शाह छन् । प्रदेशको राजधानी र नामांकरण टुंग्याउनु पर्ने सहमतिको नजिक पुगी समितिले केही सकारात्मक उपलब्धीहरु हाँसिल गरेपनि सर्वसहमतिले यसलाई पूर्णता दिन नसकेको समितिका सभापति सभामुख सरोज कुमार यादवले बताए । हामीले सर्वसहमतिका लागि निकै प्रयास गर्यौ तर, सहमतिभन्दा पनि आआफ्नो दलीय स्वार्थको कारण एकमत हुन सकेन,' सभामुख यादवले भने ।"
"चार महिनायताकै उच्च विन्दुमा नेप्से, साढे ९ अर्ब माथिको सेयर कारोबार","काठमाडौं : सेयर कारोबारको पहिलो दिन नेप्से परिसूचक ६९ अंकले बढेर २९ सय २६७४ विन्दुमा पुगेको छ। यसँगै नेप्से चार महिनायताकै उच्च विन्दुमा पुगेको हो। यसअघि नेप्से भदौ २९ गते २९ सय २९२९ विन्दुमा पुगेर बन्द भएको थियो। त्यसपछि भने नेप्से लगातार ओरालो लागेको थियो। आइतबार सेन्सेटिभ इण्डेक्स ११८१ अंकले बढेको छ। नेप्से बढेसँगै यसदिन कारोबार रकममा पनि उच्च वृद्धि भएको छ। २२९ कम्पनीको १ करोड ८२ लाख ५४ हजार ४२५ कित्ता सेयर ९ अर्ब ६७ करोड ६३ लाख १७ हजार ५९ रुपैयाँमा खरिदबिक्री भएको छ। यसदिन कारोबारमा आएका १३ वटै समूहको परिसूचक बढेको छ। जसमध्ये उत्पादन तथा प्रशोधन समूहको परिसूचक सर्वाधिक ५६२ प्रतिशतले बढेको छ। अन्य समूहको ३ प्रतिशतभन्दा बढीले बढेको छ। यसैगरी बैंकिङ,व्यापार, विकास बैंक, जलविद्युत, वित्त, निर्जीव बीमा र जीवन बीमा समूहको परिसूचक २ प्रतिशतभन्दा बढीले बढेको हो। यस्तै होटल तथा पर्यटन,लघुवित्त, म्युचुअल फन्ड र लगानी समूहको परिसूचक १ प्रतिशतभन्दा बढी बढेको छ। यसदिन कारोबार रकमका आधारमा अरुण भ्याली हाइड्रोपावर शीर्षस्थानमा रह्यो। सो कम्पनीको ३२ करोड ४६ लाखभन्दा बढी रुपैयाँमा सेयर कारोबार भयो। यसैगरी अपि पावर, अमर तामाकोशी, शिवम् सिमेन्टस,नेपाल इन्फ्रास्ट्रक्चर र एचआइडीसीएलको २० करोडभन्दा बढीको सेयर कारोबार भएको छ।"
नारायणहिटीको श्रीसदनका दुई कोठाको दस्तावेज सूचीकृत गरिँदै,"काठमाडौं : राष्ट्रिय अभिलेखालयले नारायणहिटी दरबार सङ्ग्रहालयको श्रीसदनका दुई कोठामा रहेका पूर्वराजा वीरेन्द्र शाहको दस्तावेज सूचीकरण सुरु गरेको छ। अभिलेखालयबाट सेवा निवृत्त दुई कर्मचारी र तीन जना बाहिरबाट करारमा नियुक्त गरी दस्तावेज सूचीकरण थालिएको हो। दस्तावेज सूचीकरणमा सङ्ग्रहालयका एक कर्मचारीको पनि सहभागिता छ। गत आर्थिक वर्षदेखि सूचीकरण सुरु गरिएको हो। अहिलेसम्म जन्मोत्सव, गद्दी आरोहण, पदक तथा विभूषणका एक हजार २७५ दस्तावेज भेटिएको अभिलेख अधिकृत रज्जु हाडाले जानकारी दिए। श्रीसदन लामो समय पूर्वराजा वीरेन्द्रको निजी निवासका रुपमा रहेको थियो। उपचार, बिन्तीपत्र, भ्रमण, उत्सव, प्रतिवेदन र राजदूतावाससम्बन्धी दुई हजार २६८ दस्तावेज सूचीकरण गरिएको छ। राजनीतिक गतिविधि, स्वर्गारोहण, गुठी जग्गासम्बन्धी, भर्पाइ, रसिदलगायत दस्तावेज एक हजार ३०३ फेला परेको छ। कर्मचारीको दरबन्दी, राजीनामा, नियुक्ति, व्यक्तिगत विवरण र बैंक स्टेटमेन्टका एक हजार ८८७ दस्तावेज सूचीकृत गरिएको छ। दुई कोठाका दस्तावेज अभिलेखीकरण गर्ने क्रममा नेपाली भाषाका ६५६ र अङ्ग्रेजी भाषाका ८६५ पुस्तक फेला परेका छन्। पुस्तक र दस्तावेजलाई चार भागमा विभाजन गरी सूचीकरण गर्ने काम जारी छ। अभिलेखीकरण सकिएपछि नारायणहिटीमै सुरक्षित राखिने वा अभिलेखालयमा ल्याएर संरक्षण गरिने भन्ने विषयमा छलफल भइरहेको अभिलेख अधिकृत हाडाले बताए।"
सिनेमा हल र जिम बन्द गर्ने सरकारको निर्णय,"काठमाडौं: सरकारले माघ १५ गतेसम्म सिनेमा हल र जिम हल बन्द गर्ने निर्णय गरेको छ। सञ्चार तथा सूचना प्रविधि मन्त्री ज्ञानेन्द्र कार्कीले शुक्रबार बसेको मन्त्रिपरिषद् बैठकको निर्णय सार्वजनिक गर्दै कोरोना संक्रमणको जोखिम बढ्दै गएपछि सरकारले यस्तो निर्णय गरेको बताए। सरकारले यसअघि नै शैक्षिक संस्था बन्द गरिसकेको छ भने सार्वजनिक स्थानमा २५ जना भन्दा बढीलाई भेला हुन रोक लगाएको छ। त्यस्तै राजनीतिक भेला, महोत्सव र सम्मेलनहरुमा प्रतिबन्धन लगाएको छ।"
बिहारमा अवैध मदिरा सेवनबाट ८ मजदुरको मृत्यु,नालन्द : भारतको बिहार राज्यस्थित नालन्दामा अवैध मदिरा सेवनबाट कम्तीमा ८ जना मजदुरको ज्यान गएको छ। बिहारका मुख्य मन्त्री नितिस कुमारको गृह जिल्लामा अवैध मदिरा सेवनबाट एकै गाउँका कम्तीमा ८ मजदुरको ज्यान गएको हो। मृतकहरुले नजिकैको निर्माण क्षेत्रमा कार्यरत मजदुर रहेको र मदिरा सेवनपछि बिरामी परेका र उनीहरुको मृत्यु भएको हिन्दुस्तान टाइम्समा खबर छ। मृतकहरुले शुक्रबार राति अवैध मदिरा सेवन गरेको र शनिबार उनीहरुको ज्यान गएको प्रहरी अनुसन्धानबाट खुलेको छ। मृतक सबैको सनाखत भइसकेको र मृतक सबै छोटी पलारी र पहर टल्लि गाउँका बासिन्दा रहेको नालन्द प्रहरीले जनाएको छ। मृतकहरुसँगै सो समयमा अन्य ५० जनाले अवैध मदिरा पिएको प्रहरीले जनाएको छ। मदिरा सेवन गरेका अन्य चारजनाको अवस्था गम्भीर रहेको र उनीहरुको बिहार शरिफ सदर अस्पतालमा उपचार भइरहेको प्रहरीले जनाएको छ। सो घटनाबारे थप अनुसन्धान अघि बढाइएको बताइएको छ।
विधिविधान अनुसार क्याम्पस सञ्चालन गर्न नेविसंघको माग,"वीरगन्ज : नेपाल विद्यार्थी संघले वीरगन्जको हरिखेतान बहुमुखी क्याम्पसलाई सामुदायिक क्याम्पसको विधिविधानअनुसार सञ्चालन गर्न माग गरेको छ । नेविसंघले आइतबार क्याम्पस प्रमुख डाक्टर भगवान यादवलाइ ७ बुँदे मागसहितको ज्ञापनपत्र पनि बुझाएको छ । हरिखेतान बहुमुखी क्याम्पस, सामुदायिक क्याम्पस भएपनि स्थापनाकालदेखि सामुदायिक क्याम्पसको विधिविधान अनुरूप संचालन नभएकाले आइतबार ७ सुत्रीय मागसहितको ज्ञापनपत्र क्याम्पस प्रमुख यादवलाई बुझाइएको नेविसंघका इकाइ सभापति मनोज साहले बताए। वीरगन्जका उद्योगपति एंव समाजसेवी बिहारीलाल खेतानले आफ्ना छोरा हरि खेतानको स्मृतिमा विक्रम संवत २०३८ सालमा त्रिवि विश्वविद्यालयबाट सम्बन्धन लिएर सामुदायिक क्याम्पसका रुपमा हरिखेतान क्याम्पस स्थापना गरी सञ्चालनमा ल्याएका थिए । त्यसपछि उक्त क्याम्पस, समुदायले नै सञ्चालन गर्ने गरि हस्तान्तरण गरेपछि झण्डै साढे ३ दशकदेखि भगवान यादवले नीजी क्याम्पसका रुपमा एकलौटी गरि सञ्चालन गर्दै आएका छन् । नेविसंघले ज्ञापनपत्रमार्फत सरकारी क्याम्पसको जस्तै हरिखेतान बहुमुखी क्याम्पसको क्याम्पस प्रमुख हरेक ३३ वर्षमा परिवर्तन हुनुपर्ने माग गरेको छ । यस्तै सामुदायिक क्याम्पस भएकोले कुल विद्यार्थी भर्ना संख्याको २० प्रतिशत विधार्थीलाई अनिवार्य रूपमा निःशुल्क छात्रवृत्ति दिनुपर्ने माग नेविसंघको छ । यसैगरी वीरगन्ज विश्वविद्यालय स्थापनाको नाममा एक दशकअघि संकलित करोडौं रकमको हिसाबकिताब, क्याम्पस प्रमुख यादवले सार्वजनिक नगरी अनियमितता गरेको नेविसंघको आरोप छ । हरिखेतान बहुमुखी क्याम्पसका बारेमा ७ सुत्रीय मागसहितको ज्ञापनपत्र पर्साका सहायक प्रमुख जिल्ला अधिकारीलाइ बुझाउँदै नेविसंघका नेताहरु । तस्बिर : क्रान्ति शाह उक्त रकमको हिसाब पनि पारदर्शीरुपमा सार्वजनिक गर्नुपर्ने माग नेविसंघको छ । क्याम्पसमा कर्मचारी भर्नाको प्रक्रिया तथा अहिले कार्यरत कर्मचारीहरुको सन्चय कोष र समाजिक सुरक्षा कोषको रकम कट्टा गरिएपनि सम्बन्धित कार्यालयमा दाखिला नगरिएको भन्दै नेविसंघले त्यसको पनि विवरण र कारण सार्वजनिक गर्न माग गरेको छ । हरिखेतान क्याम्पस दाताबाट समुदायमा हस्तान्तरण भएपछि अहिलेसम्म क्याम्पस व्यवस्थापन समिति गठन नगर्नुको कारण पनि सार्वजनिक गर्न नेविसंघले माग गरेको छ । क्याम्पसमा करोडौंको लागतमा निर्माण भइरहेको छात्रावास भवनमा सम्झौता अनुसारको गुणस्तरीय निर्माण सामग्रीको प्रयोग नभएको नेविसंघले आरोप लगाएको छ । यी ७ सुत्रीय माग ३ दिनभित्र क्याम्पस प्रशासनले पुरा नगरे सशक्त आन्दोलनमा उत्रिने चेतावनी पनि दिइएको नेविसंघ इकाइ कमिटिका सभापति बताए । यसैबीच आइतबार ज्ञापनपत्र बुझाउन क्याम्पसमा जाँदा क्याम्पस प्रमुख यादवले ज्ञापनपत्र लिन नमानेको र ज्ञापनपत्र च्यात्ने कोशीश पनि गरेको साहले बताए । साहले भने , क्याम्पस प्रमुखले सुरुमा ज्ञापनपत्र नै लिन मानेनन्, विवाद गरे, त्यसपछि जबरजस्ती क्याम्पस प्रमुख यादवलाई ज्ञापनपत्र दिएर हिड्यौं, अनि त्यसपछि पर्साका सहायक प्रमुख जिल्ला अधिकारीलाई पनि त्यसको बोधार्थ प्रतिलिपी बुझायौं । यता क्याम्पस प्रमुख यादवले भने विधिविधानअनुसार नै क्याम्पस सञ्चालन भइरहेको दाबी गरे । यादवले बाहिरका विद्यार्थीले ज्ञापनपत्र लिएर आएकाले आफूले नलिएको बताए । यादवले भने, बाहिरका विद्यार्थी आएर हल्लीखल्ली गरेका थिए, मैले कुनै वास्ता नै गरिन् । ज्ञापनपत्र किन च्यात्नु भएको त भन्ने प्रश्नमा यादवले भने , सबैलाई थाहा छ म बदमास व्याक्ति हुँ त्यसैले यस्तो हल्ला फिजाएका हुन् ।"
कोरोनाका कारण प्रतिनिधिसभा बैठक स्थगित,काठमाडौं: प्रतिनिधिसभाको आज बस्ने भनिएको बैठक स्थगित भएको छ। कोरोना संक्रमणको जोखिम बढ्दै गएको भन्दै बैठक स्थगित गरेको संसद सचिवालयले जनाएको छ। सचिवालयका महासचिव भरतराज गौतमले अर्को बैठक १६ गते दिउँसो १ बजे बस्ने बताएका छन्। यसअघि राष्ट्रिय सभा बैठक पनि स्थगित गरिएको छ। सोमबारको लागि तय गरिएको बैठक अर्को सूचना जारी नभएसम्मका लागि स्थगित भएको हो। नेपालमा पछिल्लो समय कोरोना संक्रमण तीव्ररुपमा बढिरहेको छ। दैनि दुई सय कममा झरेको संक्रमण अहिले ५ हजारसम्म पुगेको छ।
एमाले सुदूरपश्चिम अध्यक्ष भण्डारीलाई कोरोना,काठमाडौं : एमाले सुदूरपश्चिम प्रदेश अध्यक्ष दामोदर भण्डारीलाई कोरोना पुष्टि भएको छ। शनिबार परीक्षण गराउँदा कोरोना पुष्टि भएको हो। प्रदेश अध्यक्ष भण्डारी सुदूरपश्चिमका जिल्लाहरुमा एमाले अधिवेशनको सपथ ग्रहण कार्यक्रममा समेत सहभागी रहेका थिए।
राजस्व छलेर भाग्न खोजेका क्यासिनो सञ्चालक विदेश जाँदै गर्दा पक्राउ,"काठमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आलेको निर्देशनमा मन्त्रालयले एसएचएल म्यानेजमेन्ट प्रालीका निमित्त प्रमुखकार्यकारी अधिकृत माइक बोल्सोभरलाई नेपाल छोड्न रोक लगाइएको छ। क्यासिनो सञ्चालन गरेबापत उनले नेपाल सरकारलाई १३ करोड राजस्व तिर्नुपर्ने देखिए पनि हालसम्म नतिरी भाग्न लागेकाले मन्त्री आले र मन्त्रालयका सचिव महेश्वर न्यौपानेको निर्देशनमा गएराति १० बजे साउथ अमेरिका उड्न लागेका क्यासिनोका निमित्त सिइओ बोल्सोभरलाई विमानस्थलबाटै नियन्त्रणमा लिइएको बताइएको छ। उनले ओसिपी एसियाको लगानीमा काठमाडौँको लाजिम्पाटस्थित साङ्ग्रिला होटल र भैरहवास्थित टाइगर प्यालेसमा सञ्चालित दुई क्यासिनोको राजस्व तिरेका थिएनन्। बोल्सोभरले सञ्चालन गरेका दुई वटा क्यासिनोले प्रतिक्यासिनो छ करोड ५० लाखका दरले दुई क्यासिनोको १३ करोड पुस मसान्तभित्र दाखिला गर्नुपर्नेमा अटेर गरी भाग्न लागेको थाहा पाएपछि रोक लगाइएको हो। मन्त्री आलेको निर्देशनपछि सञ्चालनमा रहेका आठ क्यासिनो कम्पनीले कम्तीमा पनि ४० करोड सरकारको खातामा राजस्व दाखिला गरिसकेका छन् भने एसएचएल म्यानेजमेन्ट प्राइभेट लिमिटेडले भने १३ करोड राजस्व नबुझाएको बताइएको छ। एसएचएल म्यानेजमेन्ट प्राइभेट लिमिटेडले तिलोत्तमा नगरपालिका६ भैरहवामा २३ कठ्ठा सरकारी जग्गामा पाँच तारे होटल गैरकानुनी ढङ्गले सञ्चालन गरेको आरोप छ। सर्वोच्च अदालतलेसमेत उक्त कम्पनीलाई कुनै कारोबार नगर्न आदेश दिएको थियो। सर्वोच्चको आदेशविपरीत क्यासिनो र होटल सञ्चालन गर्दै आएको उक्त कम्पनीका सिइओ बोल्सोभर राजस्व नबुझाएर मध्यरातमा नेपाल छोड्दै गर्दा पक्राउ परेका हुन्।"
कोरोनाको 'हटस्पट' बनेको पर्सामा 'बुस्टर डोज' खोप अभियान अन्यौलमा,"वीरगन्ज : आइतबारदेखि देशैभर कोरोनाविरुद्धको 'बुस्टर डोज' खोप लगाउने कार्यक्रम सुरु गरिए पनि पर्सा जिल्लामा भने 'बुस्टर डोज' खोप लगाउने अभियान अन्यौलमा परेको छ । स्वास्थ्य कार्यालय पर्साका निमित्त प्रमुख नवलकिशोर साहको लापरवाहीका कारण पर्सामा बुस्टरडोज खोप लगाउने कार्यक्रम सुरु हुन नसकेको हो । पर्सा र वीरगन्जमा पछिल्लो सातादेखि कोरोना संक्रमण दर ह्वात्तै बढ्दै गएको छ । तर, स्वास्थ्य कार्यालय पर्साका प्रमुख साह भने विगत ४ दिनदेखि जनकपुर गएका छन् । जसका कारण 'बुस्टर डोज' कार्यक्रम सुरु हुन नसकेको हो । स्वास्थ्य मन्त्रालयले आइतबारदेखि देशभर बुस्टर डोज खोप लगाउने कार्यक्रम सुरु गरेको भएपनि कोरोना संक्रमणको हटस्पट बन्दै गएको पर्सामा भने बुस्टर डोज खोप कार्यक्रम कहिलेदेखि सुरु गर्ने भन्ने विषय नै अन्यौलमा रहेको स्वास्थ्य कार्यालय पर्साका स्वास्थ्यकर्मीले बताए । स्वास्थ्य कार्यालय पर्साले बुस्टर डोज खोप कार्यक्रम सञ्चालनका लागि अहिलेसम्म कुनै सुरसार नभएको जनाएको छ। स्वास्थ्य कार्यालय पर्साका निमित्त प्रमुख साहले पनि पर्सामा 'बुस्टर डोज' खोप कार्यक्रम ४५ दिनपछि मात्रै सुरु हुने बताए । जनकपुरमा रहेका साहले 'बुस्टर डोज' कार्यक्रम सञ्चालनका लागि अहिलेसम्म प्रदेश आपूर्ति केन्द्र जनकपुरसँग खोपको माग नै नगरिएको बताए । उनले भने , १२ दिनपछि केन्द्रसँग खोप माग गर्छौ , खोप आएपछि जिल्लामा 'बुस्टर डोज' खोप कार्यक्रम सञ्चालन हुन्छ । तर, स्वास्थ्य कार्यालयका स्वास्थ्यकर्मीले भने बुस्टर डोज खोप कार्यक्रम सञ्चालनका लागि जिल्लामा खोप अभाव नरहेको बताए । जिल्लाका हरेक पालिकामा अहिले खोप प्रयाप्त मात्रामा मौज्दात रहेको स्वास्थ्य कार्यालयका एक स्वास्थ्यकर्मीले बताए । उनले भने , खोप जत्ति पनि छ , कार्यालय प्रमुखको निर्देशन कुरेर बसेका छौं , यदि आदेश भयो भने अहिलेदेखि नै बुस्टर डोज कार्यक्रम सञ्चालन गर्न सकिन्छ ।' स्वास्थ्य कार्यालयका निमित्त प्रमुख साह गत बिहीबारदेखि जिल्ला छाडेर जनकपुरस्थित आफ्नो निवासमा गएर बसेको र कुनै निर्देशन नदिएको ती स्वास्थ्यकर्मीले बताए । यसका साथै पर्सामा बुस्टर डोज खोप लगाउने लक्षित जनसंख्याको यकिन तथ्याङक पनि कार्यालयमा उपलब्ध नभएका कारण बुस्टर डोज खोप कार्यक्रम अन्यौलमा परेको उनीहरुको भनाइ छ । पर्सामा खोप लगाउन योग्य जनसंख्या ४ लाख ७५ हजार रहेको स्वास्थ्य कार्यालयले जनाएको छ । ती मध्ये हालसम्म पूर्ण डोज खोप ४३ प्रतिशत अर्थात् २ लाख ३ हजार ५ सय २२ जनाले लगाएका छन् भने एक मात्र डोज लगाउनेको संख्या ५५ प्रतिशत अर्थात् २ लाख ५५ हजार ३१ जना रहेको छ ।"
लिपुलेकमा निर्माणाधीन सडक तत्काल रोक्न भारतलाई सरकारको आग्रह,"काठमाडौं: सरकारले नेपाली भूमि लिपुलेकमा भारतले बनाइरहेको सडक निर्माण तत्काल रोक्न आग्रह गरेको छ। सञ्चार तथा सूचना प्रविधि मन्त्री ज्ञानेन्द्र कार्कीले नेपाल सरकारले भारत सरकारलाई एकपक्षीय रुपमा सडक निर्माण गरेको भन्दै सो प्रक्रिया तत्काल रोक्न आग्रह गरेको बताए। 'नेपाल भारतबीच रहिआएको घनिस्ट र मैत्रीपूर्ण सम्बन्धको मर्म र भावनाअनुसार दुई देशबीचको सीमा समस्याको समाधान ईतिहासिक सन्धि, सम्झौता, तथ्य, नक्सा र प्रमाणको आधारमा कूटनीतिक माध्यमबाट गर्न नेपाल सरकार प्रतिबद्ध छ,' शुक्रबार बसेको मन्त्रिपरिषद् बैठकको निर्णय सुनाउँदै मन्त्री कार्कीले भने। लिम्पियाधुरा, लिपुलेक र कालापानी नेपालको भूभाग हो भन्ने स्पष्ट भइसकेको उनले बताए। केही दिनअघि भारतीय प्रधानमन्त्री नरेन्द्र मोदीले नेपाली भूमिमा चीनको मानसरोवर जाने बाटो निर्माण गर्दै गरेको अभिव्यक्ति दिएका थिए। भारतीय प्रधानमन्त्री मोदीको अभिव्यक्तिलाई लिएर सत्तारुढ दल नेपाली कांग्रेस, नेकपा माओवादी केन्द्र र नेकपा एकीकृत समाजवादीले विरोध जनाइसकेका छन्।"
नेपालले पठाएको सहायता सामग्री काबुलमा हस्तान्तरण,"काठमाडौं: नेपालले अफगानिस्तानलाई करिब १४ टन मानवीय सहायता सामग्री हस्तान्तरण गरेको छ। परराष्ट्र मन्त्रालयकी सहसचिव तथा प्रवक्ता सेवा लम्सालले संयुक्त राष्ट्रसंघका प्रतिनिधिलाई काबुल पुगेर सहायता सामग्री हस्तान्तरण गरेकी हुन्। हिमालय एयरलाइन्सको जहाजबाट करिब १४ टन सहायता सामग्री लिएर टोली आज बिहान काबुल प्रस्थान गरेको थियो। त्रिभुवन अन्तर्राष्ट्रिय विमानस्थलमा पत्रकार सम्मेलन गरेर परराष्ट्रमन्त्री डा नारायण खड्काले संयुक्त राष्ट्रसङ्घले उपलब्ध गराएको सूचीअनुसार औषधि, लत्ताकपडा, भाँडावर्तनलगायत सामग्री नेपालले मानवीय सहायतास्वरुप उपलब्ध गराएको बताएका थिए। खाद्यान्नबाहेकका ती सामग्री करिब १४ टन रहेको र नेपालको इतिहासमा पहिलोपटक आफ्नै प्रयासमा मानवीय सहायता सामग्री अन्य राष्ट्रलाई सहयोगस्वरुप पठाइएको बताए। यसबाट विपत्तिका बेला नेपालले मानवीय सहायता सामग्री पठाउनसक्ने सन्देश दिएको उनको भनाइ थियो।"
सुर्खेतमा लागूऔषधसहित १० जना पक्राउ,"कर्णाली : वीरेन्द्रनगर नगरपालिका१० सुर्खेतस्थित बुलबुले भ्यू टू होटेलबाट लागूऔषधसहित १० जना पक्राउ परेका छन् । कर्णाली प्रदेश प्रहरी कार्यालयको लागूऔषध ब्यूरो र जिल्ला प्रहरी कार्यालय सुर्खेतबाट खटिएको संयुक्त प्रहरी टोलीले शनिबार ६३० मिलिग्राम ब्राउन सुगर जस्तो देखिने खैरो धुलो पदार्थ, चार ग्राम चरेस र ३२ ग्राम गाँजाको धुलोसहित सो होटेलबाट १० व्यक्तिलाई पक्राउ गरेको हो । होटेलको कोठा नं २०६, २०३ र वीरेन्द्रनगर बजार एरिचोकमा लागूऔषध कारोबार भइरहेको भन्ने विशेष सूचनाका आधारमा त्यहाँ पुगेको प्रहरीले जाँच गर्दा लागूऔषध भेटिएपछि उनीहरुलाई पक्राउ गरिएको जिल्ला प्रहरी कार्यालय सुर्खेतका सूचना अधिकारी एवं प्रहरी नायब उपरीक्षक रामप्रसाद घर्तीले जानकारी दिए। पक्राउ पर्नेहरुमा वीरेन्द्रनगर नगरपालिका१ सुर्खेतका २५ वर्षीय युवराज ढकाल, ३ बस्ने २२ वर्षीय कमल डाँगी र ३० वर्षीय सुमन खत्री, ४ बस्ने २४ वर्षीय सुजन शर्मा र २३ वर्षीय रञ्जीत खड्का रहेको प्रहरी नायब उपरीक्षक घर्तीले बताए। त्यस्तै, नारायण नगरपालिका८ दैलेखका २३ वर्षीय दीपक थापा र क्षितिज शाही, ११ बस्ने २९ वर्षीय सागर चन्द, डुङ्गेश्वर गाउँपालिका१ दैलेखका २४ वर्षीय डम्बर खड्का, महावै गाउँपालिका३ कालीकोटका २२ वर्षीय जीवन सिंहलाई समेत पक्राउ गरी अनुसन्धानका लागि हिरासतमा राखिएको प्रहरीले जनाएको छ । रासस"
प्रदेश २ को राजधानी जनकपुर कि वीरगञ्ज? समितिको प्रस्तावमामाथि छलफल हुँदै,"जनकपुरधाम: प्रदेशको नाम र राजधानीका तोक्न गठित अध्ययन विशेष समितिले सर्वसहमति जुटाउन असफल भएको छ। सभामुख सरोज कुमार यादव नेतृत्वमा पुस १३ गते प्रदेशसभाबाट गठित १६ सदस्यीय विशेष समितिले १५ दिनभित्र ८ वटा बैठक बसे पनि नाम र राजधानी टुंगो लगाउन सकेन। समितिले ६ बुँदे निष्कर्शसहित प्रदेशसभाको आजको बैठकमा प्रतिवेदन पेस गरेको छ। हालः सो प्रतिवेदनमाथि सांसदहरुले छलफल जारी राखेका छन्। आइतबार बसेको प्रदेश २ को प्रदेशसभा बैठकमा राजधानी तथा नामाकरणसम्बन्धी अध्ययन विशेष समितिका सदस्य परमेश्वर साहले समितिको प्रतिवेदन पेस गरेका हुन्। समितिमा प्रदेश २ को राजधानीको विषयमा सातवटा प्रस्ताव प्राप्त भएको थियो। प्राप्त प्रस्तावहरुमा समितिले छलफल गरेर ३ टा प्रस्ताव फिर्ता गराई हालः तीन वटा प्रस्ताव मतदानका लागि तय गरेको छ। जसमा जनकपुरधाम (धनुषा जिल्लाको उत्तरमा ढल्केवर पूर्व पश्चिम लोकमार्ग पूर्वमा कमला नदी दक्षिणमा नेपालको सीमाना र पश्चिममा मिथिला माध्यमिकी परिक्रमा भित्रको सम्पूर्ण भूभाग) पहिलो प्रस्ताव हो। यसका प्रस्तावकहरु परमेश्वर साह, रविन्द्र बैठा धोवी, उपेन्द्र प्रसाद कुशवाहा, शारदा देवी थापा र भरत प्रसाद साह रहेका छन्। दोस्रो प्रस्ताव वीरगंज (पोखरीया नगरपालिका, सखुवा प्रसौनी गाउँपालिका, पर्सागढी नगरपालिका, जीतपुर सिमरा नीजगढ हुँदै सिमरौनढ सम्म) रहेको छ। यसका प्रस्तावक सिंगासन सा कलवार छन्। तेस्रो प्रस्ताव वीरंगज महानगरपालिकाभरि रहेको छ, जसको प्रस्तावक राजेश्वर प्रसाद शाह छन्। त्यसैगरी नामाकरणका लागि चारवटा प्रस्ताव तोकिएको छ। जसमा मधेस प्रदेशका प्रस्तावक शैलेन्द्र कुमार यादव र भरत प्रसाद साह छन्। जानकी प्रदेशको प्रस्तावक प्रमोद कुमार यादव र मिथिला भोजपुराका प्रस्तावक शिवचन्द्र चौधरी रहेका छन् भने मध्य मधेश प्रदेशको प्रस्तावक राजेश्वर प्रसाद शाह छन्। प्रदेशको राजधानी र नामकरण टुंग्याउनुपर्ने सहमतिको नजिक पुगी समितिले केही सकारात्मक उपलब्धीहरु हासिल गरे पनि सर्वसहमतिले यसलाई पूर्णता दिन नसकेको समितिका सभापति सभामुख सरोज कुमार यादवले बताए। हामीले सर्वसहमतिका लागि निकै प्रयास गर्यौं तर, सहमतिभन्दा पनि आआफ्नो दलीय स्वार्थको कारण एकमत हुन सकेन, सभामुख यादवले भने।"
विद्यार्थी र शिक्षकलाई कोरोना देखिएपछि विद्यालय बन्द,बेनी : म्याग्दीको रघुगंगा गाउँपालिका३ मौवाफाँटमा रहेको ज्ञानोदय माध्यमिक विद्यालयमा शिक्षक र विद्यार्थीमा कोरोना संक्रमण पुष्टि भएपछि विद्यालयको पठनपाठन १० दिनका लागि बन्द गरिएको छ। विद्यालयमा कार्यरत एक शिक्षकमा कोरोना पुष्टि भएपछि शुक्रबार विद्यालयका शिक्षक सहित विद्यालय कर्मचारीको परिक्षण गरिएको थियो। उक्त परिक्षणमा थप एक शिक्षकमा कोरोना संक्रमण देखिएपछि संक्रमित दुबै शिक्षकले पठनपाठन गराउने सबै कक्षाका विद्यार्थीहरुमा कोरोना परिक्षण गरिएको थियो। १७ जना शिक्षक कर्मचारीमध्ये दुई जना र ८२ जना विद्यार्थीहरुमा गरिएको परीक्षणमा १० जनागरी १२ जनामा कोरोना संक्रमण पुष्टि भएपछि १० दिनका लागि विद्यालयको पठनपाठन बन्द गरिएको गाउँपालिकाका प्रमुख प्रशासकीय अधिकृत अमृत सुवेदीले बताए। शिक्षकहरुको अस्थायी कोभिड अस्पताल पिप्ले र विद्यार्थीहरुको विद्यालयमै एन्टीजेन विधिबाट कोरोना परिक्षण गरिएको थियो। १० दिनपछि पुनः कोरोना परिक्षण गरिने र संक्रमण नभेटिएपछि मात्रै विद्यालय सञ्चालन हुने गाउँपालिकाले जनाएको छ। सिसिएमसिसीको सिफारिसमा शिक्षा मन्त्रालयले माघ १५ गतेसम्मका लागि देशभरका विद्यालय बन्द गराउने निर्णय गरेपनि जिल्ला कोभिड व्यवस्थापन समिति (डिसिएमसी) को बैठकले कारोना रोकथाम र नियन्त्रणका लागि स्वास्थ्य सुरक्षा सावधानीलाई कडाइका साथ लागूगर्ने तर तत्काल जिल्लामा शैक्षिक संस्था बन्द नगर्ने निर्णय गरेको छ। मन्त्रालयले वार्षीक विदामा समायोजन हुनेगरी शैक्षिक संस्थाहरु बन्द गर्न भनेपनि जिल्लामा रहेका स्थानीय तहका जनप्रतिनिधि र जिल्लास्थित सरोकारवालाहरुले जिल्लामा कोभिडको संक्रमण भयावह र डरलाग्दो अवस्थामा नपुगेकाले तत्काल विद्यालयहरु बन्द नगर्ने निर्णय गरेका थिए। म्याग्दीमा स्मार्ट लकडाउनलाई कार्यान्वयन गर्ने र सोहि कार्यविधि बमोजिम कोरोना संक्रमणको अवस्था हेरेर बन्द तथा लकडाउनको निर्णय गरिने जनाईएको छ।
नेपालमा एकैदिन ४९६१ जनामा कोरोना संक्रमण,काठमाडौं: नेपालमा कोरोना संक्रमितको संख्या दिनप्रति दिन बढिरहेको छ। स्वास्थ्य तथा जनसंख्या मन्त्रालयका अनुसार नेपालमा थप ४९६१ जनामा कोरोना संक्रमण देखिएको छ। मन्त्रालयका अनुसार १५ हजार १३१ जनाको नमुना परीक्षण गर्दा ४ हजार ९६१ जनामा संक्रमण पुष्टि भएको हो। यससँगै देशभर कोरोनाको सक्रिय संक्रमितको संख्या २५ हजार ६८० पुगेको छ। पछिल्लो २४ घण्टामा थप ४३५ जना संक्रमित कोरोनामुक्त भएका छन् भने थप ३ जना संक्रमितको मृत्यु भएको छ।
ध्रुवे हात्तीको आक्रमणबाट सेनाको मृत्यु,चितवन : निकुञ्ज सुरक्षार्थ खटिएका सेनाको हात्तीको आक्रमणबाट मृत्यु भएको छ। खड्गदल गाणमा कार्यरत अमल्दार गुप्तबहादुर थापाको ध्रुवे हात्तीको आक्रमणबाट मृत्यु भएको हो। जिल्ला प्रहरी कार्यालयका अनुसार हात्तीको आक्रमणमा परि सख्त घाइते थापाको उपचारका क्रममा शनिबार राति ११ बजे पुरानो मेडिकल कलेजमा मृत्यु भएको हो। कार्यालयका प्रवक्ता तथा प्रहरी नायब उपरीक्षक नरहरि अधिकारीका अनुसार बागलुङ्को फिम्ती गाउँपालिका४ घर भइ खड्गदल गणमा कार्यरत ३५ वर्षीय थापा शनिबार साँझ ६ बजे निकुञ्ज सुरक्षार्थ साइकल गस्तीमा निस्किएको समयमा उनलाई निकुञ्जमै जङ्गली हात्ती ध्रुवेले आक्रमण गरेको थियो। रासस
जापानमा दुई डोज खोप लगाएकी महिलाको ओमिक्रोनबाट मृत्यु,टोक्यो : जापानमा ओमिक्रोनबाट संक्रमित एक महिलाको मृत्यु भएको छ। कोरोना संक्रमण देखिएपछि जनवरीको सुरुदेखि उनको चीबा प्रिफेक्चरको एक अस्पतालमा उपचार भइरहेको थियो। शनिबार त्यहाँको स्वास्थ्य विभागले ओमिक्रोन संक्रमणबाट एक वृद्धाको मृत्यु भएको पुष्टी गरेको छ। जापानमा ओमिक्रोन संक्रमणबाट मृत्यु भएको यो पहिलो घटना हो। कोरोना विरुद्धको दुबै डोज लगाएकी ती बृद्धा रक्तसंचार सम्बन्धीकी पुरानो विरामी थिइन्। जनवरीको सुरुमा ती महिला कोरोना भाइरसबाट संक्रमित व्यक्तिको सम्पर्कमा गएकी थिइन्। त्यसपछि उनलाई ज्वरोसहित कोरोनाको लक्षण देखिएका थियो।
प्रदेश १ मा तीव्र रूपमा फैलँदै कोरोना संक्रमण,"विराटनगर : प्रदेश १ मा कोरोना भाइरसको संक्रमण तीव्र रूपमा फैलन थालेको छ। पुस दोस्रो सातादेखि संक्रमणको फैलावट तीव्र बनेको हो। प्रदेशमा केही समययता दैनिक तीन सय हाराहारीमा संक्रमित भेटिन थालेका छन्। कोरोना नियन्त्रणउन्मुख हुँदा दैनिक संक्रमण १० जनाभन्दा तल झरेको थियो। तर पछिल्लो समय संक्रमणको बढ्दो ग्राफले अवस्था भयावह बन्नसक्ने संकेत गरिरहेको छ। संक्रमण बढ्न थालेपछि होल्डिङ सेन्टर निर्माणको काममा प्रदेश १ सरकारले चासो दिएको छ। मुख्यमन्त्री राजेन्द्रकुमार राई, आन्तरिक मामिला तथा कानुन मन्त्री केदार कार्की, सामाजिक विकास मन्त्री जयराम यादवसहितको टोलीले गत बिहीबार विराटनगर महानगरपालिका१६ रानीमा निर्माणाधीन होल्डिङ सेन्टर र नेपालभारत सीमा नाकाको अनुगमनसमेत गर्यो। मन्त्री कार्कीले ४ दिनभित्र सेन्टरको काम सम्पन्न गर्न निर्देशन दिएका थिए। नाकाबाट हुने सम्भावित जोखिमलाई मध्यनजर गर्दै ४ दिनभित्र १ सय बेडको होल्डिङ सेन्टर निर्माण गरेर तयारी अवस्थामा राख्न उनको निर्देशन थियो। रानीमा १ हजार बेड क्षमताको होल्डिङ सेन्टर निर्माणाधीन अवस्थामा छ। नेपाली सेनाले गत असार ३ बाट निर्माण सुरु गरे पनि सबै काम पूरा गर्न १ महिना समय लाग्ने बताएको छ। २२ वटा भवन निर्माणधीन अवस्थामा छन्। नेपाली सेनाको कालीशक्ति गणका गणपति प्रशान्त बज्राचार्यका अनुसार होल्डिङ सेन्टर निर्माणको कूल लागत २८ करोड ९१ लाख ३३ हजार छ सय ९३ रुपैयाँ ९३ पैसा रहेको छ। पानी र बिजुलीको प्रबन्ध गरिदिएमा सय बेड क्षमताको होल्डिङ सेन्टर तत्काल तयार गर्न समस्या नहुने उनले बाताए। मन्त्री कार्कीले नेपालभारत सीमा क्षेत्रबाट भइरहेको आवतजावतलाई कडाइ गर्न निर्देशन पनि दिएका छन्। भारतको जोगवनीबाट रानी नाका हुँदै नेपाल भित्रिएकामध्ये पुसभरिमा २ हजार ५ सयभन्दा बढीको एन्टिजेन परीक्षण गरिएको छ। परीक्षणका लागि स्वास्थ्यकर्मीसहितको हेल्थ डेस्क स्थापना गरिएको छ। परीक्षण गरिएकामध्ये ७० जनामा संक्रमण पुष्टि भइसकेको छ। रानी नाका हुँदै दैनिक सात हजारभन्दा बढीले नेपालभारत आवतजावत गर्ने गरेको तथ्यांक छ। आवतजावत गर्नेको तुलनामा परीक्षण भने कम छ। भारतमा संक्रमण बढ्दै गएपछि रानी नाका हुँदै विराटनगरको बाटो भएर घर फर्किनेको संख्या बढेको छ। नाकामा एन्टिजेन विधिबाट परीक्षण गर्दा कोरोना पुष्टि भएकालाई होम आइसोलेसनमा बस्ने सर्तमा घर पठाउने गरिएको छ। जसका कारण संक्रमण समुदायस्तरमा फैलिएको बताइन्छ। हेल्थ डेस्कका एक जना स्वास्थ्यकर्मीले होल्डिङ सेन्टर निर्माण सम्पन्न नभएका कारण संक्रमितलाई घर पठाउनुको विकल्प नभएको बताए। संक्रमितलाई राख्ने ठाउँको अभाव भएका कारण परीक्षणबाट कोरोना यकिन भए पनि होम आइसोलेसनमा बस्नु भनेर घर पठाउनुपर्ने बाध्यता छ, उनले भने, यसो गर्दा समुदायमा कोरोना फैलिरहेको छ। डेस्कका इन्चार्ज सुरेन्द्र यादवले दैनिक १ सय जना हाराहारीको मात्रै परीक्षण गर्न सकिने बताए। भारतबाट नेपाल आउनेको संख्या धेरै भए पनि जनशक्ति र पूर्वाधार लगायतको अभावले सबैको परीक्षण सम्भव नहुने यादवले बताए। मोरङका प्रमुख जिल्ला अधिकारी काशीराज दाहालले नेपालभारत आवतजावतमा कडाइ गरिएको बताए। माघ १ गते शनिबारबाट आवतजावतका लागि खोपकोर्ड अनिवार्य गरिएको र भारतबाट आउनेहरु सबैलाई परीक्षण गरेर मात्रै घर पठाइने उनको भनाइ छ। भारततर्फ जानेहरुलाई खोप कार्ड अनिवार्य गरिएको छ, दाहालले भने, नेपाल प्रवेश गर्नेहरु सबैको परीक्षण हुने छ। सम्भावित जोखिमलाई ध्यानमा राखेर कोरोनाको पहिलो र दोस्रो लहरका बेला सञ्चालन गरिका आइसोलेसन कक्षलाई पनि तयारी अवस्थामा राखिने जानकारी उनले दिए। मास्कको प्रयोग र सामाजिक दूरी लगायत स्वास्थ्य मापदण्डको पालनालाई थप कडाइ गर्दै लगिने उनको भनाइ छ। मास्क नलगाउनेलाई १ सय रूपैयाँ जरिवाना गर्ने तयारी प्रशासनको छ। दाहालले सीमा क्षेत्रमा परीक्षणलाई थप व्यवस्थित बनाइने बताए। झापाको मेचीनगर नगरपालिका१४ मा पनि होल्डिङ सेन्टर निर्माणाधीन अवस्थामा छ। काँकडभिट्टा नाका हुँदै नेपाल प्रवेश गर्नेहरुलाई राख्नका लागि सेनाले होल्डिङ सेन्टर बनाइरहेको हो। तर महामारीकै झल्को दिने गरी संक्रमण फैलिरहँदा पनि निर्माणको काम पूरा हुन सकिरहेको छैन। आन्तरिक मामिला तथा कानुन मन्त्रालयका सचिव कालीप्रसाद पराजुलीले विराटनगर र काँकडभिट्टामा होल्डिङ सेन्टर जतिसक्दो चाँडो तयार गरिने बताए। उनका अनुसार पहिलो र दोस्रो लहरका समयमा सञ्चालन गरिएका होल्डिङ सेन्टर अहिले बन्द छन्। त्यही भएकाले सरकारले ११ हजार क्षमताको होल्डिङ सेन्टर २ ठाउँमा बनाइरहेको हो। तर संक्रमण तीव्र बनिरहे पनि काम पूरा नहुँदा भारतबाट नेपाल प्रवेश गरेका संक्रमितलाई धमाधम घरतिर पठाउने काम भइरहेको छ। विराटनगरको कोसी अस्पताल कोभिड१९ उपचार केन्द्रमा ७६ बेड तयारी अवस्थामा राखिएको छ। केन्द्रका प्रमुख वैजनाथ साहले ९६ बेडको कोभिड अस्पताल चालु अवस्थामा रहेको जानकारी दिए। उनका अनुसार संक्रमणको फैलावट तीव्र बनेकाले ९६ बेडको कोभिड अस्पतालसँगै ७६ बेडको उपचार कक्षलाई पनि तयारी अवस्थामा राखिएको हो। आवश्यक परेमा नेशनल ट्रेडिङको भवनमा पनि ८० बेडको उपचार कक्ष स्थापना गर्न सकिने जानकारी साहले दिए। ९६ बेडको कोभिड अस्पताल र ७६ बेडको उपचार केन्द्र पनि नेशनल ट्रेडिङकै भवनमा छन्। उनका अनुसार अस्पतालमा अहिले १२ जना संक्रमितको उपचार भइरहेको छ। कोरोनाको दोस्रो भेरियन्ट ओमिक्रोनको त्राससँगै संक्रमण बढे पनि नियन्त्रणका लागि प्रदेश सरकारको तयारी प्रभावकारी हुन भने सकिरहेको छैन। कोरोना नियन्त्रण र संक्रमितको उपचारलाई प्रभावकारी तथा व्यवस्थित बनाउने विषयमा सरकारले ठोस योजना नबनाएको उपभोक्तावादी संस्था पब्लिक फोरमका अध्यक्ष उत्तम ढुंगेलले बताए। नेपालभारत सीमा क्षेत्रमा बेलैदेखि सतर्कता अपनाउनुपर्ने र संक्रमण नियन्त्रणका कामहरु थाल्नुपर्नेमा सरकारको काम सुस्त बनेको ढुंगेलको भनाइ छ। सीमा क्षेत्रमा लापरबाहीपूर्ण तवरबाट आवतजावत भइरहे पनि नियन्त्रणका लागि चासो नदिनु दुःखद् भएको उनले बताए। लापरबाहीका कारण खराब परिस्थितिको सामना गर्नुपर्ने दिन आउनसक्ने उनले बताए। ढुंगेलले कोरोना महामारीबाट विगतमा पुगेको क्षति र बेहोर्नु परेको कहालीलाग्दो अवस्थालाई दृष्टिगत गर्दै संक्रमण नियन्त्रणमा सरकारले प्रभावकारी काम गर्नुपर्ने सुझाव दिएका छन्। कोरोनाका कारण विराटनगर प्रवेश गर्ने रानी नाका मानिस तथा सवारी आवागमनमा रोक लगाएर डेढ वर्षभन्दा लामो समय बन्द गरिएको थियो। संक्रमण कम हुँदै गएपछि गत असोज दोस्रो साताबाट खुला गरियो। त्यसपछि नाकाबाट लापरबाही एवं असावधानीपूर्ण तरिकाले आवतजावत हुन थालेको हो। प्रजिअ दाहालले भने आवतजावतलाई व्यवस्थित बनाउने, भारतबाट आएकाहरुको सीमामै एन्टिजेन परीक्षण गर्ने, भीडभाडलाई कम गर्दै लैजाने तथा स्वास्थ्य मापदण्डको पालनामा जोड दिने काम भइरहेको बताए। सशस्त्र प्रहरी बल प्रदेश १ का प्रमुख डीआईजी कमल गिरीले नियमित कामसँगै सुरक्षाकर्मी कोरोना नियन्त्रणमा पनि केन्द्रित भइसकेको बताए। संक्रमण थप फैलन नदिन सतर्कता अपनाउँदै सचेत रहन सबैमा अपिल गरेर सीमा क्षेत्रमा कडाइ गर्न थालिएको जानकारी उनले दिए। प्रदेश १ मा शुक्रबार ३ सय २४ र शनिबार ३ सय २० जना नयाँ संक्रमित थपिएका छन्। प्रदेशमा हालसम्म १ लाख १० हजार १ सय ८० जनामा कोरोना पुष्टि भइसकेको छ।"
"आजदेखि अनलाइनबाट पुनः श्रम स्वीकृति,कसरी लिने सेवा ?","काठमाडौं : सरकारले सेवा प्रवाहलाई सूचनाप्रविधि मैत्री बनाउँदै लगेको छ । वैदेशिक रोजगार विभागअन्तर्गतको वैदेशिक रोजगार कार्यालय काठमाडौँले आजदेखि अनलाइन प्रणालीबाट पुनः श्रम स्वीकृति जारी गर्ने भएको छ । २०७७ पुसबाट भौतिक उपस्थिति र अनलाइन दुवै माध्यमबाट पुनः श्रम स्वीकृतिको काम हुँदै आएकामा आजदेखि अनलाइनबाट मात्र पुनः श्रम स्वीकृति जारी हुनेछ । श्रम स्वीकृतिलाई फेसलेस, पेपरलेस र क्यासलेस बनाइ छिटो, छरितो र पारदर्शी रुपमा गुनासोरहित सेवाप्रवाह गर्न अनलाइन प्रणालीबाट मात्र पुनः श्रम स्वीकृतिको काम गर्न लागिएको कार्यालयले जनाएको छ । श्रम, रोजगार तथा सामाजिक सुरक्षा मन्त्रालयले वैदेशिक रोजगारीमा जाने श्रमिकलाई विना झन्झट आधुनिक प्रविधिको प्रयोग गरी सहज र सरल तरिकाबाट सेवा प्रदान गर्न निर्देशन गरेसँगै पुनः श्रम स्वीकृतिको काम अनलाइन प्रणालीबाट मात्र गर्न लागिएको वैदेशिक रोजगार कार्यालयका प्रमुख रमेश अर्यालले जानकारी दिए। कसरी लिने पुनः श्रम स्वीकृति ? पुनः श्रम स्वीकृतिको अनलाइन सेवा लिन सेवाग्राहीले वैदेशिक रोजगार विभागको वेभसाइटको वैदेशिक रोजगार सूचना व्यवस्थापन प्रणालीमार्फत आवश्यक सबै कागजातसहित फाराम भर्नुपर्नेछ । यसका लागि सुरुमा विभागको वेभसाइटमा गई अनलाइन श्रम स्वीकृतिमा क्लिक गर्नुपर्ने हुन्छ । अथवा सिधै वैदेशिक रोजगार सूचना व्यवस्थापन प्रणाली गएर पनि खोल्न सकिनेछ । श्रम स्वीकृतिको कागजात जाँच गर्दा कुनै कारणले आवेदन अस्वीकृत भएमा सो को कारणसहितको सूचना आवेदकको मोबाइल नम्बर र आवेदन गर्दाको युजर एकाउन्टमा जाने हुँदा आफ्नो व्यक्तिगत मोबाइल नम्बर र इमेल ठेगाना अनिवार्य रुपमा भर्नुपर्नेछ । युजरनेम र पासवर्ड प्रयोग गरी अर्कोपटक श्रम स्वीकृति लिन श्रम स्वीकृतिको अवस्था थाहा पाउन, विवरण हेर्न र उजुरी वा गुनासो गर्न सकिने भएकाले आवेदन गर्दाको युजरनेम र पासवर्ड सुरक्षित राख्नुपर्ने हुन्छ । अनलाइनमा कागजात जाँच गर्न समय लाग्ने भएकाले कम्तीमा तीन दिन अगाडि अनलाइन फाराम भर्न र श्रम स्वीकृति लिइसकेपछि मात्र हवाई टिकटको प्रबन्ध गर्न कार्यालयले आग्रह गरेको छ । उडान हुने मितिसम्म श्रम स्वीकृतिको म्याद ९० दिनभन्दा बढी हुनुपर्ने भएकाले सो बमोजिम भए नभएको यकिन गर्न पनि कार्यालयले भनेको छ । कार्यालयले संस्थागत श्रम स्वीकृति, पुनः श्रम स्वीकृति र व्यक्तिगत श्रम स्वीकृति दिने गरेको छ । संस्थागत श्रम स्वीकृतिका लागि सेवाग्राही कार्यालय आइरहनुपर्दैन, सम्बन्धित म्यानपावर व्यवसायी मात्र आउने गर्छन् । वैदेशिक रोजगार कार्यालयबाट चालु आर्थिक वर्षको पुससम्ममा पुनः श्रम स्वीकृतितर्फ करिब एक लाख जना, संस्थागततर्फ एक लाख ८० हजार र व्यक्तिगततर्फ आठ हजारभन्दा बढीले सेवा लिएको कार्यालयले जनाएको छ । रासस"
वीरगन्जमा राजधानी माग्दै मुख्यमन्त्री घर अगाडि प्रदर्शन,"वीरगन्ज : प्रदेश २को स्थायी राजधानी वीरगन्जलाई बनाउन माग गर्दै यहाँका युवाहरुले मुख्यमन्त्री लालबाबु राउतको घर अगाडि धर्ना दिदै प्रदर्शन गरेका छन्। वीरगन्ज महानगरपालिका१३ तेजारथ टोलस्थित मुख्यमन्त्री लालबाबु राउतको घर अगाडि आइतबार बिहान युवाहरुले धर्ना दिँदै प्रदर्शन गरेका हुन्। लोकतान्त्रिक समाजवादी पार्टी(लोसपा)का युवा नेताहरुको अगुवाइमा गरिएको प्रदर्शनमा सहभागीहरुले वीरगन्जलाइ राजधानी कायम गर, मुख्यमन्त्री चाहिँदैन वीरगन्ज बेच्न पाइँदैन, वीरगन्जवासी जिन्दावाद लगायतका नारा पनि लगाएका थिए। प्रदेश २ को स्थायी राजधानी टुङगो लगाउन प्रदेशसभामा सोमबार मतदान हुँदैछ। प्रदेश राजधानीका लागि अहिलेको अस्थायी राजधानी जनकपुरधाम र वीरगन्जगरी दुईवटा फरकफरक प्रस्ताव पेश भएको छ। मुख्यमन्त्री राउत वीरगन्जकै भएपनि राजधानी जनकपुर बनाउन लागि परेको भन्दै यहाँका युवाहरुले मुख्यमन्त्री विरुद्ध प्रदर्शन गरेका हुन्। प्रदर्शनको अगुवाइ गरेका लोसपा पर्साका उपाध्यक्ष सुजित गिरीले वीरगन्जलाइ राजधानी बनाए अझ सशक्त आन्दोलन गर्ने चेतावनी दिए। मुख्यमन्त्री राउतले मुख्यमन्त्रीको पद जोगाउन वीरगन्जलाइ धोका दिएर जनकपुरलाइ स्थायी राजधानी बनाउन लागि परेको प्रदर्शनमा सहभागी लोसपाका युवा नेता महादेव कुर्मीले बताए। उनले भने,लालबाबु राउतलाइ आफ्नो जन्मभूमी र कर्मभूमी वीरगन्ज भन्दा मुख्यमन्त्रीको पद नै प्यारो भएको छ, मुख्यमन्त्रीले वीरगन्जसंग गद्धारी गरिरहेका छन्। यसअघि गत मङगलबार नेपाली काँग्रेसलेपनि वीरगन्जलाइ राजधानी बनाउन माग गर्दै वीरगन्जमा बृहत दवाबमुलक जुलुश प्रदर्शन गरेको थियो। यस्तै लोसपाकै वीरगन्जका नेताहरुले पनि वीरगन्जमा जुलुश प्रदर्शन गर्नुका साथै मुख्यमन्त्री राउत र लोसपाका संसदीय दलका नेता एंव पूर्वमन्त्री जितेन्द्र सोनललाइ ज्ञापन पत्र बुझाएका थिए।"
प्राविधिक समस्या आएपछि गुण एयरको जहाज काठमाडौं फर्काइयो,काठमाडौं : काठमाडौंबाट पोखरा उडेको गुण एयरलाइन्सको जहाजमा प्राविधिक समस्या आएपछि पुनः काठमाडौंमै फर्काइएको छ। जहाजमा प्राविधिक समस्या आएपछि काठमाडौं फर्काइएको त्रिभुवन अन्तराष्ट्रिय विमानस्थलले जनाएको छ। सो जहाज बिहान साढे आठ बजे पोखरा उड्ने नियमित तालिका थियो । मौसम नखुलेका कारण करिब १० बजेपछि मात्रै काठमाडौंबाट पोखराका लागि उडेको थियो । अहिले यात्रुहरुलाई गुणकै अर्को जहाजमा पोखरा पठाइने तयारी भइरहेको छ।
"भारतमा एकैदिन २ लाख ७१ हजार बढीमा कोरोना, ओमिक्रोन संक्रमितको संख्या ७ हजार नाघ्यो","नयाँ दिल्ली : भारतमा पछिल्लो २४ घन्टामा २ लाख ७१ हजार २०२ जना कोरोना संक्रमित थपिएका छन्। स्वास्थ्य विभागका अनुसार पछिल्लो २४ घन्टामा १६ लाख बढीले कोरोना जाँच गराएका थिए। जसमध्ये सो संख्यामा संक्रमण देखिएको हो। शनिबारको तुलनामा आइतबार २ हजार ३६९ बढी संक्रमित थपिएका हुन्। नयाँ थपिएका संक्रमितसहित भारतमा सक्रिय संक्रमितको संख्या १५ लाख ५० हजार ३७७ पुगेको हो। देशमा कोरोना पोजिटिभ रेट १६२८ प्रतिशतले वृद्धि भएको हो। यस्तै पछिल्लो २४ घन्टामा भारतमा कोरोनाबाट ३१४ जनाले ज्यान गुमाएका छन्। महाराष्ट्रमा मात्रै कोरोनाबाट ११ जनाले ज्यान गुमाएका छन्। नयाँ संक्रिमत थपिएसँगै निको हुनेको संख्या पनि बढिरहेको त्यहाँको स्वास्थ्य विभागले जनाएको छ। पछिल्लो २४ घन्टामा १ लाख ३८ हजार ३३१ जना संक्रमणमुक्त भएका छन्। यस्तै, यहाँ नयाँ भेरियन्ट ओमिक्रोन संक्रमितको संख्या पनि दिनप्रदिन बढ्दो छ। हालसम्म ओमिक्रोन भेरियन्ट ७ हजार ७४३ जनामा देखिएको हो। पछिल्लो २४ घन्टामा ओमिक्रोन केसमा २८१७ प्रतिशत वृद्धि भएको स्वास्थ्य विभागले जनाएको छ।"
बलात्कारपछि हत्या आरोपमा जेल परेको जोडी ३५ वर्षपछि निर्दोष सावित,केन्टुकी : आफ्नी भतिजीको बलात्कारपछि हत्या गरेको आरोपमा जन्म कैद सजाय भोगिरहेको एक प्रेम जोडी ३५ वर्षपछि निर्दोष ठहरिएको छ। सो जोडी जेल परेको ३५ वर्षपछि यसै साता निर्दोष ठहरिएको हो। सन् १९८८ मा आफ्नी चार वर्षीया भतिजी ब्रान्डिमाथि बलात्कारपछि हत्या गरेको आरोपमा अमेरिकी राज्य टेनेसीकी महिला जोयस वाटकिन्स र उनका प्रेमी चार्ली डनलाई जन्म कैदको सजाय सुनाएको थियो। बलात्कारपछि हत्या गरेको आरोपमा सो जोडीलाई टेनेसीको डेभिडसन काउन्टी अपराधिक अदालतले गलत तरिकाले दोषी ठहर गरेको थियो। तर तत्कालीन समयमा गलत अनुसन्धान र मेडिकल प्रमाणपत्रका कारण सो जोडी दोषी ठहर भएको भन्दै अदालतले सन् २०१५ मा ३५ वर्षपछि पहिलो पटक निर्दोष भएको पुष्टि गरेको थियो। लामो समयदेखि आफूहरु निर्दोष रहेको बताउँदै आएको सो जोडिले सन् २०१५ मा बलात्कार नगरे पनि हत्या गरेको पुष्टि भएको थियो। सन् २०१५ मा दोषीमध्ये प्रेमी डनको जेलभित्रै मृत्यु भएपछि सो मुद्धा अदालतमै सेलाएको थियो। तर आरोपितका वकिलले सो मुद्धा पुन खोल्न टेनेसी राज्यलाई निवेदन दिएपछि सो मुद्धा पुन खोलिएको थियो। सोहि आधारमा बलात्कारपछि हत्याको आरोपमा जेल परेकी वाटकिन्स र उनका प्रेमीलाई अदालतले ३५ वर्षपछि निर्दोष साबित गरेको हो। वाटकिन्स यतिबेला ७४ वर्ष पुगेकी छन्। आफ्नी आमा अमेरिकी राज्य जर्जियामा भएकोले तत्कालीन समयमा ब्रान्डि आफ्नी ठुली आमा रोज विलियम्सको घरमा बस्दै आएकी थिइन्। डेभिडसन काउन्टी क्रिमिनल कोर्टका अनुसार सन् १९८७ जुन २६ मा वाटकिन्स र उनका प्रेमी डन आफ्नी ४ वर्षीया भतिजी ब्रान्डिलाई आफ्नो घर लिन केन्टुकी पुगेका थिए। तर भोलिपल्ट बिहान भतिजी बेहोस बनेकी थिइन्। बेहोस बनेकी भतिजीलाई वाटकिन्सले तत्काल नासभिल मेमोरियल अस्पतालमा पुर्याएकी थिइन्। ब्रान्डिको योनी र टाउकोमा गम्भीर चोट लागेको अस्पतालले जनाएको थियो। त्यसको भोली भन्दै अस्पतालले उनलाई भोलीपल्ट मृत घोषणा गरेको थियो। भतिजी ब्रान्डिसँग करिब ९ घण्टा मात्र समय बिताएका वाटकिन्स र डनमाथि बलात्कारपछि हत्या गरेको आरोप लागेको थियो। सो घटना भएको दोस्रो वर्ष अर्थात् सन् १९८८ अगष्टमा बलात्कारपछि हत्याको आरोपमा सो जोडी दोषी ठहरिएको थियो। गएको बुधबार डनकी छोरी ज्याकी डनको सुनुवाईमा सो जोडी पूर्णतया निर्दोष साबित भएको थियो। हाल ३५ वर्षपछि वाटकिन्स निर्दोष साबित भएर जेलबाट छुटेकी छन्। अमेरिकी कारागार एवम् सजायको इतिहासमा जेल परेपछि निर्दोष साबित हुने वाट्सन पहिलो कालो वर्णकी महिलासमेत बनेकी छन्। सीएनएनबाट
राष्ट्रियसभा बैठक अनिश्चितकालका लागि स्थगित,काठमाडौं : आजका लागि बोलाइएको राष्ट्रियसभा बैठक स्थगित भएको छ। आइतबार दिउँसो १ बजेका लागि बोलाइएको बैठक विशेष कारणबस स्थगित गरेको संघीय संसद्को महासचिव डा भरतराज गौतमले जानकारी दिएका छन्। उनका अनुसार विशेषकारणवस तोकिएको दिन र समयमा बस्न नसक्ने भएकाले राष्ट्रियसभा नियमावली २०७५ को नियम ६ को उपनियम (३) बमोजिम अर्को सूचना नभएसम्मका लागि बैठक स्थगित गरिएको हो।
"धादिङ पहिरोमा पुरिएकामध्ये एकको शव भेटियो, दुईजना अझै बेपत्ता",धादिङ : जिल्लाको रुबीभ्याली गाउँपालिका १ मा बाटो खन्ने क्रममा पहिरो खस्दा डोजरसहित बेपत्ता भएकामध्ये एकजनाको शव भेटिएको छ। जिल्ला प्रहरी कार्यालय धादिङले एकजनाको शव भेटिएको जनाएको छ। प्रहरीका अनुसार डोजर सहचालक काभ्रेका १९ वर्षीय राजु तामाङको शव फेला परेको हो। अन्य दुईजनाको अवस्था भने अज्ञात छ। पुस २९ गते बिहान साँढे ८ बजेतिर बाटो खन्ने क्रममा माथिबाट सुख्खा पहिरो खस्दा डोजरसहित तीनजना बेपत्ता भएका थिए। बेपत्ताहरुको खोजि भइरहेको प्रहरीले बताएको छ।
त्यो रात : आँखैअघि आगोले निल्यो एकै परिवारका पाँच सदस्य,"हङकङ : पूजा नेपाललाई थाहा थिएन, सुन्दर परिवार र जीवन सेकेन्डभरमा तहसनहस हुन्छ भनेर। अनेकौं सपना र जीवनप्रतिको मोहलाई आगोको लप्काले, आफ्नै आँखा अगाडि धुँवासँगै विलिन गरायो। सन् २००७ मा विवाहपश्चात आफ्नो श्रीमान र दुई छोराहरुसँगै हङकङलाई कर्मथलो बनाईरहेकी थिईन पूजाले। प्रेमील वातावरणमा जीवनका प्रहरहरु वितिरहेको थियो। मायालु श्रीमान र दुई छोरा जीवनको उद्गम र गन्तब्य बनेका थिए । मिस हङकङ नेपालमा समेत सहभागी भएकी पूजा विवाहपश्चात आफ्नो मोडलिङ करियरभन्दा परिवारको खुसीमा रमाईन्। हरेक विदामा आफ्ना छोरा र श्रीमानसँग रमाईलो गरेको, प्रेम प्रर्दशन गरेका तस्विरहरु सामाजिक सञ्जालमा पोष्ट गर्थिन्। साथीभाई र परिवारले गरेका शुन्दर प्रतिक्रियाले उनलाई अझ हौसला र प्रेरणा मिल्थ्यो। पूजा भन्छिन् मेरो परिवार नै संसार लाग्थ्यो मलाई। कसैसँग पार्टी वा घुम्न जाने भन्दा आफ्नो परिवारसँग केही समय बिताउन पाउँदा पनि आफूलाई खुसी महशुस गर्थे। परिवारसँगको विछोड मेरो कल्पनाभन्दा बाहिर थियो। केही दिन अघि विवाहको १३औ वार्षीक उत्सव मनाएको पूजाको जीवनमा यस्तो कालो दिन आयो, जुन कसैले कल्पनासम्मपनि सायद गर्दैनन्। पूजा, श्रीमान रामबाबु नेपाल, दुई छोरा रायन र प्रिन्सलाई पारिवारिक भेलासहित दाईको छोराको जन्मदिन मनाउँनका लागि निम्तो आयो। पूजा काममा थिईन, श्रीमानको विदा थियो। कामबाट फर्केपछि सपरिवार नै निम्तो गरिएको पार्टीमा जान तयार भए। काममा थाकेकी पूजा अल्छि मान्दै तयार भईन्। श्रीमान र दुई छोरा खुसीले पुकलित थिए, कारण पारिवारिक भेटघाट थियो। दाईको सानो छोराको जन्मदिन मनाउँनका लागि केक तयार थियो, अब केक काट्नुपर्छ अनि खानपिन गर्दै नाँचगानगरी रमाईलो गर्नुपर्छ भन्दै सबैजना गफमा ब्यस्त थिए। अचानक रेष्टुरेन्टमा आगलागी सुरु भयो। तिहारको पूर्वसन्ध्यामा दिपावलीको लागि राखिएको दियोबाट सल्केको आगोलाई त्यस्तो ठूलोरुपमा कसैले लिएनन्। बोतलमा भएको पानीले निभाउँने प्रयास गर्दागर्दै, भित्तामा टासिएको ध्वनी प्रतिरोधात्मक वालपेपरबाट आगो सकेन्डभरमा कोठाभरी फैलियो। प्रचुर कालो धुवाले सबैजना निस्सासिय। आगलागी सुरुभएपछि विद्युतपनि कट भयो। धुवा र अध्यारोमा कहाँ जाने के गर्ने कसैले केही सूर पाएनन्। पछाडिको ट्वाईलेट नजिकैभएको सानो झयाल फुटाएर कोही भाग्ने तयारी गर्दैथिए। कोलाहल र चिच्याहटले वातावरण विक्षिप्त बनिरहेको थियो। सानो झ्यालबाट पालैपालो निस्कने प्रयास हुँदै थियो। पूजाले श्रीमान र छोरालाई अँध्यारोमा ठम्याउँनै सकिनन्। आफ्नो सानो छोरा रुँदै छेउमा आएपछि अरुको सहयोगमा छोरालाई झयालबाट बाहिर फ्याकिदिईन। झयालको छेउमा बसेर अन्य आफ्न्तहरुलाई बाहिर निस्कनका लागि सहयोग गरिरहिन पूजाले। उनलाई लाग्यो, आफ्नो श्रीमान शारिरीकरुपमा फिट थिए, ठूलो छोरालाई लिएर पक्कै बाहिर निस्किए होलान्। अन्य आफन्त दाई, भाउजु र छोरीहरु धुवाको कालो मुस्लोमा देखिएका थिएनन्। मोबाइलको सानो लाईटसँगै खोजेर बाहिर निकाल्ने प्रयास गरिरहेकी थिईन, पूजा। नजिकै गिलासमा भएको पानी छ्याप्ने प्रयासपनि गरिरहिन उनले। आगोले विशालरुप लिँदै गयो, भित्र भएको ग्यास सिलिण्डर र अन्य आगलागीजन्य पदार्थहरुले आगोलाई अझ ठूलो बनाउँदै पड्किएको आवाज निकाल्न थाल्यो। पूजालाई अब आफूपनि बाहिर निस्कनुपर्छ भन्ने लाग्यो। तलबाट सबैले झ्यालबाट आउँ भनेको कहाँकहाँ सुनिरहेकी थिईन उनले। बेहोस मनस्थितीमा तल झरिन पूजा। जब सानो छोरालाई देखिन, उनको होस खुल्यो अनि खोज्न थालिन श्रीमान, ठूलो छोरा र अन्य आफन्तहरु। यतिबेलासम्म प्रहरी, दमकल र ठूलो संख्यामा मानिसहरुको भेला भईसकेको थियो। पूजा रुँदै आफ्ना आफन्तहरु खोजिरहेको थिईन्। लगभग ७, ८ घण्टा पश्चात अस्पतालहरुबाट खबर आउँन थाल्यो, मृतकका आफन्तहरुलाई पहिचानका लागि अनुरोध गर्न थालियो। जब पूजालाई अस्पतालका स्वंयमसेवकहरुले तपाईंको श्रीमान र छोरालाई बचाउँन सकिएन भने, उनलाई पत्यार लागेन्। आँखा अगाडी श्रीमान र छोरा निर्जिव भई सुतिरहेका थिए, पूजा एकतमास उनीहरुलाई हेरिरहेकी थिईन्। अन्तत श्रीमान, छोरासँगै आफ्ना प्रिय दाई युवराज कँडेल छोरीहरु कृतिका कँडेल, सुरक्षा कँडेलगरी परिवारका पाँचजनालाई गुमाईन, पूजाले। अनि सुरु भयो पूजाको साहस र सङ्घर्ष जीवनमा दुःख र विछोडका दिनहरु सोचमा मात्र पनि नराखेकी पूजाले कठोर समयमा सुरु गरिन एक्लै जीवनका यात्राहरु। बाबा, आमा नेपालमा नै भएकाले कागजी प्रक्रिया र दाहसंस्कारका लागि पूजालाई एक्लै उभिनु पर्नेभयो। हङकङमारहेका नेपाली संघसंस्था, प्रतिनिधिहरुको निरन्तर ढाडस र सहयोगले उनलाई आत्मबल मिल्दै गयो। दैनिकजसो चार, पाँचसय मानिसहरु उनको घरमा आउँन थाले, विदेशी भूमिमा नेपालीहरुको साथ र सहयोगले उनलाई सान्त्वना मिल्दैगयो। हङकङ सरकार र स्थानीयहरुको माया र सद्भावले पूजाको आँखा रसाउँछ। उनी भन्छिन् हामी विदेशीहरुप्रति हेयको दृष्टिकोणले हेर्छौ, उनीहरुमा हामीप्रति संवेदना छैन भन्ने सोच्छौं तर हैन रहेछ। मेरो हर आँशु र पीडालाई नजिकबाट बुझिदिए उनीहरुले, मेरो खुसी र आगामी जीवनका लागि प्राथना गरिदिए,। सामाजिक, आर्थिक र मनोवैज्ञानिक तवरले बलियो बनाउँनका लागि उनीहरुको सद्भाव अतुलनिय छ। परिवारको आयआर्जन गर्ने खम्बा नै नभएपछि मैले के गर्ने सोच्न सकिरहेकी थिईन तर सबैको माया, प्रेम, सहयोग र सद्भावले मलाई बलियो बनायो। जीवनप्रतिको दृष्टिकोण परिवर्तन गरे, सायद मेरो लेखान्त त यहि थियो। म बाँचेर मेरा आफन्तहरुका लागि आँशु बगाउँनु थियो। उनीहरुको आत्माको शान्तिको कामना गर्नुथियो। पूजा भन्छिन् मेरो कुनै सपना छैन् अनि भविष्यका लागि कुनै तयारी पनि। म वर्तमानमा बाँच्न चाहन्छु, मेरो छोराको खुसीको लागि रम्न चाहन्छु। मेरो सपना र भविष्य, आँखै अगाडी धुवाँसँगै आकाशमा विलिन भईसकेको छ। उनको गुनासो नेपाल सरकारसँगपनि छ, हङकङ सरकारले घटनाप्रति चासो र चिन्ताब्यक्त गर्दै सहानुभूती र सहयोग गर्यो तर आफ्नो देशबाट आधादर्जन नागरिकको मृत्यु हुँदा सरकारी निकायबाट कसैले शोकसम्म ब्यक्त गरेनन्। पूजा सम्पूर्ण नेपालीहरुलाई अपिल गर्छिन आफ्नो सुरक्षा आफैगरौं, अनाधिकृतरुपमा सुरक्षाका नियमहरुलाई पालना नगरिएका होटल, रेष्टुराँहरुमा नजाऔं। आफ्नो परिवारभन्दा ठूलो र महत्वपूर्ण संसारमा अरु केही पनि छैन। सकेसम्म आफ्नो परिवारसँग जीवनका अविस्मरणीय पलहरु बिताऔं। आफ्ना श्रीमान, छोरा र परिवारका अन्य तीन प्रिय सदस्यहरुलाई आँखै अघि गुमाएकी पूजालाई श्रीमान कही घुम्न गए जस्तो लाग्छ, आफ्नो भाईसँग मिल्ने र सधैसँगै खेल्ने ठूलो छोरा स्कुल गएजस्तो लाग्छ। उनलाई थाहा छ, उनीहरु अब कहिल्यै फर्किदैनन् तर उनको आश र भरोसाले विश्वास नै गर्दैन्। अनाहकमा उनीहरुको बाटो हेरिरहेकी हुन्छिन् उनी। यस्तो थियो घटना नेपालीहरुको बाक्लो बसोबास रहेको याउमातेस्थित क्यान्टोन रोड र साईगोन रोडको बीचमा पर्ने जिरेखोर्सानी नामको एक नेपाली रेष्टराँमा भिषण लागलागी भएको थियो। बर्थ डे पार्टी मनाईरहँदा दिपावलीको लागि ढोकानजिकै बालेको दियोबाट आगलागी सुरु भएको थियो। रातको करिब ८ बजेसुरु भएको आगलागीले केही क्षणमै भयानकरुप लिएको थियो। सानो ठाउँ, आपतकालिनद्धार, आगलागी सूचक ढोका, आगलागी सहायता सामाग्री समेत नभएकाले धुवाँले निस्सासिएर र झयालबाट भाग्दा ८ जनाको मृत्युसँगै अन्य गम्भिर घाईते भएका थिए। घटनामा ३८ वर्षीय युवराज कँडेल, १३ वर्षीय कृतिका कँडेल, १८ वर्षीय सुरक्षा कँडेल, ३५ वर्षीय राजबाबु नेपाल, ९वर्षीय रायन नेपाल, ३९ वर्षीय शेरबहादुर गुरुङ, ३२ वर्षीय अनिता निरौला र ४० वर्षीय विनिता तामाङ्ले ज्यान गुमाएका थिए। आगलागीमा घाईते भएकाहरुको अहिलेपनि उपचार भईरहेको छ। हङकङकै ईतिहासमा डरलाग्दोरुपमा हताहती भएको घटना भएको भन्दै हङकङ सरकार प्रमुख क्यारी लामले घटनास्थलको निरिक्षण गर्दै पीडितहरुलाई राहत घोषणा गरेकी थिईन्। स्थानीय संघसस्थाहरुले पीडितहरुको सामाजिक सुरक्षाका लागि विभिन्न प्रकारका सहयोगहरु गरेका थिए। नेपाल घुम्न जाँदाका पूजाको पूर्ण परिवार"
धनुषाधाममा मकर मेला सुरु,"धनुषा : धनुषाको प्रसिद्ध धार्मिकस्थल धनुषाधाममा लाग्ने एक महिने मकर मेला आइतबारदेखि सुरु भएको छ। हरेक वर्ष माघ महिनाको प्रत्येक आइतवार लाग्ने मकर मेला सुरु भएको हो। जिल्लाको उत्तरीपूर्वी क्षेत्रमा ऐतिहासिक, धार्मिक एवं पौराणिक महत्व बोकेको धनुषाधामको मकर मेला प्रख्यात छ। माघ १ गतेदेखि मसान्तको अन्तिमसम्म प्रत्येक आइतबार लाग्ने मकर मेला भर्न नेपालसहित सिमावर्ती भारतका विभिन्न स्थानबाट लाखौंको संख्यामा श्रद्धालु भक्तजन तथा पर्यटकहरु धनुषाधाम आउने गर्छन्। त्रेतायुगमा राजा जनकले छोरी सीताको विवाहको लागि आयोजना गरेको स्वंयम्बरमा भगवान रामले भाँचेको धनुषको एक टुक्रा आकाश, अर्को पाताल र धनुषको मध्य टुक्रा धनुषाधाममा झरेको धार्मिक मान्यता छ। धनुषाधाममा खसेको धनुषको कालो रङको शिलामाथि अहिले पीपलको रुख छ। उक्त रुख साढे पाँचसय वर्ष पुरानो रहेको विश्वास गरिन्छ। पीपलको बोटमुनि नागको बास रहेको बताइन्छ । अमावश्या तिथिका दिन मध्यरातमा मणिसहितको नाग देखिने र पूरै मन्दिर हरियो रङले रंगिने जनविश्वास छ। सोही स्थानमा धनुषबाबाको मन्दिर निर्माण पश्चात वर्षेनी माघ महिनामा मकर मेला लाग्ने गरेको छ। पाँच मकर स्नान गरेर धनुष भगवानको दर्शन गरेपछि १०० रामेश्वरमको दर्शन बराबर हुने धार्मिक विश्वासरही आएको धनुषाधाम नगरपालिका९ का सन्तोष कुमार महतो बताउँछन्।"
आजदेखि कोरोनाविरुद्ध 'बुस्टर डोज' : ककसले लगाउँदैछन् ?,"काठमाडौं : सरकारले आजदेखि कोरोना भाइरसविरुद्धको बुस्टर मात्रा खोप दिन सुरु गरेको छ। अग्रपङ्क्तिमा काम गर्ने व्यक्तिलाई माघ २ गतेदेखि र ६० वर्षभन्दा माथिका सबै ज्येष्ठ नागरिक र खोपको पूर्ण मात्रा लगाएको ६ महिना पूरा भएका व्यक्तिलाई माघ १४ गतेदेखि बुस्टर मात्राको खोप दिइने स्वास्थ्य तथा जनसङ्ख्या मन्त्रालयले जनाएको छ। बुस्टर डोज कोरोना भाइरसविरुद्धको पूर्ण मात्रा खोप लगाएका छ महिना पूरा भएका व्यक्ति, अग्रपङ्क्ति र ६० वर्षभन्दा माथिका तथा रोग प्रतिरोधात्मक क्षमता कम भएका सबैलाई दिइन लागेको हो। रोग प्रतिरोधात्मक क्षमता कम भएका बिरामीमा सक्रिय क्यान्सर रोगी, अङ्ग प्रत्यारोपण गरेका बिरामी, एचआइभी भएका बिरामी, उपचारका क्रममा रोग प्रतिरोधात्मक क्षमता कम गराउने औषधि सेवन गरेका बिरामी पर्दछन्। कोरोना भाइरस सङ्क्रमण बढेसँगै सरकारले बुस्टर डोज दिन थालेको हो। हिजो पुस ३० गते पाँच हजार ८७ जनामा कोरोना भाइरस सङ्क्रमण पुष्टि भएको थियो। बुस्टर डोजमा पहिले जुन खोप लगाएको हो सोही खोप लगाउनुपर्ने हुन्छ। कोभिड१९ खोप सल्लाहाकार समितिले बुस्टर डोज खोप लगाउन सरकारलाई सुझाव दिइसकेको छ। बुस्टर डोजका लागि मन्त्रालयले शुक्रबार प्रदेश स्वास्थ्य निर्देशनालय, प्रदेश स्वास्थ्य आपूर्ति व्यवस्थापन केन्द्र र ७७ वटै स्वास्थ्य कार्यालयलाई निर्देशन दिइसकेको छ।"
गोरखाको जीवनज्योति माविका शिक्षकको तलब तीन महिनादेखि रोक्का,"गोरखा : प्रधानाध्यापक र लेखापाललाई सोधिएको स्पष्टिकरणको चित्तबुझ्दो जवाफ नआएको भन्दै पालुङटार नगरपालिकाले वडा नं ७ च्याङ्लीस्थित जीवनज्योति माध्यमिक विद्यालयका शिक्षक, कर्मचारीहरुको तलब तीन महिनादेखि रोक्का गरेको छ। खाता रोक्का हुँदा त्यहाँ कार्यरत ३२ जना शिक्षक, कर्मचारी तलवभत्ता पाउनबाट बञ्चित भएका छन्। लामो समयदेखि रोकिएको तलबभन्दा पाउनुपर्ने माग राख्दै शिक्षक, कर्मचारी आन्दोलित भएका छन्। प्रधानाध्यापक बद्रीबहादुर पाण्डेको नेतृत्वमा शिक्षकहरुले बिहिबार खाता फुकुवा गरिदिन माग गर्दै नगरपालिकाको शिक्षा शाखाका प्रमुख बाबुराम काराखेतीलाई ज्ञापन पत्र बुझाएका छन्। आफ्नो र विद्यालयका सहायक कर्मचारी सुशीला गुरुङको संयुक्त हस्ताक्षरमा सञ्चालित कृषि विकास बैंक ठाँटीपोखरी शाखाको खाता रोक्का भएको प्रअ पाण्डेले बताए। विद्यालयमा करारमा कार्यरत कर्मचारी सुशीला गुरुङको हस्ताक्षर रोक्का गरेर स्थायी कर्मचारीको हस्ताक्षरबाट खाता चलाउन भन्दै नगरपालिकाले खाता रोक्का गरेको जनाएको छ। उक्त खाता रोक्काहुँदा शिक्षकहरुले कात्तिक मंसीर र पुस महिनाको तलब नपाएको प्रअ पाण्डेले बताए। शिक्षा कार्यालयको परिपत्रलाई बारम्बार अटेरी गरेकाले खाता रोक्का गरिएको शिक्षा शाखाका प्रमुख बाबुराम काराखेतीले बताए। गतवर्ष र यो वर्षको नौ महिनासम्मपनि विद्यार्थीलाई दिवा खाजा नखुवाएको, लापारवाहीपूर्वक दशैँको समयमा शिक्षक, कर्मचारीलाई तलब नखुवाएकोे आरोपमा शिक्षा शाखाले प्रअसँग स्पष्टिकरण माग गरेको जनाएको छ । विद्यालय व्यवस्थापन समितिका अध्यक्षसमेत रहेका वडा अध्यक्ष वसन्त श्रेष्ठले करिब नौसय जना विद्यार्थी रहेको विद्यालयमा असार यता व्यवस्थापन समिति गठन गर्न प्रअले चासो नदिएको पनि आरोप लगाएका छन्। विद्यालयमा धेरै समस्या छन्। प्रधानाध्यापक चर्को राजनीति गर्नुहुन्छ तर विद्यालयको समस्या समाधान गर्न चासो दिनुहुन्न, उनले भने, गतवर्ष विद्यार्थीलाई दिवा खाजा नखुवाएर बजेट फिर्ता गर्नुभयो। यसवर्ष पनि अहिलेसम्म विद्यार्थीलाई दिवा खाजा खुवाउनुभएको छैन। समयमै सामाजिक लेखा परीक्षण, सार्वजनिक लेखा परीक्षण गर्नुहुन्न। अझै दुई वर्षको अडिट गर्न बाँकी छ। बाहिर धेरै हिड्ने तर विद्यालयको काम समयमै नगर्ने उहाँको बानी छ। हिसाबकिताब पारदर्शी छैनन्। स्थायी कर्मचारी हुँदाहुँदै करारमा कर्मचारी राखेर आर्थिक अधिकारसहित खाता सञ्चालन गर्नुभएको छ। वडा र नगर शिक्षाको नीति निर्देशन अवज्ञा गर्ने, बाह्य शक्तिको धाकधम्की लगाउने जस्ता आरोप अध्यक्ष श्रेष्ठले प्रधानाध्यापक पाण्डेमाथि लगाए। नगर शिक्षा कार्यालयले बारम्बार स्पष्टिकरण सोध्दा पनि चित्तबुझ्दो जवाफ नदिई बाह्यशक्ति प्रयोग गरेको अध्यक्ष श्रेष्ठले बताए ।"
कोभिडका बिरामी बढे : थन्किएको आईसियु र भेन्टिलेटर संचालनको तयारीमा,"उदयपुर : दैनिक दुई दर्जनको संख्यामा कोभिड१९ का बिरामी फेलापरेसँगै उदयपुरका कोभिड अस्पताल सञ्चालनको तयारी थालिएको छ। जिल्लास्थित कोभिड१९ व्यवस्थापन समिति(डिसिएमसी)को शुक्रबार बसेको बैठकले यसअघि सञ्चालनमा रहेका अस्पतालाई पुनः सकृय बनाई उपचारलाई प्रभावकारी बनाउने निर्णयसँगै तयारी थालिएको हो। डिसिएमसीको निर्णयसँगै उदयपुर अस्पतालमा जडान भई दक्ष जनशक्तिको अभावमा थन्कीएको आईसियु र भेन्टिलेटर सेवा सञ्चालनको तयारी गरिएको अस्पतालका मेडिकल सुपरिटेण्डेन्ट (मेसु) डा मुकेश झाले बताए। त्यसैगरी मदन भण्डारी आँखा अस्पताल, चौदण्डिगढी नगरपालिकास्थित कोभिड अस्पताल र कटारी अस्पताललाई कोभिडका बिरामीको उपचार गर्ने गरी तयारी थालिएको प्रमुख जिल्ला अधिकारी तथा डिसिएमसीका संयोजक बिरेन्द्रकुमार यादवले बताए। दोस्रो वर्षको कोभिड महामारीले धेरैको ज्यान लिन थालेपछि जटिल खालका बिरामीको उपचार जिल्लामै गर्ने योजनाकासाथ गतवर्ष अस्पतालमा आईसियु र भेन्टिलेटर खरिद गरी जडान गरिएको थियो। रातारात प्रविधि जडान गरेपनि सम्बन्धित निकायले दंक्षजनशक्ति पठाउन नसक्दा सञ्चालनमा आउन सकेको थिएन। पटकपटकको आग्रहमा मन्त्रालयले जनशक्ति पठाएकाले आईसियु र भेन्टिलेटर सञ्चालन गर्ने तयारी गरिएको अस्पताल व्यवस्थापन समितिका अध्यक्ष तथा जिल्ला समन्वय समितिका प्रमुख खड्गबहादुर परियारले बताए। उनले भने, दंक्ष जनशक्तिका लागि हामीले धेरै भौतिरिनु पर्यो, धेरै पटक निर्णय गर्दै पत्रचार गरियो झण्डै एक बर्षपछि त्यो जनशक्ति पायौँ अब केहि दिन भित्र सेवा सुचारु हुने छ। जटिल खालका कोभिड संक्रमित बिरामीलाई बिराटनगर, धरान र काठमाडौं रिफर गर्दा खर्चालु र झन्झटिलो हुनुका साथै अधिकांशलाई बचाउन नसकिएपछि जिल्लामै आईसियु र भेन्टिलेटर सुविधाको तयारी त्यसबेला गरिएको उनले बताए । प्रदेश सरकारको १ करोड बजेटबाट आवश्यक सामग्री खरिदगरी अस्पतालमा आईसियु र भेन्टिलेटरका उपकरण जडानगरिए पनि पटकपटकको प्रयासले पनि दक्ष जनशक्ति जुटाउन नसक्दा यन्त्र उपकरण सबै थन्केर बसेको अध्यक्ष परियारले बताए। भर्खरै मेसु डा झासहित ५ जना विशेषज्ञ(कन्सल्टेन्ट) चिकित्सकहरु सरुवा भई आएकाले सेवा संचालन गर्ने तयारी गरिएको उनले बताए। एक महिनायता अस्पतालमा प्रसुति विशेषज्ञ डा झा, हाडजोर्नी विशेषज्ञ डा सशिभुषण प्रधान, एनेथेसिया (बेहोस् पार्ने)द्वय डा विशाल देव र कौशल तामाङ र जेनेरल फिजिसिएन डा राहुल रौनियार सरुवा भई आएका छन् । ९ जना दरवन्दि रहेको अस्पतालमा हाल ८ जना विशेषज्ञ रहेका छन्। अस्पतालका प्रशासन प्रमुख बृखबहादुर खत्रीले माथिल्लो तल्लाको कोठा प्रयोग गर्न नमिलेका कारण भुईतलामा रहेको ओपीडीकै दुईवटा कोठा आईसियुका लागि प्रयोगमा ल्याउन लागिएको बताए। आईसियु सञ्चालन सहज गर्न ओपीडी कक्षकै कोठाहरु प्रयोग गर्न लागिएको बताए। त्यसबाहेक आईसियु सञ्चालन गर्न केही भौतिक उपकरण र नर्सिङ प्यारामेडिक (नर्स तथा एचए र अहेव) जनशक्ति पनि जुटाउनुपर्ने खाँचो रहेको बताए। हाललाई सामान्य तयारीका साथ आईसियु सञ्चालनमा ल्याउने र बिस्तारै बाँकी जनशक्ति र संरचनाको जोहो गर्दे अघि बढ्ने योजना रहेको उनले बताए।"
प्रदेश २ को प्रदेशसभा बैठक बस्दै : नाम र राजधानी तोक्न सकस,"जनकपुर : प्रदेश नं २ को प्रदेशसभाको आइतबारको बैठकमा प्रदेशको नामाकरण र स्थायी राजधानीसम्बन्धी अध्ययन गर्न गठित विशेष समितिले आफ्नो प्रतिवेदन पेस गर्ने भएको छ। प्रदेशसभा सचिवालयलका अनुसार बैठक आज बिहान ११ बजेका लागि बोलाइएको छ। सभामुख सरोजकुमार यादवका संयोजकत्वमा गठित समितिले प्रदेशको नाम र राजधानीको सन्दर्भमा विभिन्न दल तथा प्रदेशसभा सदस्यहरुसँग भएका छलफलका निर्णयसहितको प्रतिवेदन आजको बैठकमा पेस गर्ने प्रस्तावित कार्यसूचि छ। यसपछि प्रदेशसभामा प्रस्तावमाथि छलफल हुने कार्यसूची रहेको प्रदेशसभा सचिवालयका सचिव रञ्जीतकुमार यादवले जानकारी दिए। प्रदेशसभाद्वारा सभामुखको नेतृत्वमा गठन गरेको विशेष समितिले प्रदेशको नाम र राजधानीमा समिति जुटाउन नसकेपछि विभिन्न दलका प्रदेशसभा सदस्यबाट नाम र राजधानीका लागि आएका प्रस्ताव मतदानबाटै टुङ्गो लगाउने सहमति भएको नेकपा (माओवादी केन्द्र) संसदीय दलका नेता भरतप्रसाद साहले बताए। सो समितिको पहलमा पटक पटक बसेको सर्वदलीय बैठकमा प्रदेशको नाम र राजधानीको प्रस्ताव सहमति जुट्न नसकेपछि ती सबै प्रस्तावहरु मतदानमै लैजाने सहमति भएको आन्तरिक मामिला तथा सञ्चारमन्त्रीसमेत रहेका उनले जानकारी दिए। समितिले प्रदेशसभामा दर्ता भएको प्रदेशको नाम मधेस, जानकी, मिथिला भोजपुरा, मध्य मधेस र राजधानीको प्रस्ताव जनकपुर र वीरगञ्जमाथि सांसदहरूबीच छलफल सकेर संसदीय दलका नेताहरूसँग छलफल गरेको थियो । तर कुनै प्रस्तावमा सहमति नभएपछि मतदानका लागि सहमति भएको उनको भनाइ छ। प्रदेशसभामा कुनै पनि दलको बहुमत नरहेका अवस्थामा कुनै पनि प्रस्तावमा दुई तिहाइ बहुमत नपुग्ने र प्रस्तावहरु पुनः अस्वीकृत हुने जोखिम बढेको बुद्धिजीवीले बताएका छन्। प्रदेशको नाम र स्थायी राजधानीको प्रस्ताव पारित हुन प्रदेशसभामा दुई तिहाइ बहुमत आवश्यक छ । तर दलहरुबीच प्रदेशको राजधानी जनकपुर कायम गर्नुपर्नेमा करिब सहमत रहे पनि नामको विषयमा फरक फरक प्रस्तावहरु आएका छन्। सत्तारूढ जनता समाजवादी पार्टी, माओवादी केन्द्रले प्रदेशको नाम मधेस प्रदेश राख्नुपर्ने प्रस्ताव गर्दा प्रमुख प्रतिपक्षी दल लोकतान्त्रिक समाजवादी पार्टीले त्यही प्रस्तावलाई समर्थन गरेको छ। १०७ सदस्यीय प्रदेशसभामा तीनै दलको सदस्य सङ्ख्या जोड्दा ६३ जना पुग्छ। तर प्रस्ताव पारित गर्न ७० प्रदेशसभा सदस्य चाहिने देखिन्छ। तीनै दलले ल्याएको प्रदेशको नामसम्बन्धी साझा प्रस्ताव पारित गर्न सातजना सदस्य अपुग हुने अङ्कगणित देखाएको छ। यस्तै, सत्तारूढ नेकपा (एकीकृत समाजवादी) पार्टी र प्रतिपक्षी दल नेकपा (एमाले)ले प्रदेशको नाम जानकी राख्नुपर्ने प्रस्ताव गरेको छ। ती दुवै दलको प्रदेशसभामा २१ सदस्य छ भने प्रदेशको नाम मिथिला भोजपुरा प्रस्ताव गरेको नेपाली कांग्रेससँग १९ प्रदेशसभा सदस्य छन्। यसबाहेक कांग्रेसकै राजेश्वरप्रसाद साहले प्रदेशको नाम मध्य मधेस प्रस्ताव गरेका छन्। यसरी अङ्कगणितलाई केलाउँदा मधेसको प्रस्ताव ल्याएका तिनलाई कांग्रेस, नेकपा एकीकृत समाजादी पार्टी वा एमालेमध्ये कुनै एक दलले समर्थन गर्नुपर्ने हुन्छ। तर अहिलेकै अवस्थामा कुनै पनि प्रस्तावमा दुई तिहाइ पुग्ने अवस्था नदेखिएकाले प्रस्ताव पारित नहुने राजनीतिक विश्लेषक देवनारायण यादवको भनाइ छ। 'सत्तारूढ गठबन्धनसँग प्रदेश २ सभामा रहेको त्यो सङ्ख्या प्रस्ताव पारित गर्न दुई तिहाइ पुग्छ,' उनले भने, 'तर गठबन्धन दलहरुभित्रै प्रदेशको नामका विषयमा फरक फरक धारणा र प्रस्ताव छन्।' यस्तो अवस्थामा नामाकरणको प्रस्ताव पारित हुने सम्भावना कमजोर रहेको उनको कथन छ। प्रदेश २ को नामका विषयमा सबै दलको आआफ्नै अडान रहेकाले दलीय सहमति नभएसम्म नामाकरणको विषय टुङ्गिन गाह्रो रहेको प्राध्यापक यादवले बताए। कुनै प्रस्वातमा ठोस सहमति नभए पुनः अघिल्लो मतदानकै जस्तै परिणाम आउने उनको कथन छ। यसअघि गत २०७७ चैत ५ गते प्रदेश २ को राजधानी र नामाकरणको विषयमा प्रदेशसभामा भएको मतदान भएको थियो। त्यतिबेलै प्रदेशको राजधानी जनकपुर राख्ने विषयमा सहमति नजिक पुगेका राजनीतिक दलहरुबीच नामाकरणमा सहमति नभएपछि मतदान प्रक्रियाबाटै दुवै विषय टुङ्ग्याउने भन्दै मतदान गरेका थिए। तत्कालीन बैठकमा पनि दुई तिहाइ बहुमत नपुगेपछि राजधानी र नामाकरणको प्रस्तावसमेत पारित हुन असफल भएको थियो। रासस"
"प्री ओपन सेसन अपडेट : १५ अंक बढीले बढ्यो नेप्से, १८ कम्पनीको सेयर कारोबार",काठमाडौं : साताको पहिलो कारोबार दिन नेप्से परिसूचक साढे १५ अंकले बढेको छ। अघिल्लो कारोबार दिन अर्थात् बिहीबार ५४१२ अंकले बढेको नेप्से यसदिन सो सेसनमा १५६६ अंकले बढेको हो। सोही समयमा सेन्सेटिभ इण्डेक्स १७७ अंकले बढेको छ। आज प्री ओपन सेसनमा १८ कम्पनीको ११ हजार २०१ कित्ता सेयर ५६ लाख २५ हजार ८२२ रुपैयाँमा खरिद बिक्री भयो। प्री ओपन सेसनमा सबै कम्पनीको सूचक बढेको हो। पछिल्लो समय लगातार बढिरहेको नेप्से परिसूचक आइतबार कारोबार खुला भएको केही मिनेटमा उकालो लागेको हो।
भारत पाकिस्तान विभाजनमा छुट्टिएका दाजुभाइको ७५ वर्षपछि भेट,"मोहम्मद सिद्दिक (बाँया)ले लगभग ७५ वर्षपछि आफ्नो कान्छो भाइ मोहम्मद हबीबलाई करतारपुर दरबार साहिबमा भेट्छन्। 'इमरान खानलाई मलाई भिसा दिन भन। भारतमा मेरो कोही छैन।' 'तिमी पाकिस्तान आऊ, म तिम्रो बिहे गरिदिन्छु।' भारत स्वतन्त्र भएपछि पहिलोपटक भेट भएका दाजुभाइबीच भएको कुराकानीको अंश हो यो। मोहम्मद सिद्दिक र मोहम्मद हबिबको भेट लाखौं मानिसको आँखामा बरसिरहेको सपना हो जसका लागि स्वतन्त्रताको विभाजन एउटा कथा मात्र होइन। विभाजनको समयमा यी दुई भाइ अलग भएका थिए। उनीहरूको परिवार जालन्धरबाट पाकिस्तान गएको थियो। उनको बुबाको मृत्यु भयो। सिद्दिक आफ्नी बहिनीसँग पाकिस्तान पुगेका थिए। हबीब यहाँ आफ्नी आमासँग बसे। पछि आमाको मृत्यु भयो। यो सबै कसरी भयो उनलाई अझै याद छैन। तर करिब ७५ वर्षपछि दाजुभाइको भेट करतारपुर करिडोरबाट भएको थियो। 'म इमरान खानलाई मेरो भाइ मोहम्मद हबीबलाई पाकिस्तानको भिसा दिन आग्रह गर्दछु, अलग भएका दाजुभाइहरूलाई पुनर्मिलन गर्न। यदि हामीले जीवनको अन्तिम समय सँगै बितायौं भने आमाबाबु र दिदीबहिनीहरूबाट छुट्टिएको पीडा कम हुने थियो।' यो अनुरोध मोहम्मद सिद्दिकले गरेका हुन्। उनी पाकिस्तानको पञ्जाबको फैसलाबाद जिल्लाको चक २५५ का बासिन्दा हुन्। करतारपुरमा दुई दाजुभाइको भेटका प्रत्यक्षदर्शी नासिर ढिलोनले उनीहरुको भेट निकै भावुक भएको बताए। सो अवसरमा करिब सय जनाको उपस्थिति रहेको थियो। सबैका आँखामा खुसीका आँसु थिए। केही घण्टाको भेटपछि दुई दाजुभाइ फेरि छुट्टिँदा सबैका आँखा फेरि रसाए। धेरै वर्षपछि दुई दाजुभाइबीच पहिलो भेट दुई वर्षअघि भएको थियो। दुई वर्षमा दुई दाजुभाइ हरेक दिन एकअर्कालाई भिडियो कल गर्छन्। मोहम्मद सिद्दिकलाई मोबाइल कसरी चलाउने भन्ने थाहा छैन, तर उनका छोराछोरी र गाउँलेहरूले उनलाई यस विषयमा मद्दत गर्छन्। त्यस्तै मोहम्मद हबिबले पनि मोबाइल चलाउँदैनन् तर उनका सिख साथीहरूले उनलाई मद्दत गर्छन्। मोहम्मद हबीब एक सिख परिवारसँग बस्छन्। मोहम्मद हबीबले आफ्ना दाइ हम्मद सिद्दिकलाई भनेका थिए, इमरान खानलाई मलाई भिसा दिन भन। मेरो भारतमा कोही छैन। यो उमेरमा म धेरै एक्लो भएको छु। यति एक्लोपनमा अब जीवन बित्दैन।' दुई दाजुभाइ कसरी छुट्टिए ? उनलाई सम्झना छ कि उनकी आमा भाइ मोहम्मद हबीबसँग फूलवालामा मामाघर गएका थिए। फुलवाला भारतको भटिंडा जिल्लामा पर्छ। उनी भन्छन्, 'मामाघर गएपछि हाम्रो गाउँमा हमला भयो। मानिसहरू आतंकित भएर इलाका छाडेर हिँडिरहेका थिए। सबैजना पाकिस्तानतिर लागेका थिए। सबैले आफ्नो ज्यान बचाउन खोजिरहेका थिए।' 'म मेरो बुबा र बहिनीसँग थिएँ। दंगामा मेरो बुबाको मृत्यु कसरी भयो थाहा छैन। हामी दाजुबहिनी फैसलाबादको शरणार्थी शिविरमा पुगेका थियौं।' मोहम्मद सिद्दिक भन्छन्, 'मेरी बहिनी बिरामी भइन् र फैसलाबादको शरणार्थी शिविरमा मरिन्। ती दिनमा, मलाई खोज्दै मेरो बुबा फैसलाबादको शरणार्थी शिविरमा कसरी पुग्नुभयो थाहा छैन।' मोहम्मद हबिब भन्छन्, यो गाउँ र क्षेत्रमा मेरो कोही छैन। त्यहाँका मानिसहरूले मलाई दंगा सुरु हुँदा मेरी आमा र म मामाघरमा थुनिएका थियौं। यसैबीच, विभाजन पूरा भयो। जब पाकिस्तान र भारत बन्यो, बुबा र बहिनीको हत्या भएको खबर आएको थियो, दाइको बारेमा केही थाहा थिएन। मेरी आमाले यो आघात सहन सकिनन्। सुरुमा मानसिक सन्तुलन गुम्यो र त्यसपछि उनले संसार छोडिन्।' उनका मामाहरू पनि पाकिस्तान गए। मोहम्मद सिद्दिकले आफ्नो परिवारबाट छुट्टिएको कथा राम्ररी सम्झन्छिन्। त्यतिबेला उनको उमेर १० देखि १२ वर्षको थियो। तर मोहम्मद हबिबलाई आफ्नो आमा, बुबा, दाजुभाइको नाम र अहिले आफू बसेको क्षेत्रका मानिसहरूबाट सुनेका कुराहरू बाहेक केही याद छैन। त्यतिबेला उनी करिब डेढ वर्षका थिए मोहम्मद सिद्दिक भन्छन्, 'हाम्रो पालामा परिचयपत्र बनाइएको थिएन, तर म पाकिस्तानको उमेरभन्दा १०१२ वर्ष जेठो छु। जीवनका धेरै महिना र वर्ष भाइलाई सम्झेर बित्यो। आमाको मृत्यु भयो होला भन्ने लागेको थियो। दिदीबहिनी र बुवाको शव नै देखेको थिएँ तर भाइ जिउँदै छ भन्ने लागेको थियो।' विगतको स्मरण गर्दै उनी भन्छन्, 'पाकिस्तानमा काका हुनुहुन्थ्यो। हामी फैसलाबादका विभिन्न क्षेत्रमा बस्यौं। त्यसपछि हामीलाई चक २५५ मा जग्गा दिइयो र यो गाउँमा आयौं। मैले काकाकी छोरीसँग बिहे गरेँ। मैले मेरो सारा जीवन खेतीपातीमा बिताएँ।' मोहम्मद हबीब आफ्नो बाल्यकाल र विगतको बारेमा धेरै कुरा गर्न तयार थिएनन्। उनी भन्छन्, 'अभिभावक नभएको बच्चालाई के हुन्थ्यो र? आमाले मलाई छाडेर मर्नु भएको गाउँमा जीवन बिताएँ।' मोहम्मद सिद्दिक भाइको सम्झनाले उनलाई धेरै सताएको बताउँछन्। उनी भन्छन्, 'मेरो मनले सधैं भाइ जिउँदै छ भन्थ्यो। उसलाई भेट्ने रहर थियो। पूरै गाउँलाई मेरो कथा थाहा छ। मैले मेरो कथा मोहम्मद इशराकलाई सुनाएँ। आजभन्दा करिब दुई वर्षअघि मोहम्मद इशराक नासिर ढिल्लनसँ आएका थिए। उनले मलाई सबै कुरा सोधे। क्यामरामा रेकर्ड गरे र मेरो फिल्म प्रदर्शन गरे।' छायांकनको केही दिन पछि उनीहरु आएर भाइ फेला पारेको बताए। उनको भाइसँग कुरा पनि गराए। चक २५५ का नम्बरदार मोहम्मद इशराक साथी भएको नासिर ढिल्लन बताउँछन्। 'मेरो साथी लवली सिंह र मैले विभाजनका बेला छुट्टिएका मानिसहरूलाई पुनर्मिलन गर्न युटुबमा 'पञ्जाबी लेहर' च्यानल बनाएका छौं। हामी प्रियजनबाट अलग भएका मानिसहरूका कथाहरू सुनाउँछौं। पुनर्मिलन गर्ने प्रयास गर्छौं। ' पछिल्ला दुई वर्षमा केके भए ? मोहम्मद सिद्दिक भन्छन्, नासिर ढिल्लन र नम्बरदार मोहम्मद इशरकले दुई वर्षअघि मलाई मोहम्मद हबीबसँग भिडियो कलमार्फत कुरा गराएका थिए। मैले सुरुमा आमा र बुवाको नाम सोधें। उनले ठीक भने। मैले मेरो नाम सोध्दा त्यो पनि सही थियो।' 'उनले आफ्नो र आफ्नो परिवारको बारेमा अरु कुरा पनि भने, जुन सत्य थियो', उनले भने, 'हबिब पाकिस्तान आउन चाहन्थे र यदि पाकिस्तान आउन नसके म उनलाई भेट्न भारत जान्छु तर त्यहाँ धेरै अवरोध थिए।' त्यसपछि मोहम्मद सिद्दिकको परिचयपत्र र राहदानी बनाइयो। जगफिर सिंह भन्छन्, 'शिकासँग कुनै रासन कार्ड आदि थिएन। म, नासिर ढिल्लन र मोहम्मद इशराकबीच भारत र पाकिस्तान दुवै पक्षबाट भिसा लिन प्रयास गर्ने सहमति भएको थियो। तर दुर्भाग्य बिचमा कोरोना आएकाले यो सम्भव हुन सकेन।' 'जब करतारपुर करिडोर खुल्यो, हामीले दरबार साहिबमा पूजा गर्ने कार्यक्रम बनाएका थियौं। दुवै काम सँगै होस् भन्ने हाम्रो चाहना थियो। छुटेकाले पनि भेटेर नतमस्तक हुनुपर्छ', जगफिर सिंह भन्छन्, 'दुवै पक्षका सरकार र प्रशासनले हामीलाई साथ दिए। त्यसपछि जनवरी १० मा जब हामी करतारपुर पुग्यौं, मोहम्मद सिद्दिक आफ्नो परिवार र सम्पूर्ण गाउँसँगै त्यहाँ उपस्थित थिए।' मोहम्मद सिद्दिकले भने, 'मैले मेरो भाइलाई उपहारस्वरूप कपडा लिएको थिएँ। उसले हामी सबैका लागि कपडा पनि ल्याएको थियो। ऊ पाकिस्तान आउनुपर्छ भन्ने मेरो इच्छा छ। मैले उसलाई मसँग पाकिस्तान आउन भनेपछि उसले मेरो शिरमा टाउको राख्यो। काँधमा, रोइरह्यो र सहमति व्यक्त गर्यो।' मोहम्मद हबिब भन्छन्, फुलवालामा मानिसहरूले मेरो हेरचाह गर्छन्। तर अब मन नातिनातिनीसँग खेलेर केही समय बिताउन चाहन्छु। म मरेपछि मेरो अन्त्येष्टि आफ्नाले गरुन् भन्ने चाहन्छु।' बीबीसी हिन्दीबाट"
यसरी बुझौं,"भएकोमा सन्तोष गर्नुभन्दा अनावश्यक प्रयास गर्ने बानीले मानिसलाई मानसिक र शारीरिक रूपमा दुःख दिइरहेको हुन्छ । काम गर्नुअघि सोच्न सके परिणाम सहज हुन्छ । एउटा विशाल जंगलमा थियो। एकसाथ पाँच जना मानिस हिँडिरहेका थिए। बिहानैदेखि एकोहोरो हिँडिरहँदा तिनीहरूलाई भोकले निकै नै सताइरहेको थियो। जंगली जनावारले आक्रमण गर्ने डरले तिनले जंगलमा केही पनि खान पाइरहेका थिएनन्। धेरै थाकेपछि उनीहरू एक ठाउँमा उभिए। कस्तो गज्जबको संयोग ! त्यहाँ उनीहरूले एक ठाउँमा लटरम्म पाकेको जामुनको बोट देखे। पाकेको फलैफलले भरिएको जामुनको रूख देखेपछि सबैमा थोरै भए पनि अघाउने आश जाग्यो। पहिलो व्यक्तिले भनेयो रूखलाई काटेर ढालौं र पेटभरि फल खाऔं। दोस्रो व्यक्तिले फरक बुझाइ बताए सिंगो रूख नै त काट्नु नपर्ला। फलले भरिएका ठूलाठूला हाँगा काट्यौं भने पेटभरि खान पाइहालिन्छ नि। दुवैको कुरा सुनिसकेपछि तेस्रो व्यक्ति अघि सरे। उनले भने यस्तो गर्नु नै पर्दैन। छोटाछोटा हाँगा काट्यौं भने भइहाल्छ। चौथो व्यक्ति पनि के कम ! उनले सुझाव दिए किन यति धेरै गरिरहनुपर्यो ? पहिलोले भने, किन र ? उनले थपे, जामुनको फलको गुच्छा मात्र खसाले पुग्छ। चौथो व्यक्तिले भने गुच्छालाई काटेर किन झार्नु पर्यो ? सबै जना रूखमा चढांैं र त्यहीं बसेर छानीछानी खाऔं। सँगै हिँडे पनि कसैका कुरा कसैसँग मिलेनन्। अन्तिममा पाँचौं व्यक्ति बोले मेरो कुरा ध्यानले सुन। भूइँमा जेजति जामुनका फल खसेका छन्, त्यसैलाई टिपेर खायौं भने हाम्रो भोक मेटिन्छ। भूइँमै झरेका फलले हामी अघाउँछौं भने रूखमा चढ्नु, हाँगा काट्नु र रुखै नै ढाल्नु किन पर्यो र ? सबै एकअर्काको मुख हेराहेर गरेर आआफ्नो बुद्धिको मूल्यांकन गर्न थाले। नैतिक शिक्षा : भएकोमा सन्तोष गर्नुभन्दा अनावश्यक प्रयास गर्ने बानीले मानिसलाई मानसिक र शारीरिक रूपमा दुःख दिइरहेको हुन्छ। काम गर्नुअघि सोच्न सके परिणाम सहज हुन्छ।"
बाबा छोरीको स्वरमा नाचन माया (भीडीयो),"हङकङ : हङकङलाई कर्मथलो बनाएका नेपाली उस्ताज कृष्णभक्त महर्जन र छोरी सोनम महर्जनले संयुक्तरुपमा गाएको गीत नाचन माया सार्वजनिक भएको छ । गीतमा रचना र संगित स्वयंम महर्जनले गरेका छन् भने एरेन्ज हरिशरण सायमीको रहेको छ । गीतको थिम अनुसार डान्सिङ बिटमा भिडियो तयार गरिएको छ । भिडियोमा बिजु पार्की र कविता नेपालीको डान्स देख्न सकिन्छ । सोनम पार्खिमको निर्देशनमा सार्वजनिक भिडियो पवन सुसलिङले खिचेका हुन, भने प्रमोद भण्डारीको कोरियाग्राफी रहेको छ । भिडियोलाई ओएसआर डिजिटल युट्युव च्यानलमा रिलिज गरिएको छ । हङकङलाई कर्मथलो बनाएका गायक तथा संगितकार कृष्णभक्तले दुई दर्जन गीतमा स्वर र संगित भरिसकेका छन् । नेपाली भाषा र संगितलाई पारिवारिकरुपमै अघि बढाईरहेका उनको छोरी, श्रीमती र छोरा संगित क्षेत्रमा छन् । संगितको उर्जा र मोहले निरन्तर नयाँ श्रृजना गर्ने रहर जागृत हुने महर्जन बताउँछन् । भीडीयो हेर्नुहोस्"
चिसो बढेसँगै सोलुखुम्बुमा ज्याकेटको व्यापार बढ्यो,"सोलुखुम्बु : चिसो बढेसँगै हिमाली जिल्ला सोलुखुम्बुमा डाउन ज्याकेटको माग अत्याधिक बढेको छ। शरदबाट नै चिसो सुरु हुने यहाँ अन्य कपडासँगै डाउन ज्याकेट अर्थात प्वाँखबाट बनेका ज्याकेटको माग अत्याधिक रहेको ब्यवसायी बताउँछन्। अन्य सामन्य ज्याकेट तथा कपडाको तुलनामा डाउन ज्याकेटले बढी नै न्यानो प्रदान गर्ने हुँदा यसको माग उच्च भएको सल्लेरीका व्यवसायी सागर हिङमाङले बताए। उनले भने, डाउन ज्याकेटलाई त अन्य लुगा कपडासँग तुलना नै गर्न मिल्दैन नि, यसमा न्यानो प्रदान गर्न सक्ने त्यस्तो गुण हुन्छ कि जुन गुण अरु कपडामा हुँदैन। त्यसैले पनि यहाँ यसको माग थेकिनसक्नु छ, माग अनुसारको सामान नै उपलब्ध गराउन सकेको छैन। चिसो बढेसँगै सर्वसाधरण नागरिकहरु चिन्तित भएता पनि टेलरिङ व्यवसाय गर्नेका लागि सुनौलो अवसर बनेको छ। जसका कारण आफूहरु डाउन ज्याकेट उत्पादनमा भ्याइनभ्याइ रहेको सल्लेरीका अर्का व्यवसायी लोकबहादुर दर्जी बताउँछन्। जिल्ला सदरमुकाम सल्लेरी क्षेत्रमा लभगभ ४० वटा टेलर नियमित रुपमा सञ्चालमा छन्। जाडो समयमा यहाँका टेलर मात्रै नभएर अन्य फेन्सी पसलहरु समेत व्यस्त बनेका छन्। चिसो सुरु भएयता यहाँका कपडा पसलहरुमा समेत डाउन ज्याकेट किन्नेको नै चाप बढी हुने गरेको व्यवसायी मनिकुमार राईले बताए। सोलुखुम्बुको माथिल्लो भेगमा अहिले तापक्रम घटेर माइनस १२ डिग्रीसम्म पुगेको छ भने सदरमुकाम सहितका क्षेत्रमा माइनस २ डिग्रीसम्म पुगेको छ।"
मानवीय सहायता सामाग्री लिएर नेपाली टोली अफगानिस्तान प्रस्थान,"काठमाडौं : परराष्ट्र मन्त्रालयको नेतृत्वमा टोली सहयोग सामाग्री लिएर अफगानिस्तानको राजधानी काबुल प्रस्थान गरेको छ। हिमालय एयरको चार्टर जहाजबाट परराष्ट्र मन्त्रालयका अधिकारी लगायतको टोली १४ टन खाद्य, लत्ताकपडा औधषी लगायतका सामाग्री लिएर आइतबार बिहान काबुल प्रस्थान गरेको हो। आइतबार बिहान त्रिभुवन अन्तर्राष्ट्रिय विमानस्थलमा आयोजना गरिएको पत्रकार सम्मेलनमा परराष्ट्रमन्त्री नारायण खडकाले नेपालको इतिहासमा पहिलो पटक हवाइ जहाज चार्टर गरेर मानवीय सहयता पठाइएको बताए। मन्त्री खडकाले भने, 'नेपाल लिन मात्र हैन संकट परेको बेलामा अन्य मुलुकलाई दिन पनि सक्छ। परराष्ट्र मन्त्रालयका सहसचिव सेवा लम्सालको नेतृत्वमा टोली काबुल गएको हो। नेपाली टोलीले काबुल स्थित राष्ट्रसंघको कार्यालयमा नेपालबाट लगिएको सामाग्री बुझाउने छ। नेपाली टोली आजै स्वदेश फर्किने छ। निजी क्षेत्रको योगदानमा सरकारले अफगानिस्तानमा सहयोग सामाग्री पठाएको हो। तालीबान सरकारले सत्ता कब्जा गरेसँगै मानवीय संकट उत्पन्न भएको अफगानिस्तानलाई राष्ट्रसंघको आग्रहमा नेपाल सरकारले सहयोग सामग्री पठाएको हो। सार्क अध्यक्ष राष्ट्र नेपालले सदस्य राष्ट्र अफगानिस्तानलाई सहयोग पठाएर अभिभावको भुमिका समेत निर्वाह गरेको छ। तालिबानले सत्ता कब्जा गरेपछि अफगानिस्तानमा मानवीय संकट उत्पन्न भएको छ। अफगानिस्तानमा तालिबानीले सत्ता कब्जा गरेपछि त्यहाँका नेपालीमाथि सुरक्षा जोखिम बढेकाले सरकारले उद्दार कार्य गरेको थियो।"
स्याङ्जामा अनिश्चितकालिन कोरोना संक्रमण रोकथाम आदेश जारी,"स्याङ्जा : प्रशासन कार्यालय स्याङ्जाले पुस मसान्तको मध्यरात १२ बजेदेखि लागू हुनेगरी र अर्को आदेश जारी नएसम्मका लागि जिल्लाभर कोरोना संक्रमण रोकथाम आदेश जारी गरेको छ। नेपाललगायत स्याङ्जामा पनि तीव्ररुपमा भाररस संक्रमण बढ्दो देखिएकाले जिल्लाभर लागु हुनेगरी आदेश जारी भएको स्याङ्जा प्रशासनले जनाएको छ। गृह मन्त्रालयको निर्देशन तथा जिल्ला कोभिड१९ व्यवस्थापन केन्द्र स्याङ्जाको बैठकले गरेका निर्णय समेतका आधारमा जिल्लाभरी लागू हुनेगरी कोरोना संक्रमण रोकथाम आदेश जारी भएको प्रमुख जिल्ला अधिकारी राजुप्रसाद पौडेलले जानकारी दिए। प्रशासनले आदेश जारीगर्दै सार्वजनिक स्थलमा २५ जनाभन्दा बढी भेला हुन, महोत्सव तथा मेलाको आयोजना गर्न र सभा सम्मेलनमा रोक लगाएको छ। जिल्लाभरका सार्वजनिक सेवा लिँदा माघ ७ गतेदेखि कोभिड १९ विरुद्धको खोप लगाएको प्रमाण देखाउनुपर्ने भएको छ। जारी आदेश अनुसार सार्वजनिक सवारी साधनमा यात्रुले अनिवार्य रुपमा मास्कको प्रयोग गर्नुपर्नेछ। सिट क्षमताभन्दा बढी यात्रु बोक्न निषेध छ। सवारी साधनमा लामो दूरीको यात्रा गर्दा खोप कार्ड अथवा कोभिड नेगेटिभ भएको रिपोर्ट देखाउनुपर्ने छ। धार्मिक पारम्पारिक तथा सांस्कृतिक कार्य गर्दा भिडभाड नगरी घर परिवार मात्र सामेल भएर गर्नुपर्ने उल्लेख छ। विद्यालय संचालन तथा १२ देखि १७ बर्ष उमेर सहूका विद्यार्थीलाई कोभिड विरुद्धको खोप लगाउन मन्त्रालयको विज्ञप्ति अनुरुप लगाउन सकिने भनिएको छ। औषधीलगायतका अत्यावश्यक वस्तु तथा सेवाको कृत्रिम अभाव सृजना गर्ने, मूल्य वृद्धि गर्ने, लुकाउने र सहज आपूर्तिमा रोक लगाउनेजस्ता कार्य भएमा कानून बमोजिम कारबाही हुने प्रशासनले जनाएको छ। पेशा व्यवसाय तथा उद्योगधन्दा सञ्चालन गर्दा अनिवार्य स्वास्थ्य सुरक्षा मापदण्ड पालन गर्न भनिएको छ। जारी आदेश पालना नगरेमा संक्रमक रोग ऐन २०२० तथा स्थानीय प्रशासन ऐन २०२८ बमोजिम कारबाही गरिने समेत प्रशासनको चेतावनीे छ। यसैबीच स्याङ्जामा शनिबार मात्र २२ जनामा कोरोना संक्रमण पुष्टि भएको प्रादेशिक स्वास्थ्य निर्देशनालयको विज्ञप्तिमा उल्लेख छ।"
मापसे गरेर श्रीमतीको हत्या,"विराटनगर : मोरङको पथरीशनिश्चरेमा मादक पदार्थ सेवन (मापसे) गरेका श्रीमानको कुटाइबाट श्रीमतीको मृत्यु भएको छ। पथरीशनिश्चरे नगरपालिका२ बुद्ध चोकका ३३ वर्षीय जय शर्माको कुटाइबाट श्रीमती १९ वर्षीया पूजा विकको मृत्यु भएको प्रहरीले जनाएको छ। मोरङ प्रहरीका डीएसपी मञ्जिल मुकारुङका अनुसार जयले गत पुस ३० गते प्लाष्टिकको पाइपले श्रीमती पूजालाई मरणासन्न हुने गरी कुटपिट गरेका थिए। कुटपिटबाट टाउको र शरीरका विभिन्न भागमा चोट लागेको थियो। गम्भीर अवस्थामा उपचारका लागि विराटनगरको नोबेल शिक्षण अस्पतालमा भर्ना गरिएकी पूजाको शनिबारसाँझ मृत्यु भएको डीएसपी मुकारुङले बताए। उनका अनुसार अस्पतालले उपचार सम्भव नहुने भन्दै घाइते पूजालाई घर फर्काइदिएको पाइएको छ। श्रीमानको कुटपिटपछि पूजालाई उपचारका लागि अस्पताल भर्ना गरिएको थियो। उपचार सम्भव नभएपछि आफन्तले घर फर्काएर लग्दै गर्दा बाटैमा मृत्यु भएछ, मुकारुङले भने, घटनामा संलग्न जयलाई पक्राउ गरिसकिएको छ। थप अनुसन्धानपछि घटनाको वास्तविकता पत्ता लाग्छ। जयविरुद्ध कर्तव्य ज्यान मुद्दा चलाउन अदालतबाट म्याद थप गरेर प्रहरीले घटनाको अनुसन्धान अघि बढाउने तयारी थालेको छ। प्रहरीको प्रारम्भिक अनुसन्धानबाट मापसे गरेका कारण उत्पन्न विवाद कुटपिटमा परिणत हुँदा ज्यानै जाने घटना भएको खुलेको छ।"
"भनियो प्राथमिकता, व्यवहारमा सुस्तता","काठमाडौं : प्रधानमन्त्री शेरबहादुर देउवाले प्रतिनिधिसभामा विश्वासको मत लिने क्रममा भनेका थिएसरकारको पहिलो प्राथमिकता खोप, दोस्रो प्राथमिकता खोप र तेस्रो प्राथमिकता पनि खोप नै हो। यो साउन ३ गतेको कुरा थियो। प्रधानमन्त्री देउवाले त्यसको भोलिपल्ट उपत्यकाका केही खोप केन्द्र निरीक्षण गरे। तर, पुस महिनाभित्र दुईतिहाइलाई खोप लगाउने लक्ष्य नै पूरा हुन सकेन। चैतभित्र सबै नेपालीलाई कोरोनाविरुद्धको खोप लगाइसक्ने लक्ष्य पनि चुनौतीपूर्ण देखिन्छ। प्रमुख विपक्षी एमालेले प्रधानमन्त्री देउवाले प्रतिबद्धता जनाएअनुसार खोप लगाउन नसकेकोमा ध्यानाकर्षण गराएको छ। एमाले उपाध्यक्ष सुवास नेम्बाङको नेतृत्वमा स्वास्थ्य तथा जनसंख्या विभागले शनिबार प्रधानमन्त्रीलाई कोभिड१९ रोकथाम, नियन्त्रण र उपचारबारे ध्यानाकर्षणपत्र बुझाएको हो। प्रधानमन्त्रीज्यूले व्यक्त गर्नुभएको प्रतिबद्धताअनुसार खोप लगाउन सकिएको छैन, ध्यानाकर्षणपत्रमा लेखिएको छ, खोपको पर्याप्तता हुँदाहुँदै पनि जनताले प्रयोग गर्न नपाएको अवस्था छ। पहिले र दोस्रो खोप लगाएकाहरूलाई अबिलम्ब बुस्टर खोप उपलब्ध हुन सकेको छैन। स्वास्थ्य सेवा विभागअन्तर्गत खोप शाखा प्रमुख सागर दाहालका अनुसार हाल दैनिक २ लाखभन्दा बढीले खोप लगाइरहेका छन्। कहिलेकाहीं दैनिक साढे ३ लाख पनि पुग्छ, दाहालले भने, खोप अभियान बढाउँदै लैजानुपर्छ। यसमा स्थानीय तहको तदारुकता चाहिन्छ। आमजनताको पनि चासो र सहभागिता जरुरी छ। राष्ट्रिय खोप अभियान २०७७ माघ १४ गते सुरु भएको थियो। त्यसयता कोभिसिल्ड, भेरोसेल, जापानिज एस्ट्राजेनेका र स्वीडिस एस्ट्राजेनेका, जोन्सन एन्ड जोन्सन, फाइजर र मोडेर्ना खोप लगाइएको छ। यो अवधिमा जनसंख्याको ३९८ प्रतिशतले मात्र पूर्ण खोप लगाएका छन्। कम्तीमा एक मात्रा लगाउनेको संख्या पनि ५२१ प्रतिशत मात्र छ। खोपको प्रभावकारिताका लागि एउटै प्रकारको खोपको पूर्ण मात्रा लगाउनुपर्छ। एक वर्ष पुग्न लाग्दा पनि लक्षित जनसंख्या (१८ वर्ष वा सोभन्दा माथि) का ६०७ प्रतिशतले मात्र पूर्ण मात्रा खोप लगाएका छन्। त्यस्तै ७९४ प्रतिशतले मात्र कम्तीमा एक मात्रा खोप लगाएका छन्। १८ वर्षभन्दा माथिको कुल जनसंख्या १ करोड ९९ लाख २२ हजार १ सय ६४ छ। सरकारले बालबालिका (१२ देखि १७ वर्षसम्मका)लाई नजिकैको खोप केन्द्रमा गई कोभिड१९ विरुद्धको खोप लगाउन अनुरोध गरेको छ। बालबालिकलाई फाइजर र मोडेर्नाको खोप दिइएको छ। राष्ट्रिय खोप सल्लाहकार समितिका अध्यक्ष डा रमेशकान्त अधिकारी कोरोना महामारीका बेला सबै जना सुरक्षित नभईकन अरू कोही पनि सुरक्षित छैन भन्ने सबैले मनन गर्नुपर्ने बताउँछन्। पूर्ण खोप लगाएका व्यक्ति पनि स्वास्थ्य मापदण्डको प्रयोग नगर्दा संक्रमणमा परेका छन्। डा अधिकारी भन्छन्, आफूले मात्र धेरै पटक खोप लगाउनुभन्दा वरिपरिका छिमेकी, साथीभाइलाई पनि खोप लगाउन प्रोत्साहन गर्नुपर्छ। पूर्ण मात्रा खोप लगाएको ६ महिना पुगेका अग्रपंक्तिमा खटिनेहरूलाई माघ २ गतेदेखि बुस्टर मात्रा खोप दिन लागिएको छ। त्यस्तै ६० वर्षमाथिका सबै नागरिक तथा रोग प्रतिरोधात्मक क्षमता कम भएका व्यक्तिहरूलाई माघ १४ गतेदेखि पहिले लगाएको खोपको अतिरिक्त मात्रा दिन लागिएको स्वास्थ्य तथा जनसंख्या मन्त्रालयले जनाएको छ। पाएनन् खोप जापानिज एस्ट्राजेनेका खोप लगाउन नेपाल प्रहरी अस्पतालमा पुगेकी आरभी न्यौपाने लगातार दुई दिन गइन्। तर, खोप लगाउन पाइनन्। बिहीबार र शुक्रबार खोप लगाउन गएको उल्लेख गर्दै उनले भनिन्, पहिलो दिन जाँदा खोप सकियो भनेर सुरक्षाकर्मीले गेटबाटै फर्काइदिए। दोस्रो दिन जाँदा टोकन लिनुपर्छ भनेर फर्काइदिए। सरकारले सुरुमा उमेर, वर्ग र पेसाका आधारमा लक्षित समूह तोकेर कोरोना भाइरसविरुद्धको खोप अभियान सञ्चालन गरेको थियो। त्यो बेला पनि लक्षित समूहमा रहेका नागरिकले सहज रूपमा खोप लगाउन पाएनन्। घन्टौं लाम लागे पनि ज्येष्ठ नागरिक नै त्यत्तिकै घर फर्किए। पहुँचवालाले भने सहजै घरमै पनि खोप लगाए। किन लगाएनन् खोप ? कोभिड१९ विरुद्धको खोपका सम्बन्धमा भ्रमहरू पनि व्याप्त देखिएको छ। जनचेतनाको लागि सरकारले शताब्दी पुरुष एवं संस्कृतिविद् सत्यमोहन जोशी, जनस्वास्थ्य विज्ञ डा अरुणा उप्रेति, पूर्वमिस नेपाल सदीक्षा श्रेष्ठ, श्रृंखला खतिवडालगायतका चर्चित व्यक्तिलाई खोपको सन्देशबाहक बनाएको छ। तर, १८ वर्षमाथिका झन्डै ४० प्रतिशतले खोपको पूर्ण मात्रा पाएका छैनन्। खोपले गर्भपात हुने, कम तौलको बच्चा जन्मिने, समय नपुगी जन्मिने भन्ने गलत धारणाहरू गाउँघरमा पाइएका छन्। स्वास्थ्य सेवा विभाग, परिवार कल्याण महाशाखाका निर्देशक डा विवेककुमार लाल गर्भावस्थामा कोरोना भाइरसविरुद्धको खोप लगाए महिलाले समय नपुगी बच्चा जन्माउने जोखिमको खोपसँग कुनै सम्बन्ध नभएको बताउँछन्। कोभिड१९ विरुद्धको खोप स्तनपान गराइरहेका महिलाले पनि लगाउन मिल्छ। लक्षित सबै नागरिकलाई लगाउने उद्देश्यका साथ अभियान सञ्चालन सुरु गरिए पनि स्थानीय तहमा खोपको प्रभावकारिताबारे सुसूचित गर्न सकिएको छैन। स्वास्थ्य मन्त्रालयकी प्रवक्ता डा संगीता कौशल मिश्रकाअनुसार खोप अभियानको प्रभावकारिताका लागि अनुगमन सुरु गरिएको छ। स्वास्थ्य तथा जनसंख्यामन्त्री विरोध खतिवडाको अध्यक्षमा बनाइएको अनुगमन समितिले आइतबारदेखि प्रदेश १ र २ का साथै बागमती प्रदेशको समेत अनुगमन गर्ने भएको छ।"
भारतसँग उठाउनुपर्ने विषय,"देउवाको भारत भ्रमण अहिलेलाई रोकिए पनि केही समयमा गराउन जरुरी छ। प्रधानमन्त्री शेरबहादुर देउवाको भारत भ्रमण गर्ने भएपछि जनमानसमा फरक कौतुहल र उत्साह देखिएको थियो। मन्त्रिपरिषद्को बैठकले प्रधानमन्त्रीको भारत भ्रमणमा जाने मिति तय गरे पनि भारतमा देखिएको कोरोना भाइरसको नयाँ भेरियन्ट ओमिक्रोन संक्रमण बढेपछि रद्द हुन पुगेको हो। प्रधानमन्त्री देउवा भारत भ्रमणमा जाने भएपछि नेपाली जनमानसमा एक किसिमको कौतुहल र उत्साह देखिएको थियो। जे होस्, अहिलेको भेटवार्ता भने रद्द भएको छ। आउँदा दिनमा भने प्रधानमन्त्री देउवाले पुनः भारत भ्रमण अवश्य गर्नेछन्। प्रधानमन्त्रीको भारत भ्रमणको कुरा सुनेपछि जनतामा कौतुहल र उत्साह देखिनुमा विविध कारण छन्। भारत नेपालको मित्रराष्ट्र हो। नेपालको अधिकांश व्यापार पनि भारतसँगै हुन्छ। अर्थात्, नेपाल विभिन्न पक्षमार्फत भारतसँग निर्भर हुनुपरेको अवस्था छ। तर, भारतसँगको हाम्रो सम्बन्धका केही सकारात्मक र केही नकारात्मक पक्षहरू छन्। जसलाई लिएर नेपाली जनतामा चासो र चिन्ता दुवै छ। भारतसँग सांस्कृतिक, सामाजिक, आर्थिक, व्यापारिक र भौगोलिक सामीप्यताका हिसाबले हाम्रो अत्यन्तै निकटको छिमेकी हो। सरकार र सरकारको सम्बन्धभन्दा पनि जनता र जनताबीचको सम्बन्ध अझ प्रगाढ रहेको छिमेकी मुलुक हो भारत। त्यो मुलुकमा सामान्यत आवतजावत भइरहन्छ अर्थात् खुला सिमाना छ। न नेपाली भारतमा जान पासपोर्टको आवश्यकता पर्छ, न त भारतीयहरू नेपालमा आउँदा कुनै कानुनी प्रक्रिया पूरा नै गर्नु पर्छ। सांस्कृतिक, पारिवारिक लगायतका विषयमा आवतजावत हुन्छ। दुवै देशमा हिन्दूहरूको बाहुल्य भएकाले पनि होला, तीर्थयात्रीहरूको आवतजावत त झनै ज्यादा हुने गरेको पाइन्छ। यो परम्परा वर्षौंदेखि चलिआएको छ। नेपाल र भारतका जनताबीच वैवाहिक सम्बन्ध छ। ठूलो संख्यामा नेपालीहरू भारतमा र भारतीयहरू नेपालमा बसेर रोजगारी तथा व्यापार गरिरहेका छन्। एक अर्को देशमा प्रवेश गर्न दुवै देशका नागरिकलाई प्रवेशाज्ञाको आवश्यकता छैन। धेरै वर्षदेखि चलिआएको यो परम्परा त छँदैछ, देउवाको भ्रमणको परिस्थिति सधैंको भन्दा फरक हुनेछ। उनको भ्रमण किन पनि फरक हुन्छ भने यो आमनागरिकको भ्रमण त होइन नै प्रधानमन्त्रीको भ्रमणलाई यसै पनि महत्वका साथ हेरिन्छ। वर्षौंदेखि भारतसँग विभिन्न विषयमा सम्झौता र सहमतिहरू भएका छन्। तीमध्ये केही कार्यान्वयन भए, केही भएका छैनन्। जस्तो पञ्चेश्वर एकीकृत महाकाली सम्झौता कार्यान्वयन हुन सकेको छैन। यस्ता अरू पनि धेरै सम्झौता भएका छन्। वर्षौंदेखि भएका सम्झौता कार्यान्वयन भएका छैनन्। कतिपय कार्यान्वयनका चरणमा छन्। भारतले हुलाकी राजमार्ग बनाइदिने सम्झौता गरेको छ । तर केही मात्र बनायो। केहीको सुरुआत गरेको छ भने बाँकी सुरु नै भएको छैन। रेलमार्ग सर्भे गर्ने, रेल सञ्चालन गर्ने जस्ता ठूला आयोजनाका विषयमा पनि सम्झौता भएका छन्। सहयोगका हात बढाइएका छन्। तर कार्यान्वयन भएको छैन। सम्झौता भएका र कार्यान्वयन नभएको अवस्थामा यो गतिरोध अवस्थालाई फुकाउन पनि देउवाको भ्रमणले सहयोग गर्छ भन्ने सबैलाई लागेको थियो। दुर्भाग्य नै भन्नु पर्छ, भ्रमण हुन सकेन। तर, अब हुने भ्रमणमा समकक्षीसँग खुलेर यो विषयमा आँटिलो र ठूलो छातीका साथ, बडो सुझबुझका साथ, प्राथमिकताका आधारमा यहाँ यस्तो अवस्थामा छ भनेर फेहरिस्त राखेर वार्ता गर्नुपर्छ। केही पनि कुरा संंकोचमा राखेर, डराएर, लजाएर भारतले नकारात्मक रूपमा हेर्ने हो कि भनेर नसोचीकन कुरा प्रधानमन्त्रीले राष्ट्रप्रमुखको हैसियतमा विषयलाई राख्नुपर्छ। हुन त भनिन्छ, नेपालको सरकार बनाउने र ढलाउने कुरामा भारतको ठूलो भूमिका हुन्छ। त्यसो भन्दैमा भारतको प्रभावमा नपरी मसँग नेपाली जनता छन् र म संसद्बाट निर्वाचित प्रधानमन्त्री हुँ भनेर सबै समस्या राख्नै पर्छ। आर्थिक हिसाबले क्षेत्रफलको हिसाबले नेपाल भारतभन्दा सानो राष्ट्र होला तर प्रधानमन्त्रीको हैसियतले भारत जाने देउवा त्यहाँका प्रधानमन्त्रीभन्दा कम हुने छैनन्। उनीहरूको पद र मर्यादा एक हुने भएकाले आफ्ना कुरा निर्धक्कसँग राख्न कुनै धक मान्नु पर्दैन नै।नेपाल भारतबीच भइरहेका सम्पूर्ण विवादका विषयमा कुरा गर्नुपर्छ। खुला सिमानाबाट भइरहेका तस्करीका विषयमा, अपराध नियन्त्रणका विषयमा खुलेर यसको निराकरणको उपाय के हो ? यसका लागि कुन देशले के कति पहलकदमी गर्न सकिन्छ भन्ने विषयमा भारत सरकारसँग कुरा राख्नु पर्छ। भारतमा अहिलेका प्रधानमन्त्री नरेन्द्र मोदी सत्तामा आएपछि प्रतिबन्ध लगाइएका भारतीय मुद्रा नेपाली जनतासँग अहिले पनि छन्। तर, ती मुद्रा भारतले नसाटिदिँदा नेपाली जनता समस्यामा परेका छन्। यो कुरालाई पनि प्रधानमन्त्री देउवाले आउने भ्रमणमा राख्नु पर्छ। भारतलाई ती मुद्रा सटही गरिदिनका लागि मनाउनु पर्छ। वाणिज्य र आयात निर्यातका कुरालाई प्रधानमन्त्रीले निर्भिकताका साथ राख्नु पर्छ। दुई देशबीचमा भएका तमाम समास्याहरू निराकरणतिर दुई देशका प्रधानमन्त्रीले आपसी वार्तामार्फत समाधानको बाटो खोज्नुपर्छ। यसको सफलताका आधारमा प्रधानमन्त्रीको भ्रमणको सफलता निर्धारण हुनेछ। केही वर्षयता सीमा विवादका विषय छँदै थिए। सुस्ता क्षेत्रको सीमा विवाद र कालापानी, लिपुलेकका विषयमा देखिएको सीमा विवादका विषय पनि अहिलेको भ्रमणका एजेन्डा हुनुपर्छ। नेपाली पक्षले सयौं वर्षदेखिका नापनक्साहरू राखेका छन्। ती नापनक्साका आधारमा आफ्नो भूभाग समेटेर जारी गरेको नक्सालाई नेपालको संसद्ले अनुमोन गरिसकेको छ। त्यो नक्सा फरक पर्ने गरी हालै भारत सरकारले आफ्नो नक्सा जारी गरेको चर्चा अहिले ताजै छ। यस विषयमा समाधान दिने र वार्तामार्फत यी विषयमा प्रधानमन्त्रीको तहमा कस्तो प्रक्रियाबाट यसलाई सुल्झाउने भन्ने कुराको टुंगो लगाउनु पर्छ। भारतले यी कुरामा सकारात्मक रहेर नेपाली जनताको चाहना र भावना बुझेर दुई देशका बीचमा भएका समस्यालाई संवादमार्फत निकास दिँदा भारतप्रतिको नेपाली जनताको धारणा पनि सकारात्मक बन्नेछ। यो कुरालाई राम्रोसँग बुझेर सहयोग पु्र्याउने र प्रस्तुत गर्न सक्ने कुरा यो भ्रमणबाट सुन्न र हेर्न पाइएला भन्ने नेपाली जनताको अपेक्षा थियो। तर, भ्रमण हुन नपाए पनि आउँदा दिनमा देउवाले यी विषयवस्तुलाई स्मरण गर्नु अति आवश्यक छ। नेपाली जनताले आफ्नो अभिमतद्वारा संविधानसभाको गठन र संविधानसभाले जारी गरेको संविधानका सम्बन्धमा भारतले गरेको विरोध पनि नेपाली जनताले सम्झिरहेका छन्। विगतमा केही प्रधानमन्त्रीले सत्तालाई टिकाइराख्न कतिपय असमान सन्धिसम्झौता गरेका उदाहरण पनि छन्। त्यही कारण पनि नेपालका प्रधानमन्त्रीले भारतको भ्रमण गर्दा फेरि त्यस प्रकारको असमान सन्धिसम्झौता हुने हो कि भनेर जनता चनाखो हुने गरेका छन्। हुन त प्रधानमन्त्रीले गर्ने भनेको भ्रमण राजकीय थिएन, यो भ्रमणमा कुनै सन्धि सम्झौता हुनेवाला पनि थिएन। तर, पनि एक शंका भने सदैव हुने रहेछ। जसलाई सहजै महसुस गर्न सकिन्थ्यो। भारतीय प्रधानमन्त्रीसँग भविष्यमा हुने भेटवार्तामा प्रधानमन्त्री देउवाले राष्ट्रहितका विषयमा दह्रो र दृढतापूर्वक राख्नुपर्छ। हुन त तत्कालीन समयमा भारतले नेपालको संविधानको स्वागत पनि गरेको थिएन। संविधानका विषयमा चासो राख्ने जो कोहीले पनि संघीयता, धर्मनिरपेक्षताको विषयमा स्पष्ट भारतीय धारणा जान्न चाहन्छन्। नेपालको संविधानप्रति भारतको धारणा के हो र भारत के चाहन्छ भन्ने कुरा पनि स्पष्ट भएको छैन। भारतले नेपालको संविधानबाट जे चाहन्छ, त्यो नेपालको सार्वभौमिकता, स्वतन्त्रता, अखण्डता र नेपाली जनताको चाहनासँग मेल खान्छ कि खाँदैन ? स्पष्ट भइसकेको छैन। हुन त त्यस सम्बन्धमा विभिन्न अड्कलबाजी काटिएका छन्। तर, उसको आधिकारिक धारणा अहिलेसम्म बाहिर आएको छैन। यस विषयमा भारतको चाहना के हो ? नेपालका लागि त्यो स्वीकार्य हुन्छ वा हुँदैन ? स्पष्ट हुनु आवश्यक छ। देउवाको भारत भ्रमण अहिलेलाई रोकिए पनि केही समयमा गराउन आवश्यक छ। नेपाल भारतबीच चिसिएको सम्बन्ध सुधार गर्न पनि दुई प्रधानमन्त्रीको भेट आवश्यक देखिन्छ। त्यो दुई प्रधानमन्त्रीको संयुक्त भेटमा यस विषयमा कुरा राख्नु पर्छ। भएको कुरा सबैलाई प्रष्ट रूपमा बताउनु पनि पर्छ। अब हुने भेटमा यस विषयमा भारतले आफ्नो धारणा राख्नेछ भन्ने अपेक्षा पनि गरिएको छ। प्रधानमन्त्री देउवा जुनसुकै समयमा भारत भ्रमणमा गए पनि भारतको धारणा बुझ्ने प्रयास गर्नु पर्छ र बुझ्नु पर्ने पनि देखिन्छ। त्यसले अवश्य पनि नेपाल भारतबीचको सम्बन्धलाई थप प्रगाढ बनाउने छ।"
कोरोनाकै समयका पोखरामा थपियो एड्भेन्चर्स खेल,"पोखरा : कोरोनाले पर्यटन उद्योग थला परिरहेको समयमा पर्यटनमै भविश्य उज्वल देखेर यसै क्षेत्रमा लगानी पनि बढिरहेको छ। पोखरा सहासिक खेलको राजधानीको रुपमा परिचित छ। दश वर्षअघि हाइग्राउण्ड एडभेन्चर्स नेपाल प्रालिले पोखरामा जिपलाइनबाट सुरु गरेर प्याराग्लाइडिङ पछि अर्को सहासिक खेल भित्रयाएको थियो। सन् २०१२ मा बनाइएको यहाँको जिपलाइन विश्वकै भिरालो र विश्वकै अग्लो जिपलाइनको रुपमा गिनिज बुक अफ वल्ड रेकर्डसमा दर्ता प्रक्रियामा रहेको सञ्चालकले बताएका छन्। जिपलाइन सञ्चालनपछि सन् २०१४ मा बन्जी जम्प सुरु गरेको हाइग्राउण्ड एडभेन्चर्स नेपाल प्रालिले कोभिडकै समयमा पोखरामा जायन्छ स्विङ र सुपरम्यान जिपलाइन पनि सञ्चालनमा ल्याएको छ। पोखरालाई एड्भेन्चर्स खेलको राजधानीको रुपमा विकास गर्न सहासिक खेलका गतिवधि थपीरहने प्रालिका सञ्चालक निर्देशक मध्येका एक अभिनव चुरिवालले बताए। पोखरामा अन्तर्राष्ट्रिय विमानस्थल सञ्चालन छिट्टै हुँदै छ। अन्तर्राष्ट्रिय विमानस्थल सञ्चालनसँगै विश्वका पर्यटकका लागि सोझै पोखरा आउने ढोका खुल्ने र पर्यटकको आगमन बढ्ने विश्वासमा पनि लगानी बढाएको चुरिवालले बताए। सूर्योदय र सूर्यास्तका लागि चर्तित पोखराको सराङ्कोटको टाकुरबाट माछापुच्छ्रे, अन्नपूर्ण हिमाल र पोखराको दृश्यावलोकन गर्दै जिप लाइन र सुपरम्यान जिपलाइन गर्न सकिन्छ। जिपलाइनको भर्टिकल ड्रप ६ सय मिटरमा एक हजार आठ सय ५० मिटर दूरी पार गर्न क्लासिक जिपलाइन खेल्दा डेड मिनेट लाग्छ। सुपरम्यान जिपलाइनमा १ मिनेटमा पुरा हुन्छ। यहाँको जिपलाइन क्यान्टिलिभर ब्रिजको मोडलमा बनाइएको यो नेपालकै पहिरो टावर बन्जी रहेको प्रालिका निर्देशक दिनेश महर्जनले बताए। यहाँ जोडिले सँगै अङ्गालो मारेर बन्जी गर्न टेन्डम बन्जी पनि नेपालमै पहिलो पटक सुरु भएको उनले बताए। टेन्डम बन्जी युवामाझ निकै अकर्षक बनेको पनि उनले बताए। हाइग्राउण्ड प्रालिले पछिल्लो समयमा निर्माण र सञ्चालनमा ल्याएको खेल जायन्ट स्विङ हो। कोरोनाको समयमै निर्माण गरि सञ्चालनमा ल्याएको जायन्ट स्विङ नेपालकै पहिलो फरक खालको स्विङ खेल रहेको अर्का निर्देशक शरद गोल्छाले बताए। खोलाबाट २ सय ६२ फिट माथीबाट ९८ फिटको टावर निमार्ण गरिएको छ। टावरमा रहेको डोरीमा स्विङ खेल्ने व्यक्तिलाई झुन्ड्याइन्छ। कुर्सीमा बसेर सुपरम्यान शैलीमा खेल्न सकिने स्विङ ३ जना एकै पटक बसेर खेल्न मिल्ने उनले बताए। यो खेल परिवार साथीभाइसँग सँगै खेल्न सकिन्छ। दुई जना पनि खेल्न सकिने गरेर बनाइएको छ । यस खेलमा स्विङ्को फ्री फल ३ सेकेण्डको रहन्छ। स्विङ खेल अवधी ३ मिनेटको रहने भरत गोल्छाले बताए। खेल स्थलसम्म लाने ल्याउनेसहित प्रतिव्यक्ति दुई हजार शुल्क लाग्ने प्रालिले बताएको छ। हेम्जा स्टेसनमै पुगरे खेल्न चाहानेलाई १० प्रतिशत छुट रहने व्यवस्था गरिएको छ। भारतीय प्राविधिकले निर्माण गरेको स्विङ भौतिक संरचना आवश्यक एड्भेन्चर गेयर र प्राविधिकको खर्च गरी करिव २ करोड लागेको निर्देशक महर्जनले बताए। पोखराको सराङ्कोटबाट सुरु भएर हेम्जासम्म सुपरम्यान जिपलाइन पनि हालै सञ्चालनमा आएको छ।यस सुपरम्यान जिपलाइन विश्वकै दोस्रो लामो रहेको पनि सञ्चालकको दावी छ। विश्वकै भिरालो, छिटो (द वल्ड स्टिपेस्ट एण्ड फास्टेस्ट) र एउटै डोरीमा विश्वकै लामो जिपलाइनमा सुपरम्यान जिपलाइन सुरु गरेको महर्जनले बताए। गत अक्टोवरमा सुपरम्यान जिपलाइन निर्माण भएको हो। क्लासिक शैली मात्र भएको पहिलेको जिपलाइनमा प्राविधिक स्तरोन्नति गरी सुपरम्यान जिपलाइन सुरु गरिएको हो। फुल बडी हार्नेस र अतिरिक्त ट्रली (घिर्नी) थप गरेर सुपरम्यान जिपलाइन संचालन हुन्छ। अस्ट्रीयाका एड्भेन्चर विशेषज्ञ इन्ड्रीयस होगिन बर्गरको प्राविधिक संलग्नतामा सुपरम्यान जिपलाइनको निर्माण गरेको पनि महर्जनले बताए। पहिलेकै जिपलाइनमा सुपरम्यान शैली भित्र्याउन करिब ५० लाख रुपैयाँ थप खर्च भएको उनले जानकारी दिए। साधारण जिपलाइन ९० सेकेन्ड हुन्छ भने सुपरम्यान जिपालाइन १ मिनेट अवधीमा पुरा गरिन्छ।प्रालिले आप्ना ४ वटै सहासिक खेलमा सहभागी हुनेलाई प्याकेजमा दश हजार शुल्कमा दिने गरेको छ । प्रालिले आप्ना ४ वटै साहासिक खेलका गतिविधि सञ्चालनका लागि जग्गासहित आवश्यक पूर्वाधार निर्माण गर्न अहिलेसम्म २५ करोड बढी लगानी गरिसकेको बताएको छ। कम्पनीले हेम्जामा छिट्टै अर्को एडभेन्चर प्रोडक्ट एटिभी बाइक सुरु गर्ने पनि प्रलिका निर्देशक अभिनव चुरिवालले बताए। हाइग्राउण्ड प्रालिमा युवा व्यवसायी शरद गोल्छा, भरत गोल्छा, अभिनव चुरिवाल र दिनेश महर्जन रहेका छन्। उनीहरु प्रालिका निर्देशक पनि हुन्।"
बागमतीमा सहकारी नियमन संयन्त्र,"काठमाडौं : बागमती प्रदेशका सहकारीको नियमन गर्न छुट्टै संयन्त्र बनाइने भएको छ। बागमती प्रदेश सहकारी मन्त्रालयले नियमन प्रभावकारी बनाउन गाइडलाइन बनाउन लागेको प्रदेश रजिष्ट्रार नारायण ज्ञवालीले बताए। उनले सहकारी अभियानसँग मिलेर प्रारम्भिक सहकारीको नियमन गर्ने योजना रहेको सुनाए। हामीले नियमनको खाका बनाएका छौं, तपाईहरूले पनि खाका ल्याउनुहोस्, सँगै मिलेर नियमन गरौं बागमती प्रदेश सहकारी संघको प्रथम साधारणसभामा ज्ञवालीले भने। प्रदेश सहकारी संघमार्फत प्रदेशभित्र रहेका १३ वटा जिल्ला संघले सहकारीको नियमन गर्नुपर्ने उनले बताए। प्रदेश र संघ मिलेर नियमन संयन्त्र बनाउने तयारी भएको उनले बताए। बागमती प्रदेशमा १० हजार ४ सय १८ सहकारी संघसंस्था छन्। २७ लाख १७ हजार सदस्य छन्। ५१ अर्ब ४० करोड ६४ लाख सेयर पुँजी संकलन गरेको छ। यहाँका संस्थाले २ खर्ब १४ अर्ब ६६ करोड २२ लाख बचत संकलन गरी १ खर्ब ९९ अर्ब ८६ करोड ४७ लाख कर्जा प्रभाव भएको छ। प्रदेशका सहकारीले ३३ हजार ८ सय ४३ जनालाई रोजगारी दिएका छन्। राष्ट्रिय सहकारी महासंघका अध्यक्ष मिनराज कँडेलले सहकारीको नियमन जिल्ला संघमार्फत् गर्दा प्रभावकारी हुने बताए। बागमती प्रदेशको प्रस्ताव सही छ, संघहरूले नियमन गर्न सक्छन् उनले भने । देश संघीयतामा गएसँगै सहकारीको नियमन तीन तहबाट हुँदै आएको छ। संघीय सहकारी विभागले १ सय २५ र केन्द्रीय संघको नियमन गर्छ। प्रदेशले ६ हजार सहकारीको नियमन गर्छ। ३० हजारमध्ये २९ हजार स्थानीय तहको मातहतमा छन्। तर, समन्वय हुन नसक्दा सहकारीको नियमन प्रभावकारी हुन सकेको छैन। रजिष्ट्रार ज्ञवालीले माघ महिनाभरी खाका तयार गरी फागुनचैत्रपछि संयुक्त अनुगमन गर्ने बताएका छन्। मासिक प्रतिवेदन बुझाउन सहकारीले अटेरी गरेको सरकारको बुझाई छ। अधिकांश सहकारीले मासिक प्रतिवेदन बुझाउन आनाकानी गर्ने गरेका छन्। प्रदेश रजिष्ट्रार ज्ञवालीले जिल्ला संघमार्फत हरेक सहकारीको मासिक प्रतिवेदन प्रदेश सरकारमा आउने व्यवस्था मिलाउन लागिएको बताए।"
दिल्लीको वायुको गुणस्तर अत्यन्त खराब,"नयाँ दिल्ली : दिल्लीको हावाको गुणस्तर लगातार तेस्रो दिन पनि 'धेरै खराब' श्रेणीमा रह्यो। समग्र वायु गुणस्तर सूचकांक (एक्युआइ) ३०१ रेकर्ड गरिएको छ। वायु गुणस्तर, मौसम पूर्वानुमान तथा अनुसन्धानले आइतबार बिहान जनाएअनुसार राष्ट्रिय राजधानीको वायुको गुणस्तर जनवरी ९ देखि ११ माघसम्म लगातार तीन दिनसम्म सन्तोषजनक श्रेणीमा रहेको थियो भने माघ १२ गते मध्यम श्रेणीमा झरेको थियो ।"
योग रैथाने ज्ञानविज्ञान,"हामीले योगको गन्तव्यस्थल नेपाल हो भनेर प्रचार गर्न सके विश्वभरबाट अध्ययन गर्न नेपाल आउनेछन् । योग त्यस्तो जीवन्त कलासंस्कृति र विज्ञान हो जसलाई नेपालले आफ्नो रैथाने ज्ञानविज्ञानको रूपमा विश्वभर फैलाउन सक्छ। कैयन् मानिसलाई लाग्न सक्छ, के योग नेपालकै रैथाने ज्ञानविज्ञान हो ? यसको उत्तर खोज्न नेपालका ठूला तीनवटा सभ्यता शिव, जनक र बुद्ध सभ्यताको अध्ययन गर्नुपर्ने हुन्छ। तीनवटा लघुसभ्यता पनि कोसी, गण्डकी र कर्णालीले त्यसलाई परिपुष्ट गर्नुपर्ने हुन्छ। यी सभ्यता र लघुसभ्यताभित्र अन्तर्निहित विभिन्न जाति, जनजातिका जीवन पद्धतिहरू, तिनका दैनन्दिन क्रियाकलापहरू र सामाजिक एवं सांस्कृतिक जीवन पद्धति अध्ययन गर्ने हो भने त्यहाँ योग भेटिन्छ। पछिल्लो समय योग भन्नेबित्तिकै केवल आसन, प्राणायाम सम्झने गर्छौं। रोगी व्यक्तिले यी काम गरेपछि निरोगी हुन्छ भनेर बुझ्यौं। योग वास्तवमा विश्वमै यस्तो सर्वांगीण ज्ञानविज्ञान थियो जसले मानिसभित्रका सम्पूर्ण सम्भावनालाई उजागर गर्न सक्थ्यो। मानिस ठूलो रहस्य र सम्भावनाको केन्द्र हो। यसलाई उजागर गर्न हरेक कोणबाट योगका विकास भयो। जुन हाम्रा लागि सबैभन्दा महत्वपूर्ण थियो। त्यही योग नेपालको भूभागमा जन्मिएर उत्तरमा चीन र दक्षिणमा भारत हुँदै आज विश्वभर फैलिएको छ। विश्वका करिब दुई सय देशमा अहिले आसन, प्राणायाम र ध्यानजस्ता अभ्यास गरिन्छन्। चाहे त्यो विश्वविद्यालयमा होस् चाहे घरघरमा। हामीले योगको गन्तव्य स्थल नेपाल हो भनेर बताउन सकियो भने आज विश्वभरिका खर्बैा खर्ब मानिस योग र नेपाली संस्कृति अध्ययन अनुसन्धानका लागि नेपाल आउनेछन्। यसैलाई दृष्टिगत गरी २०३६ माघ १ गते पाल्पाबाट विश्व योग दिवस र त्यही दिनलाई नव वर्ष मान्ने गरी योग दिवसको सुरुआत गरिएको थियो। विश्वका २५ देशमा यही माघ १ गतेको सन्दर्भलाई विश्व योग दिवस भनेर जनस्तरबाटै मनाउन पनि थालिएको थियो। तर भारतीय प्रधानमन्त्री नरेन्द्र मोदीले २७ सेप्टेम्बर २०१४ मा संयुक्त राष्ट्रसंघको महासभामा जुन २१ लाई अन्तर्राष्ट्रिय योग दिवस मनाउन प्रस्ताव लगे। यसले जुन १४ अर्थात् माघ १ गते नेपालले मनाउँदै आएको विश्व योग दिवसमाथि प्रश्नचिह्न तेर्सियो। त्यसपछि हामीले तत्कालीन प्रधानमन्त्री सुशील कोइरालालाई यसबारे अवगत गरायौं। त्यो नभएपछि राष्ट्रसंघले जुन २१ लाई नै घोषणा गर्यो। त्यसमा हस्ताक्षर छिमेकी देशकाले नै गर्नुपर्छ जसमा सुशील कोइरालाकै हस्ताक्षर छ। यसरी नेपालको इतिहास र महान् उपलब्धि ओझेलमा पर्यो। यो धरोहरलाई कसरी जोगाउने भनेर कम्तीमा राष्ट्रिय योग दिवसका रूपमा त मनाउन प्रस्ताव लिएर पुनः प्रधानमन्त्री कार्यालय पुग्यौं। प्रस्ताव गर्दा २०७२ साउन २८ को मन्त्रिपरिषद्को निर्णयबाट माघ १ गतेलाई राष्ट्रिय योग दिवसका रूपमा निर्णय गर्यो। जुन निर्णयमा २०३६ सालदेखिको योगको इतिहासलाई पनि उल्लेख गर्यो। अबका दिनमा शिक्षा तथा विज्ञान मन्त्रालयले संयोजन गर्ने गरी योग दिवस मनाइन्छ। जसमा प्रधानमन्त्री प्रमुख अतिथि हुने परम्परा चलिआएको छ। विश्वमा राष्ट्रिय योग दिवस मनाउने देश नेपाल हो। सँगै अर्को प्रश्न उठ्न सक्छ कि भारतअघि नेपालले किन राष्ट्रसंघमा प्रस्ताव लैजान सकेन ? संघको महासभामा पेस नगरेसम्म अन्तर्राष्ट्रिय दिवसहरू स्वीकृत हुन्नन्। त्यो महासभामा नेपाली वा नेपाली संस्था गएर यस्ता प्रस्ताव पेस गर्न सक्दैन, मिल्दैन। देशले औपचारिक रूपमा पेस गर्नुपर्ने प्रावधान छ। हामीले पञ्चायत र बहुदल कालमा २०३७ सालदेखि हरेक प्रधानमन्त्रीलाई यसका लागि फाइल पेस गरिरह्यौं। योगको प्रस्ताव लैजानुपर्यो भयो भने योगको गन्तव्य स्थल नेपाल बन्छ भनिरह्यौं। किनकि योग नेपालबाटै भएको रहेछ भनेर पुष्टि पनि हुन्छ भन्यौं। स्वास्थ्य, संस्कृति, विज्ञान, पर्यटन, मानवशास्त्र, समाजशास्त्र हरेक दृष्टिले योग भोलिका दिनमा विश्वव्यापी हुँदैछ पनि भन्यौं। कुनै प्रधानमन्त्रीले गहिरिएर सोच्नु भएन। केही नलागेपछि नेपालस्थित संयुक्त राष्ट्रसंघको कार्यालयमा पनि पुग्यौं। त्यहाँ प्रस्ताव पेस गर्यौं। विषय राम्रो हो तर तपाईंहरूले होइन राष्ट्रप्रमुखले प्रस्ताव गर्नुभयो भने राष्ट्रसंघमा पुर्याइदिन्छौं भने। यो कुरा फेरि भन्यौं तर पनि मूल्यवान् ठान्नु भएन। अन्ततः हामीले आफ्नो सम्पदा गुमायौं। यसरी बेवास्ताका कारण नेपालले थुप्रै कुरा गुमाएको छ। हामीले झन्डैझन्डै बुद्धको जन्मभूमि गुमायौं। यसले नेपालभित्र नेपाली या नेपाल नै पाउन गाह्रो हो कि भन्ने प्रश्नको अनुत्तरित उत्तर सबैको हृदयमा छ। यो सही र महत्वपूर्ण बाटोमा पहिरो गयो। अब विश्वभरका विद्यार्थीलाई नेपालमा बोलाएर अध्ययन अनुसन्धान गर्न लगाउने भनेर नेपाल संस्कृत विश्वविद्यालयतर्फ लाग्यौं। यो विश्वविद्यालयभित्र अहिले योग विभाग छ, योग र प्राकृतिक चिकित्साको विषय समिति छ। सानोमा एसईई पास गरेकालाई ६ महिनाको पाठ््यक्रमदेखि स्नातकोत्तरतहसम्म योेगको पाठ्यक्रम पास भइसकेको छ। विज्ञान विषयमा प्लस टु सकेकालाई साढे पाँच वर्ष पढाएर चिकित्सक पनि बनाउने ब्याचलर अफ नेचुरपेथी एन्ड यौगिक साइन्सेसको पाठ्यक्रम पनि पास भएको छ। अर्कोतर्फ सरकारले ९, १०, ११ र १२ कक्षामा योग शिक्षा, प्राकृतिक चिकित्सा, आयुर्वेद र जडीबुटीको छुट्टाछुट्टै पाठ्यक्रम बनाएर इच्छाधीन विषयअन्तर्गत अध्यापन गराउन थालेको छ। सीटीईभीटीले पनि एसईई पास गरेका लागि तीनवर्षे योग र प्राकृतिक चिकित्सामा डिप्लोमाको पाठ्यक्रम तयार गरी पढाउन थालेको छ। कविराज नामको आयुर्वेदको पनि पढाइ हुन्छ। जडीबुटीमा पनि काम सुरु भएको छ। यही मेसो समात्दै त्रिभुवन विश्वविद्यालयले पनि संस्कृत विभागअन्तर्गत एक वर्षको पीजी डिप्लोमा एक वर्षदेखि सञ्चालनमा ल्याएको छ। स्नातकोत्तर तहको योगको पाठ्यक्रम पनि निर्माणको अन्तिम चरणमा छ। यसरी शैक्षिक क्षेत्रबाट योगमा केही गर्न सकिन्छ कि भनेर हामी लागेका छौं। निकट भविष्यमा हरेक विश्वविद्यालयमा योग विभाग होस् भनेर निरन्तर रूपमा लागिपरेका छौं। विदेशीसमेत आएर पढ्न मिल्ने गरी योगकै विश्वविद्यालय बनोस् भनेर पनि लागेका छौं। अब शिक्षामा जोडेर योग लैजाने चिन्तन बनिसकेको छ। यो झनै विशेष उपलब्धि हो नेपालका लागि। अर्कोतिर हामी सामुदायिक क्षेत्रमा योग र प्राकृतिक चिकित्साको सामुदायिक अस्पतालहरूको निर्माण गरिरहेका छौं। जसमा १० शय्यादेखि दुई सय शय्यासम्मका अस्पताल सञ्चालनमा छन्। समुदायको तहमा पनि योग र चिकित्साको सेवा जनजनसम्म पुग्दैछ। यस्तै नेपाललाई योग पर्यटनका रूपमा पनि विस्तार गर्न सकिन्छ। विश्वभरबाट नेपालमा योगट्रेक भनेर आउने गरेका छन्। ट्रेकिङ गर्ने सँगै बिहान बेलुकी आसन, प्राणायाम र ध्यान सिक्ने वा गर्ने गरी विदेशी आउँछन्। यसमा योग प्रशिक्षकहरू नै ट्रेकिङ गाइडका रूपमा पनि कार्य गर्न थालेका छन्। यसलाई विस्तार गर्ने सम्भावना ज्यादै छ। मध्यपहाडी र उच्च हिमाली क्षेत्रमा स्वास्थ ग्रामहरू तयार गरेर योग, प्राकृतिक चिकित्सा, जडीबुटी र आयुर्वेदको मेलबाट स्वास्थ प्रवद्र्धन गर्ने काम पनि गर्न सक्छौं। त्यहाँ ध्यान केन्द्रहरू निर्माण गर्न सक्छौं। यसरी विश्वभरका योग जिज्ञासुलाई नेपाल भित्र्याउन सक्छौं। यसरी विभिन्न रूपमा योगको प्रवद्र्धनका लागि कोसिस गरिरहेका छौं। संघीय, प्रदेश र मुलुकभरका सबै ७ सय ५३ स्थानीय सरकारलाई योग विस्तारका लागि अनुरोध गरेका छौं। स्थानीय सरकारलाई त मेरै पहलमा पत्राचार पनि गरेको छु कि त्यहाँका जाति, जनजातिको स्वरूप झल्कने ध्यान गरेका मूर्तिहरू नगर वा गाउँ क्षेत्रका चौराहामा राखिदिनुस्। भारतका विभिन्न सहरमा सूर्य नमस्कार वा योगका कुनै आसनका मूर्तिहरू राख्न थालेको छ। यो भनेको नेपालको संस्कृति हो। यसले आनन्दसँगै भावनाको पनि विकास गर्नेछ। यो अभियानमा पनि यो वर्षदेखि हामी लाग्दैछौं। नेपालमा पनि योगमा थुप्रै अनुसन्धान भइरहेका छन्। कैयौंले नेपाल संस्कृत विश्वविद्यालयबाट विद्यावारिधि पनि पूरा गरिसकेका छन्। कैयौंले गर्ने क्रममा छन्। योगको अत्याधुनिक शैली र दृष्टिकोणको अनुसन्धान कसरी गराउने भनेर काम गरिरहेका छौं। निकट भविष्यमा कपालभाँतीबाट हुने स्वास्थलाभबारे मात्रै अनुसन्धान हुनेछ। त्यो पनि पाँच, १०, १५ वा आधा घण्टा गराउँदा विभिन्न मानिसमा के अन्तर आयो ? तथ्यांकमा आधारित उत्तर खोज्नेछौं। हाम्रो शरीर रचना र क्रियाविज्ञानको दृष्टिमा आधारित अध्ययनहरूलाई पनि अघि बढाउने काम गर्दैछौं। अब हरेक योग र चिकित्सा केन्द्र र अस्पतालले पनि रोगअनुसारका योग गराउने वातावरण बनाउनु छ। हालसम्मको २५ वर्षमा योग चिकित्साका दृष्टिले भयो, स्वास्थ्य रक्षाका दृष्टिले भयो तर स्वास्थ्य रक्षाका लागि कसरी योग गर्ने भन्ने भएन। जनचेतना त योगमा जाग्यो। चौर, पार्टी प्यालेस, विद्यालय र केन्द्रहरूमा योग हुन थालेका छन्। योग गर्नुपर्छ भन्ने भावना त विकास भएको छ। तर त्यहाँभित्र रोग र योगको अन्तरसम्बन्ध वा योगको सही प्रयोग भएन, त्यसको गहिराइमा अब जानुपर्छ। योग केन्द्रहरूमा सयौं मानिसलाई भेला गर्यौं र एउटै आसन र प्राणायाम सिकाइरह्यौं। र रुघाखोकीदेखि क्यान्सरसम्म निको हुन्छ भनिदियौं। जबकि सबैको शारीरिक अवस्था त एउटै हुँदैन। जुन गलत कुरा हो। अहिलेकै शैलीमा योग चलिरह्यो वा चलाइरह्यौं भने ८, १० वर्षपछि योगको विश्वभरि बदनाम हुन्छ। कुरो के भने कोही डाइबिटिज भएर योगमा आयो भने पनि १०, ४० वा ८० वर्षको मानिसलाई भएको छ वा मोटो वा पातलो मानिसलाई भएको छ, हेरेर योग सिकाउनु पर्छ। त्यसमा पनि टाइप १ हो कि टाइप २ हो कि ? सोहीअनुसार कस्तो आसन, कस्तो प्राणायाम वा कस्तो ध्यान गराउने निक्र्योल गरिएको हुन्छ, त्यसरी नै दिनुपर्छ। विश्वका मानिस योगका लागि त नेपाल आएका छन् । तर, अनुसन्धान नै गर्न भनेर आएका छैनन्। त्यस्तो परिस्थिति नेपाल सरकारले बनाएको पनि छैन। वैज्ञानिक कलासंस्कृति र विज्ञानमा चाहिँ विदेशी नेपाल आएर अनुसन्धान गर्ने पूर्वाधार सायद बनिसकेको छैन। निकट भविष्यमा यो वातावरण सरकारले बनाउनेमा भने आशावादी छौं। योग कहाँबाट सुरु भयो भन्दा हिरण्यगर्भबाट भयो भन्न सक्छौं। हिरण्यगर्भ भनेको प्रकाश पुञ्ज हो। मानव शरीर जस्तै शारीरिक संरचनामा भगवान्को परिकल्पना जब गर्यौं, त्यसपछि त शिव नै आदि योगी हुन्। किनकि प्रकाश पुञ्जले त सिधै योग सिकाएन। त्यसैले योग र आयुर्वेदको पनि शिवलाई मान्नुपर्ने अवस्था छ। योगमा पनि शिवलाई संसारले मानेको छ। आयुर्वेदमा पनि ठूलो हिस्सा शिवबाटै अगाडि बढेको पाइन्छ। जे होस् सबै हिसाब र दृष्टिले अब नेपालको सम्पत्ति र गौरव योग बन्दैछ। सरकारले यस वर्षको राष्ट्रिय योग दिवसको नारा राखेबाटै धेरै कुरा स्पष्ट भएको छ, सर्वांगीण विकासका लागि योग। हो, सबैले योग गरौं र सर्वांगीण विकास गरौं। (लेखक प्राकृतिक चिकित्सक हुन् ।)"
बेइजिङमा समुदायमै देखियो ओमिक्रोन,बेइजिङ : चीनको बेइजिङमा कोरोनाको नयाँ भेरियन्ट ओमिक्रोन देखिएको छ। शीतकालीन ओलम्पिक नजिकिदै जाँदा चीनले कोरोना भाइरसको परीक्षणलाई तीव्र पारेको छ। बेइजिङमा समुदाय स्तरमा नै ओमिक्रोन संक्रमित भेटिएपछि त्यहाँ उच्च सतर्कता अपनाइएको अलजजीरामा समाचार छ। बेइजिङमा समुदायमा ओमिक्रोन संक्रमित भेटिएको यो पहिलो घटना भएको बताइएको छ। संक्रमित व्यक्ति कहिंकतै गएका थिएनन्। शनिबार त्यहाँको एक टेलिभिजनले बेइजिङमा ओमिक्रोन संक्रमित भेटिएको जनाएको हो। बेइजिङका रोग नियन्त्रण प्राधिकरणका अधिकारी प्यांग सिंङ्हुओले कोरोना भाइरसको नयाँ भेरियन्ट ओमिक्रोनबाट संक्रमित व्यक्ति भेटिएको पुष्टी गरेका छन्। चीनका अधिकांश राज्यमा कोरोना संक्रमणको जोखिम कम गर्न लकडाउन गरिएको छ। शीतकालीन ओलम्पिकको नजिकिरहेका बेलामा ओमिक्रोन देखिएपछि चिनियाँ अधिकारीहरुले चिन्ता व्यक्त गरेका छन्। बेइजिङमा फ्रेब्रुअरी ४ बाट शीतकालीन आलम्पिक सुरु हुँदैछ।
दासप्रथाका अवशेष निर्मूल पारौं,"सयौं वर्षौदेखि सम्पन्न र शक्तिशालीले निमुखाहरूलाई पेल्दै, थिच्दै शासन गर्दै आए। शक्ति हुनेले नहुनेमाथि शासन गर्ने र दास बनाउने प्रवृत्ति विश्वमा वर्षौसम्म चल्यो। सत्तामा बस्नेहरूले वर्गीकरण गरेरै आफूलाई उपल्लो दर्जाको नागरिक र अरूलाई तल्लो दर्जाको नागरिक बनाएर सत्तामाथि सधैंं हैकम चलाइरहने कुचेष्टा पनि गरिरहे। यसैकारण मानवमानवबीचका विभेद, अन्याय र अत्याचारविरुद्ध समानता, न्याय र पहुँचका अनेक संघर्षक्रान्ति भए। शिक्षा, चेतना र सूचना प्रविधिको आधुनिक विकास क्रमसँंगै मान्छेमान्छेबीचका विभेद अन्त्यका घोषणा विश्वमै भए। तर पनि, दासताका भेरियन्टहरू कुनै न कुनै रूपमा विश्वका विभिन्न देशमा व्याप्त छन्। नेपाली समाजमा अझै पनि सामन्तवादी समाजका दासता र विभेदका रूप कायमै छन्। कमैया, कमलहरी, हलिया, हरूवाचरुवाजस्ता अमानवीय विकृति र विसंंगति लामै चरणसम्म समाजमा रहे। सरकारले विभिन्न समयमा यी सबै दासता अन्त्यको घोषणा पनि गयो। उनीहरूका पुस्तौपुस्ताले दासताको जीवन गुजारिहेका बेला मुक्तिको घोषणा आफैंमा ऐतिहासिक थियो नै। खुला आकाशमा उन्मुक्त भएर बाँंच्न पाउने घोषणाले कमैया, कमलहरी, हलिया, हरूवाचरुवाले नयाँ जीवन जिउने आशा गर्नु स्वाभाविकै थियो पनि। तर, सरकारले घोषणा गरेअनुसार, उनीहरूको पुनस्र्थापना हुन सकेन। राजनीतिक, सामाजिक, आर्थिक र सांस्कृतिक परिवर्तनले उनीहरूको जीवनमा कुनै परिवर्तन ल्याउन सकेन। अहिले पनि, सरकारको मुख ताकेर जीवन फेरिने पर्खाइमा उनीहरू छन्। संविधानको प्रस्तावनामै समाजका सामन्ती, निरंकुश, केन्द्रीकृत र एकात्मक शासन प्रणालीका सबै विभेद र उत्पीडनको अन्त्य गरेर समतामूलक समाजको निर्माण गर्ने उल्लेख छ। धारा १८ मा सबै नागरिकलाई समानताको हकको व्यवस्था गरिएको छ। समाजमा पछि परेका जाति, समुदाय र वर्गको उत्थान र विकासका लागि संविधानमा सकारात्मक विभेदको नीति पनि लिइएको छ। तर, व्यावहारिक पाटो भने उत्साहजनक छैन। २०५७ साउन २ गते कमैया मुक्तिको घोषणा भयो। मुक्त कमैया पुनस्र्थापनाको काम २१ वर्षसम्म सकिएको छैन। योजना र तयारीबिनाको घोषणाकै कारण पुनस्र्थापनाको काम अधुरै छ। साहुमहाजनका घरबाट खोला किनार, सुकुमबासी बस्ती, जंगल आसपास गुजारा चलाइरहनु परिरहेको छ। सरकारी तथ्यांंकअनुसार अझै पनि ५ सय ५९ कमैयाको पुनस्र्थापना बांँकी छ। यस्तै ४ हजार १ सय ३३ हलियाले सरकारी सहयोग पाउन सकेका छैनन। १ हजार १ सय कमलरीले परिचयपत्र पाउन बांँकी नै छ। हरूवाचरुवाको न हिसाब किताब छ, न त पुनस्र्थापनाको प्रयास नै भएको छ। गरिबीको अन्त्य र आर्थिक रूपमा उनीहरूलाई सक्षम नबनाएसम्म यस्ता खाले विकृतिका रूप समाजमा व्याप्त भइरहने छन्। नेपाली समाजको अर्को विडम्बना भनेको, सत्तामा जो पार्टी आउँछ, सस्तो प्रचारका लागि मुक्तिको घोषणा गर्ने, तर कार्यान्वयनमा ध्यान नदिने कुलचन व्याप्त छ। राजनीतिक स्टन्ड र सस्तो प्रचारका लागि गरिने घोषणाले मात्र मूर्तरूप लिन सक्दैन। अर्को कुरा, यी समस्या समाधान गर्न हिजोजस्तो सिंंहदरबारको मात्र मुख ताक्नुपर्ने अवस्था पनि छैन। प्रदेश र घरदैलोमा स्थानीय सरकार छन्। तर पनि उनीहरूको ध्यान यतातिर छैन। कार्यकर्ता रिझाउने र आफ्नो राजनीतिक दुनो सोझाउने काममा मात्र सबै तहका सरकारको ध्यान गएको देखिन्छ। आजको सभ्य, विकसित र आधुनिक समाजमा कुनै पनि खाले दासताका भेरियन्ट वा दासता झल्काउने कार्य सह्य हुन सक्दैनन्। मानवअधिकारसम्बन्धी अन्तर्राष्ट्रिय घोषणापत्र तथा नेपाल पक्ष भएका विभिन्न सन्धिसम्झौताले पनि समाजमा यस्ताखाले अन्याय र अत्याचारका रूप सह्य हुन सक्दैन। कमैया, कमलहरी, हरूवाचरुवाका समस्या तत्कालै समाधान गरेर समाजलाई आधुनिक र विकसित बनाउनेतिर सरकारको ध्यान पुगोस्।"
पालिकामा शैक्षिक गुरुयोजना,"गुलरिया : बर्दियाको बारबर्दिया नगरपालिकाले समग्र शैक्षिक क्षेत्रको उत्थानका लागि गुरुयोजना तयार पारेको छ। पालिकाको शैक्षिक गुणस्तर वृद्धि गर्दै बालबालिकाको शिक्षा देशकै अब्बल बनाउने रणनीतिस्वरूप ३ अर्ब रुपैयाँको १० वर्षीय योजना तयार पारेको हो। गुणस्तरीय शिक्षामार्फत विद्यार्थीमा अनुशासन, शिक्षकमा प्रशासन दुरुस्त राख्ने पालिकाले लक्ष्य लिएको छ। विद्यार्थीहरूमा बाह्य क्षमताको विकाससँगै खेलकुदलगायतका शारीरिक विकासतर्फ प्रर्बद्धनात्मक आकांक्षा कार्ययोजनामा समेटिएको बारबर्दिया नगरपालिकाका नगरप्रमुख दुर्गाबहादुर थारूले बताए। पालिकाले मात्र होइन स्थानीय तथा अभिभावकहरूको सहयोग अपरिहार्य छ, उनले भने, योजनामा बालविकास केन्द्रलाई योजनाको प्राथमिकतामा राखेका छौं। बालबालिकाको शैक्षिक प्रगतिले नै शिक्षा क्षेत्रमा फट्को मार्न सहज हुन्छ। यसका लागि गुरुयोजनामार्फत बजेटलाई दुई किस्ता गरी पञ्चवर्षीय योजना बताएको उनले बताए। उनका अनुसार पहिलो ५ वर्षको बजेट १ अर्ब ५० करोड रुपैयाँ हाम्रो प्रक्षेपण छ। देशको वित्तीय स्थिति हेरेर बाँकी पञ्चवर्षीय योजनामा लगानी थप्छौं। बारबर्दिया नगरपालिकाबाट उत्पादित शिक्षित जनशक्ति चौतर्फी प्रतिस्पर्धी हुनेछन्। बजेटमार्फत शिक्षकहरूको पारिश्रमिक, विद्यालयहरूको भौतिक पूर्वाधार, डेक्स, बेन्च, सूचना प्रविधि सामग्रीलगायत समग्र शैक्षिक आवश्यकतालाई सम्बोधन गरेको उनको भनाइ छ। स्थानीय पाठ्यपुस्तक निःशुल्क अनिवार्य आधारभुत शिक्षा सुनिश्चितता गरेको पालिकाले स्थानीय पाठ्यक्रममा आधारित पाठ्यपुस्तक सँगालो बारबर्दिया गौरव सार्वजनिक गरेको छ। शैक्षिक प्रतिबद्धता, गुणस्तरीय शिक्षामार्फत सुख, शान्ति र आत्मनिर्भरताको लक्ष लिँदै शैक्षिक क्षेत्रको विकासमा अघि सरेको बारबर्दिया नगरपालिकाले थारू समुदायहरूमा देखिएको सिकलसेल एनिमिया रोगका बारेमा पाठ्यक्रम लागू गरी पठनपाठनसमेत सुरु गरिसकेको छ। पालिकाले २०७८२०८८ सम्म १० वर्षे अवधिका लागि पालिकाको शैक्षिक सुधार गर्न रणनैतिक गुरुयोजनासहितको कार्ययोजना निर्माण गर्दै स्थानीय पाठ्यपुस्तक पठनपाठन सुरु गरेको नगरप्रमुख थारूको भनाइ छ। उनले भने, नगरका विद्यालयहरूमा १, २, ३ र ६ कक्षामा पढाइने स्थानीय पाठ्यपुस्तक सँगालो बारबर्दिया गौरव तथा शिक्षक डायरी सार्वजनिक गरी कार्यान्वयनमा ल्याउने तयारी भइरहेको छ। पुस्तकमा नगरको चिनारी, संस्कार, संस्कृति, स्थानीय पेसा, व्यवसाय, पर्यटनलगायत आर्थिक क्रियाकलापसम्बन्धी उपयोगी सीप समेटिएका छन्।"
यसकारण भत्किन्छन् पुल,"पुल निर्माणअघि माटो परीक्षण राम्रोसँग गर्नुपर्छ । यसो नगर्दा र डिजाइन बिग्रँदा जग बिग्रने गर्छ । पुलहरू बिभिन्न प्रयोजनका लागि बनाइन्छन्। देशको यातायातका विकासका लागि त पुलको महत्वपूर्ण योगदान हुन्छ। नेपालमा सयौं नदीनाला छन्, ती पार गर्न पुलहरूको आवश्यकता अति नै हुन्छ। पुलहरूको अभाबले गर्दा जीवन गुजार्नै गाह्रो हुने अवस्था छ। स्वास्थ्य, शिक्षाको विकासमा समेत यसको प्रभाव देखिन्छ। ढलानको पुल, फलामको पुल, झोलुंगे पुल लगायत धेरै खालका पुल नेपालमा छन्। नेपालमा खोला तर्न मानिसका लागि परापूर्व कालदेखि नै काठ र बाँसका पुलहरू बन्दै आएका थिए। पछी गाडी तार्न पक्की पुलहरूको आवश्यकता हँुदै आयो। यसका लागि विभिन्न देशको सहयोग लिन थालियो। सो सिलसिलामा जुन देशले सहयोग गर्यो, बाटो र पुलहरू तिनैले डिजाइन गरेर दिए। जस्तो, भारत, चीन, सोभियत संघ, बेलायत, संयुक्त राज्य अमेरिका आदि। पछि सडक विभाग, डोलिडार, एलआरबीपी आदि सरकारी र गैरसरकारी संस्थाले नेपालमै सडक पुलहरू डिजाइन गर्ने र बनाउन थाले। नेपालमा पुलहरू भत्कनुका कारण अस्थायी संरचनाको विफलता असफल पुलमध्ये आधाभन्दा बढी निर्माण अघि वा निर्माणको क्रममा असफल भएका छन्। यसको प्रमुख कारण अस्थायी संरचना भत्किनु वा धसिनु हो। पुलले आफ्नो डिजाइन शक्ति प्राप्त नगर्दासम्म पुललै अड्याएर राख्ने संरचनालाई नै अस्थायी संरचना भनिन्छ। बनिराख्दाको समयमा टेकाहरू नपुग्नु, टेकाहरूको राम्रो डिजाइन नहुनु यसका कारण हुन्। टेका (अस्थायी संरचना)को आड कमजोर हुनुका कारण पुल भत्किने हुन्छ्र। देवघाट पुलको भत्काइ यस प्रकारको विपत्तिको प्रमुख र पछिल्लो उदाहरण हो। त्यो चार स्पान पुलको दुई प्रिस्ट्रेस्ड कंक्रिट स्प्यानहरू खसेर पूर्ण रूपमा भत्किएको थियो। यस विनाशकारी असफलताका कारण बलौटे माटो धसिएर भएको थियो। जसमा अस्थायी संरचना निर्माण गरिएको थियो। अस्थायी संरचनाको उचाइ कम गर्न बलौटे माटोमाथि अस्थायी संरचना बनाउँदा र सो अस्थायी संरचना धसिँदा समस्या आएको हो। बाढीले बगाउने मनसुन र भारी वर्षाको समयमा बाढी र फ्ल्यास फ्लडका कारण ठूलो मात्रामा पुलहरू असफल हुन्छन्। बाढीले धेरै तरिकामा पुललाई क्षति पुर्याउन वा भत्काउन सक्छ। सामान्य तरिकामध्ये निर्माणाधीन पुलहरू बगाउने, पुलको निश्चित लम्बाईका कारण पुलको पछाडिबाट एब्युटमेन्ट वाल नै बगाउने र अपर्याप्त फ्रिबोर्डका कारण पानीको धाराले पुलको डेक ओभर टपिङ गर्ने हो। यसको मुख्य कारणमा खोलामा पानीको मात्रा हिसाबमा नमिल्नु, पुलको उचाइ कम हुनु आदि हुन्। २१ मे २०२१ मा लगातार वर्षाका कारण डडेल्धुरामा निर्माणाधीन पुल बाढीले बगाएको थियो। म्याग्दीको दानाको घट्टेखोलामा निर्माणाधीन अर्को पुल अपुग फ्रिबोर्डका कारण बाढीले बगाएको थियो। अनुसन्धानका अनुसार उक्त पुलमा बाढीको सतह पुलको डेक स्तरभन्दा माथि थियो। सपोर्ट विफलता सपोर्ट (पियर वा एब्युटमेन्ट) असफल भएपछि पुल क्षतिग्रस्त हुन वा भत्किन सक्छ। सपोर्टमा हुने संरचनात्मक क्षति वा सपोर्ट धसिनुबाट एउटा सपोर्ट विफल हुन सक्छ। नेपालको सन्दर्भमा पियर वा एबटमेन्टहरूमा संरचनात्मक क्षतिहरू कम छन्। तथापि, ठूला बाढीहरूमा सपोर्ट धसिनु एउटा प्रमुख समस्या बनेको छ। पछिल्लो वर्षहरूमा सपोर्ट धसिनुको मुख्य कारण उच्च बाढीको समयमा जग धसिनु हो। जगको गहिराइ, आकार र निर्माण पर्याप्त नहुँदा उच्च बाढीको समयमा तिनीहरूले भार वहन गर्न सक्दैनन्। माटोको परीक्षण राम्रो नहुनु, जगको डिजाइन नमिल्नु, माटो कमजोर हुनु, खोलाको बहावले जग खोस्रनु आदि यसका कारण हुन्। बर्दियाको जब्दीघाट पुल यस प्रकारको असफलताको प्रमुख उदाहरण हो। आवागमनका लागि खुला गरेको एक वर्ष नबित्दै उक्त ४३५ मिटर आरसीसी पुलको पिलर धसिएपछि दुईवटा स्प्यान भत्किएका थिए। भूकम्पबाट हुने क्षति नेपाल भूकम्पीय जोखिममा रहेको हिमाली क्षेत्रमा पर्छ। अप्रिल २०१५ मा नेपालमा ७८ म्याग्निच्युडको भूकम्पले नेपालभर एक लाख ३८ हजार एक सय ८२ घर पूर्णरूपमा र एक लाख २२ हजार ६ सय ९४ घरमा आंशिक क्षति पु्र्याएको थियो। कुल १० हजार ३ सय ९४ सरकारी भवन भत्किएका थिए भने १३ हजारभन्दा बढीमा आंशिक क्षति पुगेको गृह मन्त्रालयले जनाएको थियो। गोरखा भूकम्पपछि गरिएको अध्ययनले देशभरका पुलमा ठूलो क्षति नभएको देखिए पनि सबैभन्दा बढी प्रभावित जिल्लाका पुलमा भने केही क्षति देखिएको थियो। नेपालचीन सीमा नजिक रहेको घट्टे पुल भुकम्पका कारण ढुंगा खस्दा रेलिङमा ठूलो क्षति पुगेको थियो। तर, त्यो १२० मिटर (४० मिटरको तीन स्प्यान) आरसीसी टी गर्डर पुलमा भूकम्पको कारण हुने भूकम्पीय क्षति एकदमै सीमित थियो। ढुंगाले ठक्कर नदिएका संरचनात्मक तत्वहरूलाई क्षति पुगेको थिएन। भूकम्पका कारण भवनको तुलनामा पुलमा भएको क्षति नगण्य थियो। डिजाइनअनुसार कार्यान्वयन नहुनु कतिपय पुल निर्माणको गुणस्तर कम भएर भत्केका छन्। ढलान गुणस्तर कम हुनु, डन्डी राम्रो प्रयोग नहुनु, निर्माण सर्वेक्षण राम्रो नहुनु आदि यसका मुख्य कारणहरू हुन्। डिजाइन अनुसार कार्यान्वयन नहुने पुलमा टेकुको विष्णुमती पुल पर्छ। भत्किएको टेकुस्थित विष्णुमति पुल सडक विभागले डिजाइन अनुसार नभएको उल्लेख छ। पुल भत्किनुका कारण र समाधान पुल निर्माणको लागत ठूलो हुन्छ। यो असफल भएमा अझ बढी खर्च हुन्छ। सडक विभागका अनुसार २०२१ मा मात्रै करिब २० करोड रुपैयाँ खर्च भएका पुल असफल भएका थिए। साथै, पुलको विफलताले मुख्यतया बाढी र पहिरोको समयमा प्रभावित दुर्गम क्षेत्रहरूमा राहत र सहयोगको अभाव निम्त्याउँछ। कहिलेकाँही पुल भत्किँदा मानिसको ज्यानसमेत जाने गर्छ। संरचनात्मक डिजाइनको चरणमा जानुअघि पुलको पर्याप्त योजना गरिनुपर्छ। डिजाइन त्रुटिका कारण पुलको संरचना भत्किने घटना नेपालमा त्यति देखिएको छैन। बाढीको समयमा पुल असफल हुनुको अर्को कारण ठिक हाइड्रोलोगिकल अनुसन्धान र हाइड्रोलोजिकल डिजाइन नहुनु हो। वर्षाको समयमा उच्च बाढी सुरक्षित रूपमा पार गराउन पुल पर्याप्त लामो हुनुपर्छ। पुलको उचाइ उच्च बाढी तह र पुलको बीचमा पर्याप्त फ्रि बोर्ड हुनु पर्छ। यदि त्यहाँ पर्याप्त फ्रि बोर्ड छैन भने पानीको प्रवाहले पुलको डेकलाई ढाल्न सक्छ। यसलाई बगाएर लैजान सक्छ। कतिपय बिकसित देशहरूमा १५० वर्ष सम्ममा आउनसक्ने बाढीको सामना गर्न सक्ने पुल बनाइन्छ। नेपालमा सय वर्षमा आउन सक्ने बाढीको मात्र सामना गर्न सक्ने गरी डिजाइन गरिन्छ। विभिन्न कारणले पुलको लम्बाइ कम गर्नुपर्ने अपरिहार्य अवस्थामा बाढी पार गर्न पुलको उचाइ बढाउनु पर्छ। दुवै किनारामा तटबन्धको पर्खाल निर्माण, जगको गहिराइ उपयुक्त रूपमा बढाउने र किनाराहरूमा सुरक्षात्मक कामहरू गर्नु पर्ने हुन्छ। जलविज्ञान अनुसन्धान जस्तै भूप्राविधिक अनुसन्धान उच्च पारी शुद्धता र अनुशासनका साथ गर्नुपर्छ। पुल निर्माणअघि त्यहाँको माटोको परीक्षण राम्रोसँग गर्नुपर्छ। माटोको परीक्षण उपयुक्त नहुँदा र डिजाइन बिग्रँदा पुलको जग बिग्रने गर्छ। योजना र डिजाइनमा ध्यान दिए पनि निर्माणको क्रममा नेपालमा धेरै पुल असफल भएका छन्। यसको मुख्य कारण कामदार र ठेकेदारको आवश्यक सीपको अभाव, उचित सुपरिवेक्षणबिना द्रुत गतिमा काम हुनु र न्यून गुणस्तरको सामग्रीको प्रयोग हुनु नै हो। पुल निर्माण गर्दा साइट इन्जिनियर, कामदार, आयोजना प्रबन्धक, ठेकेदार र ग्राहक सबैले एक आपसमा सहकार्य गर्नुपर्छ। साइट इन्जिनियर, पर्यवेक्षक र ग्राहकले भइरहेको सबै कुराको निरीक्षण गर्नुपर्छ। पुल र निर्माण सामग्रीको प्रत्येक विवरण जाँच गर्नुपर्छ। नेपालका कामदारहरू पुल निर्माणमा नयाँ नै छन् भन्नु पर्छ। त्यसैले निर्माण कार्य सुरु गर्नुअघि पर्याप्त तालिम दिनु आवश्यक पर्छ। पुलका लागि किनाराहरूमा सुरक्षात्मक काम धेरै महत्वपूर्ण हुन्छन्। उच्च बाढीको समयमा नदीको बहावले आफ्नो मार्ग परिवर्तन गर्न सक्छ। खोलाले पूरै मार्ग परिवर्तन गरी दिएकाले प्रयोगमा नआएका पुलहरूका थुप्रै उदाहरण छन्। अन्त्यमा, पुल बनेपछि मर्मतसम्भारमा पनि उत्तिकै महत्व दिनुपर्छ। सम्भावित क्षतिहरू जस्तै भत्किएका बोरिङहरू, संरचनामा दरार, नदीको प्रवाहमा अवरोधहरू आदिका लागि समयसमयमा पुलहरू जाँच गरिनु पर्छ। तिनलाई न्यूनीकरण गर्न र पुललाई भत्किनबाट रोक्न आवश्यक कार्य तुरुन्तै गर्नु पर्छ।"
"खोप धेरैले पाएनन्, केहीले लाएनन्","काठमाडौं : कोरोना भाइरसविरुद्ध राष्ट्रिय खोप अभियान सञ्चालन भएको एक वर्ष पुग्न लाग्यो। यो अवधिमा जनसंख्याको ३९८ प्रतिशतले मात्र पूर्ण खोप लगाएका छन्। ठूलो हिस्साले खोप पाएका छैनन्। कतिपय नागरिकले पाएर पनि लगाएका छैनन्। कसैको पहुँच पुगेन । कतै भ्रममा परे त कतै जनचेतनाको कमी देखियो। खोप प्रतिविश्वास नभएर पनि नलगाएको भेटिएको छ। ओमिक्रोन भेरियन्ट फैलने त्रासबीच दैनिक संक्रमणदर बढ्दो छ। अस्पतालका शड्ढया संक्रमितले भरिन थालेका छन्। महामारीको पहिलो र दोस्रो लहर भोगेका नागरिकमा तेस्रो लहरबाट कसरी जोगिने भन्ने चिन्ता देखिन्छ। कोरोनाबाट बच्ने उत्तम विकल्प भनेकै स्वास्थ्य मापदण्डको पालना र खोप देखिन्छ। यसै सन्दर्भमा खोप नपाएका र नलगाएकाहरू एकएक जनालाई जिल्लागत हिसाबले प्रश्न गरेको छ किन खोप लगाउनुभएन ? उनीहरूको प्रतिक्रिया हामीले यहाँ समावेश गरेका छौं।  उँभो गोठतिर नै धेरै समय बस्नुपर्ने भएकाले खोप लगाउन नभ्याएको हो। अब चाहिँ अनिवार्य लगाउनुपर्छ भन्नुभाको छ। लगाउनु पर्ला।  फुटिक शेर्पा, मिक्वाखोला५, पापुङ, ताप्लेजुङ  डर लागेकाले चासो नदेखाएको हो। म स्वास्थ्य क्षेत्रमा काम गर्ने मान्छे हुँ। तर, सिरिन्जदेखि सारै डर लाग्छ। त्यसैले लगाइनँ।  झर्ना भण्डारी, फिदिम२ साम्दिन, पाँचथर  बिरामी भएका कारण खोपबाट म बञ्चित भएँ। खोप लगाउने समयमा रुघाखोकी र ज्वरो आएको थियो।  साहिल गुरुङ, इलाम  खोप लगाएपछि सबैलाई ज्वरो आएको सुनँे। त्यसैले मलाई खोप लगाउन डर लाग्यो। म बाहिर कहीँ जान्न घरमा पनि एक्लै बस्ने हो।  उर्मिलादेवी न्यौपाने, चन्द्रगढी, झापा  कोरोना भाइरसको महामारीका बेला आएको खोप सहज रूपमा उपलब्ध थिएन। खोप केन्द्रबाट नै कोरोना सर्ने डरले नलगाएको हो।  पूर्ण भुजेल, विराटनगर६, मोरङ  खोप कहाँ हुन्छ भन्ने मैले थाहै पाइन्। त्यसैले मैले अहिलेसम्म खोप लगाएको छैन। कसैले यहाँ गएर लगाउनु पनि भनेको छैन।  सुजल माझी, धरान१५, सुनसरी  नागरिकता मेरो छोरासँग छ। यही कारणले मैले अहिलेसम्म खोप लगाउन पाएको छैन। पाएँ भने लगाउँछु।  निर्मला राई, दिक्तेल, रूपाकोट मझुवागढी७, खोटाङ  पहिलो पटक खोप दिँदा म बिरामी थिएँ। १६ दिन थला परेँ। एक महिना नपुगी लगाउन हँुदैन भने। त्यसपछि गाउँमा खोप नै पाइएनँ।  अनिल कटवाल, सुनकोसी, ओखलढुंगा  कुन खोप केका लागि भन्ने नै थाहा छैन। फेरि नयाँ खालको कोरोना आएको छ। पहिलेको खोपले असर गर्दैन रे!  दिपेन राई, टेम्केमैयुङ१, तिम्मा रिमचिम, भोजपुर  गाउँभन्दा बाहिर थिए। पछि गाउँमा आउँदा खोप नै सकिए छ । अहिले पनि कहाँ पाइन्छ थाहा छैन।  नैनकुमार नेपाली, थुलुङ दूधकोसी५ जुबु सोलुखुम्बु  कोरोनाविरुद्धको विभिन्न खोपहरूमध्ये मलाई जोनसन एन्ड जोनसन खोपको मात्रै विश्वास थियो। त्यो खोप लगाउने इच्छा हुँदा पनि नपाएको कारण नलगाएको हो।  सरोज भुजेल, धनकुटा७  यहाँ खोप लगाएका व्यक्तिलाई नै धमाधम कोरोना लागेपछि खास यसको महत्व रहेनछ भन्ने लाग्यो। अनि लगाइनँ।बिदुर कोइराला, रौतामाई७ उदयपुर  म दीर्घ रोगी हुँ। त्यही भएर मैले कोरोनाको खोप नलगाएको हुँ। खोप लगायो भने अझ गाह्रो हुन्छ भन्ने सुनेकाले खोप लगाइनँ।  प्रज्वल घरेलु, शंखुवासभा  कोभिडसँग डर लागे पनि खोपसँग भर नभएकाले मैले खोप नलगाएको हुँ। यतिका समयसम्म कसैले पनि खोप लगाउनु भनेनन्।  विकास लिम्बू, म्याङलुङ५, तेह्रथुम औ थुप्रै रोगले पहिलेदेखि नै च्यापेको छ। यस्तोमा खोप लियो भने अझ बढी स्वास्थ्यमा समस्या आउने हो कि भन्ने डरले खोप अहिलेसम्म लिएको छैन। लक्ष्मी साह, जनकपुरधाम४, धनुषा  कामको व्यस्तताले खोप लिन सकेको छैन। कुनै पनि इन्जेक्सन लिन निकै डर लाग्छ। अहिलेसम्म केही भएको छैन।  मदन राउत, चक्रघट्टा८, सर्लाही  सुरुमा उमेर नपुगेका कारण खोप लगाउन पाइएन। कहिले खोप सकिएर लगाउन पाइएन। पछि खोपका बारेमा अनेक सुनिन थालियो। अनि लगाइनँ। दीपककुमार यादव, विष्णुपुर १, सप्तरी  खोप केन्द्रमा पहिलो दिन गएँ, भीडभाड धेरै थियो। ३ घन्टा लाइनमा बस्दा पालो नआउँदै खोप सकियो। अनि लाउन पाइनँ।  कोदइ साहकानु, वीरगन्ज१०, घडीअर्वा, पर्सा  म घरभन्दा बाहिर धेरै जाँदिन पनि। खासै कामै हुँदैन। अनि हामीलाई यो कोरोना सोरोना लाग्ने पनि होइन। त्यसैले लिएको छैन।  मन्दोदरी देवी, दुर्गा भगवती२, रौतहट  खोप लिने बेलामा बिरामी परेको थिएँ। अब लिने सुरसारमा छु। अब अझ बढी खतरनाक कोरोनाहरू आइरहेको छ।इन्दु देवी, कलैया, बारा  कसैले लगाउनुपर्छ भनेर खासै भनेनन्। हामी कामधाम गर्ने मान्छेहरू व्यस्त भयौं। अहिलेसम्म कोरोना लागेको पनि छैन। दुखी सदाय, सिरहा११ पडरिया गाउँ, सिरहा  खोप लगाउन गाउँमा मान्छेहरू आएका थिए। तर, म खेतमा काम गरिरहेको थिएँ। त्यसैले खोप लगाउन सकिन।  किशोरी सदा, मनरासिसवा१० मधवा, महोत्तरी  खोप लगाउन गएको भीड भएर दुई पटक फर्किएँ। कलेज जानुपर्ने भएकोले समय नै मिलेन। लाउनै नपाएर नलगाएको हो।  सागर ढकाल, माडी५ ब्रम्हपुरी, चितवन  अधिकांश मान्छे खोप लगाएपछि बिरामी भएको सुनेर त्यही डरले खोप नलागाएको हो। घरमा एक्लै भएकाले बिरामी पर्येा भने पसल हेर्ने मान्छे नहुने चिन्ता पनि भयो।  शान्त लामा, पाँचपोखरी थाङपाल, सिन्धुपाल्चोक  कोरोना खोपले असर गर्छ भन्ने हल्ला थियो। यो भ्याक्सिन लगाउँदा म पनि परमधाम पुगौंला भन्ने डर लाग्यो। अनि नलागाई बसेको छु।  प्रकाश ओली, भीमेश्वर५, दोलखा  अहिले खोप लगाउने र खोप नलगाउनेको बीचमा केही फरक छैन। खोपले काम गर्ने हो भने कोरोना कम हुँदै जानुपर्ने हो, त्यो देखिएको छैन। त्यही भएर लगाइनँ।  शिखरनाथ उपाध्यय, नमोबुद्ध, काभ्रे  मैले अहिलेसम्म नभ्याएर नलगाएको हो। पहिला लगाउन खोज्दा पनि पाइनँ। अहिले पढाइले गर्दा फुर्सद नै नमिलेर खोप लगाउन छुटिरहेको छ।  सविन खतिवडा, कालिका३, रसुवा  पहिलेपहिलेको लटमा लाउन पालो नै पाइएन। अहिले नयाँ नामको खोपहरू आएको छ। त्यति बिस्वास र भरपर्दाे नलागेर लाउन जाँगर चलेको छैन।  लक्ष्मीनारायण श्रेष्ठ, नीलकण्ठ८, धादिङ  कोरोना खोप लगाउने ठूलो रहर छ। तर, नागरिकता नभएका कारण मैले अहिलेसम्म खोप लगाउन पाएको छैन।  देवी दाहाल, गौशला, काठमाडौं  घरायसी कामले खोप केन्द्रसम्म पुग्न भ्याइनँ। खोपका लागि खबर त गर्नुभएको थियो। घरबाट निस्कन नै नभ्याएर खोप लगाउन पाइनँ।  सन्तमाया माझी, मन्थली६, रामेछाप  मेरो घरबाट अस्पताल धेरै टाढा छ। गाउँमा कतिबेला खोप आयो त्यो पनि थाहा भएन। त्यसैले लगाउन पाइनँ।  भक्तबहादुर माझी, सुनकोसी६, सिन्धुली  अब स्कुलमा खोप लगाउने भनेको छ। तर, मलाई डर लागेको छ। मैले अहिलेसम्म खोप लगाएको छैन। मेरो बुवाले पनि लगाउनुभएको छैन। देवी प्रजा, कैलाश७ ताम्लाङ, मकवानपुर  मलाई शरीरमा अरू रोग पनि छ। त्यसैले खोप लगाइहाले केही होला कि भन्ने डरले लगाइनँ। देवकी लामिछाने, चाँगुनारायण, पारिघर, भक्तपुर  म हिँडेर खोप लगाउन जान सक्दिनँ। वडाका मानिसलाई घरमा खोप लगाउन पठाइदेउ भनेर अनुरोध गरेँ। तर, पाएको छैन। चन्द्रदेवी श्रेष्ठ, सुन्धारा, ललितपुर  गाउँमा खोप अभियान चल्दा म बिरामी परेको थिएँ। त्यसैले मैले खोप लगाउन पाइन्। अहिले धेरै ठाउँमा पहल गर्दा पनि पाएको छैन। होमबहादुर तामाङ, दुप्चेश्वर५, बालकुमारी, नुवाकोट  ३ पटक खोप लगाउने अभियान चल्यो। तीनै पटक संयोगवश मलाई सिजनल ज्वरो आयो। ज्वरो आएको बेला लगाउँदिन भनेर बसेको हुँ। हिमाल श्रेष्ठ, काठेखोला, बागलुङ  यसले मृत्युुलाई रोक्न सक्छ भन्ने विश्वास गरेकी छैन। लगाउन पनि मनै छैन। खोप लगाउँदैमा कोरना नलाग्ने भन्ने पनि छैन।  शिला पाण्डे, पर्वत  खोप कहिले लगाउन पाइन्छ आफूलाई कसरी थाहा छैन। सूचना कहाँ आउँछ, कहिले आउँछ केही पत्तो छैन। संगम श्रेष्ठ, कास्की  ज्यान कमजोर छ। सुई लाएसी झन् बिरामी भइन्छ कि भनेर डर लाग्यो। त्यसैले कोरोनाको खोप लगाएको छैन। इन्द्रकुमारी उप्रेती, पालुङटार, गोरखा  परिवारमा एक्लै छु। खोप लगायो भने यसले केही असर गरेर म विरामी परें भने स्याहार्ने कोही हुँदैन। यही डरले खोप नलगाएको हुँ। जयप्रकाश भट्टचन, धौलागिरि७, सिबाङ, म्याग्दी  तिहारको बेलामा खोप आएको थियो। त्यतिबेला गाउँमा सबैलाई ज्वरो आयो। चाडबाडमा बिरामी भइएला भनेर लगाएनैा। सबिना ढकाल, गैंडाकोट१०, भैंसाखोरी, नवलपुर  मजदुरी गर्छु। मेरो नागरिकता र कुनै परिचयपत्र नहुँदा मैले अहिलेसम्म खोप लगाउन पाएको छैन। त्यसैले नलगाई फर्कने गरेको छु। पूर्णबहादुर कमार, भोर्लेटार, मध्यनेपाल६, लमजुङ  मलाई अरू रोगले पनि च्यापेको छ। खोप लगाउँदा झन केही भइहाल्छ कि भन्ने डरले पनि म त खोप लगाउनै गइन्। रन्नता पोख्रेल, गल्याङ७, स्याङ्जा  सञ्चो पनि छैन। रिंगटा लाग्ने, वान्ता हुन्छ। अझ गाह्रो बनाउला कि भन्ने लाग्यो। यो बुढो ज्यानले धान्न नसक्ला कि भनेर मैले खोप लगाइनँ। केटु शाही, ब्यास ३, शान्तिनगर दमौली, तनहुँ  सुगर, प्रेसरको औषधि सेवन गर्ने भएकाले खोप लगाइन्। यस्तो बेला खोप लगाउन हुँदैन भन्दा रहेछन्। त्यसैले मैले पनि डर लागेका कारण खोप लगाएकी छैन।  खैरुन निसा मनिहार, गुलरिया६, बर्दिया  सुरुमा खोप लगाउन जाँदा नागरिकता नलिई गएकाले लगाउन पाइँदैन भनेर फर्काइदिएका थिए। पछि कामले गर्दा खोप लगाउन जान पाइन्। धनश्याम हरिजन, ओमसतिया, रूपन्देही  मोटरसाइकल सोरुममा मिस्त्रीको काम गर्छु। अहिलेसम्म कोरोनाको खोप लगाउन पालो पाएको छैन। खोप लगाउन दुई पटकसम्म लाइनमा बसेँ। तर, खोप लगाउन पाइन्। विजय चौधरी, तुल्सीपुर१५, दाङ  जन्मदर्ता माइतीमा छुटेकाले खोप लगाउन पाएकी छैन। समय मिलाएर जन्मदर्ता लिन जान्छु। अब फेरि खोप आउँदा लगाउन जाने हो। निशा जिसी, मालिका५ गुल्मी  मेरो गाउँघरमा खोप अभियान चलेको थियो रे। त्यतिबेला म भारतमा गएको हुँदा खोप लगाउन नै छुट्यो। अब स्वास्थ्यचौकी गएर लगाउने तयारीमा छु। शम्भु केसी, प्युठान१०, प्युठान  कार्य व्यस्थताले मैले खोप लगाउन भ्याएको छैन। खोप लगाएपछि ज्वरो आउन सक्छ र काममा बाधा पर्छ भनेर पनि हो। अनिल यादव, प्रतापपुर५, नवलपरासी  म पाल्पामा बस्न थालेको ४० वर्ष भयो। तर, मेरो नेपाली नागरिकता छैन। नागरिकता नभएको कारणले कोभिडविरुद्धको खोप लगाउनबाट बञ्चित भएकी छु। सीमा केशरी, पाल्पा  खोपप्रतिको नकारात्मक भनाइहरू सुनेको थिएँ। खोप लगाउँदा असर गर्छ रे भनेर डर लाग्यो। अनि लगाइन। मोहम्मद नइम रंगरेल, कपिलवस्तु१, कपिलवस्तु  कोरोनाविरुद्धको खोप लगाउन जन्मदर्ता वा नागरिकता चाहिने रहेछ। ती कागजात नहुँदा खोप लगाउन पाइएन्। मनिराम बुढामगर, सुनछहरी६, रोल्पा  मेरो श्रीमान्ले मात्रै लगाएका छन्। मैले लगाएको छैन। मेरो ४ छोरीमध्ये १३ वर्षीया छोरी जिनत र अर्की छोरीले पनि लगाएका छैनन्। नूरजहाँ राई, नेपालगन्ज१४ बाबुगाउँ, बाँके  सुरुको भन्दा भरपर्दो खोपपछि आउला भनेर पर्खेको हुँ। दुई डोज लगाउने भन्दा एकै डोज लगाउनेवाला खोपको पर्खाईमा छु। बसन्त विक, मुसिकोट२, रुकुम  खोप लगाउने समयमा म बिरामी भएको थिएँ। खोप लगाउँदा शरिरको शक्ति कम हुन्छ भन्ने लागेर खोप लगाइन्। भावना मगर, सन्धिखर्क३, छापडाँडा, अर्घाखाँची  खोपप्रति नै विश्वास छैन। मैले अहिलेसम्म कुनै खोप पनि लगाएको छैन। लगाउँदिन पनि। भीमबहादुर कार्की, भेरी२, जाजरकोट  गाउँका अरूले त लगाएका छन्। तर, हाम्रो परिवारले खोप लगाउने अवसर पाएका छैनौं। धनरूपी खत्री, चौरजहारी१०, रुकुमपश्चिम  मलाई भने खोपको विश्वास लागेन। पहिला खोप लगाएकाहरूलाई पनि त्यसले असर गरेको भन्ने सुनेँ। त्यसपछि त मलाई यो खोप लगाउनै मन लागेन। डिल्ली खड्का, त्रिवेणी१, सल्यान  मेरो आजसम्म नागरिकता नै बनेको छैन। म गुम्बामा बस्दै आएकी छु। यहाँ भएकाले पनि खोप लगाउनेबारे कसैले जानकारी दिएनन्। साँघे पुटिङ लामा, पातारासी, जुम्ला  म खोप लगाउनेवाला छैन। किनभने यो खोपबारे धेरै नकारात्मक सुनेको छु। गाउँमा पनि खोप लगाएपछि धेरै जना बिरामी भए। यज्ञराज शाही, तिलागुफा ६, कालिकोट  राम्रोसँग हिँड्डुल गर्न सक्दिनँ। छोरीको घरमा बस्दै आएकी छु। गाउँमा खोप लगाउने डाक्टर आएका छैनन्। सिग्याल लामा, मुगुमकार्मारोङ३, मुगु  गाउँमा ज्येष्ठ नागरिकलाई खोप लगाउन त आएका थिए। तर, मैले भने लगाइनँ। मलाई खोपप्रति विश्वास छैन। सहवीर विक, डुङेश्वर५, दैलेख  मलाइ त यो खोपमा पनि विश्वास छैन। खोपले कोरोना ठीक हुन्छ भन्ने नै मलाई लाग्दैन। यो त सबै मेडिकल व्यापार हो। डम्बरबहादुर बुढा, ठूलीभेरी६, डोल्पा  मलाई यो खोपप्रति पटक्कै भर छैन। यही खोप लगाएर मान्छेको मृत्यु भएका हल्लाहरू आइरहेका छन्। बाँच्नका लागि पो खोप लगाउने होला। मणिराम गौतम, वीरेन्द्रनगर६, सुर्खेत  हामीलाई यहाँ कामले कहिले पनि फुर्सद हुँदैन। त्यसैले खोप लगाउन पाइँन। काममा व्यस्त हुँदा कहिले खोप लगाउने कार्यक्रम थियो, त्यो पनि थाहा भएन। गार्जुमा लामा, सिमकोट३, हुम्ला मेरो ममी नै स्वास्थ्यकर्मी हुनुहुन्छ। उहाँले पनि पटकपटक खोप लगाउन जाउ भन्नुहुन्थ्यो। तर, खोप लगाएका मान्छेलाई हनहनी ज्वरो आएको भन्ने सुनेँं। अनि लगाउन गइनँ। प्रदीप खड्का, थलारा, बझाङ  कोरोनाको खोप कहाँ लगाउँछन् भन्ने नै थाहा छैन। त्यसैले अहिलेसम्म मैले र मेरो श्रीमान्ले खोप लगाएकै छैनौं। रत्नादेवी नेपाली, साँफेबगर४, मष्टामाडौं, अछाम  मेरो चियानास्ता पसल छ। काममा व्यस्त हुने भएकाले खोप लगाउन पाइन्। कामबाट फुर्सद भएको बेला खोप पाइँदैन। मीनबहादुर परियार, टीकापुर१, बनगाउँ, कैलाली  मेरो जुत्ता सिलाउने ब्यवसाय छ। फुर्सद पनि भएन। खोप लगाएकालाई नि कोरोना भएकै छ भन्छन्, अनि किन लगाउने त ? धनबहादुर गैरे, अमरगढी५ तुफानडाँडा, डडेल्धुरा  अपांगता भएकै कारण कोरोनाविरुद्धको खोप लाउन नसकेको हो। खोपकेन्द्रसम्म जान घन्टौं लाग्ने भएकाले जान सकिन। निर्मला थापा, बडीकेदार५, अत्तरकाँडा डोटी  चार पटक गएँ तर खोप सकिएको छ भन्दै फर्काइ दिए। घरबाट खोप केन्द्र जान दुई घण्टा लाग्छ। खोप आएको पनि कति पटक त थाहै भएन। अर्जुन सिंह, बुढीगंगा९ जुवापानी, बाजुरा  धेरै भीडभाड थियो लगाउन पाइएन। मेरो पसल छ, पसल छोडेर घन्टौं लाइन बस्न नसकिने। त्यति बेला त्यही भएर लगाइएन, अहिले केही मलतब छैन। परिवर्तन बोहरा, भीमदत्त१८ कञ्चनपुर  मलाई घरबाट तीन घण्टाको उकालो चढेर खोपकेन्द्र जानुपर्छ। बुढो मान्छे, श्वासप्रश्वासका कारण जान सकेको छैन। गाउँमा कसैले ल्याई दिएको छैन। दामोदर बोकटी, दशरथचन्द२, बैतडी  मैले दोस्रो खोप लगाएको छैन। पहिलो खोप लगाएका बेला घरमा मानिसहरूले जबरजस्ती लगाए, अब भगवान्को भरोसामा छु, लगाउँदिनँ। देवादेवी धामी, मालिकार्जुन२ दार्चुला"
नेपालगन्जमा एभियसन म्यूजियम,"नेपालगन्ज : बाँकेको नेपालगन्जमा एभियसन म्यूजियम सञ्चालन गरिएको छ। नेपालगन्ज उपमहानगरपालिका र वेद उप्रेती ट्रष्टको सहकार्यमा नेपालगन्ज१२ बेलासपुरमा झन्डै सात कठ्ठा जग्गामा शनिबारदेखि नेपालगन्ज एभियसन म्यूजियम सञ्चालनमा आएको हो । ८ वर्ष धनगढी उपमहानगरपालिकामा सञ्चालन गरिएको एभियसन म्यूजियमलाई एक महिना अघि नेपालगन्जमा सारेर माघीको अवसरमा सञ्चालनमा ल्याएको क्याप्टेन वेद उप्रेतीले जानकारी दिए । म्यूजियम सञ्चालनका लागि उपमहानगरसँग १० वर्षे सम्झौता गरिएको छ । कस्मिक एयरको फोकर१०० जेट विमानभित्र सञ्चालन गरिएको म्यूजियमभित्र प्रवेश गर्ने बित्तिकै बागेश्वरी मन्दिरको फोटो छ। तेस्रो फोटोकोरुपमा बागेश्वरी मन्दिर परिसरको खडेश्वर जुँगे महादेवको मन्दिरको फोटो राखिएको छ। म्यूजियमभित्र लुम्बिनी, कर्णाली र सुदूरपश्चिम प्रदेशका पर्यटकीय गन्तव्य झल्कने आकर्षक तस्बिरहरु छन्। विश्वको सर्वोच्च शिखर सगरमाथा र यसको आसपासका क्षेत्रमा खिचिएका फोटोहरु पनि छन्। विश्वका २५० भन्दाबढी जहाजबारे जानकारी दिने साना डमी जहाज पनि राखिएको छ। जहाज उडानको अवस्थाबारे पनि विमानको भित्तामा सूचनाहरु लेखिएको छ। म्यूजियमबारे ७ मिनेटको डकुमेन्ट्री पनि हेर्न पाउँछन्। २ जना पाइलटले झैं ककपिटमा बसेर बिमान चलाएको फोटो खिच्न पनि पाइन्छ। म्यूजिय परिसरमा सेल्फी स्पट भने निर्माणाधीन अवस्थामा नै रहेको छ। धनगढीमा एक करोड ५० लाख रुपैयाँको लागतमा स्थापना गरिएको एभियसन म्यूजियममा नेपालगन्जमा सञ्चालन गर्दा थप ३० लाख लगानी थपिएको छ। नेपालगन्जमा भारतसँग सीमा जोडिएको छ। यो म्यूजियमले स्वदेशी र विदेशी पर्यटकलाई आकर्षण गर्नसक्छ, सञ्चालक उप्रेती भन्छन्, नेपालगन्जमा अर्को एउटा पर्यटकीय गन्तव्य थपिएको छ, एभियसन म्यूजियम।"
बेलायतसँग श्रम सम्झौताको तयारी,"काठमाडौं : सरकारले बेलायतसँग श्रम सम्झौता गरी रोजगारीका लागि नेपाली नर्स पठाउने भएको छ। श्रम, रोजगार तथा सामाजिक सुरक्षामन्त्री कृष्णकुमार श्रेष्ठले काम, पारिश्रमिक तथा सेवासुविधाका हिसाबले आकर्षक तथा सुरक्षित गन्तव्य मुलुक खोजी गर्ने क्रममा बेलायतसँग श्रम सम्झौता गरी रोजगारीका लागि नेपाली नर्स पठाउने समझदारी भएको बताए। नेपालबाट श्रम, परराष्ट्र, कानुन मन्त्रालय र चिकित्सा शिक्षा आयोगका प्रतिनिधि तथा बेलायतको स्वास्थ्य विभाग, राष्ट्रिय स्वास्थ्य सेवा र नेपालस्थित दूतावासका अधिकारीहरू सम्मिलित पहिलो बैठकले एक साताभित्र श्रम सम्झौता (एमओयु)को मस्यौदा तयार गर्ने सहमति जुटेको छ। नेपाल र बेलायतबीच सरकारी स्तर (जीटुजी) बाट मात्र नेपाली नर्स रोजगारीका लागि बेलायत पठाउने सहमति भएको छ। नेपालका नर्सिङ कलेजको क्षमता बढाउन बेलायत सरकारले सहयोग गर्नेछ। छात्रवृति दिएर नेपालमा नर्स उत्पादनमा सहयोग गर्ने प्रतिवद्धता पनि बेलायत सरकारले जनाएको छ। रोजगार सम्झौताको अवधि पाँच वर्षको हुने नेपालले प्रस्ताव गरेको छ। रोजगारीका लागि बेलायत जाने नर्सले कुनैपनि शुल्क बुझाउनु पर्दैन। छनोट भएका नर्सले बेलायत गएपछि बेलायतको स्वास्थ्य काउन्सिलले लिने परीक्षा उत्तीर्ण गर्नुपर्नेछ। यद्यपि उक्त अवधिमा पनि सहायक नर्सको रुपमा रोजगारी भने सुनिश्चित हुनेछ। रोजगारदाता र कामदार स्रोत मुलुकबीचको श्रम सम्झौतालाई आप्रवासी कामदारको हित सुनिश्चित गर्ने प्रभावकारी उपाय मानिन्छ। बेलायतसँग हुने श्रम सम्झौता ऐतिहासिक उपलब्धि हो। मन्त्री श्रेष्ठले युरोपका उच्च आय हुने मुलुकहरूसँग पनि श्रम सम्झौता गरी नेपाली श्रमिक पठाइने बताए। श्रम सम्झौतापछि न्यूनतम पारिश्रमिक, औषधि उपचार, बिमा, सुरक्षासहितका कानूनी सुरक्षाको प्रत्याभुति हुनेछ। गन्तव्य मुलुकमा श्रमिकको आर्थिक, भौतिक तथा सामाजिक सुरक्षाको ग्यारेन्टी श्रम सम्झौतामार्फत गर्न सकिन्छ।"
उम्लिरहेको दूधले नुहाएर मुसहरले मनाए भुइयाँ पूजा,"रौतहट : मुसहर जातीले अन्तर्राष्ट्रिय भुइयाँ दिवस शनिबार मनाएका छन्। यसलाई भुइँ पूजा भनेर पनि चिनिन्छ। जिल्लाको गुजरा नपा २ लक्ष्मिपुर टोलका मुसहरहरुले विधिअनुसार भुइयाँ पूजा गरेका हुन्। हरेक वर्ष माघेसंक्रन्तीको दिन यो पूजा गरिन्छ । हाम्रो संस्कृति, हाम्रो स्वाभिमान, तोडौं विभेदको जन्जिर, देखाऔं वीरपुर्खाको नजिर' भन्ने नाराका साथ भुइयाँ दिवस मनाएको रौतहटका मुसहर समुदायका अगुवा अनुप माझी मुसहरले बताए। भूमिको पूजा माटोको भाँडामा उम्लिरहेको तातो दूधले नुहाएर गर्ने चलन छ। भुइयाँ महाराजको पूजाआराधना गरेर यो पर्व मनाउने गरेको मुसहर उत्थान संघका केन्द्रीय उपाध्यक्ष नथुनी माझी मुसहरको भनाइ छ। 'मुसहरहरु भूमिको पूजा गर्छन् तर मुसहर नै भुमीविहीन छन कस्तो बिडम्वना', उपाध्यक्ष माझीले गुनासो गरिन्। कुनै समयका भूमिपति मुसहर अहिले सुकुम्बासी भएका छन्। यस विषयमा सरकार गम्भीर हुनुपर्ने मुसहर उत्थान संघ रौतहटका अध्यक्ष विनोद माझी मुसहरले बताए। जिल्लामा करीव २० हजार मुसहर छन्। ९० प्रतिशत मुसहर भूमिहीन छन्।"
संसदीय समितिका निर्देशन अलपत्र,"जनकपुरधाम : सरकारी योजनाको अनुगमन र मूल्यांकन संसदीय विशेष अनुगमन समितिले गर्छ। यसले दिएका सुझाव र निर्देशन सरकारले मान्नुपर्छरकार्यान्वयन गर्नुपर्छ। तर, प्रदेश २ का संसदीय समितिले अनियमितता भएको ठहरसहित सिफारिस गर्दासमेत सरकार र अख्तियारले न कुनै चासो देखाएको छ न कुनै निर्णयहरूको कार्यान्वयन नै गरेको छ। समितिका निर्देशनहरू बेवास्ता हुँदा स्थानीय तहले समितिलाई पत्याउन छाडेका छन्। समितिका पदाधिकारीको मनोबल खस्किँदै छ। प्रदेश सरकारका विभिन्न मन्त्रालय राख्ने प्रयोजनका लागि जनकपुर चुरोट कारखानाको भौतिक पूर्वाधार सुधार गर्न संघीय सरकारले सहरी विकास तथा भवन निर्माण कार्यालयलाई ६ करोड रुपैयाँ पठाएको थियो। मुख्यमन्त्री तथा मन्त्रिपरिषद्को कार्यालयलगायत विभिन्न मन्त्रालय र भवनको मर्मत सम्भार र रङरोगनमा अनियमितता भएको गुनासो आयो। सांसद र मन्त्रीहरूकै गुनासोपछि प्रदेशसभाको उपसभामुख उपमाकुमारी देवको संयोजकत्वमा ७ सदस्यीय संसदीय अनुगमन विशेष समिति गठन भयो। समितिले तत्कालीन सहरी विकास तथा भवन निर्माण डिभिजन कार्यालय जनकपुरद्वारा गरिएका कामहरूमा भएको त्रृटि सम्बन्धमा कार्यालयका प्रमुख गंगाप्रसाद यादवलाई उपस्थित गराई प्रतिक्रिया दिन निर्देशनसमेत दियो। तर, प्रमुख यादवले निर्देशनको बेवास्ता गरी समिति समक्ष प्रतिक्रिया नै दिएनन्। समितिले अनुगमनको क्रममा डेढ करोडभन्दा बढी अनियमितता भएको ठहरसहित कारबाहीका लागि अख्तियारलाई पत्राचार गर्यो। तर, चार वर्षसम्म पनि अख्तियारले कारबाही नगरेको समितिका सदस्य प्रदेशसभा सांसद शिवचन्द्र चौधरी बताउँछन्। संसदीय समितिको निर्णयलाई निकै गहिरो अध्ययन गरी भ्रष्टाचार नियन्त्रणको उद्देश्यले निर्देशन दिइएको थियो। तर, कुनै कार्यान्वयन नै भएन। यसरी संसदीय समितिको निर्णयलाई बेवास्ता गर्न पछाडिको कारण मैले पनि बुझ्न सकेको छैन, उनले भने। उपभोक्ता समितिले विकास निर्माणको काम गरे पनि समयमा भुक्तानी नपाएको घटनाले १ वर्षसम्म प्रदेश २ को सदन र सडक तात्यो। त्यसपछि स्थलगत अनुगमन र छानबिनका लागि सभामुख सरोजकुमार यादवको संयोजकत्वमा संसदीय विशेष समिति गठन भयो। कर्मचारीहरूले १ अर्ब ३० करोड भुक्तानी माग गरे पनि संसदीय समितिले ८८ करोडको मात्र काम भएको ठहर गरेको थियो। समितिले योजनाको मूल्यांकन मै आर्थिक अनुशासनहीनताको काम भएको ठहर गरे पनि आयोजनाको लागत बढी मूल्यांकन गर्ने कर्मचारीलाई प्रदेश सरकारले कुनै कारबाही गरेको छैन। यति मात्र होइन, प्रदेश २ को सामाजिक विकास मन्त्रालयले बाराको सिम्रौनगढ नगरपालिकालाई गत वर्ष पठाएको २ करोड रुपैयाँ कामै नगरी सकियो। सबै रकम अनियमितता भएको ठहरसहित कारबाहीको सिफारिस गरिएको ५ महिना भए पनि अख्तियारले अहिलेसम्म छानबिन गर्नसमेत चासो देखाएको छैन। विशेष संसदीय समितिले गरेको अनुगमनको सिफारिसलाई प्रदेश सरकार र अख्तियारले चासो नदेखाउनु निन्दनीय रहेको प्रदेश २ का सभामुख सरोजकुमार यादव बताउँछन्। विभिन्न योजनाहरूमा भएको भ्रष्टाचार र अनियमितताको सम्बन्धमा स्थलगत अनुगमन र छानबिन गरी सर्वसम्मत रूपले निर्णय गरी अख्तियारलाई छानबिनका लागि पत्राचार गरेका छौं। तर, त्यहाँबाट न त हामीसँग कुनै सोधपुछ भयो न त कुनै छानबिन नै, सभामुख यादव भन्छन्, भ्रष्टाचारका विषयमा यसरी संसदीय समितिको निर्देशनसमेत अख्तियारले बेवास्ता गर्दा यस्ता निकायहरूबाट विश्वास नै उठ्न थालेको छ।"
