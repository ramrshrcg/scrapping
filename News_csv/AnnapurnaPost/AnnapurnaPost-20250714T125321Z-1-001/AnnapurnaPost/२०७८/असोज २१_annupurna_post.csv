शीर्षक,विवरण
कपिलवस्तुको ६ वटा वडामा झाडापखाला : स्थिति नियन्त्रण गर्न सुरक्षाकर्मी परिचालन,"काठमाडौं : कृष्णनगर नगरपालिकाका विभिन्न ६ वडामा झाडापखाला तथा बान्ताको प्रकोप फैलिएको छ। असोज १८ बेलुकीदेखि नगरपालिकाका वडा नं ३, ४, ७, ८, ९ र १२ झाडापखाला तथा बान्ताबाट प्रभावित भएको हो। बिरामीहरु स्थानीय शिवराज अस्पतालमा उपचारको लागि आएका छन्। नेपाली सेना, नेपाल पुलिस तथा शशस्त्र प्रहरी बलका प्रतिनिधि, स्थानीय लगायत प्रादेशिक, जिल्ला तथा स्वास्थ्य कार्यालय तथा अन्य सरोकारवालाले प्रकोप नियन्त्रण गर्न सहयोग तथा समन्वय गरिरहेका छन्। स्थितिलाई नियन्त्रण तथा व्यवस्थापन गर्न थप आवश्यक औषधी तथा जनशक्तिसमेत परिचालन भइरहेको छ । स्वास्थ मन्त्रालयका प्रवक्ता डा कृष्ण पौडेलद्वारा उपलब्ध जानकारी अनुसार बिहान ९ बजेसम्ममा ३७० जना बिरामीलाई अस्पताल भर्ना गरिएको थियो। भर्ना हुनेमध्ये २२८ जना अस्पताल तथा स्वास्थ्य संस्थाबाट डिस्चार्ज भइसकेका, ११० जना उपचाररत र ३२ जनालाई तौलिहवा अस्पताल र लुम्बिनी प्रादेशिक अस्पतालमा रेफर गरिएको छ। रोगको यकिन जानकारीको लागि ५ बिरामीको दिशाको नमुना प्रयोगशाला परीक्षण भइरहेको र नतिजा आउन बाँकी छ। यसको नियन्त्रण, व्यवस्थापन तथा थप अनुसन्धान गर्न इपिडीमियोलोजी तथा रोग नियन्त्रण महाशाखाबाट आवश्यक औषधि तथा सामग्री लिएर चिकित्षक सहितको टोलीका साथै विश्व स्वास्थ्य संगठन, नेपालका तर्फबाट पनि प्रभावित स्थलमा बिहीबार बिहादेखि परिचालित भएका छन्। औषधि तथा स्वास्थ्य सामग्री प्रभावित स्थलमा पठाउने क्रमको झलक।"
"कालापानी, लिपुलेक र लिम्पियाधुरामा गणक पठाउन माग","काठमाडौं : नेकपा (एमाले) निकट विद्यार्थी सङ्गठन अनेरास्वियुले आगामी कात्तिकमा हुने राष्ट्रिय जनगणना, २०७८ मा नेपालको नयाँ नक्सामा समेटिएको कालापानी, लिपुलेक र लिम्पियाधुरामा पनि गणक पठाउन माग गरेको छ। अनेरास्ववियुका अध्यक्ष सुनिता बरालले बिहीबार प्रेस विज्ञप्ति जारी गर्दै उक्त स्थानमा हालसम्म गणक नपठाएकाले तत्काल पठाउन माग गरेका हुन्। सन् १८१६ मार्च ४ मा ब्रिटिश भारत र नेपालबीच भएको सुगौली सन्धि र अन्य महत्वपूर्ण ऐतिहासिक दस्तावेजले उक्त क्षेत्र नेपालको भएको पुष्टि गर्दासमेत सरकार उक्त क्षेत्रको जनगणना गर्ने विषयमा गम्भीर नभएको विज्ञप्तिमा बताइएको छ। सङ्गठनले दसैँ, तिहार र छठ जस्ता ठूला पर्वको मुखमा भइरहेको कालोबजारी नियन्त्रणका लागि अनुगमन गर्न र तत्काल संयन्त्र बनाई काम सुरु गर्न सरकारसमक्ष आग्रह गरेको छ। हालै सार्वजनिक यातायातमा वृद्धि गरेको ३५ प्रतिशत भाडादर वृद्धिले सर्वसाधारण अत्यन्तै मर्कामा परेको भन्दै उक्त भाडादर घटाउनुपर्ने माग गरिएको छ।"
"खसी, बोका परीक्षण : खान योग्यको सिङमा हरियो र अयोग्यमा रातो लगाइने","काठमाडौं : काठमाडौं महानगरपालिकाले बिहीबारदेखि खसी, बोका, भेडाच्याङ्ग्राको परीक्षण सुरु गरेको छ। कामपाले पशु सेवा विभाग र वाग्मती प्रदेशको भेटेरिनरी अस्पताल तथा पशु सेवा विज्ञ केन्द्रसँगको सहकार्यमा परीक्षण सुरु गरेको हो। परीक्षणका क्रममा मासु खान योग्य देखियो भने सिङमा हरियो रङ लगाइन्छ। बिरामी भएर खान अयोग्य भेटियो भने सिङमा रातो रङ लगाइन्छ। बिरामी भेटिएका चौपायाको नमूना सङ्कलन गरेर परीक्षण पनि हुनेछ। कामपा वरिष्ठ पशु चिकित्सक डा अवधेश झाका कामपाभित्रका दसैं लक्षित चौपाया बजार कलङ्की, खाद्य संस्थान थापाथली परिसर, टुकुचा खसी बजार र बालाजु बाइपास क्षेत्र हुन्। यी बजारमा बिहान ७ बजेदेखि १२ बजेसम्म एउटा टोली र १२ बजेदेखि ५ बजेसम्म अर्को टोली गरेर दुई वटा टोली अष्ठमीसम्म नियमित परिचालन हुनेछन्। कामपाले रोगी पशुपक्षीको ओसारपसार नगर्न, तोकेको स्थानमा मात्र चौपायाको बिक्री वितरण गर्न, स्वस्थताको चिनो (हरियो रङ) भएका चौपाया मात्र खरिद बिक्री गर्न, मासुलाई चिसोमा राख्न, राम्ररी पकाएर मात्र प्रयोग गर्न सबैलाई आग्रह गरेको छ। कामपासँगै ललितपुरको लगनखेल (मच्छिन्द्र मावि पछाडि), भक्तपुरको लोकन्थली, सल्लाघारी, चाल्नाखेलको राँगा बजार, चन्द्रागिरि (थानकोट) दाउरा डिपोका चौपाया बजारमा पनि परीक्षण हुँदैछ।"
बेलायती राजनीतिज्ञ हेलेन ग्रान्टलाई नामी कलेजको स्वागत,"काठमाडौं : काठमाडौं गोकर्णेश्वरमा रहेको नामी कलेजले नर्थहेम्पटन विश्वविद्यालय बेलायतसँगको साझेदारीमा स्तरीय संकाय, पाठ्यक्रम र डिग्रीहरू सञ्चालन गर्दै आएको छ। विद्यार्थीहरुलाई समयअनुरूप विभिन्न कार्यशाला, अतिरिक्त क्रियाकलाप र अन्य कार्यक्रमहरू समेत हामीले आयोजना गर्दै आएको कलेजले आज बेलायती राजनीतिज्ञ हेलेन ग्रान्टलाई स्वागत गरेको छ। कार्यक्रममा मुख्य अतिथि हेलेन ग्रान्टले हरेक महिला विद्यार्थीले कम्तीमा १२ वर्षको गुणस्तरीय शिक्षा पाउन पर्ने तथ्यलाई देश विकासका पूर्वाधारहरुसँग जोडेर व्याख्या गरिन्।विश्वस्त अभियानसँग महिला शिक्षालाई जोड्दै उनले आगामी दशकसम्म विश्वभरिका कम्तीमा पनि ४० लाख छोरीहरूलाई विद्यालयसँग जोड्ने लक्ष्यलाई जोड दिइन्। कार्यक्रमको सभापति रहेकी नेता आरजु राणा देउवाले नेपाल बेलायत सम्बन्धमा प्रकाश पार्दै बेलायती नेतृत्वलाई नेपालमा जलवायु परिवर्तन लगायत अन्य क्षेत्रमा गरिएको सहयोग र साथका लागि धन्यवाद दिइन्। कार्यक्रममा नेपालका लागि बेलायतकी राजदूत निकोला पोलिटको पनि उपस्थिति थियो। उनले नेपाल बेलायत सम्बन्धका साथसाथै नेपाली शिक्षाको स्तर उन्नतिका लागि हरेक पक्षवाट पैरवी गरिनुपर्ने कुरामा जोड दिइन्।"
बढी भाडा लिन खोज्ने नौजना पक्राउ,"काठमाडौं : काठमाडौं बाहिर जाने यात्रुसँग तोकिएभन्दा बढी भाडा लिन खोज्ने नौ विचौलियालाई बिहीबार ट्राफिक प्रहरीले पक्राउ गरेको छ। चाडबाडमा हुने ठगीलाई ध्यानमा राखेर महानगरीय ट्राफिक प्रहरी महाशाखाद्वारा परिचालित टोलीले उपत्यकाको विभिन्न क्षेत्रमा गरेको जाँच अनुसन्धानका क्रममा उनीहरुलाई पक्राउ गरिएको हो। ट्राफिक प्रहरी महाशाखाले उपत्यकाको १४ स्थानमा यात्रु सहायता कक्ष स्थापना गरी यात्रुलाई परेका समस्या समाधान गर्दै आएको छ। विगतका वर्षमा झैँ चाडपर्वका समयमा उपत्यका बाहिरिने यात्रुको चाप अत्यधिक हुने गर्दछ। भिडभाडको मौका छोपी यात्रुलाई ठगी गर्ने, बढी भाडा लिने, दोहोरो टिकट काट्ने समूहलाई नियन्त्रण गर्न, सहज र सुरक्षित यात्राको व्यवस्था गर्न ट्राफिक प्रहरीले विशेष निगरानी एव अनुगमन गर्न टोली परिचालन गरेको छ। सोही क्रममा उनीहरु पक्राउ परेका हुन्। ट्राफिक प्रहरीको सादा पोशाकमा खटिएको टोलीले उपत्यका बाहिरिने यात्रुसँग बढी भाडा लिइ टिकट काट्ने व्यक्तिलार्ई निगरानी गर्ने, आफैं यात्रु बनेर भाडा मोलमोलाई गर्ने, यात्रुसँग गोप्यरुपमा बुझ्ने, सोधपुछ गर्ने र बढी भाडा लिने व्यक्तिलाई नियन्त्रणमा लिइ आवश्यक कारवाही गर्ने गरेको महाशाखा प्रमुख प्रहरी वरिष्ठ उपरीक्षक जनक भट्टराईले बताए। तोकिएको टिकट काउन्टरमा परिचयपत्र बाहकले मात्र टिकट काट्ने व्यवस्था भए पनि अनधिकृत व्यक्तिले विचौलिया बनेर यात्रुसँग मोलमोलाइ गरी तोकिएकोभन्दा बढी भाडा लिँदै गरेका अवस्थामा उनीहरुलाई पक्राउ गरेको एसएसपी भट्टराईले जानकारी दिए। पक्राउ पर्नेमा चितवनको भरतपुर घर भएका ३८ वर्षीय समीर श्रेष्ठ, धनकुटाका ३० वर्षीय किरण लिम्बू र सुनसरीका २८ वर्षका सविन राई रहेका छन्। त्यस्तै टिकट काउन्टरको कर्मचारी हुँ भन्दै भाडा बार्गेनिङ गर्ने काठमाडौं बस्ने वर्ष ४६ का राज ठकुरी, दाङ घोराहीका २९ वर्षीय विशाल गुरुङ र कैलालीका रमेश कठायतलाई काठमाडौंको गोङ्गबुबाट पक्राउ गरिएको प्रहरीले जनाएको छ। उनीहरूलाई आवश्यक कारबाहीका लागि प्रहरी प्रभाग नयाँ बसपार्कमा बुझाइएको महाशाखाले जनाएको छ। त्यसैगरी काठमाडौंको कलङ्कीबाट वर्ष ३९ का नवीन केसी, बल्खुबाट शुभयात्री काउण्टरमा काम गर्ने निजगढका अरुण मगर र जाजरकोट घर भइ कीर्तिपुर बस्ने नारायणी काउन्टरका विनोद रानालाई समेत पक्राउ गरी कारबाहीका लागि प्रहरी वृत्त कालीमाटीमा बुझाइएको महाशाखाले जनाएको छ।"
तस्बिरमा मटिहानीको दूर्गा पूजा,"काठमाडौं : घटस्थापनासँगै साँस्कृतिक नगरी महोत्तरीको मटिहानीमा दूर्गा पूजाको उल्लास छ। आदर्श दूर्गा पूजा समिति मटिहानीले प्रत्येक वर्ष धुमधामका साथ बडादसैंको शुभ अवसरमा दूर्गा माताको पूजा आयोजन गर्छ। देशमा शान्ति एवं मानव कल्याणको कामना गर्दै कलश यात्राको आयोजना गरिएको मटिहानी नगरपालिका मेयर हरिप्रसाद मण्डलले बताए। घरघरका कुमारी केटीहरु कलश यात्रामा सहभागी हुन्छन्। नदीबाट माटोको घैंटोमा जल ल्याइ दूर्गा मन्दिरमा राखिन्छन्। त्यसपछि विधिपूर्वक जमरा राखिन्छ। कलश यात्रामा हजारौं स्थानीयको उपस्थिति रहेको हु्न्छ। बाजागाजाको धुनले माहौललाई उल्लासमय बनाउँछ। झाँकी प्रदर्शन गरिन्छ। कलश यात्रामा प्रदेश सभा सदस्य अभिराम शर्मा, रानी शर्मा लगायत सहभागी थिए।"
काष्ठमण्डपको पुनःनिर्माण दसैंअघि पूरा नहुने,"काठमाडौं : ऐतिहासिक काष्ठमण्डपको पुनःनिर्माण दसैंअघि पूरा नहुने भएको छ। यही दसैंअघि सक्ने लक्ष्य राखिए पनि अझै केही काम बाँकी रहेकाले ढिलाइ भएको हो। सो सम्पदाको अहिले ९७ प्रतिशत काम सम्पन्न भएको छ। दसैं र तिहारका बीचमा भने काम सम्पन्न गर्ने निर्माण समितिको योजना छ। काष्ठमण्डप पुनःनिर्माण समितिका अध्यक्ष राजेश शाक्यका अनुसार थोरै काम मात्र बाँकी रहेको छ। 'केही अवरोध नआए ढुक्कसँग दसैं तिहारको बीचमा काम सम्पन्न हुन्छ', अध्यक्ष शाक्यले भने, 'अन्य निर्माण सम्पन्न गरी अहिले छानोमा झिँगटी लगाउने काम भइरहेको छ।' उनका अनुसार बिहीबारदेखि दसैं सुरु भएकाले केही कामदार घर जान्छन् यसअघि भएजस्तो सबै काम नियमित हुन सक्दैन तिहारअघि भने काम सम्पन्न गर्ने योजना छ। विसं २०७२ को वैशाख १२ गते आएको भूकम्पले काष्ठमण्डप पूर्णरूपमा क्षति भएको थियो। उक्त सम्पदा पुनःनिर्माणका लागि काठमाडौँ महानगरपालिकाले आर्थिक सहयोग गरेको छ। पुनःनिर्माणको काम २०७५ को वैशाखदेखि सुरु गरिएको हो। निर्माणका लागि कामपाले हालसम्ममा रु ११ करोड ५० लाख दिइसकेको छ। पुनःनिर्मित उक्त ऐतिहासिक सम्पदामा गत साउन दोस्रो साता मूल गजुर भित्र्याइएको थियो। काष्ठमण्डपसँगैको श्रीखण्डतरुमूल महाविहारभित्र तीन दिनसम्म गुप्त तान्त्रिक पूजा गरी उक्त गजुरलाई भित्र्याइएको हो। गजुरलाई काष्ठमण्डपभित्र बिसाइसकेपछि सिँख्वःमूबहाःया पण्डित प्रा यज्ञमानपति बज्राचार्यको नेतृत्वमा सोही बहालका गुर्जुबाट चर्या नृत्यसहित प्रतिस्थापन पूजा गरिएको थियो। उक्त सम्पदा पुनःनिर्मणका लागि जम्मा १७ हजार ५८ क्युबिक फिट काठ प्रयोग भएको छ। प्रयोग भएका काठमध्ये केही यसअघिकै पुराना काठको प्रयोग भए पनि नयाँ केही काठ भने टिम्बर कर्पोरेसन अफ नेपालसँग लिखित सम्झौता गरी ल्याइएको हो।"
नेकपा (एकीकृत समाजवादी) ले शुक्रबार मन्त्रीको टुङ्गो लगाउने,"काठमाडौं : नेकपा (एकीकृत समाजवादी)ले सरकारबाट सहभागी हुने मन्त्रीको नाम शुक्रबार टुङ्गो लगाउने भएको छ। बिहीबार यहाँ बसेको स्थायी कमिटी बैठकले सरकारमा सहभागी हुने मन्त्रीको टुङ्गो भोलि बस्ने केन्द्रीय सचिवालय बैठकले गर्ने भएको बैठकपछि पत्रकारसँग कुराकानी गर्दै पार्टीका प्रचार विभाग प्रमुख जगन्नाथ खतिवडाले जानकारी दिए। महासचिव बेदुराम भुसालको संयोजकत्वमा आज गठित ११ सदस्यीय केन्द्रीय सचिवालय बैठक भोलि बस्ने भएको छ। उनका अनुसार पार्टीले शहरी विकास मन्त्रालय, स्वास्थ्य तथा जनसङ्ख्या मन्त्रालय, संस्कृति, पर्यटन तथा नागरिक उड्डयन र श्रम, रोजगार तथा सामाजिक मन्त्रालय पाउने भएको छ। उनले भोलि सबै गठबन्धन दलले सरकारमा सहभागी हुने मन्त्रीको नामावली बुझाएपछि मन्त्रिपरिषद् विस्तार हुने जानकारी दिए। यस्तै बैठकले एक उपमहासचिव र तीन सचिव थप्ने निर्णय गरेको पार्टीका प्रचार विभाग प्रमुख खतिवडाले जानकारी दिए। उनका अनुसार उपमहासचिव खतिवडा र सचिवमा गरिमा शाह, जीवराम श्रेष्ठ र भागवत विश्वासी रहेका छन्। यस्तै बैठकले केन्द्रीय सदस्य नामावली सार्वजनिक गर्न गृहकार्य गरे पनि भोलि केन्द्रीय सचिवालयले नामावली टुङ्गो लगाउने उनले बताए। भोलि केन्द्रीय सदस्यको नामावली टुङ्गो लगाएपछि पर्सीसम्ममा नाम सार्वजनिक गर्ने उनको भनाइ छ। नेकपा (एकिकृत समाजवादी)को ३०१ सदस्यीय केन्द्रीय कमिटी रहेको छ। पार्टीले अनुशासन, लेखा र निर्वाचन आयोगमा ३५ सदस्यीय हुने निर्णय गरेको छ। उनका अनुसार ती आयोगमा अध्यक्ष, उपाध्यक्ष र सचिवको पद राखिने भएको छ। यस्तै केन्द्रीय विभाग २५ सदस्यीय, जिल्ला कमिटी १०१ सदस्यीय, स्थानीय तहका कमिटीमा अध्यक्ष एक, उपाध्यक्ष दुई, सचिव एक र उपसचिव दुई गरी छ पदाधिकारी राख्ने निर्णय गरिएको छ। बैठकले विजय गुरुङको संयोजकत्वमा सम्पर्क कमिटी गठन गरेको छ। महासचिव बेदुराम भुसालको संयोजकत्वमा गङ्गालाल तुलाधर, प्रकाश ज्वाला, विजय पौडेल र जगन्नाथ खतिवडा रहेको केन्द्रीय कार्यालयसमेत गठन गरिएको छ। प्रचार विभाग प्रमुख खतिवडाले पार्टीले दैनिक कार्य सञ्चालन गर्नका लागि महासचिव भुसालको संयोजकत्वमा ११ सदस्यीय सचिवालय गठन गरिएको जानकारी दिए। बैठकले पार्टीको चुनाव चिह्न कलम राख्ने निर्णय गरेको छ। उनले प्रदेश नं १ र वाग्मती प्रदेशको मुख्यमन्त्रीमा आफ्नो पार्टीले पाउने सहमति गठबन्धन दलबीच भइसकेको जानकारी दिए।"
डिएचआइले ल्यायोे रेफ्रिजरेटर र मिक्चर ग्राइन्डर बजारमा,काठमाडौं : डिजिटल होम इन्टरनेशनलले दशैँ र तिहारको शुभ अवसरमा आफ्नो घरायसी सामानअन्तर्गतको नयाँ रेफ्रिजरेटरको र मिक्चर ग्राइन्डर अनावरण गरेको छ। घरेलु उपकरणहरुमा गुणस्तरीय सामानहरुको लागी ग्राहकहरुको माग बढ्दो छ। आफूलाई डिटिएच सेट टप बक्सको सफल निर्माण र वितरणमा प्रमाणित गरिसकेको डिएचले ग्राहकहरुको यही चाहनालाई बुझेर उच्च गुणस्तरीय घरायसी सामानहरु बजारमा ल्याएको छ। अत्याधुनिक र नवीनतम प्रविधिमा निर्मित डिएचआइका रेफ्रिजरेटरहरुको उच्च गुणस्तर र भरपर्दो सेवाले ग्राहकहरुको जीवनशैलीमा विशेष प्रभाव पार्ने र सहजता ल्याउने बताइएको छ। हप्तौँसम्म खाना स्वच्छ र ताजा राख्ने डिएचआइ रेफ्रिजरेटरको कम्प्रेसरको लागी दश बर्ष र अन्यका लागी एक बर्षको वारेन्टी रहेको छ। त्यस्तै मिक्चर ग्राइन्डरहरु ५०० वाट र ७५० वाटको पावरमा उपलब्ध रहेका छन् ।
गोरखा ब्यारेकभित्रका १२ सैनिकमा कोरोना,गोरखा : नेपाली सेनाको गोरखास्थित ब्यारेकभित्र रहेका १२ जनामा कोरोना पुष्टि भएको छ। हालै भारतीय सेनासँगको संयुक्त तालिम सकेर फर्केका रिपुमर्दन गणभित्र रहेका सैनिकमा कोरोना पुष्टि भएको हो। गोरखा अस्पतालमा बिहीबार भारतबाट फर्केका ८० जना सैनिकमा गरिएको एण्टिजेन परीक्षणमा १२ जनामा संक्रमण पुष्टि भएको गोरखा अस्पतालले जनाएको छ। यससँगै गोरखा जिल्लाभित्र बिहीबार साँझसम्म ४४ जना सक्रिय संक्रमित रहेको स्वास्थ्य कार्यालयले जनाएको छ।
"चीनले ताइवाननजिकै नयाँ लडाकु विमान तैनाथ गरेको तस्बिर सार्वजनिक, इजरायलमा २७ सय वर्ष पुरानो निजी शौचालय फेला","चीनताइवानबीच सैन्य तनाव बढिरहेका बेला चीनले ताइवान नजिकै नयाँ लडाकु विमान तैनाथ गरेको तस्बिर सार्वजनिक भएको खबर आएको छ। बिहीबार अन्तर्राष्ट्रिय सञ्चारमाध्यममा यो खबर विशेष रह्यो। त्यस्तै भारतमा छाडा चाैपायालाई जोगाउन खोज्दा भएको सवारी दुर्घटनामा दर्जनौँको मृत्यु भएको खबर पनि चर्चामा रह्यो। पढ्नुहोस्, बिहीबार घटेका विश्वका केही प्रमुख खबरहरू : चीनले ताइवाननजिकै नयाँ लडाकु विमान तैनाथ गरेको तस्बिर सार्वजनिक बेइजिङ : चीनले ताइवाननजिकै नयाँ लडाकु विमान जे१६ डी तैनाथ गरेको तस्बिर सार्वजनिक भएको छ। इलेक्ट्रोनिक युद्धको लागि ताइवानको पश्चिमी एयरवेसमा चीनले सो विमान तैनाथ गरेको स्याटेलाइट तस्बिर हालै सार्वजनिक भएको हो। सो तस्बिर चीनको पिपुल्स लिवरेसन आर्मीले सार्वजनिक गरेको चिनियाँ सञ्चारमाध्यमले जनाएका छन्। इलेक्ट्रोनिक युद्धको लागि चीनले तैनाथ गरेको नयाँ लडाकु विमानले ताइवान स्ट्रेट क्षेत्रमा द्वन्द्व र तनाव झनै बढाउने साउथ चाइना मर्निङ पोष्टमा बिहीबार प्रकाशित समाचारमा उल्लेख छ। यद्यपि, इलेक्ट्रोनिक युद्धको लागि डिजाइन गरिएका नयाँ लडाकु विमान कुन प्रयोजनको लागि सो क्षेत्रमा तैनाथ गरिएको हो भन्नेबारे कुनै सूचना बाहिर नआएको समाचारमा उल्लेख छ। पछिल्लो समय चीनले लगातार तीन दिन ताइवानको वायु रक्षा क्षेत्रमा ठूलो संख्यामा युद्धक विमान पठाएको थियो। ताइवानको रक्षा मन्त्रालयले चीनको सो सैन्य गतिविधिको प्रतिक्रिया दिँदै दुई देशबिचको सैन्य सम्बन्ध ४० वर्षयताकै खराब भएको र आगामी ४ वर्षभित्रमा चीनले जुनसुकै समयमा ताइवानमाथि आक्रमण गर्न सक्ने बताउँदै आएको छ। ००० डब्ल्यूएचओले चीनमार्फत उत्तर कोरियामा कोभिड १९ सहायता पठाउँदै बेइजिङ : विश्व स्वास्थ्य संगठन (डब्ल्यूएचओ)ले चीनमार्फत उत्तर कोरियामा कोभिड १९ सहायता पठाउने बताएको छ। डब्ल्यूएचओले चीनको सिमाना दलियान पोर्ट हुँदै उत्तर कोरियाको लागि सो सहायता पठाउन लागेको बताएको हो। डब्ल्यूएचओले पहिलो चरणमा कोभिड १९ सहायता पठाउन सुरु गरेको जानकारी दिएको छ। सो सहायताअन्र्तगत कोभिड १९ को उपचारमा प्रयोग हुने औषधी र अन्य सामग्री पठाउन सुरु गरिएको छ, डब्ल्यूएचओले साउथ चाइना मर्निङ पोष्टसँग भनेको छ। यसअघि उत्तर कोरियाले कोभ्याक्स कार्यक्रमअन्र्तग डब्ल्यूएचओले प्रदान गरेको कोभिडविरुद्धको खोप अस्वीकार गर्दै आएको थियो। उत्तर कोरियाले गत वर्ष कोरोना महामारी सुरु भएदेखि अन्तर्राष्ट्रिय सीमानाकामा प्रतिबन्ध लगाएको छ। उत्तर कोरियामा हालसम्म करिब ४० हजार ७ सय मानिसमा कोरोना संक्रमण देखिएको र गत सेप्टेम्बर २३ देखि संक्रमण नदेखिएको डब्ल्यूएचओले जनाएको छ। ००० अफगानिस्तानमा जाडो अघि नै सहायता सामग्री पठाउन युएनको दौडधुप काबुल : संकटग्रस्त अफगानिस्तानमा सहायता सामग्री पुर्याउन संयुक्त राष्ट्रसंघ युएन र यसका मानवीय साझेदारी संस्था दौडधुपमा छन्। जाडो अघि नै अफगान नागरिकको जीवन बचाउन सहायता र आपूर्ति सामग्री पुर्याउन युएनले दौडधुप गरिरहेको हो। युएनले बिहीबार एक विज्ञप्ति जारी गर्दै सेप्टेम्बर महिनामा करिब ३ करोड ८० लाख अफगान नागरिकको लागि सहायता स्वरुप खाद्य सामग्री वितरण गरेको बताएको छ। यसबाहेक करिब २१ हजार बालबालिका र १० हजार महिलाले हालसम्म उपचार र चरम कुपोषणविरुद्ध गैर खाद्य सामग्री पाएका छन्। अब जाडोबाट बच्न उनीहरुको लागि न्यानो कपडा र ब्लांकेटजस्ता सामग्री जाडो अघि नै वितरण गर्ने कोसिस गरिरहेका छौ, जारी विज्ञप्तिमा भनिएको छ। तालिबानले नयाँ सरकार गठन गरेपछि तुलनात्मक रुपमा अफगानिस्तानको सुरक्षा अवस्था स्थिर रहेको बताइएको छ। लामो द्वन्द्वपछिका कारण अफगानिस्तानमा लाखौँ मानिस नराम्रोसँग प्रभावित भएको युएनले जनाएको छ। युएनकाअनुसार सो द्वन्द्वले अफगानिस्तानमा बसाइँसराई, गम्भीर गरिबी, कोभिड महामारी, नाजुक स्वास्थ्य अवस्था, खडेरी र आर्थिक संकटले चरम रुप लिएको छ। ००० रुसमा कोरोना संक्रमण हालसम्मकै उच्च मस्को : रुसमा कोरोना संक्रमण हालसम्मकै उच्च रहेको छ। बिहीबार एकैदिन २७ हजार ५५० नयाँ संक्रमित फेला परेसँगै संक्रमण दर यो वर्षकै (२०२१) उच्च रहेको हो। रुसले आफ्ना सबै नागरिकलाई कोभिड १९ विरुद्धको खोप लगाउने प्रतिज्ञा गरिहरहेको बेला ठूलो संख्यामा नयाँ संक्रमित फेला परेको सरकारी अधिकारीहरुले जनाएका छन्। रुस सरकारका अनुसार कोरोनाका कारण पछिल्लो २४ घण्टामा ९२४ जनाले ज्यान गुमाएका छन्। कोरोनाबाट मर्नेको संख्यासमेत यस वर्षकै उच्च रहेको बताइएको छ। ००० कस्मिरमा विद्यालयभित्रै दुई शिक्षकको हत्या श्रीनगर : कस्मिरको श्रीनगरस्थित आक्रमणकारीहरुले विद्यालयमै प्रवेश गरेर दुई शिक्षकको हत्या गरेका छन्। नकाबधारी आक्रमणकारीहरुले बिहीबार बन्दुकमार्फत इदगाह उच्च माध्यामिक विद्यालयका शिक्षकको हत्या गरेका हुन्। भारतीय सञ्चारमाध्यमका अनुसार आक्रमणकारीले अन्दाधुन्ध गोली चलाउँदा दुई शिक्षकको मृत्यु भएको हो। दुई शिक्षकमध्ये एक विद्यालयका प्राध्यापक रहेको र अर्का विद्यालयकै शिक्षक रहेका छन्। नागरिकलाई लक्षित गरी गरिएको आक्रमणमा शिक्षकको मृत्यु भएको कस्मिर सरकारले जनाएको छ। सो घटनाले आक्रमणकारीहरुले आम नागरिकको हत्या गर्न थालेको भन्दै स्थानीय त्रसित बनेको बताइएको छ। कस्मिरको सुरक्षा बलले आक्रमणकारीको खोजी जारी राखेको बताएको छ। ००० भारतमा छाडा पशु चौपाया जोगाउँदा बस दुर्घटना, १२ को मृत्यु लखनउ : भारतको उत्तर प्रदेशमा छाडा पशु चौपाया जोगाउन खोज्दा बस दुर्घटना भएको छ। बिहीबार भएको सो दुर्घटनामा १२ यात्रुको घटनास्थलमै मृत्यु भएको छ भने ३२ जना गम्भीर घाइते भएका छन्। दुर्घटना लखनउ सहरदेखि ४० किलोमिटर दुरीमा रहेको बाहबान्की जिल्लामा भएको हो। बसमा जम्मा ६० यात्रु रहेको प्रहरीले जनाएको छ। बस चालकले छाडा पशु चौपायालाई जोगाउन खोज्दा बस आफ्नो ट्रयाक भन्दा बाहिर गएको र विपरीत दिशाबाट आइरहेको ट्रकसँग ठोक्किदा दुर्घटना भएको लखनउ प्रहरीले जनाएको छ। प्रहरीका अनुसार सडक दुर्घटनामा परी भारतमा हरेक वर्ष १ लाख १० हजार मानिसले ज्यान गुमाउने गरेका छन्। अधिकांश सडक दुर्घटना लापरबाही, अव्यवस्थित सडक र पुराना सवारी साधनका कारण हुने गरेका छन्। ००० फ्रान्सले राजदूत फिर्ता पठाउने पेरिस : फ्रान्सले अष्ट्रेलियाका लागि फ्रान्सका राजदूतलाई फिर्ता पठाउने प्रतिज्ञा गरेको छ। ओकस सम्झौतापछि फिर्ता बोलाएका आफ्ना राजदूतलाई फ्रान्सले बिहीबार पुन : अस्ट्रेलिया पठाउने प्रतिज्ञा गरेको हो। प्रशान्त क्षेत्रमा पनडुब्बी खरिदसम्बन्धी गत महिना अमेरिका, बेलायत र अष्ट्रेलियाबीच त्रिपक्षीय ओकस सम्झौता भएको थियो। अमेरिकाले अष्ट्रेलियासँग परमाणु उर्जाबाट चल्ने पनडुब्बी खरिद गर्ने भएपछि फ्रान्स दुवै मुलुकसँग चिढिएको थियो भने दुवै मुलुकबाट आफ्ना राजदूत समेत फिर्ता बोलाएको थियो। फ्रान्सले अमेरिका र अष्ट्रेलियाबाट राजदूत फिर्ता बोलाएपछि तिनवटै मुलुकको कुटनैतिक सम्बन्ध चिसिएको थियो। तिनवटै मुलुकले पटकपटक वार्तामार्फत सो समस्या समाधानको कोसिस गर्दै आएका थिए। विभिन्न वार्तापछि फ्रान्सले आफ्ना राजदूत फिर्ता पठाउन गरेको निर्णयको आफूले स्वागत गरेको अष्ट्रेलियाले जनाएको छ। फ्रान्सको सो निर्णयले दुवै मुलुकको स्वार्थको रक्षा गर्ने अष्ट्रेलियाले जनाएको छ। ००० जर्मन र डेनमार्कले सिरियाबाट महिला तथा बालबालिका गरे फिर्ता बर्लिन : जर्मनी र डेनमार्कले सिरियाबाट आफ्नो देशका महिला र बालबालिकालाई फिर्ता ल्याएका छन्। आइएसआइएसका लडाकुले सिरियास्थित आफ्नो नियन्त्रणमा राखेका ११ महिला र ३७ बालबालिकालाई दुवै मुलुकले फिर्ता ल्याएका हुन्। उनीहरुलाई उत्तरपूर्वी सिरियास्थित कुर्दिस नियन्त्रित रोज जेलमा राखिएको थियो। आफ्नो मुलुकका ८ महिला र २३ बालबालिका बुधबार राति चार्टर विमानमार्फत स्वदेश फिर्ता भइसकेको जर्मन विदेश मन्त्रालय जनाएको छ। डेनमार्कले पनि बुधबार नै १४ बालबालिका र ३ महिला कुर्दिस नियन्त्रित जेलबाट फिर्ता ल्याएको जनाएको छ। फिर्ता ल्याइएका अधिकांश बालबालिका बिरामी परेको जर्मनको विदेश मन्त्रालयले जनाएको छ। ००० इजरायलमा २७ सय वर्ष पुरानो निजी शौचालय फेला जेरुसेलम : इजरायलमा करिब २७ सय वर्ष पुरानो निजी शौचालय फेला परेको छ। पुरातत्वविद्हरुले हालै निकै आरामदायी एवम् दुर्लभ मानिएको सो शौचालय फेला पारेका हुन्। प्राचीन सहर उत्खनन्को क्रममा सो शौचालय फेला परेको इजरायली एन्टिक्युटिज अथोरिटीले जनाएको छ। हालै फेला परेको सो शौचालय चुनाबाट बनेको नरम, चमत्कार रहेको र आरामदायी तरिकाले डिजाइन गरिएको अथोरिटीले बताएको छ। उक्त शौचालय सामान्यखालको छैन। २७ सय वर्षअघिको शौचालय धनी र उच्च घरानाका व्यक्तिले मात्र प्रयोग गर्न सक्ने हाम्रो अनुमान छ, उत्खनन् टोलीका प्रमुख एवम् पुरातत्वविद् याकोभ विलिजले नेसनल न्यूजसँग भनेका छन्। विभिन्न प्रमाणको आधारमा सो शौचालय २७ सय वर्ष पुरानो भएको उनको भनाइ छ। संयोजन : अस्मिता खड्का"
मन्त्रालय भागवण्डाः नेकपा (एस) को किन असन्तुष्टि ?,"काठमाडौं: सत्ता गठबन्धनको बैठक मन्त्रालय भागवण्डालाई अन्तिम रुप दिने तयारीमा छ। त्यसका लागि बैठक बालुवाटारमा जारी छ । सत्ताघटक दल नेकपा एकीकृत समाजवादीले भने मन्त्रालय भागवण्डामा असन्तुष्टि जनाएको छ । नेकपा एसले उद्योग वाणिज्य तथा आपूर्ति, शहरी विकास, श्रम रोजगार तथा सामजिक सुरक्षा र संस्कृति पर्यटन तथा नागरिक उड्डयन मन्त्रालय पाउने भएको छ। तर, कम महत्वको मन्त्रालय दिएको भन्दै नेकपा एसले असन्तुष्ट व्यक्त गरेको हो । नेकपा (एस)का एक नेताले अन्नपूर्णसँग भने, आजको स्थायी कमिटी बैठकले मन्त्रालयका बारेमा पुर्नविचार गर्ने निष्कर्ष निकालेको छ। हामीलाई छुट्टाइएका मन्त्रालय कम महत्वका छन्। आजको सत्ता गठबन्धनको बैठकमा कुरा उठ्छ। बिहीबार स्थायी कमिटी बैठकपछि नेकपा एसका नेता विरोध खतिवडाले मन्त्रालयको संख्यामा असन्तुष्टि नभएको भन्दै संख्या अलिक बढेको भए राम्रो हुने बताए । उनले मन्त्रालयको संख्या र भागवन्डाका विषयमा गठबन्धनमा कुनै विवाद नभएको बताए । नेकपा एकीकृत समाजवादीका नेता मेटमणी चौधरीले छिट्टै मन्त्रिमण्डल विस्तारले पूर्णता पाउने भन्दै आफ्नो पार्टी अन्तिम तयारीमा रहेको बताए। यस्तै, नेकपा (एस) को बिहीबार बसेको स्थायी कमिटी बैठकले मन्त्री छान्ने जिम्मा पार्टीका अध्यक्ष माधवकुमार नेपाललाई दिएको छ। यस्तै, नेपाली कांग्रेस, नेकपा (एस) र जनता समाजवादीबाट कोको मन्त्री हुने भन्ने अझै टुंगो लागेको छैन। सत्ताघटक दलमा नेपाली कांग्रेस, नेकपा माओवादी केन्द्र, नेकपा एकीकृत समाजवादी, जनता समाजवादी पार्टी र राष्ट्रिय जनमोर्चा रहेका छन्। तर, जनमोर्चा सरकारमा सहभागी हुनेछैन।"
बालबालिकामा निमोनियाको जोखिम,"जोमसोम : मुस्ताङका बालबालिकामा निमोनिया देखिएको छ। निमोनियाका कारण पछिल्लो साता दुई दर्जन बालबालिका बिरामी परेसँगै अस्पतालको बिरामी राख्ने बेड भरिएको जिल्ला अस्पताल जोमसोमले जनाएको छ। बिरामी बढेसँगै अस्पताल र स्वास्थ्य चौकीमा उपचार गराउन आउने बालबालिको संख्या दिनहुँ वृद्धि भईरहेको छ। मुस्ताङ अस्पतालमा भर्ना भएका अधिकांश बालबालिकामा निमोनियाको समस्या देखिएको अस्पतालको मेडिकल सुपरिटेन्डन मनोज घिमिरेले जानकारी दिए। उनका अनुसार बालबालिकाहरु रुघाखोकी, ज्वरो, छातीमा घ्यारघ्यार हुनुको साथै श्वाशप्रश्वास लगायतको समस्या देखिएको हो। एक्कासी बालबालिकाहरु धमाधम बिरामी पर्न थालेका छन्, मेसु घिमिरेले भने, उपचारमा आएका बालबालिका मध्ये सबैजसोमा निमोनिया र ज्वरो आदिको समस्या छ। दुई साताको फेरोमा अस्पतालमा करिव ३ दर्जन बालबालिकामा यस्तो समस्या देखिएको उनको भनाई छ। उनका अनुसार अस्पतालमा भर्ना हुन आएका २ महिनादेखि ३ वर्षका बालबालिकामा निमोनियाको समस्या देखिएको हो। जोमसोम अस्पतालमा भर्ना भएका मध्ये दुई दर्जन बिरामी उपचारपछि घर फर्किएका छन्। उपचार गराई रहेका एक दर्जन बढी बिरामी अस्पतालमै रहेको अस्पतालले जनाएको छ। कोरोना भाईरस संक्रमणको लक्षणसँगै मिल्दोजुल्दो भएकाले अस्पतालले बालबालबालिकाहरुको एन्टिजेन परीक्षण समेत गराएको छ। अस्पताल भर्ना भएका बालबालिका सबैको रिपोर्ट नेगेटिभ आएपनि जिल्ला अस्पतालले भने बढी लक्षण देखिएका १३ जना बालबालिकाको नमूना स्वाब परीक्षणका लागि बुधबार पोखरा पठाएको मेसु घिमिरेले जानकारी दिए। स्वाब पठाएका बालबालबालिकामा श्वाश प्रश्वासको समस्या देखिएकाले अक्सिजन दिएर राखेको उनले बताए। कोरोना भाईरसको तेश्रो लहर बालबालिकामा हुने भएका कारण बालबालिकाका अभिभावक त्रसित बन्न थालेका छन्। मुस्ताङमा १८ वर्षदेखि माथिका सबै नागरिकले कोरोना विरुद्धको खोप प्राप्त गरिसकेको भएपनि बालबालिकामा रुघाखोकी, ज्वरो र छातीको समस्याले कोरोनाकै कारण उब्जिएको समस्या होकी भन्दै अभिभावकहरुमा चिन्ता थपिएको छ। जिल्ला अस्पतालमा अक्सिजनसहित भर्ना भएका बालबालिकाको अवस्था भने सामान्य रहेको जनाईएको छ। मुस्ताङमा गर्मीयामसँगै जाडो समय सुरु भएको र मौसम परिवर्तनका कारण पनि निमोनियाको समस्या आउन सक्ने जोमसोम अस्पतालको भनाई छ। तर,भर्ना भएका बालबालिकाको विस्तृत रिपोर्ट आएपछि मात्र बिरामी हुनुको कारण पत्ता लाग्न सक्ने अस्पतालले बताएको छ।"
"सुबिसुको दक्षिणा अफर, 'इन्टरनेट छ साथमा दक्षिणा छ हातमा'","काठमाडौं : नेपालको सुचना तथा संचार क्षेत्रमा अग्रणी केबल टेलिभिजन, इन्टरनेट र नेटवर्क सेवा प्रदायक कम्पनी, सुबिसु केबल नेट लि ले यस महान चाड वडा दशैंको उपलक्ष्यमा ग्राहकहरु माझ सुबिसु 'दक्षिणा अफर' लिएर आएको छ। यस अफरअन्तर्गत ग्राहकहरुले ५० एमबिपिएस इन्टरनेटको वार्षिक सेवा मात्र रु १३९९९ मै प्राप्त गर्न सकिनेछ। अन्य जडान शुल्क र कर पनि सोही रकममै समावेश भएको हुँदा ग्राहकहरुले थोरै शुल्कमै धेरै लाभ प्राप्त गर्न सकिनेछ। यसका साथ साथै ग्राहकहरुले वार्षिक सेवाको भुक्तानी इ सेवा मार्फत गर्दा थप एक हजार क्यासब्याक प्राप्त गर्न सकिनेछ। यसका लागि ग्राहकहरुले भुक्तानी गर्दा प्रोमो कोड ग्एब्ज्ब्च् प्रयोग गर्नुपर्ने छ । चाडबाडलाई लक्षित गरि र गुणस्तरीय सेवा सहुलियत दाममा प्रदान गर्ने उद्धेश्यका साथ यो अफर लेराइएको हो। अफर सिमित अवधिका लागि लागु भइ शर्त तथा नियमहरु लागु हुनेछ।"
मन्त्रीपरिषद पूर्णताअघि सत्ता गठबन्धनको बैठक जारी,"काठमाडौं : सत्तागठबन्धनको बैठक केहिबेरमै प्रधानमन्त्री निवास बालुवाटारमा जारी छ। मन्त्रीमण्डल विस्तार हुनुअघि बैठक बस्न लागेको हो । मन्त्रीपरिषद् विस्तार पूर्णतालाई अन्तिम रुप दिने गठबन्धनको तयारी छ । प्रधानमन्त्रीको सचिवालयका अनुसार अहिले बैठक जारी छ। यसअघि कांग्रेसले ८, माओवादीले ५, नेकपा एकीकृत समाजवादी र जसपाले ४४ मन्त्रालय लिने सहमति भएको थियो। कांग्रेसले गृह, परराष्ट्र र कानुन, स्वास्थ्य तथा जनसंख्या मन्त्रालय लिइसकेको छ। अब, सञ्चार तथा सुचना प्रविधि, रक्षा, महिला तथा बालबालिका र युवा तथा खेलकुद मन्त्रालय कांग्रेसले लिनेछ।माओवादी केन्द्रले अर्थ र ऊर्जा, जलस्रोत तथा सिँचाइ मन्त्रालय लिइसकेको छ। माओवादीको भागमा शिक्षा तथा विज्ञान प्रविधि, खानेपानी, भूमि व्यवस्था तथा सहकारी मन्त्रालय लिनेछ। यस्तै एसले उद्योग वाणिज्य तथा आपूर्ति, शहरी विकास, श्रम रोजगार तथा सामजिक सुरक्षा र संस्कृति पर्यटन तथा नागरिक उड्डयन मन्त्रालय पाउने भएको छ। जसपाले भौतिक पूर्वाधार, संघीय मामिला तथा सामान्य प्रशासन, वन तथा वातावरण र कृषि तथा पशुपन्छी मन्त्रालय पाएको छ। कांग्रेस, माओवादी केन्द्र र नेकपा (एस)ले एक एक राज्यमन्त्री पाउने सहमति भएको छ। गठबन्धनबीच जसपालाई उपसभामुख दिने सहमतिसमेत भएको छ।माओवादी केन्द्रले आफ्नो भागमा परेका मन्त्रीहरुको नाम टुगों लगाएको छ । यस्तै, नेकपा एकीकृत समाजवादीले पार्टी अध्यक्ष माधबकुमार नेपाललाई मन्त्रीको नाम टुंग्याउने जिम्मा दिएको थियो । नेपाली कांग्रेस, नेकपा (एस) र जनता समाजवादीबाट कोको मन्त्री हुने भन्ने अझैं टुंगो लागेको छैन । सत्ता गठबन्धनभित्र गृहकार्य तीव्र : कहिले हुन्छ मन्त्रिमण्डल विस्तार ? सत्ता गठबन्धन बैठक: मन्त्रिमण्डल विस्तारमा अन्तिम कसरत"
"सत्ता गठबन्धनको बैठक सकियो, कुरो मिलेन","काठमाडौं : सत्ता गठबन्धनले आज पनि मन्त्रिपरिषद विस्तारबारे टुंगो लगाउन सकेन। बैठकमा दलहरुबीच मन्त्रिपरिषद् विस्तारबारे सहमति जुट्न नसकेको स्रोतले बताएको छ। मन्त्रालय भागवण्डामा कुरो नमिलेपछि बिहीबार पनि मन्त्रिपरिषद्ले पूर्णता पाउन सकेन। बिहीबार बिहान भएको एक कार्यक्रममा नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले आज बेलुकीसम्ममा मन्त्रीहरुको शपथ हुने बताएका थिए। यद्देपि दलहरुबीच सहमति जुट्न नसेकपछि मन्त्रिपरिषद विस्तारको प्रक्रिया लम्बिएको छ। स्रोतले अन्नपूर्णलाई भन्यो,' फेरि गठबन्धनमा आवद्ध पार्टीभित्र आन्तरिक छलफलपछि मन्त्रिरिषद्को टुंगो लाग्ला।' शुक्रबार मन्त्रिपरिषद् विस्तार हुने स्रोतले बताएको छ । गठबन्धनले प्रदेश १ र बागमती प्रदेशका मुख्यमन्त्रीहरु परिवर्तन गर्ने निर्णय गरेको छ। दुवै प्रदेशमा नेकपा एसलाई मुख्यमन्त्री दिने निर्णय भएको प्रधानमन्त्रीको सचिवालय स्रोतले जनाएको छ। यसअघि कांग्रेसले ८, माओवादीले ५, नेकपा एकीकृत समाजवादी र जसपाले ४४ मन्त्रालय लिने सहमति भएको थियो। कांग्रेसले गृह, परराष्ट्र र कानुन, स्वास्थ्य तथा जनसंख्या मन्त्रालय लिइसकेको छ। अब, सञ्चार तथा सुचना प्रविधि, रक्षा, महिला तथा बालबालिका र युवा तथा खेलकुद मन्त्रालय कांग्रेसले लिनेछ।माओवादी केन्द्रले अर्थ र ऊर्जा, जलस्रोत तथा सिँचाइ मन्त्रालय लिइसकेको छ। माओवादीको भागमा शिक्षा तथा विज्ञान प्रविधि, खानेपानी, भूमि व्यवस्था तथा सहकारी मन्त्रालय लिनेछ। यस्तै एसले उद्योग वाणिज्य तथा आपूर्ति, शहरी विकास, श्रम रोजगार तथा सामजिक सुरक्षा र संस्कृति पर्यटन तथा नागरिक उड्डयन मन्त्रालय पाउने भएको छ। जसपाले भौतिक पूर्वाधार, संघीय मामिला तथा सामान्य प्रशासन, वन तथा वातावरण र कृषि तथा पशुपन्छी मन्त्रालय पाएको छ। कांग्रेस, माओवादी केन्द्र र नेकपा (एस)ले एक एक राज्यमन्त्री पाउने सहमति भएको छ। गठबन्धनबीच जसपालाई उपसभामुख दिने सहमतिसमेत भएको छ।माओवादी केन्द्रले आफ्नो भागमा परेका मन्त्रीहरुको नाम टुंगो लगाएको छ । यस्तै, नेकपा एकीकृत समाजवादीले पार्टी अध्यक्ष माधवकुमार नेपाललाई मन्त्रीको नाम टुंग्याउने जिम्मा दिएको थियो । नेपाली कांग्रेस, नेकपा (एस) र जनता समाजवादीबाट कोको मन्त्री हुने भन्ने अझैं टुंगो लागेको छैन । सत्ता गठबन्धनको बैठक बस्दै, मन्त्रिपरिषद पूर्णता दिनेबारे छलफल हुने सत्ता गठबन्धनभित्र गृहकार्य तीव्र : कहिले हुन्छ मन्त्रिमण्डल विस्तार ? सत्ता गठबन्धन बैठक: मन्त्रिमण्डल विस्तारमा अन्तिम कसरत मन्त्रीपरिषद पूर्णताअघि सत्ता गठबन्धनको बैठक जारी"
भारतमा ड्रोनमार्फत दुर्गम क्षेत्रमा कोभिड खोप वितरण,"नयाँ दिल्लीः भारतले ड्रोनमार्फत कोभिड१९ विरुद्धको खोप वितरण थालेको छ । खोपसम्बन्धी आफ्नो लक्ष्य पूरा गर्न भारतले दुर्गम हिमाली क्षेत्रमा व्यापारिक ड्रोनमार्फत खोप वितरण थालेको हो । भारतले सन् २०२१ को अन्त्यसम्म सबै योग्य नागरिकलाई कोभिडविरुद्धको खोप उपलब्ध गराउने लक्ष्य राखेको छ । सो लक्ष्य प्राप्तिका लागि ड्रोनमार्फत देशका उत्तर पूर्वी प्रान्तका दुर्गम हिमाली जिल्लामा खोप वितरण गरिएको भारत सरकारले जनाएको छ। भारतले सोमबार परीक्षणका लागि पहिलोपटक ड्रोनमार्फत दुर्गम क्षेत्रमा खोप वितरण गरेको थियो । भारत सरकारका वरिष्ठ वैज्ञानिक डा शमिरन पान्डाले बीबीसीलाई बताएअनुसार आफ्नो लक्ष्य प्राप्तिका लागि सरकारले व्यापारिक ड्रोनमार्फत खोप वितरण सुरु गरेको हो। दुर्गम ग्रामिण क्षेत्रमा सोमबारको परीक्षण सफल भएको छ। यातायात र सडक नपुगेको क्षेत्रमा हामीले ड्रोनमार्फत खोप वितरण गर्दैछौं, भारतको चिकित्सा अनुसन्धान परिषद्का प्रमुख समेत रहेका डा पाण्डाले बीबीसीसँग भनेका छन्,दुर्गम ग्रामिण क्षेत्रमा संक्रमण फैलिएमा त्यहाँ भेन्टिलेटर र अक्सिजनलगायत उपचारको व्यवस्था छैन । त्यसैले त्यहाँका बासिन्दालाई चाँडो खोप उपलब्ध गराउन हामीले यो कदम चालेका हौं। भारत सरकारले करिब ४५ केजी तौल अर्थात् बढिमा ९ सय डोज क्षमताको ड्रोन खोप वितरणको लागि प्रयोग गरेको छ। सो ड्रोनमार्फत एक पटकमा ७० किलोमिटरसम्मको दुरीमा खोप वितरण गर्न सकिने बताइएको छ । संसारमा सबैभन्दा बढि कोभिड संक्रमण हुनेमा भारत अमेरिकापछि दोस्रो नम्बरमा छ। विभिन्न तीनवटा खोपको अनुमति पाएको भारतमा हालसम्म ७० प्रतिशत मानिसले कोभिडविरुद्धको पहिलो मात्रा लगाएका छन् । बीबीसीबाट"
रौतहटमा बाघ आतंक,"रौतहट : बाघले आक्रमणबाट रौतहटको लमाहा जंगलमा बिहीबार बिहान एक जना घाइते भएका छन्। चन्द्रपुर ६ का यज्ञ बहादुर रायमाझीलाई बाघले लमाहा पुल नजिकै पुर्व पश्चिम राजमार्गमा आक्रमण गरेको हो। बिगत ६ महिनामा आक्रमणबाट १ जनाको मृत्यू भएको छ भने ५ जना घाइते भएका छन्। साईकलमा घाँस दाउरा लिन जंगल जाँदै गर्दा बाघ देखिएको र भाग्न खोज्दा पछाडीबाट बाघले आक्रमण गरेको घाइते रायमाझीले बताए। घाइते रायमाझिले भने,'राजमार्ग छेउमा बाघ देखें भाग्न खोजेको पछाडीबाट झम्टियो, बन्चरोले बाघलाई हानेर भागे। 'उनको सिभिल हस्पिटल चन्द्रपुरमा उपचार भैरहेको छ। घाइतेको दुवै हातको पाखुरामा बाघले चिथोरेको छ। एकवर्षअघि देखि गरीएको बाघ गणनामा रौतहटको जंगलमा ४ वटा ठुला बाघ फेला परेको थियो। बाघ गणना गर्न रौतहटमा धन्सर खोला पूर्व, गैंडाटार, जुडिबेला, चोचा, सिम्री , नुनथर लगाएतका बनक्षेत्रमा १७ जोर क्यामेरा जडान गरिएको थियो। केही महिनाअघि चन्द्रपुर ६ का एकयुवक बाघको आक्रमणबाट मारीएका थिए भने जिल्लाको उतरी भेग चन्द्रपुर, गुजरा नपामा पछिल्लो समय बाघले आक्रमण गर्दा ५ जना घाइते भैसकेका छन्। वनमा बाघहरु रहेकाले बन प्रवेश गर्दा तथा राजमार्गमा यात्रा गर्दा चनाखो रहन जिल्ला वन कार्यालय रौतहटले सवैमा आग्रह गर्दै आएको छ।"
"पोष्ट कोभिड जोखिम, उपचार संयन्त्र खै ?","काठमाडौं : स्वास्थ्य तथा जनसंख्या मन्त्रालयको बिहीबारसम्मको तथ्यांकअनुसार देशभर हालसम्म कुल कोरोना संक्रमितमध्ये ७ लाख ७३ हजार १ सय ४० जना डिस्चार्ज भएका छन् । चिकित्सकका अनुसार डिस्चार्ज भएको एकदेखि दुई महिनाको बीचमा संक्रमणमुक्त भएका केहि व्यक्ति उपचारका लागि पुन:अस्पताल पुग्छन् । तर, ती संक्रमणमुक्त भएकाहरुमा फेरि समस्या देखिएपछि स्वास्थ्य संस्था पुग्दा पर्याप्त संरचना र परामर्श केन्द्रको व्यवस्था नहुँदा मर्कामा परेका छन् । किर्तिपुर नयाँ बजार बस्दै आएका ३८ वर्षीय विशाल श्रेष्ठलाई गत बैशाख पहिलो साता कोरोना संक्रमण भयो । संक्रमण भएपछि उनी टेकु अस्पताल पुगे र, उपचारपछि घर फर्किए । त्यसको दुई महिनापछि अर्थात् असारमा अलि गाह्रो भयो । श्रेष्ठले भने, हिँड्दा थकाइ महसुस भयो। अरु त खासै समस्या छैन। दाङ तुलसीपुरका रमेश पोख्रेलले कोरोना संक्रमणपछि श्वासप्रश्वासमा अफ्ठेरो महशुस हुने गरेको बताए। अस्पताल जाँदा चिकित्सकले खासै समस्या नभएको बताएपनि केहि काम गर्दा श्वास फेर्न गाह्रो हुने बताए सुकेधाराकी सीता खड्का गत जेठको पहिलो हस्ता कोरोना संक्रमित भइन्। उनलाई दुई हप्ता आइसीयूमा राखेर उपचार गरियो। लगभग १ महिनाको अस्पताल बसाइपछि डिस्चार्ज गरियो । तर संक्रमणमुक्त भएको ५ महिना पुगिसक्दा पनि उनले आराम महशुस गर्न सकेकी छैनन्। उनमा श्वासप्रश्वास र शरीर काप्ने समस्या देखिएको छ। उनले भनिन्, ' जति खाना खाँदा पनि शरीरमा शक्ति आउँदैन। घरको भर्याङ चढ्न पनि सक्दैन। जिउँदै मरेसरी भएकी छु।' पछिल्ला दिनमा यस्तै स्वास्थ्य समस्या लिएर अस्पताल जानेहरुको संख्या बढ्दो छ। तर, तिनीहरुको उपचार व्यवस्थापनमा सरकारले संयन्त्रको विकास गर्न सकेको छैन। चिकित्सकका अनुसार कुनै व्यक्ति कोरोना संक्रमणमुक्त भइ स्वास्थ्यमा पुन: कोरोनाकै लक्षण देखिनु पोष्ट कोभिड हो। नेपालमा संक्रमण मुक्त भएसँगै पोष्ट कोभिडको समस्या देखिएका बिरामीको संख्या ओकालो लागेको विज्ञहरुले बताएका छन्। सरुवा रोग विशेषज्ञ डाशेरबहादुर पुनले यस्ता बिरामीका लागि पोष्ट कोभिड केयर आवश्यक रहेको बताए। उनले भने, दोस्रो लहरपछि पनि पोष्ट कोभिडका समस्या भएका व्यक्तिहरु उपचारका लागि अस्पताल आउँछन् । डिस्चार्ज भएका संक्रमितहरुलाई परामर्श दिनुपर्छ । नेपालमा केहि अस्पतालले सुरु गरेको कुरा आए पनि पर्याप्त छैन । पोष्ट कोभिड केयर सेन्टर आवश्यक छ। चिकित्सकका अनुसार अति थकित हुनु, आत्मवल कम हुनु, मुटुको अनियमितता, तीव्र धड्कन, सुन्न नसक्ने, कपाल झर्ने, शरीर थाक्ने, खोकि लागिरहने पोष्ट कोभिडका लक्षणहरु हुन् । अधिकांश अस्पतालमा पोष्ट कोभिडको उपचारमा आएकाहरुका लागि छुट्टै उपचार प्रणालीको व्यवस्था छैन । जसकारण ती बिरामीहरु उपचार कसरी लिने भन्ने कुरामा अन्यौल छन् । सरकारले टेलिमेडिसिन सेवाको विस्तार गरेको बताएपनि प्रभावकारी बन्न सकेको छैन। कोरोनाका कारण शरीरका विभिन्न अंग (फोक्सो,मुटु, छाला,मिर्गौला, आँखा, दिमाग) मा असर पार्न सक्ने चिकित्सकहरु बताउँछन् । पोष्ट कोभिडबाहेक कोरोनासंक्रमणमुक्त भएका बालबालिकालाई ब्ल्याक फङगस समेत देखिएको छ । नेपालमा केहि दिनयता कोरोना संक्रमण घटेको छ। हाल देशभर सकृय संक्रमितको संख्या १५ हजार ९४२ रहेको छ । स्वास्थ्य मन्त्रालयको तथ्याङक अनुसार संक्रमितको संख्या केहि दिनयता घट्दो क्रममा छ। संक्रमितको संख्या घटेसँगै मृत्युदर पनि घटेको छ। बिहीबार कोरोनाबाट ८ जनाको ज्यान गएको स्वास्थ्य मन्त्रालयले जनाएको छ। यसअघि बुधबार १२ जनाले संक्रमणबाट ज्यान गुमाएका थिए।"
"८०५ जनामा कोरोना संक्रमण, ८ को मृत्यु",काठमाडौं : १० हजार ६७२ नमूना परीक्षणमा ८०५ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ७ हजार ६७२ नमूनाको पीसीआर र ३ हजार ४०८ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ६६७ र एन्टिजेन विधिबाट १३८ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ८ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार ११२०० पुगेको हो। मन्त्रालयका अनुसार मंगलबार थप ९११ जना कोरोनामुक्त भएका छन्। कोरोनाका सक्रिय संक्रमितको संख्या १५ हजार ९४२ पुगेको छ। मन्त्रालयका अनुसार संक्रमित ३२९ जनाको भेन्टिलेटरमा र ११२ जनाको आइसीयूमा उपचार भइरहेको छ। पछिल्लो २४ घन्टामा ५७ हजार १५८ जनाले कोरोनाविरुद्धको खोप लगाएका छन्।
दसैंघरमा राखियो जमरा (फोटोफिचर),"काठमाडौं : प्रत्येक वर्ष आश्विन शुक्ल प्रतिपदादेखि पूर्णिमासम्म मनाइने नेपालीहरुको महान् पर्व बडादसैं आजदेखि सुरु भएको छ। यो पर्व आश्विन शुक्ल पूर्णिमासम्म १५ दिन धूमधामका साथ मनाइन्छ। बडा दसैंको पहिलो दिन आज घरघरमा वैदिक विधि पूर्वक दियो, कलश र गणेश स्थापना गरी घटस्थापना गरिएको छ। काठमाडौंमा हनुमानढोकास्थित दसैंघरमा विधिपूर्वक पूजापाठ गरी जमरा राखिएको छ। बिहान ११ बजेर ४६ मिनेटको साइतमा घटस्थापना गरिएको हो। घटस्थापनाका क्रममा नेपाली सेनाको टुकडीले बन्दुक पड्काएर हर्ष बढाइँ गरेको थियो। कसरी राखिन्छ जमरा ? आजैदेखि दसैं घरमा शक्तिकि अधिष्ठात्री देवी दुर्गाको आवाहन गरी पूजा आरम्भ हुन्छ। बिहीबार बिहानै नृत्य कर्म समाप्त गरी नजिकको नदी वा चोखो स्थलबाट बालुवा अथवा माटो ल्याइ गाईको गोबरले लिपपोत गरिएको पूजा कोठा अथवा दसैं घरमा विधिपूर्पक राखेर त्यसमाथि जौ (यव) रोप्ने गरिन्छ। यसलाई जमरा राख्ने पनि भनिन्छ। घटस्थापनादेखि कोजाग्रत पूर्णिमासम्म अदालत बन्द आज दसैंको पहिलो दिन घटस्थापना, जमरा राख्ने शुभसाइत ११:४६ बजे भीड घटाऔं, दसैं मनाऔं जौको अङ्कुर दुर्गा देवीको प्रिय वस्तु भएकाले यसको रोपण गरी दुर्गालाई चढाएर विजया दशमीको दिन टीका प्रसादसँगै समृद्धिको प्रतीक पहेँलो जमरा ग्रहण गरिन्छ।जमरामा जौ बाहेक अरु अन्न रोप्ने शास्त्रीय विधि नभएको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतमले जानकारी दिए। कुल परम्परा र स्थान विशेषअनुसार अन्य अन्न जौसँगै रोप्ने चलन पनि देशका विभिन्न भागमा छ। घटस्थापनादेखि विजया दशमीसम्मको अवधिलाई नवरात्र पनि भनिन्छ। यस अवसरमा दुर्गादेवीको विशेष आराधना गरिन्छ। आजैको दिन विधिपूर्वक घट अर्थात् घडा स्थापना गरी त्यही घडामाथि शक्तिस्वरुपा दुर्गाको पूजा आराधना गरिने भएकाले आजको दिनलाई घटस्थापना भन्ने गरिएको हो। आज स्थापना गरिएको पूर्ण कलशको जलले अभिषेक गरी विजया दशमीका दिनमा दुर्गा देवीको प्रसाद ग्रहण गरिन्छ। आज घटस्थापनाको साइत बिहान ११ बजेर ४६ मिनेटमा शुभ रहेको नेपाल पञ्चाङ्ग निर्णायक समितिले जनाएको छ।"
विवेकशील साझाः मिश्रलाई पाण्डेको काउन्टर दस्तावेज,"काठमाडौं : विवकेशील साझा पार्टीका संयोजक मिलन पाण्डेले पार्टीभित्रको समस्या र निकास बारेमा आफ्नो धारणा सार्वजनिक गरेका छन् । समस्याको निकास व्यक्ति भन्दामाथि विधि नामक दस्तावेजमार्फत् पाण्डेले तीन आपत्ति पेश गरेका हुन् । रवीन्द्र मिश्रप्रति लक्षित गर्दै एकीकरण नसकिदै सम्झौता पत्र च्यातेको, विधिविधान लत्याएको र राजनैतिक एजेन्डामा धोका दिएर 'मार्ग परिवर्तन गरेको आरोप लगाएका छन् । उनले प्रस्तुत गरेको दस्तावेजमा भनिएको छ,' केपीप्रचण्ड, प्रचण्डदेउवा वा अन्य गठबन्धन वा नेताहरू ९९ महिना सरकार चलाउँदा होस् वा तालमेल गर्दा आफूले गरेको कुरा स्वीकार्छन् र सत्ता छाड्छन् । वाचा पूरा गर्छन्। तर हामी वैकल्पिक राजनीति गर्ने भनिएका दलहरूमा त्यत्ति पनि इमानदारी देखाउन सकेनौं। विवेकशील साझा पार्टी पुनर्गठन गर्न विवेकशील र साझा पार्टी एकीकरण गरेपछि हामीले सम्झौता पत्रमा उल्लेख गरिएको विचार, नीति र सम्झौतालाई लात हान्यौं । एकीकरणको दिन मुस्कुराएर निर्विकल्प शक्ति बनाउने उद्घोषलाई समाल्न सकेनौं। पाण्डेले रवीन्द्र मिश्रको नेतृत्वमा दुईचोटि एकीकरण भएपनि सम्झौता उल्लङ्घन गरेको आरोप लगाएका छन् । पाण्डेले भनेका छन्,पहिलो चोटि त गल्ती भन्न हुन्थ्यो होला, दोस्रो चोटिलाई के भन्ने ? सम्झौता पत्र नमान्नु राजनैतिक बेइमानी हो की होइन ? पाण्डेले भने, एकता महाधिवेशनको कुरा हाम्रो एकिकरणकै अंग हो । एकिकरण सम्झौताकै अंग हो। हाम्रो पदीय जिम्मेवारीको धरातल सम्झौता पत्र हो । के त्यही सम्झौता पत्र उल्लङघन गरेर हामी यही पदमा बस्न मिल्छ ? नैतिकता भनेको के अरूलाई पढाउने पाठ हो ? पार्टीको मूल्यमान्यता इमानदारिता रहेको भन्दै के सम्झौता पत्र नमान्नु, के पार्टीको विधान नमान्नु राजनैतिक इमानदारिता हो ? भन्दै मीश्रलाई प्रश्न गरेका छन् । पाण्डेले भने, पार्टीको प्रमुख उद्देश्य सहभागितामूलक लोकतन्त्र र संघीयतालाई संस्थागत गर्न योगदान पुर्याउने पार्टी स्थापनाको दिनदेखि निर्वाचन आयोगमा दर्ता विधानमा स्पष्टसँग संघीयतालाई संस्थागत गर्ने भनेर लेखिएको छ। तपाईँ र म सदस्य बन्दा यही विधानलाई मान्छु भनेर सदस्यता फारमको अन्तिममा टिक लगाएर सदस्य बनेको होइन ? तपाईंको राजनैतिक विचारलाई म सम्मान गर्छ । तर, पार्टीको प्रमुख नेतृत्वले विधानको सबैभन्दा पहिलो उदेश्यलाईनै लत्याएर यसरी मिडियाबाजी गर्न मिल्छ ? यो हाम्रो कुन चाही पद्धतिभित्र पर्छ ? पार्टीमा केन्द्रीय कमिटीले राजनीतिक संवाद समिति बनाएको भन्दै समिति र समितिका संयोजकलाई नै जानकारी नदिइ एकलौटी विभिन्न पक्षसँग वार्ता गर्नु समानान्तर गतिविधि हो कि होइन ? यो पार्टीमा समान्तर गतिविधि कसले गर्दै छ ? पाण्डेले प्रश्न गरेका छन् । दस्तावेजमा भनिएको छ,रवीन्द्र मिश्र र मिलन पाण्डेको नेतृत्वमा विवेकशील साझाको पुनः एकीकरणको वार्ता सुरु भयो। मैले पहिलो वार्ता देखिनै एजेन्डाको कुरामा स्पष्ट हुनुपर्छ भनेर भनेँ। रवीन्द्रजीलाई पनि राम्ररी भनेको थिएँ। उहाँको उत्तर हुन्थ्यो 'लुम्बिनीमा मैले पार्टी बचाउन त्यो लाइन लिएको हुँ,'उहाँको वार्ताको दौरान अर्को पनि उत्तर हुने गर्यो 'मैले वार्ताका निम्ति केशवजीलाई अघि सारेको छु, उहाँको विचार मलाई के भन्ने थाहा छैन र ? यो उत्तर मलाई मात्र होइन, रमेश पौड्यालजी, दिब्येश गिरिजीलगायत धेरैलाई दिनुभएको छ। पाण्डेले आफूले दस्तावेज आन्तरिक सर्कुलर गरेको अन्नपूर्णलाई बताए। अर्का संयोजक रवीन्द्र मिश्रले संघीयता खारेजी र धर्मनिरपेक्षतामा जनमत संग्रहको मागसहितको दस्तावेज सार्वजनिक गरेपछि विवेकशील साझा दुई लाइनमा विभाजित छ।"
कोजाग्रत पूर्णिमामा कांग्रेसले चियापान नगर्ने,"काठमाडौं : नेपाली कांग्रेसले कोरोना संक्रमण जोखिमका कारण दसैं,तिहार र छट पर्वका अवसरमा शुभकामना आदानप्रदान तथा चियापान नगर्ने भएको छ। कांग्रेसले बिहीबार विज्ञप्ति जारी गर्दै कोजाग्रत पूर्णिमाका दिन आयोजना गर्दै आएको चियापान समारोह नगर्ने जनाएको हो । विज्ञप्तिमा भनिएको छ, पर्व मनाइरहँदा कोरोनाको महामारीबाट आफू र आफ्नो परिवारलाई जोगाउन उच्च सतर्कताका लागि नेपाली कांग्रेस सबैलाई अपिल गर्दछ। विज्ञप्तिमा कांग्रेसको नेतृत्वमा रहेको वर्तमान सरकारले खोपको व्यापक प्रबन्ध गरेपछि महामारीको त्रास र आकार घट्दै गएको उल्लेख छ।"
दसैंमा दारुको रौनक,"काठमाडौं : मीठामीठा व्यञ्जन, अनेक परिकार, मासुका आइटमसँगै पेय पदार्थ र मदिराको स्वाद दसैंका विशेषता नै हुन्। पछिल्ला दिनमा दसैं मनाउने शैली फेरिँदो छ। दसैंमा मदिराको अर्कै महत्व छ। वर्ष दिनको कमाइ बचाएर भएर पनि दसमा रमाइलो गर्ने नेपालीको चलन नै हो। दसैं मनाउने तरिका पनि पछिल्ला दिनमा बदलिँदै गएका छन्। केही दशकअघिसम्म मदिरा छुनै हुँदैन भन्ने सामाजिक मान्यता थियो। तर, आजभोलि दाजुभाइ, आमाबुवा, छोरी बुहारीसँगै बसेर दसैंमा मदिराको स्वाद लिने कुरा सामान्य भइसक्यो। आधुनिक युवायुवती र सभ्यतालाई मदिराले राम्रैसँग जोडेको छ। दसैंमा मदिराले पारिवारिक माहोल रमाइलो बनाउने विश्वास गरिन्छ। अन्य समयमा भन्दा मदिराको व्यापार पनि दसैंमा बढ्ने गर्छ। तर, कोभिडका कारण पछिल्ला वर्षमा मदिरा व्यापार खस्किएको छ। मदिरा व्यवसाय महासंघका अध्यक्ष सोनम शेर्पा मदिरा व्यवसायीलाई हेर्ने सरकारको गलत नियतका कारण व्यापार खस्किँदै गएको बताउँछन्। मदिरामा सरकारले हरेक वर्ष कर बढाउँछ। अन्तःशुल्क बढाउँछ। बजार मूल्य बढाउदै जाँदा व्यापार घटेको शेर्पाले बताए। कोभिडले आर्थिक गतिविधि र व्यापारमा असर पार्यो। नेपालीहरूको आम्दानी र खर्च गर्र्ने तरिका पनि घट्यो। मदिरा अनिवार्य आवश्यकताभित्र नपर्ने हुँदा पनि यसको व्यापार घटेको व्यवसायीहरू बताउँछन्। ठमेलमा मदिरा व्यापार गर्ने नरेश खनाल पहिलेको दसैंको तुलनामा अहिले आधा पनि व्यापार नभएको गुनासो सुनाउँछन्। घरजग्गाको कारोबार ठप्प छ, पर्यटन उद्योग ठप्प प्राय छ, उनी भन्छन, डेढ वर्ष त ठप्पै भने पनि भयो । अहिले अलिअलि चहलपहल हुन थालेको छ। कोभिडको समयमा चिसो पेयपदार्थ नखानु भनिएका कारण पनि मदिराको व्यापार घटेको खनालको भनाइ छ। मदिरा व्यवसाय महासंघका अध्यक्ष शेर्पाका अनुसार पहिले नेपालमा बनेको रोयल स्ट्राग ह्विस्की नेपालबाट भारतमा व्यापार हुन्थ्यो। नेपालभन्दा भारतमा त्यसको मूल्य बढी थियो। तर, अहिले नेपालमै महंगो भएको छ। भारतमा सस्तो पाइन थालेपछि ब्ल्याकमा नेपाल भित्रने गर्छ। यो पाराले त नेपाली उत्पादनका मदिरा सोकेसमै रहने भए नि !, उनले भने। केही दशकअघिसम्म मदिरा छुनै हुँदैन भन्ने सामाजिक मान्यता थियो। तर, आजभोलि दाजुभाइ, आमाबुवा, छोरी बुहारीसँगै बसेर दसैंमा मदिराको स्वाद लिने सामान्य भइसक्यो। यस्तै केही वर्षअघिसम्म नेपाली वाइनको निकै राम्रो व्यापार थियो। अहिले ९० प्रतिशत विदेशी वाइन खपत हुन्छ। दुई वर्षमा ५० प्रतिशत वाइन उद्योग बन्द भएको उनको दाबी छ। पछिल्लो १० वर्षमा मदिराको मूल्य ३ गुणाले वृद्धि भएको उनले जानकारी दिए। मदिरा व्यवसायीलाई कर तिर्न पनि निकै झन्झटिलो छ। घुस नदिइ काम नै नहुने व्यवसायीहरू बताउँछन्। विदेशी र नेपाली मदिरालाई बराबर जस्तो कर छ। यसले गर्दा नेपाली मदिरा उद्योग चौपट हुने व्यवसायीहरू बताउँछन्। नेपाली वियरको व्यापार भने चित्त बुझ्दो नै छ। नेपाली कम्पनीका ६० प्रतिशत र विदेशी कम्पनीका ४० प्रतिशत बियर बजारमा खपत हुने शेर्पाले बताए।"
भीडभाड नगरी चाडपर्व मनाउने मोरङ प्रशासनको योजना,"विराटनगर : जिल्ला प्रशासन कार्यालय मोरङले दसैं, तिहार लगायतका चाडपर्वलाई भीडभाड नगरी मनाउने वातावरण तयार गर्ने योजना अघि सारेको छ। कोरोना महामारी कायमै रहेको अवस्थामा संक्रमणबाट बच्न प्रशासनले भीडभाडरहित चाडपर्व मनाउनुपर्नेमा जोड दिएको हो। प्रशासनले चाडपर्वका बेला स्वास्थ्य सुरक्षा मापदण्डको पालनामा ध्यान दिन सबैमा अनुरोध गरेको छ। चाडपर्वलाई मर्यादित र सुरक्षित बनाउन विशेष सुरक्षा योजना पनि प्रशासनले तयार पारेर लागू गरेको छ। कोरोनाको संक्रमण अझै पनि कायमै रहेकाले त्यसबाट बच्नलाई सबैले स्वास्थ्य मापदण्ड पालनामा ध्यान दिनुपर्ने प्रमुख जिल्ला अधिकारी काशीराज दाहालले बताए। भीडभाडरहित एवं सुरक्षित र मर्यादित हिसाबले चाडपर्व मनाउने वातावरण तयार गर्न सबै पक्षसँग छलफल र समन्वय भइरहेको छ, उनले भने। दसैं सुरु भएसँगै विभिन्न मठमन्दिर, शक्तिपीठ र धार्मिक तीर्थस्थलहरुमा अत्याधिक भीडभाड हुनसक्ने अवस्थालाई मध्यनजर गर्दै प्रशासनले त्यही हिसाबको सुरक्षा व्यवस्था मिलाएको जानकारी दाहालले दिए। उनका अनुसार भीडभाड रोक्न र सामाजिक दूरी कायम गराउन सुरक्षाकर्मीको विशेष टोली परिचालन गरिएको छ। प्रजिअ दाहालले तडकभडक र भीडभाड नगरिकन सामाजिक दूरी कायम गरी पर्वहरु मनाउन सबैमा आग्रह गरेका छन्। धार्मिक तीर्थस्थल, भीडभाड बढी हुने स्थान, बैंक तथा वित्तीय संस्था, सार्वजनिक स्थल, अपराधिक घटना धेरै हुनसक्ने सम्भावित स्थानमा २४ घण्टा नै सुरक्षा व्यवस्था मिलाइएको जानकारी उनले दिए। उनका अनुसार चाडपर्वलाई लक्षित गर्दै नेपाल र सशस्त्र प्रहरी गरेर १ हजार ६ सयभन्दा बढी सुरक्षाकर्मी परिचालन गरिएको छ। दाहालले पछिल्लो समय बजार अनुगमन पनि तीव्र पारिएको जानकारी दिए। नियमित बजार अनुगमन गर्दै दैनिक उपभोग्य वस्तुको आपूर्तिलाई सहज बनाउने प्रयास गरिएको छ, उनले भने, उपभोक्तामाथि हुनसक्ने ठगीलाई नियन्त्रण गर्न सरकारी निकायलाई परिचालन गरिएको छ। बजार अनुगमनका लागि केन्द्रीय अनुगमन टोलीसमेत विराटनगर आउँदै छ। चाडपर्वको मौकामा व्यापारीले सामानको मूल्य वृद्धि गर्ने र कालोबजारी गर्नसक्ने भएकाले कारबाही तीव्र पारिएको प्रजिअ दाहालले बताए। सामान खरिद गर्दा ठगिएमा वा बजार मूल्यभन्दा बढी पैसा तिर्नु परेमा तत्काल प्रशासनलाई जानकारी गराउन उनले सबै उपभोक्तालाई आग्रह गरेका छन्। चाडपर्वलाई लक्षित गरेर प्रदेश १ को राजधानी विराटनगरसहित सबै स्थानको सुरक्षा व्यवस्था कडा एवं चुस्तदुरुस्त पारिएको जानकारी मोरङ प्रहरी प्रमुख एसपी जनार्दन जीसीले दिए। अपराधिक घटना हुनसक्ने सम्भावित स्थानलाई लक्षित गरेर प्रहरीले निगरानी बढाएको छ, उनले भने, शङ्कास्पद व्यक्तिहरु माथि सोधपुछ र सवारी साधनको चेकजाँचलाई बढाइएको छ। अपराधिक घटना हुन नदिन सबै स्थानमा प्रहरी उपस्थिति बढाइएको बताउँदै एसपी जिसीले चाडपर्व लक्षित सुरक्षा सतर्कता अपनाउने विषयमा कुनै कसर बाँकी नराखिएको उल्लेख गरे। सम्भावित अपराध नियन्त्रणका लागि सादा पोशाकसहित प्रहरीको विशेष टोली परिचालन गरिएको उनको भनाइ छ। एसपी जिसीका अनुसार सुरक्षा व्यवस्था कडा बनाउँदै नियमित ठूलो संख्यामा प्रहरी परिचालन गरिएको छ। नियमित गस्ती र पेट्रोलिङलाई तीव्र पारिएको छ,उनले भने, चाडपर्वका बेला कुनै पनि अपराधिक घटना हुन नदिने हिसाबमा उचित सुरक्षा व्यवस्था मिलाइएको छ।"
बालिका शिक्षा र जलवायु परिवर्तनको सचेतनामा जोड,"काठमाडौं : बेलायती सांसद एवम् समाजसेवी हेलेन ग्रान्टले गुणस्तरीय बालिका शिक्षा र जलवायु परिवर्तनको सचेतनामा जोड दिएकी छन्। राजधानीमा आयोजित एक अन्तर्क्रियामा बोल्दै उनले नेपालमा बालिका शिक्षासँगै जलवायु परिवर्तनका विषयमा विभिन्न कार्यक्रम सञ्चालन गर्नुपर्नेमा जोड दिएकी हुन्। उनले जलवायु परिवर्तनले पारेको असर न्यूनीकरण गर्नमा नेपालबेलायतको सहकार्यलाई निरन्तरता दिनुपर्ने बताइन्। आगामी दशकमा विश्वभरका कम्तिमा ४० लाख बालिकालाई विद्यालयसँग जोड्ने लक्ष्य रहेको भन्दै उनले बालिकाका लागि गुणस्तरीय शिक्षाको क्षेत्रमा बेलायतले पहल गरिरहेको प्रष्ट पारेकी छन्। कोभिड१९ का कारण धेरै बालिका स्कुले शिक्षाबाट बन्चित हुनु दुखद् भएको उनको भनाइ छ। जलवायु परिवर्तनको असर र न्यूनीकरणका लागि विभिन्न साझेदारीसँगै वित्तीय सहयोगको क्रम जारी रहेको उनको भनाइ छ। बालिका शिक्षा र जलवायु परिवर्तनसँग जोडिएको अभियानले अनुकुलन, नेतृत्व क्षमता र जलवायु परिवर्तन सम्बन्धी सचेतनाको अभिवृद्धि हुने विश्वास व्यक्त छ, उनले भनिन्। कार्यक्रममा नेपालका लागि बेलायती राजदूत निकोला पोलिटले बेलायत सरकारका तर्फबाट नेपालमा शैक्षिक क्षेत्रमा विभिन्न सहयोग र सहकार्य अघि बढिरहेको बताए। कार्यक्रमका अध्यक्ष डा आरजु देउवाले नेपाल बेलायत सम्बन्धको बारेमा प्रकाश पार्दै बेलायती नेतृत्वलाई नेपालमा जलवायु परिवर्तन लगायत अन्य क्षेत्रमा गरिएको सहयोगका लागि धन्यवाद दिइन्। कार्यक्रममा वातावरणविज्ञ डा केके श्रेष्ठले महिला शिक्षाका माध्यमबाट जलवायु परिवर्तनको अनुकुलनमा टेवा पुग्नसक्ने प्रष्ट्याए। नेपालका धेरै स्रोत साधनको अभावबीच पनि जलवायु परिवर्तनका समस्यासँग अनुकुलनको प्रयासमा महिला जुटेको उनको दाबी छ। उनले जलवायु परिवर्तनका कारण विश्वमा विभिन्न खालको समस्या बढेको बताए।"
समाचार नै काफी छ: अन्नपूर्णका ग्राहकले जिते मोटरसाइकल,"काठमाडौं : अन्नपूर्ण पोस्ट् राष्ट्रिय दैनिकको समाचार नै काफी छ मासिक ग्राहक योजनाअन्तर्गत भदौ महिनाका विजेताले एक थान मोटरसाइकल जितेका छन् । काठमाडौंको धापासी राममन्दिर निवासी कुमार अधिकारीले सुजुकी कम्पनीको १५० सीसीको सुजुकी इन्टुर्डर जितेका हुन् । अन्नपूर्ण मिडिया नेटवर्कका फाइनान्स म्यानेजर आशिष श्रेष्ठले काठमाडौंको तीनकुनेस्थित अन्नपूर्ण टावरको सभाकक्षमा आयोजित कार्यक्रममा लक्की ड्रमार्फत् अधिकारीलाई विजेता घोषणा गरेका हुन् । साउन, भदौ र असोज गरी तीन महिनासम्म समाचार नै काफी छ भन्ने मासिक ग्राहक योजना लागू गरिएको अन्नपूर्ण मिडिया नेटवर्ककी ब्राण्ड म्यानेजर पृथा पौडेलले जानकारी दिइन् । अब १० दिन मात्र बाँकी रहेकाले सम्पूर्ण पाठकलाई अन्नपूर्ण पोस्ट्को समाचार नै काफी छ योजनामा सहभागी हुन र नयाँ मोटरसाइकल जित्ने मौका नगुमाउन उनले आग्रह गरिन् ।"
लोसपा सरकारमा जाने निर्णय भएको छैन : महन्थ ठाकुर,"वीरगन्ज : लोकतान्त्रिक समाजवादी पार्टी (लोसपा) का अध्यक्ष महन्थ ठाकुरले सरकारमा सहभागी हुने बारे आफ्नो पार्टीमा अहिलेसम्म कुनै निर्णय नभएको बताएका छन्। सरकारमा लोसपा पनि २ मन्त्री सहित सहभागी हुने चर्चा चलिररहेको बेलामा अध्यक्ष ठाकुरको यस्तो प्रष्टोक्ति आएको हो। बाराको कलैयामा बिहीबार लोसपाको जिल्ला पार्टी कार्यालयको उद्घाटन गर्दै अध्यक्ष ठाकुरले भने ,सरकारमा जाने बारेमा अहिलेसम्म पार्टीले कुनै निर्णय नै गरेको छैन।' प्रधानमन्त्री शेरबहादुर देउवाबाट सरकारमा सहभागिताको लागि औपचारिक आग्रह पनि नआएको ठाकुरले स्पष्ट पारे। फरक प्रसङ्गमा लोसपा अध्यक्ष ठाकुरले , उपेन्द्र यादवले नै जसपा पार्टी फुटाएको आरोपसमेत लगाए। उपेन्द्रले पार्टीको विवाद निर्वाचन आयोगमा लगेर जसपा फुटाएको ठाकुरको तर्क छ। कार्यक्रममा लोसपाको प्रदेश २ का संसदीय दलका नेता जितेन्द्र सोनलले प्रदेश २ का मुख्यमन्त्री लालबाबु राउतको रवैयाका कारण संघीयता नै धरापमा परेको आरोप लगाए। प्रदेश २ का पूर्वमन्त्री समेत रहेका सोनलले भने, मुख्यमन्त्री कार्यालयमा भएको भ्रष्टचार बारे अख्तियारले छापा मार्दा संघीयता कमजोर हुने होइन बरु मुख्यमन्त्रीको अहिलेको रवैयाले संघीयता धरापमा परेको छ।' उनले मुख्यमन्त्री राउतले मधेस र मधेसी जनताको भावना विपरित गतिविधि संचालन गरिरहेको आरोप समेत लगाए। लोसपाका नेता समेत रहेका जिल्ला समन्वय समिति बाराका प्रमुख नवलकिशोर सिंहको अध्यक्षतामा भएको कार्यक्रममा प्रतिनिधीसभा सदस्य एकबाल मिया , लोकतान्त्रिक समाजवादी विधार्थी संघ बाराका अध्यक्ष सन्तोष यादव लगायतको पनि सहभागिता थियो।"
पर्यटकीय केन्द्र बन्दै 'अर्जुन डहर',"उदयपुर : चारैतिर जंगलले घेरिएको बीचमा ठुलो पोखरी देखिने उदयपुरको 'अर्जुन डहर पार्क' पछिल्लो समय आन्तरिक पर्यटकीय गन्तव्य बनेको छ। मदन भण्डारी लोकमार्गदेखि दुई किलोमिटर पश्चिम उदयपुरगढी गाउँपालिका ७ अधेँरीस्थित विश्व कञ्चन सामुदायिक वन उपभोक्ता समूहको क्षेत्रमा पर्ने पार्कमा पर्यटक आकर्षित गर्ने संरचना निर्माणसँगै आन्तरिक पर्यटक ह्वात्तै बढेका हुन्। डिभिजन वन कार्यालय त्रिवेणी कटारी र सामुदायिक वन समुहको लगानीमा निर्मित पार्कमा पर्यटक लोभ्याउने वोटिङ, स्थानीय स्रोतको प्रयोग गर्दै बनाइएको टिकटक घर, काठको भ्युटावरजस्ता पुर्वाधार तयार भएसँगै आन्तरिक पर्यटकको आकर्षण बढेको हो। अन्य ठाउँमा भन्दा फरक र नितान्त स्थानीयकरण सामग्रीको उपभोग गर्नेगरी सखुवाको रुखमा टिकटक घर बनाइएको छ। सामुदायिक वन समुहको २२ लाख ७० हजार र वन कार्यालयको १० लाख ६ हजार लगानीमा उद्यानसहितको टिकटक घर र अन्य संरचना तयार गरिएको सामुदायिक वन समुहका अध्यक्ष भिमबहादुर बस्नेतले बताए। पर्यटक बढेसँगै भौतिक संरचना बढाउँदै लगेको उनले बताए। समुहका सचिव केशवबहादुर अधिकारीले जिल्लाकै पर्यटकीय गन्तव्य स्थलको रुपमा विकास गर्नेगरी आन्तरिक र वन कार्यालयको लगानीमा पार्क बनाइएको बताए। उनले भने,अधेँरीमा रहेको अर्जुन डहर पार्कलाई एक नमूना पर्यटकीय क्षेत्र बनाउने गरी लागि परेका छौँ, यसका लागि स्थानीय, प्रदेश र संघीय सरकारको सहयोगको अपेक्षा गरेका छौँ। हरियाली जङ्गलले घेरिएको उक्त पार्क पहाडको तल्लो भागमा छ। चारै पट्टीबाट बगेको पानी पोखरीमा जम्मा हुने गरेका कारण वर्षभरि पानी रहने गरेको स्थानीय होमबहादुर बस्नेतले बताए। पर्यटकलाई व्यवस्थित गर्न विभिन्न आवासिय टहरासमेत निर्माण गरिएको बताए। झट्ट हेर्दा फेवाताल जस्तै देखिने पोखरीमा बोटिङको मज्जासँगै माछासमेत हेर्न पाईन्छ। दाँया बायाँका भागमा फुलहरु रोपेर रमणीय बनाइएको छ। पार्क नजिक अधेरीँ झर्ना रहेको छ। झण्डै चार किलोमिटर पर मदनभण्डारी लोकमार्गसँगै जोडिएको झर्नाले थप मनोरम दिने गरेको बस्नेतले बताए। झर्ना हेर्न र नुहाउन मात्रै दैनिक एक हजारको संख्यामा आन्तरिक पर्यटक आउने गरेको उनले बताए । उनले भने, पार्कमा पिकनिक खान आउनेहरु झर्नामा जाने नुहाउने रमाईलो गरी फर्कने गर्दछन् । झर्ना हेर्नकै लागि उदयपुर वाहेक सिरहा, सप्तरी र सिन्धुलीबाट सर्वसाधरण आउने गरेको उनको भनाई छ। झर्ना लोकमार्गसँग जोडिएकाले अझ बढी भिडभाड हुने गर्दछ। लोकमार्गको यात्रा गर्ने यात्रुहरुसमेत झर्नामा एकछिन रोकेर फोटो खिचेर जाने गरेको सचिब अधिकारीले बताए। दुबै ठाउँ उदयपुरको नयाँ पर्यटकीय केन्द्रको रुपमा विकासहुँदै गएको उनले बताए।"
डिजिटल प्लेटफर्ममा रिलिज भयो चलचित्र एक,"काठमाडौं : मधेस मुद्दामा केन्द्रित चलचित्र एक बिहीबार (घटस्थापना)देखि डिजिटल प्लेटफर्मबाट रिलिज भएको छ। कोरोना महामारीका कारण लामो समयदेखि चलचित्र हल बन्द भएको बखत चलचित्र एकले डिजिटल प्लेटफर्ममा जोखिममोलेको हो। यद्यपि आजैदेखि सिनेमा हलहरू पनि खुलेका छन्। यो चलचित्रका लेखक तथा निर्देशक मनोज पण्डित हुन्। पण्डितले नेपालको सुरक्षाका लागि सेन्टर फर सेक्युरिटी इन्टिलिजेन्ट(सिएआई)को परिकल्पना पनि यो फिल्ममा गरेका छन्। फिल्लमा सिएआई एउटा गुप्तचर संस्था हुन्छ। राष्ट्रका यी चिन्ताहरूलाई उनले रिलमा उतार्ने प्रयन्त गरेका छन्। राष्ट्रका विरूद्ध हुने यस्ता वैदेशिक चलखेललाई असफल बनाउनका लागि फ्रन्टिएरको रुपमा काम गर्ने सिएसआइजस्ता संस्था नेपालमा आवश्यक भइसकेको छ भन्ने सन्देश यो चलचित्रले दिएको छ।' खासगरी स्वतन्त्र मधेसको राजनीतिक एजेन्डा देशका लागि निकै षड्यन्त्रमूलक भएको चित्रण यो फिल्ममा गरिएको छ। कलाकार प्रमोद अग्रहरिलाई स्वतन्त्र मधेसको राजनैतिक एजेन्डा बोकेको पात्रका रुपमा प्रस्तुत गरेको चलचित्र एकमा विशाल पोखरेल नेपालको गुप्तचर निकाय सिएसआईको गुप्तचर एजेन्टका भूमिकामा देखिएका छन्। यी दुई पात्रबीच मिसन केन्द्रित अन्तरसंघर्षको कथात्मक प्रस्तुति रहेको यो स्पाइ जनर एक्सन प्रधान फिल्ममा ज्योत्सना योगी महिला एजेन्टको भूमिकामा देखिएकी छन्। प्रमोद खड्काको एक्सन कोरियोग्राफी रहेको चलचित्र दीपक बज्राचार्यले छायांकन गरेका हुन्। सिनेमाको सम्पादन भरत रेग्मीले गरेका छन्। गोविन्द मधुर आचार्य, पुस्कर महतो र हरि लम्सालले चलचित्र एकमा संगीत भरेका छन्। सिनेमा फ्याक्ट्रीको ब्यानरमा निर्माण भएको यो चलचित्रका निर्माता आत्मा गुरागाईं र सोफिया थापा हुन्। चलचित्र एकसिनेमा घर एप, डिसहोमको च्यानल ५५५, नेट टिभी, म्याक्स टिभी, र भाइ नेट प्रदर्शनमा आउने भएको छ। चलचित्र एकमा प्रमोद खड्का, रामशरण पाठक, मदन ठाकुर, सुरेश शाह, सविर चुरौटे, हरून अली, रमेश महर्जन, रिसिका घिमिरे तथा बालकलाकार विश्वन्त पोखरेललगायतका कलाकारहरूले स्पाइ ड्रामामा अभिनय गरेका छन्।"
जिल्ला र नगरप्रमुखलाई ६ बुँदे ध्यानाकर्षण,"स्याङ्जा : नेपाली कांग्रेसका नवनिर्वाचित पुतलीबजार नगर कार्यसमितिले नजिकिदै गरेका पर्वहरुलाई लक्षित गर्दे नागरिक सेवाप्रति उत्तरदायी बन्न प्रमुख जिल्ला अधिकारी र नगरप्रमुखको ध्यानाकर्षण गराएका छन्। प्रमुख जिल्ला अधिकारी दिपकराज नेपाल र नगरप्रमुख सीमा क्षेत्रीका कार्यकक्षमा पुगेर छुट्टाट्ट्टै ज्ञापनपत्र बुझाउँदै समसामयिक ६ बुंँदे माग शिघ्र पुरा गर्न आग्रह गरेका छन्। कोरोना संक्रमणका कारण बिगत २ बर्षदेखि परिवारभित्रै चाडपर्व मनाएका नागरिकलाई आफना गाउँघरसम्म पुग्ने ग्रामिण सडक मर्मत, सडक बत्तीको उपलब्धता, अखाद्य र महंगो मूल्य नियन्त्रण, खानेपानीका मुहान र पाइपको उचित व्यवस्थापन, जोखिमपूर्ण सवारी यात्रामा निरीक्षण एवं नियन्त्रण, चाडपर्वमा हुनसक्ने चोरी डकैती, जुवातास र आपराधिक घटनाप्रति संवेदनशील बन्न ज्ञापनपत्र मार्फत ध्यानाकर्षण गरिएको हो। नगरसभापति सुरजकुमार अधिकारीद्धारा हस्ताक्षरित ज्ञापनपत्रमा नगरअन्तर्गतका १४ वटै वडाभित्रका सडकहरु सफा गर्न, सडक बत्ति नहुँदा चोरीका घटना बढेकाले सडक बत्ति मर्मत गर्न, सुपथ मुल्यमा सहज खाद्यवस्तुको विक्रि वितरणको व्यवस्था गर्न, खानेपानीका मुहान, पाईप तथा धाराहरु वषौँदेखि मर्मतसंहार हुन नसक्दा नागरिकले सास्ती बेहोर्नुपरेको भन्दै ध्यानाकर्षष्ण गराईएको छ। यतिबेला ग्रामिण सडकमा सवारी साधन चलाउन कठिन र चाडपर्वहरुको बेला सवारी शुल्क धेरै तिर्नुपर्ने, यात्रु तथा सामान धेरै राख्नाले दुर्घटना बढ्न सक्ने जनाउदै यसप्रति गम्भीरभई कामकारवाही गर्न आग्रह गरिएको छ। चाडपर्वमा हुनसक्ने चोरी, डकैती, जुवातास, लागुपदार्थ तथा आपराधिक क्रियाकलाप समेतलाई मध्यनजर गर्दै सुरक्षा व्यवस्था प्रभावकारी बनाई वडागत तहमै पुगेर सुरक्षा प्रत्याभुत दिलाउन समेत माग छ। नेपालीहरुको प्रमुख चाड बिजयादशमी, दिपावली, न्हूदँया भिन्तुना, इद, छठ लगायतका पर्वहरु नजिकिएको भन्दै जिल्लाबासी नागरिकका समसामयिक समस्याप्रति नेपाली कांग्रेस नगर कार्यसमितिको ध्यानाकर्षण गराएको सचिव महादेव श्रेष्ठले जानकारी दिए।"
पुरुष सत्तामा नारी स्वतन्त्रता,"हजुरआमाहरू टीका, पोते, चुरा, धागो, सिन्दूर आदिलाई नारी सौन्दर्यका प्रतीक मान्नुहुन्थ्यो। उहाँहरूका पालामा शिरफूल, शिरबन्दी, बाला, कल्ली आदि पनि सौन्दर्यकै साधन मानिन्थे। यिनीहरूमध्ये धेरैजसो सधैं प्रयोग गर्नेमा पर्थे। सधैं प्रयोग गर्न नमिल्नेहरू सन्दुकमा सुरक्षित हुन्थे र व्रत पर्व तथा मांगलिक कार्यका बेला प्रयोगमा आउँथे। चुरा, पोते, धागो, सिन्दूर त यसै पनि सौभाग्यका प्रतीक नै भई हाले, जो कि पतिको मृत्युमा त्यागिन्थ्यो कि आफैं मर्दा छाडिन्थ्यो। आमाहरूका पालासम्म पनि तिनले निरन्तरता पाइरहे। उहाँहरू लामो धागोले कपाल बाटी सिन्दूर पोते र टीका लगाएर हिँड्नुहुन्थ्यो। छोरी पुस्तामा भने स्वरूपमा केही परिवर्तन भएका छन् तर अवशेष बाँकी नै छन्। भलै चाँदीको बाला प्रमोसन भएर सुनमा उक्लेका हुन्। कल्लीले डिमोसन भएर पाउजुको रूप लिएकै छन्, धागोहरू रिबन र रबडब्यान्ड बनेर आएकै छन्। पोतेहरूले मंगलसूत्र र तिलहरीको रूप लिएका छन्। सिन्दूरहरू क्रिम पाउडर बनेर गालामा सरेका छन्। शिरबन्दी र शिरफूलहरू रानीहार बनेर गलामा झरेका छन्। थाहा छैन यिनलाई कसले नारी सौन्दर्यका साधन बन्न सिकायो, कसले लगायो। न वेदले भनेको छ, न उपनिषद्ले। पौराणिक ग्रन्थमा भेटिन्छन् भने छुट्टै कुरा हो, जो निकै पछिको चिन्तन मानिन्छ। खासमा वैदिक संस्कृतिका आधार ग्रन्थ भनेका वेद, उपनिषद्, ब्राह्मण र आरण्यक ग्रन्थ तथा षड् वेदांग एवं तिनका शाखा प्रशाखाहरू नै हुन्। जहाँ कतै पनि तिनलाई नारी सौन्दर्य भनिएको छैन, मानिएको छैन। हो, विवाह पद्धतिका मन्त्रहरूमा भने संकेत पाइन्छ। जो अथर्ववेदको विवाह सूक्तको आधारमा तयार गरिएको पद्धति हो। अथर्ववेद १४औं काण्डको पहिलो र दोस्रो सूक्तलाई विवाह सूक्त भनिन्छ, जहाँ १३९ मन्त्र छन्। यीमध्ये केही मन्त्र ऋग्वेद दसौं मण्डलको ८५औं सूक्तमा पनि भेटिन्छन्। यिनै मन्त्रहरूका आधारमा विवाह पद्धति बनाइएको हो। तथापि मन्त्र एउटै भए पनि विवाह पद्धतिमा आएका मन्त्र र वैदिक पद्धतिमा रहेका मन्त्रका अर्थ र उद्देश्य भने फरक छन्। यसको अर्थ हो विवाह पद्धतिमा आएका मन्त्रहरू वैदिक ग्रन्थबाट जबर्जस्त तानिएका हुन्। सम्भवतः त्यसैबेलादेखि नारी सौन्दर्यमा उल्लिखित साधनले स्थान पाएका हुन्, जतिबेला विवाह पद्धति लेखिएको थियो। हाम्रा महिला नेतृहरू नारी स्वतन्त्रता अवरोधक भनेर पुरुषसत्तालाई गाली त गर्छन्। नारी स्वतन्त्रतामा बन्देज लगाउने काम कसले गरेको छ त्यतातिर भने ध्यान दिँदैनन् वा दिन चाहँदैनन्। यदि नारी स्वतन्त्रतामा अंकुश लगाउने काम कसैले गरेको छ भने तिनै नारी सौन्दर्यका साधनले गरेका छन् न कि पुरुष सत्ताले। जुन सिन्दूरलाई नारीहरू सौभाग्यको प्रतीक ठानेर सिउँदोमा सजाउँछन्। तिनै सिन्दूरले पत्नीहरूले पतिको इच्छालाई नै आफ्नो इच्छा ठानेर बस्नुपर्छ भन्ने पतिव्रता धर्मको पाठ पढाइरहेका छन्। पोते र धागोको अवस्था पनि त्यस्तै हो, जसले विवाहिताको सर्टिफिकेट भिराएर चारदिवारीमा बाँधिन सघाएको छ। नारी स्वतन्त्रतामा कतै समस्या छ भने सत्ताा र संस्कृतिमा होइन, संस्कृतिको नाममा पलाएको विकृतिमा छ। हाम्रो संस्कृतिले कसैलाई वर र कसैलाई पर गरेको छैन। बाला र कल्लीको त झन् के कुरा गर्ने हत्कडी र नेलकडी बनेर हात गोडा बाँध्ने काम गरेका छन्। शिरफूल र शिरबन्दी भलैका सुनका हुन् तर तिनले भार बोकाउनेबाहेक केही गरेका छन् जस्तो लाग्दैन। तिलहरी र मंगलसूत्रको बन्धन त्योभन्दा पनि कडा छ। यदि नारी स्वतन्त्रताको कुरा गर्ने हो भने सर्वप्रथम शृंगारको नाममा संस्कार र संस्कृति बनेर जरा गाडेको यस्ता साधनतिर ध्यान दिनुपर्ने हुन्छ। यसमा सर्वाधिक चासो तिनै महिला नेतृ तथा साहित्यकारहरूले दिनुपर्ने देखिन्छ, जसले पुरुष सत्तालाई धारे हात लगाउँदै आएका छन्। बोलीले रातदिन पुरुषसत्तालाई गाली गर्ने अनि व्यवहारमा भने जसले स्वतन्त्रतामा बन्देज लगाउने प्रयास गरिरहेको छ। तिनको संरक्षणमा तीन बित्ता उफ्रेर आफैं अघि सरिरहने हो भने न महिला हिंसा रोकिन्छ न महिला स्वतन्त्रतामा बल पुग्छ। के कसको हार राम्रो र कसको तिलहरी ठूलो भन्ने कुरा पुरुष सत्ताले सिकाएको हो र ? होइन। हातमा सुनको खदिलो बाला र गोडामा बुट्टादार पाउजु नलगाई हिँड्न हुँदैन भन्ने पनि पक्कै पुरुष सत्ता होइन होला। महिलाले सिउँदो खाली राख्न पनि हुँदैन र हमेसा चुरा, धागो र पोते लगाएकै हुनुपर्छ भन्ने पुरुषहरू हुन् भनौं भने त्यो पनि हो जस्तो लाग्दैन। त्यसैले यसतर्फ सर्वप्रथम नारीहरूकै ध्यान पुग्नुपर्ने देखिन्छ। अहिले पनि नेतृत्व तहमा महिला पुग्न सकेनन्, त्यसैले नारी स्वतन्त्रतालगायत तमाम लैंगिक समस्या रोकिएन भन्ने महिला दिदीबहिनी धेरै हुनुहुन्छ। सौभाग्य नै मान्नुपर्छ, एक समय कार्यपालिका, न्यायपालिका र व्यवस्थापिकाजस्ता राज्यका तीनवटै अंगको नेतृत्वमा महिला नै पुगेका थिए। राष्ट्रपति त अहिले पनि महिला नै छन्। खोइ उनीहरूले यसबारे एक शब्द बोलेका थिए वा बोलेका छन् ? समस्या कहाँ छ र कसले सिर्जना गर्न सहयोग गर्यो वा गरिरहेको छ ? त्यता चाहिँ ध्यान नदिने बरु लहैलहैमा लागेर पुरुषसत्तालाई गाली मात्र गर्ने हो चलन छ। यसो हो भने सय वर्ष होइन, हजार वर्ष कराए पनि केही हुनेवाला छैन। काग कराइरहन्छ। पिना सुकिरहन्छ। जे छ त्यही हुनेछ, त्यही नै चलिरहनेछ। समस्या पहिल्याएर समाधानतिर लाग्ने हो भने स्वयं समस्यालाई नै समाधान बनेर उभिन कर लाग्छ। दसवर्षे जनयुद्धको पृष्ठभूमिमा भएको दोस्रो जनआन्दोलनले २ सय ४० वर्षभन्दा पुरानो राजसंस्था हटाएर मुलुकमा गणतन्त्र स्थापित गर्यो। न गणतान्त्रिक संविधान र ऐनकानुनले राजालाई चिन्दैन। यसको अर्थ यो होइन कि संस्कार र संस्कृतिले पनि चिनेको छैन। संविधानको धारा र कानुनको दफामा राजा नभए पनि संस्कार र संस्कृतिमा राजसंस्था अहिले पनि ज्यूँका त्यूँ छ। खानुअघि भूूपतये स्वाहा भनेर एक गाँस भूपति (राजा) लाई छुट्ट्याउने चलन कायमै छ। पितृकार्य गर्दा आफ्ना पितृहरूलाई भन्दा अघि एक भाग सिधा भूस्वामी (राजा) को नाममा छुट्ट्याउनु पर्ने नियम पनि जीवितै छ। थाहा छैन, हामी गणतन्त्रवादीहरू के कतिले बाबुको श्राद्ध गर्छौं। यदि गर्छौं भने राजालाई पनि सिधा तथा तर्पण पानी दिएकै हुन्छौं। किनकि पद्धति एउटै उही छ र यही पद्धति रहेसम्म यस्तै गरिरहनेछौं। यस्तो अवस्थामा कि सांस्कृतिक पद्धति बदल्नुपर्ने हुन्छ, होइन भने राजालाई पूर्वराजा भनेर उम्कन खोज्ने मानसिकता बदल्नुपर्ने हुन्छ। नारी स्वतन्त्रतामा कतै समस्या छ भने सत्ता र संस्कृतिमा होइन, संस्कृतिको नाममा पलाएको विकृतिमा छ। हाम्रो संस्कृतिले कसैलाई वर र कसैलाई पर गरेको छैन। उच, निचजस्ता विभेद जानेकै छैन। वसुधैव कुटुम्बकम्को पाठ पढाउने संस्कृतिले न हिंसा बढाउने काम गर्न सक्छ न कसैको स्वतन्त्रतामा बाधक बन्न सक्छ। वेदमै सयौं त्यस्ता मन्त्रद्रष्टा नारीहरू छन्, जसले स्वतन्त्रताको उपभोग गरेका पनि छन् र गर्न सिकाएका पनि छन्। तिनै वैदिक मन्त्रद्रष्टा पुलोमा दानवपुत्री शची हुन्, जसले स्वयम्बर संस्कृति सूत्रपात गरेकी छन्। जतिबेलासम्म शृंगारको नाममा ओडिएको बर्को फालिन्न वा फाल्न सकिन्न, त्यतिबेलासम्म महिला स्वतन्त्रताको कुरा गर्नु ओछ्यान लगाऊ मात्र भन्छौं दौराचाहिँ फुकाल्दैनौं भन्ने उखान चरिथार्थ हुने बाहेक केही होला जस्तो लाग्दैन।"
नवरात्रि पर्व : साधना र सद्वृत्ति जागरणको सन्देश,"हिन्दू संस्कृति शक्ति पूजक संस्कृति हो। हामी शक्तिलाई माताको रूपमा पुज्ने गर्छौँ। हिन्दू चिन्तनले भन्छ, माता सृष्टिको अणुपरमाणुकी जननी हुन्। प्रत्येक जीवकी आदि अनुभूति पनि आमा नै हुन्। आमाकै देहको विस्तार नै हामी सबैको काया हो। हामी सबैको अस्तित्व आमाकै कारण छ। आमा नहुनु हो भने हामी पनि हुने थिएनौँ। आमा स्वाभाविक नै दिव्य छिन्, देवी हुन, पूज्य छिन्। व्यष्टि, समष्टि, सृष्टि र परमेष्टिकै रूपमा आमा वरेण्य छिन्। उनी पूजनीय छिन्, नीराजन र आराधनाको योग्य छिन्। सबै लोक, वनस्पति जगत्, कीटपतंग र समस्त प्राणी आमाकै विस्तार हुन्। आमा धातृ हुन्, आमा दातृ हुन् सृष्टि, स्थिति र पुनःरचनाका निम्ति संहारकारिणी पनि आमा नै हुन्। जीवनमा आउने सुखदुःख रूपी घुम्तिहरूमा हामी सधैँ आमाकै आशिष्, आमाकै छाँया पाउँदै हुन्छौँ, अनि जब मनप्राण व्याकुल हुन्छ हामी आमालाई नै खोज्छौँ। क्षणक्षणमा र कणकणमा हामी आमालाई खोज्दै हुन्छौँ। अनि पाउँछौँ उनको उपस्थिति गुफाकन्दरा, जलथल, शैलशिखरमा, सबै जीवहरूमा। तिनै माता शक्ति दिव्य ऊर्जा बनी हामीमा पनि प्रवाहमान छिन्। उनैको स्फुरणा मात्रले हाम्रा शारीरिकमानसिक उपकरण सजीव छन्, चलायमान छन्। सर्वत्र तिनै मातालाई यसरी दर्शन गरेपछि त मन मार्कण्डेय ऋषिसँगै गाउन थाल्छ या देवी सर्वभूतेषु मातृरूपेण संस्थिता। नमस्तस्यै नमस्तस्यै नमस्तस्यै नमो नमः।। (सप्तशती ५।७१७३) यो संसार शक्तिको अधीनमा छ। त्यो शक्ति आर्जन गर्ने विभिन्न उपायहरू हाम्रा शास्त्रले बताएका छन्। ती उपायमध्येको एक हो नवरात्र। वर्षाकालको समापनसँगै सुन्दर शरद ऋतुको शुभागमन यसै पनि उल्लासमय हुन्छ। त्यही उल्लासमय वातावरणमा मानवीय चेतनालाई साधना र आराधनाद्वारा दिव्यतातिर प्रवृत्त गराउने समयका रूपमा लिइन्छ नवरात्रलाई। नवरात्र शब्दले नौ अहोरात्र, विशेष गरी रात्रिको बोध गराउँछ। आश्विन मास शुक्ल पक्षको प्रतिपदादेखि महानवमीसम्म नौ अहोरात्र हामी आफ्नो आध्यात्मिक र मानसिक शक्ति सञ्चय गर्नका लागि अनेक प्रकारका व्रत, संयम, नियम, यज्ञ, भजन, पूजन, योगसाधना आदि गर्दछौँ। वास्तवमा विधान यही हो। नवरात्रिका नौ दिन क्रमशः शैलपुत्री, ब्रह्मचारिणी, चन्द्रघण्टा, कुष्माण्डा, स्कन्दमाता, कात्यायनी, कालरात्रि, महागौरी, शिद्धिदात्रीका रूपमा नवदुर्गाको पूजा गर्ने गरिन्छ। सचेत मनुष्यले त्यसबेला असहाय बनेर त्यस वर्चस्वलाई शिरोधार्य गर्नुको सट्टा दैवी सम्पदाको जागरणमा ध्यान दिनुपर्छ। शक्ति, समृद्धि तथा ज्ञानकी अधिष्ठातृका रूपमा हिन्दू मनले अति प्राचीनकालदेखि नै महाकाली, महालक्ष्मी र महासरस्वतीको आराधना गर्दछ। यही आराधनाको निरन्तरता यस पर्वको विशेषता हो। शक्ति नै सर्वोपरि देवी अथर्वशीर्ष उपनिषद् अनुसार सम्पूर्ण देवताहरूले भगवतीलाई तपाईं को हुनुहुन्छ? भनी सोध्छन्। यसको उत्तरमा महादेवी भन्नुहुन्छ म ब्रह्म हुँ। मबाटै प्रकृतिपुरुष जगत्, शून्य र अशून्य उत्पन्न भएको छ। म आनन्दअनानन्द दुबै हुँ ! विज्ञानअविज्ञान, ब्रह्मअब्रह्म, पृथ्वी, जल, तेज, वायु, आकाश र चराचर जगत हुँ। वेद, ज्ञानविज्ञान, विद्याअविद्या, अजअनज पनि म नै हुँ। सबै दिशामा रुद्र र वायुको रूपमा म नै विचरण गर्दछु ! तीनै लोकलाई आफ्ना पाउले ढाकिदिने त्रिविक्रम विष्णु, सृष्टिकर्ता ब्रह्मा र प्रजापतिलाई समेत धारण म नै गर्दछु ! म शिव हुँ, शिवको क्रियात्मक तत्व म नै हुँ ! यसरी महामायाले आफूलाई परिभाषित गरेकी हुनाले यो जगतको सञ्चालक नै जगदात्मिका शक्ति हुन् भन्ने आधार बन्दछ। र, भक्तिभावपूर्वक उनै भगवतीको आराधनामा अर्पित गर्दछौँ शरद्का यी विशिष्ट नौ अहोरात्र। संगठित दैवी शक्ति नै दुर्गा पुराण ग्रन्थ आर्ष वाङ्मय हुन्। अठार पुराणमध्ये एउटा महत्वपूर्ण पुराण हो मार्कण्डेय पुराण। यसमा वर्णित देवी महात्म्यलाई नै नवरात्रिमा र अन्य समयमा पनि दुर्गासप्तशती भनी हामी पारायण एवं अध्ययन गर्दछौँ। ती सात सय श्लोकपर्यन्त वर्णित प्रसङ्गलाई कसैले सोझै कथाका रूपमा त कसैले त्यसबाट प्राप्त हुने आध्यात्मिक एवं व्यावहारिक ज्ञानका रूपमा लिने गर्छन्। त्यहाँ देव र असुरको संघर्ष दर्शाइएको छ। यद्यपि देवासुर सङ्ग्राम निरन्तरको युद्ध हो। हामीमै छन् दैवी र आसुरी सम्पदा। तिनै दैवी र आसुरी सम्पदाको गणना श्रीमद्भगवद्गीताको १६औँ अध्यायमा अभयं सत्वसंशुद्धि आदि भनी सुन्दर तवरले गरिएको छ। यी दुई सम्पदाले नै हामीलाई पशु अथवा पशुपति बनाउँदछन्। सजगतापूर्वक रोज्ने दायित्व भने हाम्रै काँधमा हुन्छ। सम्पूर्ण दैवी सम्पदालाई देव र सम्पूर्ण आसुरी सम्पदालाई असुर भनी बुझेर हेर्ने हो भने सप्तशतीमा वर्णित कथानुसार मानवमा आसुरी शक्तिको वर्चस्व हुँदा व्यक्ति नरराक्षस बन्न पुग्छ। सचेत मनुष्यले त्यसबेला असहाय बनेर त्यस वर्चस्वलाई शिरोधार्य गर्नुको सट्टा दैवी सम्पदाको जागरणमा ध्यान दिनुपर्छ। दैवीगुण जति सबै मिलेर एक ढिका बन्नुपर्दछ। दैवी शक्तिको यही संगठित स्वरूप दुर्जेय अर्थात् जित्न नसकिने दुर्गा महाशक्तिको रूपमा उदय हुन्छ। त्यसैबाट मात्र आसुरी शक्ति अथवा दानवी वृत्तिमाथि विजय प्राप्त गर्न सकिन्छ। यसैबाट व्यक्ति एवं समाजमा मानवताको जन्म हुन्छ। शक्ति नै महामाया शक्ति अर्थात् प्रभुत्व। पञ्चतन्त्र भन्छ यौवनं धन संपत्तिः प्रभुत्वमविवेकिता। एकैकमप्यनर्थाय किमु यत्र चतुष्टयम्।। यौवन, धन, सम्पत्ति र प्रभुत्व (सत्ता) यी सबै शक्ति हुन्। सदुपयोग गर्न नजाने यी व्यक्ति, समाज र राष्ट्रका लागि अनर्थकारी पनि बन्दछन्। यी चारै हुनु र त्यसमाथि विवेक पनि नहुनु भने त अनर्थ होइन, महाअनर्थ नै हुन्छ। विवेकहीनता मोहका कारण उत्पन्न हुन्छ। भगवद्गीताले पनि यही भन्छिन्। मोह अर्थात् भ्रमजाल। यद्यपि, यो भ्रमरूपी शक्ति पनि भगवतीकै इच्छा हो भन्ने गरिन्छ। यसैलाई ईश्वरको माया भनिएको पाइन्छ। यसर्थ शक्तिको आराधना भनेको शक्तिको महत्तालाई चिन्नु पनि हो। आफूलाई शक्ति प्राप्तिका निम्ति सत्पात्र बनाउनु पनि हो। श्रद्धा एवं विवेकरूपी शक्तिको जागरण भएसँगै महामायाले आवृत्त गराउनु भएको मोहको पर्दा पनि खस्दछ। मोहको क्षय नै मोक्ष हो बुद्ध पुरुषहरू भन्ने गर्छन्। जसले महामायाको स्वरूपलाई चिन्छ, ऊ भ्रमित हुँदैन। दुर्गाको शक्तिलाई आत्मसात् गरेर पनि मोहमा नपर्ने, अहंकार नगर्ने व्यक्ति नै शक्ति प्राप्त गर्नयोग्य अधिकारी हो। उसैले धनशक्ति, ज्ञानशक्ति र बलवीरता रूपी शक्तिको सम्यक् उपयोग गर्नसक्ने सामथ्र्य राख्दछ। यसर्थ दैवी शक्तिलाई आर्जन गर्न आफूमा सद्गुण (दैवी सम्पदा) बढाउनु भनेर हामीलाई हाम्रा पूर्वज, हाम्रा शास्त्र तथा श्रद्धाका केन्द्रले सधैँ प्रेरित गरिरहेका हुन्छन्। कन्या पूजन : मातृसत्ताको आराधना नवरात्रमा ईश्वरीय तेजलाई नारी स्वरूपमा पूजा गरिन्छ। साउनबाट पुस मसान्तसम्म सूर्य दक्षिणायन रहने यस अयन विशेषलाई नारीत्वप्रधान मानिएको छ। यस अयनमा पृथ्वीले पनि स्त्रीप्रधान भूमिका निर्वाह गर्दछिन्। यी छ महिनाहरूमा हरितालिका तीज, जीवित देवी कुमारीको रथयात्रा, जीवितपुत्रिका व्रत (जितिया), नवरात्रि, विजयादशमी, कोजाग्रत पूर्णिमा, दीपावली, छठ आदि जेजति पनि चाडपर्वहरू मनाइन्छन्, ती अधिकांश स्त्रीतत्वको ऊर्जासँग सम्बन्धित हुन्छन्। यस सन्दर्भलाई पनि मनन गर्दै र स्त्रियः समस्ताः सकला जगत्सु हे जगदम्बे ! जगत्मा जति स्त्रीहरू छन्, ती सबै तिम्रै मूर्ति हुन् भन्ने सप्तशतीकै वचनलाई ध्यानमा राखेर कन्या पूजन अनिवार्यरूपमा गरिन्छ। दसैं मनाऔँ सजगतापूर्वक। दसैं मनाऔँ आफ्ना दुर्वृत्तिहरूको बलि चढाएर। दसैं मनाऔँ आफूमा सद्वृत्ति जगाएर। कन्यापूजनको भावलाई श्रद्धापूर्वक समाजले हृदयङ्गम गर्ने हो भने नारीमाथि हुने उत्पीडन, व्याभिचार, बलात्कार आदि जघन्य अपराध स्वतः न्यून हुँदै जानेछन्। तर, त्यसका लागि पनि पूर्वशर्त हो आसुरी वृत्तिको परिहार र आफूमा देवत्वको जागरण। सुशील शक्तिको उपासना एवं शस्त्र पूजन गर्वोक्ति होइन, तर गौरवभावका साथ भन्न सकिन्छ हिन्दू संस्कृति एउटा श्रेष्ठ संस्कृति हो। कृण्वन्तो विश्वमार्यम् भन्दै यसले विश्वलाई नै श्रेष्ठ बनाऔँ भन्ने आदर्श आफ्ना सामु राखेको छ। तर, व्यक्तिमा होस् या समाजमा, शक्तिबिना श्रेष्ठता स्थापित हुन सक्दैन। दैवीगुणलाई स्थापना गर्न पनि धैर्य, श्रद्धा आदि शक्ति नै चाहिन्छन्। शक्तिबिना दुर्गुणदुर्वृत्तिमाथि विजय पनि सम्भव हुँदैन। यसैले हिन्दूहरूले पुज्ने सबै देवस्वरूपले प्रतीकात्मक रूपमा कुनै न कुनै अस्त्रशस्त्र धारण गरेकै पाउँछौँ। चाहे त्यो सौम्य कमलको फूल होस् अथवा अमोघ सुदर्शन चक्र। शक्तिको उपयोग आवश्यक परेका बेला आसुरी शक्ति र दुष्टताको विनाश गर्दै धर्मको रक्षा र स्थापनाका लागि गरिएको उल्लेख पौराणिक ग्रन्थहरूमा सर्वत्र मिल्दछ। यो एउटा बिम्ब पनि हो। हामीले आफूमा शुभ संस्कारयुक्त शक्तिको सञ्चय गर्दै अशुभ वृत्तिमाथि विजय प्राप्त गर्न साधनारत हुनुपर्छ भन्ने सन्देश यसमा रहेको पाइन्छ। यसैले सुशील शक्तिको उपासना सतत् गरिरहने आवश्यकता हुन्छ। यही सन्देश प्रवाहित गर्नका लागि पनि स्थानस्थानमा शक्तिको प्रतीकका रूपमा विजयादशमीको दिन शस्त्र पूजन गरिन्छ। यसै दिन अपराजिता पूजा र सीमोल्लङ्घन पनि गरिन्छ। विजयादशमीको सन्देश प्रत्येक पर्वले केही न केही सन्देश दिएकै हुन्छ। हामी सामान्यतः हर्षोल्लाससहित उत्साहपूर्वक चाडपर्व मनाउँछौँ तर त्यसमा निहित सन्देशप्रति उदासीन रहन्छौँ। खानपान, भोगविलास र रमझम मात्र होइन दसैं। शक्ति यदि अनीति, अधर्मले संयुक्त छ, अमर्यादित र लोककल्याण हेतु उपयुक्त छैन भने व्यर्थ हुन्छ, पराजित हुन्छ भन्ने सुन्दर सन्देश निहित छ यस पर्वका पछाडि। शक्तिलाई मर्यादित रूपले प्रयोग गर्दै सत्य र धर्मको पथमा अग्रसर व्यक्तिसमाज अवश्य पनि विजयी हुन्छ। अधर्म र अनीतिमा आधारित शक्तिको प्रयोग कहिल्यै पनि सफल हुन सक्दैन। यही शुभ सन्देश दिने उत्सव हो विजयादशमी। असत्यमाथि सत्यको, अन्यायमाथि न्यायको, दुराचारमाथि सदाचारको, तमोगुणमाथि दैवीगुणको, दुष्टतामाथि सुष्टताको, भोगमाथि योगको, असुरत्वमाथि देवत्वको विजयको उत्सव हो विजयादशमी। यसर्थ दसैं मनाऔँ सजगतापूर्वक। दसैं मनाऔँ आफ्ना दुर्वृत्तिहरूको बलि चढाएर। दसैं मनाऔँ आफूमा सद्वृत्ति जगाएर। सा चण्डिकाखिलजगत्परिपालनाय नाशाय चाशुभभयस्य मतिं करोतु।। (सप्तशती ४।४) ती भगवती चण्डिकाले सम्पूर्ण जगत्को पालन गर्दै हामी सबैलाई अशुभ भय नाश गर्ने मति प्रदान गरून्। सम्पूर्णमा यस प्रेरक एवं पावन पर्वको हार्दिक शुभेच्छा।"
एमाले त्यागेका जोशीले पाए एकीकृत समाजवादी स्थायी कमिटीको जिम्मेवारी,"काठमाडौं : नेकपा एमालेका नेता भानुभक्त जोशी नेकपा (एकीकृत समाजवादी)मा प्रवेश गरेका छन् । बिहीबार राजधानीमा आयोजित कार्यक्रममा अध्यक्ष माधवकुमार नेपालसहितका नेताहरुले जोशीलाई स्वागत गरेका हुन् । अध्यक्ष नेपालले जोशीलाई स्थायी कमिटी सदस्य बनाउने घोषणा गरे। जोशी नेकपा एमाले सुदूरपश्चिम प्रदेशका अध्यक्ष समेत हुन्। जोशीले एमाले केन्द्रीय सदस्यबाट राजीनामा दिएको पत्र पढेर सुनाएका थिए । जोशीले १० बुँदे सहमति र अन्तर पार्टी निर्देशन कार्यान्वयन नभएको, पार्टीमा आग्रह, पूर्वाग्रहको अवस्था यथावत रहेको भन्दै राजीनामा दिएको बताए। यसअघि जोशी वनमन्त्रीसमेत भएका थिए । बझाङ क्षेत्र नम्बर १ बाट २०५१ सालमा प्रतिनिधिसभा र २०६४ सालमा संविधानसभा सदस्य बनेका थिए। उनी सुदूरपश्चिमका प्रभावशाली नेता मानिन्छन्।"
भाजपाको निमन्त्रणामा महत नेतृत्वको कांग्रेस टोली भारत प्रस्थान,"काठमाडौं : भारतीय जनता पार्टी विदेश विभागको निमन्त्रणामा नेपाली कांग्रेसको प्रतिनिधिमण्डल भारत प्रस्थान गरेको छ। कांग्रेस सहमहामन्त्री डाप्रकाश शरण महतको नेतृत्वमा तीन सदस्यीय प्रतिनिधिमण्डल बिहीबार नयाँ दिल्ली प्रस्थान गरेको हो। टोलीले आज नै सत्तारुढ दल भारतीय जनता पार्टीका अध्यक्ष जगत प्रकाश नड्डासँग भेट गर्ने कार्यतालिका तय भएको छ। टोलीमा महतसहित उदय शमशेर जबरा र अजय चौरसिया छन् । चार दिने दिल्ली बसाइपछि कांग्रेस नेताहरु असोज २५ गते काठमाडौं फर्किने कार्यक्रम रहेको कांग्रेसले जनाएको छ। नेता महतले भाजपाकै निमन्त्रणामा जान लागेको बताए। उनले अन्नपूर्णसँग कुरा गर्दै भने, दुई पार्टीबीचको सम्बन्ध विस्तार र सुमधुर कायम होस् भन्ने उनीहरुको पनि उद्देश्य हो। छिमेकी राष्ट्रको साइनो हाम्रो छँदैछ, त्यसकारण पनि जान लागेका हौँ। यसअघि भाजपाका विदेश विभाग प्रमुख विजय चौथाइवाको टोलीले नेपाल भ्रमण गरेको थियो। उनले भ्रमणका क्रममा प्रमुख राजनीतिक दलका नेतासँग भेट गरेका थिए। भाजपाको निमन्त्रणामा कांग्रेसका नेता भारत जाँदै"
नेपाल वायुसेवा निगमका पूर्वअध्यक्ष चतुर्वेदी मृत फेला,"काठमाडौं : नेपाल वायुसेवा निगमका पूर्वअध्यक्ष रामाज्ञाप्रसाद चतुर्वेदी मृत फेला परेका छन् । काठमाडौं प्रहरी परीसरका प्रमुख एसएसपी असोक सिंहले चतुर्वेदी बिहीबार बिहान मृत अवस्थामा फेला परेको अन्नपूर्णलाई बताए । उनले भने, घरको चार तलामाथिबाट हाम फालेको प्रारम्भीक अनुसन्धानले देखाएको छ। थप अनुसन्धान भइरहेको छ। काठमाडौं ७ बुलबुलेमा उनकै निवास अगाडि शव भेटिएको हो।"
"अमेरिकी डिभी चिट्ठा खुल्यो, के छ प्रावधान ?","काठमाडौं : अमेरिकी इलेक्ट्रोनिक्स डाइभर्सिटी भिसा (डिभी)को आवेदन खुलेको छ। काठमाडौँस्थित अमेरिकी दूतावासले जानकारी गराए अनुसार बुधबार नेपाली समयअनुसार राती ९:४५ बजे (अक्टोबर ६, २०२१ ) बाट आवेदन खुला भएको हो। बुधबारबाट खुला भएको डिभी कात्तिक २३ (नोभेम्बर ९, २०२१) मा बन्द हुने छ। दूतावासले डिभी चिट्ठा भर्नका लागि कुनै शुल्क तिर्नु नपर्ने समेत प्रष्ट पारेको छ। दूतावासले चिट्ठा भर्नका निम्ति आवश्यक परेअनुसार परिवारका सदस्य, साथी वा जान्नेसँग सहयोग लिन आग्रह गर्दै कुनै पनि कन्सल्टेन्टको सहयोग नलिन आग्रह गरेको छ। आफैँ डिभी भर्न चाहनेहरुले तोकिएको समयभित्र  वेवसाइटमा गएर डिभीका लागि आवेदन भर्न सक्नेछन्। निवेदनकले आफ्नो परिवारका सबै सदस्यहरुको स्पष्ट विवरण राख्नुपर्ने छ। एकभन्दा बढी आवेदन बुझाउने आवेदकहरू कार्यक्रमका लागि अयोग्य ठहरिने दूतावासले जनाएको छ। डिभी आवेदनमा ६ महिनाभित्र खिचिएको फोटोमात्र प्रयोग गर्न पाइने छ। अनलाइनमा उल्लेख भएको फोटो सम्बन्धी नियमलाई पूर्णत पालना गर्नुपर्नेछ। दूतावासका अनुसार यस वर्षको आवेदनमा मुख्य आवेदकको वैध, म्याद नसकिएको राहदानीको विवरण समावेश गर्नुपर्नेछ। डिभी भरेपछि आफ्नो कन्फर्मेसन नम्बर भने सुरक्षित राख्नुपर्छ। यही नम्बरका आधारमा तपाईंलाई चिट्ठा पर्यो कि परेन भन्ने थाहा हुन्छ। तर आफ्नो कन्फर्मेशन नम्बर कसैलाई पनि नदिन दूतावासले आग्रह गरेको छ। डिभीका लागि छनोटमा परे नपरेको थाहा पाउनका २०७९ वैशाख २५ वा त्यसपछि  मा गई आफ्नो कन्फर्मेशन नम्बर प्रविष्ट गर्नुपर्ने छ। आवेदन दर्ता गर्दा आवेदकले आफ्नो इमेल ठेगाना समावेश गर्नुपर्ने छ। यद्यपि, छनोट भएका व्यक्तिहरूलाई उनीहरू छानिएका छन् भन्ने व्यहोराको इमेल सूचना पठाइँदैन। डिभीका लागि छानिँदैमा कसैले भिसा भिसा पाउने भन्ने हुँदैन। भिसाका लागि अन्तर्वार्ता दिने मौका पाइयो भने कन्सुलर अफिसरले आवश्यक योग्यता छ वा छैन र अमेरिकी आप्रवासी कानुनबमोजिम डिभीका लागि आवेदक योग्य छ कि छैन भन्ने कुराको निर्क्यौल गर्नेछन्। ५५ हजार विदेशीलाई भिसाका लागि छनोट गरिने बताइएको छ।"
"६४ लाख नागरिकले लगाए पूर्ण खोप, शुक्रबारदेखि काठमाडौंमा दसैंलक्षित अभियान","काठमाडौं : देशभर ६४ लाख १९ हजार नागरिकले कोरोना भाइरसविरुद्धको पूर्ण खोप लगाएका छन्। स्वास्थ्य तथा जनसंख्या मन्त्रालयका अनुसार बुधबारसम्म देशभर ६४ लाख १९ हजार ४८० नागरिकले पूर्ण मात्रा खोप लगाएका हुन्। हालसम्म २९५ प्रतिशत नागरिकले पूर्ण मात्रा खोप लगाएको मन्त्रालयले जनाएको छ। आगामी असोज मसान्तसम्म कूल जनसंख्याको ३३ प्रतिशत नागरिकलाइ खोप लगाउने स्वास्थ्य मन्त्रालयले योजना बनाएको छ। २ करोड ६५ लाख नागरिकलाई कोरोनाविरुद्ध पूर्ण खोप लगाइसक्ने सरकारको लक्ष्य छ। शुक्रबारदेखि काठमाडौं महानगरले पर्व लक्षित कोभिड १९ विरुद्धको खोप कार्यक्रम सञ्चालन गर्ने भएको छ। काठमाडौं महानगरपालिका जनस्वास्थ्य विभागका अनुसार १८ वर्ष माथिका सबै नागरिकलाई ३२ वटै वडाबाट खोप दिइनेछ। असोज २२ गतेदेखि सुरु हुने कार्यक्रम २४ गतेसम्म सबै वडाबाट कोरोनाविरुद्धको खोप अभियान चल्नेछ। यो पहिलो मात्रा लिनेका लागि हो। जनस्वास्थ्य विभागका प्रमुख हरिबहादुर कुँवरले भने, स्वास्थ्य मापदण्डको पूर्ण पालना गर्ने गराउने अनुरोधसँगै १८ वर्ष माथिका सबैका लागि ३ दिने खोप कार्यक्रम चलाउन लागेका हौं। कुँवरका अनुसार खोप लिन विद्युतीय दर्ता गरेर फोटो भएको परिचय पत्रसहित खोप केन्द्र जानुपर्नेछ। महानगरका ३२ वटा खोप केन्द्रबाहेक नेपाल प्रहरी अस्पताल, महाराजगञ्ज, वीर अस्पताल, निजामति कर्मचारी अस्पताल, बानेश्वर, परोपकार प्रसुति तथगा स्त्रीरोग अस्पताल, थापाथली र वीरेन्द्र सैनिक अस्पताल छाउनीबाट पनि खोप लिन सकिनेछ।"
मुख्यमन्त्री राउतको स्पष्टोक्ति : साइकल खरिदमा दोषी ठहरिए कारवाही भोग्छु,"जनकपुरधाम : प्रदेश २ का मुख्यमन्त्री मो लालबाबु राउत साइकल खरिद प्रक्रियामा कुनै अनियमितता नभएको दाबी गर्दै साइकलको खरिद, लागत र स्टिमेट प्रदेशसभामार्फत सार्वजनिक गरेको छ। प्रदेशसभा सचिवालय सातौं अधिवेशनको पहिलो बैठकमा मुख्यमन्त्री राउतले बेटी पढाउ, बेटी बचाउअभियानमा सामूदायिक विद्यालयका कक्षा ८ का छात्राहरुलाई वितरण गरिएको साइकलको खरिद प्रक्रिया, लागत स्टिमेटसहितको सूचना प्रदेशसभामार्फत सार्वजनिक गरेको हो। बेटी पढाउ, बेटी बचाउकार्यक्रमअन्तर्गत साइकल खरिद गर्दा प्रचलित खरिद कानून पुर्णरुपमा पालना गरी प्राविधिकबाट तयार गरिएको स्पेशिफिकेशन र लागत अनुमानका आधारमा विद्युतीय माध्यमबाट बोलपत्र आव्हान गरी प्राविधिक मुल्यांकन प्रतिवेदन बमोजिम न्यून मुल्यांकित र सारभुत रुपमा प्रभावकारी देखिएको बोलपत्र स्वीकृत गरी खरिद कार्य अगाडि बढाइएको मुख्यमन्त्री राउतले स्पष्ट पारेको हो। खरिद गरिएको साइकलको मुल्य प्रचलित बजार मुल्यभन्दा कम रहेको समेत सरकारको दाबी छ। मुख्यमन्त्री तथा मन्त्री परिषद्को कार्यालयले आर्थिक वर्ष २०७५७६ मा प्रति साइकल रु ७ हजार १ सय ९७ को तुलनामा आव २०७७०७८ मा श्री ओम सत्य साई प्रालिसंग २०७७ मंसिरमा रु ६ हजार ४ सय ४१ रुपैयाँमा खरिद सम्झौता भई साइकल आपूर्ति भएको छ। प्रदेशसभामा सार्वजनिक विवरणमा पहिलो लटको १७ हजार २ सय ३८ साइकल खरिदका लागि ५ कम्पनीले टेन्डर कबोल गरेको थियो। ओम सत्य साई प्रालि पर्साले प्रति थान ५ हजार ७ सय, सान्यो इन्टरनेसनल जेभी काठमाडौंले ७ हजार ५ सय ७६ रुपैयाँ, द डिजाइनर्स नेपाल भरतपुरले ६ हजार ८ सय ३१ रुपैयाँ, म्याप इन्टरप्रिन्युर्स काठमाण्डौंले ६ हजार १ सय ५० र विकास जेनरल ट्रेडिङ जनकपुरले ८ हजार ५ सय १ रुपैयाँ प्रतिसाइकल खरिद गर्ने टेन्डर भरेको थियो। मुख्यमन्त्री राउतले साइकल खरिदमा मूल्य वृद्धि हुनुमा तौल समेत रहेको दाबी गरे। सामुदायिक विद्यालयमा कक्षा ८ मा अध्ययनरत सबै छात्राहरुलाई साइकल वितरण गर्नुपर्ने हुँदा थप १० हजार थान साइकल विद्युतीय माध्यमबाट बोलपत्र आव्हान गरी स्यानो ईन्टरनेशनलसंग प्रति साइकल रु ७ हजार ४ सय ७५ रुपैयाँ (मुल्य अभिवृद्धि करबाहेक) मा खरिद सम्झौता भएको जनाइएको छ। यसमा अगाडिको तुलनामा प्रतिसाइकल मुल्य केही बढेपनि स्वीकृत लागत अनुमानभित्र रहेको मुख्यमन्त्री कार्यालयको दाबी छ। मूल्य बढ्नुमा प्राविधिक स्पेशिफिकेशनमा साइकलको नेट कुल तौल १९ केजी उल्लेख भएको, उत्पादक कम्पनीको ब्राण्ड अनिवार्य रुपमा उल्लेख गर्नुपर्ने व्यवस्था गरी स्पेसिफिकेशन स्तरीय बनाइएको तथा अन्तर्राष्ट्रिय बजारमा फलामको मूल्य ४० प्रतिशतभन्दा बढी बढेकोले स्वभाविक मुल्य बढन गएको हो । मुख्यमन्त्री राउतले भने, कोभिडकका कारण कम्पनीहरुको लागत मुल्यसमेत बढन गएकोले मुल्यमा फरक हो। बोलपत्र आह्वान संघिय सरकार मातहतको सार्वजनिक खरिद अनुगमन कार्यालयको ईपोर्टलमा गरिएको हुँदा यसमा बोलपत्रदाताहरुले बजारको अवस्था र सामानको उपलब्धता समेतका आधारमा खुला रुपमा मूल्य उल्लेख गर्ने भएकोले यसमा मेरो कुनै कुनै संलग्नता छैन, गर्नुपर्ने सम्पुर्ण काम कार्यालय र कर्मचारीले गरेको छ, तर नाम सरकार र मुख्यमन्त्रीको हुदैछ। उनले स्पष्टोक्ति दिए। बेटी पढाऔं, बेटी बचाऔं बेटी बिमा : कता हरायो करोडौं रुपैयाँ ? बेटी बिमामा बेथिति धान खरिदमा भ्रष्टाचार साइकल खरिद अनियमितताको उजुरी परेपछि अख्तियारको छापा बेटी पढाउ, बेटी बचाउ अभियानमा छोरीलाई साईकिल वितरणका लागि ई विडिङ्ग मार्फत सबैभन्दा कम मुल्य ५७०० सय मा खरिद गरिएपनि अभियानलाई नै बद्नाम गराउने गरी षडयन्त्र भएको मुख्यमन्त्रीको आरोप छ। मुख्यमन्त्री राउतले साइकल खरिदको सम्पुर्ण प्रक्रिया सार्वजनिक खरिद नियमावली अन्तर्गत नै गरिएको दाबी गरेका छन्। आर्थिक वर्ष २०७५०७६ मा खरिद गरिएको साइकलको तौल र २०७८०७८ मा खरिद गरिएको साइकलको तौल फरक भएकोले मुल्य बढेको बताएका छन्। बदनाम गराउने नियत छोरी शिक्षा विमा अभियान मा छोरीको बिमा १ लाखबाट सुरु गर्दा २० वर्षमा १ लाख अत्यन्त न्यून रकम हुँदा ३ लाख पुर्याइयो तर कोरोनाको कारण, कर्मचारीको असहयोगले छोरी शिक्षा बिमा रोकिएको बताए। उनले भने, प्रभु बैंकले १३ हजार ६ सय ४६ मा २० वर्षमा १ लाखको छोरी विमा गरिरहेको थ्यो, तर त्यसलाई बढाएर ३ लाख गराउन प्रभु बैंकलाई नदिएर मलाई नसोधीकनै विज्ञापन गरियो, त्यो विज्ञापनमा अरुले बैंकले टेण्डर भरे, पछि हामीले सोचेभन्दा महँगो हुन गयो, छोरी शिक्षा विमा रोकियो, अहिलेपनि रोकिएकै छ। यो सबै खरिद गुर्न, बिमा गर्नु मुख्यमन्त्रीको काम थिएन, सबै कर्मचारीले गर्यो तर बदनाम मुख्यमन्त्री भयो। गल्ति गर्ने कमर्चारीले अनि चोरको गाली खानुपर्ने मुख्यमन्त्रीले उनले प्रश्न गरे।प्रदेश सरकारले कहाँ अनियमितता गर्यो ? किन सरकारलाई बदनाम गराइयो, संवैधानिक निकायले जानकारी बिनै छापामार शैलीमा काम गर्न लगाइयो, यो सर्वमान्य होइन र कहिल्यै हुँदैन। राउत भने, संघीय सरकारबाट आर्थिक सहयोग पाएनौं, अन्य प्रदेशको तुलनामा प्रदेश २ मा न्यून बजेट पठाइन्छ, कर्मचारी पठाउँदैन, पठाएको कर्मचारी कहिले आउँछ, जान्छ त्यो पनी हामीलाई थाहा हुदैन, संघीय सरकारको मनोपोलीले सरुवा बढुवामा उनीहरुकै हालीमुहाली छ। देशमै ख्याती कमाएको राष्ट्रपतिबाट प्रशंसनीय कार्यक्रम बेटी पढाउ, बेटी बचाउ अभियानमा संघीय सरकारको ५० करोड अनुदान कर्मचारीले खर्च गरिदिएन। मुख्यमन्त्री राउतले भने, अनुदानको रकम एकसुक्के खर्च गर्न नसक्दा सबै रकम फ्रिज भएर गयो, पछिल्लो वर्ष रकम नखिर्चएको हुँदा ८ करोड मात्र आयो, यस वर्ष १६ करोड आउँछ होला।"
आज नयाँ मन्त्रीको सपथ हुनसक्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले मन्त्रिपरिषद्ले आज पूर्णता पाउन सक्ने बताएका छन्। बिहीबार राजधानीमा आयोजित एक कार्यक्रममा बोल्दै उनले सम्भवत बिहीबार नयाँ मन्त्रीले सपथ ग्रहण गर्ने दाबी गरेका हुन्। उनले माओवादीबाट बुधबारै सरकारमा सहभागी हुने मन्त्रीको नाम टुंगो लगाइसकेको जानकारी दिए। प्रचण्डले भने,मन्त्री छान्दा मधेसी, जनजाति, दलित, महिला सबै समूदायलाई समेट्ने कोसिस गरिएको छ। उनले विभेदमा पारिएका समुदायलाई अगाडि बढाउन आफू निरन्तर लागि परेको धारणा राखे। सत्ता गठबन्धनमा सहमतिपछि नेकपा (माओवादी केन्द्र)ले मन्त्रीको टुंगो लगाएको छ भने कांग्रेस र जसपामा मन्त्री बन्न हानथाप भएको छ। नेकपा (एकीकृत समाजवादी) ले भने मन्त्रालय भागबण्डामै असन्तुष्टि जनाएको छ। माओवादी स्थायी समितिको बैठकले तीन मन्त्री र एक राज्यमन्त्रीको नाम टुग्याएको हो। माओवादीबाट देवेन्द्र पौडेल, शशी श्रेष्ठ र महेश्वर गहतराज मन्त्री बन्ने भएका छन् भने बोधमाया यादवलाई राज्यमन्त्री बनाउने निर्णय भएको छ। यसअघि जनार्दन शर्माअर्थ र पम्फा भुसालऊर्जा, जलस्रोत तथा सिँचाइ मन्त्री छन्। शर्मा र भुसाल असार २९ मा नै मन्त्री भएका थिए। पद, पैसा र कमिसनमा पार्टी डुब्यो: प्रचण्ड गाउँमा केपी आतंक छ : प्रचण्ड ओलीले धोकाको लाइन समातेपछि बमवार्ड द हेडक्वाटर पेश गरेँ : प्रचण्ड माओवादीले टुंगो लगायो मन्त्री र राज्यमन्त्री माओवादीले मन्त्री छान्यो, अरूमा रडाको"
गाउँ सुक्खा हुँदा लेबनानतिर,"झरी परे पनि खानेपानीका स्रोत सुकिसकेका छन्। खेतीका काम शून्य छ। आर्थिक अवस्था जर्जर बन्दै गएको छ। वैदेशिक रोजगार विभागको तथ्यांकले सन् २०१२ र २०१३ मा काभ्रेबाट ३ सय १७ महिला श्रमका लागि खाडी गएको देखाउँछ। छिरिङ तामाङ त्यसैबेला लेबनान पुगेकी थिइन्। मामाका छोरीहरू उतै भएकाले छिरिङलाई पनि लेबनान जान सहयोग गरे। आर्थिक अवस्था कमजोर छँदैथियो। कृषिमा भर पर्ने तामाङलाई समयले चुनौती थप्दै गए जस्तो लाग्यो। पानीको समस्या जर्जर बन्दै गयो। खेती लगाउन मुस्किल हुन थाल्यो। अनि घरमा बूढीआमा र दुई छोरी छोडेर लेबनान जाने निर्णय गरिन्। आठ वर्ष लेबनान र कुवेतमा बिताइन्। कमाइ चित्तबुझदो नभएपछि गत चैत्रमा गाउँ फर्किएकी छिन्। पाँचखाल नगरपालिका ८ होक्सेमा छ, तामाङको घर। मूलसडकबाट आधा घण्टा ओरालैओरालो झरेपछि पुगिन्छ। नेपाल फर्किएपछि बर्खामा गोलभेंडा रोपेकी छन्। गोलभेंडाका बोट डोरीले बाँधिरहेकी उनले भनिन् पानी पनि अचम्मको पर्न थाल्या छ। परेपछि एकोहोरो, कि त थोपै झर्दैन। यो झरीले गोलभेंडाका दाना सबै काला भए। तामाङले गत चैत्रमा कुवेतबाट फर्किएपछि गोलभेंडा रोपेकी हुन्। भिरालो ठाउँमा छ उनको घर। २०७२ को भूकम्पले घर भत्काइदिएपछि समथर ठाउँमा जग्गा नभएकाले त्यस्तैमा बस्न बाध्य भएकी छन्। उनीसँग ८४ वर्षकी आमा छिन्। दुवै छोरीहरूले विवाह गरिसके। उनको घरसम्म बत्ती जसोतसो पुगे पनि बाटो र पानीको सुविधा छैन। पानीको चरम अभाव छ। त्यसैले वर्षमा एक बाली मकै मात्र फलाइन्छ त्यहाँ। आर्थिक, सामाजिक, वातावरणीय लगायतका समस्या भोगिरहेका नेपालीहरू खाडी तथा मलेसियाका लागि खुला गरिएसँगै श्रमका लागि बाहिर जाने गरेका छन्। जलवायुको असरले जनजीवनमा एकखालको त्रास निम्त्याएको छ। अवसर र सुविधाको खोजीमा आन्तरिक बसाइसराइको अत्यधिक हुनेछन्। अस्वाभाविक खालका विपद्का घटना बढनेछन्। बर्खेझरीको मौकामा केही तरकारी तथा गोलभेंडा लगाइन्छ। तर यस वर्ष एकोहोरो झरीले गोलभेंडाका दाना काला भएपछि तामाङको निद्रा बिथोलिएको छ। भनिन् पहिला त यस्तो समस्या हुन्थेन, समय बदलिएको छ। एकोहोरो दर्के पानीकै कारण गोलभेंडाका दाना काला भएको उनले ठम्याइँ छ। जल तथा मौसम विज्ञान विभागले पनि यो वर्ष उक्त क्षेत्रमा औसतभन्दा धेरै वर्षा भएको जनाएको छ। ८ वडाका अध्यक्ष सञ्जय तामाङले पानीका अभाव भोगिरहेका आफ्ना जनतालाई बोरिंग गरेर पानी वितरण गरिरहेको दाबी गरे। तर छिरिङको धारामा पानी देख्न, हप्तादेखि महिना दिनसम्म कुर्नुपर्छ। झरी परे पनि खानेपानीका स्रोत सुकिसकेका छन्। खेतीका काम शून्य छ। आर्थिक अवस्था जर्जर बन्दै गएको छ। वातावरणमा आएको परिवर्तनले आफूजस्तै गरिब, निमुखा मारमा परेकाले वैदेशिक रोजगारीमा धकेलिनु परेको अनुभव छिरिङले सुनाइन्। छिरिङ प्रतिनिधि घटनाका रूपमा विम्बित छिन्। उनी जस्तै हजारौंका कथाहरू भन्नै बाँकी छ। लेबनानमा तीन वर्ष बिताएकी उनले १० हजार मासिक कमाइ पाउँथिन्। त्यो पैसाले चित्त नबुझेपछि कुवेत गएकी थिइन्। अलि बढी कमाउने लोभमा। घरेलु कामदारको रूपमा त्यहाँ २० हजार तलब बुझिन्। त्यो पैसाले घर बनाउँदा लागेको ऋण तिर्नसमेत पुगेन। त्यसैले नेपाल फर्किने निर्णय गरिन्। यस घटनाले खाडीमा कसरी श्रमको अवमूल्यन भइरहेको छ भन्ने प्रष्ट्याएको छ। भनिन् महिलाहले श्रमको मूल्य पाएका छैनन्। १० हजारमा काम गर्न बाध्य थिएँ। बुढेसकाल पनि लाग्यो अब त। कहाँ सधैं काम गर्न सक्नु ? ५१ वर्षीया तामाङले बोल्दाबोल्दै आँसु खसाल्दै भनिन् सुखले कोही विदेश जाँदैन। आफ्नै गाउँमा दुःख गर्न राजी भएर फर्केकी तामाङलाई गाउँमा पिउने पानीसमेत नपाइला भन्ने चिन्ता थपिएको छ। केही वर्षको अन्तरालमा उनको गाउँका कुवा र धारा सुकिसकेका छन्। पुराना धारा, कुवाहरू सुक्यो गुनासो थपिन् अन्नबाली रोप्छु भनेर नसोंचे हुन्छ। खै कसरी चल्छ आउने दिनहरू। पछिल्लो समय बर्खामा एकोहोरो वर्षा हुने या त लामो समय खडेरी पर्न थालेको अनुभव उनले गरेकी छन्। स्थानीयहरू आकाशेपानी जम्मा गर्छन्। तर उनीसँग गतिलो भाँडोसमेत छैन। होक्सेबाट ६, ७ किलोमिटरको दूरीमा भेटवालथोक पुगिन्छ। उक्त ठाउँ वडा ९ मा पर्छ। त्यहाँ कम्तीमा ७० घर दलित बस्ती छन्। प्रत्येक घरका मानिसको गन्तव्य भारत बनेको छ। ४१ वर्षीय सानुभाइ बिशुंखे कोरोना संक्रमण भएपछि गत वर्ष नेपाल फर्किएका हुन्। नयाँदिल्लीमा बस्दै आएका उनी अवस्था सामान्य भएपछि पुनः उतै फर्किने सोचमा छन्। उनकी श्रीमती ३५ वर्षीया रामप्यारी बिशुंखे पनि चिया दोकान खोलेर उतै बसेकी थिइन्। केही वर्षदेखि छोराको पढाइको लागि गाउँमै फर्किएकी छन्। बिशुंखे दम्पतीलगायत उनका दाइको परिवार भारतमै बस्छन्। उनीहरू पालो मिलाएर बेलाबेला नेपाल आउँछन्। रामप्यारीले भनिन् म १६ वर्ष पहिला विवाह गरेर आउँदा सम्म मुलमा अंगालोभरीका पानी आउँथ्यो । झण्डै १० वर्ष भयो ती मुहान छैनन । अरु बेला पानी नभएकाले यहाँका मानिस बर्खेबालीमा निर्भर छन् । तर तापक्रम वृद्धिसँगै अचाक्ली किरा लाग्न थालेको अनुभव सुनाईन् । मकै बाहेक अन्य बाली फल्दैन । तर आजकल मकैमा पनि विषादी लगाउनुपर्ने बाध्यता आइपरेको छ । भनिन् खै के समय आयो । गर्मी अत्यधिक बढेको छ । किराले अचाक्ली सताउन थालेको छ । पोहोर सलहले सबै बाली खाइदियो । बाली मर्ने, कीट, झार, रोग संक्रमण बढ्ने, प्रजनन चक्रमा परिवर्तन भएकाले धान, गहुँ, मकै जस्ता प्रमुख बालीको उत्पादन र उत्पादकत्वमा कमी भएको बताएको छ । देशको कुल ग्राहस्थ उत्पादन वार्षिक १५ देखि २ प्रतिशत बराबर प्रभावित भएको प्रतिवेदनमा उल्लेख छ । सरकारले भर्खरै निकालेको जलवायुसम्बन्धी प्रतिवेदनले पनि नेपालमा तापक्रम बढेसँगै कीरालाई फस्टाउने वातावरण सिर्जना भएको उल्लेख गरेको छ। बाली मर्ने, कीट, झार, रोग संक्रमण बढ्ने, प्रजनन चक्रमा परिवर्तन भएकाले धान, गहुँ, मकैजस्ता प्रमुख बालीको उत्पादन र उत्पादकत्वमा कमी भएको बताएको छ। देशको कुल ग्रार्हस्थ उत्पादन वार्षिक १५ देखि २ प्रतिशत बराबर प्रभावित भएको प्रतिवेदनमा उल्लेख छ। भेटवालथोकका मानिसहरू चैत, वैशाखमा खानेपानीसमेत पाउँदैनन्। एक गाग्रीपानीले दुई दिन धान्नुपर्छ। यावत् समस्याले जकडिएको यहाँका बासिन्दा बाध्यतावश परदेश जानु परेको पीडा सानुभाइले सुनाए। सन् १९५० मा नेपाल भारतले सम्झौता गरेपछि स्वतन्त्र रूपमा काम तथा अन्य उद्देश्यले आउने जानेको संख्या बढेको नेपाल सरकार श्रम तथा रोजगार मन्त्रालयले आफ्ना प्रतिवेदनहरूमा उल्लेख गर्दै आएको छ। खाडी मुलुकको हकमा सन् १९८० को मध्यतिर खुल्ला भएको हो। आर्थिक, सामाजिक, वातावरणीय लगायतका समस्या भोगिरहेका नेपालीहरू खाडी तथा मलेसियाका लागि खुला गरिएसँगै श्रमका लागि बाहिर जाने गरेका छन्। वडा ९ पहरी गाउँकी ३१ वर्षीया सानुमाया पहरी लेबनान गएकी थिइन्। गाउँमा पानीको चरम अभाव भोगेकी उनलाई लेबनानको रहनसहन मन पर्यो। उनले लेबनानी पुरुषसँगै विवाह गरिन्। १२ वर्षदेखि उनी त्यहाँ बस्दै आएकी छन्। उनकी बहिनी २१ वर्षीया शशिना पहरीले दिदीलाई उद्धृत गर्दै भनिन् गाउँमा जस्तो दुःख त छैन रे। पानी प्रशस्त खेलाउन पाइन्छ रे। एसईईमा अनुत्तीर्ण भएपछि पढाइ बिट मारेकी शशिनाले आफू पनि वैदेशिक रोजगारीमा जान सक्ने संकेत गर्दै भनिन् दुःख झेल्दै कतिन्जेल बस्नु ? डाँडागाउँबाट नजिक रहेका पानीका मुहानहरू सुकिसकेका छन्। ९ वडाका अध्यक्ष किरण श्रेष्ठले विभिन्न खालका समस्याले यहाँका ५० प्रतिशत मानिस वैदेशिक रोजगारीमा गएको बताए। प्रायजसो खाडी मुलुकमा जाने गरेको बताउँदै भने विकल्पका अवसर नै छैनन्। उनले आफ्नो वडाभित्र मात्रै कम्तीमा १० वटा पानीका मुहान सुकिसकेको बताए। उक्त ठाउँमा तापक्रम बढ्दै गएको, पानीका समस्या थपिँदै गएको महसुस गरेका छन्। वातावरणीय प्रभावले लामो समयदेखि काभ्रेमा पानीका स्रोत हराउँदै गएको अनुमान लगाए। पानी नहुँदा अनेक थरीका परिणाम निस्किएका छन्। कति एक ठाउँबाट अर्कोतिर गए। धेरै बिदेसिए। कतै नजानेहरू दुःख झेलेर बसिरहेका छन्। उनले यस्ता समस्या बढ्दै जानुमा जलवायु परिवर्तनको असर हुन सक्ने अनुमान लगाएका छन्। लाखौंले बासस्थान छोड्नुपर्ने विश्व बैंकको अनुमान विश्व बैंकको अनुमान अनुसार सन् २०५० सम्ममा विश्वका (२१६ मिलियन) २ करोड १६ लाख मानिस मुलुकभित्र अथवा मुलुक बाहिर बसाइँ सर्नेछन्। आर्थिक, सामाजिक, राजनैतिक तथा वातावरणीय प्रभाव एकअर्कामा अन्तरसम्बन्धित भएकाले यस्तो परिणाम आउन सक्ने जनाएको छ। त्यसैगरी जलवायुसम्बन्धी अन्तरसरकारी प्रतिवेदन २०२१ (आईपीसीसी) को रिपोर्टले पनि दक्षिण एसियाका मुलुकलाई जोखिमयुक्त मानेको छ। दक्षिण एसियामा मात्रै (४० मिलियन) ४ करोड मानिसहरू स्थानान्तरण सर्ने अनुमान लगाएको छ। जलवायुको असरले जनजीवनमा एकखालको त्रास निम्त्याएको छ। अवसर र सुविधाको खोजीमा आन्तरिक बसाइसराइको अत्यधिक हुनेछन्। अस्वाभाविक खालका विपद्का घटना बढनेछन्। यसले मान्छेको बसाइँसराइ तथा बिदेसिने क्रमलाई अझै बढावा दिनेछ। नेपालजस्ता मुलुकबाट अत्यधिक मात्रामा वैदेशिक रोजगारीका जानु पर्ने अवस्था सिर्जना हुनेछ। जोखिमयुक्त स्थानको पहिचान गरेर स्थानान्तरणको व्यवस्थापन हुनु पर्नेछ। अन्यथा प्रत्येक वर्ष वातावरणीय तनाव झेल्नुपर्ने विज्ञहरूको तर्क छ। नेपालको संविधान २०७४ ले नेपालीलाई एक ठाउँबाट अर्को ठाउँमा सर्न स्वतन्त्रता दिएको छ। पहाड र हिमालबाट हालसम्म १५ लाख मानिस तराई सरिसकेका छन्। जलवायुजन्य विपद्, अकस्मात सुरु भएका जोखिमयुक्त घटना, पानीको समस्याले खेतीमा कठिनाइ, उब्जनीमा ह्रास हुने समस्याका कारण तराई सरेको देखिन्छ। नेपालमा यस्ता समस्या समाधान गर्नका लागि बलियो नीति बनाउन आवश्यक रहेको प्रतिवेदनमा उल्लेख छ। ३० प्रतिशत पानी घट्यो वन तथा वातावरण मन्त्रालयले हालै सार्वजनिक गरेको रिपोर्ट जलवायुका कारण (जोखिम तथा खतरा आकलन र अनुकूलनका पहिचान) अनुसार जलवायुका कारण वर्षात्को शैली परिवर्तन भएको छ। चरम खालका घटना (एक्सट्रिम इभेन्टस) का कारण खडेरी तथा बाढीपहिरोको जोखिम उत्तिकै बढेको छ। पहाडी क्षेत्रमा ३० वर्षको अवधिमा ३० प्रतिशतले पानीको स्रोतहरू घट्दै गएका छन्। उक्त रिपोर्टअनुसार वर्षा र तापक्रमको मात्रामा परिवर्तनका साथ खडेरी, बाढी, पहिरो नेपालका लागि मुख्य सम्भावित चुनौती बन्नेछन्। नेपालमा ८ प्रतिशत बाढीमा जोखिम, ५९ प्रतिशत पहिरो र ५६ प्रतिशत खडेरीले प्रभावित पार्नेछ। नेपालमा २०३० सम्ममा पानीको क्षेत्रमा हुने जोखिम बढ्दै जाने र २०५० सम्म अझ धेरै जोखिम बढ्ने अनुमान गरिएको छ। पानीकै कारण बसाइँसराइ जलवायुको असरले पानी सुकेर स्थानान्तरण पहिलो घटना मुस्ताङको छ। वन तथा वातावरण मन्त्रालयले गरेको अध्ययनमा खटिएका रेगन सापकोटाका अनुसार मुस्ताङको ध्ये गाउँमा २०० मिलिमिटरभन्दा कम वर्षाका कारण सन् २००९ मा थांगचुंग भन्ने स्थानमा सरेका थिए। २०१६ मा सामजोंग गाउँका १८ घरपरिवार खडेरीका कारण सरेका थिए। जलवायुका कारण धेरै पानी पर्ने अथवा पर्दै नपर्ने समस्या भविष्यमा बढ्दै जानेछ। यसको असर कृषिमा आश्रित जीविकोपार्जन गर्नेहरूलाई पर्नेछ र त्यसले बिदेसिन बाध्य बनाउँछ। कमाउनका लागि विदेश जानुपर्ने र जीवन धान्नका लागि कतै सरेर जानुपर्ने अवस्था रहेको छ। पानी सदुपयोग केन्द्रले गरेको प्रारम्भिक अध्ययनले पनि नेपालका तनहुँको मानुङकोट, भोजपुरको रामप्रसाद राई गाउँपालिका, धनकुटाको सहिदभूमि गाउँपालिका र महालक्ष्मी नगरपालिका, मुस्ताङको दालोमे गाउँपालिका, सल्यानका छत्रेश्वरी गाउँपालिकालगायतका क्षेत्रमा स्थानान्तरण गर्नुपर्ने समस्या देखिएको छ। बेलायती दूतावासमा जलवायु विज्ञका रूपमा कार्यरत युगान मानन्धर भन्छन् मुस्ताङबाहेक पानीको कारण बसाइँसराइ गरेको विषयमा अन्य ठाउँको रिसर्च भएको छैन। तर जलवायुको असरले कृषिमा आश्रितलाई जीविकोपार्जन गर्नका लागि समस्या भएपछि स्थानान्तरण गरेको र कमाउन बिदेसिन बाध्य बनाएको देखिन्छ। पाँचखाल क्षेत्रमा प्रतिवर्ष सात मिलिमिटर दरले वर्षा घट्दै जल तथा मौसम विज्ञान विभागमा कार्यरत सिनियर डिभिजनल मेट्रोलोजिस्ट इन्दिरा कँडेलका अनुसार जुनदेखि सेप्टेम्बर चार महिनालाई धेरै वर्षा हुने सिजनको रूपमा लिइन्छ। वर्षभरिमा हुने वर्षाको ८० प्रतिशत यसै चार महिनामा हुन्छ। तर काभ्रेमा प्रतिसिजन वर्षा घटेको देखिन्छ। सन् १९७६ देखि २०१९ सम्मको तथ्यांक हेर्दा प्रतिवर्ष सात प्रतिशतले पाँचखाल क्षेत्रमा वर्षा घटेको छ। पाँचखाल खासै वर्षा हुने ठाउँ होइन। तर कुनै कुनै वर्ष बीचमा अत्यधिक वर्षा देखिन्छ। पछिल्लो १० वर्षमा २०१९ मा सबैभन्दा धेरै १०४८८ मिलिमिटर पानी परेको छ। ८६८८ मिलिमिटरभन्दा धेरै पानी पर्यो भने त्यसलाई औसतभन्दा बढी मानिन्छ। २०२० मा ९३३८ मिलिमिटर पानी परेको थियो। उक्त क्षेत्रमा जेठदेखि यता ८७० मिलिमिटर वर्षा भइसकेको छ। २०१५ देखि २०१८ सम्म सरदरभन्दा कम पानी परेको छ। जलवायु परिवर्तन महाशाखाका प्रमुख डा राधा वाग्लेका अनुसार यस्ता समस्यालाई समाधान गर्नका लािग प्रदेश तहबाट कार्ययोजना बनिरहेको छ। स्थानीय सरकारमा २०७६ मा फ्रेमवर्क बनाएको र त्यहाँका वार्षिक योजना र परियोजनामार्फत काम भएको बताइन्। जलवायु परिवर्तनको फरक ठाउँमा छुट्टै तरिकाले मान्छेमा प्रभाव पार्छ। जलवायुको असर धनी, गरिब, सिमान्तकृतहरूलाई फरक हुन्छ। विपद्मा प्रायजसो गरिब, सिमान्तकृृत, महिला, बालबालिका, ज्येष्ठ नागरिक, अशक्तहरू परेको अध्ययनले देखाएको बताइन्। आदिवासी समुदाय, विशेषगरी माझी, राउटे, सतारहरू बाढीपहिरो, आगोजस्ता प्रकोपका कारण जोखिममा पर्नेछन्। वल्र्ड माइग्रेसन रिपोर्ट २०२० नेपालमा रेमिट्यान्सबाट आएको पैसाले जलवायुजन्य जोखिमबाट बच्नका लागि खर्च गर्नुपर्ने अवस्था आउन सक्ने अवस्थाको आकलन गरेको छ। सुक्खा, खडेरी, बाढी, पहिरोलगायतका समस्याबाट बच्नलाई सरकारले चनाखो हुन आवश्यक रहेको छ। यस्ता विषयमा गहिरो अध्ययन गरेर क्षतिको आकलन तथा अनुकूलनका काम गर्न यथाशिघ्र गर्न आवश्यक छ। समस्याग्रस्त क्षेत्रमा पानीको समाधान खोज्न आवश्यक छ। जलवायुजन्य जोखिम भोगिरहेकाहरूलाई स्थानान्तरणका लागि स्थान पहिचान गर्न पनि आवश्यक छ। विज्ञहरूले चितवन जिल्लालाई नजानिँदो रूपमा स्थानान्तरणको उचित ठाउँको रूपमा प्रयोग भइसकेको जनाएका छन्। बाढी, पहिरोको कारण थुप्रै मानिस चितवन सरिसकेका छन्। यो आलेख ब्रिटिस काउन्सिलको (रोड टु कप २६ कार्यक्रम) अन्तर्गत तयार पारिएको हो।"
शक्तिपीठमा बिहानैदेखि भक्तजनको चहलपहल,"काठमाडौं : दुर्गा पक्ष शुरु भएसँगै देशभरका शक्तिपीठमा भक्तजनको चहलपहल बढेको छ। गत वर्ष दुर्गा पक्षका बेला कोरोनाको जोखिम बढेकाले भक्तजनलाई दर्शन गर्न असहज थियो। यस वर्ष कोरोनाको जोखिम कम हुँदै गएकाले शक्तिपीठमा बिहानैदेखि भक्तजनको भीड लागेको हो। विगत वर्षमा काटिएको घटस्थापनाको दिनको सार्वजनिक बिदा यस वर्षदेखि सरकारले फेरि दिन थालेकाले पनि शक्तिपीठमा भक्तजनको भीड लागेको हो। नवरात्र नपरेका बेला पनि आज देवी मन्दिरमा भक्तजनको भीड लाग्छ। शरद ऋतुमा पर्ने आश्विन शुक्ल पक्ष देवीको पूजा आराधनाका लागि उत्तम समय मानिन्छ। यो बेला वर्षा सकिएर वातावरण पनि रमाइलो र घमाइलो देखिन्छ। बडादसैँका रुपमा समेत मनाइने यो नेपालीको राष्ट्रिय चाड हो। बडादसैँको पहिलो दिनदेखि नै घरघरमा घटस्थापना गरी नवदुर्गाको विशेष पूजा आराधना गरिन्छ। आज घटस्थापनाको साइत बिहान ११:४६ बजे रहेको नेपाल पञ्चाङ्ग निर्णायक समितिले जनाएको छ। आज दिनभर चित्रा नक्षत्र र वैधृति योग परेकाले घटस्थापनाअघि शान्ति गर्नुपर्ने शास्त्रीय विधि रहेको समितिका अध्यक्ष प्रा श्रीकृष्ण अधिकारीले बताए। चित्रा नक्षत्रको स्वामी त्वष्टाअर्थात् विश्वकर्मा र वैधृति योगका स्वामी अदितिको पूजा अराधना गरेर दोष मुक्तिका लागि शान्ति गर्नुपर्छ। नक्साल भगवतीको स्वरुप बिगारिँदा सफाइमा समस्या काठमाडौं महानगरपालिका१ मा रहेको नक्साल भगवती क्षेत्रको सफाइमा बुधबार बेलुकीदेखि नै स्थानीयवासी सक्रिय भएका थिए। मन्दिर परिसरमा घटस्थापना गरी आजदेखि नवदुर्गाको विधिवत् पूजा आराधना गर्ने तयारी भइरहेको छ। विसं २०६६ मा जीर्ण मन्दिर भत्काएर पुनःनिर्माण गर्ने क्रममा पहिलेको भन्दा स्वरुप बिगारिएकाले मन्दिरमाथि जम्मा भएको फोहर सफा गर्न अप्ठ्यारो भएको स्थानीयवासी अविल कपालीले बताए। पहिले मन्दिरभित्र दलिन राखेर गजुरसम्म पुगेर सफाइ गर्न सकिने संरचना रहेकामा विसं २०७० मा मन्दिर पुनःनिर्माण सम्पन्न हुँदा यो स्वरुप बिग्रिएको उहाँको गुनासो थियो। पुरातात्विक, सांस्कृतिक, धार्मिक महत्व भएका संरचना पुरानै स्वरुपमा बनाउनुपर्ने कानूनी व्यवस्था भए पनि पुरातत्व विभागको हेलचे्रक्र्याइँले यस्तो भएको स्थानीयवासीको दुःखेसो छ। मन्दिरको पुरानो स्वरुप बिगारिएकै कारण बाहिरबाट भर्याङ राखेर मन्दिरमाथि सफाइ गर्न जानुपर्ने बाध्यता परेको छ। मन्दिर पुनःनिर्माणका बेला परिसरको ढुङ्गेधारासमेत साँघुरो बनाइएकाले पानीको दह जम्ने गरेको मन्दिर व्यवस्थापन समितिका उपाध्यक्ष शैलेन्द्र राजकर्णिकार बताउँछन्। यसका कारण मन्दिर क्षेत्रमा फोहर पानी जम्ने गरेको छ। यन्त्र लगाएर ठूलो पाइपले फोहर पानी बाहिर फाल्नुपरेको उनले सुनाए। मन्दिर कहिले बन्यो भन्ने यकिन इतिहास नभए पनि मन्दिर क्षेत्रमा रहेको जलद्रोणीमा लिच्छविकालीन अभिलेख रहेकाले त्यसअघि नै बनेको मन्दिर हो भन्न सकिन्छ। यसैगरी काठमाडौं३० मा रहेको मैतीदेवी मन्दिरमा सफाइसहित आजदेखि विशेष पूजाको तयारी गरिएको छ। मैतीदेवी मन्दिर क्षेत्रमा पनि बिहानैदेखि भक्तजनको भीड लागेको छ। मन्दिर व्यवस्थापन समितिका अध्यक्षसमेत रहनुभएका वडाध्यक्ष दलबहादुर कार्की भौतिक दूरी कायम गरी स्वास्थ्य सुरक्षाका मापदण्ड अपनाएर नवरात्रमा मन्दिर आउने भक्तजनलाई दर्शन एवं पूजा आराधनाको व्यवस्था मिलाइएको बताउछन्। काठमाडौं८ मा रहेको पशुपति क्षेत्रको गुह्येश्वरी मन्दिर क्षेत्रमा पनि भक्तजनको भीड लागेको छ। मन्दिर क्षेत्र सफाइ गरी विशेष पूजा आराधनाको व्यवस्था मिलाइएको छ। पशुपति क्षेत्रका अन्य शक्तिपीठमा पनि भक्तजनको भीड लागेको छ। दुर्गा पक्षका पनि सार्वजनिक बिदाका दिन पशुपति क्षेत्रका शक्तिपीठमा भक्तजनको बढी भीड लाग्ने गर्छ। काठमाडौं उपत्यकाका कालिकास्थान, भद्रकाली, शोभाभगवती, बिजेश्वरी, रक्तकाली, श्वेतकाली, कङ्केश्वरी, इन्द्रायणी, चामुण्डादेवी, सुन्दरीमाई, बज्रयोगिनी, बज्रबाराहीलगायत शक्तिपीठमा पनि बिहानैदेखि भक्तजनको भीड लागेको छ। नवरात्रको पहिलो दिनदेखि नै शक्तिपीठमा भक्तजनको भीड लाग्ने गर्छ। यसैगरी काठमाडौं उपत्यका बाहिरका शक्तिपीठमा पनि भक्तजनको भीड लाग्छ। पाथीभरा, पलाञ्चोक भगवती, नाला भगवती, चण्डेश्वरी, पाल्चोक भगवती, इच्छाकामना देवी, मनकामना देवी, शैलेश्वरी, बागलुङ कालिकालगायत देवी मन्दिरमा पनि भक्तजनको भीड लाग्ने गर्छ। नवरात्रका अवसरमा शक्तिपीठमा पुगी पूजा आराधनासहित देवीको दर्शन गरेमा मनोकाङ्क्षा पूरा भई वर्षभरका लागि शक्ति प्राप्त हुने विश्वास गरिन्छ। यसै विश्वासका आधारमा देशभरका शक्तिपीठमा नवरात्रभर भक्तजनको भीड लाग्ने गर्छ।"
मध्यरातसम्मको तोडफोडले तहसनहस बन्यो पाँचथर अस्पताल,फिदिम : जिल्ला अस्पताल पाँचथरमा उपचाररत तीन वर्षीया बालिका कृष्टिना थाम्सुहाङको मृत्युपश्चात अस्पताल रणमैदानमा परिणत भएको छ। अस्पताल प्रशासन र मृतक बालिकाका आफन्तहरुबीच बुधबार दिनभर भएको वार्ता निष्कर्षविहिन भएपछि साँझ सात बजेदेखि अस्पताल परिसर रणमैदानमा परिणत बनेको हो। मध्यरातसम्म आन्दोनकारीहरुले अस्पतालमा ढुंगामुढा प्रहार गरे। ठूलो संख्यामा जम्मा भएर हुलदंगा मच्चाएका आन्दोलनकारीहरुले अस्पतालको भौतिक संरचनामा नराम्ररी क्षति पुर्याएका छन्। अस्पताल परिसरमा ढुंगामुढा र इटाको थुप्रो देखिन्छ। अस्पतालका झ्यालढोकाहरु भग्नावशेषमा परिणत भएका छन्। आकस्मिक कक्षमा पनि इटा र ढुंगाहरु थुप्रिएका छन्। आन्दोलनकारीलाई तितरबितर पार्न ठूलो संख्यामा प्रहरी परिचालन गरिएको थियो। आन्दोनकारीमाथि प्रहरीले लाठि चार्ज गर्दासमेत अस्पतालमा हुलदंगा नरोकिएपछि प्रहरीले दर्जनौ राउण्ड अश्रु ग्यास प्रहार गरेको थियो। मध्यरातसम्म फिदिम बजार कोलाहर र हुलदंगाले गर्दा आतंकित बनेको थियो। अस्पतालमा उपचाररत बिरामिहरु त्रसित थिए। मध्यरातपछि आन्दोलनकारीहरु तितरबितर भएका थिए। आन्दोलनकारीहरुको ढुंगामुढाबाट अस्पतालमा ठूला क्षति पुगेको छ। ठोस निष्कर्षमा नपुगेसम्म आकस्मिक सेवा बाहेकका सबै सेवाहरु बन्द गरिएको अस्पताललका सूचना अधिकृत नारायण जोशीले जानकारी दिए।
स्वास्थ्य मापदण्डको पालना गरेर पर्व मनाऔं : प्रधानमन्त्री,"काठमाडौं : प्रधानमन्त्री शेरबहादुर देउवाले स्वास्थ्य मापदण्डको पालना गरेर पर्व मनाउन आह्वान गरेका छन्। बिहीबार उनले कोरोनाको जोखिम कायमै रहेकाले स्वास्थ्य मापदण्डको पालना गरेर पर्व मनाउन अनुरोध गरेका हुन्। कांग्रेस सभापतिसमेत रहेका देउवाले स्वदेश तथा विदेशमा रहेका नेपालीलाई शुभकामना दिएका छन्। नेपालीहरुको महान पर्व विजया दशमी आजदेखि सुरु भएको छ। स्वदेश तथा विदेशमा रहनुभएका सम्पूर्ण दिदीबहिनी तथा दाजुभाईहरुमा सुख, शान्ति, सुस्वास्थ्य, दिर्घायु तथा उत्तरोत्तर प्रगतिको हार्दिक शुभकामना व्यक्त गर्दछु। उनले फेसबुकमार्फत भनेका छन्, कोरोनाको जोखिम कायमै रहेकाले स्वास्थ्य मापदण्डको पालना गरेर पर्व मनाउन पनि सबैमा अनुरोध गर्दछु।"
सेलवेजको २९ औं शाखा शान्तिनगर पोखरामा,"काठमाडौं : सेलवेज डिपार्टमेन्टल स्टोरले पोखराको शान्ति नगर चोकमा २९ औं शाखा बिस्तार गरेको छ। असोज २१ गते बिहिबारदेखि पोखरा महानगरपालिका ७ शान्तिनगरस्थित वराल पेट्रोल पम्पसँगै रहेको व्यापारिक भवनबाट औपचारिक सेवा शुभारम्भ गरेको सेलवेज डिपार्टमेन्टल स्टोर र सेल्सबेरी डिपार्टमेन्टल स्टोर प्रा।लिका गण्डकी प्रदेश प्रमुख दयाल गिरीले जानकारी दिए। पोखरामा शान्ति नगरमा नयाँ सेवा बिस्तार गरिएको शाखा पोखराका लागि छैठौं तथा समग्रमा २९ औं शाखा हो, प्रमुख व्यवस्थापक दयालले भने, यसको लागत करिब ८ करोडको रहेको छ। यस नयाँ शाखामा खाद्य सामग्रीका सम्पूर्ण सामान बिक्रीमा रहनेछ। स्थानिय उपभोक्ताका लागि तथा लेकसाईडका होटल तथा रेष्टूरेन्टका लागि आवश्यक पर्ने सबै सामग्रीहरु यो शाखामा पाइने गिरिले बताए। स्टोरको भुईं तलामा खाद्य सामग्री र सौन्दर्यका सामग्री राखिएको छ। पहिलो तलामा इलेक्ट्रोनिक सामग्री र दोश्रो तलामा आधुनिक फर्निचरका सामग्रीहरु राखिएको छ। पोखरा शान्तिनगरमा खोलिएको यो शाखाबाट शुभारम्भको अवसरमा १० प्रतिशतसम्म छुटको व्यवस्था गरिएको छ भने फ्रि होम डेलिभरीको व्यवस्था समेत गरिएको बताइएको छ। सेलवेजले सन १९९३ देखि पोखराको चिप्लेढुंगाबाट सामान्य खाद्य पसलबाट सेवा आरम्भ गरेको थियो। तर अहिले देशका विभिन्न ठाउँबाट सेवा दिदै आएको छ। निकट भविष्यमै पोखरा र लेखनाथका केही स्थानमा आउटलेट बिस्तार गर्ने योजना रहेको कम्पनीले जनाएको छ।"
सुनचाँदीको मूल्य बढ्यो,"काठमाडौं : नेपाली बजारमा सुनको मूल्य ५ सय रुपैयाँले बढेको छ। बिहीबार सुन तोलामा ५ सयले बढेर ९० हजार ४ सय रुपैयाँमा कारोबार भइरहेको नेपाल सुनचाँदी महासंघले जनाएको छ। बुधबार सुन तोलाको ८९ हजार ९ सय कायम गरिएको थियो । तेजावी सुन तोलाको ८९ हजार ९५० रुपैयाँमा कारोबार भइरहेको छ। यस्तै, चाँदीको मूल्य पनि बढेको छ। आज चाँदी तोलाको एक हजार १७० रुपैयाँमा कारोबार भइरहेको महासंघले जनाएको छ। बुधबार चाँदी तोलाको एक हजार १६० रुपैयाँमा कारोबार भएको थियो।"
कांग्रेस महाधिवेशनमा शिक्षक र कर्मचारीलाई प्रतिनिधि नबनाउनू,"काठमाडौं : उच्च अदालत पाटनले कांग्रेस महाधिवेशनमा शिक्षक र कर्मचारीलाई प्रतिनिधि नबनाउन अल्पकालीन अन्तरिम आदेश जारी गरेको छ । न्यायाधीश महम्मद जुनैद आजादको एकल इजलासले बुधबार यस्तो आदेश जारी गरेको हो। शिक्षक र कर्मचारीलाई प्रतिनिधि नबनाउन माग गर्दै सुनिल बोहोराले रिट दायर गरेका थिए । आदेशमा भनिएको छ, निवेदकले माग गरेको अन्तरिम आदेश सम्बन्धमा विचार गर्दा, दुवै पक्षका छलफलबाट निर्णय लिन न्यायोचित हुने देखिदा मिति २०७८।७।७ मा छलफल पेशी तोकी दुवै पक्षलाई सोको जानकारी दिइ नियमानुसार गर्नू । उक्त मितिसम्मको विपक्षीहरुलाई राजनीतिक कार्यहरुमा सामेल नगर्नू गराउनू भनी विपक्षीहरुको नाउँमा अल्पकालीन अन्तरिम आदेश जारी गरिदिएको छ।"
उपत्यकाका नदीनालाको चीरहरण,"मानव जीवनसँग जोडिएका उपत्यकाका नदीनाला र ऐतिहासिक धरोहरहरू अतिक्रमणकारीहरूको निशाना बनेका छन्। गंगा, नाइल, ह्वाङगहो, युफ्रेटिसटिग्रिसजस्तै बागमती पनि प्राचीन नदी सभ्यता हो। तालको पानी बहिर्गमनसँगै काठमाडौं उपत्यकामा बागमती सभ्यता अस्तित्वमा आएको हो। बागमती सभ्यताको उद्विकाससँगै यहाँ धार्मिकसांस्कृतिक सम्पदाहरू निर्माण भएका हुन्। नदीलाई जननी मान्ने वैदिक परम्परा र नदीतटमै देहत्याग गर्नुपर्ने धार्मिक मान्यताका कारण यहाँका नदीतटहरू मठमन्दिर, तीर्थस्थल र घाटले सजिएका हुन्। काठमाडौं उपत्यका मानव बसोबासको केन्द्र बन्नुको मुख्य कारण यहाँको उर्बरभूमि र भूबनोट थियो। उपत्यकाको सामरिक महत्त्व पनि कम थिएन। खाद्यान्न उत्पादनका दृष्टिले काठमाडौं उपत्यका राइस बोल (भातको कचौरा) का रूपमा परिचित थियो। उपत्यकामा उत्पादित अन्न आसपासका क्षेत्रलाई पुगेर तिब्बतमा समेत निर्यात हुने गथ्र्यो। तर, पछिल्लो पटक भने काठमाडौंको अवस्था फेरिएको छ। यहाँका उर्वर फाँट घरहरूले भरिएका छन्। धान फल्ने खेतहरू बस्तीमा परिणत भएका छन्। अव्यवस्थित सहरीकरण र जनसंख्या वृद्धिसँगै उपत्यकाका खोलानाला, तालतलैया, धारापोखरी, हिटी, राजकुला, मठमन्दिर, घाट, सतलपाटी मासिएका छन्। फराकिला नदीनाला साँघुरो गल्छेडामा परिणत भएका छन्। तर, विगतमा भने काठमाडौं उपत्यकाको अवस्था बेग्लै थियो। त्यतिबेला काठमाडौं घरहरूले ढाकिएको थिएन। जताततै खाली जमिन, खेतबारी, पोखरी, राजकुलाहरू थिए। सोही कारण उपत्यकामा हुने वर्षाको पानी निकै हदसम्म जमिन भित्र पस्थ्यो। फराकिलो बाटो भएका कारण खोलानालामा आउने बाढीको पानी बस्तीमा पस्दैनथ्यो। यतिबेला भने मावनीय अतिक्रमणका कारण यहाँका नदीनालाहरूको बहावमार्ग खुम्चिएको छ। जमिन खाली नरहँदा वर्षाको पानी तरक्क तर्केर नदीमा पुग्ने गरेको छ। जसका कारण थोरै वर्षा हुँदा पनि उपत्यकाले बाढीको समस्या सामना गर्नु परेको छ। उपत्यकामा रहेका नगरपालिकाहरूले नै ऐननियम र मापदण्डविपरीत अतिक्रमित क्षेत्रमा बनेका र बन्ने घर संरचनाहरूको नक्सा पास गर्ने गरेका छन्। नदीनालाहरूको संरक्षण र संवद्र्धनका लागि नयाँ ऐन बन्नु जरुरी छ। अतिक्रमित नदीनाला काठमाडौं उपत्यका नगर विकास प्राधिकरणले बागमती किनाराको दायाँबायाँ ४०४० मिटर छोडेरमात्र संरचना बनाइनुपर्ने मापदण्ड तय गरेको छ। तर, व्यवहारतः उक्त मापदण्ड कार्यान्वयनमा छैन। प्राधिकरणले तय गरेको मापदण्ड सरकारबाटै उल्लंघन भएको छ। जनस्तरमा भइरहेको नदी क्षेत्रमाथिको अतिक्रमण त अरू कहालीलाग्दो छ। मानवीय अतिक्रमणका कारण उपत्यकाका नदीनालाहरू अस्तित्व हरणको अवस्थामा पुगेका छन्। उपत्यकामा कुनै त्यस्ता नदीनाला बाँकी छैनन्। जसले अतिक्रमणको सामना गर्नु नपरेको होस्। मानवीय अतिक्रमणको सामना गर्ने खोलानालाको सूचीमा टुकुचा अग्रपंक्तिमा छ। खोला नै ढलान गरेर टुकुचामाथि घर र व्यापारिक भवन निर्माण भएका छन्। लक्ष्मी बैंक, सिद्धार्थ बैंक, नेपाल लाइफ इन्स्योरेन्सलगायत वित्तीय संस्थाहरू टुकुचामाथि बनेका छन्। बालुवाटारगैरीधारा क्षेत्रमा पनि टुकुचाको हालत त्यस्तै छ। बागमती किनाराको ठूलो क्षेत्र सुकुम्बासीका नाममा अतिक्रमित छ। बागमतीविष्णुमती, धोबीखोला, टुकुचा, बल्खु खोलालगायत नदीनालाको दायाँबायाँ तटबन्ध बनाएर सरकारले नै अतिक्रमणकारीलाई सघाएको छ। ढल निकास, पार्क, तटबन्ध, ग्रिनबेल्ट, कोरिडरका नाममा नदीहरूमाथि भौतिक भार थोपरिएको छ। उपत्यकाका नदीनालाको प्राकृतिक बहाव अवरुद्ध हुनमा कथित आधुनिक इन्जिनियरिङ प्रविधि पनि कम जिम्मेवार छैन। बाढी नियन्त्रणका नाममा इन्जिनियरिङ प्रविधि अपनाएर नदीको दुवैतिर बनाइएका ठाडा पर्खालहरूले नदीलाई कज्याइएको छ। बाढी व्यवस्थापन सम्बन्धमा पुर्खाहरूले आर्जेको रैथाने ज्ञानलाई आधुनिक इन्जिनियरिङ प्रविधिले विस्थापित गरेको छ। उपत्यकाका नदीनालाहरूको दुर्दशा भने अहिले सुरु भएको होइन। खासगरी २०१९ सालपछि सिमेन्टका घर बन्न थालेपछि उपत्यकाका नदीनालाहरूको दुर्दशा सुरु भएको हो। सिमेन्टको घर निर्माणका लागि आवश्यक बालुवा स्थानीय नदीनालाहरूबाट झिक्न थालेपछि यहाँका खोलानाला साघुरिँदै गहिरिन थालेका हुन्। २०४६ सालपछि राजधानीको जनसंख्यामा वृद्धिसँगै पूर्वाधार निर्माणले तीव्रता पाएपछि यहाँका नदीनालाबाट बिनामापदण्ड अन्धाधुन्ध रूपमा बालुवा उत्खनन गर्ने दिन दुईगुना रात चौगुना बढ्यो। परिणामतः २०४८ भदौमा थापाथलीको पुल नै भासिन पुग्यो। पछि सोही ठाउँमा जापान सरकारले अर्को पुल बनाइदियो। जुन पुलले कुपण्डोलतिरका दुईओटा घाटहरूलाई नै आहारा बनायो। घाटहरूको अवसान बागमती तटमा हिन्दु समुदायका २० ओटा तीर्थस्थल छन्। बौद्ध धर्ममार्गी नेवार समुदायका १२ ओटा तीर्थस्थल छन्। पशुपतिको आर्यघाटदेखि चोभारसम्म दर्जनौं घाटहरू छन्। सहायक नदीहरूमा रहेका घाटहरूको संख्या अरू बढी छ। ती सबै घाट मृत्युसंस्कारसँग जोडिएका छन्। तर, दुर्भाग्य मानवीय अतिक्रमणका कारण अधिकांश यी घाटहरू आज अस्तित्वमा छैनन्। बागमती किनारामा जुद्धशमशेर र चन्द्रशमशेरले बनाएका जुद्धघाट र चन्द्रघाट पनि थिए भन्ने कुरा इतिहासको पानामा छ। चन्द्रघाट रहेको ठाउँमा हाल प्रहरी कार्यालय छ। हरिहरघाट र विश्वराज मिश्रघाटमाथि मासु पसल सञ्चालनमा छन्। सिंहदरबारकै जग्गा अतिक्रमण मुलुकको मुख्य प्रशासनिक केन्द्र सिंहदरबारको स्वामित्वमा रहेको जमिन अतिक्रमणकारीको कब्जामा छ। सिंहदरबारको पूर्वतिर गोरेटो बाटो र कुलो मात्रै थियो। २०४७ पछि त्यहाँ सडक खोल्ने निर्णय भयो। सडकका लागि गोरेटोबाटोको दुवैतिरको जग्गा लिइनुपर्नेमा पहुँचवाला कर्मचारीको जग्गा बचाउन सरकारी जग्गा मात्र च्यापियो। त्यसपछि नामविहीन अनामनगरनामक बस्ती त्यहाँ बस्यो। बस्तीले धोबीखोला क्षेत्रको थप जमिन मिचानमा पार्यो। सो क्षेत्रको ४६ रोपनीभन्दा बढी सरकारी जग्गा अतिक्रमणमा परेपछि २०४९ पुस १६ गते पूर्वसचिव रामबहादुर रावल अध्यक्षतामा सरकारी तथा सार्वजनिक जग्गा छानबिन एवं संरक्षणसम्बन्धी उच्चस्तरीय आयोग बनेको थियो। आयोगले सिंहदरबार क्षेत्रको अतिक्रमित जग्गा सरकारको स्वामित्वमा ल्याइनुपर्ने सुझाव पेस गरेको थियो। तर, दुर्भाग्य ! सरकारले रावल आयोगको प्रतिवेदनलाई कार्यान्वयनमा ल्याउने प्रयाससम्म गरेन। विवादास्पद यूएन पार्क बागमती नदी र संयुक्त राष्ट्रसंघबीच कुनै साइनो छैन। तर, राष्ट्रसंघका नाममा बागमतीले प्राकृतिक वहावमार्ग गुमाउनु परेको छ। खासमा, राष्ट्रसंघ स्थापनाको ५० वर्ष पुगेको अवसरमा नेपाल सरकारले बागमती नदीको दायाँबायाँ यूएन पार्क बनाउने घोषणा गरेको थियो। उक्त पार्कको शिलान्यास २०५२ पुस १६ गते प्रधानमन्त्री शेरबहादुर देउवाबाट भएको थियो। पार्क ललितपुरको शंखमूल, ज्वागल, कुपण्डोल, गुसिंगाल र काठमाडौंको थापाथली, त्रिपुरेश्वर हुँदै टेकू दोभानसम्म फैलिएको छ। पार्कलाई बल्खुहुँदै त्रिवि प्रवेशद्वारसम्म विस्तार गर्ने योजना छ। तर, त्यो पार्कले भने राष्ट्रसंघको नीति र सिद्धान्तविपरीत बागमती क्षेत्र अतिक्रमित जग्गामा बनेको छ। बागमती अभियन्ता स्व हुतराम वैद्यका अनुसार यूएन पार्कले बागमती क्षेत्रको १२ सय रोपनीभन्दा बढी जमिन हडपेको छ। सरकारी आँकडालाई मान्ने हो भने पार्कले चर्चेको क्षेत्रफल १५ सय ५६ रोपनी छ। बागमती क्षेत्रको जग्गा अतिक्रमण गरेर बनाइएको त्यो पार्कले बागमतीको प्राकृतिक मार्गलाई खुम्चाएको छ। पार्कले बागमतीसँग जोडिएको स्थानीयको धर्म, संस्कृति, परम्परालाई चुनौती दिएको छ। नाममात्रको बागमती सफाइ पशुपति क्षेत्रलगायत बागमती नदीको वातावरण सुधारको उद्देश्यसहित नेपाल सरकारले ६ मंसिर ०५२ मा अधिकार सम्पन्न बागमती क्षेत्र ढल निर्माणसुधार आयोजना कार्यान्वयन तथा अनुगमन समिति गठन गरेको थियो। २६ जेठ २०६५ मा समितिको नाम परिवर्तन गरी अधिकार सम्पन्न बागमती सभ्यता एकीकृत विकास समिति राखिएको थियो। समितिको उद्देश्य बागमती र यसका सहायक नदीहरूलाई सफा राख्दै आसपासका धार्मिक, सांस्कृतिक र पुरातात्त्विक सम्पदाहरूको संरक्षण गर्नु रहेको छ। जुन कार्यका लागि सरकारले एसियाली विकास बैंकबाट अनुदान तथा ऋणसमेत गरी अर्बौं रुपैयाँ लिएको छ। वार्षिक बजेटसमेत छुट्ट्याउने गरेको छ। तर, समितिबाट उद्देश्यअनुसार कुनै काम गरेको छैन। समिति गठनको २८ वर्षमा न बागमती र यसका सहायक नदीहरू सफा भएका छन् न यी नदीनालामाथि जारी अतिक्रमण नै रोकिएको छ। बरु, बागमतीविष्णुमतीलगायत सबै नदीनाला ढलमा परिणत भएका छन्। दातृ निकायबाट प्राप्त अर्बौं ऋण तथा अनुदान रकमको चरम दुरुपयोग भएको छ। नदी क्षेत्रको जग्गा, धार्मिक मठमन्दिर, घाट, राजकुलो मासिँदासमेत समिति मौन छ। राजनीतिक दलका कार्यकर्ताहरूका लागि समिति गतिलो भर्ती केन्द्र बनेको छ। प्रस्ट कानुनको अभाव नदी व्यवस्थापन नीति, २०४९ अनुसार नेपालमा सानाठूला गरी ६ हजार नदीनाला छन्। यी सबै नदीनालाको कुल लम्बाइ ४५ हजार किलोमिटर छ। दुर्भाग्य, ६ हजार नदीनालालाई हेर्न हालसम्म ऐन बनेको छैन। नदीनाला हेर्ने नदी व्यवस्थापन नीति, २०४९ सम्म छ, जुन नीति पूर्ण छैन। विद्यमान जलस्रोत ऐन र नियमावली, सिँचाइ ऐन र नियमावलीमा नदी संरक्षणको व्यवस्था छैन। ती ऐननियमावलीहरू जलस्रोतको उपयोग कसरी गर्ने भन्नेमा मात्र केन्द्रित छन्। सरकारले नगर विकास ऐन, २०४५, भवन ऐन, २०५५, काठमाडौं उपत्यका विकास प्राधिकरण ऐन, २०४५ बनाएको छ। तर, ती ऐनहरू व्यवहारतः लागू भएका छैनन्। उपत्यकामा रहेका नगरपालिकाहरूले नै ऐननियम र मापदण्डविपरीत अतिक्रमित क्षेत्रमा बनेका र बन्ने घर संरचनाहरूको नक्शा पास गर्ने गरेका छन्। मानव जीवनसँग जोडिएका उपत्यकाका नदीनाला र ऐतिहासिक, पुरातात्त्विक, धार्मिकसांस्कृतिक धरोहरहरू अतिक्रमणकारीहरूको निशाना बनेका छन्। सरकारले तत्काल ठोसरूपमा कठोर कदम नचाल्ने अतिक्रमणको यो शृंखला अरू बढ्ने छ। तसर्थ खोलानदी, सार्वजनिकस्थल मिचेर बनाइएका अवैध घरसंरचनाहरू भत्काइनुको विकल्प छैन। व्यक्तिको नाममा पुगेको सरकारी जग्गा फिर्ता ल्याइनु पर्छ। यूएन पार्कले मिचेको बागमतीको बहावमार्ग पूर्वावस्थामा फर्काइनुपर्छ। नदीनालाहरूको संरक्षण र संवद्र्धनका लागि नयाँ ऐन जरुरी छ।"
मासुदेखि पेयसम्म आयात,"काठमाडौं : सामान्यतयाः चाडपर्वमा उपभोग्य खाद्य सामग्रीदेखि पेय पदार्थ र विलासीताका वस्तुहरू बढी खपत हुने गरेको छ। जसले आयात बढ्ने गरेको छ। केही कम्पनीहरूले ल्याउने छुटदेखि उपहारका योजनाले पनि दसैं तथा तिहारमा बढी खपत हुने गरेको छ। यद्यपि यसबेला उपभोक्ताबाट सबैखालका वस्तुहरूको आवश्यकताअनुसार माग आउने गरेको छ। गत आर्थिक वर्षको तुलनामा ४५७० प्रतिशतले आयात बढेको छ। व्यापार प्रवद्र्धन निकासी केन्द्र (टीईपीसी)का अनुसार आर्थिक वर्ष २०७८०७९ को भदौ मसान्तसम्म ६३ अर्ब ४३ करोड ८१ लाख १५ हजार रुपैयाँ बराबरको वस्तु आयात भएको छ। गत आवको सोही अवधिमा यस्तो वस्तु ४३ अर्ब ५४ करोड ६ लाख ३२ हजार रुपैयाँ बराबरको आयात भएको थियो। यसअन्तर्गत दसैं लक्षित गरेर रक्सी, वाइन, वियर जस्ता पेय पदार्थदेखि अन्य सफ्ट ड्रिंग्सहरू, खाद्य तेल, दाल, ताजा तरकारी, फलफूल, खाद्यान्न, मसला, कपडा, जुत्तालगायतका सामग्री छन्। भएदेखि वाणिज्य बैंकहरूमा आयातित वस्तुका लागि प्रतितपत्र (एलसी)को बढी माग आएको बैंकरहरू बताउँछन्। पछिल्लो समय आयातित वस्तुमै कर्जाको मागसमेत अधिक हुन थालेको छ। व्यापार प्रवद्र्धन निकासी केन्द्रको तथ्यांकअनुसार सोयाबीन, सनफ्लावर र तोरीको तेल जस्ता खाद्य तेलहरू १८ अर्ब ९१ करोड ५५ लाख रुपैयाँ बराबरको आयात भएको छ। गत आर्थिक वर्षको ७ अर्ब ७५ करोड ७ लाख रुपैयाँ बराबरको भित्रिएको थियो। यसपटक ११ अर्ब १६ करोड रुपैयाँ बढी आयात भएको छ। दसैंलाई नै लक्षित गरेर भदौसम्ममा १० करोड ८२ लाख ८८ हजार रुपैयाँ बराबरको खसीबोकाहरू नेपालमा आयात गरिएको केन्द्रले बताएको छ। यस्तै, खाद्यन्नको आयात भने गत आवको भन्दा कम छ। चालू आवमा १२ अर्ब ९२ करोड रुपैयाँ बराबरको आयात भएको छ। गत आर्थिक वर्ष १२ अर्ब ९२ करोड रुपैयाँ बराबरको खाद्य आयात भएको थियो। यसैगरी, दसैं लक्षित गरेर २ अर्ब ८९ करोड बराबरको कपडा र १ अर्ब १५ करोड बराबरको जुत्ता आयात भएको छ। यस्तै, कस्मेटिक वस्तुहरू २ अर्ब ९ करोड ३० लाख रुपैंयाको आयात भएको छ। दसैंका लागि २ अर्ब २४ करोडका मसला र २ अर्ब ३५ करोड बराबरको चिनी आयात भएको केन्द्रले जानकारी दिएको छ। चाडपर्व नजिकिएकाले पनि अल्कोहलजन्य वस्तुको माग बढ्ने गर्छ। यसैले पनि चालू आवको भदौमा यस्ता वस्तुको आयात ३५ करोड २८ लाख ४० हजार रुपैयाँ बराबरको भएको छ। गत वर्षको सोही समय भने १९ करोडको रक्सी आयात भएको थियो। यद्यपि मदिरा व्यवसायीकाअनुसार चाडपर्वका लागि आवश्यक पर्ने रक्सी साउनबाटै आयात हुन्छ। विशेष गरेर दसैंका बेला माछामासुको बढी प्रयोग हुने भएकाले मदिराको खपत बढी हुन्छ। व्यवसायीकाअनुसार नेपालमा १४ देशहरूबाट वियर आयात हुन्छ भने अन्य प्रकारका मदिरा ३६ वटा देशहरूबाट आयात हुने गरेका छन्। बजारमा बढी चल्ने मदिराजन्य पेय पदार्थमा ह्विस्की, भोड्का, जीन, रम, बियर, वाइन लगायत रहेको व्यवसायीहरू बताउँछन्।"
अहंकारको अन्त्य,"एकदिन श्रीमान् र श्रीमतीबीच झगडा भयो। पति भन्दै थिए म काजी हुँ काजी, यसैकारण यस सहरका मानिसहरूले मलाई सम्मान गर्छन् र तिम्रो सम्मान मेरो कारणले मात्र छ। श्रीमतीले भनिन् त्यसो होइन तपार्इंको इज्जत मेरो कारणले छ। यदि मैले चाहेँ भने, तपाईंको इज्जत, सम्मान सबै एक मिनेटमा बिगार्न सक्छु र एक मिनेटमा नै सपार्न पनि सक्छु। काजीले भने, ठीक छ त्यसो भए, मेरो इज्जत बर्बाद गरेर देखाउ। एकदिन साँझ काजीको घरमा, काजीका साथीहरूको भेला थियो। अचानक काजीको छोरा जोरले रोइरहेको थियो र श्रीमतीले उसलाई हप्काउँदै थिइन्। काजीले सोधे, किन चिच्याइरहेको छ छोरा ? श्रीमतीले भित्रैबाट भनिन्, छोराले पेटभरि खाई सक्या छ, फेरि पनि खिचडी मागिरहेको छ। देउन त अनि। घरमा अरू पनि त छन्, कसरी दिउँ ? श्रीमतीबाट उत्तर आयो। घरमा भएका सबैले यो कुरा नियालिरहेका थिए। उनीहरूले सम्झिए यसको घरमा एक सानो खिचडीको लागि झगडा हुँदो रहेछ। सबै उठेर गए। त्यसपछि काजीले श्रीमतीलाई भने, मानें मैले तिमीलाई, आज तिम्रै कारण इज्जत गयो। अब इज्जत फिर्ता ल्याएर देखाउ। श्रीमतीले भनिन् कुनै दिन हेर्नुहोस्। एकदिन पुनः साथीहरूलाई बोलाइएको थियो। पहिले जस्तै घटना सुरु भयो। काजीले श्रीमतीलाई सोध्यो छोरा किन रोइरहेको छ ? हेर्नुहोस् न यसले खिचडी खाने कुरामा जिद्दी गरिरहेछ। काजीले मुस्कुराउँदै भने, त्यसो भए खिचडी यहाँ ल्याऊ। म छोरालाई दिन्छु र सबै पाहुनाहरूलाई पनि खिचडी खुवाउनुपर्छ। श्रीमतीले खिचडीको ताउलो लिएर आइन्। छोरा र पाहुनालाई दिन पस्किन थालिन्। सबै साथीहरू छक्क परे, त्यहाँ दाल चामलको खिचडी थिएन। पिस्ताकाजु, बदाम, किसमिस, इत्यादिले बनेको विशेष पकवान थियो। अब उनीहरू सोच्दै थिए कि यो खिचडी हो ? यदि काजीको घरमा यसलाई खिचडी भन्छन् भने मिठाई केलाई भन्छन् होला ? भोज खाइसकेपछि काजीका साथीहरू काजीको सम्पन्नताको बारेमा कुरा गर्दै त्यहाँबाट बिदा भए। जुन सम्मान श्रीमतीकै कारण आज प्राप्त भएको थियो। नैतिक शिक्षा : यो सिद्धान्त सबै ठाउँमा लागू हुन्छ। अहंकारयुक्त जीवनमा, जुन बेला पनि इज्जत खुट्टामुनि पुग्न सक्छ र नम्रतापूर्ण जीवनमा सबै ठाउँमा हाम्रो सम्मान हुन्छ। त्यसैले अहंकारलाई आजैबाट त्याग गरौं र नम्र बनौं।"
अन्तर्राष्ट्रिय फिल्म महोत्सवमा कोहजबेन्ड,"काठमाडौं : नेपालमा विद्यमान रहेको बहुपति प्रथाका बारेमा निर्मित बृत्तचित्र सहायक श्रीमान (कोहजबेन्ड) अमेरिका र युरोपका प्रतिष्ठित चलचित्र महोत्सवमा छनोट भएको छ। जर्मनीको १८औं टेगेन्सी इन्टरनेसनल माउन्टेन फिल्म फेस्टिभल र स्लोभाकियाको २९औं इन्टरनेसनल फिल्म फेस्टिभल अफ माउन्टेन फिल्मस् पोपराडमा सहायक श्रीमान छनोट भएको हो। दुवै देशमा अक्टोबर १३ देखि १७ तारिखसम्म चलचित्र महोत्सव हुँदैछ। सहायक श्रीमान अक्टोबर १५ मा दुवै देशमा प्रदर्शन गरिने भएको छ। निर्देशक गणेश पाण्डेका अनुसार अक्टोबर १ देखि सुरु भई अक्टोबर २४ तारिखसम्म अमेरिकाको वासिङ्टन राज्यस्थित शियाटलमा सञ्चालन हुने तस्बिर साउथ एसियन फिल्म फेस्टिभलमा पनि सहायक श्रीमान प्रदर्शन हुँदैछ। नेपालको डकुमेन्ट्री फिल्म अन्तर्राष्ट्रिय चलचित्र महोत्सवमा छनोट हुनु हाम्रो टिमका लागि मात्र नभई नेपाल र नेपालीका लागि पनि गर्वको विषय हो, निर्देशक पाण्डेले भने। विश्वका विभिन्न देशमा छनोट भइरहेको सहायक श्रीमानले गत वर्ष रसियामा आयोजित १९औं अन्तर्राष्ट्रिय कान्स भिडियो फेस्टिभलमा प्रथम पुरस्कार ग्रान्डप्रिक्स अवार्ड जितेको थियो भने नेपाल अन्तर्राष्ट्रिय चलचित्र महोत्सव (निफ) मा पनि उत्कृष्ट फिल्म अवार्डसहित एक हजार अमेरिकी डलर पुरस्कार जित्न सफल भएको थियो। भाग्यले बाँचेकाहरू नामक वृत्तचित्रमार्फत संसारभर चर्चा कमाएका निर्देशक पाण्डेको सहायक श्रीमान नयाँ डकुमेन्ट्री फिल्म हो। काठमाडौं अन्तर्राष्ट्रिय पर्वतारोहण महोत्सव (किम्फ) मा रिलिज गरिएको सहायक श्रीमान बहुपति प्रथामा आधारित छ। ३५ मिनेटको यो डकुमेन्ट्री कर्णाली प्रदेशको हुम्लामा छायाँकन गरिएको हो। घरमा जति दाजुभाइ छन्, एउटै श्रीमती बिहे गर्ने संसारकै अनौठो चलन अहिले पनि नेपालका कतिपय हिमाली जिल्लामा विद्यमान छ। सोही विषयलाई निर्देशक पाण्डेले पहिलोपटक पर्दामा उतारेका हुन्। हुम्लाका लामा समुदायमा अहिले पनि दाजुभाइका लागि एउटै श्रीमती विवाह गर्ने चलन छ। निर्देशक पाण्डेले करिब चार वर्षको छायांकन र अनुसन्धानबाट सहायक श्रीमान निर्माण गरेका हुन्े। साइन मिडिया प्रालिले निर्माण गरेको यो वृत्तचित्रको लेखन पनि निर्देशन पाण्डेले नै गरेका हुन्।"
११ संस्थाले पाए पुनर्कर्जा,"काठमाडौं : बैंक तथा वित्तीय संस्थाहरूले गत भदौ महिनामा ११ वटा कम्पनीलाई सहुलियत (कम) ब्याजदरमा पुनर्कर्जा उपलब्ध गराएका छन्। नेपाल राष्ट्र बैंकको तथ्यांकअनुसार क्षेत्रगत रूपमा जलविद्युत् कम्पनी, होटल तथा पर्यटन व्यवसाय र शैक्षिकसँग सम्बन्धित संस्थाहरूलाई १ अर्ब ४४ करोड ४९ लाख रुपैयाँ बराबरको पुनर्कर्जा स्विकृत गरेका हुन्। यसबाहेक राष्ट्र बैंकले ८५ करोड ४७ लाख रुपैयाँ बराबरको विशेष पुनर्कर्जा स्विकृत गरेको बताएको छ। यसअघिको साउन मसान्तसम्ममा बैंकहरूबाट यस्तो कर्जाबापत १ खर्ब १८ अर्ब ४९ करोड लगानीमा रहेको थियो। उक्त पुनर्कर्जा दिनेमा ५ वटा बैंक रहेका छन्। सिद्धार्थ बैंकले ५, प्रभु बैंकले २, राष्ट्रिय वाणिज्य बैंकले २ ओटा र मेगा बैंकले एउटा संस्थालाई पुनर्कर्जा सुविधा दिएका छन्। यसैक्रममा राष्ट्रिय वाणिज्य बैंकले प्रदेश नं २ स्थित भद्रकाली इङ्लिस बोर्डिङ स्कुल जनकपुर प्रालिलाई ४४ लाख र गण्डकीको विकास हाइड्रोपावर कम्पनी प्रालिलाई २० करोड रुपैयाँबराबरको पुनर्कर्जा स्विकृत गरेको छ। यस्तै ग्लोबल आईएमई बैंकले बागमती प्रदेशको माउन्टेन बुद्ध होलिडेज प्रालिलाई ७५ लाख रुपैयाँबराबरको स्विकृत गरेको छ। यस्तै, कुमारी बैंकले गण्डकी प्रदेशको होटल बाराही प्रालिलाई २० करोड रुपैयाँको फेरि ऋण लिन स्विकृत गरिदिएको छ। मेगा बेंकले लुम्बिनी प्रदेशको बोधी रेडसन होटल प्रालिलाई २० करोडबराबरको स्विकृत गरेको छ। यस पटक सबैभन्दा बढी सिद्धार्थ बैंकले पुनर्कर्जा स्विकृत गरेको छ। यो बैंकले ४ ओटा संस्थालाई सुविधा दिएको छ। यसअन्तर्गत गण्डकीको होटल पोखरा भिलेज प्रालिलाई ९ करोड ८६ लाख रुपैयाँ, सेभेन लेक्स रिसोर्ट प्रालिलाई ५ करोड ९४ लाख, होटल सारा प्रालिलाई २० करोड र बागमतीको डाइमोन्ड हिल रिसोर्ट प्रालिलाई ७ करोड ५ लाख रुपैयाँबराबरको कर्जा स्विकृत गरेको छ। यसबाहेक प्रभु बैंकले बागमती प्रदेशस्थित सुरी खोला हाइड्रोपावर लि र सीता एयर प्रालिलाई २०२० करोड रुपैयाँबराबरको कर्जा स्विकृत गरेको छ। भदौमा ११ ऋणी थपिएसँगै यो सुविधा लिने ४८ हजार ९ सय १ पुगेका छन्। ऋणीले विशेष पुनर्कर्जामा ३ प्रतिशत र साधारण पुनर्कर्जामा ५ प्रतिशत मात्रै ब्याज तिरेर फेरि कर्जा पाउँछन्। राष्ट्र बैंकले आर्थिक वर्ष २०७७०७८ मा कोरोना महामारी तथा लकडाउनबाट प्रभावितलाई लक्षित गर्दै राहतस्वरूप अधिकतम २ खर्ब १२ अर्ब ८८ करोडसम्म पुनर्कर्जा दिन सिलिङ तोकेको थियो। सिलिङअनुसार दिनै पर्छ भन्ने नरहेको सहप्रवक्ता नारायणप्रसाद पोखरेलले बताए।"
दसैं मनाउन घर फर्किए परदेशी,"शंकरप्रसाद खनालनेपालगन्ज, किशोर बुढाथोकीविराटनगर, मनिका झाजनकपुरधाम, सलमान खानभैरहवा : दैलेख ठाँटीकाँधका तपेन्द्र बडुवाल दसैं मनाउन भारतबाट घर फर्केका छन्। उनी भारतको हिमाञ्चल प्रदेशको मनिकरनमा स्याउ टिप्न गएका थिए। नेपालगन्जको सीमा नाका जमुनाहामा एन्टिजिनबाट कोरोना परीक्षणका लागि लाइनमा भेटिएका बडुवालले भने, ५० दिनमा २५ हजार भारु (नेपाली ४० हजार) कमाइ भयो। दसैं मनाउन घर फर्केको छु। दसैंतिहार मानेर फेरि भारत जान्छु। स्याउ टिपेबापत उनलाई दैनिक पाँच सय भारु मिल्थ्यो। खान बस्न साहूले नै व्यवस्था गरेको थियो। भारतको गुजरातस्थित होटलमा काम गरेर घर फर्कँदै गरेका दैलेखको महाबु गाउँपालिका रानीवनका रणबहादुर सुनार पनि ३ दिनको यात्रापछि नेपालगन्ज पुगे। पाँचौं दिन उनी घर पुग्नेछन्। भारतमा धेरै कोरोना संक्रमण भएको राज्यमा रहँदाको उनले अनुभव सुनाए, कोरोनाबाट मृत्यु भएकाहरूको लास पोल्ने ठाउँ पनि थिएन। भर्खरै गएको थिए। कोरोनाले होटल बन्द भइहाल्यो। घर फर्कने पैसा पनि भएन। कोरोना निकै घटेपछि घर फर्कन पाइयो। लुम्बिनी, कर्णाली र सुदूरपश्चिम विभिन्न जिल्लामा घर भएका कालीपारे (भारतमा कमाउन गएका) परदेशीहरू फर्कनेहरूको सीमा नाका जमुनाहामा घुइँचो लाग्न थालेको छ। इलाका प्रहरी कार्यालय जमुनाहाका इन्चार्ज सई मीनबहादुर विष्टका अनुसार सोमबार १ हजार ७ सय जना नेपाली घर फर्केका छन्। यो एन्टिजिनबाट कोरोना परीक्षण गराउनेको मात्र रेकर्ड हो। इन्चार्ज विष्टले प्रष्ट पारे, सोह्र श्राद्ध सकिएपछि दसैंको नवमीसम्म अहिले आएको भन्दा झन्डै ५ गुणा बढी नेपाली स्वदेश फर्केछन्। जोगवनी नाकाबाट भित्रिनेको लर्काे दसैं लगायतका चाडपर्व नजिकिँदै जाँदा विराटनगरको जोगवनी नाकाबाट नेपाल प्रवेश गर्नेहरूको लर्को लागेको छ। भारतको जोगवनी हुँदै विराटनगर प्रवेश गरेर गन्तव्यतर्फ लाग्नेको संख्या दैनिक एक हजारभन्दा बढी रहेको जिल्ला प्रशासन कार्यालय मोरङले जनाएको छ। प्रशासनका अनुसार पछिल्लो एक साताको अवधिमा यो नाका हुँदै आठ हजारभन्दा बढी सर्वसाधारण नेपाल प्रवेश गरेका छन्। काम, अध्ययन एवं रोजगारीका सिलसिलामा भारत पुगेकाहरू चाडपर्व नजिकिएपछि धमाधम घर फर्किरहेका छन्। कोरोना महामारीका कारण दुई वर्षदेखि बन्द रहेको यो नाका एक साताअघि मात्रै खुला गरिएको हो। नाका खुलेपछि सवारी साधन र मानिसले सहज रूपमा आवतजावत गर्न पाइरहेको मोरङका प्रमुख जिल्ला अधिकारी काशीराज दाहालले जानकारी दिए। चाडपर्वका बेला सीमा नाकामा हुनसक्ने भीडभाडलाई लक्षित गरेर उच्च सतर्कता अपनाइएको उनको भनाइ छ। नेपालबाट दैनिक उपभोग्य वस्तु खरिदका लागि भारतको जोगवनी बजार जानेहरूको पनि ठूलो भीड लागिरहेको छ। चाडपर्व नजिकिएसँगै सीमामा आवतजावत बाक्लो हुँदा सुरक्षा सक्रियता बढाइएको दाहालले बताए। चाडपर्वका बेला हुनसक्ने अवैध एवं अवाञ्छित गतिविधि रोक्न भारतसँग सीमा जोडिएका स्थानलाई प्राथकितामा राखेर सतर्कता अपनाइएको जानकारी उनले दिए। उनका अनुसार नाकाबाट आवतजावत गर्ने सर्वसाधारणलाई सहजीकरण र मानवीय चहलपहललाई ख्याल गर्दै आवश्यक सुरक्षा प्रबन्ध मिलाउन सीमामा ठूलो संख्यामा नेपाल र सशस्त्र प्रहरी परिचालन गरिएको छ। प्रजिअ दाहालले कोरोना संक्रमणबाट बच्न सर्वसाधारणलाई स्वास्थ्य सतर्कता अपनाउन आग्रह गरेर सीमा क्षेत्रमा जनेचतनामूलक सन्देशहरू पनि प्रवाह गर्ने काम भइरहेको छ। चाडपर्व नजिकिएकाले नेपालबाट भारतीय बजारमा उपभोग्य वस्तु खरिद गर्न जानेको संख्या अत्याधिक बढेको छ। कामका सिलसिलामा भारत पुगेकाहरू पनि चाडपर्व मनाउनलाई घर फर्कन थालेका छन्, उनले भने, एक दिनमा १५ हजारभन्दा बढीको आवतजावत हुने गरेको छ। बढ्दो चहलपहलसँगै कोरोना संक्रमणलाई ख्याल गर्नुपर्छ भनेर प्रशासन चनाखो भएर लागेको छ। अव्यवस्थित आवतजावतमा कडाइ जानकारी दाहालले दिए। उनका अनुसार नेपालबाट भारत र भारतबाट नेपालतिर आवतजावत गर्नेहरूले मास्क र स्यानिटाइजरको प्रयोग गरेनगरेको कुरामा ध्यान दिने गरिएको छ। साथै सामाजिक दूरी र सरसफाइमा ध्यान दिन पनि आग्रह गर्ने गरिएको छ। दाहालले अभिलेख राख्दै भारतबाट नेपालतिर प्रवेश गर्नेहरूलाई प्रशासनले आवश्यक सहयोग गरिरहेको जानकारी दिए। चाडपर्व मनाउन भारतबाट आफ्नो देश फर्कने नेपालीहरूलाई सीमा क्षेत्रमा सास्ती नहोस् र आवतजावतका नाममा अवैध धन्दा हुन नपाओस् भनेर प्रशासनले सक्रियता बढाएको दाहालको भनाइ छ। साथै सुरक्षा सतर्कताका विषयमा काउन्टर पार्टसँग पनि समन्वय भइरहेको उनले बताए। सीमामा सास्ती बुधन साह एक वर्षपछि भारतको गुजरातबाट दसैं मनाउन घर आएका छन्। जनकपुरधाम उपमहानगरपालिका४ घर भएका साह पछिल्लो पाँच वर्षदेखि गुजरातकै एक कम्पनीमा काम गर्छन्। कोरोना महामारीले गर्दा घर आउन नसकेका उनी परिवारसँगै दसैं मनाउन आएका हुन्। नेपाल सरकारले भारतसँगको सिमानाका खोलेपछि नेपालतर्फ आउन उनलाई गाह्रो भएन। तर, भिठ्ठामोड बोर्डर भएर आएका उनले भारतीय नाका नखुलेकै कारण खेतको बाँटो भएर पैदल नेपाल बोर्डरसम्म आउनु परेको सुनाए। नेपाल सरकारले नाका खोले पनि भारत सरकारले नखोल्दा धनुषा, महोत्तरी, सर्लाहीसहितका प्रदेशका आठवटै जिल्लामा नेपाली नागरिकलाई सोझै नभई नाका छेउछाउका खेत वा चौरीको बाटोबाट आवतजावत गर्ने बाध्यता छ। नेपाल सरकारले नाका खोलेझैं भारतीय पक्षले पनि सहज रूपले आउजाउ गर्न दिँदा दसैं मनाउन घर फर्किनेहरूलाई झन् सहज हुने युवा अभियन्ता सुशील कर्ण बताउँछन्। नेपाल सरकारको निर्णयअनुसार भारतीय गाडी र नागरिकलाई नेपाल सहजै प्रवेश गर्न दिइएको धनुषाका प्रमुख जिल्ला अधिकारी बन्धुप्रसाद बाँस्तोला बताउँछन्। तर, भारततर्फको नाका खुलाउने कुरा दुई देशका सरकारको भएको हुनाले यस विषयमा आफूले केही गर्न असमर्थ रहेको उनी बताउँछन्। रोजगारीका लागि भारत गएका नेपाली स्वदेश फर्किन थालेका छन्। भारतमा कार्यरत हजारौं मुग्लानीहरू झिटीगुन्टाका र कोसेली बोकेर हर्षोल्लासका साथ दसैंतिहार मनाउन स्वदेश फर्किरहेका छन्। १८ महिनापछि पूर्णरूपमा नाका सुचारु भएपछि मुग्लानी स्वदेश भित्रिनेदेखि लिएर किनमेलका लागि सीमावर्ती बजारमा जाने नेपालीका कारण रुपन्देहीको मुख्य नाका बेलहिया ब्यस्त छ। फर्किंदै मुग्लानी भारतको दिल्लीको होटलमा कार्यरत गुल्मीका ४४ वर्षीय कृष्ण सुनारले परिवारका साथ दसैं मनाउन घर जान लागेको बताए। पोहोर परिवारका साथमा हर्षोल्लासका साथ दसैं मनाउन पाइएन, उनले भने, यसपालि परिवारसँगै मनाउने भनेर घर जान लागेको हो। स्थलमार्ग हुँदै उनी जस्ता थुप्रै नेपाली दसैंतिहार मनाउन अहिले घर फर्किरहेका छन्। प्रहरीले उपलब्ध गराएको तथ्यांकअनुसार बेलहिया नाका हुँदै दैनिक औसतमा साढे तीन सय नेपाली भित्रिरहेका छन्। जिल्ला प्रहरी कार्यालय रुपन्देहीका डीएसपी एवं प्रवक्ता सत्य नारायण थापाले गत साता करिब तीन हजार नेपाली बेलहिया नाकाबाट स्वदेशमा भित्रिएको बताए। चाडपर्व नजिकिएसँगै दैनिक करिब तीन हजार सर्वसाधरणको नाकाबाट आवागमन भइरहेको इलाका प्रहरी कार्यालय बेलहियाका प्रहरी निरीक्षक नवीन पौडेलले बताए। भारतीय बजारमा घुइँचो जति दसैं नजिकिँदै गएको छ त्यति नै सिमानाको भारतीय बजार सुनौली, नौतनवामा नेपालीहरूको घुइँचो बढ्दै गएको छ। दसैंको मुखमा बन्द रहेका सीमानाका समेत सुचारु भएपछि सीमावर्ती बजारमा जाने नेपालीको संख्या ह्वात्तै बढेको छ। दाल, चिनी, कपडा, साबुन, लगायतका साम्रगीहरू खरिद गर्नका लागि दैनिक हजारौं नेपाली सुनौली बजारमा ताँती लागेका छन्। भारतमा सस्तो मूल्यमा साम्रगी पाउने गरेको मनोविज्ञानका कारण चितवन, अर्घाखाँची, पाल्पा, नवलपरासी लगायतका जिल्लाहरूबाट नेपालीहरू भारतीय बजार सुनौलीमा आउने गरेका छन्। बजार गरेर फर्किंदै गरेका बुटवलका प्रेम गुरुङले सुनौलीमा उपभोक्ता ठग्ने काम हुने गरेको बताए। सस्तो पाइन्छ भनेर सुनौलीमा दसैंको बजार गर्न आएको थिएँ, उनले भने, यहाँ एउटादुईवटा सामान सस्तोमा दिएर अरू सामान नेपालभन्दा महँगो लिनुका साथै गुणस्तरहीन साम्रगी बिक्री गरेर ठगी गर्दो रहेछन्।"
"भीड घटाऔं, दसैं मनाऔं","दसैं पर्व सुरु भएको छ। कोरोना महामारीले अघिल्लो साल खल्लो बनाएको दसैं यो वर्ष भने मनाउने तयारीमा नेपाली छन्। कोरोना खोप धेरै नागरिकले पाएकाले लकडाउन छैन। स्वास्थ्य मापदण्ड अपनाएर बजार पसल खोल्न सरकारकै निर्देशन छ। एक वर्षसम्म लकडाउनका कारण घरमा थुनिएका नागरिक बाहिर निस्कन पाएका छन्। यातायातका साधन निर्वाध रूपमा चलेका छन्। झट्ट हेर्दा अब कोरोनाले हामीबाट बिदा लियो भन्ने महसुस सबैलाई हुन्छ। तर, अवस्था त्यस्तो छैन। दैनिक संक्रमित भेटिएका छन्। कोरोनाकै कारण हुने मृत्युलाई शून्यमा झार्न सकिएको छैन। त्यसैले अझै स्वास्थ्य मापदण्डको पालना आवश्यक छ। स्वास्थ्य सुरक्षा प्राथमिक विषय हो। अघिल्लो वर्ष बडादसैंका विविध विधि र परम्परा खुम्चिए। घर परिवारमा सीमित बन्यो दसैं। रौनक सीमित गरी सावधानी अपनाएर चाड मनाउनुपर्ने परिस्थिति थियो। अहिले बजारमा देखिने ठेलमठेलको भीडले दसैं रौनकताका साथ भित्रिएको भान हुन्छ। मास्कलाई चिउँडोमा अड्काएर बजार दौडनेको लर्को छ। सार्वजनिक यातायातमा भित्र खुट्टा टेक्ने ठाउँ छैन। स्वास्थ्य मापदण्डलाई यी सबै दृश्यले गिज्याएको छ। व्यापारीलाई बेच्ने सुर छ, उपभोक्तालाई किन्ने। देशका मुख्य सरहमा भीड थामिनसक्नु छ। जसका कारण पुनः संक्रमितको संख्या बढ्न सक्नेमा दुविधा छैन। खोपले कोरोनाको मृत्युदर घटनाउने हो, संक्रमण हुनबाट रोक्ने होइन। खोप नेपालमा भित्रिएसँगै स्वास्थ्य विज्ञले यो विषयमा सचेत गराइरहेका पनि छन्। तर, अझै नागरिकमा खोप लगाएपछि ढुक्क हुन्छ, संक्रमण हुँदैन भन्ने भ्रम छ। यसै भ्रमका कारण स्वास्थ्य मापदण्डमा लापरबाही छ। मास्क कानमा झुन्ड्याउने बाहेक सही तरिकाले लगाएको कमै पाइन्छ। सामाजिक दूरीको पालना छैन। पुनः सरसफाइमा ध्यान घटेको छ। कोरोना नयाँ नयाँ भेरियन्टमा आउने भएकाले मानव स्वास्थ्यका लागि जोखिम उत्तिकै छ। विश्वका विकसित मुलुकलाई यो विषयलाई गम्भीरताका साथ लिए पनि हाम्रो मुलुकमा अझै खेलाँची छ। यस्तो क्रियाकलापले पुनः महामारी नफैलिएला भन्न सकिँदैन। सचेत हुनैपर्ने समय हो यो। देशका प्रमुख सहरमा संक्रमण दैनिक सय माथिको संख्यामा नै छ। अब चाडपर्वको समयमा यो संक्रमण गाउँगाउँसम्म पनि पुग्न सक्छन्। पारिवारिक भेटघाट र आपसी खुसी साट्नका लागि धेरैजसो दसैंमा आफ्नो मूलघर पुग्छन्। सहरमा अस्थायी बसोबास गर्नेहरू आफ्नो थातथलो फर्कन्छन्, गाउँ फर्कन्छन्। तर, परिवारसँग रमाइलो गर्न दसैंमा घर जानेहरूले आफूसँगै कोरोना भाइरस पनि लगेमा त्यसले संकटको स्थिति पैदा गर्न सक्छ। दसैंलगत्तै चिसो बढ्ने भएकाले कोरोना भाइरसले अरू अत्याउन सक्छ। खोप लगाएँ भने ढुक्क हुने अवस्था छैन। रुसमा मंगलबार एकैदिन कोरोना संक्रमणका कारण ८ सय ९५ जनाको मृत्यु भएको उदाहरण छ। यो अहिलेसम्मकै सबैभन्दा धेरै मृत्युको संख्या हो। छिमेकी मुलुक भारतमा कोरोनासँगै निपाहा भाइरसको संक्रमण बढ्दो छ। त्यसैले हामीले लापरबाही गर्नु हुँदैन। स्वास्थ्य मन्त्रालयको तथ्यांकअनुसार नेपालमा १० वटा जिल्लामा पाँच सयभन्दा बढी संक्रमित छन्। २० वटा जिल्लामा दुई सयभन्दा बढी सक्रिय संक्रमित रहेको जोगिएर चाडपर्व मनाउनुको विकल्प छैन। हामीलाई थाहै छ, अहिले कोरोनाजस्ता भाइरसबाट बाच्ने एकमात्र उपाय भनेको सजगता अपनाउनु नै हो। न यसको उपचार हुन्छ, न उपचार गर्ने पर्याप्त ठाउँ नै पाइन्छ। दसंै सुरक्षित भएर मनाऔं। खानपान र स्वास्थ्य मापदण्डमा ख्याल गरौं।"
"वृद्धा महिलामाथि आक्रमण र लुटपाट, अवस्था गम्भीर","विराटनगर : मोरङको पथरीशनिश्चरेमा वृद्धा महिलामाथि आक्रमण र लुटपाट गरिएको छ। आक्रमण गरेर घाइते बनाउँदै पथरीशनिश्चरे नगरपालिका३ ढकाल चोककी ७५ वर्षीया हर्कमाया दंगाल लगाएका सुनका गहना लुटपाट गरिएको प्रारम्भिक अनुसन्धानबाट खुलेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। घरबाट लगभग २ सय मिटर पर गाईवस्तुलाई घाँस र पानी दिन गएकी वृद्धालाई परिवारका सदस्य तथा स्थानीयले बेहोस भएर लडिरहेको अवस्थामा बुधबार दिउँसो ४:३० बजेतिर भेट्टाएका थिए। घटनाका बारेमा जानकारी आउनसाथ घटनास्थलमा पुगेको प्रहरीले उद्धार गर्दै उनलाई उपचारका लागि विराटनगरको नोबेल शिक्षण अस्पताल ल्याएको छ। उनीमाथि आक्रमण र लुटपाट गर्नेको पहिचान हुन नसकिरहेको र खोजी सुरु गर्दै घटनाको अनुसन्धान तीव्र बनाइएको डीएसपी श्रेष्ठले बताए। उनले भने, घरदेखि नजिकै वृद्धा महिलामाथि आक्रमण र लुटपाट भएको खुलेको छ। कुटपिट गर्दै अचेत बनाएपछि कान र नाकमा लगाएका १ तोल बराबरका सुनका गहना पनि लगिएको रहेछ। वृद्धा महिला बोल्नसक्ने अवस्थामा छैनन्। आक्रमणबाट आँखा, नाक, मुख र अनुहारमा चोट लागेको छ। प्रहरीका अनुसार उपचारमा संलग्न चिकित्सकले सीटी स्क्यान गरेर हेर्दा टाउकोमा रगत जमेको पत्ता लगाएका छन्। घटनामा संलग्न भएको आशंकामा प्रहरीले केही व्यक्तिहरुमाथि निगरानी बढाएको छ।"
प्रतिबन्धित रेडबुलको बिक्री हुँदै,विराटनगर : प्रदेश १ को राजधानी विराटनगरमा प्रतिबन्धित रेडबुल बिक्री वितरण हुने गरेको छ। सरकारले आयातमा नै प्रतिबन्ध लगाएको ऊर्जा पेय पदार्थ रेड बुल विराटनगरमा बिक्री वितरण भइरहेको छ। केही अघि वाणिज्य आपूर्ति तथा उपभोक्ता संरक्षण कार्यालयले विराटनगर गरेको बजार अनुगमनको क्रममा प्रतिबन्धित विदेशी रेडबुल फेला पारेको हो। कार्यालयले विराटनगरको ११ स्थित पञ्चमुखी चौकस्थित सञ्चालनमा रहेको चिरञ्जीवी जनरल स्टोर र कञ्चनबारीस्थित रहेको अभिषेक ट्रेडर्समा ३० पिस कार्यालयले नियन्त्रणमा लिएको शाखा अधिकृत सन्तोष पोखरेलले जानकारी दिए। उनका अनुसार चिरञ्जीवी जनरल स्टोरको ५ पिस नष्ट गरेको जानकारी दिए। उनले अभिषेक ट्रेडसमा ३० पिसलाई नष्ट गर्ने तयारी भइरहेको बताए। सो रेडबुलमा क्याफिनयुक्त पदार्थ रहेकाले स्वास्थ्यलाई हानि पुर्याउने भएकाले विदेशी रेडबुललाई सरकारले आयातमा नै प्रतिबन्ध लगाएको जानकारी दिए।
मार्सल आर्ट्स सिक्दै उर्वशी,"मुम्बई : बलिउड अभिनेत्री उर्वशी रौटेला विभिन्न कारणले चर्चामा आइरहने कलाकार हुन्। चलचित्रमा खासै चर्चा बटुल्न नसकेकी उनी विभिन्न गतिविधि र तस्बिरका कारण चर्चामा आइरहन्छिन्। उनी सामाजिक सञ्जालमा धेरै सक्रिय हुने बलिउड अभिनेत्रीमध्येमा मात्रै पर्दिनन्, आफ्ना तस्बिर र गतिविधिले प्रशंसकलाई पनि खुसी पार्दै आइरहेकी छन्। कहिले शारीरिक कसरत, कहिले गहनाको प्रदर्शन त कहिले विभिन्न क्रियाकलापका कारण चर्चामा रहेकी उर्वशी फरक कारणले चर्चामा छिन्। उनी अहिले मार्सल आर्ट्स सिकिरहेकी छन्। उनले आफूले सिकेका टेक्निकहरूलाई सामाजिक सञ्जालमा पनि सेयर गर्दै आइरहेकी छन्। उर्वशीले आफ्नो नयाँ चलचित्रका लागि मार्सल आर्ट्स सिक्न थालेकी हुन्। फिल्ममा आफ्नो कला देखाउन उनी मार्सल आर्ट्स सिकिरहेकी हुन्। उनले एक भारतीय सञ्चार माध्यमसँगको कुराकानीमा आफू अहिले मार्सल आर्ट्स सिक्दै रहेको बताए पनि कुन चलचित्रका लागि यति धेरै मेहनत गरिरहेकी हुन् भने चाहिँ खुलाएकी छैनन्। केही समय पहिले सामाजिक सञ्जालमा सेयर गरेको एक तस्बिरले उनले चर्चा मात्रै कमाइनन्, ट्रोलको सिकार पनि भइन्। उनले शरीर शुद्ध राख्न भन्दै शरीरभरि माटो दलेकी थिइन्। जसलाई उनले माटो थेरापी भनेकी थिइन्। शरीरभरि माटो दलेको तस्बिर इन्टाग्राममा सेयर गर्दै त्यसले शरीरलाई शुद्ध राख्ने बताएकी थिइन्। माटो थेरापी आफ्नो मन पर्ने थेरापी रहेको भन्दै उर्वशीले बेलिएरिक समुद्री तटको क्लोयोपेट्रा माटोको आनन्द लिइरहेको उल्लेख गरेकी थिइन्। उनले समुद्री तटको रातो माटोमा पाइने खनिजले छालालाई निकै राम्रो गर्ने बताएकी छिन्। माटोको उपचारले शरीरलाई शुद्ध पार्छ। छालालाई नरम बनाउँछ र शारीरिक पीडालाई पनि कम गर्ने काम गर्छ, उर्वशीले तस्बिर सेयर गर्दै लेखेकी थिइन्।"
मापदण्ड निक्कै नाघ्यो प्रदूषणले,"नितु घलेकाठमाडौं, शंकरप्रसाद खनालनेपालगन्ज, किशोर बुढाथोकीविराटनगर नेपालगन्ज उपमहानगरपालिका१० भृकुटीनगरका गिरबहादुर गुरुङ छतमा सुकाएको लुगा कालो भएको देख्दा अचम्मित हुन्छन्। गुरुङ यसबारे छिमेकी रामचन्द्र श्रेष्ठलाई सोध्छन् यो के भएको हो ? श्रेष्ठ जवाफ दिन्छन्, औद्योगिक क्षेत्रका उद्योगबाट निस्किएको कालो मुस्लोले वातावरण प्रदूषित बनाएको छ। कानुन व्यवसायी विकास आचार्य पनि राति पार्किङमा राखेको गाडीमा बिहान कालो लाग्ने गरेको अनुभव सुनाउँछन्। गुरुङ, श्रेष्ठ र आचार्य मात्रै होइन, नेपालगन्ज औद्योगिक क्षेत्र आसपासका बासिन्दा वर्षौंदेखि यस्तै प्रदूषण सहन बाध्य छन्। नेपालगन्ज औद्योगिक क्षेत्रका प्रमुख कृष्ण पुनका अनुसार मोडर्न रोज एन्ड उड प्रो प्रालि र रिजवान इन्जिनियरिङले वायु प्रदूषण गरेका छन्। उनी भन्छन्, रिजवानले विभिन्न केमिकल प्रयोग गर्ने भएकाले हानिकारक देखिएकाले उद्योग नै बन्द गरेका छौं। वायु प्रदूषणले श्वासप्रश्वास, छाला, आँखा र मुटुरोगीलाई बढी असर पार्ने भेरी अस्पतालका कन्सल्टेन्ट फिजिसियन डाराजन पाण्डे बताउँछन्। भन्छन्, वायु प्रदूषित क्षेत्रमा लामो समय बस्ने व्यक्तिमा दमको समस्या हुन्छ। आर्सेनिक, लिडजस्ता रसायनबाट निस्कने धुवाँले क्यान्सरकै खतरा पनि हुन सक्छ। नेपालगन्ज औद्योगिक क्षेत्रस्थित प्लाई उद्योग मोडर्न रोज एन्ड उड प्रो प्रालिबाट निस्केको धुवाँको मुस्लो नेपालगन्ज१० भृकुटीनगरको बस्तीमाथि। तस्बिर : शंकरप्रसाद खनाल विभागका वातावरण निरीक्षक गोविन्दप्रसाद लामिछानेका अनुसार वायुमा सूक्ष्म कणको मात्रा पार्टिकुलेट म्याटर (पीएम) २५ को मात्रा औसत ४० माइक्रोग्राम प्रतिघनमिटरसम्मलाई गुणस्तरीय मानिन्छ। त्योभन्दा बढी स्वास्थ्यका लागि हानिकारक हुने निरीक्षक लामिछाने बताउँछन्। तर, नेपालगन्ज ०७५ भदौमा देशकै धेरै प्रदूषित सहरमा दरिएको थियो। त्यति बेला पीएम २५ को मात्रा १८४ माइक्रोग्राम प्रतिघनमिटर पुगेको थियो। विभागले २० कात्तिक २०७५ मा काठमाडौंपछि नेपालगन्जलाई प्रदूषित सहर भनेको थियो। त्यति बेला प्रदूषणको मात्रा ७५३३ माइक्रोग्राम थियो। काठमाडौंमा ८८८ माइक्रोग्राम प्रतिघनमिटर थियो। नेपालगन्जमा मापदण्डको झन्डै चार गुणा बढी प्रदूषण रहेको विभागको तथ्यांकले देखाउँछ। त्रिभुवन विश्वविद्यालयको केन्द्रीय वातावरण विभाग प्रमुख रेजिना मास्के तराईमधेसका सीमावर्ती क्षेत्रमा मानव स्वास्थ्यमा गम्भीर असर गर्ने स्तरले प्रदूषण बढिरहेको बताउँछिन्। ट्रान्सबाउन्डरी समस्याका कारण प्रदूषण नेपालतर्फ आएको देखिएको हो, विभाग प्रमुख मास्के भन्छिन्। नेपालगन्ज, बारा, वीरगन्ज, लुम्बिनी, विराटनगर, कन्चनपुरको भीमदत्तलगायत सहरमा प्रदूषण अत्यधिक बढेको पाइएको उनको भनाइ छ। सीमावर्ती भारतीय क्षेत्रमा औद्योगिक तथा खेतीपातीका काम धेरै हुने गरेकाले त्यसको असरसमेत नेपालमा देखिएको जनाइएको छ। एक ठाउँको असरले अन्य स्थानमा प्रदूषण बढेको देखिन्छ। विभागका प्रवक्ता इन्दुविक्रम जोशी निषेधाज्ञापछि काठमाडौंको अवस्था औसत रहे पनि बाहिरका सहरमा प्रदूषण अति बढेको बताउँछन्। धनकुटा, विराटनगर, भीमदत्त, लुम्बिनी, वीरगन्ज, हेटौंडातिर प्रदूषण अत्यधिक बढेको छ, जोशी भन्छन्, भौगोलिक अवस्थाका कारण पनि वायु प्रदूषण बढेको हुन सक्छ। ती क्षेत्रमा हावाको अवस्था एकदमै संवेदनशील भएकाले त्यहाँका उद्योग सार्नुपर्ने देखिएको उनी बताउँछन्। महालेखापरीक्षकको ५८ औं वार्षिक प्रतिवेदनले पनि मुख्य सहरी क्षेत्रमा हावामा पाइने धुलोका कण पार्टिकुलेट म्याटर (पीएम) २५ को मात्रा राष्ट्रिय मापदण्डभन्दा बढेको देखिएको उल्लेख गरेको छ। चौबीस घण्टामा औसत पीएम २५ को तह ३६८ माइक्रोग्राम प्रतिघनमिटरसम्म पुगेको देखिएकाले वायु प्रदूषण नियन्त्रणका लागि रणनीतिक योजना र कार्ययोजना बनाई कार्यान्वयन गर्नुपर्छ। वायु गुणस्तर मापन केन्द्रहरूको सन् २०१९ को तथ्यांकअनुसार काठमाडौं रत्नपार्कमा ३२१ दिनमध्ये १४३, ललितपुर पुल्चोकमा ३५३ दिनमध्ये ३७, काभ्रे धुलिखेलमा २२० मध्ये ४१, भक्तपुरमा २९८ मध्ये ४८, चितवन सौराहामा २८७ मध्ये ११६, ललितपुर भैंसेपाटीमा ३३६ मध्ये ५२, लुम्बिनीमा १०३ मध्ये ५०, नेपालगन्जमा ३१० मध्ये १८०, झापा दमकमा ४७ मध्ये ३२, बारा सिमरामा २२७ मध्ये १२७, र काठमाडौं शंखपार्कमा २९९ मध्ये २९ दिन धुलोको कण मापदण्डभन्दा बढेको देखिएको प्रतिवेदनमा उल्लेख छ। यस्तै, काठमाडौं उपत्यकाकै वायु प्रदूषणको अवस्था सन् २०२१ जनवरी ४ र ५ मा अत्यधिक जोखिमपूर्ण अवस्थामा पुगेको जनाइएको छ। जुन बेला पीएम २५ को तह औसत २०६ र २५७ माइक्रोग्राम प्रतिघनमिटर पुगेको देखिन्छ। महालेखाले सोलुखुम्बु, रौतहट, मकवानपुर, स्याङजा, जाजरकोट र अछाममा घरभित्रको प्रदूषण गर्ने उपकरण खरिद गर्न विभागले २०७७ असारमा ९९ लाख ६३ हजार भुक्तानी गरेको उल्लेख गरेको छ। ती उपकरणको वारेन्टी तीन वर्ष मात्रै रहेकामा मापन कार्य सुरुआत नै नगरेको जनाइएको छ। कतिपय ठाउँमा स्टेसन नभएकाले प्रदूषण के कति छ थाहा नभएको विभागले जनाएको छ। काठमाडौंमा मध्यम पानी परिरहेकाले काठमाडौंको अवस्था मध्यम देखिएको छ। तर, संवेदनशील समूहलाई गम्भीर असर गर्ने प्रकारको रहेको विज्ञ बताउँछन्। बिहीबारदेखि पुनः प्रदूषित हुने उनीहरूको अनुमान छ। मास्केका अनुसार उपत्यकामा प्रदूषण अड्किएर बस्छ। सबै उपत्यकाको समस्या उस्तै हुन्छ। भन्छिन्, तर, काठमाडौंमा लकडाउन अवधिमा पनि सोचेजति प्रदूषण घटेन। विश्व स्वास्थ्य संगठनको मापदण्डबमोजिम पीएम २५ को मात्रा ५ माइक्रोग्राम प्रतिमिटर हुनुपर्ने मास्के बताउँछिन्। तर, ४० माइक्रोग्रामभन्दा माथि छ। स्वास्थ्यका हिसाबले यो अत्यन्त जोखिमपूर्ण मानिने उनको भनाइ छ। यसलाई नियन्त्रण गर्न चुनौती रहेको उनको भनाइ छ। जोखिममै विराटनगर विराटनगरमा गत पुस र चैतमा वायु प्रदूषण खतराको तहमा पुगेको थियो। तर, नियमित वर्षा हुन थालेपछि वायु गुणस्तर सूचकांक (एयर क्वालिटी इन्डेक्सएक्यूआई) १५ देखि २० को हाराहारी रहेको डिभिजन वन कार्यालय मोरङका सूचना अधिकारी रामलखन ठाकुर सुनाउँछन्। ठाकुरका अनुसार एक्यूआई ० देखि ५० सम्मलाई स्वास्थ्यका हिसाबले अति उत्तम मानिन्छ र ५० देखि १ सय सम्मलाई सामान्य। १०१ देखि १५० सम्मलाई खतराको सीमामा र १५१ देखि २०० सम्मलाई रेड जोन अर्थात् स्वास्थ्यका हिसाबले खतरा रहेको भन्ने बुझिन्छ। पुस र चैतमा एक्यूआई २ सय हाराहारी पुग्दा हावा अत्यन्त दूषित भएको थियो। ठाकुरका अनुसार एक्यूआई उकालो लाग्नु भनेको वायु प्रदूषण बढ्नु हो। मौसम धुम्म भइरहँदा, हावा नचल्दा, लामो समयदेखि वर्षा नहुँदा, बढ्दो सवारी चापसँगै धुलो र धुवाँ अत्याधिक हुँदा तथा सडक र उद्योग कलकारखानामा पनि मुभमेन्ट बढ्दा प्रदूषण बढ्ने गरेको उनी बताउँछन्। वायु प्रदूषणको अवस्था पत्ता लगाउने डिस्प्ले विराटनगर३ स्थित डिभिजन वन कार्यालय मोरङमा छ। संघीय सरकारअन्तर्गतको वातावरण विभागले २०७६ साउनदेखि वायु प्रदूषण मापन गर्ने डिस्प्ले राखेको हो। नियमित पानी परिरहँदा र धुलो एवं धुवाँको अवस्था कमजोर बन्दा प्रदूषण कम भएको सहायक वन अधिकृतसमेत रहेका ठाकुरको भनाइ छ। तर, अब दिनदिनै परिस्थिति बिग्रँदै जाने भएकाले सचेत हुन आवश्यक रहेको उनको भनाइ छ। विराटनगरमा पटकपटक प्रदूषण खतराको विन्दुमा पुगेको छ, उनी भन्छन्, त्यही भएकाले बेलैदेखि प्रदूषण बढ्ने गतिविधि बन्द गरिनुपर्छ। विशेष गरेर एक्यूआई गर्मी महिनामा कम र जाडोमा बढी देखिने गरेको उनको भनाइ छ। कोसी अस्पताल विराटनगरका मेडिकल सुपरिटेन्डेन्ट डा चुमनलाल दास वृद्धवृद्धा, बालबालिका, गर्भवती तथा मुटु, दमलगायत स्वास्थ्य समस्या भएकाहरू प्रदूषणको धेरै जोखिममा हुने बताउँछन्। वातावरणविद् एवं प्राध्यापक रामचन्द्र अधिकारी खस्किएको वायुले कोरोना संक्रमितलगायत श्वासप्रश्वासमा समस्या भएका व्यक्तिहरूलाई बढी असर पुर्याउने बताउँछन्। गत हिउँदमा मुलुकभर वर्षा कम हुँदा प्रदूषण बढेको उनको भनाइ छ। ३५ प्रतिशत प्रदूषण गाडीबाट काठमाडौंमा ३५ प्रतिशत प्रदूषण ठूला सवारी साधनले गराएको अध्ययनले देखाएको छ। ट्रक, ट्र्याक्टर, ट्यांकर, ठूला बस प्रदूषणका मुख्य कारक बनेका छन्। नियमित सर्भिसिङलाई सरकारले बाध्यकारी बनाउनुपर्ने सरोकारवाला बताउँछन्। वातावरण निरीक्षक लामिछाने उपत्यकामा गुड्ने ५० प्रतिशतभन्दा धेरै सवारी साधनको अवस्था ठीक नपाइएको बताउँछन्। कोभिड१९ महामारी सुरु हुनुभन्दा पहिले विभाग, ट्राफिक प्रहरी र यातायात व्यवस्था कार्यालयले छड्के अनुगमन गर्थे। महामारीका कारण उक्त काम रोकिएको छ। अनुगमनका क्रममा पेट्रोलबाट चल्ने सवारी साधन स्टान्डर्डभित्र रहेको पायौं, लामिछाने भन्छन्, तर, डिजेलबाट चल्ने ५० प्रतिशतभन्दा धेरै सवारीको अवस्था राम्रो थिएन। सवारीबाट निस्कने धुवाँले स्वास्थ्यमा गम्भीर असर गर्ने उनी बताउँछन्। भन्छन्, मसिनो धुलोको कणले श्वासप्रश्वास तथा मुटुको समस्या निम्त्याउँछ। वायु प्रदूषण गराउने, आर्थिक समस्या ल्याउने, भिजिबिलिटीमा समस्या ल्याउनेलगायत असर पनि गरिरहेकै छ। वायु प्रदूषण नियन्त्रण गर्न सरकारको तर्फबाट प्रदूषण जाँचपासपछि हरियो स्टिकर दिन्छ। ३९ लाख सवारी, तर सद्दे कति ? यातायात व्यवस्था विभागका सूचना अधिकारी डा लोकनाथ भुसालका अनुसार ३९ लाख सवारी दर्ता भएका छन्। तीमध्ये २५ लाख अझै गुडिरहेको अनुमान छ। हाल कति संख्यामा नयाँ तथा २० वर्षभन्दा पुराना सवारी छन् भनेर अनुमान मात्र गर्न सकिने डा भुसाल बताउँछन्। थोत्रा, कवाडी तथा आयु सकिएका सवारीलाई सडकमा गुड्न दिँदैनौं, डा भुसाल भन्छन्, निजी सवारीको हकमा राम्रोे अवस्था भएको र माइलेज छ भने मात्रै चल्न दिइनेछ। लामो तथा छोटो दूरीका सबैलाई एउटै नियम लागू हुने र खराब अवस्थाका साधनलाई सडकबाट निकाल्ने उनको भनाइ छ। भन्छन्, धेरै पक्राउ गरेर ल्याएका छौं। उनका अनुसार सवारीले इन्जिन र पाटपुर्जाअनुसार धुवाँ निकाल्छ। त्यसैले सार्वजनिक सवारीले ६ महिना र निजीले वर्षदिनमा एक पटक प्रदूषण जाँचपास परीक्षण गर्नुपर्ने हुन्छ। सडकमा कस्ता सवारी गुडिरहेका छन् भन्ने बुभ्न ६ जना ट्राफिक प्रहरी विभागअन्तर्गत निरन्तर खटिरहेको उनको भनाइ छ। वातावरणविद्हरूले सवारीबाट निस्कने धुवाँ स्वास्थ्यका लागि सबैभन्दा घातक भएकाले हटाउन सुझाव दिएका छन्। तर,सडकमा धुवाँको मुस्लो निकाल्दै थोत्रा गाडीहरू निर्वाध गुडिरहेकै छन्। महालेखाको प्रतिवेदनमा २० वर्षमाथिका सार्वजनिक सवारी साधन २०७४ चैत १ देखि काठमाडौं उपत्यकासहित देशभरबाट हटाउने निर्णय भए पनि यातायात व्यवस्था विभागसँग यकिन तथ्यांक नरहेको उल्लेख छ। २० वर्षभन्दा कम सञ्चालन भएका सार्वजनिक सवारी साधनको प्रदूषण परीक्षणका आधारमा रुट इजाजत नवीकरण हुँदै आएको जनाइएको छ। इँटाभट्टा पनि प्रदूषणका कारक बनेका छन्। इँटा उद्योग महासंघको तथ्यांकअनुसार उपत्यकामा १ सय उद्योग छन्। देशभर यो संख्या १ हजार २ सय रहेको महासचिव कृष्णप्रसाद हवालको भनाइ छ।"
ट्रकको ठक्करबाट स्कुटरमा सवार दुई जनाको मृत्यु,इटहरी : इटहरीमा सवारी दुर्घटना हुँदा दुई जनाको मृत्यु भएको छ। बुधबार राती ११ बजे पूर्व पश्चिम राजमार्गअन्तर्गत इटहरी १७ मा ट्रकको ठक्करबाट स्कुटरमा सवार दुई जनाको मृत्यु भएको हो। पूर्वबाट पश्चिमतर्फ जाँदै गरेको को २०प ६७४७ नम्बरको स्कुटरलाई पुर्व आउँदै गरेको ना ६ ख ५६८१ नम्बरको ट्रकले ठक्कर दिँदा दुई जनाको मृत्यु भएको प्रदेश १ ट्राफिक प्रहरी कार्यालयले जानकारी दिएको छ। गम्भीर घाइते दुवैलाई उपचारका लागि कोशी अस्पताल विराटनगर लैजादै गर्दा बाटैमा मृत्यु भएको हो। ट्रकका चालक हेटौँडा ९ का ३१ वर्षीय अर्जुन गिरीप्रहरी नियन्त्रणमा छन्। मृत्यु हुनेको परिचय खुलिसकेको छैन।
"पाकिस्तानमा भूकम्प जाँदा कम्तिमा २० को मृत्यु, सयौँ घाइते",क्वेटा : पाकिस्तानको दक्षिण क्षेत्रमा भूकम्प जाँदा कम्तिमा २० जनाको मृत्यु भएको छ। समाचार एजेन्सी रोयटर्सका अनुसार भूकम्पमा २ सयभन्दा बढी घाइते भएका छन्। भूकम्प बिहीबार सबेरै गएको हो। मानिसहरू सुतिरहेकै बेला गएको ५७ रेक्टर स्केलको भूकम्पले मानवीय क्षति गरेको हो। उद्धारकर्ताहरूका अनुसार मृत्यु हुनेमा बालबालिका र महिलारू बढी रहेका छन्। भूकम्पले सयौँ घरहरू भत्किएका छन् भने सरकारी भवनहरू पनि भत्किएका छन्। त्यस्तै सयौँ मानिस विस्थापित भएको रोयटर्सले स्थानीय अधिकारीलाई उद्दृत गर्दै समाचार लेखेको छ। अमेरिकी जिओलोजिकल सर्भेका अनुसार भूकम्प क्वेटादेखि १०२ किलोमिटर टाढा रहेको थियो। भूकम्पको विन्दु २० किलोमिटर गहिराईमा रहेको थियो।
शीतभण्डारमै कुहियो १४ सय किलो आलु,"तानसेन : परीक्षणबिनै शीत भण्डारण सञ्चालन गर्दा पाल्पा रामपुरका किसानहरूको लाखौं रुपैयाँ नोक्सान व्यहोरेका छन्। रामपुर नगरपालिकाले निर्माण पूरा नहुँदै शीत भण्डारण सञ्चालन गर्दा किसानहरूको राखेका कृषि उपजहरू कुहिन थालेका छन्। विगत वर्षहरूमा रामपुर क्षेत्रका किसानहरूले भैरहवा, स्याङ्जामा कृषि उपजका बिउबिजनहरू भण्डारण गर्दै आएका थिए। जस पाउने लोभमा नगरपालिकाले परीक्षण नै नगरी शीत भण्डारण चलाएको हो। रामपुर नगरपालिका७ की यमकान्ती गौतमले १० लाखबराबरको उन्नत जातको बिउ शीत भण्डारणमा राखेको, अहिले हेर्दा बिउले टुसा निकालिसकेको बताइन्। किसान गौतमले प्रतिकिलो ६ रुपैयाँको दरमा ६ हजार ६७ किलो आलु ३६ हजार ४ सय रुपैयाँमा भण्डारण गरेकी थिइन्। रामपुर५ बेझाडकी मैना श्रेष्ठले दसंैतिहारमा प्रयोग गर्न भनी कोल्ड स्टोरमा राखेको ३ बोरा आलु पनि कुहिएको छ। चाडपर्वमा बजार भाउ महँगो हुने र भनेको समयमा नपाइने समस्याको कारण कोल्ड स्टोरमा राखेको भए पनि कुहिएर खाने लायक नभएको श्रेष्ठले बताइन्। रामपुर नगरपालिका३ का वडाध्यक्ष दिनेशकुमार खनालले गाउँका किसानहरूलाई प्रोत्साहन गर्न ४७ बोरा आलु भण्डारण गरेको भए पनि बोरा बाहिरै लामालामा टुसा उम्रिएको बताए। रामपुरको शीत भण्डारणमा करिब एक हजार चार सय क्विन्टल आलु राखिएको छ। नगरपालिकाले शीत भण्डारण सञ्चालनका लागि टेन्डरमार्फत रम्भा गाउँपालिका १ हुँगीका भगवती अधिकारी न्यौपानेलाई वार्षिक २ लाख ५ हजारमा रुपैयाँमा जिम्मा दिएको थियो। शीत भण्डारण पहिलो वर्ष प्रयोगमा ल्याउँदा प्राविधिक रूपमा तालमेल नमिलेकाले समस्या भएको रामपुर नगरपालिकाका प्रवक्ता हुमनाथ न्यौपानेले बताए। किसानलाई परेको पीडा र समस्या सम्बोधनको विषयमा नगरपालिकाको बैठकमा गम्भीर रूपमा कुरा उठेको प्रवक्ता न्यौपानेले बताए। गत वर्ष रामपुर नगरको पाँच हजार रोपनी क्षेत्रफलमा चार हजार टन आलु उत्पादन भएको थियो।"
"निजी क्षेत्रले भन्यो, एमसीसी पास गरौं","काठमाडौं : उद्योगी व्यवसायीका तीन अग्रणी संस्थाले राष्ट्रिय सहमति जुटाएर तत्काल अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) पारित गर्न आग्रह गरेका छन्। नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सले एमसीसी पास गर्न माग गरेका हुन्। एमसीसीलाई संसद्बाट पारित गर्ने विषयमा सत्तारुढ गठबन्धनमा भने तीव्र विवाद छ। प्रधानमन्त्री शेरबहादुर देउवा र कांग्रेस पार्टी एमसीसी पारित गर्नुपर्ने अडानमा छन्। सत्ता गठबन्धनका माओवादी केन्द्र र नेकपा (एकीकृत समाजवादी) परिमार्जन गरेर मात्रै पास गर्नुपर्ने पक्षमा छन्। उद्योगी व्यवसायीका छाता संगठनहरू उद्योग वाणिज्य महासंघ, उद्योग परिसंघ र चेम्बर अफ कमर्सले बुधबार संयुक्त विज्ञप्ति जारी गरी एमसीसी विकास केन्द्रित परियोजना भएको बताएका छन्। महासंघ अध्यक्ष शेखर गोल्छा, परिसंघ अध्यक्ष विष्णु अग्रवाल र चेम्बर अध्यक्ष राजेन्द्र मल्लले विज्ञप्तिमा हस्ताक्षर गरेका छन्। उनीहरूले संसदबाट तत्काल एमसीसी पारित गरी कार्यान्वयन गर्न सरकारसँग आग्रह गरेका छन्। एमसीसीअन्तर्गतका आयोजना कार्यान्वयन हुँदा मुलुकलाई आर्थिक लाभ मात्रै हुने हुँदा कार्यान्वयनका लागि नेपाल सरकार, संसद्मा रहेका सम्पूर्ण राजनीतिक दलहरू, नागरिक समाज र सरोकारवाला पक्षलाई आग्रह गर्छौं, विज्ञप्तिमा भनिएको छ। नेपालको विकासमा रणनीतिक महत्व राख्ने विद्युत् प्रसारण लाइन र सडक मर्मत आयोजना समयमै निर्माण सम्पन्न गरे उच्च आर्थिक वृद्धिलाई सघाउ पुयाउने उनीहरूको विज्ञप्तिमा उल्लेख छ। कोभिड१९ को महामारीपछि अर्थतन्त्रको सुधारका लागि पर्याप्त लगानी आवश्यक भएको र दीर्घकालमा विद्युत् निर्यात एवं प्रविधि हस्तान्तरणको अवसर एमसीसीबाट प्राप्त हुने सम्भावना भएकाले राष्ट्रिय हित हेरी संसद्बाट तत्काल पारित गरी कार्यान्वयन गर्न नेपाल सरकार, सम्पूर्ण राजनीतिक दल एवं सरोकारवालाहरू समक्ष आग्रह गर्छाैं, विज्ञप्तिमा भनिएको छ। संघीय संसद्बाट सम्झौता अनुमोदन नहुँदा द्विपक्षीय सम्झौता भएको ४ वर्षसम्म पनि कार्यान्वयन हुन नसक्नु दुःखद् भएको उनीहरूको भनाइ छ। एमसीसीअन्तर्गतका आयोजना सुरु भएको ५ वर्षभित्र सम्पन्न गर्नुपर्ने व्यवस्थाले विकास सुशासनका लागि समेत नमुना बन्न सक्ने उनीहरूको विश्वास छ। युरोप, एसिया, ल्याटिन अमेरिका र अफ्रिकाका ३० भन्दा धेरै मुलुकमा एमसीसीअन्तर्गत परियोजना निर्माण भइसकेकाले नेपालमा पनि सहज कार्यान्वयन हुनेमा निजी क्षेत्र विश्वस्त छ, विज्ञप्तिमा भनिएको छ। महासंघका उपाध्यक्ष दिनेश श्रेष्ठले अमेरिकाले दिएको अनुदानलाई गलत प्रचार गरिएको बताए। उनले यो पैसालाई फिर्ता हुन दिन नहुने बताए। यो हामीलाई दिएको अनुदान हो, यसमा धेरै गलत कुराको प्रचार भएको छ, उनले भने, अमेरिकाले पैसा दिँदैमा नेपाल नै खान्छ भन्नु हँुदैन। अमेरिकाले चाहेमा नेपालमा हस्तक्षेप गर्न अहिले पनि सक्छ। एमसीसी नै चाहिँदैन। उनले अरुण तेस्रो जलविद्युत् परियोजना जस्तै एमसीसी फिर्ता गएमा देशलाई घाटा हुने जिकिर गरे। २००७ मा नै तयार हुनुपर्ने काम अहिलेसम्म नहुनु दुर्भाग्य भएको उनले बताए। उनले करबाट उठेको पैसा चालू खर्चमा नै सकिने भएकाले विदेशबाट सहयोग नलिइ विकासका काम हुन नसक्ने यथार्थता बिर्सन नहुने स्पष्ट पारे। परराष्ट्रमन्त्री डा नारायण खड्काले भने एमसीसी सबैको सहमतिमा मात्र अघि बढ्ने बताएका छन्। संसद्को अन्तर्राष्ट्रिय सम्बन्ध समितिको बैठकमा मन्त्री डा खड्काले माओवादी केन्द्र र कांग्रेसको गठबन्धन सरकार भएका बेला तत्कालीन अर्थमन्त्रीले एमसीसी सम्झौतामा हस्ताक्षर गरेको स्मरण गराए। नेपालमा विद्युत् प्रशारण लाइन र सडक पूर्वाधार निर्माणका लागि अमेरिकाले ५५ अर्ब रुपैयाँ दिने गरी सन् २०१७ सेप्टेम्बर १४ मा भएको कांग्रेसमाओवादी केन्द्रको गठबन्धन सरकारका पालामा एमसीसी सम्झौता भएको थियो। त्यो बेला देउवा नै प्रधानमन्त्री थिए भने तत्कालीन अर्थमन्त्री ज्ञानेन्द्रबहादुर कार्कीले सम्झौतामा हस्ताक्षर गरेका थिए। हस्ताक्षर गर्नु पहिला किन अध्ययन गरेनौं ? यो सहमतिका क्रममा ७ वटा परराष्ट्रमन्त्री बनिसकेका छौं, उनले भने। उनले एमसीसीमा एकैस्वर भए अगाडि बढाउनुपर्ने बताए। उनले भने, अब एमसीसीमा एकस्वर बनाएर अगाडि बढ्नुपर्छ। हाम्रो हितमा छ भने पास गरौं, हितमा छैन भने अमेरिकालाई भनौं। एमसीसी सम्झौता पास नगर्दा हुने क्षति कसरी न्यूनीकरण गर्ने भनेर पनि सोच्नुपर्ने उनले बताए।"
भोला च्याम्पियन,"काठमाडौं : गलाक मुवाँथाइ क्लबका भोलाकुमार राई प्रथम गलाक मुवाँथाई फाइटको पुरुष ६० केजीमा बुधबार च्याम्पियन बनेका छन्। त्रिपुरेश्वरस्थित राष्ट्रिय खेलकुद परिषद्को कभर्डहलमा भोलाले फ्रेन्डसिप वेल्फेयरका विवेक गदाललाई पराजित गरे। राष्ट्रिय मुवाँथाई संघ नेपाल र गलाक द लाइफ स्टायल प्रालिद्वारा संयुक्त आयोजित प्रतियोगिताको पुरुष ५४ केजीमा गोकर्णेश्वर मुवाँथाइ क्लबका लाक्पा तामाङले सुकेधारा मुवाँथाइ क्लबका आनन्द राईलाई हराए। पुरुष ५६ केजीमा केन्द्रीय मुवाँथाइ क्लबका सन्दीप तामाङले गोकर्णेश्वरका दावा फुन्जु शेर्पालाई पाखा लगाए। पुरुष ६३ केजीमा जिमखानाका करण वज्राचार्यले गोकर्णेश्वरका अब्राहम राईको चुनौती पन्छाए। पुरुष ५१ केजीमा सुकेधाराका तेज मगरले सुकेधाराकै यमन मोक्तान, ७२ केजीमा गोकर्णेश्वरका नवराज पराजुलीले गलाकका सलोन लेप्चा तथा ६५ केजीमा सुकेधाराका प्रवेश घिसिङले केन्द्रीयका एमडी रायनलाई पराजित गरे। एकदिने फाइटअन्तर्गत पुरुषतर्फ सात स्पर्धामा भिडन्त भएको थियो। प्रतिस्पर्धालाई स्तरीय बनाउन प्रत्येक स्पर्धामा समान २२ खेलाडीबीच प्रतिस्पर्धा गराइएको आयोजक संघका अध्यक्ष गणेशलाल कक्षपतिले जानकारी दिए। उत्कृष्ट प्रदर्शन गर्ने खेलाडीलाई काठमाडौंमै तीन महिनापछि हुने गलाक ग्रान्ड च्याम्पियनसिपका लागि छनोट गरिने छ। त्यस्तै उत्कृष्ट दुई खेलाडीलाई गलाकले अनुबन्ध गर्ने अध्यक्ष कक्षपतिले बताए।"
"माओवादीले मन्त्री छान्यो, अरूमा रडाको","काठमाडौं : सत्ता गठबन्धनमा सहमतिपछि नेकपा (माओवादी केन्द्र)ले मन्त्रीको टुंगो लगाएको छ भने कांग्रेस र जसपामा मन्त्री बन्न हानथाप भएको छ। नेकपा (एकीकृत समाजवादी) ले भने मन्त्रालय भागबण्डामै असन्तुष्टि जनाएको छ। मन्त्री बाँडफाँटमा सन्तुलन नमिलेको भन्दै एसले आफ्नो तर्फबाट मन्त्री बन्नेको नामसमेत चयन गरेको छैन। असन्तुष्टिका कारण मन्त्री छनौटको गृहकार्य पनि पार्टीले थालेको छैन। मन्त्रालयको बाँडफाँटमा सन्तुलन मिलाउनुपर्छ भन्ने हाम्रो माग हो, एसका महासचिव बेदुराम भुसालले भने। एसका अध्यक्ष माधव नेपालकै कारण सर्वोच्च अदालतको परमादेशबाट देउवा प्रधानमन्त्री भएका थिए। उनले अढाइ महिनासम्म मन्त्रिपरिषद्को विस्तार गर्न सकेका छैनन्। प्रधानमन्त्री भएपछि देउवा एक्लै अघि बढ्ने प्रयासमा छन्। महासचिव भुसालले मन्त्री छनौटका सम्बन्धमा बुधबार कुनै बैठक नबसेको बताए। सत्ता गठनबन्धनबीच मन्त्रालयको संख्या र नाममा मंगलबार भागबण्डा गरियो। एसको भागमा सहरी, श्रम तथा रोजगार, संस्कृति पर्यटन तथा नागरिक उड्डयन र कानुन, मन्त्रालय परेको थियो। एसले शक्तिशाली, विकासे र सेवा दिने मन्त्रालयको सन्तुलनकारी वितरण हुनुपर्ने माग गरेको छ। शक्तिशाली मानिने मन्त्रालय आफ्नो भागमा नपरेको भन्दै एसले असन्तुष्टि जनाएको हो। मन्त्रीका लागि एसबाट विरोध खतिवडा, प्रेम आलेमगर, रामकुमारी झाँक्री, जीवनराम श्रेष्ठ, मेटमणि चौधरी, किसान श्रेष्ठ र भवानी खापुङ मन्त्रीका आकांक्षी छन्। नेपाली कांग्रेस, माओवादी केन्द्र, जनता समाजवादी पार्टी (जसपा)ले मन्त्री छनोट प्रक्रिया थालेका छन्। पार्टीको स्थायी समितिको बैठकले तीन मन्त्री र एक राज्यमन्त्रीको नाम टुग्याएको केन्द्रका केन्द्रीय सदस्य महेश्वर गहतराजले बताए। केन्द्रबाट देवेन्द्र पौडेल, शशी श्रेष्ठ र महेश्वर गहतराज मन्त्री बन्ने भएका छन् भने बोधमाया यादवलाई राज्यमन्त्री बनाउने निर्णय भएको छ। यसअघि जनार्दन शर्माअर्थ र पम्फा भुसालऊर्जा, जलस्रोत तथा सिँचाइ मन्त्री छन्। शर्मा र भुसाल असार २९ मा नै मन्त्री भएका थिए। मन्त्री छनौट भएका गहतराजले दलहरूबीचको सहमतिअनुसार मन्त्रालय टुंग्याइने बताए। मन्त्री छनौटमा परेका चारै जना नयाँ अनुहार हुन्। जसपामा शीर्ष नेतालाई जिम्मा जसपा कार्यकारिणीको बैठकमा मन्त्रीको नाम तय गर्न नसकेको र पछि शीर्ष नेतालाई जिम्मा दिइएको छ। अध्यक्ष उपेन्द्र यादव, संघीय परिषद्का अध्यक्ष डा बाबुराम भट्टराई र वरिष्ठ नेता अशोक राईलाई मन्त्री छनौटको जिम्मा दिएको यादवका प्रेस संयोजक महेश चौरसियाले बताए। मन्त्रीका लागि जसपाका मो इस्तियाक राई, राजेन्द्र श्रेष्ठ, महेन्द्रराय यादव, रेणुकुमारी यादव, अमृता अग्रहरी, प्रमोद साहलगायतको दाबी छ। कांग्रेस बैठक निष्कर्षविहीन सत्तारुढ दल कांग्रेसको मन्त्री छान्न बसेको बैठक बिना निष्कर्ष टुंगिएको छ। प्रधानमन्त्री देउवाले मन्त्री छनौटका लागि भनेर शीर्ष नेताको बैठक बोलाएका थिए। बैठकमा वरिष्ठ नेता रामचन्द्र पौडेल, नेता कृष्णप्रसाद सिटौला, महामन्त्री डा शशांक कोइराला, पूर्वमहामन्त्री प्रकाशमान सिंह, सहमहामन्त्री डा प्रकाशशरण महतलगायतका नेता सहभागी थिए। पौडेल समूहको असन्तुष्टिका कारण मन्त्रीको नाम नटुंग्गिएको एक नेताले बताए। पौडेलले तीन मन्त्रालय मागेको र देउवाले दिन नसक्ने भनेपछि बैठक नै निष्कर्षविहीन भएको छ। कांग्रेसमा मन्त्रीका आंकाक्षी धेरै छन्। कांग्रेसबाट मीनेन्द्र रिजाल, तेजुलाल चौधरी, दीलेन्द्रप्रसाद बडु, उमाकान्त चौधरी, पुष्पा भुसाल, राजन केसी किशोरसिंह राठौर, डिना उपाध्याय, मीन विश्वकर्मालगायतको नाम मन्त्रीको चर्चामा छ।"
"आज दसैंको पहिलो दिन घटस्थापना, जमरा राख्ने शुभसाइत ११:४६ बजे","काठमाडौं : प्रत्येक वर्ष आश्विन शुक्ल प्रतिपदादेखि सुरु हुने नेपालीको महान् पर्व बडादसैं आजदेखि सुरु भएको छ। यो पर्व आश्विन शुक्ल पूर्णिमासम्म १५ दिन धुमधामका साथ मनाउने गरिन्छ। बडादसैंको पहिलो दिन आज घरघरमा विधिपूर्वक दियो, कलश र गणेश स्थापनासहित घटस्थापना गरिन्छ। पूजा कोठा वा दसैं घरमा वैदिक विधिपूर्वक शक्तिकी अधिष्ठात्री देवी दुर्गाको आह्वान गरी पूजा आरम्भ हुन्छ। आज बिहानै नित्यकर्म समाप्त गरी नजिकको नदी वा चोखो स्थलबाट बालुवा वा माटो ल्याई गाईको गोबरले लिपपोत गरिएको पूजा कोठा अथवा दसैं घरमा विधिपूर्पक राखेर त्यसमाथि यव अर्थात् जौ रोप्ने गरिन्छ। यस कार्यलाई जमरा राख्ने पनि भनिन्छ। यव अङ्कुर दुर्गा देवीको प्रिय वस्तु भएकाले आज यव रोपण गरी दुर्गालाई चढाएर विजयादशमीको दिन टीका प्रसादसितै समृद्धिको प्रतीक पहेँलो जमरा पनि ग्रहण गरिन्छ। जमरामा जौबाहेक अरु अन्न रोप्ने शास्त्रीय विधि नभएको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतम बताउनुहुन्छ। कूल परम्पराअनुसार कसैले अन्य अन्न पनि जौसितै रोप्ने गरेका छन्। जमरालाई आयुर्वेदिक औषधिका रूपमा समेत प्रयोग गरिन्छ। घटस्थापनाको साइत ११:४६ बजे आजैको दिन विधिपूर्वक घट अर्थात् घडा स्थापना गरी त्यही घडामाथि शक्तिस्वरूपा दुर्गाको पूजा आराधना गरिने भएकाले आजको दिनलाई घटस्थापना पनि भन्ने गरिएको हो। आज स्थापना गरिएको पूर्ण कलशको जलले अभिषेक गरी विजया दशमीका दिनमा दुर्गा देवीको प्रसाद ग्रहण गर्ने गरिन्छ। आज घटस्थापनाको साइत बिहान ११:४६ बजे रहेको समितिले जनाएको छ। आज दिनभर चित्रा नक्षत्र र वैधृति योग परेकाले घटस्थापनाको साइतअघि चित्रा नक्षत्र र वैधृति योगको शान्ति गर्नुपर्ने समितिका अध्यक्ष श्रीकृष्ण अधिकारीले जानकारी दिए। शास्त्रीय वचनअनुसार मध्याह्नकालमा अभिजित मुहूर्तको साइत घटस्थापनाका लागि दिइएको समितिले जनाएको छ। चित्रा नक्षत्रको मालिक त्वष्टा अर्थात् विश्वकर्मा र वैधृति योगको मालिक अदिति अर्थात् देवताका आमा विशेष पूजासहित शान्ति गरेर आज घटस्थापना गर्नुपर्छ। चित्रा र वैधृति योग परेका बेला त्वष्टा र अदितिसँगै रुद्र, सूर्य, सोम र मृत्युञ्जयको पनि विशेष पूजा गर्ने शास्त्रीय विधि छ। सूर्योदयकालमा प्रतिपदा भएका दिनमा घटस्थापना गर्नुपर्छ भन्ने शास्त्रीय मान्यताअनुसार नै समितिले आजको दिनलाई घटस्थापना भनी निर्णय गरेको पनि उनले जानकारी दिए। दुर्गा देवीका तीन वटा रूप महाकाली, महालक्ष्मी र महासरस्वतीको नवरात्रभर विधिपूर्वक आह्वान गरी पूजा आराधना गरिन्छ। महाकाली शक्तिको प्रतीक, महालक्ष्मी धनधान्य र ऐश्वर्यको प्रतीक तथा महासरस्वतीलाई विद्या र बुद्धिको प्रतीकका रूपमा पूजा आराधना गर्ने वैदिककालदेखिको परम्परा छ। दुर्गाले आसुरी प्रवृत्तिको प्रतीकका रूपमा रहेका चण्ड, मुण्ड, शुम्भ, निशुम्भ र रक्तवीजलगायतका राक्षसलाई बध गर्न लिएका नौ वटा रूपको दुर्गा पक्षका अवसरमा विशेष पूजाआजा र आराधना गर्ने गरिन्छ। आश्विन शुक्ल प्रतिपदादेखि पूर्णिमासम्मको १५ दिनलाई दुर्गा पक्ष पनि भनिन्छ। नौ दिन नौ दुर्गाको पूजा यो पक्षको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्रि, आठौँ दिन महागौरी र नवौँ दिन सिद्धिदात्री देवीको पूजा आराधना गर्ने गरिन्छ। यिनै नौ वटा दुर्गाका रूपलाई नवदुर्गा पनि भन्ने गरिन्छ। आसुरी एवं राक्षसी प्रवृत्तिबाट मानवलाई जोगाएकाले समस्त मानव जातिले नै दुर्गादेवीको पूजा आराधना गर्ने शास्त्रीय नियम छ। दुर्गा पूजा र दसैं पर्व कुनै जात एवं धर्म विशेषको नभएको शास्त्रीय प्रमाण रहेको धर्मशास्त्रविद् गौतम बताउँछन्। दसैं पर्वलाई असत्यमाथि सत्य र आसुरी शक्तिमाथि दैवी शक्तिको विजयको प्रतीकका रूपमा मनाउने गरिन्छ। दुर्गाको प्रतीकका रूपमा आजको दिनदेखि महानवमीसम्म प्रत्येक दिन छुट्टाछुट्टै गरी नौवटी कन्याको पूजासमेत गर्ने गरिन्छ। यसरी पूजा गरिने कन्या दुई वर्ष माथिका हुनुपर्ने शास्त्रीय विधान छ। बडादसैंको सातौँ दिन धार्मिक विधिअनुसार फूलपाती भित्र्याइन्छ। महाअष्टमी र महानवमीका दिन बलि पूजा गर्नेले दसैं घर, कोत र शक्तिपीठमा बलिसहित विशष पूजा गर्छन्। नवरात्रभर दुर्गा सप्तशती चण्डी, श्रीमद्देवी भागवत र अन्य देवी स्तोत्र एवं स्तुतिको पाठपारायण पनि गर्ने गरिन्छ। यस अवसरमा गुह्येश्वरी, मैतीदेवी, नक्साल भगवती, शोभा भगवती, नाला भगवती र पलाञ्चोक भगवतीलगायत देशभरका शक्तिपीठमा पूजा आराधना एवं दर्शन गर्ने भक्तजनको भीडसमेत लाग्ने गर्छ। विजयादशमीको साइत असोज २९ गते १०:०२ बजे नवरात्र भनेरसमेत चिनिने दसैं नौ रात र १० दिनको हुने गरेकामा यस वर्ष आठ रात र नौ दिनको मात्र परेको छ। तिथिको घटबढका कारण यस्तो परेकाले यस्तो अवस्थामा खापेर पूजा र पाठ गरी देवीको आराधना गर्नुपर्ने तन्त्र विषयका पुस्तकमा लेखिएको अध्यक्ष अधिकारीले बताए। आज विधिपूर्वक घरघरमा आह्वान गरी पूजा आराधना गरिने दुर्गा देवीलाई असोज २९ गते विजयादशमीका दिन विसर्जन गरी मान्यजनबाट प्रसादका रूपमा टीका, जमरा र फूल, प्रसाद ग्रहण गर्ने गरिन्छ। असोज २९ गते देवी विसर्जनको साइत बिहान ०८:१९ बजे रहेको समितिले जनाएको छ। टीका प्रसाद ग्रहणका लागि साइत खोज्नेका लागि भने १०:०२ बजेको साइत उत्तम छ। विजयादशमीदेखि कोजाग्रत पूर्णिमामा अखिल बलि पूर्ति नभएसम्म देवीको प्रसाद लगाउने शास्त्रीय विधि छ। विजया दशमीदेखि कोजाग्रत पूर्णिमाका दिनसम्म आफ्ना मान्यजनबाट देवीको प्रसाद र आशीर्वाद ग्रहण गरिन्छ। गत वर्ष जस्तो कोरोना महामारी यस वर्ष दसैंमा नभए पनि जोखिम अन्त्य नभइसकेकाले सचेतना अपनाउन समितिले आह्वान गरेको छ। पूर्णिमाका दिन धनधान्यकी प्रतीक महालक्ष्मीको व्रत बसी रात्रिमा जाग्राम रहेर पूजा लगाई धन ऐश्वर्य प्राप्तिको कामना गर्ने गरिन्छ। यस दिन जाग्राम बस्ने मानिसलाई लक्ष्मीले धनधान्य दिई सम्पन्न बनाइदिने धार्मिक विश्वास छ। आजको दिन घटस्थापना गरेर राखेको जमरा कोजाग्रत पूर्णिमाकै दिन चोखो स्थानमा लगी विसर्जन गरिन्छ। हनुमानढोकाको दसैं घरमा विशेष पूजा परम्पराअनुसार काठमाडौँको हनुमानढोका दरबारमा रहेको दसैं घरमा आजैदेखि वैदिक विधिअनुसार जमरा राखी शक्तिस्वरूपा दुर्गा देवीको पूजा आराधना सुरु हुन्छ। बिहीबार बिहान चित्रा नक्षत्र र वैधृति योगको पूजा एवं हवन गरी समितिले दिएको साइतमा घटस्थापना गरिने हनुमानढोका दरबार हेरचाह अड्डाका प्रमुख सन्दीप खनालले बताउनुभयो। दसैं घरमा घटस्थापनापछि दैनिक बलि दिई विधिपूर्वक पूजा आराधना गरिन्छ। कोरोना जोखिम कायमै रहे पनि यस वर्ष महानवमीका दिन हनुमानढोकाको कोतमा दिइने ५४ बोका र ५४ राँगासहितको बलि दिइने भएको छ। कोरोना महामारीका कारण गत वर्ष बलि स्थगित गरिएको थियो। यस वर्ष स्वास्थ्य सुरक्षाका मापदण्ड पूरा गरेर बलिसहित पूजा आराधना गरिनेछ। रोजगारी, अध्ययन एवं अन्य काम विशेषले आफ्नो घर बाहिर रहेका मानिस दसैंको अवसर पारेर घर फर्कने र परिवारका साथ बसेर महान् पर्व मनाउँछन्। यसैले बडादसैंलाई पारिवारिक पुनर्मिलनको पर्वका रूपमा समेत लिइन्छ। धेरैजसो शैक्षिक संस्थाले दसैंका अवसरमा आजैदेखि सार्वजनिक बिदा दिने गरेका छन्।"
