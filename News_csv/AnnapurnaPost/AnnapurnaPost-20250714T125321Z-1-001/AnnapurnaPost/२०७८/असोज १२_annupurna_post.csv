शीर्षक,विवरण
यस वर्ष मनसुन ढिला बाहिरिने,काठमाडौं : यस वर्ष मनसुन औसत समयभन्दा केही दिन ढिला गरी बाहिरिने सम्भावना रहेको जल तथा मौसम विज्ञान विभागले जनाएको छ। मनसुन बाहिरिनका लागि पश्चिमबाट पूर्वतिर हावा बहनाका साथै बङ्गालको खाडीबाट जलवाष्पयुक्त हावा आउने क्रम रोकिनुपर्ने भएकाले अहिलेसम्म त्यो अवस्था नरहेकाले मनसुन औसत समयभन्दा केही ढिलो बाहिरिने सम्भावना रहेको मौसमविद् राजु प्रधानाङ्गले बताए। उनका अनुसार अब भारी वर्षाको सम्भावना भने रहेको छैन। यस वर्ष मनसुन गएको जेठ २८ गते नेपाल भित्रिएको थियो। यस वर्षदेखि मनसुनको अवधि परिमार्जन भएको छ। यसअघि सामान्यतया नेपालमा जुन १० मा मनसुन भित्रिने र सेप्टेम्बर २३ मा बाहिरिने गरेको थियो। यस वर्षदेखि जुन १३ मा मनसुन भित्रिने र अक्टोबर २ मा मनसुन बाहिरिने बताइएको छ। गुलाबनामक शक्तिशाली चक्रवात सोमबारदेखि भारतको उडिसाको जमिनमा अवतरण भइसकेकाले यसको अप्रत्यक्ष परिधीय असरका कारण नेपालमा आंशिकदेखि सामान्य बदली हुने सम्भावना रहेको औंल्याइएको छ। हाल देशभर आंशिकदेखि सामान्य बदली रही कर्णाली प्रदेश र सुदूरपश्चिम प्रदेशका एकदुई स्थानमा हल्का वर्षा भइरहेको छ। राति देशभर आंशिकदेखि सामान्य बदली रही केही स्थानमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ। महाशाखाको पछिल्लो विवरणअनुसार मंगलबार काठमाडौं उपत्यकाको न्यूनतम तापक्रम १८ दशमलव शून्य डिग्री र अधिकतम तापक्रम ३० दशमलव शून्य डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम १३ दशमलव शून्य डिग्री र सबैभन्दा धेरै विराटनगरको अधिकतम तापक्रम ३६ दशमलव ७ डिग्री सेल्सियस रहेको छ।
भारतीय विदेश मन्त्रालयका उच्च अधिकारी श्रीवास्तव नेपालमा,काठमाडौं : भारतीय विदेश मन्त्रालयका सहसचिव अनुराग श्रीवास्तव नेपाल आएका छन्। उनी तीन दिनसम्म नेपाल रहने परराष्ट्र मन्त्रालय उच्च स्रोतले बताएको छ। श्रीवास्तव अहिले भारतीय विदेश मन्त्रालयमा रहेर नेपाल मामिला हेर्छन्। उनी नेपालमा रहदा विभिन्न कार्यक्रममा सहभागी हुनेछन्। उनको भ्रमणलाई अर्थपूर्णरुपमा हेरिएको छ। उनले नेपाल र भारतबीच हुने परियोजना अनुगमन समितिको बैठकमा भाग लिने छन । नेपाल बसाइका क्रममा विभिन्न राजनीतिक दलका शीर्ष नेताहरुसँग नेपाल भारत सम्बन्धका पछिल्ला आयामहरुका बारेमा छलफल गर्नेछन्। पहिला उनी भारतीय विदेश मन्त्रालयका प्रवक्ता थिए।
"थप ११ सय ५८ जनामा कोरोना संक्रमण, १२ को मृत्यु",काठमाडौं : १४ हजार ३ नमूना परीक्षणमा ११ सय ५८ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ११ हजार ६७२ नमूनाको पीसीआर र २ हजार ३३१ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ९०४ र एन्टिजेन विधिबाट २५४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप १२ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११११५ पुगेको हो। मन्त्रालयका अनुसार आइबार थप १३ सय १८ जना कोरोनामुक्त भएका छन्। कोरोनाका सक्रिय संक्रमितको संख्या १८ हजार ४२२ पुगेको छ। मन्त्रालयका अनुसार संक्रमित ३६४ जनाको भेन्टिलेटरमा र १२० जनाको आइसीयूमा उपचार भइरहेको छ। पछिल्लो २४ घन्टामा २०८०९० जनाले कोरोनाविरुद्धको खोप लगाएका छन्।
राखेपले थाल्यो नवौं राष्ट्रिय खेलकुद प्रतियोगिताको तयारी,"बेनी : यसै वर्ष गण्डकी प्रदेशमा सञ्चालन हुने नवौं राष्ट्रिय खेलकुद प्रतियोगिताको तयारी सुरु भएको छ। राष्ट्रिय खेलकुद परिषद्ले आगामी फागुन महिनामा प्रतियोगिता सञ्चालन गर्ने तयारी सहित पूर्वाधार निर्माण, खेल प्रशिक्षण र व्यवस्थापकीय काम सुरु गरेको जनाएको छ। पहिलो चरणमा खेल पूर्वाधार, प्रशिक्षक, रेफ्रि लगायत जनशक्तिको अवस्थाको स्थलगत अध्ययन सुरु गरेको परिषद्का सदस्य राजेश गुरुङले बताए। राखेप सदस्य गुरुङ र गण्डकी प्रदेश खेलकुद परिषद्का उपाध्यक्ष भोजबहादुर गुरुङ सहितको टोलीले मंगलबार म्याग्दीका खेलमैदान र कबर्डहलहरुको निरीक्षण, जिल्ला खेलकुद बिकास समिति र खेल संघका पदाधीकारीहरुसँग छलफल गरेको छ। कुन जिल्लामा कुन खेल सञ्चालन गर्न उपयुक्त हुन्छ भन्ने पहिचानका लागि राष्ट्रिय रेफ्री, खेल संघका पदाधिकारी र प्राविधिक टोली सहित यसअघि लमजुङ, गोरखा र तनहुँमा टोलीले सम्भाव्यता अध्ययन गरिसकेको छ। टोलीले बेनीको कालीपुलमा रहेको बास्केटबल, खुल्लामञ्च र चुत्रेनीको खेलमैदानको निरीक्षण गरेको छ। कोरोना भाइरसको विश्वव्यापी महामारीका कारण २०७७ फागुन २१ गतेदेखि सञ्चालन गर्ने तय भएको नवौं राष्ट्रिय खेलकुद प्रतियोगिता स्थगित भएको थियो। २०७८ फागुन ६ देखि १६ सम्म प्रतियोगिता आयोजना गर्न खेलकुद मन्त्रालयलाई राखेपले प्रस्ताव गरेको छ, सदस्य गुरुङले भने, कोरोना संक्रमणको दर घटेको, पूर्वाधार तयार भएको, कोरोना विरुद्धको खोपको पहुँच बढेको र अर्थ मन्त्रालयले बजेटको ब्यवस्था गरेकाले फागुन महिनासम्म प्रतियोगिता गर्न सकिन्छ। खेलकुद मन्त्री नियुक्त हुनेबित्तिकै समय घोषणा गरेर पालिका, जिल्ला र प्रदेश स्तरीय छनौट प्रतियोगिताको काम अघि बढाउने भएकाले तयारी गर्न खेलाडीहरुलाई सदस्य गुरुङले आग्रह गरे। राखेपले गण्डकी प्रदेशका ११ वटै जिल्लामा प्रतियोगिता अन्तर्गतका खेल आयोजना गर्ने योजना बनाएको छ । यद्यपि अधिकांश खेलहरू पोखरा महानगरभित्रै हुनेछन् । पौडीको पूर्वाधार तयार भएको र सुटिङ खेलका लागि पनि पूर्वाधार निर्माण प्रक्रिया अघि बढेको सदस्य गुरुङले बताए। मुख्य खेलस्थलका रूपमा रहने पोखरा रंगशाला निर्माण सकिएको छ । एक हजार जना दर्शक क्षमताको रंगशालाको चारैतर्फ प्यारापिट जडान भइसकेको छ।"
परीक्षण गरिएकामध्ये ८३ प्रतिशत सङ्क्रमित,काठमाडौं : नेपालमा सेप्टेम्बर महिनामा कोरोना भाइरसको सङ्क्रमण दर ८३ प्रतिशतमात्र रहेको पाइएको छ। स्वास्थ्य तथा जनसङ्ख्या मन्त्रालयका सहप्रवक्ता डा समिरकुमार अधिकारीले कोरोना परीक्षण गरिएकामध्ये सेप्टेम्बर महिनामा ८३ प्रतिशतमा मात्र सङ्क्रमण रहेको पाइएको जानकारी दिए। आज १४ हजार तीनमा कोभिड१९ परीक्षण गर्दा एक हजार १५८ जनामा सङ्क्रमण पाइएको थियो। उनका अनुसार अघिल्लो अगष्ट महिनामा कूल परीक्षण गरिएकामध्ये १३६ प्रतिशत रहेको थियो। एक महिनाको बीचमा सङ्क्रमण दर ५३ प्रतिशतले कमी आएको छ। यस्तै मन्त्रालयका अनुसार सेप्टेम्बर महिनामा पहिलो मात्रा ३१३ प्रतिशत र पूर्णमात्रा २८३ प्रतिशतले जनसङ्ख्याले कोरोनाविरुद्धको खोप लगाइसकेका छन्। सरकारले यही असोज मसान्तभित्र ३३ प्रतिशत जनसङ्ख्यालाई कोरोना भाइरसविरुद्धको खोप लगाउने लक्ष्य राखेको छ। यस्तै पुसमा दुई तिहाइ र चैत मसान्तसम्म सबै लक्षित नागरिकलाई खोप लगाउने सरकारको तयारी रहेको छ। यस्तै अगष्ट महिनामा २४५ प्रतिशत पहिलो मात्रा र २०५ प्रतिशत जनसङ्ख्याले पूर्ण मात्राको खोप लगाइसकेका थिए। अहिलेसम्म एक करोड २९ लाख ५८ हजार ५०८ ले कोरोना भाइरसविरुद्धको खोप लगाइसकेका छन्। मन्त्रालयले खोप लगाउन बाँकी उमेर समूहले आफ्नो पालोमा खोप लगाउन आग्रह गरेको छ।
राप्ती स्वास्थ्य विज्ञान प्रतिष्ठान स्थापनाका चार वर्ष : भएन शैक्षिक कार्यक्रम सुरु,"दाङ : राप्ती स्वास्थ्य विज्ञान प्रतिस्ठान स्थापना भएको चार वर्ष पूरा हुँदा पनि शैक्षिक कार्यक्रम सञ्चालन हुन सकेको छैन। प्रतिष्ठानले मंगलबार स्थापना दिवस मनाइरहँदा शैक्षिक गतिविधि भने शुन्य छन्। स्वास्थ्य सेवा र शिक्षालाई प्रभावकारी बनाउने गरि स्थापना भएको राप्ती स्वास्थ्य विज्ञान प्रतिष्ठान एक प्रदेश एक स्वास्थ्य विज्ञान प्रतिष्ठान अन्तरगत स्थापना भएको हो। स्थापना भएको ४ वर्षसम्म पनि शैक्षिक गतिविधिका लागि भने प्रतिष्ठान भित्र कम चासो दिएको छ। चार वर्षसम्म पूर्वाधार निर्माणको अभियानमा लागेको र पुर्वाधार भए पछि मात्रै शैक्षिक कार्यक्रम सुरु गर्ने नीतिमा प्रतिष्ठान रहेको उपकुलपति प्राडा संगीता भण्डारीले बताइन्। प्रदेशमै विशेषज्ञ चिकित्सकहरु उत्पादन हुन सकुन् र सस्तो तथा सुलभ शुल्कमा आम नागरिकको पहुँचमा चिकित्सकीय अध्ययन पुगोस् भनेर तत्कालीन प्रधानमन्त्री शुशील कोइरालाको पालामा प्रतिष्ठान स्थापना गरिएको थियो। प्रतिष्ठान स्थापना भए पनि एक वर्ष राप्ती उप क्षेत्रीय अस्पतालसँगको स्वामित्व विवादले २०७५ साल असोज १२ गतेदेखि मात्रै प्रतिष्ठान अस्तित्वमा आएर कार्यसम्पादन सुरु गरेको थियो। त्यही अस्तित्वमा आएको मितिलाई प्रतिष्ठानले स्थापना दिवसको रुपमा मनाउनै आएको छ। स्थापनाको चार वर्षमा सकारात्मक तथा नकारात्मक दुबै पक्ष र विषयले सधैं चर्चामा प्रतिष्ठान भइरहेको छ। कहिले पदाधिकारीको गतिविधिको चर्चा त कहिले आन्दोलनले चर्चामा आइरहेको प्रतिष्ठानले शैक्षिक गतिविधि सञ्चालनमा भने क्रियाशील हुन सकेको छैन। पटकपटक उपचार र पूर्वाधारका विषयमा समेत प्रतिष्ठान विवादित बन्दै आयो। उपकुलपति भण्डारीले आफ्नो कार्यकालमा प्रतिष्ठानको बलियो फाउण्डेसन तयार भएको बताइन्। पहिले पूर्वाधार तयार भएपछि मात्रै शैक्षिक कार्यक्रमको अनुमति पाइने भएको हुँदा प्रतिष्ठान हस्तान्तरण भएको ३ वर्षमा पूर्वाधार निर्माणमा समय दिएको र अब शैक्षिक गतिविधि सञ्चालन हुने उनको भनाइ छ। यो अवधिमा प्रतिष्ठानको धेरै उपलब्धि भएको छ', उनले भनिन्, 'पूर्वाधार निर्माण, विशेषज्ञ चिकित्सक व्यस्थापन, आधुनिक उपकरण व्यवस्थापन, सेवा सुधार, अक्सिजन प्लान्ट निर्माण लगायतका महत्वपूण कार्यहरु भएको छ।' उनले शैक्षिक गतिविधि सञ्चालन गर्न जग्गाको समेत व्यवस्थापन गरिएको बताइन्। तत्कालीन राप्ती उपक्षेत्रीय अस्पताल तीन वर्ष पहिलो प्रतिष्ठानमा हस्तान्तरणपछि उपकुलपति भण्डारीले प्रतिष्ठानको भौतिक पूर्वाधारसहित अस्पतालको स्वास्थ्य सेवा प्रभाबकारी बनाउन लागिरहेका बताएकी छन। अस्पतालको स्वास्थ्य सेवा सुधारदेखी दक्ष जनशक्तिको उचित ब्यबस्थापन गरेर सेवा प्रवाहलाई प्राथमिकता दिइएको छ। वर्ष प्रवेश गरेको अवसरमा नवनिर्मित २५ वेडको एक्स्टेण्ड हेल्थ सर्भिसको प्रयोजनको लागि निर्माण गरिएको वार्डको उद्घाटन गरिएको छ। प्रतिष्ठान स्थापना भएपछि सेवामा उल्लेखनीय, गुणस्तरीय तथा आद्युनिक प्रविधिद्वारा विरामीलाई उपचारको व्यवस्था प्रदान गरेकाले अन्यत्र रिफर गर्नुपर्ने समस्या हटेको प्रतिष्ठानकी निर्देशक डा प्रज्ञासिंह बस्नेतले बताइन्।"
एमालेसँग लडेर देखाउन गठबन्धन दललाई ओलीको चुनौती,"काठमाडौं : नेकपा एमालेका अध्यक्ष केपी शर्मा ओलीले एमालेसँग प्रतिष्पर्धा गर्न गठबन्धन दललाई चुनौती दिएका छन्। काठमाडौंमा कार्यकर्ता भेलालाई सम्बोधन गर्दै बिहीबार अध्यक्ष ओलीले एमाले जस्तो ठूलो दलसँग एक्ला एक्लै प्रतिष्पर्धा गर्न कठिन हुने भन्दै गठबन्धन दलहरूलाई नै एमाले विरुद्ध लडन चुनौती दिएका हुन्। ओलीले भने, 'दुई दुई महिनासम्म मन्त्री बनाउन नसक्ने गठबन्धनको एमालेसँग लड्ने हिम्मत ? आए हुन्छ एमालेसँग लड्न। नेकपा माओवादी केन्द्र प्रचण्डको गुट भएको ओलीले आरोप लगाए। प्रचण्डको पार्टीमा भएका रामबहादुर थापा, लेखराज भट्ट, टोपबहादुर रायमाझी लगायतका वरिष्ठ नेताहरु एमालेमा हुनुहुन्छ', अध्यक्ष ओलीले भने, 'उहाँहरु मन्त्री र संसद पद छाडेर एमालेमा आउनु भएको छ। तर अहिले केही व्यक्ति मन्त्री बन्नकै लागि एमाले छाडेर गएका छन्। अध्यक्ष ओलीले आफूहरु विजय यात्रमा रहेको समेत जिकिर गरे।"
गैंडा तस्करीको आरोपमा ८ जना पक्राउ,"चितवन : गैंडा मारेर तस्करी गरेको आरोपमा आठ जना पक्राउ परेका छन्। चितवन राष्ट्रिय निकुञ्जले तस्करीको आरोपीलाई पक्राउ गरेर सार्वजनिक गरेको छ। गैंडा तस्करमा संलग्न १७ मध्ये ८ जनालाई पक्राउ गरेको हो। गैंडाको खाग तस्कर गरेको आरोपमा एकै घरका तीन जना पक्राउ परेका छन्। मकवानपुरको मनहरी गाउँपालिका४, मसिने टोंग्राङ खोलाका ३० वर्षीय जयबहादुर प्रजा, ३६ वर्षीय सिंहराम प्रजा र सुरेश प्रजा रहेका छन्। उनीहरुले गत साउन साउन ३२ देखि भदौ १० गतेसम्म गैंडा मारेर खाग बिक्री गरेका निकुञ्जको आरोप छ। अझै ९ जना फरार रहेको चितवन राष्ट्रिय निकुञ्जका प्रमुख संरक्षण अधिकृत अणनाथ बरालले बताए। त्यस्तै निकुञ्जले नवलपुरको गैंडाकोट१ का ३२ वर्षीय गोपाल सारु, धादिङको बेनिघाट रोराङ गाउँपालिका१ बस्ने ३५ वर्षीय रामकुमार श्रेष्ठ, मकवानपुरको साविक सरीखेत गाउँपालिका ९ का २९ वर्षीय करण मोक्तान भन्ने करण प्रजा, मनहरी४ नयाँबस्ती बस्ने २७ वर्षीय सरोज मुक्तान र चितवनको माडी नगरपालिका७ देवेन्द्रपुरका यादव भन्ने राजन गुरुङलाई पक्राउ गरेका छन्। उनीहरु विरुद्ध चितवन जिल्ला अदालतमा २ वटा मुद्धा दायर गरिएको निकुञ्जले जनाएको छ। निकुञ्जले यही वर्ष गैंडाको चोरीतस्करी मुद्धामा १४ जना पक्राउ गरेको थियो।"
३८ क्विन्टल सुन तस्करी मुद्दा : प्रतिवादीका पक्षमा एक जनाको मात्रै बहस,"विराटनगर : करिब ३८ क्विन्टल सुन तस्करी एवम् मोरङ उर्लाबारीका सनम शाक्य हत्या प्रकरण सम्बन्धी मुद्दाको अन्तिम सुनुवाइका क्रममा मंगलबार एक जना प्रतिवादीका पक्षमा मात्रै बहस भएको छ। मुद्दामा प्रतिवादी बनाइएका नेपाल प्रहरीका पूर्व डीआईजी गोविन्दप्रसाद निरौलाको प्रतिरक्षामा वरिष्ठ अधिवक्ता रमेश कोइरालाले बहस गरे। निरौलाको पक्षमा सोमबार अधिवक्ता भानुभक्त निरौलाले पनि बहस गरेका थिए। बहसका क्रममा वरिष्ठ अधिवक्ता कोइरालाले सुन तस्करी एवम् सनम हत्यामा पूर्व डीआईजी निरौलाको संलग्नता नरहेको जिकिर गरे। उनले लगभग साढे २ घण्टा बहस गरेका हुन्। विदेशबाट त्रिभुवन अन्तर्राष्ट्रिय विमानस्थल हुँदै सुन तस्करी भयो भनिएको छ। त्यो हो भने मुद्दा नै काठमाडौंमा चल्नुपर्ने हो, उनले भने, मुद्दा चलाउन सामान जफत हुनुपर्छ। अहिलेसम्म तस्करी भयो भनिएको सुन बरामद नभइकन हचुवाका घरमा प्रतिवादी बनाएर मुद्दा चलाइएको छ। सुन नै फेला नपरेको अवस्थामा पटकपटक तस्करी गरिएको भन्ने आधार नभेटिँदा सरकार पक्षको दाबी पुष्टि हुन नसक्ने जिकिर उनले गरेका छन्। पूर्वडीआईजी निरौला तस्करीमा संलग्न हुन् भने कतिपटक उनले सुन तस्करी गरे भन्ने पनि खुलाइएको छैन, वरिष्ठ अधिवक्ता कोइरालाले भने, यसलाई संगठित अपराधमा पनि जोड्न मिल्दैन। सुन तस्करी र सनम हत्यामा नजोडिएका कारण निरौलाले सफाइ पाउनुपर्ने दाबी उनको छ। फैसलाको चरणमा रहेको मुद्दाको सुनुवाइ जिल्ला अदालत मोरङका न्यायाधीश भरत लम्सालको इजलासमा गत आइतबारदेखि जारी छ। वादी नेपाल सरकार पक्षका वकिलको बहस सकिएपछि प्रतिवादीतर्फका कानुन व्यवसायीको बहस प्रारम्भ भएको अदालतका सूचना अधिकारी राजेन्द्रप्रसाद धमलाले बताए। उनका अनुसार प्रतिरक्षा बहस सकिएपछि सरकारी पक्षका कानुन व्यवसायीले प्रतिउत्तर बहस फर्काएसँगै मुद्दाको फैसला हुने छ। प्रतिवादीका पक्षमा बहस गर्न ८० जनाभन्दा बढी कानुन व्यवसायीले वकालातनामा दर्ता गराएको र अझै पनि नाम दर्ता गराउने क्रम जारी रहेको धमलाले बताए। मंगलबार एक जनाको मात्रै बहस भएको र बुधबारदेखि पालैपालो बहस गर्ने भनेर प्रतिवादी पक्षका कानुन व्यवसायी फर्किएको बताइएको छ। मुद्दामा ७७ जनालाई प्रतिवादी बनाइएको छ। नेपाल प्रहरीका पूर्वडीआईजी निरौला, एसएसपी श्यामबहादुर खत्री, दिवेश लोहनी, एसपी विकासराज खनाल, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल लगायतलाई मुद्दामा प्रतिवादी बनाइएको छ। खत्री र राउत अहिलेसम्म थुनामै छन्। निरौलासहित अरु पूर्व एवं बहालवाला प्रहरी भने छुटिसकेका छन्। २०७२ साल माघदेखि नेपाल प्रहरीका तर्फबाट त्रिभुवन अन्तर्राष्ट्रिय विमानस्थलको सुरक्षा गार्ड प्रमुखका रूपमा कार्यरत रहँदा प्रतिवादीमध्ये पूर्वडीआईजी निरौलामाथि सुन तस्करीमा सहयोग गरेको आरोप छ। उनले अदालतमा भने इन्कारी बयान दिएका छन्। तर विमानस्थल बसेको ५६ महिनापछि मुद्दाका मुख्य अभियुक्त मोरङ उर्लाबारीका गोरे भनिने चूडामणि उप्रेतीसँग भने चिनजान भएको बताएका छन्। विराटनगरमा सनम शाक्यको शव बरामद हुँदा पक्राउ परेका उर्लाबारी नगरपालिका४ का मोहन काफ्लेको घरबाट एउटा डायरी बरामद भएको थियो। अनुसन्धानबाट खुले अनुसार सुन तस्करीको हिसाबकिताब राख्ने गरिएको उक्त डायरीमा डीआईजी मामा भनेर एउटा नाम उल्लेख थियो। डीआईजी मामा भनिने व्यक्ति पूर्वडीआईजी निरौला भएको अनुसन्धानबाट खुलेको हो। प्रतिवादीमध्येका एसएसपी खत्रीका सवारी चालक विष्णुबहादुर खड्काले पनि डीआईजी मामा भनिने व्यक्ति पूर्वडीआईजी निरौला नै भएको बयान दिएका छन्। तर बयानमा सुनको तस्करी हुँदा निरौलाले सहयोग गरेनगरेको उनले केही खुलाएका छैनन्। सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दर्ता गरेको थियो। १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्विन्टल) सुन अवैध रुपमा आयात गरिएको दाबी सरकार पक्षको छ। सन् २०१५ जुलाईदेखि २०१६ अगस्टसम्ममा उक्त परिणामको सुन तस्करी गरेर नेपाल ल्याइएको अनुसन्धानबाट खुलेको दाबी सरकार पक्षको छ। तर तस्करी गरेको भनिएको सुन भने अझै फेला परेको छैन। गोरे मुख्य अभियुक्त रहेको मुद्दामा सनमको हत्या गरिएको घटनाबाहेक सुन तस्करी सम्बन्धी प्रमाण मजवुत नभएको बताइएको छ। प्रतिवादीले बयानका क्रममा स्वीकार गरेको विषयलाई सुन तस्करीको मुख्य प्रमाणका रूपमा पेस गर्न खोजिएको छ। सुरुमा ६३ जना मात्रै प्रतिवादी रहेको मुद्दामा तीन पटकसम्म पूरक अभियोग दर्ता गर्दा प्रतिवादी ७७ पुगेका हुन्। प्रतिवादीमध्ये ५५ जना पक्राउ परेको र २२ जना अझैसम्म फरार रहेको अदालतका सूचना अधिकारी धमलाले बताए। तस्करी गरेर दुवईबाट ल्याएको साढे ३३ किलो सुन गायब बनाएको आरोप लगाउँदै गोरेको समूहले २०७४ साल फागुन १८ गते सनमको हत्या गरेको हो। घटना भएको भोलिपल्ट शाक्यको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कारसहित प्रहरीले चालकहरु मोहन काफ्ले, टेकराज मल्ल ठकुरी तथा कृष्ण भनिने नरेन्द्र कार्कीलाई विराटनगरबाट पक्राउ गर्यो। त्यतिबेला फरार रहेका गोरेलाई पछि प्रहरीले पक्राउ गरेर बुझाएपछि अदालतले पूर्पक्षका लागि थुनामा राख्न आदेश दिएको थियो।"
"बेलायतमा पेट्रोल संकट कम गर्न सेना परिचालन, तालिबानले अफगानिस्तान कब्जा गरेपछि पाकिस्तानमा आतंकवादी हमला बढ्यो","तालिबानले अफगानिस्तान कब्जा गरेपछि पाकिस्तानमा आतंकवादी हमलामा वृद्धि भएको एक अध्ययनले देखाएको खबर प्रमुखताका साथ प्रस्तुत भएको छ। बेलायतमा पछिल्लो समय पेट्रोलियम पदार्थको चरम अभाव सिर्जना भएको बताइएको छ। योभन्दा अझ अभाव बढ्न नदिन त्यहाँको सरकारले सेना परिचालन गरेको खबर प्रमुखताका साथ अन्तर्राष्ट्रिय सञ्चारमाध्यमले प्रकाशन गरेका छन्। यसैगरी उत्तर कोरियाका दूतले राष्ट्र संघ महासभामा प्रस्तुत गरेको अभिव्यक्तिसँगै उसले मंगलबार पूर्वी तटीय क्षेत्रमा क्षेप्यास्त्र प्रहार गरेको खबरले पनि विशेष चर्चा पायो। प्रस्तुत छ, विश्वका केही प्रमुख खबरहरू : बेलायतमा पेट्रोल संकट कम गर्न सेना परिचालन लण्डन : बेलायतमा जारी चरम पेट्रोल संकट कम गर्न सेनाले सहयोग गर्ने भएको छ। चार दिनदेखि जारी पेट्रोल संकट कम गर्न सेना परिचालन गरेर उसले सहयोग गर्ने भएको हो। तत्कालिन आपूर्तिको लागि सेनाले करिब १५० सैन्य ट्यांकर चालक उपलब्ध गराउने बीबीसीले जनाएको छ। बेलायतमा पछिल्लो समय करिब १ लाखभन्दा बढी लरी (ट्रक) चालक अभाव भएको छ। ट्रक चालकको अभावमा बेलायतमा चरम पेट्रोल संकट निम्तिएको बताइएको छ। पेट्रोल पम्पमा मानिसहरुको लाम लागेको छ भने कतिपय पेट्रोल पम्प बन्द गरिएका छन्। मानिसले पेट्रोलियम पदार्थको कृत्रिम अभाव गराएको बताइएको छ। बेलायतमा पेट्रोलियम पदार्थको मूल्य वृद्धि पनि आठ वर्ष यताकै उच्च मानिएको छ। ००० चीनकै ठुलो सैन्य ड्रोन प्रदर्शनीमा बेइजिङ : चीनले देशकै ठुलो सैन्य युद्धक ड्रोन सिरिज प्रदर्शन गरेको छ। चीनले गोन्जोङ प्रान्तमा मंगलबारदेखि सिएच६ ड्रोन सिरिज प्रदर्शन गरेको हो। सो ड्रोन सिरिज मंगलबारदेखि आगामी आइतबारसम्म प्रदर्शनीमा राखिने बताइएको छ। सिएच६ का प्रमुख इन्जिनियरका अनुसार सो ड्रोनसँग उच्च कार्यक्षमता, द्रुत, सर्वसुलभ, भरपर्दो र सहजै प्रयोग गर्न सकिन्छ। सो ड्रोन चीनकै ठुलो सैन्य ड्रोन भएको र अत्याधुनिक प्रविधि जडान गरिएको छ। सम्भावित युद्धका लागि आवश्यक पर्ने हुँदा सरकारको माग बमोजिम सीएचयुएभी कम्पनीले सो ड्रोन निर्माण गरेको ग्लोबल टाइम्सले जनाएको छ। ००० तालिबानको अफगानिस्तान कब्जापछि पाकिस्तानमा आतंकवादी हमला बढ्यो इस्लामावाद : तालिबानले अफगानिस्तानमा कब्जा जमाएपछि पाकिस्तानमा आतंकवादी हमला बढेको तथ्य बाहिरिएको छ। साउथ एसिया टेरोरिज्म पोर्टलले तालिबानको कब्जापछि पाकिस्तानमा आतंकवादी हमला बढेको तथ्य सार्वजनिक गरेको हो। पोर्टलको नयाँ रिपोर्टअनुसार पछिल्लो एक महिनामा पाकिस्तानमा आतंककारी हमला चार वर्षयताकै उच्च रहेको छ। ब्लुमवर्ग न्यूज एजेन्सीले गरेको पछिल्लो समीक्षाअनुसार तालिबानले काबुल कब्जा गरेपछि अर्थात् अगष्टमा मात्र पाकिस्तानमा कम्तिमा ३५ आतंककारी हमला भएका छन्। सो हमलामा ५२ सर्वसाधारणले ज्यान गुमाएका छन्। जुन सन् २०१७ फेब्रुअरीभन्दा यताकै उच्च हो। सबै हमलाको जिम्मा पाकिस्तानी तालिबान भनेर चिनिने टिटीपीले लिएको थियो। ००० उत्तर कोरियाले युएनलाई भन्यो, परमाणु हतियार परीक्षण कसैले रोक्न सक्दैन प्योङयाङ : उत्तर कोरियाले आफुहरुको परमाणु हतियार परीक्षणमा कसैले रोक लगाउन नसक्ने बताएको छ। आत्मारक्षाका लागि परमाणु हतियार परीक्षणमा आफुहरुको हक रहेको भन्दै त्यसमा कसैले रोक लगाउन नसक्ने बताएको हो। उत्तर कोरियाली दूत किम सोङले संयुक्त राष्ट्रसंघको ७६ औं वार्षिक महासभामा बोल्दै परमाणु हतियार उत्पादन गर्ने मुलुकसँग हतियार परीक्षण हक हुने बताएका छन्। हामीले ढुक्कसँग आफ्नो मुलुकको रक्षा र शान्तिको लागि भर्खर मात्रै परमाणु र सैन्य हातहतियारहरु निर्माण गरिरहेका छौँ। आफूले उत्पादन गरेका परमाणु हतियार परीक्षण गर्ने हक हामीसँग छ, उनले भनेका छन्। किम न्यूयोर्कस्थित जारी सो महासभामा छोटो समयका लागि उपस्थित थिए। दक्षिण कोरियाली सैनिकले उत्तर कोरियाले जथाभावी परमाणु र क्षेप्यास्त्र परीक्षण गरेको भनेपछि दूत किमले जवाफ फर्काएका थिए। उत्तर कोरियाले मंगलबार बिहानै पूर्वी सामुद्रिक तटीय क्षेत्रमा छोटो दूरीको क्षेप्यास्त्र प्रहार गरेको थियो। ००० इजिप्टमा संसारकै ठूलो फोहोर पानी प्रशोधन केन्द्र सञ्चालनमा कायरो : इजिप्टका राष्ट्रपति अब्देल फताहा एल सिसीले संसारकै ठूलो फोहोर पानी प्रशोधन केन्द्र (वेस्ट वाटर ट्रिटमेन्ट प्लान्ट) को उद्घाटन गरेका छन्। बहर एल बाकर नामक सो प्रशोधन केन्द्रको राष्ट्रपतिले मंगलबार उद्घाटन गरेका हुन्। करिब १२७ बिलियन अमेरिकी डलर लागतमा निर्माण भएको सो प्लान्टसँग दैनिक ५६ मिलियन क्युविक मिटर फोहोर पानी प्रशोधन गर्ने क्षमता रहेको बताइएको छ। प्रशोधित पानी कृषि र सिचाईँको लागि प्रयोग गर्न सकिने बताइएको छ। ००० भारतमा कोभिड मृत्युदर घट्यो नयाँ दिल्ली : भारतमा कोभिड १९ को डेल्टा भेरियन्टका कारण हुने दैनिक मृत्युदरमा कमी आएको छ। मंगलबार सार्वजनिक एक रिपोर्टअनुसार पछिल्लो ६ महिनायता भारतमा कोभिड १९ का कारण हुने दैनिक मृत्युदरमा कमी आएको हो। भारतको स्वास्थ्य तथा परिवार कल्याण मन्त्रालयले मंगलबार सार्वजनिक गरेको रिपोर्टअनुसार पछिल्लो २४ घण्टामा कोभिड १९ का कारण १७९ को मृत्यु भएको छ। जुन संख्या मार्च महिनायताकै न्यून हो। भारतमा मध्य मार्चसम्ममा मृत्यु हुनेको संख्या ४ लाख ४७ हजार ३७३ पुगेको थियो। भारतमा पछिल्लो समय दैनिक संक्रमणदर समेत उल्लेखनिय रुपमा घटेको मन्त्रालयले जनाएको छ। मन्त्रालयका अनुसार भारतमा २०१ दिनपछि दैनिक संक्रमितको संख्या २० हजारमुनि छ। जुन हालसम्मकै कम हो। मार्चसम्म कोरोना संक्रमितको संख्या ३ करोड ३७ लाख रहेको छ। यसअघि भारतमा दैनिक संक्रमण ४ लाखभन्दा बढी हुने गरेको र कोभिडका कारण ४ हजार ५ सयको मृत्यु हुने गरेको स्वास्थ्य मन्त्रालयले बताएको छ। ००० अमेरिकी राष्ट्रपति बाइडेनले लगाए कोभिडविरुद्धको खोप वासिङटन : अमेरिकी राष्ट्रपति जो बाइडेनले कोभिडविरुद्धको खोप लगाएका छन्। अमेरिकामा गत हप्ता वृद्धवृद्धाहरुले खोप लगाउने अनुमति पाएसँगै ७८ वर्षीय बाइडेनले सोमबार कोभिडविरुद्धको खोप लगाएका हुन्। अमेरिकाको रोग नियन्त्रण एवम् रोकथाम विभागले गत शुक्रबार ६५ वर्षभन्दा माथिका र विभिन्न स्वास्थ्य समस्या भएका मानिसलाई कोभिड १९ विरुद्ध फाइजरको बुस्टर (तेस्रो) डोज दिन पाउने अनुमति दिएको थियो। दोस्रो डोज लगाएको ६ महिनापछि बुस्टर लगाउन स्वीकृति दिएको थियो। सो स्वीकृति पाएसँगै बाइडेनले पनि फाइजरको तेस्रो डोज लगाएका हुन्। विभागका अनुसार ५० देखि ६४ उमेर वा सोभन्दा माथिका मानिसमा क्यान्सर, मधुमेहजस्ता समस्या भएमा तेस्रो डोज खतरा मानिएको थियो। ००० चीनबाट अमेरिकी दिदीभाइ तीन वर्षपछि रिहा वासिङटन : दुई अमेरिकी दिदीभाइ चीनबाट तीन वर्षपछि रिहा भएका छन्। हुवावेई कम्पनीकी वित्त प्रमुख मेङ वान्जुलाई क्यानडाले रिहा गरेको केही दिनपछि चीनले अमेरिकी दिदीभाइलाई पनि रिहा गरेको हो। सिन्थिया र भिक्टोर लिउलाई चीनले रिहा गरेको अमेरिकी अधिकारीले बताएका छन्। सन् २०१८ मा चीन भ्रमणमा रहेका दुई अमेरिकी दिदीभाइ चीन सरकारले पक्राउ गरेको थियो। उनीहरुको बुवालाई चीन सरकारले ठगीको आरोपमा फरार अपराधीको रुपमा राखेको थियो। आमा र बुवा दुवै मिलेर ठगी अपराध गरेको भन्दै दुई दिदीभाइलाई चीनले थुनामा राखेको थियो। यसअघि चीनले दुई क्यानडेली नागरिकलाई समेत १ हजार दिनपछि रिहा गरेको थियो। ००० नाइजेरिया हमलामा दर्जनौको मृत्यु काडुना : उत्तर पश्चिमी नाइजेरियामा भएको छुट्टाछुट्टै आक्रमणमा परी दर्जनौ मानिसको मृत्यु भएको छ। काडुना राज्यमा भएको तीन वटा छुट्टाछुट्टै आक्रमणमा परी कम्तिमा ३४ मानिसको मृत्यु भएको हो। बन्दुकधारीले काडुमा राज्यस्थित माडामाई गाउँमा आक्रमण गरेको अधिकारीहरुले बताएका छन्। आक्रमणमा परी ३४ स्थानियको मृत्यु भएको र ७ भन्दा बढी घाइते भएको बताइएको छ।"
राप्रपाको हालै सम्पन्न जिल्ला अधिवेशन केन्द्रद्वारा बदर,"गोरखा : राप्रपाको हालै सम्पन्न जिल्ला अधिवेशन केन्द्रीय निर्वाचन समितिले बदर गरेको छ। मंगलबार बसेको केन्द्रीय निर्वाचन समितिको बैठकले गत भदौ २८ र २९ गते सम्पन्न भएको भनिएको जिल्ला अधिवेशन बदर गर्ने निर्णय गरेको हो। समितिले जिल्ला निर्वाचन समितिलाई मंगलबार पत्र पठाउँदै यसबारे जानकारी गराएको केन्द्रीय सदस्य हिक्मतजंग भण्डारीले बताए। २९ भदौ २०७८ मा सम्पन्न भएको भनिएको जिल्ला अधिवेशन र सो अधिवेशनबाट गरिएको मत परिणाम घोषणा सम्बन्धमा जिल्ला निर्वाचन संयोजकबाट प्राप्त दस्तावेज र अन्य सम्बन्धित दस्ताबेज, सो सम्बन्धमा गोरखा निर्वाचन समिति र केन्द्रीय निर्वाचन समितिमा परेका उजुरीहरु बारे सत्यतथ्य छानबिन गरी बैठकमा छलफल गर्दा सो गोरखा जिल्ला अधिवेशन राप्रपाको निर्वाचन सम्बन्धी विधि र प्रक्रिया बमोजिम भएको नदेखिएकाले सम्पन्न भनिएको सो जिल्ला अधिवेशन बदर गरी पुनः गराउने गरी गोरखा जिल्ला निर्वाचन समितिलाई निर्देशन दिने निर्णय गरियो, केन्द्रीय निर्वाचन समितिका अध्यक्ष हरिबहादुर बस्नेतद्वारा हस्ताक्षरित सो पत्रमा भनिएको छ, आउँदो असोज २० गतेभित्र अर्को जिल्ला अधिवेशन पुनः गराउन निर्देशन गरिएको छ। सो अधिवेशनले साविक कमल थापा निकटका सुदीप ढकालको नेतृत्वको राप्रपा जिल्ला कार्य समिति चयन गरेको थियो। सो लगत्तै अध्यक्षका अन्य आकांक्षीहरु भगवानदास मल्ल, रामराजा कोइराला लगायतले जिल्ला निर्वाचन समिति र केन्द्रीय निर्वाचन समिति समक्ष सो निर्वाचन प्रक्रिया बदर गराउन माग गर्दै उजुरी गरेका थिए।"
सरकारले बेवास्ता गर्दा नेपाली फिल्म प्रदर्शनमा अन्यौलता,"काठमाडौं : सरकारले सिनेमा क्षेत्रलाई गम्भीरतापूर्वक नलिँदा फिल्म प्रर्दशनमा अन्यौलता आएको निर्माता संघ बताउँछन्। कोरोनाको कारण थलिएको सिनेमा क्षेत्र डुबेको खण्डमा सरकारले यसलाई बचाउनुपर्ने संघका अध्यक्ष आकाश अधिकारीको दाबी छ। सरकारले सहुलियत नदिएसम्म फिल्म नदिने निर्माता संघले निर्णय गरेको छ। सरकारले ५० प्रतिशत बजेटमा ग्यारेन्टी दिनुपर्ने अधिकारी बताउँछन् । धेरै लगानीमा बनाएका फिल्महरु हलमा प्रर्दशन भएपछि दर्शक नआउलान्, प्रचारप्रसारमा समस्या भयो भने यसको जोखिमको जिम्मेवारी कसले लिने भनेर नै नेपाली फिल्म नदिने संघले जनाएको छ। 'फिल्म प्रर्दशन भएको ६ महिनासम्म सरकारले ५० प्रतिशत बजेटको ग्यारेन्टी लिए हामीले आधा नै ग्यारेन्टी लिन्थ्यौं तर सरकारले त्यो माग पूरा नगरेसम्म फिल्म दिन सकिंदैन', अधिकारीले भने। सरकारको निर्णयको प्रतिक्षामा रहेको उनले बताए। नेपाली फिल्म प्रदर्शनबारे बोर्डसँग दुई दिनपछि छलफल हुने निर्माता संघका अध्यक्ष अधिकारी बताउँछन्। उनका अनुसार सरकारसँग बारम्बार माग गर्दा पनि आश्वासन मात्र देखाएको अधिकारी बताउँछन्। सिनेमा क्षेत्र डुब्दा भाषा, कला, साहित्यमा समस्या आउन सक्ने भन्ने कुरालाई सरकारले बुझ्न आवश्यक रहेको अधिकारीको भनाइ छ। संघका सदस्यहरुको इच्छा अनुसार नै फिल्म प्रदर्शन हुन सक्ने उनले बताए। ३५ फिल्महरु सिनेमा हलमा जाने अवस्थामा रहेका छन्। सरकारले महामारीको त्राश कम भएसँगै सबै फिल्म हल खुलाउन अनुमति दिए। तर सरकारको निर्णयमा फिल्मकर्मीहरु सहमति भएनन्। हल सञ्चालकले सिनेमा क्षेत्रलाई चलायमान बनाउनको लागि नेपाली फिल्म नै प्रदर्शन हुनुपर्ने दाबी छ। नेपालमा कोरोना भित्रिएसँगै चलचित्र क्षेत्र पनि सुस्ताएको छ। कोरोनाको त्राश कम भएसँगै सरकारले काठमाडौंमा भने हल खुलाउन अनुमति दियो। अनुमती दिएसँगै ५० प्रतिशत सिट मात्रै राखेर सञ्चालन गर्न भनेपछि पनि फिल्मकर्मीहरुले फिल्म प्रदर्शन नगर्ने बताएका हुन्। फिल्मकर्मी, हल संचालकले सबै ठाँउमा हल खुल्न नदिएसम्म फिल्म प्रदर्शन नगर्ने बताएका थिए। फेरि सबै मुलुकमा हल खुलाउन अनुमति दिए पनि फिल्मकर्मीले जोखिमको जिम्मेवारी नलिएसम्म फिल्म प्रदर्शन नगर्ने भए। फिल्म निर्माता संघले नेपाली फिल्म नदिएपछि विदेशी फिल्म प्रर्दशन गरेरै हल खुलाउने मल्टिप्लेक्स हल सञ्चालकहरुले निर्णय गरेका थिए। मल्टिप्लेक्स हल संचालक जीवन शाक्यले चलचित्र निर्माता संघलाई बारम्बार पहल गर्दा पनि उनीहरुले फिल्म नदिएपछि विदेशी फिल्मलाई प्रर्दशन गरिने बताएका छन्। हलमा अर्बौं रकम घाटा भएको छ। जसरी पनि हललाई चलायमान बनाउनुपर्ने छ। अंग्रेजी र हिन्दी दुबै फिल्म भए पनि प्रर्दशन गरेर हल सञ्चालन गर्ने नै हो अब , उनले भने। उनका अनुसार भ्याट, टिकटमा सेयर बढाइदिन्छौं भन्दा पनि निर्माता संघले फिल्म नदिने भनेका थिए। चलचित्र विकास वोर्डका अध्यक्ष दयाराम दाहालले फिल्म प्रदर्शनको लागि बोर्डले सहयोग गर्ने बताउँछन्। बोर्डले के कसरी सहयोग गर्ने भन्ने कुरा खुलाएका छैनन्। तर अहिले फेरि चलचित्र संघले असोज २१ गतेबाट देशभर सिनेमा हल खुलाउने बताएको छ। आइतबार बसेको बैठकले संघका महासचिव असोक शर्माको संयोजकत्वमा चलचित्र प्रर्दशन व्यवसायी समिति गठन गर्दै ६ बुंदे निर्णय जारी गरेको थियो। सिनेमा हल खुलेसँगै नेपाली फिल्म प्रदर्शन मिति तोकिएको समयमा अर्को नेपाली फिल्म प्रदर्शन गर्न नपाइने पनि निर्णय गरेको छ। तर नेपाली फिल्म कहिलेबाट प्रदर्शन गर्ने भन्ने चाहीं संघले पनि टुङ्ग्याउन नसकेको देखिन्छ। हल खुलाएको सुरुको दिन अंग्रेजी फिल्म फास्ट एण्ड फ्युरिसियस नै देखाइने भएको छ। शर्माको अनुसार त्यसपछि मात्रै नेपाली फिल्म प्रदर्शन हुन सक्नेछ। काठमाडौं उपत्यकामा २७ हल छन्। जसमा जय नेपाल, कुमारी हल सधैँको लागि बन्द भइसकेका छन्। फिल्महरु नभएपछि नयाँ हलहरु संचालन नभएको उनले बताए। त्यसैले हल घाटामा जानुभन्दा विदेशी फिल्म प्रर्दशन गरेर भए पनि चलायमान बनाउनुपर्ने उनले भने। अब एक तारिखदेखि नै विदेशी फिल्म हलमा प्रर्दशन गरिने उनले जानकारी दिए।"
कुकुरले टोकेमा सक्दो चाँडो अस्पताल जाऔैं,"काठमाडौं : शुक्रराज ट्रपिकल तथा सरुवा रोग अस्पताल टेकुमा दैनिक १५० जना कुकुरको टोकाइबाट घाइते भएर उपचारका लागि पुग्छन् । कहिले काँही यो संख्या २ सयसम्म पुग्छ । घाइतेहरु बढीजसो काठमाडौं, ललितपुर र भक्तपुरका छन्। उनीहरु रेबिजविरुद्धको भ्याक्सिन लिन शुक्रराज ट्रपिकल पुग्छन् । साउनदेखि भदौ २३ गतेसम्म ट्रफिकलमा ३ हजार २०४ जना कुकुरको टोकाइबाट घाइते भएर उपचार लिएको तथ्यांक छ । गत आर्थिक वर्षमा शुक्रराज ट्रपिकलमा २० हजार २४९ जना कुकुरको टोकाइबाट घाइते भएर आएका सूचना अधिकारी नवराज गौतमले बताए। नेपालमा बौहाला कुकुरबाट मानिस आक्रान्त छन् । कुकुरले टोक्दा तुरुन्तै रेबिजविरुद्धको भ्याक्सिन लगाउनुपर्छ । तर, यसबारे जानकारी अभावमा मानिसले अकालमै ज्यान गुमाइरहेका छन् । रेबिजको संक्रमण, उपचार र यसबाट बच्न के गर्नुपर्छ ? भन्ने विषयमा दुई दशकदेखि रेबिजविरुद्धको उपचारका सक्रिय रहेका शुक्रराज ट्रपिकल तथा सरुवा रोग अस्पताल टेकुका डा शेरबहादुर पुनसँग गरिएको वार्तालाप: कुकुरको टोकाइ किन घातक मानिन्छ ? मानिसलाई विभिन्न रोग लाग्छन् । तर, कुकुरले टोकिसकेपछि सबैको चिन्ता भनेको रेबिजको हुन्छ । रेबिज लागेको कुकुरबाट मान्छेको मृत्यु भइरहेको छ । अस्पतालमा धेरैभन्दा धेरै कुकुरको टोकाइबाट घाइते भएर आउँछन् । टोक्ने वित्तिकै रेबिज लाग्छ ? रेबिज भाइरसलाई सुरुमा रोक्न सकिन्छ । जब लक्षण देखिन्छ तब मान्छेको मृत्यु अनिवार्य जस्तै हुन्छ । यो निकै चिन्ताको विषय हो । कुन समयमा कुकुरले बढी आक्रमण गर्छ ? लकडाउनपछि मानिसहरु घर बाहिर निस्किए । त्यसपछि कुकुरको टोकाइ बढेको देखिन्छ । सहवासको समयमा कुकुरहरु पनि आक्रमक बन्छ । भोकाएको बेला पनि कुकुरहरु रिसाएर टोक्छन् । कुकुरले टोकेको लुकाउने प्रवृत्ति छ । अनि त्यसपछि रेबिज लागेरे मृत्यु भएको पनि छ । टोकेको कति समयसम्म भ्याक्सिन लगाइसक्नुपर्छ ? जतिसक्दो चाँडो । तर, कोही मान्छे अलि पछि अस्पताल आउँदा ढिलो हुँदैन । रेबिज लाग्दा कस्तो लक्षण देखिन्छन् ? पहिलो चरणमा हल्का ज्वरो आउने । टोकेको ठाउँमा झमझमाउने हुन्छ । ढाडको तल्लो भाग दुःख छ । दोस्रो चरणमा कस्तो हुन्छ ? हावादेखि डराउने, पानीदेखि डराउने, छटपटी लाग्छ । रेबिज लाग्नेहरु आक्रमक हुन्थे । तोड्फोड् गर्थे ।भागाभाग नै हुन्थ्यो । तर,पहिल्ला समय शान्ति भएको पनि मैले देखेको छु । रेबिजबाट कसरी बच्ने ? कुकुरलाई जिस्काउनु हुँदैन । स्थानीय, प्रदेश र संघीय सरकारले कुकुर नियन्त्रण गर्ने योजना बनाएर काम गर्नुपर्छ । जति कुकुर नियन्त्रण हुन्छ त्यति नै टोकाइ घट्छ । तपाईंको केही सुझाब छ ? घाउ सानो छ । घरकै कुकुरले टोके छ भनेर आफै जज नबनौं । तुरुन्तै अस्पताल गएर रेबिजविरुद्धको भ्याक्सिन लगाऔं । कुकुरले टोकेपछि रेबिज लागेहरुसँग मैले नजिकै गएर कुरा गरेको छु । मलाई थहा छ त्यो मान्छे २३ दिनमा मर्दै छ । उनीहरुसँग मैले कुरा गरेको छु । म त्यो अवस्था देखेर धेरै पटक रोएको छु । कुकुरले टोकेपछि एउटा समान्य भ्याक्सिन लगाएर ऊ बाँचथ्यो ।तर, हेलचेक्र्याइँले ज्यानै गइरहेको छ । रेबिज लागेपछि बाँच्न असम्भव छ ।"
चीनले नेपाली भूमि अतिक्रमण गरेको भन्दै माइतीघरमा विरोध प्रदर्शन,काठमाडौं : चीनले नेपाली भूमि अतिक्रमण गरेको भन्दै लोकतान्त्रिक युवा संघले माइतीघर मण्डलमा विरोध प्रदर्शन गरेका छन्। उनीहरुले प्रदर्शनिका क्रममा नेपाली भूमि मिच्न पाइदैन भन्दै नाराबाजी गरेका छन्। हुम्लाको लिमिलाप्चादेखि हिल्सासम्मको कतिपय भूभाग चीनले अतिक्रमण गरेको भन्दै विरोध प्रदर्शन गरेका हुन्। महन्थ ठाकुर नेतृत्वको लोकतान्त्रिक समाजवादी पार्टी (लोसपा) को भातृसंगठनले विरोध प्रदर्शन गरेको हो। सो पार्टीका युवा नेता कृष्णा सिंहले चीनले नेपाली भूमि फिर्ता नगरुन्जेल विरोध प्रदर्शन जारी राख्ने बताए। सरकारले हुम्लाको लिमिलाप्चदेखि हिल्सासम्मको सीमा अध्ययन गर्न गृहमन्त्रालयका सहसचिवको नेतृत्वमा अध्ययन समिति बनाएको थियो। अध्ययन समितिले प्रतिवेदनसमेत गृहमन्त्रीलाई दिइसकेको छ। उक्त प्रतिवेदनमा दुवै मुलुकले संयन्त्र बनाएर सीमालगायतका विषयहरुबारे छलफल गर्ने उल्लेख छ। केपी ओली नेतृत्वको यसअघिको सरकारले भने नेपाल र चीनबीच सीमा विवाद नरहेको स्पष्ट पारेको थियो।
झापामा दिलमाया स्मृति कप२०७८ हुने,"झापा : जिल्ला क्षेत्र नं ४ वडास्तरीय फुटबल प्रतियोगिता हुने भएको छ । बुद्धिमान साँवा लिम्बूको प्रायोजन तथा साँवा परिवारको संरक्षणमा दिलमाया स्मृति कप हुने सोमबार सुरुङामा आयोजित पत्रकार सम्मेलनमा जानकारी दिइएको छ । झापा क्षेत्र नं ४ का प्रतिनिधिसभा सदस्य एलपी साँवाको ममतामयी माता स्वर्गीय दिलमायाको सम्मानमा फुटबल प्रतियोगिता आयोजना गरिएको हो । नेपाल खेलकुद महासंघको आयोजनामा हुने फुटबल प्रतियोगितामा झापा क्षेत्र नं ४ का २८ वटा वडाका टिमले प्रिसेलेक्शन म्याच खेल्ने आयोजक समितिका संयोजक सुनिल भेटवालले जानकारी दिए । उनका अनुसार असोज १२ गतेबाट प्रिसेलेक्शन म्याच हुने छन् । त्यसबाट छनोट भएका ८ वटा टिमले उपाधिका लागि प्रतिष्पर्धा गर्ने संयोजक भेटवालको भनाइ छ । क्वाटर फाइनलका खेलहरु कार्तिक ८ गतेबाट सञ्चालन गरिने खेल आयोजक समितिका संयोजक भेटवालले जानकारी दिए । दिलमाया स्मृति कप२०७८ को फाइनल खेल कार्तिक १६ गते दुधेको खेल मैदानमा हुने छ । उपाधि विजेताले २ लाख २५ हजार नगर तथा ट्रफी, मेडल पाउने छ । द्वितीय पुरस्कार १ लाख २५ हजार , क्वाटर फाइनलबाट बाहिरिने ४ टिमले १५१५ हजार , सेमी फाइनलबाट बाहिरिने टिमले २५२५ हजार नगद पुरस्कार प्राप्त गर्नेछन् । खेल व्यवस्थापन संयोजकको जिम्मेवारी गजेन्द्र ताम्ली लिम्बुलाई प्रदान गरिएको छ । पत्रकार सम्मेलनमा स्वर्गीय दिलमायाका छोरा एलपी साँवाले आमाको स्मृति एवम् सम्झनामा फुटवल आयोजना गरेको बताएका छन् । उनले दिलमाया स्मृति कपको प्रायोजनमा १६ लाख ७० हजार रुपैयाँ गरिने जानकारी दिए । साँवाले भने, लिम्बू समुदायमा चौतारा बनाएर दिवंगत व्यक्तिको सम्झना गरिन्थ्यो, अहिले समयसँगै सम्झनाको स्वरुप बदलिएको छ । त्यसैले आमाको सम्झनामा फुटबल आयोजना गरेका हौं । प्रतिनिधिसभा सदस्य एवम् एमाले नेता साँवाले कोरोना महामारीले आम नागरिकको जीवन समस्या परेकोले सामान्य जीवन तर्फ फर्काउन फुटवल महत्वपूर्ण हुने बताए । उनले झापा क्षेत्र नं ४ का आम नागरिक, फुटवलप्रेमी, सामाजिक संघ संस्था, राजनीतिक दलले कार्यक्रम भव्य र सभ्य बनाउन सहयोग गर्ने विश्वास गरेका छन् । पत्रकार सम्मेलनमा एमाले नेता शिव ढुङ्गेल, अखिल नेपाल फुटवल संघ झापाका अध्यक्ष भगीरथ आले मामा लगायतले शुभकामना मन्तव्य राखेका थिए ।"
चाडपर्वमा सुरक्षा व्यवस्था र बजार व्यवस्थापन चुस्त पार्न निर्देशन,"काठमाडौं : गृहमन्त्री बालकृष्ण खाणले आम नागरिकलाई अनुभूति गर्नेगरी विजयादशमी, दिपावली र छठमा उपत्यकाको सुरक्षा व्यवस्था र बजार व्यवस्थापन गर्न सरोकारवाला निकायलाई निर्देशन दिएका छन्। चाडपर्व लक्षित उपत्यकाको सुरक्षा व्यवस्था तथा बजार व्यवस्थापनबारे उपत्यकाका तीन जिल्लाका प्रमुख जिल्ला अधिकारी, प्रहरी प्रमुख र ट्राफिक महाशाखा प्रमुखलाई निर्देशन दिँदै गृहमन्त्री खाणले नागरिकलाई अनुभूति हुनेगरी सुरक्षा व्यवस्था र बजार व्यवस्थापन गर्न निर्देशन दिएका हुन्। अहिले सामान्य अवस्थामा जस्तै चाडपर्वमा पनि सुरक्षा व्यवस्था तथा बजार व्यवस्थापन सहज हुनुपर्यो । नागरिकले महंगी, म्याद गुज्रेका खानेकुरा खाने अवस्था आउनु भएन, मन्त्री खाणले भने, अहिले जस्तो अवस्था छ, त्यस्तै अवस्था रहनुपर्यो र चाडपर्वमा परिवर्तन देखिनुपर्यो । मन्त्री खाणले परिवर्तनको परिणम देखिनेगरी काम गर्न र जनतालाई मुस्कुराएर सेवा दिन निर्देशन दिए। यहाँहरूले अहिले बैठकमा सुनाएका चाडपर्व लक्षित योजना राम्रा छन् । योजना मात्रै राम्रा भएर भएन । ती योजना व्यवहारमा कार्यान्वयन गर्नुपर्यो, मन्त्री खाणले भने, जसरी हुन्छ उपलब्ध स्रोत र साधनको उपयोग गरेर अघिल्ला वर्षहरूमा भन्दा आम नागरिकले परिवर्तनको अनुभूति पाउनु पर्यो ।' प्रहरी र निजामति कर्मचारीले भन्दै आएको मुस्कानसहितको सेवा व्यवहारमा देखिनपर्यो ।"
मलेसिया र सिंगापुरबाट अवैध ढंगले सुन ल्याउने १५ जना पक्राउ,काठमाडौं : प्रहरीले त्रिभुवन अन्तर्राष्ट्रिय विमानस्थलबाट ७ सय ५० ग्राम सुनसहित पन्ध्रजनालाई पक्राउ गरेको छ । सिंगापुर र मलेसियाबाट आएका पन्ध्र जना यात्रुबाट सो परिमाणको सुन बरामद गरेको हो । उनीहरुले भरियाको रुपमा अर्कै व्यक्तिको सुन ल्याइदिएको हुनसक्ने प्रहरीले जनाएको छ। प्रहरीले उनीहरुको साथाबाट १४ थान सुनको बाला र १ थान सिक्री बरामद् गरेको छ । पक्राउ परेकाहरुले उक्त सुन आफ्नो नभएको बयान प्रहरीलाई दिएका छन् । प्रहरीसँगको बयानमा उनीहरुले मलेसिया र सिंगापुरबाट नाम नखुलेका व्यक्तिले उक्त सुन काठमाडौंसम्म पुर्याइदिन भनेको र सोही अनुसार आफूहरुले काम गरेको बताएका छन् । त्रिअवीमा सम्बन्धित व्याक्ति बुझ्न आउने भनेपछि आफूहरुले सुन ल्याइदिन तयार रहेको उनीहरुको भनाइ छ । मलेसिया र सिंगापुरमा सुन दिने व्यक्तिहरु आफूहरुले नचिनेको समेत उनीहरुले दावी गरेका छन् । मलेसियाबाट काठमाडौं आएका यात्रुहरुलाई सुन बोकाइ भन्सार छली गर्न लागेको सूचनाका आधारमा प्रहरीले शंकास्पद यात्रुमाथि निगरानी गरेको थियो । अन्तर्राष्ट्रिय बिमानस्थल सुरक्षा कार्यालयबाट खटिएको प्रहरीले बिमानस्थलको विभिन्न स्थानहरुबाट आइतबार शंकास्पद १५ जनालाई पक्राउ गरेको हो । उनीहरुले मलेसिया र सिंगापुरको विमानस्थल र आसपासबाट नामथर स्पष्ट नखुलाएका व्यक्तिहरुले उक्त सुन दिइ पठाएको र काठमाडौं विमानस्थल वरपरका होटलमा रिसिभ गर्न आउने व्यक्तिलाई दिनू भनेको प्रहरीसँगको बयानमा भनेका छन् । उनीहरुबारे थप अनुसन्धान भइरहेको प्रहरीले बताएको छ । सुनसहित पक्राउ परेकाहरुलाई थप अनुसन्धान तथा आवश्यक कारवाहीका लागि विमानस्थल भन्सार कार्यालय पठाइएको अन्तराष्ट्रिय विमानस्थल सुरक्षा कार्यालयले जनाएको छ।
"विराटनगरमा बेहोस भेटिएका युवाको मृत्यु, आफन्त सम्पर्कविहीन","विराटनगर : नेपालभारत सीमानजिक विराटनगरमा बेहोस भेटिएका एक युवाको उपचारका क्रममा मंगलबार बिहान मृत्यु भएको छ। विराटनगर महानगरपालिका१६ झमेली चोकमा बेहोस अवस्थामा भेटिएका युवालाई सोमबार राति इलाका प्रहरी कार्यालय रानीका प्रहरी निरीक्षक प्रकाश राउत नेतृत्वको टोलीले उद्धार गरेर उपचारका लागि कोसी अस्पतालमा भर्ना गरेको थियो। बेहोस भएर सडकमा लडिरहेको देखेपछि प्रहरीले राति ११ बजेतिर उद्धार गरेर उपचारका लागि अस्पताल पुर्याएको हो। ती युवाको उपचारकै क्रममा बिहान ६:३० बजेतिर मृत्यु भएको अस्पतालले जनाएको छ। युवाको गोजीमा नवीकरण मिति सकिएको सवारी चालक अनुमति पत्र (लाइसेन्स) फेला परेको छ। लाइसेन्समा नाम अमृतजंग बस्नेत र ठेगाना विराटनगर९ उल्लेख छ। लाइसेन्स अनुसार उमेर २३ वर्ष हुन्छ। प्रहरीका अनुसार उपचारपछि अवस्था केही सामान्य बनेका बेला ती युवाले आफू मोरङको सुन्दरहरैँचास्थित सलकपुरको बासिन्दा भएको बताएका थिए। यद्यपि मृतक युवाका बारेमा विस्तृतमा केही पनि जानकारी हुन नसकेको मोरङ प्रहरीका प्रवक्ता डीएसपी दीपक श्रेष्ठले बताए। उनका अनुसार मृतकको शव कोसी अस्पतालमै राखिएको छ। तर आफन्त र परिवारका कोही पनि सम्पर्कमा आएका छैनन्। परिवारका सदस्य सम्पर्कबिहीन भएकाले पोस्टमार्टम लगायतका कानुनी प्रक्रिया पूरा गर्न पाइएको छैन, डीएसपी श्रेष्ठले भने, आफन्तको खोजी जारी राखेर पहिचानको प्रयास भइरहेको छ। उनका अनुसार प्रारम्भिक अनुसन्धानबाट ती युवा लागुऔषधका सेवनकर्ता हुनसक्ने देखिएको छ। भारतको जोगवनीबाट अत्याधिक लागुऔषध सेवन गरेर फर्कंदा उनी बेहोस भएर ढलेको हुनसक्ने प्रहरीको अनुमान छ।"
अध्यादेश ल्याइनु नै षडयन्त्र र बदनियतपूर्ण : ओली,"काठमाडौं: प्रमुख विपक्षी दलका नेता केपी शर्मा ओलीले एमाले विभाजन गर्नकै लागि सरकारले अध्यादेश ल्याएको आरोप लगाएका छन्। हठात् संसद बन्द गरेर अध्यादेश ल्याउनु प्रमुख प्रतिपक्षी दलकोविरुद्धको षडयन्त्र भएको ओलीले बताएका हुन्। प्रधानमन्त्री शेरबहादुर देउवाको दूत बनेर बालकोट पुगेका कानुनमन्त्री ज्ञानेन्द्रबहादुर कार्कीसँगको भेटमा अध्यक्ष ओलीले यस्तो बताएका हुन्। केपी ओलीको सचिवलायले जारी गरेको प्रेसनोटमा 'सरकारले पार्टी फुटाउने प्रयोजनका लागि गत भदौं २ गते जारी गरेको अध्यादेश हिजो असोज ११ गते फिर्ता गरेको सूचना जारी गरायो। जुन विल्कुलै असंवैधानिक, षडयन्त्रपूर्ण र बदनियतपूर्ण रहेको पुष्टि भएको छ,' उल्लेख छ। हाल संसद् अधिवेशन चालु रहेकै बेला संसदमा प्रस्तुत विधेयकको वास्ता नगरी, संसद्को मानमर्दन गर्दै जारी गरिएको अध्यादेश खारेजीको सूचना असंवैधानिक, गैरकानुनी र दुःषित मनसायबाट अभिप्रेरित, दलीय व्यवस्था र प्रमुख प्रतिपक्षी दलविरुद्ध लक्षित भएको बताएका हुन्। उनले संसद्को अधिवेशन चालु नरहेको अवस्थामा मात्रै तत्काल देशलाई आवश्यक परेको अवस्थामा मात्र राष्ट्रपतिबाट अध्यादेशमार्फत कानुनसम्बन्धी काम हुनसक्ने बताए। उनले भने, 'कानुन बनाउने, संशोधन गर्ने र खारेज गर्ने अधिकार र काम संसद्को हो । संसद् चालु रहेका बेला कानुन निर्माण, परिवर्तन वा खारेजीजस्ता कुरा संसद् बाहेक अन्यत्रबाट हुन सक्दैन ।' 'अहिले संसद् अधिवेशन चालु छ । त्यो अध्यादेश प्रतिस्थापन गर्न संसदलाई सरकारले सूचित गरिसकेको अवस्था छ । कानुन बनाउने, संशोधन गर्ने र खारेज गर्ने अधिकार र काम संसद्को हो । संसद् चालु रहेका बेला कानुन निर्माण, परिवर्तन वा खारेजीजस्ता कुरा संसद्बाहेक अन्यत्रबाट हुन सक्दैन,' उनले भनेका छन्। प्रधानमन्त्री शेरबहादुर देउवा नेतृत्वको सरकारले अघिल्लो महिना ल्याएको राजनीतिक दलसम्बन्धी अध्यादेश सोमबार फिर्ता गरेको थियो। राजनीतिक दलसम्बन्धी अध्यादेश खारेज"
वालिङमा रेबिजविरुद्धको खोप अभियान,"स्याङ्जा : वालिङमा मंगलबारदेखि रेबिजविरुद्ध खोप अभियान सुरु भएको छ। वालिङ नगरपालिकाको पशु सेवा शाखाको आयोजना, भेटेरिनरी अस्पताल तथा पशु सेवा विज्ञ केन्द्र स्याङ्जा र लियो क्लब अफ वालिङ सिटीको सहकार्यमा रेबिजविरुद्धको एक हप्ते खोप अभियान सुरु गरिएको हो। रेबिज तथ्य बुझौं, त्रसित नहोऔं भन्ने नाराका साथ मनाइँदै गरेको रेबिज दिवसको अवसर पारेर यो अभियान संचालन गरिएको नगरप्रमुख दिलिपप्रताप खाँणले जानकारी दिए। अभियानको सुरुवात गर्दै प्रमुख खाँणले घरपालुवा वा बाहिर रहेका कुकुर र बिरालोलाई रेबिजविरुद्धको खोप लगाउने कार्यमा सबैले सहयोग एवं जानकारी गराउन आग्रह गरे। उनले भने, रेबिज भएपछिको उपचार जटिल र बिरामी बच्ने संभावना निक्कै कम देखिएकाले पूर्वसावधानी अपनाउन नगरभित्रका सबै कुकुर र बिरालोलाई खोप लगाउनैपर्छ, खोप निशुल्क पाइन्छ। रेबिज प्राणघातक रोग हो। कुकुरलगायत बौलाहा जनावरको टोकाइबाट मानिसमा सर्ने रोग हो। यो रोग कुकुरबाट कुकुरमा पनि सर्छ। त्यस्ता कुकुरले मान्छे वा कुनै पशुलाई टोक्दा खोप लगाउन पाइएन भने मृत्यु हुन्छ पशु चिकित्सक डा बसन्तकुमार अधिकारीले जनाए। रेबिजविरुद्धको पहिलो खोपको विकास गर्ने वैज्ञानिक लुइस पाश्चरको निधन भएको दिन सेप्टेम्बर २८ लाई स्मरण गर्दै हरेक वर्ष रेबिज दिवस मनाउने गरिएको हो।"
युरोपियन युनियन राजदूत नोना डिप्रेज मुस्ताङमा,"जोमसोम : नेपालका लागि युरोपियन युनियन राजदूत नोना डिप्रेज सोमबार पोखराहुँदै हिमालपारीको जिल्ला मुस्ताङ आइपुगेकी छ्न् । उनीसँगै युरोपियन युनियनका बरिष्ठ कार्यक्रम संयोजक मिम हमाल र इन्टनेशनल ट्रेड सेन्टर ( आइटिसी) बिदुर घिमिरेको तीन सदस्यीय टोली मुस्ताङ आइपुगेको हो । जलवायु परिवर्तनको असर न्युनिकरण तथा वातावरणीय क्षेत्रमा योगदान पुर्याउने उद्देश्यले मुस्ताङमा भइरहेको पश्मिना क्षेत्रको कार्यक्रम तथा पश्मिना प्रर्वद्धनको सम्भावना,चुनौतीलगायतका विषयमा स्थलगत अनुगमन, अवलोकन गर्न टोली मुस्ताङ आएको जनाइएको छ । टोलीले पोखराबाट मुस्ताङ आउने क्रममा थासाङ गापा३ लेतेमा रहेको धौलागिरि प्राविधिक शिक्षालयको अवलोकन गरेको छ भने घरपझोङ२ मार्फास्थित शितोष्ण बागवानी कृषि फार्मको सोमबार अवलोकन गरेको वरिष्ठ कार्यक्रम संयोजक मिम हमालले जानकारी दिए। उनका अनुसार टोली मुस्ताङमा पशुपालन तथा पश्मिना उद्योग प्रर्वद्धनका लागि स्थानीय स्तरमा सरोकारवाला निकायसँग अन्तरक्रिया गर्ने जनाएको छ । युरोपियन युनियनले लामो समयदेखि धौलागिरि प्राविधिक शिक्षालयमा दक्ष जनशक्ति उत्पादनका लागि पर्यटन र शितोष्ण बागवानी विकास केन्द्र मार्फामा कृषि क्षेत्रको विकासका लागि सरकारमार्फत लगानी गर्दै आइरहेको छ। मुस्ताङमा पश्मिना क्षेत्रको दिगो विकास तथा यहाँका स्थानीयको आयआर्जन स्रोत अभिवृद्धि गर्ने उद्देश्यले युरोपियन युनियनको टोली मुस्ताङ आएको हो । युरोपियन युनियनका राजदुत नोना डिप्रेजसहितको टोलीले मुस्ताङमा पश्मिनाक्षेत्रमा भइरहेका कार्यक्रम तथा विभिन्न विषयमा मुस्ताङका पत्रकारसँग छलफल तथा अन्तरक्रिया गरेको छ। सामूहिक तस्बिर खिचाउँदै राजदूत डिप्रेज । तस्बिर : सुन्दरकुमार थकाली सो अवसरमा मुस्ताङका पत्रकारहरुले राखेको जिज्ञासालाई सम्बोधन गर्दै राजदूत डिप्रेजले युरोपियन युनियनले नेपालमा सरकारसँग सहकार्य गर्दै विगत २० वर्षदेखि कृषि,पोषण,खाद्य सुरक्षा, वन,शिक्षा,स्वास्थ्य ,कृषि पर्यटन,पुननिर्माण र आयआर्जन लगायतको दिगो विकासमा विभिन्न कार्यक्रम गर्दै आइरहेको जानकारी दिइन् । उनले आफू युरोपियन युनियनको राजदूत भइसकेपछि भइरहेका कार्यक्रमको समिक्षा र अवलोकन गर्नेतर्फ जोड दिएको उल्लेख गरिन् ।उनले भनिन् ' मुस्ताङमा मेरो यो नितान्त प्रोजेक्ट भिजिट हो । मुस्ताङमा पहिलो पटक आएकी हुँ । यहाँको सुन्दर वातावरण र यहाँको भौगोलिक सुन्दरताले मोहित तुल्यायो । राजदूत डिप्रेजले अन्तराष्ट्रिय ट्रेडसँग मिलेर कसरी पश्मिना क्षेत्रमा कार्यक्रम र त्यसको अनुगमन र बुझ्न मुस्ताङ आइपुगेको खुलाइन् । उनले युरोपियन युनियनले नेपालमा विभिन्न क्षेत्रमा लगानी गर्ने गरेको त्यसको कार्यान्वयन नेपाल सरकारले गर्ने गरेको बताइन् । संघीयतापछि नेपालमा ३ तहको सरकार निर्माण भएको र सबै तहसँग कसरी कार्यक्रमहरुको तालमेल र सहकार्य भइरहेको छ भन्ने तथ्यबारे अनुगमन गर्ने मुख्य उद्देश्य रहेको राजदूत डिप्रेजले प्रष्ट पारिन् । पत्रकारले सोधेको प्रश्नमा राजदूत डिप्रेजले युरोपियन युनियनले नेपालमा के गर्छ भन्ने जानकारी दिने र स्थानीय स्तरमा जनचेतना अभिवृद्धि गर्ने विभिन्न जिल्लाहरुमा अवलोकन भ्रमण गर्ने गरेको जनाइन् । नेपालमा कृषि विकास रणनीति ( एडिएस)त्यसको कार्यान्वयन गर्ने निकाय भएको उनले उल्लेख गरिन् । राजदूत डिप्रेजले नेपालमा कसरी पारस्परिक सहयोग तथा सद्भाव कायम गरी दिगो विकास तथा समुत्थान गर्ने भन्ने विषयमा नेपाल सरकार,विभिन्न साझेदारी संस्था र युरोपियन युनियनले गत हप्ता घोषणापत्रमा हस्ताक्षर गरिसकेको जानकारी दिइन् । नेपालमा भइरहेका विकासका कार्यक्रमलाई दिगो रुपमा स्थापित गर्न रेजिलियसन इन्क्लुसीप डेभलमेन्ट (ग्रीड) अन्तर्गत कृषिक्षेत्रलाई आधार बनाएर ७ बिलियन अर्थात ८ खर्बको लगानी हुने जनाइन् ।यसका लागि नेपालमा सन् २०२१ देखि सन् २०२७ सम्मको रणनीति निर्माण भइरहेको राजदुत डिप्रेजको भनाइ छ । युरोपियन युनियनले कार्यक्रम लागु भएको ७ वर्षभित्र कुन कुन क्षेत्रमा सहयोगसद्भाव बढाउन सकिन्छ र त्यस्ता कार्यक्रमहरुमा मोडालिटी तयार भइरहेको समेत उल्लेख गरिन् । उनले बतावरण प्रतिकुल नहुने गरी दिगो विकासका कार्यक्रम गर्ने लक्ष्य रहेको पत्रकारहरुलाई राजदुत डिप्रेजले जानकारी दिइन् । सो अवसरमा राजदूत डिप्रेज समक्ष पत्रकारहरुले मुस्ताङमा जलवायु परिवर्तनको प्रभाव ,अनुकुलन र मुस्ताङमा शिक्षा ,स्वास्थ्य र कृषि क्षेत्रमा परेका समस्या र चुनौतीलगायतका विषयमा ध्यानआर्कष गराएका थिए । पत्रकारहरुको प्रश्नमा राजदूत डिप्रेजले वातावरणीय प्रभावमा नेपालको असर कम भएको तर त्यसको क्षति नेपालले बढी मात्रामा थेग्न परेकाले वातावरण संरक्षणका लागि दिगो विकास गर्नुपर्नेमा जोड दिइन् । कृषि ,पशुपालन र पर्यटनको प्रचुर सम्भावना रहेका हिमाली जिल्ला मुस्ताङमा पश्मिनाक्षेत्रको विकास तथा प्रर्वद्धन र भइरहेका कार्यक्रमको अनुगमन गर्न बुधबार टोलीले घरपझोङ गाप जोमसोममा मुस्ताङ ,च्यांग्रा तथा पश्मिना कृषक संघ र मुस्ताङका महिला उद्यमी टोलीसँग अन्तरक्रिया गर्ने कार्यक्रम रहेको इन्टनेशनल ट्रेड सेन्टर (आइटिसी) बिदुर घिमिरले जानकारी दिए । उनका अनुसार राजदूत डिप्रेजले उपल्लो मुस्ताङका विभिन्न पशुपालक कृषक समुह तथा लोघेकर दामोदरकुण्ड गापाका जनप्रतिनिधि र लोमान्थाङ गापाका जनप्रतिनिधिसँग भेट गर्ने कार्यक्रम रहेको उनले बताए। राजदूत डिप्रेज उपल्लो मुस्ताङको विभिन्न कार्यक्रमको अवलोकन तथा अन्तरक्रिया गरी अक्टुबर १ तारिखमा फर्किने कार्यक्रम रहेको छ ।"
१० बुँदेको कार्यान्वयनको जिम्मेवारी भीम रावललाई,"काठमाडौं : एमालेले १० बुँदे सहमति कार्यान्वयन कार्यदलको संयोजकमा भीम रावललाई चयन गरेको छ। स्थायी समितिको सोमबार बसेको बैठकले शंकर पोखरेललाई कार्यदलमा थप गरेर संयोजकमा रावललाई चयन गरेको हो। २०७५ जेठ २ मा पार्टी फर्काउने भएको १० बुँदे सहमति कार्यान्वयन नभएको भन्दै रावलले पार्टीमा असन्तुष्टि जनाएका थिए। पार्टी विवाद मिलाउन अध्यक्ष केपी ओली र पार्टीका तत्कालीन वरिष्ठ नेता माधव नेपाल पक्षधर नेता सम्मिलित कार्यदलले १० बुँदे सहमति गरेको थियो। नेता नेपालले सहमति मानेनन् र छुट्टै पार्टी गठन गरे। तर, रावललगायत नेपाल पक्षधर नेताहरू १० बुँदे सहमतिमा टेकेर एमालेमै फर्के। रावलले जेठ २ अघि सुदूरपश्चिम इन्चार्ज आफू भएकाले त्यसको निरन्तरता हुनुपर्ने माग गरिरहेका छन्। अध्यक्ष ओलीले भने माओवादी नफर्केका लेखराज भट्टलाई नै इन्चार्जको जिम्मेवारी दिएका छन्। केन्द्रीय कमिटीको असोज ८, ९ र १० गतेको बैठकमा रावलसहित झपट रावल र भानुभक्त जोशीले १० बुँदे सहमति कार्यान्वयनतर्फ नेतृत्वको ध्यानाकर्षण गराएका थिए। अध्यक्ष ओलीले स्थायी समितिको बैठकमा त्यसबारे सम्बोधन गर्ने प्रतिबद्धता जनाएका थिए। कार्यदलमा महासचिव ईश्वर पोखरेल, उपमहासचिवद्वय विष्णु पौडेल र घनश्याम भुसाल, स्थायी कमिटी सदस्य सुरेन्द्र पाण्डे, लेखराज भट्ट रहेको प्रचार विभाग प्रमुख योगेश भट्टराईले जानकारी दिए। १० बुँदे कार्यन्वनबारे पनि व्यापक छलफल गर्यौं,भट्टराईले भने, पार्टी अध्यक्षले सकारात्मक ढंगले कार्यान्वयन गर्ने आश्वसान दिनु भएको छ। सबैलाई समेट्ने जवाफ दिनुभएको छ।"
"देउवा सरकार ट्रयाक बाहिर गयो, खबरदारी गर्नुहोस् : ओली","काठमाडौं : नेकपा एमालेका अध्यक्ष केपी शर्मा ओलीले कांग्रेस सभापति शेरबहादुर देउवा नेतृत्वको वर्तमान सरकारको कार्यशैलीको खुलेर आलोचना गरेका छन् । अध्यक्ष ओलीले वर्तमान सरकार ट्रयाक बाहिर गएर काम गर्न थालेको आरोप लगाए । मंगलबार सम्पादकहरुसँग अन्तरक्रियामा अध्यक्ष ओलीले वर्तमान सरकारलाई खबरदारी नपुगेको बताए। सम्पादकहरुसँग ओलीले भने,' मलाई त राम्रो खबरदारी गर्नु भएको थियो,यो सरकारलाई खबरदारी पुगेन कि?' कार्यक्रममा बोल्दै पूर्वप्रधानमन्त्री ओलीले रातारात संसद रोकेर बिहान अध्यादेश ल्याउनु आपत्तिजनक रहेको दोहोर्याए। उनले एमाले पार्टीको धेरै ठूलो अभिभारा रहेको समेत बताए। 'संविधानको मर्मअनुसार कार्यान्वयन हुन सकोस् भनेर मैले ४० प्रतिशतको सांसद वा केन्द्रीय सदस्यको अध्यादेश ल्याएको थिएँ। त्यसको उग्र विरोध गर्नेहरुले यस्तो अध्यादेश रातारात ल्याए,' उनले भने। अध्यक्ष ओलीले वर्तमान सरकार दुई महिनासम्म पूरा नहुने जोरजामको सरकार भएको बताए। उनले भने,' यो जनताको सरकार होइन,परमादेशको सरकार हो।'"
झापामा 'दिलमाया स्मृति कप२०७८' हुने,"झापा : झापा जिल्ला क्षेत्र नं ४ वडा स्तरीय फुटबल प्रतियोगिता हुने भएको छ। बुद्धिमान साँवा लिम्बुको प्रायोजन तथा साँवा परिवारको संरक्षणमा दिलमाया स्मृति कप हुने सोमबार सुरुङामा आयोजित पत्रकार सम्मेलनमा जानकारी दिइएको छ। झापा क्षेत्र नं ४ का प्रतिनिधि सभा सदस्य एलपी साँवाको स्वर्गीय माता दिलमायाको सम्मानमा फुटबल प्रतियोगिता आयोजना गरिएको हो। नेपाल खेलकुद महासंघको आयोजनामा हुने फुटबल प्रतियोगितामा झापा क्षेत्र नं ४ का २८ वटा वडाका टिमले प्रिसेलेक्शन म्याच खेल्ने आयोजक समितिका संयोजक सुनिल भेटवालले जानकारी दिए। उनका अनुसार असोज १२ गतेबाट प्रिसेलेक्शन म्याच हुने छन्। त्यसबाट छनोट भएका ८ वटा टिमले उपाधिका लागि प्रतिष्पर्धा गर्ने संयोजक भेटवालको भनाइ छ। क्वाटर फाइनलका खेल कार्तिक ८ गतेबाट सञ्चालन गरिने खेल आयोजक समितिका संयोजक भेटवालले जानकारी दिए। दिलमाया स्मृति कप२०७८ को फाइनल खेल कार्तिक १६ गते दूधेको खेल मैदानमा हुने छ। उपाधि विजेताले २ लाख २५ हजार नगर तथा ट्रफी, मेडल पाउने छ। द्वितीय पुरस्कार १ लाख २५ हजार, क्वाटर फाइनलबाट बाहिरिने ४ टिमले १५१५ हजार , सेमी फाइनलबाट बाहिरिने टिमले २५२५ हजार नगद पुरस्कार प्राप्त गर्नेछन्। खेल व्यवस्थापन संयोजकको जिम्मेवारी गजेन्द्र ताम्ली लिम्बुलाई प्रदान गरिएको छ। पत्रकार सम्मेलनमा स्वर्गीय दिलमायाका छोरा एलपी साँवाले आमाको स्मृति एवम् सम्झनामा फुटबल आयोजना गरेको बताएका छन्। उनले दिलमाया स्मृति कपको प्रायोजनमा १६ लाख ७० हजार रुपैयाँ गरिने जानकारी दिए। साँवाले भने, लिम्बु समुदायमा चौतारा बनाएर दिवंगत व्यक्तिको सम्झना गरिन्थ्यो, अहिले समयसँगै सम्झनाको स्वरुप बदलिएको छ। त्यसैले आमाको सम्झनामा फुटबल आयोजना गरेका हौं। प्रतिनिधिसभा सदस्य एवम् एमाले नेता साँवाले कोरोना महामारीले आम नागरिकको जीवन समस्या परेकोले सामान्य जीवनतर्फ फर्काउन फुटबल महत्वपूर्ण हुने बताए। उनले झापा क्षेत्र नं ४ का आम नागरिक, फुटबलप्रेमी, सामाजिक संघ संस्था, राजनीतिक दलले कार्यक्रम भव्य र सभ्य बनाउन सहयोग गर्ने विश्वास गरेका छन्। पत्रकार सम्मेलनमा एमाले नेता शिव ढुङ्गेल, अखिल नेपाल फुटबल संघ झापाका अध्यक्ष भगीरथ आले मामा लगायतले शुभकामना मन्तव्य राखेका थिए।"
प्रदेशसभा छल्दै मुख्यमन्त्री राउत : विश्वासको मत कहिले ?,"जनकपुरधाम : प्रदेश २ सरकार प्रदेशसभालाई प्रभावकारी बनाउनुपर्नेमा सदन छल्दै आफ्नो आयु लम्ब्याउने प्रयासमा लागेको छ। सत्तारुढ जनता समाजवादी पार्टी (जसपा) विभाजन भएको दुई महिना बितिसक्दा पनि विश्वासको मत नलिइ बैठक छल्दै आइरहेका हो। २९ अषाढमा अर्को सूचना जारी नभएसम्म स्थगित भएको बैठक मुख्यमन्त्री लालबाबु राउत सरकारको बेवास्ताले बस्न नसकेको हो। प्रदेश २ को छैटौं अधिवेशन १८ जेठमा सुरु भएको थियो। सुरुमा केही बैठक बसे पनि पछिल्लो दुई महिनादेखि संसद् चल्न सकेको छैन। मुख्यमन्त्री राउतले समयावधि भित्र विश्वासको मत नलिई प्रदेशसभा सञ्चालनमा तदारुकता नदेखाउँदा संसद छलिरहेको भन्दै विपक्षी दलहरुको आरोप छ। गठबन्धन सरकारका नाममा संसदलाई बेवास्ता गरिएको सत्तारुढ दलको समेत आरोप छ। सत्तारुढ नेपाली कांग्रेस संसदीय दलका नेता एवं प्रदेशका भौतिक पूर्वाधार विकास मन्त्री रामसरोज यादवले मुख्यमन्त्री लालबाबु राउतसँग यस विषयमा कुराकानी भइरहेको बताए। भौतिक पूर्वाधार विकास मन्त्री रामसरोज यादवले भने, मन्त्रिपरिषद् र प्रदेशसभाको विषयलाई लिएर पटकपटक मुख्यमन्त्रीलाई भन्दै आएको छु। तर मुख्यमन्त्रीले आलटाल गरिरहेका छन्। सत्तारुढ जसपा फुटेपछि प्रदेश २ मा कांग्रेस, नेकपा माओवादी केन्द्र लगायत गठबन्धनको सरकार छ। गठबन्धनकै सरकारको नेतृत्व गरिरहेको मुख्यमन्त्री राउतले संसदलाई बेवास्ता गरेको विपक्षी दलको आरोप छ। विश्वासको मत नलिनुलाई पनि विपक्षी दलले गठबन्धनसँगै जोडेका छन्। विपक्षी दलले गठबन्धनप्रति मुख्यमन्त्रीको विश्वास नरहेकाले विश्वासको मत लिन मुख्यमन्त्री राउत डराएको आरोप छ। ०७४ मा तत्कालीन राजपा नेपाल र समाजवादी पार्टी नेपालबीच गठबन्धनमा राउत नेतृत्वमा सरकार बनेको थियो। पछि दुवै दल एकीकरण भएर जनता समाजवादी पार्टी नेपाल बनेको थियो। अहिले जसपा विभाजित भएर लोकतान्त्रिक समाजवादी पार्टी नेपाल गठन भएको छ। ९ भदौमा निर्वाचन आयोगले लोसपालाई वैधानिकता प्रदान गरेको थियो। संविधानको धारा १८८ को उपधारा २ मा मुख्यमन्त्रीले प्रतिनिधित्व गर्ने दल विभाजित भएमा वा प्रदेश सरकारमा सहभागी दलले आफ्नो समर्थन फिर्ता लिएमा ३० दिनभित्र विश्वासको मतका लागि प्रदेशसभा समक्ष प्रस्ताव राख्नुपर्ने व्यवस्था छ। ३० दिन बित्दा पनि मुख्यमन्त्री राउतले विश्वासको मत लिन सकिरहेका छैनन्। कांग्रेस संसदीय दलका नेता यादवले सरकारसँग पर्याप्त बहुमत हुँदा समेत विश्वासको मत लिन किन डराइरहेको बुझ्नै नसकिएको प्रतिक्रिया दिए। प्रदेशसभामा १०७ सदस्यीय मध्ये अहिले १०४ प्रदेश सांसद छन्। जसपाका ३९, कांग्रेस १९, लोसपाका १६, नेकपा एकीकृत समाजवादीका १३, नेकपा (एमाले)का ८, नेकपा माओवादी केन्द्रका ८ र नेपाल संघीय समाजवादी पार्टीका एक जना सांसद छन्।"
परराष्ट्रमन्त्री खड्काको शपथ बदरको माग गर्दै सर्वोच्चमा रिट,"काठमाडौं : परराष्ट्रमन्त्री नारायण खड्काको शपथ बदरको माग गर्दै सर्वोच्च अदालतमा रिट दायर भएको छ। अधिवक्ता विशाल न्यौपानेले मन्त्री खड्काको शपथ वैधानिक तवरबाट नभएको भन्दै रिट दायर गरेका हुन् । गत असोज ६ गते राष्ट्रपति विद्यादेवी भण्डारीसमक्ष खड्काले पद तथा गोपनीयताको शपथ लिएका थिए । रिटमा भनिएको छ, शपथसम्बन्धी अध्यादेश २०७८ संसदमा पेश भएपनि पारित नभइ निस्क्रिय भएको सन्दर्भमा सरकारले संविधान कार्यान्यवयन गर्ने संवैधानिक दायित्व निर्वाहा गर्नका लागि शपथसमबन्धी अध्यादेश २०७८ पारित गरी शपथसम्बन्धी कानुन बनाउन अग्रसर लिन जरुरी छ। संविधानको प्रावधान विपरीत एकपटक कानुन जारी भइ लागुसमेत भएर कानुन बमोजिम शपथ ग्रहण भइसकेपछि अध्यादेश जारी हुनपूर्व भएका सम्पूर्ण शपथ कानुनबमोजिम अध्यादेश बमोजिम भएको भनिएकोमा अध्यादेश जारी हुनुपूर्व प्रचलनमा रहेको परम्पराको अभ्यास गर्नु संविधानको धारा ८० को प्रतिकुल बमोजिम हुन जान्छ । रिटमा भनिएको छ,संविधानको धारा ८० संगसंगै संविधानको धारा ७१ बमोजिमको राष्ट्रपति तथा उपराष्ट्रपतिको शपथलगायत सार्वजनिक पदधारण गर्ने व्यक्तिले शपथ लिँदा समेत कानुनी स्रोतको अभाव हुने हुनाले संविधानले परिकल्पना गरे बमोजिम शपथसम्बन्धी संघीय कानुन निर्माण संवैधानिक एवं कानुनी हिसाबले संवैधानिक दायित्व भएको हुनाले शपथसम्बन्धी कानुन निर्माण गरी मात्र शपथ लिनु तथा दिनु भनी विपक्षीहरुको नाममा परमादेशको आदेश जारी गरी पाउँ । यो मुद्दाको अन्तिम टुङगो नलागेसम्मको लागि मिति २०७८०६०६ मा नियुक्त परराष्ट्र मन्त्री नारायण खड्कालाई परराष्ट्र मन्त्रीको हैसियतमा संविधान बमोजिम कानुन बनाइ शपथ ग्रहण नलिएसम्म मन्त्रीको हैसियतले काम नगर्नु नगराउनू र संविधानको धारा ८० बमोजिम संघीय कानुन निर्माण नगरी कसैलाई पनि मन्त्रीको हैसियतले शपथ ग्रहण नगर्नु नगराउनु भनी सर्वोच्च अदालत नियमावली, २०७३ को नियम ४९ बमोजिम अन्तरिम आदेश जारी गरी पाऊँ ।"
माओवादी नेता पुन उपचारका लागि बैंकक जाँदै,काठमाडौं : नेकपा माओवादी केन्द्रका नेता वर्षमान पुन 'अनन्त' उपचारका लागि थाइल्याण्डको बैंकक जाने भएका छन्। उनलाई बुधबार बिहान बैंकक लगिने पारिवारिक स्रोतले जनाएको छ। त्यहाँ क्वारेन्टाइन बस्नेबारे छलफल भइरहेको बताइएको छ। पूर्व उर्जामन्त्री पुन लामो समयदेखि जण्डिसबाट ग्रसित छन्। चार वर्ष पहिले पनि उनले बैंककमा उपचार गराएका थिए। केहि दिनअघि थापाथलीस्थित नर्भिक अस्पतालमा उनले उपचार गराएका थिए। त्यहाँ निको नभएपछि थप उपचारका लागि उनी बैंकक जान लागेका हुन्। सोमबार माओवादी केन्द्रका अध्यक्ष प्रचण्डले पुनलाई भेटेका थिए। उनले नेता पुनलाई बैंकक गएर थप उपचार गर्न सुझाव दिएका थिए।
दार्चुलामा खर काट्ने क्रममा भीरबाट लडेर मृत्यु,दार्चुला : दार्चुलामा भीरबाट लडेर एक महिलाको मृत्यु भएको छ। मृत्यु हुनेमा नौगाड गाउँपालिका वडा नम्बर २ सुण्डमुण्ड बस्ने अन्दाजी ४५ वर्षीय नरमादेवी ठगुन्ना रहेको स्थानीय चन्द्रावती ठगुन्नाले बताइन् । उनको खर काट्ने बेला भीरबाट लडेर ज्यान गएको हो । घर नजिकैको भैंसीमेला खरफागलामा खर काट्न गएकी नरमाको भीरबाट लडेर घटनास्थलमै मृत्यु भएको उनले बताए । नरमाको ५ छोरी र एक छोरा रहेका छन् । उनका श्रीमानको पनि तीन वर्ष अगाडि मृत्यु भइसकेको बताइएको छ ।
प्रदेश २ : लोसपा संसदीय दलको नेतामा जितेन्द्र सोनल,"जनकपुरधाम : प्रदेश २ को लोकतान्त्रिक समाजवादी पार्टीको संसदीय दलको नेतामा जितेन्द्र सोनल चयन भएको छ । जनता समाजवादी पार्टी (जसपा) बाट फुटेर बनेको लोसपाको संसदीय दलको नेतामा निर्वाचनमार्फत जितेन्द्र सोनल चयन भएको हो । सोमबार दिउँसोदेखि बसेको संसदीय दलको बैठकमा सर्वसम्मतको प्रयास असफल नभएपछि अबेर राति निर्वाचनमार्फत दलको नेता चयन गरिएको हो । सोनल र उपेन्द्र महतोबीच चुनावी प्रतिस्पर्धा भएको थियो । लोसपाका १६ सांसदमध्ये सोनलले ९ मत पाए भने महतोले ६ मत पाएका छन् । एक मत बदर भयो । सोनल यसअघि साविकको राजपाको पनि प्रदेश २ संसदीय दलको नेता थिए । उनले प्रदेश सरकारको भौतिक पूर्वाधार मन्त्रालय सम्हालेका थिए । केही महिनाअघि उनलाई मुख्यमन्त्री लालबाबु राउतले सरकारबाट हटाएका थिए । लोसपा संसदीय दलको नेता चयन गर्न बसेको बैठकमा पार्टीका अध्यक्ष महन्थ ठाकुर, वरिष्ठ नेता राजेन्द्र महतो, नेता अनिल कुमार झालगायत पनि सहभागी थिए। बैठकले लोसपाको संसदीय दलको विधान पनि पारित गरेको पार्टीले जनाएको छ ।"
बाँधमा डुबेर एक जनाको मृत्यु,वीरगन्ज : बाराको जीतपुरसिमरा उपमहानगरपालिका १५ डुमरबाना नजिकै रहेको बेङ्गे खोलामा सिंचाइका लागि बनाइएको बाँधमा डुबेर एक जनाको मृत्यु भएको छ। जितपुर सिमरा १ का ४३ वर्षीय भगवान् काजी कार्कीको डुबेर मृत्यु भएको हो। बेङगे खोलाको पुल नजिकै बनाइएको बाँधको पानीमा मङ्गलबार दिउँसो पौडी खेल्न पसेका कार्कीको डुबेर मृत्यु भएको बाराका प्रहरी प्रवक्ता प्रहरी नायव उपरीक्षक गौतम मिश्रले जानकारी दिए। मिश्रकाका अनुसार मङ्गलबार दिउँसो कार्की सहित ३ जना बाँधको पानीमा पौडी खेल्न पसेका थिए। त्यस क्रममा कार्की डुबेपछि उनका साथीहरुले होहल्ला गरेर गुहार मागेका थिए। लगत्तै अस्थायी प्रहरी पोष्ट डुमरवानाबाट गएको प्रहरी टोलीले पानीबाट कार्कीको शव निकालेको र पोष्टमार्टमका लागि कलैया स्थित जिल्ला अस्पतालमा पठाएको मिश्रले जानकारी दिए।
"गरिबले चुनाव जित्ने अवस्था छैन, पूर्ण समानुपातिक निर्वाचन प्रणाली लागू गरौं : शर्मा","काठमाडौं : नेकपा माओवादी केन्द्रका संगठन विभाग प्रमुख जनार्दन शर्माले नेपाली विशेषताको समाजवादमा पूर्ण समानुपातिक निर्वाचन प्रणाली अपनाउनुपर्ने धारणा व्यक्त गरेका छन्। मंगलबार पेरिसडाँडामा आयोजित पार्टी निकट नेपाल दलित मुक्ति मोर्चा केन्द्रीय समितिको पूर्ण बैठकलाई सम्बोधन गर्दै उनले यस्तो बताएका हुन् । पूर्ण समानुपातिक निर्वाचन प्रणालीमा मात्र दलितलगायत सीमान्तकृत समुदायका जनताले नीति निर्माणको तहमा प्रतिनिधित्व गर्न सक्छन् । ठूलो धनराशी खर्चिएर चुनाव जित्ने अवस्था तिनीहरुको छैन । नेपाली विशेषताको समाजवादी मोडलको चर्चा गर्दै उनले थपे समावेशी समानुपातिक सिद्धान्तको वास्तविक मर्म पूर्ण समानुपातिक निर्वाचन प्रणालीमा मात्र सम्बोधन हुनसक्छ । अबको सन्दर्भमा संगठनको स्वरुप परिवर्तन गर्नुपर्ने आवश्यकता औंल्याउदै अर्थमन्त्री समेत रहेका नेता शर्माले पार्टी र जनवर्गिय संगठनहरुका हरेक इकाईलाई उत्पादन इकाईको रुपमा बदल्नुपर्ने धारणा राखे । उत्पादनसँग जोडिएको संगठन भएन भने समाजवादमा जान सकिदैन, हरेक कार्यकर्ता तिनको परिवारलाई आर्थिक रुपले आत्मनिर्भर बनाउनुपर्छ । त्यसो गर्नको लागि संगठनको हरेक इकाइलाई उत्पादनसँग जोड्नुपर्छ । पार्टीको नीति निर्माण तहमा दलित समुदायको उचित प्रतिनिधित्वको लागि १५ प्रतिशत आरक्षणको व्यवस्था गरिएको भएपनि त्यसलाई कार्यान्वयन गर्न सेल कमिटी र टोल कमिटीहरुबाटै दलित प्रतिनिधित्व सुनिश्चित गर्दै लैजान आग्रह गरे । उनले दलित मोर्चाको नेतृत्वमा सामाजिक सांस्कृतिक आन्दोलन सशक्त बनाउदै त्यसलाई संघर्षको एजेण्डाको रुपमा अघि बढाउन आग्रह गरे । सरकारले पहिलो पटक गरिब र विपन्नहरुलाई आर्थिक राहत दिने कार्यक्रम ल्याएको चर्चा गर्दै अर्थमन्त्री शर्माले दीर्घ रोगीहरुलाई मासिक उपचार खर्च दिने पनि व्यवस्था पहिलो पटक गरिएको बताए वर्तमान सरकारले गरिबीको अन्त्य, आत्मनिर्भर अर्थतन्त्रको निर्माण, व्यापार घाटा न्यूनिकरणलगायतको दिशामा सरकारले प्रतिस्थापन बजेटमार्फत काम सुरु गरिसकेको उनले जानकारी दिए।"
"कारोबार रकम ५ अर्बमा सिमित, फाइनान्स समूहको परिसूचक ७३७ अंकले घट्यो","काठमाडौं : शेयर कारोबार मापन नेप्से परिसूचक लगातार तेस्रो दिन पनि भारी अंकले घटेको छ। मंगलबार नेप्से परिसूचक ७००१ अंकले घटेर २६१५४० बिन्दुमा झरेको छ। कारोबारको अघिल्लो दिन नेप्से परिसूचक ७३ अंकले घटेर २६८५४१ अंकमा अडेको थियो। यसदिन २१८ कम्पनीको १ करोड ३० लाख ३४ हजार ८२८ कित्ता शेयर ५ अर्ब ७४ करोड मूल्य बराबरमा खरिदबिक्री भए। सोमबारको तुलनामा मंगलबार कारोबार रकममा भने सामान्य सुधार देखिएको छ। सोमबार १ अर्ब ४ लाख ७८ हजार ६८ कित्ता शेयर ५ अर्ब १२ करोड रुपैयाँमा खरिदबिक्री भएको थियो। कारोबारमा आएका १३ समूहको परिसूचक घटेको छ। जसमा सबैभन्दा बढी फाइनान्स समूहको परिसूचक घटेको छ। सो समूहको ७३७ प्रतिशतले शेयर मूल्य घटेको छ। यस्तै जलविद्युतको ४७४, लगानीको ३९३, विकास बैंकको ३१५, निर्जीव विमाको २७८, व्यापारको २६३ प्रतिशतले शेयर मूल्य घटेको छ। बाँकी अन्य समूहको पनि परिसूचक घटेको छ। यस दिन दुई कम्पनीको शेयरमा सकारात्मक सर्किट लागेको छ। मनकामना स्मार्ट लघुवित्तय संस्था र मैलुङ खोलाको शेयरमा १० प्रतिशतले शेयर सर्किट लागेको हो। यस्तै दिन कारोबारको आधारमा कुमारी बैंक शीर्षस्थानमा रह्यो। सो कम्पनीको १८ करोड ८२ लाख रुपैयाँ बराबरको शेयर कारोबार भयो। नेप्सेमा सूचिकृत कम्पनीले धमाधम लाभांश घोषणा गरेकै समयमा शेयर बजार ओरालो लागेको हो। यसअघि नेपाल राष्ट्र बैंकले मौद्रिक नीति सार्वजनिक गरेसँगै नेप्सेमा त्यसको नकारात्मक असर देखिन थालेको थियो। त्यसयताका अधिकांश दिनमा नेप्से ओरालो लाग्दै आएको हो। बजार घटबढ हुनु सामान्य पक्रिया भएपनि लामो समयसम्म निरन्तर ओरोलो लागेपछि लगानीकर्ता हतोसाहित भएका छन्।"
"ब्याज बढ्यो, निक्षेप बढेन","काठमाडौं : लगानीयोग्यपुँजी अभाव भएपछि असोज १ गतेदेखि बैंकले ब्याजदर ह्वात्तै बढाए । कर्जा प्रवाहका लागि स्रोत जुटाउन गरेको यस्तो रणनीतिले पनि निक्षेप संकलनमा भने झिनो सुधार भएको छ। सञ्चालनमा रहेका २७ वाणिज्य बैंकले पहिलो साता ८ अर्ब रुपैयाँले निक्षेप संकलन बढाएर ४१ खर्ब ८० अर्ब रुपैयाँ पुर्याएका छन्। जबकि भदौमा तुलनात्मक रूपमा कम ब्याज हँुदा अन्तिम साता ३१ अर्बरुपैयाँले वृद्धि भएको थियो। यसरी बढ्दा ४१ ऋर्ब७१ करोड पुगेको थियो। बैंकले स्रोतको जोहो गर्न धमाधम सार्वजनिक सूचना जारी गर्दै निक्षेपको ब्याजदर दोहोरो अंकसम्म पुर्याएका थिए। सनराइज बैंकले सबैभन्दा आकर्षक ब्याज अर्थात् १००७ प्रतिशतसम्मको वार्षिक व्यक्तिगत मुद्दतीको ब्याजदर घोषणा गरेको थियो। यस्तो ब्याजदर सबैभन्दा कम अर्थात्७२५ प्रतिशत कृषि विकास बैंकले दिएको छ। यसबाहेकका बैंकले साढे ९ प्रतिशतसम्म दिएका छन्। यद्यपि, समग्र बैंकको व्यक्तिगत वार्षिक मुद्दती निक्षेपको औसत ब्याजदर ८४२ प्रतिशत छ। गत भदौमा औसत ७२९ प्रतिशत थियो। बैंकले बढी ब्याज दिए पनि अपेक्षाअनुसार निक्षेप जम्मा हुन नसकेको गुनासो गर्छन्। नेपाल बैंकर्स संघका अध्यक्ष भुवनकुमार दाहाल आयात अत्यधिक रूपमा बढेकाले निक्षेप संकलन अपेक्षा गरेअनुसार बढ्न नसकेको बताउँछन्। यद्यपि निक्षेपको प्रमुख स्रोतको रूपमा रहेको रेमिट्यान्स (विप्रेषण) विगतका वर्षजस्तो नबढेकाले पनि संकलनमा झिनो सुधार भएको उनको तर्क छ। सानिमा बैंकका प्रमुख कार्यकारी अधिकृतसमेत रहेका दाहाल विगतका वर्षझैं आम सर्वसाधारणले दसैंको किनमेल गर्दा पनि केहीअसर पर्न गएको अनुमान गर्छन्। दसैं नजिकिँदै गर्दा रेमिट्यान्स बढ्नुपर्ने तर यसपटक कम आएको देखिन्छ। अलिअलि आए पनि आयातमै कर्जा बढी गएको छ। अझै समय छ रेमिट्यान्स बढ्ला, उनले अन्नपूर्णसँग भने। पछिल्लो समय बैंकहरूले कर्जा लगानी सातामै ३१ अर्ब रुपैयाँसम्म बढाउदा कुल ३९ खर्ब ३ अर्ब पुगेको छ। भदौ ३१ गतेसम्म २८ अर्बले कर्जा बढ्दा ३८ खर्ब ७२ अर्बमा सीमित थियो। बैंकसँग कर्जानिक्षेप अनुपात (सीडी रेसियो) कसिलो छ। यस्तो अनुपात अधिकांशको करिब ९० प्रतिशतको हाराहारीमा रहेको उनले बताए। राष्ट्र बैंकको तथ्यांकअनुसार असोज १० गतेसम्म सीडी रेसियो औसत ८८२५ प्रतिशत छ। बैंकरका अनुसार कर्जा प्रवाह गर्ने क्षमता साँघुरो भए पनि माग भने आइरहेको छ। अधिकांश लगानी आयातित वस्तुमा छ। कर्जाको माग भएबमोजिम निक्षेप संकलनमा भने बैंकहरूको वृद्धि कम छ। चाडपर्वका कारण पनि निक्षेपभन्दा कर्जा वृद्धि बढी भएको हो। पछिल्लो समय निक्षेपको ब्याजदर बढेपछि अब नयाँ कर्जाको ब्याजदर पनि सोही अनुपातमा बढ्नेछ। तर पुराना ऋणीको ब्याजदर भने परिवर्तन हुँदैन। यस्ता ऋणीको बैंकले प्रत्येक त्रैमासको वित्तीय प्रतिवेदनअनुसार निर्धारण गरेको आधारदरमा रहेर कर्जाको ब्याजदर बढाउने गर्दछन्।"
अफगानिस्तानका जनताको स्वतन्त्रता सुनिश्चित गरिनुपर्छ : परराष्ट्रमन्त्री खड्का,"काठमाडौं : परराष्ट्रमन्त्री डा नारायण खड्काले अफगानिस्तानका जनताको स्वतन्त्रता सुनिश्चित गरिनुपर्ने बताएका छन्। सोमबार राति न्यूयोर्कमा संयुक्त राष्ट्रसंघको ७६ औं महासभालाई सम्बोधन गर्दै उनले अफगानिस्तानमा शान्ति, सुरक्षा, स्थायीत्व र स्वतन्त्रताको सुनिश्चित हुनुपर्ने बताएका हुन्। उनले आन्तरिक द्वन्द्वमा फसेका अफगानिस्तान, म्यानमार, लिबिया, सिरिया, यमन र मध्यपूर्व क्षेत्रमा शान्ति स्थापनाका लागि पहल गर्न आग्रह गरेका हुन्। खड्काले नेपाल सधैं शान्ति, स्थायित्व र मानवअधिकारको पक्षमा रहेको धारणा राखेका छन्। उनले नेपालमा कोभिड१९ रोकथाम र नियन्त्रणका लागि अमेरिका, बेलायत, चीन, भारत, जापान र सहयोग गर्ने अन्य मुलुकलाई समेत धन्यवाद ज्ञापन गरेका छन्। उनले कोरोनाविरुद्धको खोप सर्वसाधरण जनताको पहुँचमा पुग्नुपर्ने बताए। नेपाली प्रतिनिधि मण्डलको नेतृत्व गर्दै परराष्ट्रमन्त्री खड्का बुधबार साँझ न्यूयोर्क गएका हुन् । न्यूयोर्क रहँदा मन्त्री खड्काले अन्य मुलुकका समकक्षीहरुसँग समेत अनौपचारिक छलफल गरिरहेका छन्।"
ठगी मुद्दामा कानून व्यवसायी नै पक्राउ,"चितवन : जिल्ला प्रहरी कार्यालय चितवनले ठगी मुद्दामा एक जना कानून व्यवसायीलाई पक्राउ गरेको छ। कालिका नगरपालिका५ पदमपुर बस्ने ५० वर्षीय अधिवक्ता रामचन्द्र देवकोटालाई पक्राउ गरेको हो। देवकोटाका विरुद्धमा उजुरी परेपछि प्रहरीले पक्राउ परेको हो। जिल्ला प्रहरी कार्यालय चितवनले मंगलबार जारी गरेको सूचनामा प्रहरीमा परेको उजुरी मिलाइदिन्छु भनी आज आठ जनासँग जनही रु तीन लाख माग गरेपछि उनीविरुद्ध प्रहरीमा जाहेरी परेको थियो। भरतपुर महानगरपालिका३ बस्ने ४१ वर्षीय राहुल गुप्ताले ठगी उद्योगमा जाहेरी दिनुभएको हो। सोपश्चात् देवकोटालाई पक्राउ गरिएको सूचनामा उल्लेख छ। सूचनामा भनिएको छ, 'राहुल गुप्तासमेतका आठ जनाले झुटो विवरण पेश गरी नेपाली लिएको हुँदा निजलाई समेत कारबाही गरी पाऊँ भनी भारत घर भएका सतिशकुमारले यस कार्यालयमा जाहेरी पेश गरेकामा मुद्दा मिलाइदिन्छु भनी रकम माग गरेपछि पक्राउ गरिएको हो।' प्रहरीले देवकोटालाई चितवन जिल्ला अदालतबाट म्याद थप गरी अनुसन्धान अघि बढाएको जनाएको छ। मुलुकी अपराध संहिता, २०७४ परिच्छेद२१ को दफा २४९ ठगी गर्ने व्यक्तिलाई सात वर्षसम्म कैद र रु ७० हजारसम्म जरिवाना हुने व्यवस्था रहेको छ।"
समान व्यवहार,"एक पटक एउटा स्याललाई बाघले लखेट्न थाल्यो। स्याल भाग्दैभाग्दै एउटा गुफामा सुटुक्क पस्यो। बाघले खोज्दै जाँदा पनि भेटेन। बाघ यताउता खोज्न थालेछ तर, कतै पनि देखेन। तर, पनि उसले स्याललाई खोज्न छाडेन। उता गुफामा पसेको स्याल भने गुफाभित्र बसेर आफ्नो शरीरलाई नियाल्दै सोच्न थालेछ। मेरो आँखाले गर्दा मैले संसारलाई देख्ने गर्छु। मेरो नाकले गर्दा म जनावरहरू कहाँ लुकेका छन् भनेर सुँघेर पत्ता लगाउन पनि सक्छु। मुखले गर्दा खान सकेको छु। कानले सुन्न सकेको छु। खुट्टाले म हिँड्डुल गरेर आफ्नो लागि खानाको जोहो गर्न सक्छु र खोजेर खान्छु। त्यसपछि उसको नजर आफ्नो पुच्छरमा पर्यो। अनि उसले सोच्न थाल्यो, यो पुच्छरले केही काम गर्दैन। न यसले मेरो लागि कुनै सिकार गर्न सहयोग गर्छ। न त कुनै काम गर्न नै सहयोग गर्छ। खाली हल्ली मात्र रहन्छ, ताई न तुई बेकारमा मेरो शरीरमा राखिएको मात्रै छ यो। यति सोचिसकेपछि उसले निर्णय लियो कि म आफ्नो आँखा, नाक, कान, मुख, खुट्टाहरू सबैलाई आफ्नो ज्यान दाउमा राखेरै भए पनि बचाएर राख्नेछु तर, यो कामै नदिने र काम नलाग्ने पुच्छरलाई किन बचाउने ? यति भनेर उसले आफ्नो पूरै शरीरलाई गुफाभित्र सुरक्षित राख्दै खाली पुच्छरलाई मात्र गुफा बाहिर निकाल्यो। स्याललाई खोज्दै गरेको बाघले त्यो स्यालको पुच्छरलाई देख्यो। त्यही पुच्छरलाई जोडजोडका साथ तान्दै बाघले त्यो स्याललाई गुफा बाहिर निकाल्यो र अनि मीठो मान्दै खान थाल्यो। आखिर स्यालले सम्झेको त्यो काम नदिने पुच्छरकै कारण पूरै शरीर गुम्यो। नैतिक शिक्षा : हामी जन्मँदा शरीरमा जे जे लिएर आएका छौं, ती सबै काम लाग्ने वस्तु हुन्। सबैको आआफ्नो ठाउँमा महत्वपूर्ण स्थान छ। कुनै पनि शरीरका अंगको महत्व कम र धेरै छैन। यस्तै हामीलाई कहिलेकाहीँ लाग्न सक्छ र सोच्छौँ यो मान्छे हामीलाई के काम होला र ? तर, त्यस्तो नसोच्नुहोस्। किनकि कुनै पनि दिन उसको पनि हाम्रा लागि महत्वपूर्ण काम आउँछ। त्यसैले सबैलाई समान व्यवहार गरौं।"
"उत्तर कोरियाद्वारा क्षेप्यास्त्र प्रहार, कोरियाली प्रायद्विप पुनः अशान्त बन्ने खतरा",सिओल : उत्तर कोरियाले छोटो दूरीको क्षेप्यास्त्र प्रहार गरेको छ । उसले पूर्वी सामुद्रिक तटीय क्षेत्रमा मंगलबार बिहानै क्षेप्यास्त्र प्रहार गरेको हो । दक्षिण कोरियाले वार्ताका लागि आग्रह गरिरहेका बेला उत्तर कोरियाले क्षेप्यास्त्र प्रहार गरेपछि पुनः कोरियाली प्रायद्विपमा अशान्त बन्ने देखिएको छ । राष्ट्र संघको महासभामा उत्तर कोरियाली राजदूतले आत्मारक्षाका लागि हतियारको परीक्षण गर्न प्योङयाङको अधिकार कसैले नकार्न नमिल्ने बताएका थिए । सो लगत्तै उत्तरले छोटो दूरीको क्षेप्यास्त्र प्रहार गरेको हो । केही दिनअघि मात्र उत्तरले दक्षिणसँग वार्ता गरी शान्ति सम्झौता गर्न सकिने बताएको थियो । क्षेप्यास्त्र प्रहारको घटनालाई लिएर दक्षिण कोरियासहित अमेरिका र जापानले विरोध गरेका छन् ।
"कांग्रेस अधिवेशन : कतै चुनाव, कतै सदस्यता नै छैन","काठमाडौं : वडा अधिवेशन सकेर ५५ जिल्लामा कांग्रेसको नगरगाउँपालिका अधिवेशन भइरहेका छन्। तर, पर्सा, बारा, रौतहट, सर्लाही, धनुषा, सप्तरी र रसुवालगायत ८ जिल्लामा क्रियाशील सदस्यता टुंगिएको छैन। यी जिल्लामा पालिका त परै जाओस्, वडा अधिवेशनकै टुंगो छैन। बारालगायतका जिल्लाका नेताहरू सदस्यता सूची माग गर्दै २ महिनादेखि केन्द्रीय कार्यालयमा धर्नामा छन्। ६४ जिल्लामा वडा अधिवेशन सम्पन्न भइसकेका छन्। तीमध्ये ५५ जिल्लामा गाउँनगर अधिवेशन पनि भइरहेको कांग्रेसले जनाएको छ। ५ जिल्लाको सदस्यताको सूची आइतबार मात्र सार्वजनिक गरिएको छ। वडादेखि नै सभापति शेरबहादुर देउवा र रामचन्द्र पौडेल पक्ष प्यानल बनाएरै प्रतिस्पर्धामा होमिएका छन्। केही जिल्लामा तेस्रो धार ( कृष्णप्रसाद सिटौला) पक्षीय उम्मेदवार पनि प्रतिनिधिमा निर्वाचित भइरहेका छन्। चरणचरणमा सदस्यताको सूची सार्वजनिक भइरहेकाले देशभरी वडा र पालिकास्तरीय अधिवेशन एकैदिन सम्पन्न गर्ने पूर्वघोषित कार्यतालिकालाई कांग्रेसले लागू गर्न सकेन। पछिल्लो पटक कांग्रेसका पदाधिकारी र पूर्वपदाधिकारीको बैठकले सदस्यता छिटो टुंग्याउने निर्णय गरेको थियो। सभापति देउवाले कार्यदलका सदस्यहरूलाई दुईतीन दिनमै सदस्यता विवाद सुल्झाउन निर्देशन दिइसकेको डा प्रकाशशरण महतले जानकारी दिए। कतै पालिका अधिवेशन पनि सकिने बेला भइसक्यो, कतिपय जिल्लामा क्रियाशील सदस्यकै टुंगो लागेको छैन, डा महतले भने, सभापति देउवाको मुख्य चासोको बिषय नै सदस्यता छिटो टुंग्याउने भन्ने छ। वडा र पालिकास्तरीय अधिवेशनमा ढिलाइ भएपछि कांग्रेसको केन्द्रीय महाधिवेशन पनि निर्धारित मितिमै सम्पन्न हुनेमा आशंका पैदा भएका छन्। प्रवक्ता विश्वप्रकाश शर्मा हिमाली जिल्लामा पुरानै कार्यतालिकाअनुसार दसैंअघि नै जिल्ला अधिवेशन सम्पन्न गर्ने सहमति नेतृत्वबीच भइसकेको बताउँछन्। पहुँच र गुटका आधारमा सदस्यता वितरण गर्न खोज्दा ८ जिल्लाको विवाद समाधान हुन नसकेको नेताहरू बताउँछन्। कतिपय जिल्लामा पार्टी समायोजनको नाममा अस्वाभाविक तबरले सदस्यता वितरण गर्दा समस्या देखिएको नेता डा शेखर कोइराला बताउँछन्। पार्टी कार्यालयमा धर्नामा बसेका बारा जिल्लाका कार्यकर्तालाई सम्बोधन गर्दै डा कोइरालाले हचुवाका भरमा सदस्यता वितरण गरिएको आरोप लगाए। क्रियाशील विवाद मिलाउन कांग्रेस पदाधिकारी र पूर्वपदाधिकारी बैठकले पटकपटक शीर्ष नेतालाई जिम्मेवारी दिएको थियो। तर, शीर्ष नेताहरूले कृष्णप्रसाद सिटौला, डा मिनेन्द्र रिजाल र रमेश लेखक रहेको कार्यदललाई जिम्मा दिइरहेका छन्। निर्वाचन समितिले सूची सार्वजनिक गर्न समय लगाएको मात्र हो, कार्यदलका सदस्य लेखकले भने, हामीबाट सबै प्रक्रिया पूरा गरेर समितिलाई जिम्मा लगाइसकेका छौँ। केन्द्रीय सदस्य लेखक संयोजकत्वको छानबिन समितिले १२ साउनमै ८ लाख ५२ हजार सात सय ११ जनाको टुंगो लगाएको थियो।"
हाइकिङमा रमाए राजदूत,"पोखरा : विश्व पर्यटन दिवसका अवसरमा आयोजित एक दिने सडक महोत्सव मा ११ देशका राजदूत, कूटनीतिक नियोग र विकास साझेदार संस्थाका प्रमुखहरू पोखरा आएका छन्। उनीहरूले कास्कीको ऐतिहासिक महत्वको कास्कीकोट क्षेत्रमा हाइकिङ गरेर रमाएका छन्। कास्कीकोट शाह राजाहरूको ऐतिहासिक स्थल हो। गण्डकी प्रदेश सरकारको आयोजना र परराष्ट्र मन्त्रालयको संयोजनमा सम्पन्न कार्यक्रममा यूएई, कतार, फिनल्यान्ड, दक्षिण कोरिया, साउदी अरेबिया, श्रीलंका, थाइल्यान्ड, बंगलादेश, इजिप्ट, जर्मनी र मलेसियाका राजदूत सहभागी भए। त्यस्तै, भ्रमण टोलीमा सार्कका महासचिव, संयुक्त राष्ट्रसंघकी रेसिडेन्टलगायतको सहभागिता थियो। पोखरामा आयोजित एक दिने सडक महोत्सवमा सहभागी ११ देशका राजदूत, कूटनीतिक नियोग र विकास साझेदार संस्थाका प्रमुखहरू। तस्बिर : कृष्णमणि बराल राजदूतलगायतका सहभागीले तीन किलोमिटर अपाङ्गमैत्री पदयात्रा मार्ग र पाँच किलोमिटर कास्कीकोट क्षेत्रको पदयात्रासमेत गरी सात किलोमिटर हाइकिङ गरेका थिए। टान पश्चिमाञ्चल पोखराले हाइकिङको संयोजन गरेको थियो। हाइकिङमा राजदूतलगायतका पाहुनाहरूलाई पञ्चेबाजाले स्वागत गरिएको थियो। स्थानीय आमा समूहले सेलरोटी, अचार र तरकारीलगायतका परिकारले स्वागत गरेका थिए। रेवान पोखराको आयोजनामा भएको मिनी सडक महोत्सवमा नेपाली मौलिक साँस्कृतिक कार्यक्रमका साथमा विभिन्न परिकारहरू पस्किएको थियो। कार्यक्रममा मुख्यमन्त्री कृष्णचन्द्र पोखरेल नेपालीले कोरोनाको दोस्रो लहरपछि विश्व पर्यटन दिवस मनाएको बताउँदै कोरोनाले थला परेको पर्यटन उद्योग र जनजीवन विस्तारै उठ्ने विश्वास व्यक्त गरे। पर्यटनमै नेपालको भविष्य : राजदूत पोखरा आएका ११ देशका राजदूतलगायतका पाहुनाहरूले पर्यटन उद्योगमै नेपालको भविष्य उज्ज्वल रहेको बताए। फिनल्यान्डका राजदूत पेर्टी जुहानी एन्टिनीले नेपालको प्राकृतिक सुन्दरताको अवलोकन गर्न विश्वका पर्यटक आतुर रहेको बताए। नेपाल खुला छ भन्ने सन्देश दिन प्रदेश सरकारले गरेको कार्यक्रमको प्रसंशा गर्दै पर्यटन उद्योग खुला भइसकेकाले केही महिनापछि पर्यटकको आगमन बढ्ने विश्वास व्यक्त गरे। सातौं पटक पोखरा आएका उनले दूतावासका तर्फबाट प्राकृतिक सुन्दरताको अवलोकन गर्न नेपाल र विशेषगरी पोखरा भ्रमणका लागि पहल गर्ने प्रतिबद्धता जनाए। यूएईका राजदूत सइद हमदान अल नाकुबीले सुन्दर सहरबाट हिउँ खसेको दृश्य र सेता हिमाल, ताल हेर्न पाउँदा पोखरा निकै राम्रो लागेको बताए। उनले नेपाल सरकार र दूतावासको सहकार्यमा पर्यटन प्रवद्र्धनमा सघाउने बताए। यूएन एडका कन्ट्री डाइरेक्टर मासाउसो एनजिमाले नेपालको विकासमा पर्यटन उद्योग महतवपूर्ण रहेको बताए। दक्षिण कोरियाका राजदूत पार्क चोङ सुकले कोरोना अघि कोरियाली पर्यटक राम्रै संख्यामा नेपाल आए पनि कोरोनापछि शून्यको अवस्था भएकाले पोखरा खुला भएसँगै कोरियन पर्यटक आउने बताए। त्यस्तै, श्रीलंकाकी राजदूत हिमाली अरुनाथिलाकाले पोखराको हाइकिङ जीवनकै अविष्मरणीय भएको सुनाइन्।"
कानुन जनप्रतिनिधिले जानून्,"मुलुकी देवानी संहिता २०७४ को दफा ९३, ९४ र ९५ अनुसार जिल्ला अदालतमा नालेस परेपछि सम्बन्धविच्छेदको प्रक्रिया सुरु हुन्छ। त्यसपछि कानुनअनुसार सम्बन्धविच्छेद हुन्छ। अदालतमा गएर सम्बन्धविच्छेद गर्ने पुरानै नियम हो। अहिले स्थानीय सरकार सञ्चालन ऐन २०७४ अनुसार सम्बन्धित पालिकाको न्यायिक समितिमा पति वा पत्नीले सम्बन्धविच्छेदको निवेदन दिन पनि सक्छन्। समितिले दुवै पक्षलाई बोलाएर मेलमिलाप गराउन छलफल गराउँछ। त्यहाँ दुवै पक्ष छुट्टिने नै निर्णय गरे समितिले त्यही व्यहोरा लेखेर अदालत पठाइदिन्छ। बाँकी र अन्तिम काम अदालतकै हो। सम्बन्धविच्छेदको फैसला कुनै पनि तहका सरकारले गर्दैन। तर, विडम्बना कानुनविपरीत सिरहामा वडाले सम्बन्धविच्छेद गरेको छ। सिरहाको लहान नगरपालिका५ की तवसुम अजमेरी र सिरहाकै भगवानपुर२ गम्हरियाका मोहम्मद नइम मियाँको सम्बन्धविच्छेद वडाले गरायो। २०७७ मंसिर ४ गते लहान नगरपालिका५ को वडा कार्यालयमा तवसुमले सम्बन्धविच्छेदको निवेदन दिइन्। वडा कार्यालयमै मंसिर ८ गते सम्बन्धविच्छेदको कागज बन्यो, त्यो पनि श्रीमान् विदेशमा नै भएको समयमा। छोडपत्रमा ससुराले हस्ताक्षर गरे। छोडपत्रमा सरसामान भागबन्डा पनि वडाका जनप्रतिनिधिले लगाए। श्रीमान्बिना तवसुमको सम्बन्धविच्छेद भयो। जुन वडामा भएका सबै प्रक्रिया कानुनविपरीत थिए। सो समयमा अंशमा परेका कुरा नपाएपछि तवसुम न्याय खोज्न थालिन्। तर, वडामा भएका कुरा कानुनसम्मत नभएपछि उनले न्याय पाउने अवस्था रहेन। वडाको लापरबाहीले उनले दुःख पाइन्। जनप्रतिनिधिले कानुनका विषयमा जानकारी नराख्दा नागरिकले दुःख पाएको सिरहाको घटना एउटा उदाहरण मात्रै हो। यस्ता घटना नयाँ संघीय संरचनामा धेरै भएका छन्। स्थानीय तहमा निर्वाचित जनप्रतिनिधिले लोकप्रिय बन्ने नाममा प्रचलित नियम कानुनभन्दा बाहिर गएर जेजस्ता निर्णय गरेका छन्, त्यो सबै गलत छ। स्थानीय सरकारको अभ्यासस्वरूप स्थानीय तहका निर्वाचित जनप्रतिनिधिलाई आफ्नो ठाउँको विकासका लागि होस् वा स्थानीय बासिन्दाको हितका लागि, निर्णय गर्ने अधिकार छ। तर त्यस्तो निर्णय कानुनको परिधिभन्दा बाहिर गएर गर्ने छुट छैन। स्थानीय तहले जथाभावी निर्णय गर्न थालेपछि संघीय मामिला तथा स्थानीय विकास मन्त्रालयले कानुनअनुसार चल्न आग्रह नगरेको पनि होइन। तर सुधार जनप्रतिनिधिमा आएन। संघीयता कार्यान्वयनसँगै समयमै केन्द्रीय सरकारले आवश्यक व्यवस्था गर्न नसक्दा स्थानीय तहका अधिकार र कानुनको समस्या भयो। त्यो सुरुवातको समय थियो। तहका अधिकार र क्षेत्रका विषयमा कानुन नै बन्यो। जनप्रतिनिधिलाई कानुनका विषयमा जानकारी पनि गराउन सरकारले छलफल र तालिममा ठूलै लगानी पनि गर्यो। तर, यो विषयमा आफ्नो कार्यकाल सकिन लाग्दा पनि जनप्रतिनिधि संवेदनशील बनेनन्। अझै पनि कानुनसँग बाझिने गरी धेरै निर्णय भएका छन्। केही जनप्रतिनिधि यो विषयमा जानकार पनि छन्। यसले जनप्रतिनिधिको अवस्था र कार्यक्षमताको पनि मूल्यांकन गर्छ। त्यस्तो अवस्थामा स्थानीय सरकार कमजोर हुँदै जान्छन् जुन लोकतन्त्रको लागि सकारात्मक सूचक होइन। लोकतन्त्रलाई सबल र बलियो बनाउन स्थानीय जनप्रतिनिधिले गर्ने निर्णय र उनीहरूको अभ्यासले पनि निर्धारण गर्नेछ। अधिकार र कानुनका विषयमा जनप्रतिनिधि जानकार हुनुपर्छ, चनाखो हुनुपर्छ। केही जनप्रतिनिधिले थाहा नपाएर पनि यस किसिमका निर्णय लिएका हुन सक्छन् भने कतिपयले क्षणिक लाभहानीलाई ध्यान दिएर यस्ता निर्णय लिएका हुन सक्छन्। त्यसैले यो अवस्थामा जनप्रतिनिधिले कानुनविपरीतका निर्णय सच्याउन आवश्यक छ। उनीहरूको गतिविधिलाई संघीय सरकारले निगरानी गर्नुपर्छ। जनप्रतिनिधिले आफू लोकप्रिय हुने हिसाबले निर्णय गर्ने होइन, संविधानले स्थानीय तहलाई दिएको अधिकारको सीमामा बसेर निर्णय लिन सक्नुपर्छ। अनिमात्रै संघीयता मजबुत बन्छ। तमसुकमा बिहे, वडामा तलाक"
ललितपुरका प्रजिअको निर्देशन : वेवसाइटमा सूचना अधिकारीको नाम र मोबाइल नम्बर राख्नू,"ललितपुर : ललितपुरका प्रमुख जिल्ला अधिकारी घनश्याम उपाध्यायले सम्पूर्ण कार्यालयहरुलाई वेवसाइट तयार गरी तत्काल सूचना अधिकारी तोक्न निर्देशन दिएका छन्। ललिपुरका कार्यालय प्रमुखहरुलाई प्रजिअ उपाध्यायले यस्तो निर्देशन दिएका हुन्। उनले असोज १ गतेबाट ललितपुर जिल्लाको प्रजिअको कार्यभार सम्हालेका हुन्। प्रजिअ उपाध्यायले सूचना उपलब्ध गराउन कन्जुस्याँइ नगर्न पनि कार्यालय प्रमुख र सूचना अधिकारीहरुलाई निर्देशन दिएका छन्। कार्यालयको वेवसाइट छैन भने तत्काल बनाउन समेत उनले निर्देशन दिए। प्रजिअ उपाध्यायले भने,वेवसाइट नभएका कार्यालयहरुलाई तत्काल वेवसाइट बनाएर सूचना अधिकारीको नाम, सम्पर्क नम्बर र ईमेल राख्नु। उनले सूचना प्रवाह सहज बनाउन पनि जोड दिए। सूचना अधिकारीको मोबाइल नम्बर राखिदिनुहोस्। कार्यालयको नम्बर राखेर मात्र हुँदैन प्रजिअ उपाध्यायले भने ल्याण्ड लाइनमा फोन नै आउँदैन। सर्वसाधारणको फोन मोबाइलमै आउँछ। उनले समयअनुसार सहज र अपडेट हुन आवश्यक भएको स्पष्ट पारे। ललितपुरका ६ वटै स्थानीय तह र सरकारी कार्यालयबाट सूचना पाउन जटिल भइरहेको विषयमा पत्रकार महासंघ ललितपुरले कार्यक्रम गर्न पहल गरेको थियो। प्रत्येक महिना सूचना अधिकारीहरु र पत्रकारबीच छलफल गर्ने पनि उनले बताए।"
मिथिलाञ्चलमा जितिया पर्व,"विराटनगर : जितिया पावनी बड भारी, धियापुता कें ठोकी सुतेलनी अपने खएलनी भरि थारी मैथिली भाषाको यो कथन मिथिलाञ्चलमा निकै लोकप्रिय छ। यसको अर्थ जितिया पर्व मनाउन एकदमै गाहो र बालबालिकालाई सुताएर ब्रतालुले थालभरि खाना खान्छिन भन्ने हो। जितिया पर्वसँग जोडिएको यो कथनले दुई वटा अर्थ दिन्छ। पहिलो, यो पर्व मनाउन निकै गाहारो छ र, अर्को ब्रतालुले थालभरि खाना खान्छिन। दुईखाले अर्थ झल्काउने यो कथनको जितिया पर्वसँग ठूलै सम्बन्ध राख्दछ। जितिया पर्वको बारेमा भविष्य पुराणमा वर्णन गरिएको पाइन्छ। आश्विन कृष्णपक्ष अष्टमी तिथिमा उपवास बस्ने र तिथि परिवर्तन भएपछि पारणा अर्थात ब्रतलाई विधिवत् समापन गरिन्छ। मिथिलाञ्चलमा यो ब्रत गर्नेहरू एकदिन अघिदेखि सधवा (श्रीमान् जीवितै रहेको महिला) ले माछमडुवा (माछा र कोदो) खाने चलन छ भने विधवाले अर्बाअर्वाइन खान्छन्। जितिया ब्रतको सुरुवात हुनुअघि र अष्टमी तिथिको सुरुवातभन्दा पहिले चुडा दही खाने चलन छ। जसलाई मैथिलीमा ओठगन भनिन्छ। यस वर्ष ओठगन भने मंगलबार बिहान सवा ५ बजेसम्म रहेको पण्डित मृतुञ्जय झाले जानकारी दिए । पानीसम्म नखाई निराहार ब्रत बस्नु पर्ने भएकाले जितिया पर्व मनाउन निकै कठिन मानिन्छ। दुई दिनसम्म उपवास बस्नु पर्ने भएकाले अष्टमी तिथि सुरु हुनुअघि दहीच्युरा टन्न खानुलाई मैथिली कथनले उजागर गरेको छ। प्रायः अष्टमी तिथिको सुरुवात बिहान ३४ बजेपछि हुने गथ्र्यो। तर, यस वर्ष सावा ५ बजेसम्म मात्रै छ। त्यतिबेला बालबालिका सुतिरहेका हुन्छन्। त्यही कथनलाई मैथिलीमा सुरुको पंक्तिले बर्णण गरेको हो। निराहार बस्ने यो ब्रतमा अष्टमी तिथिको सुरुवातसँगै ब्रतालुहरू पोखरी, नदी तथा जलासयमा स्नान गरी पूर्व दिशातिर फर्किएर तामाको अर्घामा भगवान सूर्यलाई अर्घ दिन्छन् र तेल तथा पिना पनि चढाउँछन्। त्यही तेल र पिना आफ्नो छोराको शीरमा लगाइदिने प्रचलन पनि छ। छोराको दीर्घायुको कामनाका साथ महिलाहरूले गाईको गोबरले आँगन लिपेर पवित्र पारी शालिवाहन राजाका पुत्र जिमुतवाहन कुशको प्रतिमा बनाएर कलशको जलमा स्थापना गरी कलशको चारैतिर सुसज्ज्ति पारेर पोखरीको निर्माण गर्दछन्। त्यसपछि पाकैर अर्थात पाकरी रुखको हाँगा ल्याएर त्यसलाई रोपेर त्यसमाथि माटोको चिल्होरी अर्थात बाझको आकृतीसँगै तल गिदरनी को आकृती बनाएर दुवैको शिरमा फूलमाला, अक्षता, धूपदीप, नैवेद्यले पूजा गर्छन्। जसमा केराउ र खिरा अनिवार्य राखिन्छ। बाँसको पातमा पूजा गर्नाले वंशको बृद्धि हुने र छोराको ग्रह र दोषबाट मुक्ति मिली सबै प्रकारको मनोरथ पूरा हुने जनविश्वास छ। यसैगरी जितिया ब्रतको पहिलो दिन ब्रतालु महिलाहरूले जिमुतबाहनको कथा सुन्ने र कथा बाचन गर्नेलाई दक्षिणा दिने चलन रहेको छ। यस वर्षको जितिया भने सोमबार सुरु भएको छ।"
नोटमा नलगाऔं खोट,"हरेक व्यक्तिसँग नोट जतिसुकै होस् तर त्यसको जतन कत्तिको गरेका छन् भन्नेले अर्थ राख्छ। चाडपर्व नजिकिँदै छन्। यस्तोमा नयाँ नोटको प्रयोग गर्ने चलन बढी हुन्छ। जानेर होस् वा अञ्जानमा हामी नोटको जतनबाट चुक्ने गर्छौं। खल्तीमा कच्याककुचुक पारेको नोट किनमेल र सवारीमा भाडा तिर्ने बेलामा निकाल्दा पनि लिनेले पैसा पनि कस्तो जतन गर्न नजानेको भन्न सक्छन्। यसैले नयाँ नोट होस् वा पुराना नोट सफा राखे सभ्य भइन्छ। नेपाल राष्ट्र बैंकले पनि नोटको जतन गर्न नयाँ नोट नीति ल्याएको छ। यसतर्फ आम सर्वसाधारणको ध्यानाकर्षण गरेको छ। गत असोज ४ गतेदेखि नयाँ नोट सटही गर्न थालेसँगै वेभसाइडमा समेत जतन गर्न सुझाव दिएको छ। राष्ट्र बैंकले प्रत्येक वर्ष अर्बौंको नयाँ तथा सफा नोट सटही गर्छ। यस पटकको दसैंलाई लक्षित गर्दै प्रतिव्यक्ति साढे १८ हजारसम्मको रु ५, १०, २०, ५० र १०० दरका नयाँ नोट साटिरहेको छ। गत वर्ष कोभिड महामारीका कारण सटही भएनन्। संक्रमणबाट बच्न सकभर बैंकबाटै डिजिटल कारोबार गर्न जोड दियो। यद्यपि यसअघिका वर्षमा १० अर्ब रुपैयाँबराबरको नोट सटही गर्दै आएको थियो। यस पटकको दसैंतिहारलगायतका चाडपर्वहरूमा गत वर्ष सटही नभएकाले १० अर्ब रुपैयाँभन्दा बढी सटही हुन सक्ने राष्ट्र बैंक मुद्रा व्यवस्थापन विभागले जानकारी दिएको छ। यद्यपि केन्द्रीय बैंकको तथ्यांकअनुसार गत असारसम्ममा चलनचल्तीमा सबै दरका नोट गरेर ६ खर्ब ६९ अर्ब ५१ करोड रुपैयाँबराबरको रहेको छ। यो बैंक तथा वित्तीय संस्थाको ढुकुटी, सहकारी संस्थाहरू, गैरबैंकिङ संस्था र आम नागरिकसँग भएको रकम हो। हरेक व्यक्तिसँग नोट जतिसुकै होस् तर त्यसको जतन कत्तिको गरेका छन् भन्नेले अर्थ राख्छ। राष्ट्र बैंककै सुपरिवेक्षण टोली बैंकहरूमा पुग्दा अधिकांश सहकारी संस्थाबाट आउने नोटको बिटोमा स्टिच लगाएको देखिएको बताउँछन्। यो सफा नोट नीतिविरुद्ध हो। सामान्यतया नोटमा केरमेर, कच्याककुचुक, दोबार्ने, च्यात्ने, पोल्ने, स्टिच गर्नेजस्ता गलत प्रवृत्ति नगर्न राष्ट्र बैंकले नीति बनाएर सजग गर्दै आएको छ। के हो सफा नोट नीति ? मुलुकभर सफा नोट मात्र चलनचल्तीमा ल्याउनुका साथै नोट व्यवस्थापन खर्च न्यूनीकरण गर्ने उद्देश्यले नेपाल राष्ट्र बैंकले आर्थिक वर्ष २०६७०६८ को मौद्रिक नीतिमार्फत सफा नोट नीति ल्याएको थियो। सर्वसाधारण जनतामा गुणस्तरीय र सफा नोट चलनचल्तीमा ल्याउने, च्यातिएको, फोहोर नोटहरू चलनचल्तीबाट हटाउँदै जानु सफा नोट नीतिको प्रमुख उद्देश्य रहेको छ। आार्थिक कारोबारको सिलसिलामा बजारमा सफा नोट मात्र प्रयोग गर्ने र कारोबारको क्रममा पुराना, मैला नोटहरू फिर्ता लिएर जलाउने नीतिगत व्यवस्था नै सफा नोट नीति हो। जसअन्तर्गत बंैक तथा वित्तीय संस्थाहरूको माध्यमबाट सुकिला भुक्तानी योग्य नेपाली नोटहरू मात्र ग्राहकहरूलाई भुक्तानी गर्ने र पुराना मैला नोटहरू राष्ट्र बैंकमा दाखिला गर्न पठाउने कार्य पर्दछन्। सर्वसाधारणले प्रयोग गर्ने नोट कत्तिको सफा छ भन्ने कुराले त्यस देशका जनताको चेतनाको स्तर तथा सभ्यताको चिनारी दिन्छ। यसैगरी, नोट विभिन्न किसिमका काम गर्ने मानिसको हातमा पुग्ने र एक हातबाट अर्को हातमा कारोबारको सिलसिलामा सर्दै जाने हुनाले नोटमा विभिन्न किसिमका रोगका कीटाणुहरू र फोहोरमैला पनि लागेको हुन्छ। यो स्वास्थ्यका लागि हानिकारक हुन्छ। नेपाली नोटप्रतिको संवेदनशीलताबारे जनतालाई जागरुक बनाउन, नोटको आकर्षण कायम राख्न पनि सफा नोट नीति आवश्यक हुन गएको छ। नेपाली नोट कागजबाट बनेको नोट हो। यसलाई जतनसाथ प्रयोग गरेमा यसको आयु बढ्दछ। नेपाली नोट कागजबाट बनेको नोट हो। यसलाई जतनसाथ प्रयोग गरेमा यसको आयु बढ्छ। लेनदेन तथा आर्थिक कारोबारका लागि हामीलाई नोट आवश्यकता पर्दछ। अहिले विश्वमा प्रायः कागजी नोट प्रचलनमा रहेका छन्। यी नोटको व्यवस्था राज्यले गर्दछ। सोको जिम्मेवारी कानुनले नै केन्द्रीय बैंकलाई प्रदान गरेको हुन्छ। त्यसैले विश्वका प्रायःजसो सबै राष्ट्रले मुद्रा निष्कासन र व्यवस्थापन गर्ने जिम्मेवारी केन्द्रीय बैंकलाई प्रदान गरेका हुन्छन्। नेपालमा पनि यो जिम्मेवारी केन्द्रीय बैंकको रूपमा नेपाल राष्ट्र बैंकले बहन गर्दै आएको छ। एउटा सभ्य नागरिकको कर्तव्य राज्यले व्यवस्था गरेको नोट तथा सिक्काहरूको सुरक्षा गर्नु, त्यसलाई जतन एवम् सुझबुझपूर्ण ढंगले प्रयोग गर्नु र नोटलाई सफा राख्न प्रयास गर्नु पनि हो। यस्तो बानी गरेमा यसबाट व्यक्ति तथा राज्य दुवै लाभान्वित हुन्छन्। हामीले नयाँ नोट प्रयोग गर्न पाउँदा प्रसन्न भए जस्तै अरूलाई पैसा भुक्तानीको क्रममा नयाँ नोट दिँदा उनीहरू पनि प्रसन्न हुन्छन्। यसबाट नोटको आयु बढ्दछ। यसले नोट छाप्ने, वितरण गर्ने तथा मैला झुत्रा नोट पुनः जम्मा गरी त्यसलाई धुल्याउने कार्यमा भएको खर्च न्यूनीकरण हुन गई राज्यको साधन बचत हुन जान्छ र राज्यलाई फाइदा पुग्दछ। राज्यलाई फाइदा पुग्दा हामी सबै लाभान्वित हुन्छौं। नगदभन्दा डिजिटल कारोबार रोज्ने कि ? पछिल्लो समय मोबाइल बैंकिङ, डिजिटल बैंकिङ, वालेट, क्यूआर कोडलगायतका डिजिटल उपकरणमार्फत अनलाइन कारोबार बढ्न थालेको छ। कोभिड सुरु भएको दुई वर्षको अवधिलाई हेर्दा अघिल्लो वर्षको तुलनामा समग्रमा डिजिटल कारोबार गर्नेको संख्या ह्वात्तै बढेको छ। राष्ट्र बैंकको तथ्यांकअनुसार पछिल्लो समय बैंक तथा वित्तीय संस्थामा करिब ३ करोड २६ लाख ७४ हजार निक्षेप खाता सञ्चालनमा छन्। गत असारसम्ममा कुल निक्षेपकर्तामध्ये १ करोड ४१ लाख ९४ हजार ८ सय ग्राहकले मोबाइल बैंकिङ कारोबार गर्न आवेदन दर्ता गरेका छन्। बैंक तथा वित्तीय संस्थामा ११ लाख ६० हजार ३ सय २१ जना इन्टरनेट बैंकिङका प्रयोगकर्ता छन्। यस्तै, डेबिट कार्डका प्रयोगकर्ता हालसम्म ८८ लाख ३९ हजार ८ सय ५५ जना, क्रेडिट कार्डका ग्राहक १ लाख ९२ हजार ३ सय ७० र प्रिपेड कार्डका प्रयोगकर्ता ६५ हजार ७ सय ८६ जना छन्। कोरोना भाइरसको संक्रमणपछि भएको लकडाउनमा डिजिटल बैंकिङ कारोबारमा आकर्षण बढ्दै गएको हो। बैंक तथा वित्तीय संस्थाहरूले पनि यसलाई जोड दिँदै अब नगदरहित बैंकिङ कारोबारमा केन्द्रित हुँदै आएको देखिन्छ। अहिलेको युग सूचना प्रविधिको युग हो। वित्तीय कारोबारमा पनि प्रविधिमार्फत भुक्तानीका नयाँनयाँ पद्धतिहरू विकास भइरहेका छन्। चेकबाट भुक्तानी गर्ने तथा विद्युतीय प्रणालीबाट भुक्तानी गरेमा पैसाको प्रयोग कम हुन गई नोटको प्रचलन कम हुन पुग्दछ। यसबाट पैसा हराउने, लुटिनेजस्ता भवितव्यमा नपरिने हुँदा भुक्तानीका नवीन प्रविधिको प्रयोग गर्नु उपयुक्त हुन्छ। हामीले पैसाको प्रयोग कम गर्न सम्भव भएसम्म कारोबारको भुक्तानी, रकम लिने दिने काम तथा खाता ट्रान्सफरको काम अनलाइन माध्यम वा एटीएम कार्डलगायत विद्युतीय उपकरणमार्पत गर्ने बानी गर्नु पर्दछ। नगदभन्दा बैंक चेक वा पैसा बाहेकका अन्य उपकरणको प्रयोगलाई प्रोत्साहन गर्ने, झुत्रा नोटहरूको प्रतिस्थापन गर्ने र जाली नोटहरूको प्रयोग नगर्न सचेत रहनुपर्ने बारेमा प्रत्येक नागरिक सुसूचित हुनु आवश्यक छ। जतन गरे मुलुकलाई भार कम नोट व्यक्तिको सम्पत्ति मात्रै होइन मुलुकको पनि हो। जति धेरै पैसा त्यति धेरै धनी व्यक्ति भए झै मुलुक पनि हुन जरुरी छ। सम्पूर्ण नेपाली नोटहरू विदेशमा छाप्ने गरिन्छ। छापिएको नोट नेपालमा ल्याउन, नेपालका गाउँठाउँसम्म पुर्याउन, पुरानो नोट विभिन्न ठाउँहरूबाट नेपाल राष्ट्र बैंकमा फिर्ता ल्याउने कार्यमा राज्यले ठूलो खर्च बेहोर्नु परिरहेको छ। यति मात्र होइन, नोटमा नेपाली राष्ट्रिय प्रकृति, संस्कृति, सभ्यता, अंकित हुन्छन्। यसर्थ हामीले नोटलाई आफ्नै सम्पत्ति र राष्ट्रको गौरव ठानेर जतनसाथ प्रयोग गरेमा हाम्रो मन प्रसन्न रहने, नेपाल र नेपालीको सभ्यता उच्च राख्न मद्दत पुग्न जानुका साथै राज्यको खर्च पनि न्यूनीकरण हुन गई नोट छपाइमा प्रयोग हुने स्रोत साधन अन्य काममा खर्च गर्न पाइने हुन्छ। पुरानो नोट स्वास्थ्यदेखि कारोबारमा समस्या नोट जति पुरानो भयो स्वास्थ्यलाई हानि गर्छ। मुलुकमा आर्थिक कारोबारमा भएको वृद्धिसँगै अटोमेटेड टेलर मेसिन (एटीएम) को प्रयोगमा उल्लेखनीय वृद्धि भएको छ। त्यस्ता मेसिनमा पुराना, थोत्रा नोट राख्दा सो मेसिनको कार्यक्षमतामा ह्रास आउने, चाँडै बिग्रिने र भनेको बेलामा पैसा ननिस्कने सम्भावना हुन्छ। अझ महत्वपूर्ण पक्ष कुनै पनि विदेशी नागरिक नेपाल आइपुग्नासाथ उसले गर्ने पहिलो काम भनेको विदेशी मुद्रा दिएर नेपाली मुद्रा सटही गर्नु हो। विदेशी मुद्राको सट्टामा झुत्रो, पुराना नोटहरू मात्र सटही गरिदिनाले विदेशीको मनमस्तिष्कमा पहिलो प्रभाव नै नकारात्मक पर्यो भने त्यसबाट अन्य क्षेत्रमा पनि सोही किसिमको नकारात्मक प्रभाव पर्दछ। तसर्थ, मुलुकको पहिचान दिने, सभ्यताको स्तर इंगित गर्ने विद्यार्थीसँग नेपाल राष्ट्र बैंक माध्यम भनेको नेपाली मुद्रा पनि हो। त्यसैले, विश्वसामु नेपाली मुद्रा सफा र राम्रो देखिनु उत्तिकै आवश्यक रहन्छ। नोटलाई पट्याउने, कच्याककुचुक पार्ने, पोको पारेर धान मकैको भकारीभित्र राख्ने, माटोमा गाड्ने, नोटमा जथाभावी लेख्ने वा केरमेट गर्ने, आगोले पोल्ने, च्यात्ने, भिजाउने गर्दा नोटको आयु घट्ने मात्र होइन यसबाट माथि भनिएझैँ राष्ट्रको अमूल्य सम्पत्तिको दुरुपयोग हुने, जनस्वास्थ्यमा प्रतिकूल असर पर्ने भएकोले नोटको जतन र सुरक्षण गर्नुपर्ने कर्तव्य प्रत्येक नागरिकको हो। साथै, ससाना भुक्तानीको लागि कागजी नोटभन्दा सम्भव भएसम्म सिक्काको प्रयोग गर्ने बानी बसालेमा दीर्घकालमा राज्यलाई नोट तथा सिक्का व्यवस्थापन लागत कम पर्ने तथा उपभोक्ता ठगीमा समेत पर्नु पर्दैन। जतनमा ध्यान दिनुपर्ने पक्ष ससाना कुरामा ध्यान नदिँदा नोटको जतन भइरहेको हुँदैन। हामीसँग भएको पैसा हाम्रो सम्पत्ति हो, जसरी प्रयोग गरे पनि हुन्छ भन्ने लाग्न सक्छ। तर यो गलत धारणा हो। नोट देशको सम्पत्ति हो। यसको जतन गर्नु हामी सबैको कर्तव्य हो। राष्ट्र बैंकले नयाँ नोट छपाइ गर्न ठूलो मात्रामा लागत लाग्ने भएकोले नोटको जतन गरी छपाइ खर्च घटाउनमा जोड दिन अनुरोध गर्दै आएको छ। यसर्थ सामान्यतया नोटको जतनमा यसरी ध्यान पुर्याउन जरुरी छ। नोट जोगाउने उपाए अनिवार्य रूपमा मनी ब्याग प्रयोग गर्ने। नोटमा केरमेट नगर्ने। समान दरका नयाँ अथवा सुकिला दुवै किसिमका नोटको मूल्य समान हुने भएकोले सकेसम्म सुकिला नोटको प्रयोग गर्ने । नोटलाई माटो, धमिरा, आगो र पानीबाट जोगाउने। नोटलाई गाड्ने, धेरै समयसम्म पोको पारेर राख्ने गर्नाले नोट सड्ने डर हुने हुँदा यस्तो कार्य नगर्ने। नोटको हिफाजतबारे सजग हुने र अरूलाई पनि सिकाउने। नोटको कारोबार गर्दा फोहोर गर्ने प्रवृत्ति हटाउने। पूजा गर्दा अथवा कुनै काम गर्दा रङ लागेको तथा मैलिएका हातहरूले सकेसम्म नोट नछुने। टाँचा वा स्टिच लगाउँदा नोट च्यातिने र निकाल्न गाह्रो हुने तथा नोटको आयु घट्ने हुँदा यस्तो कार्य नगर्ने। कारोबारको क्रममा शंकास्पद नोटहरू पाइएमा नजिकैको नेपाल राष्ट्र बैंकको कार्यालय वा अन्य बैंक तथा वित्तीय संस्थामा दाखिला गर्ने। नोटलाई मठमन्दिर वा पूजापाठ आदि धार्मिक कार्यमा प्रयोग गर्दा रङ, अबिर, पानी, दूध, रगत आदि नपार्ने। बरू दान पेटिकामा हाल्ने वा सम्बन्धित धार्मिक अनुष्ठानको रसिद काटी चन्दा दिने।"
"रेबिजले लिँदै छ ज्यान, रहौं सावधान","राजकरण महतोकाठमाडौं, गोपाल शर्मादाङ आज विश्व रेबिज दिवस। संसारभरि यस पालि नारा बनाइएको छ रेबिज: फ्याक्ट्स, नट फियर। अर्थात्, रेबिज: सत्य हो, डर होइन। यसको अर्थ हो रेबिज डराउने विषय मात्रै होइन, भोग्ने बाध्यता हो। त्यसैले यसमा खेलाँची नगरौं। नेपालमा कुकुरले टोकेर २०७६७७ मा ५२ हजार ६ सय १० जना रेबिजविरुद्ध खोप लगाउन अस्पताल पुगेका छन्। यो संख्या एक दशककै बढी हो। यीमध्ये कतिको मृत्यु भयो ? यो तथ्यांक भने इपिडिमियोलोजी तथा रोग नियन्त्रण महाशाखासँग छैन। २०७५७६ मा ३२ हजार ८ सय ८२ जनालाई टोक्दा १८ को मृत्यु भएको थियो। २०७४७५ मा टोकिनेको संख्या ३३ हजार २ सय ४ थियो। मृतक ३२ जना थिए। ६ वर्षमा ८७ जनाको निधन भएको महाशाखाको तथ्यांक छ। धेरै व्यक्ति अस्पताल नआउने भएकाले घाइते र मृतकको संख्या अझै बढी हुन सक्ने विज्ञ बताउँछन्। कुकुरलाई जिस्क्याउनु हँुदैन। घरकैले टोकेको हो भनेर आफैं निर्णायक नबनौं। तुरुन्तै अस्पताल गएर रेबिजविरुद्धको खोप लगाऔं, शुक्रराज ट्रफिकल तथा सरुवा रोग अस्पताल टेकुका डा शेरबहादुर पुन भन्छन्, रेबिज लागेकाहरूसँग मैले कुरा गरेको छु। मलाई थाहा छ कि त्यो मान्छे २३ दिनमा मर्दै छ। म त्यो अवस्था देखेर धेरै पटक रोएको छु। खोप लगाएको भए ऊ बाँच्थ्यो। तर, हेलचेक्रयाइँले ज्यानै गइरहेको छ। रेबिज लागेपछि बाँच्न असम्भव छ। गोरखा सिरान चोकका रामबहादुर गुरुङले खोप लगाउन वास्ता गरेनन्। पछि रेबिजको लक्षण देखियो। गुरुङको १३ चैत २०७६ मा निधन भयो। गाउँमा त्यसपछि मात्रै अरूले खोप लगाए। धनुषाको जनकपुरधाम१ की १२ वर्षीया शिवरन खातुनको त तत्कालै मृत्यु भयो। उनी १६ फागुन २०७७ मा कुकुरको आक्रमणमा परेकी थिइन्। कुकुरले टोकेपछि हेलचेक्र्याइँ गर्छन्। रेबिजविरुद्धको खोप लगाउँदैनन्, महाशाखाका विशेषज्ञ डा मुकेश पौडेल भन्छन्, यदि गइहाल्यो भने पनि क्लिनिकमा पुग्छन्। टिटानसको सुई लगाएर त्यसै पठाइदिन्छन्। पछि रेबिज लागेर प्राण त्याग्छन्। काठमाडौं बूढानीलकण्ठका ३ वर्षीय असीम सुनार गत भदौ २३ गते आँगनमा खेलिरहेका थिए। त्यही बेला कुकुरले टोक्यो। पाखुरा, छाती, खुट्टा र तिघ्रामा घाउ भयो। उनकी आमा अप्सरा छोरो बोकेर शुक्रराज ट्रपिकल पुगिन्। उपत्यकाका तीन जिल्लाबाट उपचारार्थ दैनिक १ सय ५० जना टेकु अस्पताल पुग्छन्। यो संख्या कहिलेकाहीँ २ सयसम्म पुग्छ। साउनदेखि भदौ २३ गतेसम्म ३ हजार २ सय ४ जना पुगे। अस्पतालका सूचना अधिकारी नवराज गौतम गत आर्थिक वर्ष २० हजार २ सय ४९ जना आएको सुनाउँछन्। कुकुरको कब्जामा सडक ! साँझ र बिहान सहरका गल्लीमा चहलपहल कम हुन्छ। त्यो बेला छाडा कुकुरको डर हुन्छ। राति त कब्जा नै जमाउँछन्। पेटीमा झुन्ड बनाएर बसेका हुन्छन्। मान्छेदेखि सहँदैनन्। भुक्न थालिहाल्छन्। बटुवालाई घेराबन्दी गर्छन्। लखेट्छन्। टोकेर घाइते बनाउँछन्। झन् मोटरसाइकलमा हिँड्नेलाई हैरान बनाउँछन्। अनियन्त्रित भएर दुर्घटनामा पर्छन्, शुक्रराज ट्रपिकलका सूचना अधिकारी गौतम भन्छन्, काठमाडौंजस्ता सहरमा बटुवा भुस्याहा कुकुरको मारमा छन्। राति पैदल हिँड्नै कठिन छ। डा पुन लकडाउनपछि कुकुरको टोकाइ बढेको बताउँछन्। उनका अनुसार सहवास बेला आक्रामक बन्छन्। भोकाएका बेला पनि रिसाएर टोक्छन्। तर, अस्पताल नजाने प्रवृत्ति रहेको उनी बताउँछन्। जब कसैले पिट्छ, ढुंगाले हिर्काउँछ तब कुकुर सशंकित हुन्छ। उसले प्रतिकार गर्छ। त्यसैले मान्छे देख्नासाथ भुक्छ। काठमाडौं महानगरपालिका अन्तर्गतको स्वास्थ्य विभाग पशु सेवा महाशाखा प्रमुख डा अबधेश झाका अनुसार बढी फोहोर हुने ठाउँमा छाडा कुकुरको संख्या धेरै हुन्छ। भन्छन्, फ्याँकिएका खानेकुरा खान्छन्। फोहोरमा मोहर खोज्नेहरू पनि छाडा कुकुरबाट पीडित छन्। आफ्ना खानेकुरा लैजान्छन् भनेर त्यस्ता व्यक्तिलाई खेदाउँछन्। टोक्छन्। यस्तै, उसका बच्चा खोस्ने, कुट्ने, पिट्ने, गाडीले ठक्कर दिनेजस्ता गतिविधिका कारण पनि मानिसलाई आक्रमण गर्ने क्रम बढ्दो छ । काठमाडौंमा २२ हजार छाडा भाले कुकुर पोथी खोज्दै अर्को ठाउँ पुग्छन्। यही कारण काठमाडौंमा बन्ध्याकरण प्रभावकारी देखिएको छैन। यहाँ २२ हजार भुस्याहा (सामुदायिक) र झन्डै ५० हजार घरपालुवा छन्। काठमाडौं महानगरपालिकाले रेबिजबाट हुने मृत्युदरलाई शून्यमा झार्न, कुकुरको बन्ध्याकरण र खोप लगाउन मनुमित्र कार्यक्रम सञ्चालन गरेको छ । महाशाखा प्रमुख डा झाका अनुसार पहिला भुस्याहालाई विष खुवाएर मारिन्थ्यो। त्यसको विरोध भएपछि बन्ध्याकरण गर्न थालियो। काठमाडौंमा १८ हजार कुकुरको बन्ध्याकरण गरिएको छ। तिनीहरूलाई बर्सेनि रेबिजविरुद्धको खोप लगाउँछौं, उनी भन्छन्, छिमेकी नगरपालिकाजिल्लाबाट आउने भएकाले समस्या छ। तिनीहरू खोप लगाएकै हुलमा मिसिन्छन्। आर्थिक स्रोत, दक्ष जनशक्ति र बजेट अभावले गर्दा यसको व्यवस्थापन कठिन भइरहेको उनको भनाइ छ। काठमाडौंमा फोहोर व्यवस्थापन नहुँदा पनि भुस्याहाको बिगबिगी छ। बजेट अभाव काठमाडौं महानगरपालिकाले २०७८७९ मा बन्ध्याकरण गर्न र खोप लगाउन डेढ करोड बजेट विनियोजन गरेको छ। एउटालाई बन्ध्याकरण गर्न कम्तीमा ३ हजार ५ सय रुपैयाँ खर्च हुन्छ। एकपटक खोप लगाउन झन्डै ५ सय रुपैयाँ लाग्छ। पहिलो डोज ३ महिना, दोस्रो डोज चार महिनाको हुँदा लगाउनुपर्छ। त्यसपछि प्रत्येक वर्ष खोपाउनुपर्छ। २२ हजार कुुकुरलाई खोप लगाउन मात्रै वार्षिक ६६ लाख रुपैयाँ खर्च हुन्छ। ५० हजार घरपालुवा कुकुरलाई पनि लगाउनै पर्यो। जहिल्यै बजेट अभाव हुन्छ, डा झा भन्छन्। कुकुरलाई डिएचपीपीआईएलबिरुद्धको खोप र जुकाको औषधि पनि ख्वाइँदै आएको छ। उनी भन्छन्, कुकुरको संख्या नियन्त्रण गर्न बन्ध्याकरण कार्यक्रम चलाउनै पर्छ। काठमाडौंमा कुकुर व्यवस्थापन गर्न पशु चिकित्सकसहित सात जनाको टोली छ। कुकुर नियन्त्रण गर्नै ३० जनाको टिम चाहिन्छ, उनी भन्छन्, गैरसरकारी संघसंस्थासँग सहकार्य गरेर काम गरिरहेका छौं। तर, यसरी कहिलेसम्म काम गर्ने ? उनका अनुसार काठमाडौं र वरिपरी १० ठाउँमा रेबिज देखिएको छ। नेपालमै खोप उत्पादन पशुलाई लगाइने खोप नेपालमै उत्पादन हुन्छ। मानवलाई लगाइने भने भारतलगायत देशबाट आयात हुन्छ। यो पनि राष्ट्रिय खोप उत्पादन प्रयोगशालाबाट उत्पादन हुने सम्भावना रहेको पशु सेवा विभागको स्वास्थ्य शाखा प्रमुख डा सुजन राना बताउँछन्। एउटा डोज उत्पादन गर्न ४०५० रुपैयाँ पर्छ। माग पूरा गर्न हामीले कम्तीमा वार्षिक १४ लाख डोज उत्पादन गर्नुपर्छ, डा राना भन्छन्, उत्पादन गर्न वार्षिक कम्तीमा ८ करोड बजेट चाहिन्छ। अहिले भएको जनशक्तिलाई १० गुणले बढाउनुपर्छ। प्रयोगशालाले २०७७७८ मा कुकुरजस्ता जनावरलाई लगाउन १ लाख ५० हजार डोज उत्पादन गरेको थियो। २०७८७९ मा १ लाख ६० हजार डोज उत्पादन गर्ने लक्ष्य छ। यसमध्ये १ लाख १० हजार बिक्री र ५० हजार निःशुल्क वितरण गर्ने जनाइएको छ। देशभर २० लाख कुकुर रहेको अनुमान छ। ७० प्रतिशत अर्थात् १४ लाख कुकुरलाई ३ देखि ५ वर्ष खोप लगाए २०३० सम्म रेबिज रोग नियन्त्रण गर्न सकिने विज्ञ बताउँछन्। तर, वार्षिक रूपमा हामीले १ लाखलाई पुग्ने मात्रै उत्पादन गरिहेका छौं, डा राना भन्छन्, तोकेको समयमा लक्ष्य भेटाउन खोप उत्पादन बढाउनुपर्छ। पशुपन्छी रोग अन्वेशण प्रयोगशाला विराटनगर, पोखरा, जनकपुर, धनगढी र सुर्खेतबाट स्थानीय स्तरका पशु स्वास्थ्य केन्द्रमा खोप वितरण गरिन्छ। नेपालमा सन् १९७० देखि जनावरलाई लगाउने खोप उत्पादन गरिँदै आएको छ। सन् १९८२ देखि सिब्रेन एन्टी रेबिज खोप उत्पादन थालियो। सन् २००७ मा मानवलाई लगाउने टिसियू कलर एन्टी रेबिज भ्याक्सिन उत्पादन सुरु भयो। तर, बजेट अभावमा बन्द भयो। त्यसपछि सरकारले आयात गर्न थाल्यो। यो खोप उत्पादन नेपालमा असम्भव नरहेको इपिडिमियोलोजी तथा रोग नियन्त्रण महाशाखाका निर्देशक डा कृष्णप्रसाद पौडेल बताउँछन्। मुख्य कुरो गुणस्तरको हो, निर्देशक डा पौडेल भन्छन्, सिटामल, जीवनजल उत्पादन गरेजस्तो होइन। लगानी, बजारको अवस्थालगायतले उत्पादनलाई प्रभाव पर्ने उनी बताउँछन्। रेबिजको जोखिम तराईका २० जिल्लामा उच्च र पहाडका १६ जिल्लामा मध्यम छ। रेबिज रोग नियन्त्रण गर्न स्थानीय, प्रदेश र संघीय सरकारले विशेष योजना बनाएर कार्यान्वयनमा ल्याउनुपर्छ। एक स्वास्थ्य रणनीति (पशु स्वास्थ्य र जनस्वास्थ्य) दुवै निकायको सहकार्य हुनुपर्छ, डा झा भन्छन्, त्यसमा स्थानीयबीच पनि समन्वयात्मक सहयोग चाहिन्छ। उपचार गर्न राजधानी दाङमा उपचार नभएपछि बाँके र काठमाडौं जानुपर्ने बाध्यता छ। राप्ती प्रादेशिक अस्पताल तुलसीपुरका मेडिकल सुपरिटेन्डेन्ट डा विनोद सिंह बहुला कुकुरले टोकेका बिरामी अस्पतालमा आउने क्रम रहिरहेको बताउँछन्। भन्छन्, जटिल प्रकृृतिको घाइतेलाई इमोनोग्लोबिन भ्याक्सिन दिनुपर्ने हुन्छ। यो हामीकहाँ छैन। सरकारले नै उपलब्ध गराउँदैन। तुलसीपुरमा घरबाहिर निस्कन समस्या परेको स्थानीयको भनाइ छ। कुकुरले टोकेर धेरै जना घाइते भएका छन् भन्ने सुनेका छौं, तुलसीपुरका किरण केसी भन्छन्, अब त दैनिक उपभोग्य वस्तु किनमेल गर्न पनि निस्कन गाह्रो हुन थाल्यो। तुलसीपुर उपमहानगरपालिकाले बिरामीलाई निःशुल्क खोप उपलब्ध गराउन पहल गर्ने निर्णय गरेको छ। इमोग्लोबिन अभावमा बिरामीलाई काठमाडौं पठाउनुपर्ने बाध्यता भएको हुँदा त्यो हटाउन प्रयास गरिएको नगर प्रमुख घनश्याम पाण्डे बताउँछन्। ००० के हो रेबिज ? रेबिज कुकुरलगायत बौलाहा जनावरको टोकाइबाट मानिसमा सर्ने प्राणघातक रोग हो। शुक्रराज ट्रफिकल तथा सरुवा रोग अस्पताल टेकुका डा शेरबहादुर पुनका अनुसार सुरुमा रेबिज भाइरस रोक्न सकिन्छ। लक्षण देखिएपछि मृत्यु अनिवार्यजस्तै हुन्छ। कुकुरले टोकेपछि जतिसक्दो चाँडो खोप लगाउनुपर्छ। रेबिज भएपछि पहिलो चरणमा हल्का ज्वरो आउँछ। टोकेको ठाउँ झमझमाउँछ। ढाडको तल्लो भाग दुख्छ। दोस्रो चरणमा हावा, पानीदेखि डर लाग्छ। छटपटी हुन्छ। पहिला बिरामीहरू आक्रामक हुन्थे। तोडफोडमा उत्रिन्थे। तर, पछिल्लो समय शान्त भएको पनि मैले देखेको छु, डा पुन भन्छन्। उनका अनुसार रेबिजको रोकथामका लागि स्थानीय, प्रदेश र संघीय सरकारले योजना बनाएर कुकुर नियन्त्रण गर्नुपर्छ। जति नियन्त्रण हुन्छ त्यति नै टोकाइ घट्छ। विश्वमै रेबिजबाट हुने मृत्युलाई सन् २०३० सम्ममा शून्यमा झार्ने लक्ष्य छ। तर, फितलो व्यवस्थापनले लक्ष्य पूरा गर्न नेपाललाई चुनौती देखिन्छ। यो रोग कुकुरबाट कुकुरमै पनिसर्छ। त्यस्ता कुकुरले मान्छे वा कुनै पशुलाई टोक्दा खोप लगाइएन भने मृत्यु हुन्छ। ९९ प्रतिशत रेबिज कुकुरको टोकाइबाटै लाग्ने गरेको विश्व पशु स्वास्थ्य संगठनको अनुसन्धानले देखाएको छ। यो रोगबाट प्रत्येक ९ मिनेटमा संसारमा एक जनाको ज्यान जान्छ। प्रत्येक वर्ष ६० हजारको मृत्यु हुन्छ। १० मृतकमध्ये ४ बालबालिका छन्।"
सत्ता गठबन्धनभित्र गृहकार्य तीव्र : कहिले हुन्छ मन्त्रिमण्डल विस्तार ?,"काठमाडौं : मन्त्रिमण्डल विस्तारको गृहकार्य तीव्र रुपमा अघि बढाइएको छ। सोमबारको मन्त्रिपरिषद्को बैठक एवम् प्रधानमन्त्री शेरबहादुर देउवाको सिफारिसमा राष्ट्रपति विद्यादेवी भण्डारीले राजनितिक दल सम्बन्धी अध्यादेश खारेज गरेसँगै सत्ता गठबन्धनका नेताहरु मन्त्रीको नाम टुंग्याउन व्यस्त छन्। गठबन्धनका नेताहरुका अनुसार यहि साताभित्रै मन्त्री मण्डल विस्तार गर्ने तयारी छ। सत्तारुढ गठबन्धनको सोमबार बसेको बैठकमा प्रधानमन्त्री शेरबहादुर देउवाले गठबन्धनमा आवद्ध दलहरुसँग मन्त्रीको नाम मागेका थिए। नेकपा माओवादी केन्द्रको सोमबार बसेको स्थायी कमिटी बैठकले अध्यादेश खारेज गरेर यथाशिघ्र मन्त्रीमण्डल विस्तारलाई अघि बढाउने निर्णय गरेको थियो। जनता समाजवादी पार्टीले पनि राजनतिक दल विभाजन सम्बन्धी अध्यादेश खारेजको माग गर्दै आएको थियो। जसपाले अध्यादेश फिर्ता नभएसम्म मन्त्रिपरिषद्मा सामेल नहुने अडान राख्दै आएको थियो। अध्यादेश क्रियाशील हुँदा आफ्नो पार्टी जोखिममा रहेको भन्दै जसपा अध्यक्ष उपेन्द्र यादवले प्रधानमन्त्री देउवासँग अध्यादेश खारेजका लागि दवाव दिँदै आएका थिए। नेकपा एकीकृत समाजवादीका केन्द्रीय सदस्य मेटमणी चौधरीले छिट्टै सरकार गठनले पूर्णता पाउने जानकारी दिए। उनले अन्नपूर्ण पोस्ट्सँग भने, हाम्रो पार्टी छिट्टै सरकारमा जान्छ। केहिदिनमै मन्त्री परीषद्ले पूर्णता पाउँछ। एकीकृत समाजवादीले मन्त्रीको नाम टुंगो लगाउने जिम्मा पार्टीका अध्यक्ष माधवकुमार नेपाललाई दिएको छ। एकीकृत समाजवादीमा आवद्ध भएका १४ सांसदलाई कारबाहीको माग गर्दै सर्वोच्च अदालतमा दायर भएको रिट विचाराधीन अवस्थामा छ। कांग्रेसले प्रधानमन्त्रीबाहेक सात मन्त्रालय आफ्नो भागमा हुनुपर्ने अडान राखेको छ। अन्य दलहरुले प्रधानमन्त्रीसहित कांग्रेसलाई ७, माओवादी, एकीकृत समाजवादी र जसपालाई ५५ मन्त्रालय र ११ राज्य मन्त्री दिनुपर्ने अडान कायम राखेका छन्। हालसम्म काग्रेंसको तर्फबाट गृह मन्त्री बालकृष्ण खाँण, परराष्ट्रमन्त्री नारायण खड्का, कानुन न्याय तथा संसदीय व्यवस्था मन्त्री ज्ञानेन्द्रबहादुर कार्की बनेका छन्। यस्तै, माओवादी केन्द्रको तर्फबाट अर्थमन्त्री जनार्दन शर्मा, उर्जा मन्त्री पम्फा भुषाल बनेका छन्। जनता समाजवादी पार्टी, नेकपा एकीकृत समाजवादीले मन्त्रीको नाम अझै टुंग्याएको छैन। राष्ट्रिय जनमोर्चाले सरकारलाई समर्थन जनाएपनि मन्त्रिमण्डलमा सहभागी नहुने बताउँदै आएको छ। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। एमसीसीलाई हतियार बनाएर गठबन्धन फुटाउने षडयन्त्र : प्रचण्ड नेपालको राजनीतिक प्रतिवेदन : विद्रोह जायज, गठबन्धन चुनावसम्मै एमसीसी संशोधन हुन सक्दैनः परराष्ट्रमन्त्री खड्का बीपी कोइराला राष्ट्रिय पुरस्कार स्थापना गर्ने सरकारको निर्णय राजनीतिक दलसम्बन्धी अध्यादेश खारेज गोला प्रक्रियाबाट पेसी व्यवस्थापन प्रतिवेदन प्रधान न्यायाधीशसमक्ष पेस सत्ता गठबन्धनभित्र गृहकार्य तीव्र : कहिले हुन्छ मन्त्रिमण्डल विस्तार ?"
राज्य व्यवस्था सुधारको कडी,"देशलाई सही ट्र्याकमा ल्याउने हो भने केही वर्षको कानुनी शासनको आधारमा कठोर राज्यव्यवस्थाको अभ्यास आवश्यक छ। घरको पालीमाथि राखेको भित्र, भित्रै कुहिइसकेको फर्सी जसलाई हेर्दा सिंगो र सद्दे देखिन्छ। अहिले देश पनि त्यस्तै अवस्थामा पुग्न लागेको छ। देशमा तीनखाले बुद्धिजीवी छन्आफ्नो बुद्धि विदेशको लागि बेच्ने, देशको हरेक कुरा बिगार्न र भाँजो हाल्नमात्र बुद्धिको दुरुपयोग गर्ने र बुद्धि देशको हितमा खर्चिने (अहिराज)। एक अर्काथरी पनि बुद्धिजीवी छन् बुुझेर पनि बुझ पचाइपचाइ व्यक्तिगत वा अरूको स्वार्थको लागि काम गर्ने। यस्ता वर्ग सबैभन्दा राष्ट्रघाती हुन्छन्। एक देश हाँक्ने अवसरसमेत पाएका डाक्टर बिवान तः होलान् तर बुद्धिमान भएनन्। भाँडभैलो गर्नमा नै खर्चिरहेका छन् आफ्नो ज्ञान र जीवन दुवै। प्रमुख मन्त्रालयहरू हाँकेका तथा राष्ट्रकै प्रतिनिधित्व गरेका केही अरू पनि छन् सबै बुुझेर पनि राष्ट्रघाती उद्योग गर्नमा उद्दत् छन्। दोस्रो, तेस्रो पुस्ताका नेताहरू चाहिँ बूढो थाक्रो नभई उक्लिनै नसक्ने लहराजस्ता छन्। समयसँगै थाँक्रो ढल्दा भुइँमा लत्रेर बाहेक यिनको भविष्य केही देखिँदैन। सायद नियति नै पो यस्तो छानेका हुन् कि यिनीहरूले। यो दलदलबाट निस्कन चाहने केही क्रान्तिकारी देखिने विचार समूह भन्ने झुन्डहरू पनि आखिर बूढो थाँक्रोकै सहारा लिनपुगे। अब आस गर्ने कसबाट। तर, यही परिवेश हो वैकल्पिक राजनीतिक अवसरको। सबै प्रमुख राजनीति पार्टीहरू कमजोर भएको यो बेला राजनीतिक नयाँ धारको सुरुवात गर्ने र स्थापित राजनीति पार्टीहरूलाई पाखा लगाई राष्ट्रलाई नयाँ निकास दिने। राष्ट्र, राष्ट्रियता, देश र जनतालाई केन्द्रमा राखी समान राष्ट्रिय मुद्दा बोकेर हिँडेका, बनेका पार्टी, अभियन्ता, संघ, संगठन, अगुवाहरूलाई न्यूनतम साझा राष्ट्रिय मुद्दाको छाता मुन्तिर संगठित गर्न सके यो सम्भव छ। यस्तो गठबन्धनले वैकल्पिक राजनीति धारको रूप लिन सक्छ, अहिले। लक्षणहरू देखिन पनि थालेको छ तर, सार्थकता पाउनेमा प्रश्नहरू छन् अनेक। यसैले सहज भने पक्कै छैन। प्रश्न यो उब्जिन्छ कि किन मिल्न सत्तैन तः यिनीहरू जब सबैको राष्ट्रिय मुद्दा र एजेन्डामा धेरै समानता छ भने ? यसको एक मूल कारण भनेको सबै पार्टी, अभियन्ता, समूह, र अगुवाहरूमा विद्यमान आआफ्नै अहम्ता हो भने सबैलाई सम्मानजनक हिसाबले समेट्ने पहल नहुनु अर्को कारण हो। संगठित हुनुपर्छ, गर्नुपर्छ भन्ने कुरा आदर्श र सैद्धान्तिक जस्तो देखिए तापनि यसलाई वास्तविकतामा रूपान्तरण गर्न नसकिने भने होइन। आआफ्नै अहम्तालाई झट्ट त्याग्न नसके पनि यसलाई व्यवस्थापन गर्न सकिएला नि ? अन्यथा आधा शताब्दी वा माथि उमेरका केही गरुँ, गर्नुपर्छ र सकिन्छ भनेर लागेका अगुवाहरूले यो अवसर गुमाउने हो भने कम्युनिस्ट पार्टीका त्रिमोहन जस्तै असान्दर्भिक भई उनीहरूकै जस्तो अवस्थामा पुग्न धेरै समय लाग्ने छैन। अब निकासका उपायका कुरा गरुँ। सबैलाई एउटै छातामुनि कसरी ल्याउने ?  कुनै एक, दुई स्थापित पार्टी वा अभियन्ता समूहले समान राष्ट्रिय मुद्दा र एजेन्डा बोकेका सबै पार्टी तथा अभियन्ता, अगुवाहरूलाई आमन्त्रण गर्ने। सबैलाई सम्मानजनक स्थान दिई समतामूलक वातावरण सिर्जना गरी केही सांगठनिक भेलाहरूको आयोजना गर्ने। सबैको आत्मसम्मानको कदर गर्दै त्यो भेलाले भविष्यमा सञ्चालन हुने बैठकहरूको सभापतित्व सबै पार्टी, अभियन्ताका अगुवाहरूले पालैपालो गर्ने नीति निर्माण गर्ने। यसरी अहम्ताको व्यवस्थापन गर्न सकिन्छ। तत्पश्चात्का बैठकहरूमा घनिभूत छलफल गरी सर्वस्वीकार्य न्यूनतम राष्ट्रिय मुद्दा तथा एजेन्डाहरू तय गर्ने र एउटै छातामुनि बसी आगामी चुनावमा जाने रणनीति बनाउने। सर्वस्वीकार्य हुन नसकेका मुद्दाहरूलाई पछि सम्बोधन गर्नेगरी हाललाई थाँती राखी अगाडि बढ्ने।  केही बैठकहरूको अभ्यासपछि बहुमतको आधारमा केही नेतृत्व तथा विविध विषयमा संयोजकत्व गर्न सक्ने व्यक्तित्वहरू अवश्य पनि निस्कनेछन् भने जनताले रुचाउने केही लोकप्रिय अनुहारहरूको पहिचान पनि हुनेछ। अनि छानिएका व्यक्तित्वहरूलाई अघि सारी चुनावमा जान सकिन्छ। यो अभ्यासलाई भने तदरुकताकासाथ अगाडि बढाउन अब ढिला गर्नु हुँदैन र बढीमा अबको ६ महिनाभित्र यो वैकल्पिक राजनीतिक शक्तिले मूर्तरूप लिनैपर्छ ठोस चुनावी एजेन्डा र कसरी प्राप्त गर्न सकिन्छ भन्ने रणनीतिसहित।  समान राष्ट्रिय मुद्दा बोक्ने नेता, अभियन्ता र विभिन्न अगुवाहरूलाई एउटै छातामुनि ल्याउनसके यो गठबन्धनको राष्ट्रव्यापी सञ्जाल र जिल्ला स्तरसम्मको बलियो संगठन निर्माण पनि सहज हुनेछ। न्यूनतम साझा राष्ट्रिय एजेन्डा नै यो गठबन्धन बनाउने मूल कडी हो। चुनौती पहिलो चुनौती भनेको नेता, अभियन्ता, र विभिन्न अगुवाहरूलाई न्यूनतम सर्वमान्य राष्ट्रिय मुद्दाको लागि एउटै छातामुनि ल्याई संगठन गर्नु हो। यसको लागि सबैमा भएको अहम्ताको ससम्मान व्यवस्थापन र चुनावसम्म जाने वातावरणको सिर्जना हो। दोस्रो चुनौती भनेको यो समूहलाई चुनाव अगाडि तथा चुनाव पछाडिसम्म पनि टिकाइ फुट्न नदिई राष्ट्रिय एजेन्डालाई अगाडि बढाउने र राज्यव्यवस्था सञ्चालनमा गर्ने हो। यसको लागि नेतृत्वमा जाने महत्वाकांक्षा नबोकेका एक सानो सर्वमान्य सक्षम समूहले जिम्मा लिएर यसको व्यवस्थापन गर्न सकिन्छ। अवसर देश चुनावी राजनीतिको माहोलमा होमिन सुरु भइसकेको छ र मूल पार्टी र यिनका चोइटाहरू अस्तित्व जोगाउने अनेक रणनीतिमा लागेका छन्। यही समयलाई अवसर बनाउनु पर्छ, वैकल्पिक राजनीति धार सिर्जना गर्ने हो भने। विभिन्न कालखण्डमा नेतृत्व गर्ने सबैले मनग्य गल्तीहरू गरिसके र गरिरहेका छन् तर, आआफ्नो तर्फबाट भएको गल्तीको स्वीकारोक्ति कसैबाट भएको छैन र हुने पनि देखिँदैन। सबै स्थापित पार्टीहरूभित्र राष्ट्रिय चिन्तन राख्ने ऊर्जाशील नेताहरू पनि प्रशस्तै छन् र यी समान विचार समूहका दोस्रो, तेस्रो पुस्ताका नेताहरूले बाहिर निस्कने आँट गरेर नयाँ दिशा दिने हो भने सम्भाव्य वैकल्पिक राजनीतिक शक्तिको रूप पनि लिन सक्छ। तर, क्षमता हुँदाहुँदै पनि यिनीहरूमा न आँट, न हुत्ती न त औकात नै देखियो, बिग्रेका मालिकको अधीनमा बस्नुबाहेक। जबसम्म यिनीहरूले आआफ्नो औकातको मूल्यांकन गरेर नयाँ धारको निर्माण गर्ने आँट व्यवहारमा उतार्न सक्तैनन् यिनीहरू पनि फोहोरको कीरा फोहोरमै रमाउनेभन्दा फरक हुने छैनन्, आदर्श र सिद्धान्तका कुरा जति गरे पनि। राष्ट्र सुधार्न राज्यव्यवस्थाको मर्मतसहितको पूर्णजाँच अर्थात् रिइन्जिनियरिङ विकल्प हो। देशमा केही गर्नुपर्छ र गर्छु भन्ने भावना छ भने सबै संगठित हुनुपर्छ। यो परिवेशमा कुनै वैकल्पिक राजनीतिक शक्ति निर्विकल्प रूपमा उदाउन सक्छ देशलाई पुनः सही दिशामा लगी निकास दिनको लागि। कसैले कसैलाई निषेध नगरी स्वच्छ प्रजातान्त्रिक राजनीति अभ्यास सुरु गर्ने संकल्प आवश्यक छ। यस्तो अठोटसहित देशको राज्यव्यवस्था सञ्चालनको प्रष्ट खाका तथा समयतालिकासहितको देश र जनताले पाउने डेलिभरीको व्यावहारिक सुनिश्चितता खट्किएको छ। यसो भए जनताको मन र समर्थन जित्न सकिन्छ। यो नै सम्भाव्य नयाँ राजनीतिक शक्तिको मूल एजेन्डा र चुनावी राष्ट्रिय नारा हुनुपर्छ। अहिले सबै जनताले चाहेको र भन्ने गरेको मूल मुद्दा भ्रष्टाचार तथा कालोधनमाथि निर्मम कारबाही, विद्यमान चौतर्फी अराजकता हटाई सुशासनको स्थापनासहित जनताको हक अधिकारको सुनिश्चितता हो। वैकल्पिक राजनीतिक धारले जित्न सक्ने मूल आधार भनेको तटस्थअसंलग्न न्युट्रल स्विंङ भोट हो। जसको भावनात्मक संवेदनशीलतालाई आफ्नो पक्षमा पार्न अहिलेको परिस्थिति उपयुक्त छ। अब पनि स्थापित पार्टीका नेतृत्वमा चेत नखुल्ने र नयाँ पुस्ताले पनि आँट नदेखाउने हो भने भविश्य अन्धकार छ। लेन्डुप दोर्जे प्रवृत्तिको अस्तित्वलाई नै समूल नष्ट नगरेसम्म नेपालको अस्तित्व सधैं नै संकटमा पर्ने खतरा भने रहिनै रहन्छ। उपरोक्त कुनै पनि अवस्थामा देशले लिने दिशा र भविष्य भने तरल रहनेछ। यसमा राष्ट्रिय, अन्तर्राष्ट्रिय परिवेशभूमिका, जनताको भावनासमर्थनविरोध, शक्तिकेन्द्रहरूको भूमिका र दुई छिमेकीहरूको भूमिकाले विशेष महत्व राख्छ। तर जनताको सकारात्मक वा नकारात्मक भावना र भूमिका नै निर्णायक हुनेछ। वास्तवमा देशलाई दुर्घटनाबाट जोगाउने हो र देशको भविष्यलाई सही ट्र्याकमा ल्याउने हो भने देशमा केही वर्षको कठोर शासन अनिवार्य छ र यो भनेको कानुनी शासनको आधारमा कठोर राज्यव्यवस्थाको अभ्यास हो। यो आदर्शजस्तो देखिने अभ्यास जो कोहीले पनि गर्न सक्छ। पार्टीहरूभित्रका आँट भएका विचारक समूह हुन वा नयाँ गठबन्धनको वैकल्पिक शक्ति। यो कार्य फत्ते गर्ने जसले अठोट गर्छ उसले देशको शक्तिशाली सुरक्षा संस्थाको साथ र समर्थन लिनैपर्छ र यो नै सबभन्दा व्यावहारिक, औचित्यपूर्ण र सान्दर्भिक हुन्छ। यस्तो पावन उद्देश्यसहितको राष्ट्रिय अभियानमा सुरक्षा संस्थानिकायहरूको साथ, समर्थन हुने देखिन्छ। राजनीतिक महत्वाकांक्षा नेपालको सेनालाई राष्ट्रिय सुरक्षाको हिसाबले पनि राष्ट्रिय हितमा काम गर्न अप्ठ्यारो पर्ने देखिँदैन। विद्यमान चौतर्फी नकारात्मक पाटोलाई नियाल्दा देश असफल राष्ट्रउन्मुख छ र यसलाई रोक्न अब साधारण उपचारले सकिँदैन। व्यवस्थापनको सिद्धान्तअनुसार अब देशलाई साधारण सुधार रिफर्म र पुनर्संरचना रिस्ट्रक्चरिङ गरेर ट्र्याकमा ल्याई उद्धार स्याल्भेज गर्न सकिने अवस्था कटिसक्यो। अबको कदम भनेको राज्यव्यवस्थाको पूर्णजाँचमर्मतसहित रिइन्जिनियरिङ मात्र हो र अहिलेको आवश्यकता भनेको यही हो। समान राष्ट्रिय मुद्दाएजेन्डा बोक्ने पार्टी नेता, अभियन्ता, र अगुवाहरूले आफूलाई मात्र ठूलो सम्झने र घमण्डी भ्यागुतो झैं फुल्ने मात्र हो भने भ्यागुताको धार्नी कहिले पुग्दैन। यदि देशमा केही गर्नुपर्छ र गर्छु भन्ने भावना छ भने सबै संगठित हुनुको विकल्प छैन वैकल्पिक राजनीतिक धारशक्ति निर्माणको लगि पनि। (भण्डारी पूर्वजर्नेल हुन्)"
"रेबिज खतरनाक, खेलाँची नगरौं","क्लासिकल रेबिज भाइरसबाट हुने रेबिज रोग शतप्रतिशत प्राणघातक छ। हालसम्म विश्वमा यस रोगको कुनै खास वा विशेष उपचार छैन। विश्वमा धेरै जुनोटिक रोगहरू पहिचान भएका छन्। स्वास्थ्य रणनीतिको अवधारणाअन्तर्गत दुवै मानव र पशु स्वास्थ्य निकायले १० वटा प्रमुख रोग पहिचान गरेका छन्। पशुपन्छीबाट मानिसमा र मानिसबाट पशुपन्छीमा सर्ने रोगलाई जुनोटिक रोग भनिन्छ। जुनोटिक रोगहरूमध्ये केही नयाँ (इमर्जिङ) र केही पुनः देखापरेका (रिइमर्जिङ) किसिमका छन्। केही जुनोटिक रोगहरू धेरै पहिलेदेखि नेपालमा छन्। यस्ता जुनोटिक रोगहरूमध्ये रेबिज एक रोग हो। रेबिज रोगले बर्सेनि नेपालमा करिब १ सय ५० जनाको मृत्यु हुन्छ। रोग लागिसकेपछि यसको रोगको खासै उपचार छैन वा भए पनि निकै नै महँगो छ। त्यसैले यस रोगको रोकथाम गर्नु नै एक मात्र विकल्प हो। यसै सन्दर्भमा पशु स्वास्थ्य निकायहरूले विगतदेखि नै यस रोगको रोकथामका लागि खोप सेवा, जनचेतनालगायतका विभिन्न कार्यक्रमहरू गर्दै आएका छन्। तर पनि सोंचे रूपमा यो रोगको रोकथाम भइनरहेको अवस्था छ। अर्कोतर्फ मानव स्वास्थ्य निकायहरूको रोगको रोकथामभन्दा पनि रेबिज केसहरूको उपचारमा मात्र ध्यान केन्द्रित छ। तर जबसम्म दुवै मानव तथा पशु स्वास्थ्य क्षेत्रमा काम गर्ने निकाय तथा चिकित्सक र प्राविधिकहरू संयुक्त रूपमा यस रोगको रोकथाम तथा नियन्त्रणका लागि काम गर्दैनन् तबसम्म उल्लेखित प्रगति हासिल गर्न सम्भव देखिँदैन। यसका लागि दुवै मानव तथा पशु स्वास्थ्य निकाय तथा जनशक्ति एक स्वास्थ्य रणनीतिअन्तर्गत हातेमालो गर्दै अगाडि बढ्न आवश्यक छ। नेपालको संविधानको धारा ५१ को खण्ड (ज) मा उल्लिखित नागरिकका आधारभूत आवश्यकतासम्बन्धी नीतिको कार्यान्वयन गर्न जनस्वास्थ्य, पशु स्वास्थ्य तथा वातावरणीय स्वास्थ्यका निकायबाट समन्वयात्मक रूपमा कार्य गर्न नेपाल सरकारले एक स्वास्थ्य रणनीति, २०७६ तयार गरी लागू गरेको छ। सन् २०३० सम्म नेपालबाट रेबिज रोग उन्मूलन गर्ने लक्ष्य जुन नेपाल सरकारले लिएको छ त्यो धेरै हदसम्म प्राप्त गर्न सक्छ। रेबिज रोगको बारेमा केही चर्चा गरौं। अझ पनि धेरै मानिसलाई यस रोगको बारेमा राम्रो जानकारी नभएको अवस्था छ। जसले गर्दा यसबाट बर्सेनि उल्लेखनीय संख्यामा पशु तथा मानिसहरू प्रभावित छन्। रेबिज रोग के हो त ? रेबिज रोग भाइरसबाट स्तनधारी प्राणीमा लाग्ने प्राणघातक रोग हो। यो रोग विशेष गरेर कुकुर तथा बिरालो जातिका जनावरको टोकाइबाट मानिसलगायत अन्य स्तनधारी जनावरहरूमा समेत सर्ने गर्दछ। यसले केन्द्रीय स्नायु प्रणालीमा असर पार्ने भएकोले जनावरमा यसको लक्षण दुई प्रकारको हुन्छ। पहिलो उत्तेजित हुने स्वभाव र दोस्रो पक्षघात हुने किसिमको। धेरैजस्तो मानिसमा पहिलो किसिमको रेबिज देखिन्छ। यो रोग रेबिज लागेको जनावरले मुख्यतया टोकेमा वा चिथोरेमा उक्त जनावरको र्यालबाट अन्य जनावर तथा मानिसमा सर्छ। त्यसरी नै घाउमा चाट्दा वा मुख तथा नाकको म्युकस मेम्ब्रेनमा रेबिज लागेको जनावरले चाट्दासमेत यो रोग सर्छ। कुकुरले टोकेको केही दिनदेखि केही महिनासम्ममा र कहिलेकाहीँ एक वर्षपछि पनि यो रोगको लक्षण देखा पर्न सक्दछ। नेपालमा देखिने रेबिज रोगका केसहरूमध्ये करिब ९० प्रतिशत संक्रमित कुकुर तथा बिरालोको टोकाइबाट सर्ने गर्दछ। यी जनावरहरूमा रेबिज रोग लागेमा निम्नानुसारका लक्षणहरू देखिन्छन्। कुकुरमा उत्तेजक र पक्षघात दुवै चरणका लक्षणहरू देखिन्छन्। उत्तेजक चरण : आफ्नो मालिक नचिन्ने, अत्यधिक र्याल चुहाउने वा मुखको कुनाबाट फिँजहरू काढिरहने, बिनाकारण जथभावी धेरैजनालाई टोक्दै हिँड्ने, निर्जीव वस्तुहरू जस्तैः लठ्ठी, ढुंगा, आफ्नै नंग टोक्ने वा आफ्नै मलमूत्र खाने र उत्तेजित रहने गर्दछ। सानो आवाजले पनि तर्सने, बिना कुनै निश्चित कारण दौडिरहने, घोक्रो स्वरले भुक्ने, पुच्छर लुकाउने, निकाल्ने गर्दछ, तर यस अवस्थामा पानीदेखि डराउने लक्षण भने देखाउँदैन। पक्षपात चरण : घाँटी वरिपरिका बंगारा तथा मांसपेशीहरूको पक्षपातले गर्दा मुख बाइरहने (जिब्रो बाहिर निस्किरहने, खाना खान वा कुनै पदार्थ निल्न वा भुक्न नसक्ने हुन्छ। तर उत्तेजक रूपमा जस्तो घाउ गरेर पटकपटक टोक्न सक्दैन। कुकुरको पछिल्लो खुट्टादेखि पक्षपात सुरु भएर आउँदछ र पछाडिको खुट्टा लतारेर अगाडिको दुई खुट्टाले मात्र हिँड्छ। त्यसैगरी बिरालोमा रेबिजको लक्षणहरू कुकुरसँग मिल्दाजुल्दा नै हुन्छन्। जस्तै र्याल धेरै मात्रामा चुहाइरहने, कुनै पनि सानो स्वर तथा आवाजबाट झस्कने, बढी चञ्चल हुने, अत्यधिक आक्रमक भई कुकुरलाई समेत मार्न सक्दछ। अन्त्यमा मात्र अनियमित चाल तथा पक्षघातका लक्षणहरू देखाई मर्छ। यसबाहेक मानिसमा रेबिज रोगको लक्षणहरूको चर्चा गर्नुसमेत आवश्यक देखिन्छ। मानिसमा रेबिज रोगको संक्रमण भएमा सुरुको अवस्थामा ज्वरो आउने, टाउको दुख्ने र अस्वस्थ महसुस हुने जस्ता लक्षणहरू देखिन्छन्। तर विस्तारै संक्रमण बढ्दै जाँदा मानिसले अस्वाभाविक व्यवहारहरू देखाउने, मुखका मांसपेशीहरूको पक्षघातको कारणले पानीदेखि डराउने, मुखबाट अत्यधिक मात्रामा र्याल निकाल्ने, प्रकाशदेखि डराउने, निद्रा नलग्ने जस्ता लक्षणहरू देखाउन थाल्दछन्। धेरै मानिसले अहिले पनि सोध्ने एक महत्वपूर्ण प्रश्न भनेको के रेबिज रोग सधैं प्राणघातक नै हुन्छ ? यस सन्दर्भमा भन्नुपर्दा मानवमा प्रकृतिमा रहेका क्लासिकल रेबिज भाइरसबाट हुने रेबिज रोग शतप्रतिशत प्राणघातक पाइएको छ। हालसम्म विश्वमा यस रोगको कुनै खास वा विशेष उपचार उपलब्ध छैन। माथि चर्चा गरेअनुसार करिब ९० प्रतिशत रेबिजको संक्रमण बहुला कुकुरको टोकाइबाट हुने भएकोले यस रोगको रोकथामको उपाय भनेको घरपालुवा तथा सामुदायिक कुकुरलगायत बिरालोहरूलाई बर्सेनि रेबिजविरुद्धको खोप लगाउनु नै हो। तर एन्टिरेबिज भ्याक्सिन नलगाएको पाल्तु कुकुरलाई बहुला कुकुरले टोकेमा के गर्ने त ? यस्तो अवस्थामा कुकुरको झडपमा एकआपसमा लुछातानी भई टाउको तथा अन्य भागमा घाउ हुनु स्वाभाविक नै हो। तर टोक्नासाथ नै उक्त पाल्तु कुकुरलाई रेबिज लागिहाल्छ भन्ने छैन। त्यसकारण सम्भव भएमा कुकुरमा लगाउने एन्टिरेबिज सिरम तथा भ्याक्सिन भेटेरिनरी डाक्टरको सल्लाहबमोजिम लगाउनु र ६ महिनासम्म निगरानी गर्नुपर्ने हुन्छ। तर कुकुरको टोकाइबाट मानिस तथा अन्य पशुहरूलाई बचाउने कुरामा नै सबैभन्दा बढी ध्यान दिनुपर्दछ। कुकुरले मानिस, अन्य कुकुर तथा जनावरलाई टोक्नुका धेरै कारणमध्ये मुख्य कारण कुकुरले जोखिम अर्थात् असुरक्षा महसुस गर्नु नै हो। अब करिब प्रस्ट भइसकेको छ कि रेबिज रोगको रोकथाम र नियन्त्रण मात्र यस रोगबाट मानिस तथा पशुहरूलाई बचाउने एक मात्र उपाय हो। रेबिज रोगको रोकथाम तथा नियन्त्रण गर्न निम्नानुसारका उपायहरू अवलम्बन गर्नुपर्ने हुन्छ। जस्तैः पशु चिकित्सक वा पशु स्वास्थ्यकर्मीले सिफारिस गरेबमोजिम पाल्तु कुकुर तथा बिरालोलाई निश्चित अवधिहरूमा एन्टिरेबिज भ्याक्सिन लगाउनुपर्छ। कुकुर तथा बिरालोमा एन्टिरेबिज भ्याक्सिन दिइएको प्रमाणपत्र सुरक्षित साथ राख्नु पर्दछ र वार्षिक रूपमा भ्याक्सिन लगाउँदा यो प्रमाणपत्र देखाउनु पर्दछ। रेबिज लागेको वा रेबिजको शंका गरिएको गाईभैँसीहरूको दूध, दुग्धजन्य पदार्थ वा मासु कहिल्यै पनि खानु हुँदैन र बिक्री गर्नु पनि हुँदैन। रेबिज रोगको प्रभावकारी र दिगो रूपमा नियन्त्रण गर्न सरोकारवालाहरूबीच समन्वय, सहकार्य, सूचनाको आदानप्रदान नहुनु तथा आर्थिक स्रोतको मितव्ययी ढंगले परिचालन नहुनु नै रेबिज रोग नियन्त्रणको दशकौंको प्रयास असफल भएको हो। उदाहरणको लागि विगतदेखि नै छाडा तथा सामुदायिक कुकुरहरूमा बन्ध्याकरण, मास भ्याक्सिनेसन कार्यक्रम सञ्चालन भइरहेको भए पनि उल्लेखनीय रूपमा रेबिजको जोखिम र संख्यामा कमी आएको छैन। नेपाल सरकारले कुकुरको टोकाइबाट हुने रेबिज रोगलाई सन् २०३० सम्म शून्यमा झार्ने लक्ष्य लिएको भन्ने कुरा सर्वविदितै छ। यो कार्य सरकारी निकायको प्रयासबाट मात्र हुने सम्भावना देखिँदैन। तसर्थ यससम्बन्धी सबै सरोकारवाला निकायहरूले हातेमालो गर्दै रेबिज रोग नियन्त्रणका विभिन्न प्रयास तथा कार्यहरू गर्नुपर्ने हुन्छ। (झा काठमाडौं महानगरपालिका अन्तगर्तको स्वास्थ्य विभाग पशु सेवा महाशाखाका प्रमुख हुन्) जनावरले टोके आपत् : छैन एन्टी रेबिज भ्याक्सिन काल बन्दै रेबिज रेबिजले लिँदै छ ज्यान, रहौं सावधान"
ट्याक्टरमा मोटरसाइकल ठोक्किँदा एक जनाको मृत्यु,विराटनगर : मोरङको रतुवामाई नगरपालिका८ मा ट्याक्टरमा मोटरसाइकल ठोक्किएर दुर्घटना हुँदा सोमबार राति एक जनाको मृत्यु भएको छ। दक्षिणबाट उत्तरतर्फ आउँदै गरेको प्र ३०२००२ प ४५८७ नम्बरको मोटरसाइकल विपरीत दिशातर्फ जाँदै गरेको मे १ त ४४८७ नम्बरको ट्याक्टरमा ठोक्किँदा मोटरसाइकलमा सवार युवाको मृत्यु भएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार राति ८ बजेतिर दुर्घटना हुँदा मोटरसाइकलको पछाडि बसेर यात्रा गरिरहेका रतुवामाई८ दाम्राभिट्टाका २८ वर्षीय यादव पाठकको मृत्यु भएको हो। दुर्घटनामा परेर गम्भीर घाइते भएका उनको उपचारका क्रममा विराटनगरको न्युरो अस्पतालमा मृत्यु भएको श्रेष्ठले बताए। दुर्घटनामा मोटरसाइकल चालक रतुवामाई८ का २७ वर्षीय विवेक पोखरेल पनि गम्भीर घाइते भएका छन्। उनको न्युरो अस्पतालमै उपचार भइरहेको छ। तीव्र गतिमा रहेको मोटरसाइकल नियन्त्रण गुमाउँदै सडकमा गुडिरहेको ट्याक्टरमा ठोक्किन पुगेको डीएसपी श्रेष्ठले बताए। उनका अनुसार दुर्घटनापछि दुवै सवारी साधन र ट्याक्टर चालक रतुवामाई२ का ३२ वर्षीय गणेश पासवानलाई नियन्त्रणमा लिएर घटनाको अनुसन्धान थालिएको छ।
मौलायो कालोबजारी,"काठमाडौं : चाडपर्वको चहलपहल बढेसँगै कालोबजारी मौलाउन थालेको छ। कृत्रिम अभाव सिर्जना गर्ने, नापतौलमा गडबढी गर्ने, अस्वाभाविक मूल्यवृद्धि गर्ने र घुसखोरीनाफाखोरी गर्ने प्रवृत्ति उद्योगीव्यापारीमा बढेको छ। अन्य समयभन्दा दसैंतिहारका समयमा बढी व्यापार हुने भएकाले व्यापारीले यसै समयमा उपभोक्ता लुट्ने गर्छन्। करिब ४५ प्रतिशत खपत यसै समयमा हुने भएकाले व्यापारीले नियत खराब राखी कमाउधन्दा अपनाउने गरेको पाइएको छ। वाणिज्य, आपूर्ति तथा उपभोक्ता संरक्षण विभागले गरेको अनुगमनका क्रममा अस्वाभाविक मूल्य राख्नुका साथै कालोबजारीसम्म गर्ने गरेको पाइएको हो। विभागले ५ हजारदेखि ३ लाखसम्म जरिवाना असुल्ने गरेको छ। प्रभावकारी अनुगमन हुन नसक्दा उपभोक्ता सधैं ठगिएका छन्। सरकारले सघन, विशेष र नियमित अनुगमन गर्दै जनाएको छ। विभागले साउनमा १ सय ८४ र भदौमा २ सय ४० वटा अनुगमन गरेको थियो। अनुगमन गरिएकामा कुनै न कुनै कैफियत नभएको भेट्टाउनै मुस्किल भएको विभागले जनाएको छ। गत वर्ष २ हजार ५ सय अनुगमन भएकोमा ६८ मा मात्रै केही नभेटिएको विभागले जनायो। सरकारले अनुगमनमा तीव्रता दिएपनि प्रभावकारी नहुँदा उपभोक्ता सधैँ मारमा परिरहेका छन्। उद्योग, वाणिज्य तथा आपूर्ति मन्त्रालयका सचिव दिनेश भट्टराईले दसैंतिहारमा बढी उपभोग हुने भएकाले विशेष अनुगमन गर्ने गरिएको बताए। अनुगमनले बजार नियन्त्रण गर्न सघाउँछ, उनले भने, गलत क्रियाकलाप पनि यसै समयमा हुने भएकाले नियमनको दायरा फराकिलो गरेका छौं। दसैंतिहारमा बदमासी धेरै हुने भएकाले सरकारले एकीकृत अनुगमनमा जोड दिएको छ। वाणिज्य, आपूर्ति तथा उपभोक्ता संरक्षण विभाग, खाद्य तथा गुणनियन्त्रण विभाग, जिल्ला प्रशासन कार्यालय र नापतौल तथा गुणस्तर विभागले संयुक्तरूपमा अनुगमन गर्छन्। वाणिज्यले मूल्य, खाद्यले खाद्यवस्तु, नापतौलले प्रमाणित ढकतराजु र जिल्ला प्रशासन कार्यालयले कालोबजारीका विषयमा नियमन गर्छन्। सचिव भट्टराईले सरकारले हस्तक्षेपकारी भूमिका खेल्ने बताउँछन्। सरकारले सबै निकाय र क्षेत्रमा अनुगमन गर्न नसके समग्र बजार नियन्त्रण गर्न सघाउने उनको भनाइ छ। तर उद्योगी, व्यवसायीहरूले सरकारले तर्साउनका लागि चाडपर्व लक्षित अनुगमन गर्ने गरेको बताउँछन्। व्यापारीहरू देशको कानुनअनुसार व्यापार गर्न चाहेपनि सुरक्षित हुन नसकेको बताए। कारबाही गर्नैपर्छ भन्ने मानसिकता सरकारी पक्षबाट त्याग्नुपर्ने नेपाल चेम्बर कमर्सका पदाधिकारी बताउँछन्। नियतवश नभई भूलबस हुने गल्तीलाई सुधारको मौका दिनुपर्ने उनको भनाइ छ। दसैंतिहार लक्षित अनुगमन हटाउनुपर्ने निजी क्षेत्रका अगुवा बताउँछन्। व्यापारी पनि पहिलाजस्तो खराबी नभएको उनको दाबी छ। वाणिज्य विभागले गत वर्ष ३ हजार ८० वटा अनुगमन गरेको थियो। यस वर्ष २ हजार ४० वटा अनुगमन गर्ने विभागको तयारी छ। विभागका महानिर्देशक प्रकाश पौडेलले ५६ तहको बिचौलिया हुने भएकाले मूल्य अनियन्त्रित भएको उनले बताए। विभागले लत्ताकपडा, खाद्यान्न तथा मासु केन्द्रित अनुगमन गरिरहेको छ। मूल्य, गुणस्तर र सरसफाइमा लक्ष्य गरी बजार अनुगमन गर्ने गरिएको महानिर्देशक पौडेलले बताए।"
केहीले प्लेनबाटै हामफाल्छौं भने,"कामको सिलसिलामा केही दिनअघि मात्रै काठमाडौं आएको थिएँ। नयाँ सचिव सरुवा भएर सोमबार मन्त्रालयमा आउने जानकारी पाएको थिएँ। त्यही भएर बिहानको पहिलो फ्लाइटबाट विराटनगर फर्किने र नयाँ सचिवलाई स्वागत गर्ने योजना बनाए। बिहान ८ बजेर ५ मिनेटको बुद्ध एयरको फ्लाइट थियो। मैले जहाजको सिक्स ए को टिकट ४ हजार ९ सय रुपैयाँमा किनेको थिएँ। एकदमै आरामदायी ढंगले काठमाडौं छोड्दै प्लेन विराटनगरको आकाशमा प्रवेश गर्यो। परिचारिका (क्रु मेम्बर)ले केही क्षणमै विराटनगर एयरपोर्टमा जहाज ल्यान्ड गर्न लागेको जानकारी गराइन्। सिट बेल्ट बाँधेर विराटनगर एयरपोर्टमा ओर्लने तरखरमा सबै यात्री थियौं। त्यहीअनुसार माइन्ड सेट अप पनि भयो। प्लेन ल्याण्ड गर्न खोज्यो, तर ल्याण्ड हुन सकेन। र, फेरि माथितिर उड्यो। आकाशमा राउण्ड लगाउन थाल्यो। एयर ट्राफिकका कारणले हो कि ? वा अर्को कुनै प्लेन त्यहाँ उड्दै गरेकाले अवतरणमा अप्ठ्यारो परेको हो कि ? भन्ने मनमा सोचँे। तर, जतिपटक राउण्ड लगाए पनि बाहिर हेर्दा एकै ठाउँमा पुगे जस्तो मात्र देखिन्छ। करिब ७८ राउन्ड लगायो। त्यसपछि भने विराटनगर छोडेर अघि बढेको जानकारी क्रु मेम्बरले दिइन्। जहाजमा प्राविधिक समस्या आएकाले पुनः काठमाडौं फर्किन लागेको र उतै ल्यान्ड गर्ने जानकारी क्याप्टेनले गराए। त्यसपछि भने मनमा चिसो पस्यो। प्राविधिक समस्या भनेको के कस्तो हो ? भन्ने अनेक कुरा मनमा खेल्न थाले। यसो बाहिर हेरेको त, कोसी नदी देखँे। जहाज नै नचलेको जस्तो भयो। अनि, सिट सँगैको साथीलाई सोधे, जहाज स्थिर भइरहेको हो र ? ती साथीले जहाज उडिरहेको छ भन्ने जवाफ दिए। मन अलि शान्त भयो। नत्र, मलाई त कोसीमै लगेर प्लेन ब्लास्ट गर्न खोजेको हो कि जस्तो लागेको थियो। क्रिउ मेम्बरलाई के भइरहेको छ भनेर सोध्थ्यौं। सामान्य टेक्निकल समस्या हो, रिस्क लिन नचाहेर काठमाडौं फर्केको भन्ने जवाफ दिने गर्थे। क्रु मेम्बर पनि एकदम नै प्रोफेसनल थिए। उनीहरूले यात्रीलाई सान्त्वना दिइरहन्थे। तर, पनि उनीहरूका आँखामा डर भने पक्कै देखिन्थ्यो। उनीहरूले सम्झाउँदै गरे पनि मनले मान्दैनथ्यो। अरू यात्रीहरूका अनुहार पनि अत्तालिएको र डराएको जस्तो देखिन्थे। अनि, मन शान्त पार्न क्रु मेम्बरलाई बारम्बार सोधिरहन्थ्यौं। नर्मल ल्यान्ड गर्ने हो भन्ने जवाफ पाउँथ्यौँ। काठमाडौं प्रवेश गरिसकेपछि मन अलि शान्त भयो। तर, ल्यान्ड गर्न खोज्दा विराटनगरकै जस्तो भयो। एयरपोर्ट सबै खाली थियो, तर ल्यान्ड गर्न सकेन। प्लेन पटकपटक आकाशमा घुम्न थाल्यो। अनि, सबै यात्रु आत्तियौँ। केही साथीहरू चिच्याउन र रुन थाल्नुभयो। हाम्रो जीवनको सुरक्षा आफैं गर्छौँ भन्दै झ्याल खोलिदिन आग्रह गर्न थाल्नुभयो। उहाँहरू झ्यालबाट हामफाल्छौं भन्न थाल्नुभयो। त्यो कुराले झन् डर लाग्यो। एयरपोर्टमा नेपाली सेना, सुरक्षाकर्मी, फायर फाइटर तैनाथ भएको देख्यौँ। त्यसपछि त डरले थुर्थुर नै भयौं। फोर्सल्यान्ड गर्ने तयारी रहेछ भन्ने सोच्यौं। केही पछि, प्लेन रनवेको सीधा गयो। अब भने ल्यान्ड गर्न सक्छ भन्ने भयो। जहाजको दायाँतिरको नखुलेको चक्का पनि खुलेछ। सहजै जहाज ल्यान्ड भयो। एकदमै एक्साइटेड भयौं। सबैले ताली पिट्यौँ। म भित्रैबाट रोएछु। खुसी हो कि चिन्ताले हो, थाहा भएन। पछि फ्लाइट मोडमा भएको मोबाइल अन गरे र घरपरिवारमा फोन गरे। परिवारका कसैलाई पनि थाहा थिएन। अनि न्युजमा हेर्नु भने। धेरै बोल्न पनि सकिन। ल्यान्ड गरेपछि सुरक्षाकर्मीलगायत सबै कुदेर जहाज नजिक आए। ल्यान्ड भएपछि पनि टेक्निकल प्रब्लम के कस्तो हो भन्ने डर मनमा थियो। प्लेन राम्ररी नरोकिँदै केही साथीहरूले झ्याल खोलिदिन आग्रह गरे। उनीहरू अझै पनि झ्यालबाट हाम फाल्नुपर्यो भन्दै थिए। पुनः जीवन दिनुभएकोमा प्लेनका क्याप्टेन र क्रु मेम्बरप्रति आभारी छु। (अन्नपूर्णकर्मी सुनिता कार्कीले यात्रु प्रदेश १, आर्थिक मामिला मन्त्रालयका महाशाखा प्रमुख गोविन्दराज आचार्यसँग गरेको कुराकानीमा आधारित।) ००० क्याप्टेनको अनुभव ले जोगियो बुद्ध एयरका दुईवटा विमान सोमबार ठूला दुर्घटनाबाट जोगिएका छन्। बिहान ८ः३१ बजे विराटनगरका लागि उडेको ९ एनएएनआई कल साइनको विमान अवतरणमा समस्यापछि काठमाडौं फर्केको थियो। जहाजमा चालक दलसहित ७७ जना सवार थिए । काठमाडौं विमानस्थललाई जानकारीपछि जहाज डाइभर्ट गरियो। आकाशमा २ घन्टा बढी ओभरफ्लाइ भएको थियो। सुरुमा ल्यान्डिङ गेयर डाउन नभएको र काठमाडौं आएपछि म्यानुअल फंक्सनबाट ल्यान्डिङ गेयर डाउन गरिएको विमानस्थल एयर ट्राफिक कन्ट्रोलर (एटीसी) प्रमुख सिताराम भण्डारीले जानकारी दिए। एटीसी प्रमुख भण्डारीका अनुसार बुद्ध एयरको प्राविधिक टोलीलाई टावरमा बोलाएर विमानलाई तल झारी नजिकबाट हेरिएको थियो। लास्ट हावरमा ल्यान्डिङ गेयर झरेको थियो। फोर्स ल्यान्डिङका लागि रनवेमा फोम बिछ्याइएको थियो। एम्बुलेन्स, सुरक्षाकर्मी, स्वास्थ्यकर्मीलगायत आवश्यक सुरक्षा प्रबन्ध मिलाइएको थियो। फोम भनेको फिज आउने तरल पदार्थ हो, जसले जहाज आकस्मिक अवतरण गर्दा आगलागी हुन दिँदैन। सुरक्षा निर्देशिकाअनुसार जहाजमा रहेको इन्धनलाई कम गर्न केहीबेर काठमाडौंको आकाशमा फन्को मारी सबै सुरक्षा मापदण्ड पूरा गरी सुरक्षितसाथ अवतरण गरेको बुद्ध एयरले सोमबार जारी गरेको विज्ञप्तिमा उल्लेख छ। बुद्ध एयरका अनुसार काठमाडौं आकाशमा आइसकेपछि क्याप्टेनले टेक्निकल टिमसँग रेडियो सम्पर्क गरेको र ल्यान्डिङ गियर सही रहेको जानकारी पाएपछि मात्र सुरक्षित साथ जहाजलाई नर्मल अवतरण गराइएको थियो। जहाजका चालक आङगेलु शेर्पाको शून्य सहनशीलतासहितको जिम्मेवारी भूमिकाका कारण सुरक्षित अवतरण गराउन सकिएको बुद्ध एयरले बताएको छ। उड्डयनमा लामो अनुभव रहेका क्याप्टेन शेर्पाको सुझबुझले गर्दा नै नर्मल अवतरण सम्भव भएको काठमाडौं विमानस्थलको भनाइ छ। जहाजका क्याप्टेन लामा इमर्जेन्सी ह्यान्डलिङ गर्न पोख्त मानिन्छन् । समस्या जाँचबुझका लागि समिति नेपाल नागरिक उड्डयन प्राधिकरणका निमित्त महाप्रबन्धक राजकुमार क्षेत्रीले जहाजमा देखिएको समस्याबारे अध्ययन गर्न छानबिन समिति गठन गरेका छन्। एयरले एटिएर जहाजका चिफ क्याप्टेनको अगुवाइमा प्राविधिक टोली सम्मिलित छानबिन समिति गठन गरेको छ। प्राधिकरणका तर्फबाट पनि प्राविधिक टोली छानबिनका लागि खटिएको छ। केही दिनमा रिपोर्ट आउने क्षेत्रीले बताए।"
कहाँ गुड्दैछन् प्रदूषित सवारीसाधन ?,"काठमाडौं : वातावरण प्रदूषणको हिसाबले खराब रहेका बाह्र हजार सवारी साधन अहिले पनि सडकमै गुडिरहेका छन्। सरकारले सन् २०१५ मा २० वर्षभन्दा पुराना सार्वजनिक सवारी हटाउने प्रस्ताव स्वीकृत गरेको थियो। भौतिक पुर्वाधार तथा यातायात मन्त्रालयले दुई वर्षभित्रमा पुराना सवारी हटाइसक्ने जनाएको थियो। तर ती सवारीहरु थन्किए वा चल्दैछन् ? सम्बन्धित निकायले यसको जवाफ दिएको छैन। यातायात व्यवस्था विभागका अनुसार विभागका सूचना अधिकारी डालोकनाथ भुसालकाअनुसार यस विषयमा अध्ययन नभएकाले वास्तविक तथ्यांक जानकारी नभएको बताए। नेपालमा हालसम्म ३९ लाख सवारी दर्ता भएका छन्। त्यसमध्ये करिब २५ लाख सवारी अझै गुडिरहेको अनुमान गरिएको बताए। संविधानको व्यवस्थाअनुसार सवारी कर र व्यवस्थापन प्रदेशले हेर्छ। हाल १९ वटा कार्यालयबाट काम भइरहेकाले यकिन तथ्यांक नभएको हो भुसालले भने केन्द्रिकृत गर्नका लागि सबै प्रदेशबाट तथ्यांक संकलन गर्ने कार्य भइरहेको छ। हाल कति संख्यामा नयाँ तथा २० वर्षभन्दा पुराना सवारी छन् केवल अनुमान मात्र गर्न सकिने उनले जनाए। तर नेपालमा दर्ता भएका ३९ लाखमध्ये २५ लाख मुलुकभर अझै गुडिरहेको हुनसक्ने बताउँदै भने यस विषयमा सिस्टमेटिक सर्वेक्षण भएको छैन। अनुमान मात्रै गर्ने हो। थोत्रा, कवाडी तथा आयु सकिएका सवारीलाई सडकमा गुड्न दिदैनौं भुसालले भने निजी सवारीको हकमा राम्रो अवस्था भएको र माइलेज छ भने मात्रै चल्न दिनेछौं। लामो तथा छोटो दुरी सबैलाई एउटै नियम लागु हुने र खराब अवस्थाका साधनलाई सडकबाट निकाल्ने बताए। उनले भने धेरै पक्राउ गरेर ल्याएका छौँ। उनले वातावरणमा असर गर्ने खालका सवारी नचलाउन निर्देश गरिसकेको बताए। उनले भने काठमाडौमा थोत्रा गाडी कम भइसकेको छ। अनुगमन, नियमन नहुँदा बाहिरतिर चलेको हुनसक्छ। राम्ररी मेन्टेन भएको, इन्जिन राम्रो भएको निजी सवारीलाई २० वर्षे नियमभित्र नराखिने पनि जानकारी दिए। भुसालका अनुसार सवारीले इन्जिन र पाटपुर्जा अनुसार धुवाँ निकाल्छ। त्यसैले सार्वजनिक सवारीले ६ महिनामा र निजीले वर्षदिनमा एक पटक प्रदूषण जाँचपास परीक्षण गर्नुपर्ने हुन्छ। मर्मत सम्भार गर्नुपर्ने सवारीले उचित अवस्थामा आएपछि मात्रै सडकमा आउन अनुमति पाउँछ। सडकमा कस्ता सवारी गुडिरहेका छन् बुझ्न ६ जना ट्राफिक प्रहरी विभाग अन्तर्गत निरन्तर खटिरहेको जानकारी दिए। वातावरणविद्हरुले सवारीबाट निस्कने धुवाँ स्वास्थ्यका लागि सबैभन्दा घातक भएकाले हटाउन सुझाव दिइसकेकाछन्। नयाँका तुलनामा पुराना सवारीले प्रदूषण बढाउन मुख्य भुमिका खेलेका हुन्छन्। तर सडकमा धुवाँको मुस्लो निकाल्दै थोत्रा गाडीहरु निर्वाध गुडिरहेकै छन्। प्रदूषणको स्रोत थोत्रा गाडी : वातावरणविद् वन तथा वातावरण मन्त्रालयअन्तर्गत विभागमा कार्यरत वातावरणविद् गोविन्दप्रसाद लामिछानेका अनुसार उपत्यकामा गुड्ने ५० प्रतिशतभन्दा धेरै सवारीको अवस्था ठीक नभएको पाइएको थियो। कोभिड सुरु हुनुभन्दा पहिला वातावरण विभाग, ट्राफिक प्रहरी र यातायात व्यवस्था कार्यालयले छड्के अनुगमन गर्थ्यो। कोभिडपछि उक्त काम रोकिएको छ। उक्त समय स्मरण गर्दै भने, अनुगमनका क्रममा पेट्रोलबाट चल्ने सवारीहरु स्टान्डर्डभित्र रहेको पायौं। तर डिजेलबाट चल्ने ५० प्रतिशतभन्दा धेरै सवारीको अवस्था राम्रो थिएन। २० वर्ष पुराना गाडी कता हराए ? मध्य नेपालमा २० वर्ष पुराना सवारी साधन हटाइँदै २० वर्ष पुराना सवारी साधन सञ्चालनमा रोक लगाइँदै बिहीबारदेखि २० वर्ष पुराना गाडी गुड्न नपाउने २० वर्ष पुराना गाडी नियन्त्रणमा २० वर्ष पुराना गाडी : निर्णय उल्टाउदै सरकार लामिछाने भन्छन्, काठमाडौमा प्रदूषणको मुख्य स्रोत सवारी हो। सवारीबाट निस्कने धुवाँले स्वास्थ्यमा गम्भीर असर गर्छ। मसिनो धुलोको कणले श्वासप्रश्वास तथा मुटुको समस्या निम्त्याउँछ। वायु प्रदूषण गराउने, आर्थिक समस्या ल्याउने, भिजिबिलिटीमा समस्या ल्याउने लगायतका असरपनि गरिरहेकै छ। वायु प्रदूषण नियन्त्रण गर्न सरकारको तर्फबाट प्रदूषण जाँचपासपछि हरियो स्टिकर दिने गर्छ। कलकारखानालाई मापदण्ड पालना गराउने, अनुगमन गर्ने, उद्योग तथा अस्पताललाई फोहोर जलाउन प्रतिबन्ध लगाउने काम गरिरहेको जनाए। त्रिभुवन विश्वविद्यालयअन्तर्गत केन्द्रिय वातावरण विभागकी प्रमुख रेजिना मास्केका अनुसार काठमाडौमा समग्रमा करिब ३५ प्रतिशत प्रदूषण ठुला सवारीले गराएको अध्ययनले देखाएको छ। त्यस्ता सवारीलाई नियमन गर्ने हो भने प्रदूषणको मात्रा स्वात्तै घट्ने बताइन्। प्रदूषणको प्रत्यक्ष मारमा ट्राफिक : शर्मा महानगरिय ट्राफिक प्रहरी महाशाखाका प्रवक्ता सन्जिव शर्माका अनुसार प्रदूषणको मारमा सबैभन्दा धेरै ट्राफिक प्रहरी नै परेका छन्। दिनरात सडकमा बस्नुपर्ने भएकाले उनीहरु प्रत्यक्षरुपमा प्रभावित भएको जनाए। सडकमा खटिएर काम गर्ने धेरै ट्राफिक प्रहरीहरु क्रोनिक समस्या बढेको देखिएको बताए। उनका अनुसार सडकमा निर्वाधरुपमा धुँवा फाल्दै गुड्ने सवारीलाई नियन्त्रणमा लिएर कारवाही गरिदै आएको छ। सडकमा धुवाँ फाल्ने सवारीको नम्बर दिएर प्रहरीलाइ गुनासो गरेमा तुरुन्त नियन्त्रणमा लिन्छौं शर्माले भने यातायात ऐनभन्दा बाहिर रहेका सवारीलाई थन्क्याउँछौ। या त यातायातमा कारवाहीको लागि पठाउँछौ। गतवर्ष आयो एक सय १० विद्युतीय गाडी प्रदूषण कम गर्न विद्युतीय सवारी आयातमा प्रोत्साहन गरिरहेको विभागका सूचना अधिकारी भुसालले बताए। सरकारको नीतिभित्र रहेर बिजुलीबाट चल्ने सवारीलाई केही सुविधा उपलब्ध गराउने तथा कर छुटको व्यवस्था भएको छ। सवारी आयातको गति हेर्दा ०७७०७८ मा बागमती प्रदेशमा पन्ध्र हजारभन्दा धेरै दर्ता भएको देखिन्छ। त्यसमध्ये एक सय १० वटा विद्युतीय सवारी रहेकाछन्। विद्युतीय सवारीको संख्या बढेमा चार्जिङ्ग स्टेसन बनाउन सरकारले सहुलियत दिएर निजी क्षेत्रलाई प्रोत्साहन गर्न सक्ने उनले बताए। तर नेपालमा हालसम्म केकति विद्युतीय सवारी भित्रिए विभागलाई जानकारी छैन। यातायात व्यवस्था कार्यालय, साना तथा ठुला सवारी, एकान्तकुनाका सूचना अधिकारी लेखनाथ खतिवडाका अनुसार चार वर्षको अवधीमा सात लाख ८१ हजार ८८६ वटा सवारी दर्ता भएका छन्। ०७५०७६ मा पाँच लाख ६४ हजार ४ वटा ०७६०७७ मा ९३ हजार ५७७ वटा र ०७७०७८ मा एक लाख २४ हजार ३०५ वटा दर्ता भएको जानकारी गराए। ठूला तथा मझौला सवारी ७४ हजार ६९१ वटा दर्ता भएका छन्। साना सवारी दुई लाख ५३ हजार १६४, टेम्पो, रिक्सा आठ हजार २२२, मोटरसाइकल चार लाख ३९ हजार ५९५, ट्याक्टर दुई हजार ७६, कुटनीतिक चार हजार १३८ गरेर जम्मा सात लाख ८१ हजार ८८६ रहेका छन्। तर यस कार्यालयले पनि सवारी अवस्था, कति निजी, कति सार्वजनिक भन्ने विषयमा अध्ययन नगरेको जानकारी दिएको छ। इन्धनबाट चल्ने सवारीलाई निरुत्साहित गर्न सरकारले कर बढाएको र विद्युतीय सवारीलाई प्रोत्साहन गरिरहेको खतिवडाले जनाए। विश्व स्वास्थ्य संगठनका अनुसार वायु प्रदूषणका कारण नेपालमा प्रत्येक वर्ष झण्डै दश हजार मानिसको मृत्यु हुन्छ। यद्यपी वायु प्रदूषणको सवालमा सरकार गम्भीर नभएको गुनासो बढ्दै गएको छ। प्रदुषित सवारीलाई पनि हरियो स्टिकर दिएर सडकमा आउन दिएको गुनासो सर्वसाधारणको छ। यता यातायात व्यवसायीहरु सरकारको निर्णयप्रति रुष्ट रहेकाछन्। यस विषयमा अदालतमा मुद्धा समेत परेको छ। तस्बिर : अशोक दुलाल"
३८ क्विन्टल सुन तस्करी एवं सनम हत्या प्रकरण : आजदेखि लगातार प्रतिरक्षा बहस,"विराटनगर : मोरङ उर्लाबारीका सनम शाक्य हत्या प्रकरणको अनुसन्धान गर्ने क्रममा खुलेको लगभग ३८ क्विन्टल सुन तस्करी सम्बन्धी मुद्दाको अन्तिम सुनुवाइ जारी छ। फैसलाको चरणमा रहेर जिल्ला अदालत मोरङका न्यायाधीश भरत लम्सालको इजलासमा भइरहेको सुनुवाइमा मंगलबारदेखि प्रतिवादीतर्फका कानुन व्यवसायीले लगातार बहस गर्ने छन्। प्रतिरक्षा बहसका लागि ८० जनाभन्दा बढी कानुन व्यवसायीले वकालातनामा दर्ता गराएको अदालतका सूचना अधिकारी राजेन्द्रप्रसाद धमलाले बताए। उनका अनुसार गत आइतबारबाट मुद्दाको सुनुवाइ सुरु भएको हो। आइतबार र सोमबार वादी नेपाल सरकारका तर्फबाट सरकारी वकिलहरुले बहस गरे। सरकारका तर्फबाट उच्च सरकारी वकिल कार्यालय विराटनगरका सहन्यायाधीवक्ता ज्ञानप्रसाद भुसाल, सरकारी वकिल कार्यालय मोरङका जिल्ला न्यायाधीवक्ता रामहरि शर्मा काफ्लेले र मोरङका सहायक जिल्ला न्यायाधीवक्ता मनिषबाबू पोखरेलले बहस गरेका हुन्। उनीहरुले मुद्दामा प्रतिवादी बनाइएकालाई विगोबमोजिम जरिवाना र कैद सजायको मागदाबी गरेका छन्। सरकारी वकिलको बहस सकिएपछि सोमबार एक जना प्रतिवादीको पक्षमा पनि बहस भएको छ। प्रतिवादीमध्येका पूर्वडीआईजी गोविन्दप्रसाद निरौलाको पक्षमा अधिवक्ता भानुभक्त निरौलाले बहस गरेका हुन्। उनले सुन तस्करी र सनम हत्यामा संलग्न नभएको दाबी गर्दै पूर्वडीआईजी निरौलालाई सफाइ दिनुपर्ने जिकिर गरेका छन्। सूचना अधिकारी धमलाका अनुसार प्रतिवादीका कानुन व्यवसायीको बहस नसकिएसम्म मुद्दाको सुनुवाइ जारी रहने छ। प्रतिवादी पक्षको बहस सकिएपछि उनीहरुले उठाएका विषयलाई लिएर सरकारी वकिलले प्रतिवाद बहस गर्ने उनको भनाइ छ। सरकारी वकिलको प्रतिवाद बहसपछि भने अदालतले बहुचर्चित यो मुद्दाको फैसला गर्ने जानकारी धमलाले दिए। उच्च प्रहरी अधिकारीसहित ७७ जना प्रतिवादी रहेको यस मुद्दामा उनीहरुका कानुन व्यवसायीलाई बहस सक्न केही दिन समय लाग्नसक्ने उनको भनाइ छ। मुद्दामा मुख्य अभियुक्त मोरङ उर्लाबारीका गोरे भनिने चूडामणि उप्रेतीलाई बनाइएको छ। तस्करी गरेर दुवईबाट ल्याएको सुन गायब बनाएको आरोपमा गोरेको समूहले करेन्ट लगाएर यातना दिँदा २०७४ साल फागुन १८ गते उर्लाबारी नगरपालिका१ मा सनम शाक्यको मृत्यु भएको थियो। गोरेकै सेटिङमा र व्यापारीको लगानीमा त्रिभूवन अन्तर्राष्ट्रिय विमानस्थल हुँदै दुवई लगायतका देशबाट नेपालतिर सुन तस्करी हुने गरेको अनुसन्धानबाट पत्ता लागेको छ। सन् २०१५ जुलाईदेखि २०१६ अगस्टसम्ममा लगभग ३८ क्वीन्टल सुन तस्करी गरेर नेपाल ल्याइएको अनुसन्धानबाट खुलेपछि त्यही बराबरको बिगो मागदाबीसहितको मुद्दा अदालतमा दर्ता गरिएको थियो। जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा सरकारी वकिल कार्यालय मोरङले २०७५ वैशाख १९ गते मुद्दा दायर गरेको हो। मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) सुन अवैध रुपमा आयात गरिएको दाबी गरिएको छ। सुरुमा ६३ जना प्रतिवादी रहेको मुद्दामा तीन पटकसम्म पूरक अभियोग दर्ता गर्दा प्रतिवादी संख्या ७७ पुगेको हो। प्रतिवादीमध्ये ५५ जना पक्राउ परिसकेका छन् भने २२ जना अझैसम्म फरार रहेको सूचना अधिकारी धमलाले बताए।"
गोरखापत्र संस्थानको कार्यकारी अध्यक्षमा सुवेदी,"काठमाडौं : सरकारले गोरखापत्र संस्थानको कार्यकारी अध्यक्ष पदमा गुल्मीका विष्णुप्रसाद सुवेदी नियुक्त गरेको छ। सोमबार बसेको मन्त्रिपरिषद्को बैठकले सुवेदीलाई कार्यकारी अध्यक्ष नियुक्त गर्ने निर्णय गरेको हो। सुवेदी यस अगाडि अन्नपूर्ण पोस्ट् अनलाइन संस्करणका सम्पादक थिए। संस्थानमा यसअघिका कार्यकारी अध्यक्ष कृष्णमुरारी भण्डारीले दिएको राजीनामा गत साउन १९ गते मन्त्रिपरिषद्ले स्वीकृत गर्ने निर्णय गरेको थियो। त्यसपछि खाली रहेको रिक्त रहेको सो पदमा सुवेदीलाई नियुक्त गरिएको हो। विसं २०५२ मा हिमालय टाइम्स दैनिकबाट पत्रकारिताको व्यावसायिक यात्रा थालेका सुवेदीले संसद्, सुरक्षा, भ्रष्टाचारविरोधी तथा राष्ट्रिय राजनीतिका महत्वपूर्ण मुद्दामा निरन्तर कलम चलाउँदै आएका छन्। आमसञ्चार तथा पत्रकारिता विषयमा एमफिल तहको अध्ययन गरेका सुवेदी मिडिया अध्यापन, शोध अध्ययनमा क्रियाशील छन्। व्यासायिक पत्रकारितामा दुई दशकभन्दा बढी क्रियाशिल रहेका सुवेदीले यसअघि विभिन्न सञ्चारमाध्यममा डिजिटल सम्पादक तथा अन्य नेतृत्वदायी भूमिका रहेर कार्य गरेका छन्। पत्रकारिता क्षेत्रमा उनको व्यावसायिक योगदानको कदर गर्दै ट्रान्सपरेन्सी इन्टरनेशनल, अख्तियार दुरुपयोग अनुसन्धान आयोगलगायतका संस्थाले उनलाई पुरस्कृत गरेको छ। बीपी कोइराला राष्ट्रिय पुरस्कार स्थापना गर्ने सरकारको निर्णय"
"रेबिज खतरनाक, खेलाँची नगरौं","क्लासिकल रेबिज भाइरसबाट हुने रेबिज रोग शतप्रतिशत प्राणघातक छ। हालसम्म विश्वमा यस रोगको कुनै खास वा विशेष उपचार छैन। विश्वमा धेरै जुनोटिक रोगहरू पहिचान भएका छन्। स्वास्थ्य रणनीतिको अवधारणाअन्तर्गत दुवै मानव र पशु स्वास्थ्य निकायले १० वटा प्रमुख रोग पहिचान गरेका छन्। पशुपन्छीबाट मानिसमा र मानिसबाट पशुपन्छीमा सर्ने रोगलाई जुनोटिक रोग भनिन्छ। जुनोटिक रोगहरूमध्ये केही नयाँ (इमर्जिङ) र केही पुनः देखापरेका (रिइमर्जिङ) किसिमका छन्। केही जुनोटिक रोगहरू धेरै पहिलेदेखि नेपालमा छन्। यस्ता जुनोटिक रोगहरूमध्ये रेबिज एक रोग हो। रेबिज रोगले बर्सेनि नेपालमा करिब १ सय ५० जनाको मृत्यु हुन्छ। रोग लागिसकेपछि यसको रोगको खासै उपचार छैन वा भए पनि निकै नै महँगो छ। त्यसैले यस रोगको रोकथाम गर्नु नै एक मात्र विकल्प हो। यसै सन्दर्भमा पशु स्वास्थ्य निकायहरूले विगतदेखि नै यस रोगको रोकथामका लागि खोप सेवा, जनचेतनालगायतका विभिन्न कार्यक्रमहरू गर्दै आएका छन्। तर पनि सोंचे रूपमा यो रोगको रोकथाम भइनरहेको अवस्था छ। अर्कोतर्फ मानव स्वास्थ्य निकायहरूको रोगको रोकथामभन्दा पनि रेबिज केसहरूको उपचारमा मात्र ध्यान केन्द्रित छ। तर जबसम्म दुवै मानव तथा पशु स्वास्थ्य क्षेत्रमा काम गर्ने निकाय तथा चिकित्सक र प्राविधिकहरू संयुक्त रूपमा यस रोगको रोकथाम तथा नियन्त्रणका लागि काम गर्दैनन् तबसम्म उल्लेखित प्रगति हासिल गर्न सम्भव देखिँदैन। यसका लागि दुवै मानव तथा पशु स्वास्थ्य निकाय तथा जनशक्ति एक स्वास्थ्य रणनीतिअन्तर्गत हातेमालो गर्दै अगाडि बढ्न आवश्यक छ। नेपालको संविधानको धारा ५१ को खण्ड (ज) मा उल्लिखित नागरिकका आधारभूत आवश्यकतासम्बन्धी नीतिको कार्यान्वयन गर्न जनस्वास्थ्य, पशु स्वास्थ्य तथा वातावरणीय स्वास्थ्यका निकायबाट समन्वयात्मक रूपमा कार्य गर्न नेपाल सरकारले एक स्वास्थ्य रणनीति, २०७६ तयार गरी लागू गरेको छ। सन् २०३० सम्म नेपालबाट रेबिज रोग उन्मूलन गर्ने लक्ष्य जुन नेपाल सरकारले लिएको छ त्यो धेरै हदसम्म प्राप्त गर्न सक्छ। रेबिज रोगको बारेमा केही चर्चा गरौं। अझ पनि धेरै मानिसलाई यस रोगको बारेमा राम्रो जानकारी नभएको अवस्था छ। जसले गर्दा यसबाट बर्सेनि उल्लेखनीय संख्यामा पशु तथा मानिसहरू प्रभावित छन्। रेबिज रोग के हो त ? रेबिज रोग भाइरसबाट स्तनधारी प्राणीमा लाग्ने प्राणघातक रोग हो। यो रोग विशेष गरेर कुकुर तथा बिरालो जातिका जनावरको टोकाइबाट मानिसलगायत अन्य स्तनधारी जनावरहरूमा समेत सर्ने गर्दछ। यसले केन्द्रीय स्नायु प्रणालीमा असर पार्ने भएकोले जनावरमा यसको लक्षण दुई प्रकारको हुन्छ। पहिलो उत्तेजित हुने स्वभाव र दोस्रो पक्षघात हुने किसिमको। धेरैजस्तो मानिसमा पहिलो किसिमको रेबिज देखिन्छ। यो रोग रेबिज लागेको जनावरले मुख्यतया टोकेमा वा चिथोरेमा उक्त जनावरको र्यालबाट अन्य जनावर तथा मानिसमा सर्छ। त्यसरी नै घाउमा चाट्दा वा मुख तथा नाकको म्युकस मेम्ब्रेनमा रेबिज लागेको जनावरले चाट्दासमेत यो रोग सर्छ। कुकुरले टोकेको केही दिनदेखि केही महिनासम्ममा र कहिलेकाहीँ एक वर्षपछि पनि यो रोगको लक्षण देखा पर्न सक्दछ। नेपालमा देखिने रेबिज रोगका केसहरूमध्ये करिब ९० प्रतिशत संक्रमित कुकुर तथा बिरालोको टोकाइबाट सर्ने गर्दछ। यी जनावरहरूमा रेबिज रोग लागेमा निम्नानुसारका लक्षणहरू देखिन्छन्। कुकुरमा उत्तेजक र पक्षघात दुवै चरणका लक्षणहरू देखिन्छन्। उत्तेजक चरण : आफ्नो मालिक नचिन्ने, अत्यधिक र्याल चुहाउने वा मुखको कुनाबाट फिँजहरू काढिरहने, बिनाकारण जथभावी धेरैजनालाई टोक्दै हिँड्ने, निर्जीव वस्तुहरू जस्तैः लठ्ठी, ढुंगा, आफ्नै नंग टोक्ने वा आफ्नै मलमूत्र खाने र उत्तेजित रहने गर्दछ। सानो आवाजले पनि तर्सने, बिना कुनै निश्चित कारण दौडिरहने, घोक्रो स्वरले भुक्ने, पुच्छर लुकाउने, निकाल्ने गर्दछ, तर यस अवस्थामा पानीदेखि डराउने लक्षण भने देखाउँदैन। पक्षपात चरण : घाँटी वरिपरिका बंगारा तथा मांसपेशीहरूको पक्षपातले गर्दा मुख बाइरहने (जिब्रो बाहिर निस्किरहने, खाना खान वा कुनै पदार्थ निल्न वा भुक्न नसक्ने हुन्छ। तर उत्तेजक रूपमा जस्तो घाउ गरेर पटकपटक टोक्न सक्दैन। कुकुरको पछिल्लो खुट्टादेखि पक्षपात सुरु भएर आउँदछ र पछाडिको खुट्टा लतारेर अगाडिको दुई खुट्टाले मात्र हिँड्छ। त्यसैगरी बिरालोमा रेबिजको लक्षणहरू कुकुरसँग मिल्दाजुल्दा नै हुन्छन्। जस्तै र्याल धेरै मात्रामा चुहाइरहने, कुनै पनि सानो स्वर तथा आवाजबाट झस्कने, बढी चञ्चल हुने, अत्यधिक आक्रमक भई कुकुरलाई समेत मार्न सक्दछ। अन्त्यमा मात्र अनियमित चाल तथा पक्षघातका लक्षणहरू देखाई मर्छ। यसबाहेक मानिसमा रेबिज रोगको लक्षणहरूको चर्चा गर्नुसमेत आवश्यक देखिन्छ। मानिसमा रेबिज रोगको संक्रमण भएमा सुरुको अवस्थामा ज्वरो आउने, टाउको दुख्ने र अस्वस्थ महसुस हुने जस्ता लक्षणहरू देखिन्छन्। तर विस्तारै संक्रमण बढ्दै जाँदा मानिसले अस्वाभाविक व्यवहारहरू देखाउने, मुखका मांसपेशीहरूको पक्षघातको कारणले पानीदेखि डराउने, मुखबाट अत्यधिक मात्रामा र्याल निकाल्ने, प्रकाशदेखि डराउने, निद्रा नलग्ने जस्ता लक्षणहरू देखाउन थाल्दछन्। धेरै मानिसले अहिले पनि सोध्ने एक महत्वपूर्ण प्रश्न भनेको के रेबिज रोग सधैं प्राणघातक नै हुन्छ ? यस सन्दर्भमा भन्नुपर्दा मानवमा प्रकृतिमा रहेका क्लासिकल रेबिज भाइरसबाट हुने रेबिज रोग शतप्रतिशत प्राणघातक पाइएको छ। हालसम्म विश्वमा यस रोगको कुनै खास वा विशेष उपचार उपलब्ध छैन। माथि चर्चा गरेअनुसार करिब ९० प्रतिशत रेबिजको संक्रमण बहुला कुकुरको टोकाइबाट हुने भएकोले यस रोगको रोकथामको उपाय भनेको घरपालुवा तथा सामुदायिक कुकुरलगायत बिरालोहरूलाई बर्सेनि रेबिजविरुद्धको खोप लगाउनु नै हो। तर एन्टिरेबिज भ्याक्सिन नलगाएको पाल्तु कुकुरलाई बहुला कुकुरले टोकेमा के गर्ने त ? यस्तो अवस्थामा कुकुरको झडपमा एकआपसमा लुछातानी भई टाउको तथा अन्य भागमा घाउ हुनु स्वाभाविक नै हो। तर टोक्नासाथ नै उक्त पाल्तु कुकुरलाई रेबिज लागिहाल्छ भन्ने छैन। त्यसकारण सम्भव भएमा कुकुरमा लगाउने एन्टिरेबिज सिरम तथा भ्याक्सिन भेटेरिनरी डाक्टरको सल्लाहबमोजिम लगाउनु र ६ महिनासम्म निगरानी गर्नुपर्ने हुन्छ। तर कुकुरको टोकाइबाट मानिस तथा अन्य पशुहरूलाई बचाउने कुरामा नै सबैभन्दा बढी ध्यान दिनुपर्दछ। कुकुरले मानिस, अन्य कुकुर तथा जनावरलाई टोक्नुका धेरै कारणमध्ये मुख्य कारण कुकुरले जोखिम अर्थात् असुरक्षा महसुस गर्नु नै हो। अब करिब प्रस्ट भइसकेको छ कि रेबिज रोगको रोकथाम र नियन्त्रण मात्र यस रोगबाट मानिस तथा पशुहरूलाई बचाउने एक मात्र उपाय हो। रेबिज रोगको रोकथाम तथा नियन्त्रण गर्न निम्नानुसारका उपायहरू अवलम्बन गर्नुपर्ने हुन्छ। जस्तैः पशु चिकित्सक वा पशु स्वास्थ्यकर्मीले सिफारिस गरेबमोजिम पाल्तु कुकुर तथा बिरालोलाई निश्चित अवधिहरूमा एन्टिरेबिज भ्याक्सिन लगाउनुपर्छ। कुकुर तथा बिरालोमा एन्टिरेबिज भ्याक्सिन दिइएको प्रमाणपत्र सुरक्षित साथ राख्नु पर्दछ र वार्षिक रूपमा भ्याक्सिन लगाउँदा यो प्रमाणपत्र देखाउनु पर्दछ। रेबिज लागेको वा रेबिजको शंका गरिएको गाईभैँसीहरूको दूध, दुग्धजन्य पदार्थ वा मासु कहिल्यै पनि खानु हुँदैन र बिक्री गर्नु पनि हुँदैन। रेबिज रोगको प्रभावकारी र दिगो रूपमा नियन्त्रण गर्न सरोकारवालाहरूबीच समन्वय, सहकार्य, सूचनाको आदानप्रदान नहुनु तथा आर्थिक स्रोतको मितव्ययी ढंगले परिचालन नहुनु नै रेबिज रोग नियन्त्रणको दशकौंको प्रयास असफल भएको हो। उदाहरणको लागि विगतदेखि नै छाडा तथा सामुदायिक कुकुरहरूमा बन्ध्याकरण, मास भ्याक्सिनेसन कार्यक्रम सञ्चालन भइरहेको भए पनि उल्लेखनीय रूपमा रेबिजको जोखिम र संख्यामा कमी आएको छैन। नेपाल सरकारले कुकुरको टोकाइबाट हुने रेबिज रोगलाई सन् २०३० सम्म शून्यमा झार्ने लक्ष्य लिएको भन्ने कुरा सर्वविदितै छ। यो कार्य सरकारी निकायको प्रयासबाट मात्र हुने सम्भावना देखिँदैन। तसर्थ यससम्बन्धी सबै सरोकारवाला निकायहरूले हातेमालो गर्दै रेबिज रोग नियन्त्रणका विभिन्न प्रयास तथा कार्यहरू गर्नुपर्ने हुन्छ। (झा काठमाडौं महानगरपालिका अन्तगर्तको स्वास्थ्य विभाग पशु सेवा महाशाखाका प्रमुख हुन्) जनावरले टोके आपत् : छैन एन्टी रेबिज भ्याक्सिन काल बन्दै रेबिज रेबिजले लिँदै छ ज्यान, रहौं सावधान"
नोटमा नलगाऔं खोट,"हरेक व्यक्तिसँग नोट जतिसुकै होस् तर त्यसको जतन कत्तिको गरेका छन् भन्नेले अर्थ राख्छ। चाडपर्व नजिकिँदै छन्। यस्तोमा नयाँ नोटको प्रयोग गर्ने चलन बढी हुन्छ। जानेर होस् वा अञ्जानमा हामी नोटको जतनबाट चुक्ने गर्छौं। खल्तीमा कच्याककुचुक पारेको नोट किनमेल र सवारीमा भाडा तिर्ने बेलामा निकाल्दा पनि लिनेले पैसा पनि कस्तो जतन गर्न नजानेको भन्न सक्छन्। यसैले नयाँ नोट होस् वा पुराना नोट सफा राखे सभ्य भइन्छ। नेपाल राष्ट्र बैंकले पनि नोटको जतन गर्न नयाँ नोट नीति ल्याएको छ। यसतर्फ आम सर्वसाधारणको ध्यानाकर्षण गरेको छ। गत असोज ४ गतेदेखि नयाँ नोट सटही गर्न थालेसँगै वेभसाइडमा समेत जतन गर्न सुझाव दिएको छ। राष्ट्र बैंकले प्रत्येक वर्ष अर्बौंको नयाँ तथा सफा नोट सटही गर्छ। यस पटकको दसैंलाई लक्षित गर्दै प्रतिव्यक्ति साढे १८ हजारसम्मको रु ५, १०, २०, ५० र १०० दरका नयाँ नोट साटिरहेको छ। गत वर्ष कोभिड महामारीका कारण सटही भएनन्। संक्रमणबाट बच्न सकभर बैंकबाटै डिजिटल कारोबार गर्न जोड दियो। यद्यपि यसअघिका वर्षमा १० अर्ब रुपैयाँबराबरको नोट सटही गर्दै आएको थियो। यस पटकको दसैंतिहारलगायतका चाडपर्वहरूमा गत वर्ष सटही नभएकाले १० अर्ब रुपैयाँभन्दा बढी सटही हुन सक्ने राष्ट्र बैंक मुद्रा व्यवस्थापन विभागले जानकारी दिएको छ। यद्यपि केन्द्रीय बैंकको तथ्यांकअनुसार गत असारसम्ममा चलनचल्तीमा सबै दरका नोट गरेर ६ खर्ब ६९ अर्ब ५१ करोड रुपैयाँबराबरको रहेको छ। यो बैंक तथा वित्तीय संस्थाको ढुकुटी, सहकारी संस्थाहरू, गैरबैंकिङ संस्था र आम नागरिकसँग भएको रकम हो। हरेक व्यक्तिसँग नोट जतिसुकै होस् तर त्यसको जतन कत्तिको गरेका छन् भन्नेले अर्थ राख्छ। राष्ट्र बैंककै सुपरिवेक्षण टोली बैंकहरूमा पुग्दा अधिकांश सहकारी संस्थाबाट आउने नोटको बिटोमा स्टिच लगाएको देखिएको बताउँछन्। यो सफा नोट नीतिविरुद्ध हो। सामान्यतया नोटमा केरमेर, कच्याककुचुक, दोबार्ने, च्यात्ने, पोल्ने, स्टिच गर्नेजस्ता गलत प्रवृत्ति नगर्न राष्ट्र बैंकले नीति बनाएर सजग गर्दै आएको छ। के हो सफा नोट नीति ? मुलुकभर सफा नोट मात्र चलनचल्तीमा ल्याउनुका साथै नोट व्यवस्थापन खर्च न्यूनीकरण गर्ने उद्देश्यले नेपाल राष्ट्र बैंकले आर्थिक वर्ष २०६७०६८ को मौद्रिक नीतिमार्फत सफा नोट नीति ल्याएको थियो। सर्वसाधारण जनतामा गुणस्तरीय र सफा नोट चलनचल्तीमा ल्याउने, च्यातिएको, फोहोर नोटहरू चलनचल्तीबाट हटाउँदै जानु सफा नोट नीतिको प्रमुख उद्देश्य रहेको छ। आार्थिक कारोबारको सिलसिलामा बजारमा सफा नोट मात्र प्रयोग गर्ने र कारोबारको क्रममा पुराना, मैला नोटहरू फिर्ता लिएर जलाउने नीतिगत व्यवस्था नै सफा नोट नीति हो। जसअन्तर्गत बंैक तथा वित्तीय संस्थाहरूको माध्यमबाट सुकिला भुक्तानी योग्य नेपाली नोटहरू मात्र ग्राहकहरूलाई भुक्तानी गर्ने र पुराना मैला नोटहरू राष्ट्र बैंकमा दाखिला गर्न पठाउने कार्य पर्दछन्। सर्वसाधारणले प्रयोग गर्ने नोट कत्तिको सफा छ भन्ने कुराले त्यस देशका जनताको चेतनाको स्तर तथा सभ्यताको चिनारी दिन्छ। यसैगरी, नोट विभिन्न किसिमका काम गर्ने मानिसको हातमा पुग्ने र एक हातबाट अर्को हातमा कारोबारको सिलसिलामा सर्दै जाने हुनाले नोटमा विभिन्न किसिमका रोगका कीटाणुहरू र फोहोरमैला पनि लागेको हुन्छ। यो स्वास्थ्यका लागि हानिकारक हुन्छ। नेपाली नोटप्रतिको संवेदनशीलताबारे जनतालाई जागरुक बनाउन, नोटको आकर्षण कायम राख्न पनि सफा नोट नीति आवश्यक हुन गएको छ। नेपाली नोट कागजबाट बनेको नोट हो। यसलाई जतनसाथ प्रयोग गरेमा यसको आयु बढ्दछ। नेपाली नोट कागजबाट बनेको नोट हो। यसलाई जतनसाथ प्रयोग गरेमा यसको आयु बढ्छ। लेनदेन तथा आर्थिक कारोबारका लागि हामीलाई नोट आवश्यकता पर्दछ। अहिले विश्वमा प्रायः कागजी नोट प्रचलनमा रहेका छन्। यी नोटको व्यवस्था राज्यले गर्दछ। सोको जिम्मेवारी कानुनले नै केन्द्रीय बैंकलाई प्रदान गरेको हुन्छ। त्यसैले विश्वका प्रायःजसो सबै राष्ट्रले मुद्रा निष्कासन र व्यवस्थापन गर्ने जिम्मेवारी केन्द्रीय बैंकलाई प्रदान गरेका हुन्छन्। नेपालमा पनि यो जिम्मेवारी केन्द्रीय बैंकको रूपमा नेपाल राष्ट्र बैंकले बहन गर्दै आएको छ। एउटा सभ्य नागरिकको कर्तव्य राज्यले व्यवस्था गरेको नोट तथा सिक्काहरूको सुरक्षा गर्नु, त्यसलाई जतन एवम् सुझबुझपूर्ण ढंगले प्रयोग गर्नु र नोटलाई सफा राख्न प्रयास गर्नु पनि हो। यस्तो बानी गरेमा यसबाट व्यक्ति तथा राज्य दुवै लाभान्वित हुन्छन्। हामीले नयाँ नोट प्रयोग गर्न पाउँदा प्रसन्न भए जस्तै अरूलाई पैसा भुक्तानीको क्रममा नयाँ नोट दिँदा उनीहरू पनि प्रसन्न हुन्छन्। यसबाट नोटको आयु बढ्दछ। यसले नोट छाप्ने, वितरण गर्ने तथा मैला झुत्रा नोट पुनः जम्मा गरी त्यसलाई धुल्याउने कार्यमा भएको खर्च न्यूनीकरण हुन गई राज्यको साधन बचत हुन जान्छ र राज्यलाई फाइदा पुग्दछ। राज्यलाई फाइदा पुग्दा हामी सबै लाभान्वित हुन्छौं। नगदभन्दा डिजिटल कारोबार रोज्ने कि ? पछिल्लो समय मोबाइल बैंकिङ, डिजिटल बैंकिङ, वालेट, क्यूआर कोडलगायतका डिजिटल उपकरणमार्फत अनलाइन कारोबार बढ्न थालेको छ। कोभिड सुरु भएको दुई वर्षको अवधिलाई हेर्दा अघिल्लो वर्षको तुलनामा समग्रमा डिजिटल कारोबार गर्नेको संख्या ह्वात्तै बढेको छ। राष्ट्र बैंकको तथ्यांकअनुसार पछिल्लो समय बैंक तथा वित्तीय संस्थामा करिब ३ करोड २६ लाख ७४ हजार निक्षेप खाता सञ्चालनमा छन्। गत असारसम्ममा कुल निक्षेपकर्तामध्ये १ करोड ४१ लाख ९४ हजार ८ सय ग्राहकले मोबाइल बैंकिङ कारोबार गर्न आवेदन दर्ता गरेका छन्। बैंक तथा वित्तीय संस्थामा ११ लाख ६० हजार ३ सय २१ जना इन्टरनेट बैंकिङका प्रयोगकर्ता छन्। यस्तै, डेबिट कार्डका प्रयोगकर्ता हालसम्म ८८ लाख ३९ हजार ८ सय ५५ जना, क्रेडिट कार्डका ग्राहक १ लाख ९२ हजार ३ सय ७० र प्रिपेड कार्डका प्रयोगकर्ता ६५ हजार ७ सय ८६ जना छन्। कोरोना भाइरसको संक्रमणपछि भएको लकडाउनमा डिजिटल बैंकिङ कारोबारमा आकर्षण बढ्दै गएको हो। बैंक तथा वित्तीय संस्थाहरूले पनि यसलाई जोड दिँदै अब नगदरहित बैंकिङ कारोबारमा केन्द्रित हुँदै आएको देखिन्छ। अहिलेको युग सूचना प्रविधिको युग हो। वित्तीय कारोबारमा पनि प्रविधिमार्फत भुक्तानीका नयाँनयाँ पद्धतिहरू विकास भइरहेका छन्। चेकबाट भुक्तानी गर्ने तथा विद्युतीय प्रणालीबाट भुक्तानी गरेमा पैसाको प्रयोग कम हुन गई नोटको प्रचलन कम हुन पुग्दछ। यसबाट पैसा हराउने, लुटिनेजस्ता भवितव्यमा नपरिने हुँदा भुक्तानीका नवीन प्रविधिको प्रयोग गर्नु उपयुक्त हुन्छ। हामीले पैसाको प्रयोग कम गर्न सम्भव भएसम्म कारोबारको भुक्तानी, रकम लिने दिने काम तथा खाता ट्रान्सफरको काम अनलाइन माध्यम वा एटीएम कार्डलगायत विद्युतीय उपकरणमार्पत गर्ने बानी गर्नु पर्दछ। नगदभन्दा बैंक चेक वा पैसा बाहेकका अन्य उपकरणको प्रयोगलाई प्रोत्साहन गर्ने, झुत्रा नोटहरूको प्रतिस्थापन गर्ने र जाली नोटहरूको प्रयोग नगर्न सचेत रहनुपर्ने बारेमा प्रत्येक नागरिक सुसूचित हुनु आवश्यक छ। जतन गरे मुलुकलाई भार कम नोट व्यक्तिको सम्पत्ति मात्रै होइन मुलुकको पनि हो। जति धेरै पैसा त्यति धेरै धनी व्यक्ति भए झै मुलुक पनि हुन जरुरी छ। सम्पूर्ण नेपाली नोटहरू विदेशमा छाप्ने गरिन्छ। छापिएको नोट नेपालमा ल्याउन, नेपालका गाउँठाउँसम्म पुर्याउन, पुरानो नोट विभिन्न ठाउँहरूबाट नेपाल राष्ट्र बैंकमा फिर्ता ल्याउने कार्यमा राज्यले ठूलो खर्च बेहोर्नु परिरहेको छ। यति मात्र होइन, नोटमा नेपाली राष्ट्रिय प्रकृति, संस्कृति, सभ्यता, अंकित हुन्छन्। यसर्थ हामीले नोटलाई आफ्नै सम्पत्ति र राष्ट्रको गौरव ठानेर जतनसाथ प्रयोग गरेमा हाम्रो मन प्रसन्न रहने, नेपाल र नेपालीको सभ्यता उच्च राख्न मद्दत पुग्न जानुका साथै राज्यको खर्च पनि न्यूनीकरण हुन गई नोट छपाइमा प्रयोग हुने स्रोत साधन अन्य काममा खर्च गर्न पाइने हुन्छ। पुरानो नोट स्वास्थ्यदेखि कारोबारमा समस्या नोट जति पुरानो भयो स्वास्थ्यलाई हानि गर्छ। मुलुकमा आर्थिक कारोबारमा भएको वृद्धिसँगै अटोमेटेड टेलर मेसिन (एटीएम) को प्रयोगमा उल्लेखनीय वृद्धि भएको छ। त्यस्ता मेसिनमा पुराना, थोत्रा नोट राख्दा सो मेसिनको कार्यक्षमतामा ह्रास आउने, चाँडै बिग्रिने र भनेको बेलामा पैसा ननिस्कने सम्भावना हुन्छ। अझ महत्वपूर्ण पक्ष कुनै पनि विदेशी नागरिक नेपाल आइपुग्नासाथ उसले गर्ने पहिलो काम भनेको विदेशी मुद्रा दिएर नेपाली मुद्रा सटही गर्नु हो। विदेशी मुद्राको सट्टामा झुत्रो, पुराना नोटहरू मात्र सटही गरिदिनाले विदेशीको मनमस्तिष्कमा पहिलो प्रभाव नै नकारात्मक पर्यो भने त्यसबाट अन्य क्षेत्रमा पनि सोही किसिमको नकारात्मक प्रभाव पर्दछ। तसर्थ, मुलुकको पहिचान दिने, सभ्यताको स्तर इंगित गर्ने विद्यार्थीसँग नेपाल राष्ट्र बैंक माध्यम भनेको नेपाली मुद्रा पनि हो। त्यसैले, विश्वसामु नेपाली मुद्रा सफा र राम्रो देखिनु उत्तिकै आवश्यक रहन्छ। नोटलाई पट्याउने, कच्याककुचुक पार्ने, पोको पारेर धान मकैको भकारीभित्र राख्ने, माटोमा गाड्ने, नोटमा जथाभावी लेख्ने वा केरमेट गर्ने, आगोले पोल्ने, च्यात्ने, भिजाउने गर्दा नोटको आयु घट्ने मात्र होइन यसबाट माथि भनिएझैँ राष्ट्रको अमूल्य सम्पत्तिको दुरुपयोग हुने, जनस्वास्थ्यमा प्रतिकूल असर पर्ने भएकोले नोटको जतन र सुरक्षण गर्नुपर्ने कर्तव्य प्रत्येक नागरिकको हो। साथै, ससाना भुक्तानीको लागि कागजी नोटभन्दा सम्भव भएसम्म सिक्काको प्रयोग गर्ने बानी बसालेमा दीर्घकालमा राज्यलाई नोट तथा सिक्का व्यवस्थापन लागत कम पर्ने तथा उपभोक्ता ठगीमा समेत पर्नु पर्दैन। जतनमा ध्यान दिनुपर्ने पक्ष ससाना कुरामा ध्यान नदिँदा नोटको जतन भइरहेको हुँदैन। हामीसँग भएको पैसा हाम्रो सम्पत्ति हो, जसरी प्रयोग गरे पनि हुन्छ भन्ने लाग्न सक्छ। तर यो गलत धारणा हो। नोट देशको सम्पत्ति हो। यसको जतन गर्नु हामी सबैको कर्तव्य हो। राष्ट्र बैंकले नयाँ नोट छपाइ गर्न ठूलो मात्रामा लागत लाग्ने भएकोले नोटको जतन गरी छपाइ खर्च घटाउनमा जोड दिन अनुरोध गर्दै आएको छ। यसर्थ सामान्यतया नोटको जतनमा यसरी ध्यान पुर्याउन जरुरी छ। नोट जोगाउने उपाए अनिवार्य रूपमा मनी ब्याग प्रयोग गर्ने। नोटमा केरमेट नगर्ने। समान दरका नयाँ अथवा सुकिला दुवै किसिमका नोटको मूल्य समान हुने भएकोले सकेसम्म सुकिला नोटको प्रयोग गर्ने । नोटलाई माटो, धमिरा, आगो र पानीबाट जोगाउने। नोटलाई गाड्ने, धेरै समयसम्म पोको पारेर राख्ने गर्नाले नोट सड्ने डर हुने हुँदा यस्तो कार्य नगर्ने। नोटको हिफाजतबारे सजग हुने र अरूलाई पनि सिकाउने। नोटको कारोबार गर्दा फोहोर गर्ने प्रवृत्ति हटाउने। पूजा गर्दा अथवा कुनै काम गर्दा रङ लागेको तथा मैलिएका हातहरूले सकेसम्म नोट नछुने। टाँचा वा स्टिच लगाउँदा नोट च्यातिने र निकाल्न गाह्रो हुने तथा नोटको आयु घट्ने हुँदा यस्तो कार्य नगर्ने। कारोबारको क्रममा शंकास्पद नोटहरू पाइएमा नजिकैको नेपाल राष्ट्र बैंकको कार्यालय वा अन्य बैंक तथा वित्तीय संस्थामा दाखिला गर्ने। नोटलाई मठमन्दिर वा पूजापाठ आदि धार्मिक कार्यमा प्रयोग गर्दा रङ, अबिर, पानी, दूध, रगत आदि नपार्ने। बरू दान पेटिकामा हाल्ने वा सम्बन्धित धार्मिक अनुष्ठानको रसिद काटी चन्दा दिने।"
राज्य व्यवस्था सुधारको कडी,"देशलाई सही ट्र्याकमा ल्याउने हो भने केही वर्षको कानुनी शासनको आधारमा कठोर राज्यव्यवस्थाको अभ्यास आवश्यक छ। घरको पालीमाथि राखेको भित्र, भित्रै कुहिइसकेको फर्सी जसलाई हेर्दा सिंगो र सद्दे देखिन्छ। अहिले देश पनि त्यस्तै अवस्थामा पुग्न लागेको छ। देशमा तीनखाले बुद्धिजीवी छन्आफ्नो बुद्धि विदेशको लागि बेच्ने, देशको हरेक कुरा बिगार्न र भाँजो हाल्नमात्र बुद्धिको दुरुपयोग गर्ने र बुद्धि देशको हितमा खर्चिने (अहिराज)। एक अर्काथरी पनि बुद्धिजीवी छन् बुुझेर पनि बुझ पचाइपचाइ व्यक्तिगत वा अरूको स्वार्थको लागि काम गर्ने। यस्ता वर्ग सबैभन्दा राष्ट्रघाती हुन्छन्। एक देश हाँक्ने अवसरसमेत पाएका डाक्टर बिवान तः होलान् तर बुद्धिमान भएनन्। भाँडभैलो गर्नमा नै खर्चिरहेका छन् आफ्नो ज्ञान र जीवन दुवै। प्रमुख मन्त्रालयहरू हाँकेका तथा राष्ट्रकै प्रतिनिधित्व गरेका केही अरू पनि छन् सबै बुुझेर पनि राष्ट्रघाती उद्योग गर्नमा उद्दत् छन्। दोस्रो, तेस्रो पुस्ताका नेताहरू चाहिँ बूढो थाक्रो नभई उक्लिनै नसक्ने लहराजस्ता छन्। समयसँगै थाँक्रो ढल्दा भुइँमा लत्रेर बाहेक यिनको भविष्य केही देखिँदैन। सायद नियति नै पो यस्तो छानेका हुन् कि यिनीहरूले। यो दलदलबाट निस्कन चाहने केही क्रान्तिकारी देखिने विचार समूह भन्ने झुन्डहरू पनि आखिर बूढो थाँक्रोकै सहारा लिनपुगे। अब आस गर्ने कसबाट। तर, यही परिवेश हो वैकल्पिक राजनीतिक अवसरको। सबै प्रमुख राजनीति पार्टीहरू कमजोर भएको यो बेला राजनीतिक नयाँ धारको सुरुवात गर्ने र स्थापित राजनीति पार्टीहरूलाई पाखा लगाई राष्ट्रलाई नयाँ निकास दिने। राष्ट्र, राष्ट्रियता, देश र जनतालाई केन्द्रमा राखी समान राष्ट्रिय मुद्दा बोकेर हिँडेका, बनेका पार्टी, अभियन्ता, संघ, संगठन, अगुवाहरूलाई न्यूनतम साझा राष्ट्रिय मुद्दाको छाता मुन्तिर संगठित गर्न सके यो सम्भव छ। यस्तो गठबन्धनले वैकल्पिक राजनीति धारको रूप लिन सक्छ, अहिले। लक्षणहरू देखिन पनि थालेको छ तर, सार्थकता पाउनेमा प्रश्नहरू छन् अनेक। यसैले सहज भने पक्कै छैन। प्रश्न यो उब्जिन्छ कि किन मिल्न सत्तैन तः यिनीहरू जब सबैको राष्ट्रिय मुद्दा र एजेन्डामा धेरै समानता छ भने ? यसको एक मूल कारण भनेको सबै पार्टी, अभियन्ता, समूह, र अगुवाहरूमा विद्यमान आआफ्नै अहम्ता हो भने सबैलाई सम्मानजनक हिसाबले समेट्ने पहल नहुनु अर्को कारण हो। संगठित हुनुपर्छ, गर्नुपर्छ भन्ने कुरा आदर्श र सैद्धान्तिक जस्तो देखिए तापनि यसलाई वास्तविकतामा रूपान्तरण गर्न नसकिने भने होइन। आआफ्नै अहम्तालाई झट्ट त्याग्न नसके पनि यसलाई व्यवस्थापन गर्न सकिएला नि ? अन्यथा आधा शताब्दी वा माथि उमेरका केही गरुँ, गर्नुपर्छ र सकिन्छ भनेर लागेका अगुवाहरूले यो अवसर गुमाउने हो भने कम्युनिस्ट पार्टीका त्रिमोहन जस्तै असान्दर्भिक भई उनीहरूकै जस्तो अवस्थामा पुग्न धेरै समय लाग्ने छैन। अब निकासका उपायका कुरा गरुँ। सबैलाई एउटै छातामुनि कसरी ल्याउने ?  कुनै एक, दुई स्थापित पार्टी वा अभियन्ता समूहले समान राष्ट्रिय मुद्दा र एजेन्डा बोकेका सबै पार्टी तथा अभियन्ता, अगुवाहरूलाई आमन्त्रण गर्ने। सबैलाई सम्मानजनक स्थान दिई समतामूलक वातावरण सिर्जना गरी केही सांगठनिक भेलाहरूको आयोजना गर्ने। सबैको आत्मसम्मानको कदर गर्दै त्यो भेलाले भविष्यमा सञ्चालन हुने बैठकहरूको सभापतित्व सबै पार्टी, अभियन्ताका अगुवाहरूले पालैपालो गर्ने नीति निर्माण गर्ने। यसरी अहम्ताको व्यवस्थापन गर्न सकिन्छ। तत्पश्चात्का बैठकहरूमा घनिभूत छलफल गरी सर्वस्वीकार्य न्यूनतम राष्ट्रिय मुद्दा तथा एजेन्डाहरू तय गर्ने र एउटै छातामुनि बसी आगामी चुनावमा जाने रणनीति बनाउने। सर्वस्वीकार्य हुन नसकेका मुद्दाहरूलाई पछि सम्बोधन गर्नेगरी हाललाई थाँती राखी अगाडि बढ्ने।  केही बैठकहरूको अभ्यासपछि बहुमतको आधारमा केही नेतृत्व तथा विविध विषयमा संयोजकत्व गर्न सक्ने व्यक्तित्वहरू अवश्य पनि निस्कनेछन् भने जनताले रुचाउने केही लोकप्रिय अनुहारहरूको पहिचान पनि हुनेछ। अनि छानिएका व्यक्तित्वहरूलाई अघि सारी चुनावमा जान सकिन्छ। यो अभ्यासलाई भने तदरुकताकासाथ अगाडि बढाउन अब ढिला गर्नु हुँदैन र बढीमा अबको ६ महिनाभित्र यो वैकल्पिक राजनीतिक शक्तिले मूर्तरूप लिनैपर्छ ठोस चुनावी एजेन्डा र कसरी प्राप्त गर्न सकिन्छ भन्ने रणनीतिसहित।  समान राष्ट्रिय मुद्दा बोक्ने नेता, अभियन्ता र विभिन्न अगुवाहरूलाई एउटै छातामुनि ल्याउनसके यो गठबन्धनको राष्ट्रव्यापी सञ्जाल र जिल्ला स्तरसम्मको बलियो संगठन निर्माण पनि सहज हुनेछ। न्यूनतम साझा राष्ट्रिय एजेन्डा नै यो गठबन्धन बनाउने मूल कडी हो। चुनौती पहिलो चुनौती भनेको नेता, अभियन्ता, र विभिन्न अगुवाहरूलाई न्यूनतम सर्वमान्य राष्ट्रिय मुद्दाको लागि एउटै छातामुनि ल्याई संगठन गर्नु हो। यसको लागि सबैमा भएको अहम्ताको ससम्मान व्यवस्थापन र चुनावसम्म जाने वातावरणको सिर्जना हो। दोस्रो चुनौती भनेको यो समूहलाई चुनाव अगाडि तथा चुनाव पछाडिसम्म पनि टिकाइ फुट्न नदिई राष्ट्रिय एजेन्डालाई अगाडि बढाउने र राज्यव्यवस्था सञ्चालनमा गर्ने हो। यसको लागि नेतृत्वमा जाने महत्वाकांक्षा नबोकेका एक सानो सर्वमान्य सक्षम समूहले जिम्मा लिएर यसको व्यवस्थापन गर्न सकिन्छ। अवसर देश चुनावी राजनीतिको माहोलमा होमिन सुरु भइसकेको छ र मूल पार्टी र यिनका चोइटाहरू अस्तित्व जोगाउने अनेक रणनीतिमा लागेका छन्। यही समयलाई अवसर बनाउनु पर्छ, वैकल्पिक राजनीति धार सिर्जना गर्ने हो भने। विभिन्न कालखण्डमा नेतृत्व गर्ने सबैले मनग्य गल्तीहरू गरिसके र गरिरहेका छन् तर, आआफ्नो तर्फबाट भएको गल्तीको स्वीकारोक्ति कसैबाट भएको छैन र हुने पनि देखिँदैन। सबै स्थापित पार्टीहरूभित्र राष्ट्रिय चिन्तन राख्ने ऊर्जाशील नेताहरू पनि प्रशस्तै छन् र यी समान विचार समूहका दोस्रो, तेस्रो पुस्ताका नेताहरूले बाहिर निस्कने आँट गरेर नयाँ दिशा दिने हो भने सम्भाव्य वैकल्पिक राजनीतिक शक्तिको रूप पनि लिन सक्छ। तर, क्षमता हुँदाहुँदै पनि यिनीहरूमा न आँट, न हुत्ती न त औकात नै देखियो, बिग्रेका मालिकको अधीनमा बस्नुबाहेक। जबसम्म यिनीहरूले आआफ्नो औकातको मूल्यांकन गरेर नयाँ धारको निर्माण गर्ने आँट व्यवहारमा उतार्न सक्तैनन् यिनीहरू पनि फोहोरको कीरा फोहोरमै रमाउनेभन्दा फरक हुने छैनन्, आदर्श र सिद्धान्तका कुरा जति गरे पनि। राष्ट्र सुधार्न राज्यव्यवस्थाको मर्मतसहितको पूर्णजाँच अर्थात् रिइन्जिनियरिङ विकल्प हो। देशमा केही गर्नुपर्छ र गर्छु भन्ने भावना छ भने सबै संगठित हुनुपर्छ। यो परिवेशमा कुनै वैकल्पिक राजनीतिक शक्ति निर्विकल्प रूपमा उदाउन सक्छ देशलाई पुनः सही दिशामा लगी निकास दिनको लागि। कसैले कसैलाई निषेध नगरी स्वच्छ प्रजातान्त्रिक राजनीति अभ्यास सुरु गर्ने संकल्प आवश्यक छ। यस्तो अठोटसहित देशको राज्यव्यवस्था सञ्चालनको प्रष्ट खाका तथा समयतालिकासहितको देश र जनताले पाउने डेलिभरीको व्यावहारिक सुनिश्चितता खट्किएको छ। यसो भए जनताको मन र समर्थन जित्न सकिन्छ। यो नै सम्भाव्य नयाँ राजनीतिक शक्तिको मूल एजेन्डा र चुनावी राष्ट्रिय नारा हुनुपर्छ। अहिले सबै जनताले चाहेको र भन्ने गरेको मूल मुद्दा भ्रष्टाचार तथा कालोधनमाथि निर्मम कारबाही, विद्यमान चौतर्फी अराजकता हटाई सुशासनको स्थापनासहित जनताको हक अधिकारको सुनिश्चितता हो। वैकल्पिक राजनीतिक धारले जित्न सक्ने मूल आधार भनेको तटस्थअसंलग्न न्युट्रल स्विंङ भोट हो। जसको भावनात्मक संवेदनशीलतालाई आफ्नो पक्षमा पार्न अहिलेको परिस्थिति उपयुक्त छ। अब पनि स्थापित पार्टीका नेतृत्वमा चेत नखुल्ने र नयाँ पुस्ताले पनि आँट नदेखाउने हो भने भविश्य अन्धकार छ। लेन्डुप दोर्जे प्रवृत्तिको अस्तित्वलाई नै समूल नष्ट नगरेसम्म नेपालको अस्तित्व सधैं नै संकटमा पर्ने खतरा भने रहिनै रहन्छ। उपरोक्त कुनै पनि अवस्थामा देशले लिने दिशा र भविष्य भने तरल रहनेछ। यसमा राष्ट्रिय, अन्तर्राष्ट्रिय परिवेशभूमिका, जनताको भावनासमर्थनविरोध, शक्तिकेन्द्रहरूको भूमिका र दुई छिमेकीहरूको भूमिकाले विशेष महत्व राख्छ। तर जनताको सकारात्मक वा नकारात्मक भावना र भूमिका नै निर्णायक हुनेछ। वास्तवमा देशलाई दुर्घटनाबाट जोगाउने हो र देशको भविष्यलाई सही ट्र्याकमा ल्याउने हो भने देशमा केही वर्षको कठोर शासन अनिवार्य छ र यो भनेको कानुनी शासनको आधारमा कठोर राज्यव्यवस्थाको अभ्यास हो। यो आदर्शजस्तो देखिने अभ्यास जो कोहीले पनि गर्न सक्छ। पार्टीहरूभित्रका आँट भएका विचारक समूह हुन वा नयाँ गठबन्धनको वैकल्पिक शक्ति। यो कार्य फत्ते गर्ने जसले अठोट गर्छ उसले देशको शक्तिशाली सुरक्षा संस्थाको साथ र समर्थन लिनैपर्छ र यो नै सबभन्दा व्यावहारिक, औचित्यपूर्ण र सान्दर्भिक हुन्छ। यस्तो पावन उद्देश्यसहितको राष्ट्रिय अभियानमा सुरक्षा संस्थानिकायहरूको साथ, समर्थन हुने देखिन्छ। राजनीतिक महत्वाकांक्षा नेपालको सेनालाई राष्ट्रिय सुरक्षाको हिसाबले पनि राष्ट्रिय हितमा काम गर्न अप्ठ्यारो पर्ने देखिँदैन। विद्यमान चौतर्फी नकारात्मक पाटोलाई नियाल्दा देश असफल राष्ट्रउन्मुख छ र यसलाई रोक्न अब साधारण उपचारले सकिँदैन। व्यवस्थापनको सिद्धान्तअनुसार अब देशलाई साधारण सुधार रिफर्म र पुनर्संरचना रिस्ट्रक्चरिङ गरेर ट्र्याकमा ल्याई उद्धार स्याल्भेज गर्न सकिने अवस्था कटिसक्यो। अबको कदम भनेको राज्यव्यवस्थाको पूर्णजाँचमर्मतसहित रिइन्जिनियरिङ मात्र हो र अहिलेको आवश्यकता भनेको यही हो। समान राष्ट्रिय मुद्दाएजेन्डा बोक्ने पार्टी नेता, अभियन्ता, र अगुवाहरूले आफूलाई मात्र ठूलो सम्झने र घमण्डी भ्यागुतो झैं फुल्ने मात्र हो भने भ्यागुताको धार्नी कहिले पुग्दैन। यदि देशमा केही गर्नुपर्छ र गर्छु भन्ने भावना छ भने सबै संगठित हुनुको विकल्प छैन वैकल्पिक राजनीतिक धारशक्ति निर्माणको लगि पनि। (भण्डारी पूर्वजर्नेल हुन्)"
राखेपले थाल्यो नवौं राष्ट्रिय खेलकुद प्रतियोगिताको तयारी,"बेनी : यसै वर्ष गण्डकी प्रदेशमा सञ्चालन हुने नवौं राष्ट्रिय खेलकुद प्रतियोगिताको तयारी सुरु भएको छ। राष्ट्रिय खेलकुद परिषद्ले आगामी फागुन महिनामा प्रतियोगिता सञ्चालन गर्ने तयारी सहित पूर्वाधार निर्माण, खेल प्रशिक्षण र व्यवस्थापकीय काम सुरु गरेको जनाएको छ। पहिलो चरणमा खेल पूर्वाधार, प्रशिक्षक, रेफ्रि लगायत जनशक्तिको अवस्थाको स्थलगत अध्ययन सुरु गरेको परिषद्का सदस्य राजेश गुरुङले बताए। राखेप सदस्य गुरुङ र गण्डकी प्रदेश खेलकुद परिषद्का उपाध्यक्ष भोजबहादुर गुरुङ सहितको टोलीले मंगलबार म्याग्दीका खेलमैदान र कबर्डहलहरुको निरीक्षण, जिल्ला खेलकुद बिकास समिति र खेल संघका पदाधीकारीहरुसँग छलफल गरेको छ। कुन जिल्लामा कुन खेल सञ्चालन गर्न उपयुक्त हुन्छ भन्ने पहिचानका लागि राष्ट्रिय रेफ्री, खेल संघका पदाधिकारी र प्राविधिक टोली सहित यसअघि लमजुङ, गोरखा र तनहुँमा टोलीले सम्भाव्यता अध्ययन गरिसकेको छ। टोलीले बेनीको कालीपुलमा रहेको बास्केटबल, खुल्लामञ्च र चुत्रेनीको खेलमैदानको निरीक्षण गरेको छ। कोरोना भाइरसको विश्वव्यापी महामारीका कारण २०७७ फागुन २१ गतेदेखि सञ्चालन गर्ने तय भएको नवौं राष्ट्रिय खेलकुद प्रतियोगिता स्थगित भएको थियो। २०७८ फागुन ६ देखि १६ सम्म प्रतियोगिता आयोजना गर्न खेलकुद मन्त्रालयलाई राखेपले प्रस्ताव गरेको छ, सदस्य गुरुङले भने, कोरोना संक्रमणको दर घटेको, पूर्वाधार तयार भएको, कोरोना विरुद्धको खोपको पहुँच बढेको र अर्थ मन्त्रालयले बजेटको ब्यवस्था गरेकाले फागुन महिनासम्म प्रतियोगिता गर्न सकिन्छ। खेलकुद मन्त्री नियुक्त हुनेबित्तिकै समय घोषणा गरेर पालिका, जिल्ला र प्रदेश स्तरीय छनौट प्रतियोगिताको काम अघि बढाउने भएकाले तयारी गर्न खेलाडीहरुलाई सदस्य गुरुङले आग्रह गरे। राखेपले गण्डकी प्रदेशका ११ वटै जिल्लामा प्रतियोगिता अन्तर्गतका खेल आयोजना गर्ने योजना बनाएको छ । यद्यपि अधिकांश खेलहरू पोखरा महानगरभित्रै हुनेछन् । पौडीको पूर्वाधार तयार भएको र सुटिङ खेलका लागि पनि पूर्वाधार निर्माण प्रक्रिया अघि बढेको सदस्य गुरुङले बताए। मुख्य खेलस्थलका रूपमा रहने पोखरा रंगशाला निर्माण सकिएको छ । एक हजार जना दर्शक क्षमताको रंगशालाको चारैतर्फ प्यारापिट जडान भइसकेको छ।"
झापामा 'दिलमाया स्मृति कप२०७८' हुने,"झापा : झापा जिल्ला क्षेत्र नं ४ वडा स्तरीय फुटबल प्रतियोगिता हुने भएको छ। बुद्धिमान साँवा लिम्बुको प्रायोजन तथा साँवा परिवारको संरक्षणमा दिलमाया स्मृति कप हुने सोमबार सुरुङामा आयोजित पत्रकार सम्मेलनमा जानकारी दिइएको छ। झापा क्षेत्र नं ४ का प्रतिनिधि सभा सदस्य एलपी साँवाको स्वर्गीय माता दिलमायाको सम्मानमा फुटबल प्रतियोगिता आयोजना गरिएको हो। नेपाल खेलकुद महासंघको आयोजनामा हुने फुटबल प्रतियोगितामा झापा क्षेत्र नं ४ का २८ वटा वडाका टिमले प्रिसेलेक्शन म्याच खेल्ने आयोजक समितिका संयोजक सुनिल भेटवालले जानकारी दिए। उनका अनुसार असोज १२ गतेबाट प्रिसेलेक्शन म्याच हुने छन्। त्यसबाट छनोट भएका ८ वटा टिमले उपाधिका लागि प्रतिष्पर्धा गर्ने संयोजक भेटवालको भनाइ छ। क्वाटर फाइनलका खेल कार्तिक ८ गतेबाट सञ्चालन गरिने खेल आयोजक समितिका संयोजक भेटवालले जानकारी दिए। दिलमाया स्मृति कप२०७८ को फाइनल खेल कार्तिक १६ गते दूधेको खेल मैदानमा हुने छ। उपाधि विजेताले २ लाख २५ हजार नगर तथा ट्रफी, मेडल पाउने छ। द्वितीय पुरस्कार १ लाख २५ हजार, क्वाटर फाइनलबाट बाहिरिने ४ टिमले १५१५ हजार , सेमी फाइनलबाट बाहिरिने टिमले २५२५ हजार नगद पुरस्कार प्राप्त गर्नेछन्। खेल व्यवस्थापन संयोजकको जिम्मेवारी गजेन्द्र ताम्ली लिम्बुलाई प्रदान गरिएको छ। पत्रकार सम्मेलनमा स्वर्गीय दिलमायाका छोरा एलपी साँवाले आमाको स्मृति एवम् सम्झनामा फुटबल आयोजना गरेको बताएका छन्। उनले दिलमाया स्मृति कपको प्रायोजनमा १६ लाख ७० हजार रुपैयाँ गरिने जानकारी दिए। साँवाले भने, लिम्बु समुदायमा चौतारा बनाएर दिवंगत व्यक्तिको सम्झना गरिन्थ्यो, अहिले समयसँगै सम्झनाको स्वरुप बदलिएको छ। त्यसैले आमाको सम्झनामा फुटबल आयोजना गरेका हौं। प्रतिनिधिसभा सदस्य एवम् एमाले नेता साँवाले कोरोना महामारीले आम नागरिकको जीवन समस्या परेकोले सामान्य जीवनतर्फ फर्काउन फुटबल महत्वपूर्ण हुने बताए। उनले झापा क्षेत्र नं ४ का आम नागरिक, फुटबलप्रेमी, सामाजिक संघ संस्था, राजनीतिक दलले कार्यक्रम भव्य र सभ्य बनाउन सहयोग गर्ने विश्वास गरेका छन्। पत्रकार सम्मेलनमा एमाले नेता शिव ढुङ्गेल, अखिल नेपाल फुटबल संघ झापाका अध्यक्ष भगीरथ आले मामा लगायतले शुभकामना मन्तव्य राखेका थिए।"
झापामा दिलमाया स्मृति कप२०७८ हुने,"झापा : जिल्ला क्षेत्र नं ४ वडास्तरीय फुटबल प्रतियोगिता हुने भएको छ । बुद्धिमान साँवा लिम्बूको प्रायोजन तथा साँवा परिवारको संरक्षणमा दिलमाया स्मृति कप हुने सोमबार सुरुङामा आयोजित पत्रकार सम्मेलनमा जानकारी दिइएको छ । झापा क्षेत्र नं ४ का प्रतिनिधिसभा सदस्य एलपी साँवाको ममतामयी माता स्वर्गीय दिलमायाको सम्मानमा फुटबल प्रतियोगिता आयोजना गरिएको हो । नेपाल खेलकुद महासंघको आयोजनामा हुने फुटबल प्रतियोगितामा झापा क्षेत्र नं ४ का २८ वटा वडाका टिमले प्रिसेलेक्शन म्याच खेल्ने आयोजक समितिका संयोजक सुनिल भेटवालले जानकारी दिए । उनका अनुसार असोज १२ गतेबाट प्रिसेलेक्शन म्याच हुने छन् । त्यसबाट छनोट भएका ८ वटा टिमले उपाधिका लागि प्रतिष्पर्धा गर्ने संयोजक भेटवालको भनाइ छ । क्वाटर फाइनलका खेलहरु कार्तिक ८ गतेबाट सञ्चालन गरिने खेल आयोजक समितिका संयोजक भेटवालले जानकारी दिए । दिलमाया स्मृति कप२०७८ को फाइनल खेल कार्तिक १६ गते दुधेको खेल मैदानमा हुने छ । उपाधि विजेताले २ लाख २५ हजार नगर तथा ट्रफी, मेडल पाउने छ । द्वितीय पुरस्कार १ लाख २५ हजार , क्वाटर फाइनलबाट बाहिरिने ४ टिमले १५१५ हजार , सेमी फाइनलबाट बाहिरिने टिमले २५२५ हजार नगद पुरस्कार प्राप्त गर्नेछन् । खेल व्यवस्थापन संयोजकको जिम्मेवारी गजेन्द्र ताम्ली लिम्बुलाई प्रदान गरिएको छ । पत्रकार सम्मेलनमा स्वर्गीय दिलमायाका छोरा एलपी साँवाले आमाको स्मृति एवम् सम्झनामा फुटवल आयोजना गरेको बताएका छन् । उनले दिलमाया स्मृति कपको प्रायोजनमा १६ लाख ७० हजार रुपैयाँ गरिने जानकारी दिए । साँवाले भने, लिम्बू समुदायमा चौतारा बनाएर दिवंगत व्यक्तिको सम्झना गरिन्थ्यो, अहिले समयसँगै सम्झनाको स्वरुप बदलिएको छ । त्यसैले आमाको सम्झनामा फुटबल आयोजना गरेका हौं । प्रतिनिधिसभा सदस्य एवम् एमाले नेता साँवाले कोरोना महामारीले आम नागरिकको जीवन समस्या परेकोले सामान्य जीवन तर्फ फर्काउन फुटवल महत्वपूर्ण हुने बताए । उनले झापा क्षेत्र नं ४ का आम नागरिक, फुटवलप्रेमी, सामाजिक संघ संस्था, राजनीतिक दलले कार्यक्रम भव्य र सभ्य बनाउन सहयोग गर्ने विश्वास गरेका छन् । पत्रकार सम्मेलनमा एमाले नेता शिव ढुङ्गेल, अखिल नेपाल फुटवल संघ झापाका अध्यक्ष भगीरथ आले मामा लगायतले शुभकामना मन्तव्य राखेका थिए ।"
