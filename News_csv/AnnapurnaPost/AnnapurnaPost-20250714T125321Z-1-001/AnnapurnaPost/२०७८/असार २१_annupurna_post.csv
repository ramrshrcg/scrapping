शीर्षक,विवरण
गौरवपूर्ण ऊर्जा उत्पादन,"काठमाडौं : ४५६ मेगावाटको माथिल्लो तामाकोसी आयोजनाको पहिलो युनिटबाट ७६ मेगावाट बिजुली सोमबारदेखि राष्ट्रिय प्रसारणमा जोडिएको छ। यो स्वदेशी लगानीमा बनेको नेपालकै पहिलो जलविद्युत् आयोजना हो। प्रधानमन्त्री केपी शर्मा ओलीले सोमबार भर्चुअल माध्यमबाट आयोजनाको उद्घाटन गरेका छन्। राष्ट्रिय गौरवको यो आयोजनाका ६ वटा युनिट छन्। बाँकी युनिट १५१५ दिनमा गरी भदौसम्ममा पूर्ण क्षमतामा सञ्चालनमा ल्याइने आयोजनाका प्रमुख कार्यकारी अधिकृत विज्ञान श्रेष्ठले बताए। दुई युनिटबाट असार मसान्तसम्ममा १५२ मेगावाट विद्युत् उत्पादनको लक्ष्य छ। उत्पादित विद्युत् गोंगरस्थित विद्युत्गृहबाट ४७ किलोमिटर लामो २२० केभी डबल सर्किट प्रसारण लाइनबाट खिम्ती सबस्टेसन पुर्याइएको छ। उक्त सबस्टेसनबाट ढल्केबरस्थित ४४०२२० केभी सबस्टेसनमा पुर्याई वितरण गरिएको छ। आयोजनाका प्रवक्ता गणेश न्यौपानेले असार मसान्तसम्ममा खिम्ती सबस्टेसनमा रहेका ट्रान्सफर्मर चार्जपछि त्यहाँबाटै विद्युत् वितरण गर्न सकिने जानकारी दिए। २२०१३२ केभीको ट्रान्सफर चार्जपछि ती ट्रान्सफरबाट ढल्केवरमा २२० केभी लाइनमा तामाकोसीको उत्पादित बिजुली जान सक्छ। यस्तै, काठमाडौंमा ३२ केभीको खिम्तीलामासाँघु प्रसारण लाइनमार्फत आवश्यकताअनुसार आपूर्ति हुन सक्छ। भदौ मसान्तसम्म ६ वटै युनिटबाट विद्युत् उत्पादन गरी ४५६ मेगावाट राष्ट्रिय प्रसारणमा जोड्ने लक्ष्य रहेको प्रवक्ता न्यौपानेको भनाइ छ। ग्रिडको आवश्यकताअनुसार विद्युत् उत्पादन गरिने भएको छ। आयोजनाको वित्तीय प्रतिवेदनले आयोजना निर्माणको लागत करिब ३५ अर्ब रुपैयाँ २९ करोड रुपैयाँ (४४१ मिलियन अमेरिकी डलर) आकलन गरेको थियो। ६ वर्ष अवधिमा निर्माण सम्पन्न गर्ने लक्ष्यसहित आयोजनाको लागत अनुमान गरिएको तत्कालीन आयोजना प्रमुख मृगेन्द्रबहादुर श्रेष्ठले बताए। ६ वर्षमा आयोजना सम्पन्न हुने अनुमान १४ अर्ब ब्याज लाग्ने पहिलो प्रक्षेपण थियो। २०७३ सालमा निर्माण सम्पन्न गरी उत्पादन सुरु गर्ने लक्ष्य लिइए पनि मुख्य सुरुङको डिजाइन परिवर्तन, भूकम्प, नाकाबन्दी, कामदारको अवरोध, कोरोना महामारीजस्ता कारणले आयोजना पाँच वर्षपछि धकलिएको हो। निर्माणमा ढलाइका कारण आयोजनाको लागत बैंकको ब्याजसहित करिब ८५ अर्ब रुपैयाँ पुगेको छ। गोंगरबाट खिम्तीसम्मको ४७२ किलोमिटर प्रसारण लाइनको लागतसमेत यसमा नै जोडिएको छ। निर्माण अवधी लम्बिन जाँदा आयोजनाको बैंक ब्याज करिब ३२ अर्ब पुगेको छ। साँवा लागत करिब ५२ अर्ब पुगेको प्रवक्ता न्यौपानेको भनाइ छ। लागत अनुमान गर्दा सुरुमा अमेरिकी डलरको विनिमयदर ८० रुपैयाँसम्म हुने अनुमान थियो। अहिले १२० भन्दा माथि जाँदा साढे ७ अर्ब रकम डलरको उतारचढावले फरक परेको छ। साढे ३ अर्बको मूल्य समायोजन छ। कुल गर्दा करिब ८५ अर्बमा आयोजना पूर्ण क्षमतामा निर्माण सम्पन्न हुने जनाइएको छ। ८ सय २२ मिटर उचाइको हेड भएको आयोजनको वार्षिक उत्पादन करिब साढे ९ अर्ब युनिटको छ भने विनियमदर एभरेजमा ४ रुपैयाँ ६ पैसा छ।"
आन्तरिक विवाद मिलाउन गठित एमाले कार्यदलको अर्को बैठक मंगलबार,"काठमाडौं : नेपाल कम्युनिष्ट पार्टी (एमाले) को आन्तरिक विवाद मिलाउन गठित कार्यदलको अर्को बैठक मंगलबार बस्ने सहमति भएको छ। कार्यदल गठन भएपनि बीचमा निस्क्रिय रहेपनि पार्टी एकताबद्धता बनाउन सोमबार सिंहदरबारमा बैठक बसेको थियो। बैठकपछि एमालेका सचिव गोकर्णराज विष्टले पार्टीभित्रै बसेर आन्तरिक समस्या समाधान सहमति भएको जानकारी दिए । उनले एमालेको एकता गर्न आफूहरु गम्भीर रहेको बताए। सर्वोच्च अदालतमा मुद्दाका पक्षधर बनेर प्रस्तुत हुने संविधान र पार्टीको विधान विपरित भएको ठहर गर्दै एमालेले वरिष्ठ नेता माधवकुमार नेपाल समूहलाई सोमबार साँझसम्मको अल्टिमेटम दिएको थियो। सोमबार साँझसम्म अल्टिमेटम दिएपनि अदालतको फैसला अगाडिसम्म फिर्ता गराउन संस्थापन पक्षको दौडधुप जारी छ। यसबीचमा पनि एमालेले २३ सांसदको हस्ताक्षर फिर्ता गराउने प्रयास जारी छ। पार्टी अध्यक्ष केपीशर्मा ओलीलाई २०७५ जेठ २ मा फर्काएपछि दसौं राष्ट्रिय महाधिवेशन आयोजक कमिटी भंग भएको छ। योसँगै नेपालसहित ११ जनालाई गरिएको निष्कासनको कारबाही निष्प्रभावी भएको छ। अध्यक्ष ओली लचिलो बनेपनि वरिष्ठ नेपालले भने ओलीसँग भेट गर्न अस्वीकार गरिरहेका छन्। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। पौडेलसहितका संस्थापन पक्षका नेताहरु आइतबार बिहान नेता नेपालको निवास कोटेश्वर पुगेका थिए। यता आइतबार राति नेपालपक्षका नेता भीम रावललाई बालुवाटार बोलाएर ओलीले हस्ताक्षर फिर्ताका लागि नेपाललाई मनाउन आग्रह गरेको थिए। दुबैपक्षबीच कुराकानी भए पश्चात आजबाट कार्यदल पुन: ब्युँतिएको हो। कार्यदलमा प्रधानमन्त्री एवम् एमाले अध्यक्ष ओली पक्षबाट नेताहरु सुवासचन्द्र नेम्वाङ, विष्णु पौडेल, प्रदीपकुमार ज्ञवाली, शङ्कर पोखरेल, विष्णु रिमाल छन् भने नेता नेपाल पक्षबाट भीम रावल, सुरेन्द्र पाण्डे, गोकर्ण विष्ट, रघुजी पन्त, घनश्याम भुषाल छन्। कार्यदल गठनभएपछिको पहिलो बैठकले कार्यक्षेत्र, कार्यविधि र आचारसंहिता तयार गरी लागू गर्ने, पार्टीमा देखिएका समस्यालाई यथोचित रुपमा समाधान गर्दै पार्टीलाई एकताबद्ध रुपमा अघि बढाउन कार्यदलले पार्टी पंक्तिलाई सहयोग र सद्भावका लागि आग्रह गर्ने, पार्टी एकता र समझदारीलाई वृद्धि गर्न तथा एक आपसमा विश्वास, सहयोग र अन्तरविरोध सिर्जना हुने कामकुरबाट अलग रहन पार्टी पंक्तिलाई आह्वान गर्ने निर्णय गरेको थियो। तर बागमती प्रदेशमा राष्ट्रियसभा निर्वाचनमा माधव नेपाल पक्षले बागी उम्मेदवारलाई मत हालेपछि कार्यदल निष्क्रिय भएको थियो । प्रतिनिधिसभा विघटन भएसँगै देउवालाई प्रधानमन्त्री बनाउन नेपाल पक्षले हस्ताक्षर गरेपछि एमाले विवाद झन् उत्कर्षमा पुगेको थियो।"
गण्डकी नीति योजना आयोगमा तनहुँका अधिकारी,"पोखरा : गण्डकी प्रदेश नीति तथा योजना आयोगमा तनहुँ म्याग्देका डा सुवास अधिकारी नियुक्त भएका छन्। आइतबार बसेको मन्त्रिपरिषदको बैठकले उनलाई आयोग सदस्यमा नियुक्त गर्ने निर्णय गरेको हो। सदस्य अधिकारीलाई आयोगका उपाध्यक्ष डा रघुराज काफ्लेले सोमबार सपथ ग्रहण गराए। आयोगका अध्यक्षसमेत रहेका मुख्यमन्त्री कृष्णचन्द्र नेपाली पोखरेल, शिक्षा, संस्कृति, विज्ञान, प्रविधि तथा सामाजिक विकास मन्त्री कुमार खड्काको उपस्थितिमा उपाध्यक्ष काफ्लेले सपथ गराएका हुन्। सपथमा मुख्य न्यायाधिवक्ता रोहितराज बास्तोला, मन्त्रालयका सचिव लगायत सहभागी थिए। ३८ वर्षीय अधिकारी युनिभर्सिटी अफ चाइनिज एकेडेमी अफ साइन्सेजबाट वातावरण विज्ञानमा विद्यावारिधि हुन्। उनी भारतको बैंगलोर युनिभर्सिटी भारतबाट माइक्रो बायोलोजीमा स्नातक गरेका छन्। युनिभर्सिटी अफ चाइनिज एकेडेमी अफ साइन्सेजबाट एक्सलेन्ट इन्टरनेसनल स्टुडेन्ट अवार्डसमेत प्राप्त गरेका छन्। उनीसँग जनप्रिय बहुमुखी क्याम्पस पोखराको माइक्रोबायोलोजी र बायोलोजी विभाग प्रमुखको कार्यानुभव छ। उनले राष्ट्रिय तथा अन्तर्राष्ट्रिय जर्नलमा विज्ञान प्रविधि तथा अन्य विषयहरुमा अनुसन्धानमूलक दर्जनौं लेख प्रकाशन गरेका छन्। आफ्नो अध्ययनको क्षेत्र अनुसार अनुभवको प्रयोग गर्दै प्रदेशलाई अझ अब्बल बनाउने प्रतिबद्धता उनले जनाएका छन्। आयोगमा असार ५ गते नै उपाध्यक्षमा तनहुँका डा रघुराज काफ्ले नियुक्त भएका छन्। ३ सदस्यीय आयोगमा १ पद अझै खाली नै छ।"
पोखरा महानगरपालिकाको मेयरका उम्मेदवार कुँवरको निधन,"पोखरा : स्थानीय तह निर्वाचन २०७४ सालमा पोखरा महानगरपालिकाको मेयरका उम्मेदवार रामजी कुँवरको निधन भएको छ। कोभिड १९ को संक्रमणबाट बिरामी भएका उनलाई उपचारका लागि केही समयअघि पोखराबाट हेलिकोप्टरबाट काठमाडौं लगिएको थियो। त्रिभुवन विश्वविद्यालय शिक्षण अस्पताल काठमाडौंमा उपचारकै क्रममा सोमबार निधन भएको कास्की कांग्रेस प्रवक्ता नवीन सिग्देलले पुष्टि गरेका छन्। नेपाल ट्रेड युनियन कंग्रेसका केन्द्रीय वरिष्ठ उपाध्यक्ष कुँवर ६५ वर्षका थिए। उक्त संस्थामा २ पटक केन्द्रीय वरिष्ठ उपाध्यक्ष रहेका उनी ५० सालदेखि पूर्णकालीन रुपमै ट्रेड युनियन आन्दोलनमा सक्रिय थिए। २०३६ सालमा स्थास्थ्यकर्मीहरुको आन्दोलनमा लागेर राजनीतिमा प्रवेश गरेका कुँवर नेपाली कांग्रेसको पूर्व आमन्त्रित केन्द्रीय सदस्य पनि हुन्। २०१३ सालमा जन्मिएका पोखरा ६ लेकसाइडका स्थानीय कुँवरको निधनप्रति गण्डकी प्रदेशका मुख्यमन्त्री कृष्णचन्द्र नेपाली पोखरेलले श्रद्धाञ्जली अर्पण गरेका छन्। कुँवरको असामयिक निधनले अत्यन्तै मर्माहत बनाएको छ, उनले भनेका छन्, स्थानीय तहको निर्वाचनमा पोखरा महानगरपालिकाको मेयर पदका प्रतिस्पर्धी ६५ वर्षे कुँवर नेपाली लोकतान्त्रिक आन्दोलनका अथक योद्धा हुनुहुन्थ्यो। महानगरपालिकामा मेयरको प्रतिस्पर्धामा कुँवर एमालेका मानबहादुर जिसीसँग पराजित भएका थिए। जिसीले समेत शोक वक्तव्य जारी गर्दै उनी स्वस्थ लोकतान्त्रिक अभ्यासकर्ता रहेको बताएका छन्।"
"साउन १५ भित्र दल दर्ता, असोज २० र ३१ मा उम्मेदवारी मनोनयन","काठमाडौं : निर्वाचन आयोगले मध्यावधि निर्वाचनको कार्यतालिका तयार पारेको छ। सरकारले कात्तिक २६ र मंसिर ३ मा दुई चरणमा निर्वाचन गर्ने गरी मिति घोषणा गरेपछि आयोगले मध्यावधि चुनावका कार्यतालिका बनाएको हो। प्रतिनिधिसभा विघटनविरुद्धको मुद्दामा सुनुवाइ अन्तिम चरणमा पुगेका समयमा आयोग निर्वाचनको प्रक्रियामा जुटेको छ। आयोगले राजनीतिक दलहरुका लागि दल दर्ता, उम्मेदवारी दर्ता, चुनाव चिन्ह प्रदान गर्ने लगायतको कार्यतालिका बनाएको हो। आयोगका एक सदस्यका अनुसार निर्वाचन प्रयोजनका लागि दल दर्ता गर्न असार ३१ गतेदेखि साउन १५ गतेसम्मको समय दिने तयारी छ। पहिलो चरणमा निर्वाचन हुने क्षेत्रमा २० र २१ गते उम्मेदवारी मनोनयन गर्ने तालिका छ भने दोस्रो चरणमा निर्वाचन हुने क्षेत्रमा असोज ३१ गते र कार्तिक १ गते उम्मेदवारी मनोनयनको तालिका बनाइएको छ। पहिलो चरणका उम्मेदवारहरुको अन्तिम नामावली र चुनाव चिन्ह असोज २५ गते र दोस्रो चरणका लागि कात्तिक ७ गते उम्मेदवारहरुको अन्तिम नामावली र चुनाव चिन्ह दिने तयारी आयोगले गरेको छ। सरकारले प्रतिनिधिसभा निर्वाचनका लागि सात अर्ब ७२ करोड ६३ लाख बराबरको बजेट उपलब्ध गराएको छ। अर्थ मन्त्रालयले प्रतिनिधिसभा सदस्यको निर्वाचनका लागि निर्वाचन आयोगलाई उक्त बजेट सीमासम्म खर्च गर्ने गरी सहमति प्रदान गरेको जनाएको छ। प्रतिनिधिसभा सदस्य निर्वाचन, २०७८ को सञ्चालन र व्यवस्थापनका लागि उक्त रकम निर्वाचन सामग्रीलगायत अन्य सामग्री खरिद तथा निर्वाचन व्यवस्थापनमा खर्च हुनेछ। निर्वाचनका लागि आवश्यक पर्ने रकमको कुनै अभाव हुन नदिने गरी अर्थ मन्त्रालयले उक्त सहमति दिएको हो।"
सुजिता प्रकरणको गहिरो अनुसन्धान गरी दोषीलाई कारबाही गर्न कांग्रेसको माग,"काठमाडौं : नेपाली कांग्रेसले पूर्वी चितवनको रहस्यमय अपराधको गहिरो अनुसन्धान गर्न र दोषीलाई अविलम्ब कानूनी कठघरामा उभ्याउन माग गरेको छ । प्रवक्ता एवं सूचना, संचार तथा प्रचार विभाग प्रमुख विश्वप्रकाश शर्माले सोमबार एक विज्ञप्ति जारी गर्दै राप्ती नगरपालिकाकी सुजिता भण्डारीको रहस्यमय ढंगले भएको मृत्युले गम्भीर आशंका जन्माएको बताएका छन्। विज्ञप्तिमा भनिएको छ,९ दिनसम्म उनि नभेटिनु, कसैको नियन्त्रण र अपहरणमा परेको सूचना उनले दिएपछि पनि खोज अनुसन्धानले परिणाम हासिल नगर्नु र अन्तिममा जंगलमा मृत शरीर भेटिनुले अनेक प्रश्न उब्जिएको छ। शर्माले घटनाहरुको गहिरो अनुसन्धान र कार्वाहीका लागि राज्य प्रशासनको गम्भीर तदारुकता बिशेष बनाउन अत्यावश्यक भएको बताएका छन्।देशको विभिन्न भागमा महिला उपर अनेक प्रकृतिका हिंसा र हत्याका घटना पटकपटक भएका छन् । यो प्रवृत्तिलाई निरुत्साहित गर्न र सामाजिक परिवर्तनका लागि गम्भीर राष्ट्रिय विमर्श गर्न जरुरी भइसकेको छ ।उनले भनेका छन्,घटनाहरुको गहिरो अनुसन्धान र कार्वाहीका लागि राज्य प्रशासनको गम्भीर तदारुकता पनि झनै बिशेष बन्न बनाउन अत्यावश्यक भएको छ ।"
बालिकालाई जबरजस्ती करणी गरी फरार अभियुक्त पक्राउ,सन्धिखर्क : अर्घाखाँचीको सन्धिखर्कबाट बालिकालाई जबरजस्ती करणी गरी फरार रहेका एक जनालाई प्रहरीले पक्राउ गरेको छ। सन्धिखर्क नगरपालिका७ उपल्लो फुदवांगमा स्थानीय बालिकालाई जबरजस्ती करणी गरेर अचेत अवस्थामा छाडेर फरार रहेका सन्धिखर्क ७ लामीडाडाका १२ वर्षीय रमेश नेपालीलाई प्रहरीले पक्राउ गरेको हो। जंगलमा टाउकोमा चोटसहित अचेत अवस्थामा भेटिएकी बालिकालाई अर्घाखाँची अस्पतालमा उपचारका लागि पठाइएको थियो। घटनाको अनुसन्धान गर्दा बालिकाले आफुलाई जबरजस्ती गरी कुटपिट गरेर अचेत अवस्थामा छाडेर भागेको बताएपछि प्रहरी परिचालन गरी नेपालीलाई पक्राउ गरिएको जिल्ला प्रहरी कार्यालय अर्घाखाँचीका प्रहरी नायव उपरीक्षक अम्मर बहादुर थापाले बताए। फरार रहेको १२ घण्टामै स्थानीय जंगलबाट पक्राउ परेका उनलाई करणी सम्बन्धि कसुर अन्तर्गत मुद्धा दर्ता गरी अर्घाखाँची जिल्ला अदालतबाट ५ दिनको म्याद थप गरी अनुसन्धान भइरहेको प्रहरी नायव उपरिक्षक थापाको भनाई छ।
कोरोना महामारी : पशुपतिनाथ मन्दिर साउनमा पनि नखुल्ने,"काठमाडौं : यस वर्षको साउन महिनामा पशुपतिनाथ मन्दिर भक्तजनका लागि खुला गर्न सकिने अवस्था नदेखिएको पशुपति क्षेत्र विकास कोषले जनाएको छ। नयाँ भेरियन्टसहितको कोरोना महामारी तीव्र रुपमा बढ्न थालेपछि वैशाख पहिलो सातादेखि कोषले पशुपतिनाथ मन्दिरमा दर्शन गर्न रोक लगाएको थियो। वैशाख १६ गतेदेखि सरकारले कोरोनाबाट बच्न निषेधाज्ञा नै जारी गरेको थियो। असार दोस्रो सातादेखि अन्य क्षेत्र विस्तारै खुल्न थाले पनि बढी भीड हुने भन्दै धार्मिक क्षेत्र खोलिएको छैन। मन्दिर क्षेत्रमा म्ुख्य ढोकामा ताला लगाइएको छ। कोषका सदस्य सचिव डा प्रदीप ढकाले धेरै भीड बढ्ने भएकाले साउनमा पशुपतिनाथ मन्दिर खोल्न सकिने अवस्था नदेखिएको जानकारी दिए। साउन भगवान् शिवको प्रिय महिना मानिन्छ। साउनमा देशका विभिन्न भागका साथै भारतलगायत देशबाट पनि भक्तजन पशुपतिनाथ मन्दिरमा दर्शका लागि आउने गर्छन्। गत वर्ष पनि साउन महिनामा कोरोनाका कारण वर्षभर मन्दिर खुल्न सकेको थिएन। गत वर्ष साउनमा भक्तजनले पशुपति क्षेत्रमा आएर बाहिरबाटै पशुपतिनाथको दर्शन गरेका थिए। बाहिरबाट दर्शन गर्नसमेत भक्तजनको भीड लागेको थियो। विसं २०७६ चैत पहिलो सातादेखि मङ्सिर मसान्तसम्म पशुपतिनाथ मन्दिर भक्तजनका लागि पूर्णरुपमा बन्द गरिएको थियो। गत पुस १ गतेदेखि बिहान छ बजेदेखि मध्यान्नसम्म खुला गरिएको थियो। महाशिवरात्रिदेखि भने पशुपतिनाथ मन्दिर साविकअनुसार नै खोल्न थालिएको थियो। वैशाख लागेपछि नयाँ भेरियन्टसहितको कोरोना सङ्क्रमण तीव्र हुन थालेपछि पशुपतिनाथ मन्दिर भक्तजनका लागि पुनः बन्द गरिएको हो। सदस्य सचिव डा ढकाल वातावरण सामान्य बन्दै गएमा तीजमा भने मन्दिर खोल्न सकिने बताउछन्। कोरानाका कारण पशुपति क्षेत्र सुनसान छ। भक्तजनका लागि बन्द गरिए पनि पशुपतिनाथ मन्दिरमा नित्य पूजालगायत कर्म भने जारी छ। पशुपति क्षेत्रको घाट सेवा पनि सञ्चालन भइरहेको छ। कोरोनाका कारण निधन हुनेको सङ्ख्या बढेपछि आर्यघाट, भष्मेश्वरघाट, विद्युतीय शवदाह गृहलगायत स्थानमा शव जलाउने क्रम पनि वृद्धि भएको छ। कोरानो उच्च बिन्दुमा पुगेका बेला वैशाख अन्तिम र जेठ दोस्रो सातासम्म दैनिक २०० सम्म शव आएको कोषले जनाएको छ। विद्युतीय शवदाह गृहको क्षमताले नधानेपछि वाग्मती किनारमै पनि कोरोनाबाट निधन भएकाको शव जलाइएको थियो। पशुपति क्षेत्रमा विद्युतीयसमेत १५ घाट सेवा उपलब्ध छ। रासस"
ताप्लेजुङ दोभानका आगलागी पीडितलाई २१ लाख सहयोग,"ताप्लेजुङ: ताप्लेजुङको मेरिङ्देन गाउँपालिकास्थित दोभान बजारका आगलागी पीडितलाई २१ लाख रुपैयाँ बढी सहयोग प्रदान गरिएको छ । काठमाडौमा संकलन भएको २१ लाख ४ हजार रुपैयाँ पूर्वमन्त्री योगेश भट्टराईले सोमवार मेरिङदेन गाउँपालिकाका अध्यक्ष गणेश चोङवाङलाई प्रदान गरे । ताप्लेजुङ सरोकार केन्द्र, ताप्लेजुङ समाज र भट्टराईको पहलमा उक्त सहयोग संकलन गरिएको थियो । सहयोग संकलन गर्न योगेश भट्टराईको संयोजकत्वमा दोभान बजार अग्नि पीडित राहत सहयोग समन्वय समिति, ताप्लेजुङ सरोकार केन्द्र, काठमाडौंगठन गरिएको थियो । सहयोग अभियानमा दोभान एकता समाज काठमाडौँ, ओलाङचुङ समाज कल्याण परिवार, ताप्लेजुङ गुरुङ समाज काठमाडौँ, अमर सेनेहाङ (अमेरिका), मिस मंगोल सिभिरा लामा, दावा शेर्पा र राजु साम्बा (ईजरायल) लगायतले सहयोग गरेको सरोकार केन्द्रका अध्यक्ष चित्रगुप्त साँवाले बताए । ताप्लेजुङबाट निर्वाचित प्रतिनिधिसभा सदस्य समेत रहेका भट्टराईले यसअघि पनि पीडितलाई व्यक्तिगत रुपमा ५ लाख रुपैयाँ प्रदान गरेका थिए । उक्त सहयोग रकम क्षतिको वर्गिकरणका आधारमा पीडितलाई प्रदान गरिने पालिका अध्यक्ष चोङवाङले बताए । दोभान बजारमा गत फागुन १८ गते भएको आगलागीमा ५० घर जल्दा ४० करोड ५ लाख रुपैयाँ बराबरको क्षति भएको थियो ।"
"मन्त्रिपरिषद् बैठकको निर्णय : दुई सचिवको बढुवा, तीनको सरुवा","काठमाडौं : सरकारले दुई जनालाई सचिवमा बढुवा गरेको छ। सोमबारको मन्त्रिपरिषदको बैठकले वरिष्ठ सहसचिवद्वय मधुसूदन बुर्लाकोटी र सुशील चन्द तिवारीलाई सचिवमा बढुवा गरेको हो। बुर्लाकोटी प्रशासन सेवाका हुन् भने तिवारी प्राविधिक तर्फका हुन्। लोक सेवा आयोगका अध्यक्ष माधवप्रसाद रेग्मीको अध्यक्षताको बढुवा सिफारिस समितिले प्रशासनतर्फ सहसचिव मधुसूदन बुर्लाकोटी, कृष्णहरि पुष्कर र खगेन्द्रप्रसाद नेपालको सिफारिस गरिएको छ भने प्राविधिकतर्फ सुशील चन्द तिवारी, गोपालप्रसाद सिग्देल र राजेन्द्रप्रसाद खनालको नाम सिफारिस गरेको थियो। गत बिहीबारको मन्त्रिपरिषदले चार सचिवको बढुवा गरेका थियो। त्यस्तै सरकारले तीन जना सचिवको सरुवा पनि गरेको छ। , प्रधानमन्त्री तथा मन्त्रिपरिषद्को कार्यालयका सचिव तोया ज्ञवालीलाई राष्ट्रपति कार्यालयमा सरुवा गरेको छ। सुदूर पश्चिम प्रदेश रामकृष्ण सुवेदीलाई उपराष्ट्रपतिको कार्यालय ल्याएको छ भने नेपाल ट्रस्टका सचिव सुरेश आचार्यको शिक्षा, विज्ञान तथा प्रविधि मन्त्रालय(विज्ञान)मा सरुवा भएको हो। राष्ट्रपति कार्यालयका सचिव डा हरि पौडेल अख्तियार दुरुपयोग अनुसन्धान आयोगको सदस्यमा नियुक्त भएसँगै उक्त पद रिक्त थियो। त्यसैगरी सचिव गोपीचन्द्र मैनालीले अनिवार्य अवकाश लिएसँगै उपराष्ट्रपतिको कार्यालय र सञ्जय शर्मा अनिवार्य अवकाशमा गएसँगै विज्ञान तथा प्रविधि सचिवको पद रिक्त रहेको थियो।"
"माथिल्लो तामाकोशी जलविद्युत सञ्चालनमा, प्रधानमन्त्री ओलीले गरे उद्घाटन","काठमाडौं : प्रधानमन्त्री केपी शर्मा ओलीले राष्ट्रिय गौरवको परियोजनाका रुपमा रहेको माथिल्लो तामाकोशी जलविद्युत् आयोजनाको उद्घाटन गरेका छन्। प्रधानमन्त्री निवास बालुवाटारमा आयोजित समारोहमा प्रधानमन्त्रीले विद्युतीय माध्यमबाट आयोजनाको उद्घाटन गरेका हुन्। कूल ४५६ मेगावाट क्षमताको सो आयोजनाको पहिलो युनिट आजदेखि सञ्चालनमा आएको छ। आयोजना स्थल गोगर र प्रधानमन्त्री निवास बालुवाटारबीच श्रव्य दृश्यका माध्यमबाट जोडिएको छ। प्रधानमन्त्रीले श्रव्य दृश्यका माध्यमबाट क्लिक गरेपछि आयोजनाको पहिलो युनिट सञ्चालनमा आएको छ। आयोजनामा छ वटा युनिट छन्। नेपालको जलविद्युत् विकासको इतिहासमा नयाँ कोशेढुंगासमेत कायम भएको छ। स्वदेशी लगानीको हालसम्मकै सबैभन्दा ठूलो आयोजना निर्माण शुरु भएको झण्डै ११ वर्षपछि सम्पन्न भएको हो। प्राकृतिक विपद् तथा अन्य कारणले गर्दा आयोजना ढिलाइ हुन पुगेको हो। आज एउटा युनिट सञ्चालनमा आएको छ भने अन्य पाँच वटा युनिट क्रमशः सञ्चालनमा ल्याउने तयारी गरिएको छ। आयोजनाबाट उत्पादित विद्युत् विद्युतगृह रहेको दोलखाको गोगरदेखि खिम्तीसम्मको कूल ४७२ किलोमिटर लामो २२० केभी क्षमताको प्रसारण लाइनमार्फत जोडिएको छ। आयोजनाले शनिबार मात्रै ढल्केबरदेखि न्यू खिम्ती सवस्टेशनबीचको लाइन चार्ज गरेको थियो। आयोजनाबाट उत्पादित बिजुली विद्युतगृह रहेको गोगरबाट न्यू खिम्ती सवस्टेशन हुँदै ढल्केबर पुग्नेछ। ढल्केबर सवस्टेशनबाट राष्ट्रिय प्रसारण प्रणालीमा जोडिन्छ। माथिल्लो तामाकोशीको विद्युत् गृहबाट आएको २२० केभी क्षमताको प्रसारण लाइनलाई न्यू खिम्तीमा रहेको सवस्टेशनमा जोडिएको छ। स्वदेशी लगानीको ठूलो आयोजना निर्माण सम्पन्न हुन लामो समय लाग्दा अनेकन आशङ्का पैदा भएका थिए। सरकारले सबै खालका साधन र स्रोत उपलब्ध गराएको भए पनि प्राकृतिक विपत्ति, कोरोनालगायत कारण पछाडि धकेलिँदै आएको थियो। आयोजनाको उद्घाटन भएपछि स्वदेशी लगानीमा नै ठूला परियोजना निर्माण गर्न सकिन्छ भन्ने आत्मविश्वाससमेत पैदा गरेको छ। शुरुआती लागत रु ३५ अर्ब रहेको भए पनि अमेरिकी डलरको मूल्यमा आएको उतारचढाव, ब्याजलगायतका कारण भने बढेर झण्डै रु ८० अर्बको हाराहारी पुगेको छ। रासस"
नेपालसहित २३ सांसदलाई हस्ताक्षर फिर्ता लिन एमालेले दिएको समय सकियो,"काठमाडौं : नेकपा एमालेले पार्टीका २३ सांसदले कांग्रेस सभापति नियुक्त गर्न सर्वोच्च अदालतमा बुझाएको हस्ताक्षर फिर्ता दिएको समय साँझ ५ बजे सकिएको छ। सर्वोच्च अदालतमा मुद्दाका पक्षधर बनेर प्रस्तुत हुने संविधान र पार्टीको विधान विपरित भएको ठहर गर्दै एमालेले वरिष्ठ नेता माधवकुमार नेपाल समूहलाई सोमबार साँझसम्मको अल्टिमेटम दिएको थियो। शुक्रबार बसेको केन्द्रीय कमिटी बैठकले हस्ताक्षर गर्ने पार्टीका निवर्तमान सांसदलाई निर्देशन दिदै अनधिकृत हस्ताक्षरले वैधता स्थापित हुन नसक्ने र ती हस्ताक्षर मान्य नहुने बैठकपछि जारी विज्ञप्तिमा उल्लेख गरिएको छ। आफ्नो पार्टी नेतृत्वको सरकारलाई अपदस्थ गराएर विपक्षी दलको नेतालाई प्रधानमन्त्री बनाउन हाम्रो पार्टीका कतिपय सांसदहरु हस्ताक्षरसहित राष्ट्रपति समक्ष प्रस्तुत हुनु र तीमध्ये केही विपक्षी दलका नेतालाई प्रधानमन्त्रीमा नियुक्ती गराउन सर्वोच्च अदालतमा मुद्दाका पक्षधर बनेर प्रस्तुत हुनु नेपालको संविधानको मर्म, भावना, लोकतान्त्रिक पद्धति र पार्टीको विधान विपरीत विषय हो, विज्ञप्तिमा भनिएको छ, तसर्थ यो बैठक त्यसरी हस्ताक्षर गर्ने पार्टीका निवर्तमान सांसदलाई आगामी सोमबार ५ बजेभित्र हस्ताक्षर फिर्ता लिन निर्देशन गर्दछ। यस्ता अनधिकृत हस्ताक्षरको वैधता स्थापित हुन नसक्ने र यी हस्ताक्षरहरु मान्य हुन नसक्नेतर्फ पनि हाम्रो पार्टी सम्बद्ध सबैमा स्पष्ट पार्न चाहन्छ। सोमबार साँझसम्म अल्टिमेटम दिएपनि अदालतको फैसला अगाडिसम्म फिर्ता गराउन संस्थापन पक्षको दौडधुप जारी छ। यसबीचमा पनि एमालेले २३ सांसदको हस्ताक्षर फिर्ता गराउने प्रयास जारी छ। पार्टी अध्यक्ष केपीशर्मा ओलीलाई २०७५ जेठ २ मा फर्काएपछि दसौं राष्ट्रिय महाधिवेशन आयोजक कमिटी भंग भएको छ। योसँगै नेपालसहित ११ जनालाई गरिएको निष्कासनको कारबाही निष्प्रभावी भयो। अध्यक्ष ओली लचिलो बने। वरिष्ठ नेपालले भने ओलीसँग भेट गर्न अस्वीकार गरिरहेका छन्। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। प्रधानमन्त्री ओलीसँग भेटेर समस्या समाधान खोज्न आग्रह गर्दा नेपालले रुचि नदेखाएको नेता पौडेलको भनाइ छ। पौडेल आइतबार बिहान नेता नेपालको निवास कोटेश्वर पुगेका थिए। यता आइतबार राति नेपालपक्षका नेता भीम रावललाई बालुवाटार बोलाएर ओलीले हस्ताक्षर फिर्ताका लागि नेपाललाई मनाउन आग्रह गरेको थिए। उपाध्यक्ष वामदेव गौतमले ओली र नेपालबीचको रिसइबी गहिरो रहेको बताएका छन्। राष्ट्रियसभा बैठकपछि उपाध्यक्ष गौतमले ओली र नेपालको रिस शिथिल नभएसम्म पार्टी एकता नहुने बताएका हुन्। दुई शीर्ष नेताको रिस उनीहरू मातहत रहेका नेताको चिन्ताले घटाउन नसक्ने गौतमको भनाइ छ। ओली र नेपाललाई मिलाउन दौडथुप गरिराखेका दुवै गुटका युवा नेतातर्फ लक्ष्य गर्दै गौतमले मातहतका नेताको चिन्ताले काम नगर्ने प्रस्ट पारे। १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा दर्ता भएको रिटमाथि बहस सकिएपछि मुद्दालाई असार २८ सम्मका लागि हेर्दाहेर्दैमा राखिएको छ ।"
सामुदायिक अस्पतालमा कोरोना संक्रमितको निशुल्क उपचार,"सिन्धुली : कतिपय सरकारी तथा नीजि अस्पतालले कोभिड संक्रमितको उपचारमा चर्को शुल्क असुल गर्ने गरेको गुनासो आइरहेका बेला यहाँको एक सामुदायिक अस्पतालले भने निशुल्क उपचार गर्दै आएको छ । सिन्धुलीको सुनकोसी गाउँपालिका ६ खाल्टेमा रहेको आत्मिय सामुदायिक अस्पतालले दोस्रो लरहको कोभिड १९ को संक्रमण सुरु भएदेखिकै संक्रमितको निशुल्क उपचार गर्दै आएको हो । अस्पतालका कार्यकारी निर्देशक संजिव केसीका अनुसार १५ बेडको अस्पतालमा ६ बेडमा आइसुलेसन तयार पारेर कोभिड १९ को संक्रमतिहरुको निशुल्क उपचार भईरहेको छ । अस्पतालले कुनैपनि शुल्क नलिई कोभिड संक्रमितको उपचार गरिरहेको छ । दोस्रो चरणमा मात्र हामिले ७० बढीको उपचार गराएका छौं । उनीहरु मध्ये १४१५ जना सिरियस हुनुहुथ्यो उहाँहरुको समेत सफल उपचार गरिएको छ, उनले भने । अक्सिजन, आइसीयु, भेन्टीलेटर, काडियाक्ट मोनिटरसहितको ६ बेडको सुविधा सम्पन्न आइसोलेसन संचालन गरिएको छ । तर, अस्पतालले यी सेवाका बारेमा कतै प्रचार नगरेपनि उपचारका लागि आउने सर्वसाधरणको भीड थेगिसाध्ये छैन, उनले थपे । जिल्लाको गोलन्जोर, सुनकोशी, रामेछापको खाँडादेवी, सुनपती, राकाथुम लगायतका गाउँपालिकाका नागरिकहरुले उक्त अस्पतालबाट सेवा लिइरहेका छन् । डाक्टर अतुल गौतम र सौगात पोखरेल दुईजना मेडिकल अधिकृत डाक्टर, नर्स तथा अन्य चिकित्सकीय टोलीले अस्पतालमा २४ घण्टा सेवा दिइरहेका छन् । अस्पतालमा अहिले पनि सुनकोसी गाउँपलिकाका उपाध्यक्ष दिर्वसिं मोक्तानसहितका ६ जना कोभिड संक्रमितको उपचार भइरहेको डाक्टर सौगात पोखरेलले बताए । कतिपय संक्रमितलाई १४ दिनसम्म आइसोलेसनमा राखेर उपचार गर्नु परेको छ उनीहरुलाई बस्न, उपचार खर्चदेखि खानेसमेत हामीले निशुल्क गरेका छौं, पोखरेलले भने । पीसीआर र एन्टिजेन्ट परीक्षण समेत अस्पतालबाट निशुल्क हुने गरेको छ । उक्त अस्पताललाई सित्ता यूएस र सुनकोशी गाउँपलिकाले सहयोग गर्दै आएको छ । अन्य बिरामीसँग समेत वेडको २ सय चार्ज लिँदै आएको अस्पतालले आगामी साउन बाट निशुल्क गर्ने जनाएको छ । सुन्दर शान्त वातावरणमा उपचार हुने भएकाले कोभिडका संक्रमितको आत्मबल समेत बढ्ने गरेको अस्पतालमा उपचार गराएको कोभिड संक्रमितका आफन्त तथा स्थानीय सरोज कार्कीले बताए । सामुदायिक अस्पतालमा २४ सै घण्टा इमरजेन्सी सेवा, प्रसूति सेवा, आँखा जाँच, अत्याधुनिक डिजिटल एक्सरे, ल्याव, भिडियो एक्सरे, फार्मेसी सेवा संचालनमा छन् ।यस्ता सेवाहरु पनि गरिब तथा विपन्न वर्गका लागि नि:शुल्क गरिएको छ । अस्पतालबाट निशुल्क कोभिड एम्बुलेन्स सेवा औषधि पाइन्छ । अस्पतालमा आगामी दिनमा थप आइसीयु वेड, अप्रेसन थेटर, सर्जिकल वार्ड, वर्थिङ्ग सेन्टर विस्तार गर्नेगरी काम भइरहेको अस्पतालका अर्का डाक्टर अतुल गौतमको भनाइ छ । अस्पतालले कतिपय केशह अस्पतालमै विशेषज्ञ डाक्टर हायर गरेर समेत बिरामीको उपचार गर्दै आएको छ । अस्पतालबाट निशुल्क प्रसूति तथा परामर्श सेवा दिँदै आएको चिकित्सक सिता कार्कीको भनाइ छ । २०७४ साउन १ गतेबाट संचालनमा आएको उक्त अस्पतालमा कार्यरत चिकित्सक तथा कर्मचारी नागरिकको स्वास्थ्यउपचार सेवामा निरन्तर खटिनुले पनि अस्पतालप्रति बिरामी र आफन्तको कुनै गुनासो नआएको कर्मचारी गोविन्द सिंहले दावी गरे।"
एमिकस क्युरी वैद्यको राय : प्रधानमन्त्रीले विश्वासको मत नपाएपछि स्वतः पदमुक्त हुन्छ,"काठमाडौं : प्रतिनिधिसभा विघटनसम्बन्धी मुद्दामा रिट निवेदकका तर्फबाट जवाफी बहस सकिएपछि अदालतका सहयोगीका तर्फबाट बहस शुरु भएको छ। प्रधानन्यायाधीश चोलेन्द्रशम्शेर जबरा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा नेपाल बार एशोसिएशनका तर्फबाट वरिष्ठ अधिवक्ता राघवलाल वैद्यले बहस प्रारम्भ गर्दै संसद्मा एक पटक विश्वासको मत नपाएपछि प्रधानमन्त्री स्वतः पदमुक्त हुने राय दिए। वरिष्ठ अधिवक्ता वैद्यले दुई वर्षभन्दा बढी प्रधानमन्त्री भएका व्यक्तिलाई ७६ (३) अनुसार पुनः प्रधानमन्त्री नियुक्त गर्न नमिल्ने राय दिँदै भने,यो त भर्खर निर्वाचित भएको वा धारा ७६ को (१), (२) अनुसार सरकार बन्न नसके (३) ले पाउने भनेको हो, वैशाख ३० गते संसद्को ठूलो दलको नेताका रुपमा दिइएको नियुक्तिमा प्रश्न छ, विश्वासको मत नपाएकाले फेरि सरकार गठन गर्नका लागि ५ मा जाऊ भनेको होइन। संविधानअनुसार पदमुक्त भइसकेका प्रधानमन्त्रीले फेरि नियुक्तिका लागि जान नपाउने व्यवस्था भएको जनाउँदै आफ्नो पार्टीभित्रको विवादलाई लिएर प्रधानमन्त्रीले पटकपटक संसद् विघटनलाई स्वीकार गर्न नसकिने राय दिए। संविधान जीवन्त बन्नुपर्ने भनी भोलिको पुस्ताले गर्व गर्ने वातावरण गर्ने खालको हुनुपर्नेमा विश्वासको मत गुमाएको प्रधानमन्त्रीको निकासका बारेमा राष्ट्रपतिले बुझ्नुपर्ने उनको राय थियो। नेकपा (माओवादी केन्द्र) ले समर्थन फिर्ता लिइसकेपछि बहुमत गुमेका अवस्थामा पदमुक्त प्रधानमन्त्रीका सट्टामा अर्को व्यक्तिलाई प्रधानमन्त्री बनाउनुपर्ने उनको इजलासलाई राय थियो। बारकै तर्फबाट अर्का एमिकस क्युरी वरिष्ठ अधिवक्ता उषा मल्लले राय दिइरहेकी छन्। अब अदालतका सहयोगी दुई जनाले राय दिन बाँकी छ। बहस जारी छ। बढ्यो राजनीतिक ढुकढुकी प्रतिनिधिसभा विघटन मुद्दा: संवैधानिक इजलासमा जवाफी बहस जारी प्रतिनिधिसभा विघटन मुद्दा : जवाफी बहस सकियो, अब एमिकस क्युरीको राय बाँकी प्रधानन्यायाधीशको प्रश्न: एमालेबाहेकको वैकल्पिक सरकार बन्न सक्छ ? राष्ट्रियसभामा प्रतिनिधिसभा विघटनको पक्ष र विपक्षमा बहस साउन १५ भित्र दल दर्ता, असोज २० र ३१ मा उम्मेदवारी मनोनयन"
बाह्य देशको भर पर्नुपर्ने अवस्थाको तामाकोसीले अन्त्य गर्यो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले माथिल्लो तामाकोशी जलविद्युत् आयोजनाको सफलताले मुलुकको ऊर्जा क्षेत्रको थप विकासका लागि आत्मविश्वास बढाएको बताएका छन्। कूल ४५६ मेगावाट क्षमताको माथिल्लो तामाकोशी जलविद्युत् आयोजनाको आज उद्घाटन गर्दै प्रधानमन्त्रीले आफ्नै बलबूतामा विकासका थुप्रै काम गर्न सक्छौ भन्ने विश्वासमा अभिवृद्धि भएको उल्लेख गरे। हरेक क्षेत्रमा बाह्य देशको भर पर्नुपर्ने अवस्थाको अन्त्य गर्ने दिशामा आयोजनाले महत्वपूर्ण भूमिका खेलेको उल्लेख गर्दै उनले ज्ञान, प्रविधिको विकास र विस्तारलगायतका क्षेत्रमा समेत महत्वपूर्ण योगदान गर्ने स्पष्ट पारे। जलविद्युत् क्षेत्रमा मुलुकलाई आत्मनिर्भर बनाउनेतर्फ पनि आयोजनाले विशेष योगदान गर्ने प्रधानमन्त्रीको भनाइ थियो। आयोजना सम्पन्न हुनु ज्यादै खुसीको कुरा भएको जानकारी दिँदै प्रधानमन्त्रीले यसले समग्र दोलखावासीलाई मात्रै नभई समग्र देशलाई नै बहुआयामिक फाइदा गर्ने विश्वास व्यक्त गरे। आयोजनाको सफल निर्माणमा सहयोग गरेकामा प्रधानमन्त्री ओलीले दोलखावासी जनसमुदायप्रति धन्यवाद ज्ञापन गरे। आयोजनाका लागि सडक, प्रसारण लाइन, सवस्टेशनको निर्माणमा स्थानीय जनताको सहयोग प्रशंनीय रहेको उल्लेख गर्दै प्रधानमन्त्रीले विकास हामी सबैको साझा आवश्यकता भएको तथा सफलता उपलब्धी पनि समान रहेको बताए। आन्तरिक खपतका लागि मात्रै नभई निर्यातका लागि समेत आयोजनाले महत्वपूर्ण भूमिका निर्वाह गर्ने प्रधानमन्त्रीको कथन थियो। नेपालीको आफनै लागतमा बनेको हालसम्मकै ठूलो आयोजना सम्पन्न हुनु नै सबैभन्दा ठूलो खुसीको कुरा भएको उनले स्पष्ट पारे। मुलुकभित्र व्याप्त रहेको विद्युत्भार कटौतीको अन्त्यका लागि विगतमा बाह्य देशबाट खरिद गर्नुपरेको तथ्य पेश गर्दै प्रधानमन्त्रीले ठूला आयोजनाको सञ्चालनपछि त्यस्तो परिस्थितीको क्रमशः अन्त्य भएको र ऊर्जाका क्षेत्रमा क्रमशः आत्मनिर्भरताको बाटोमा अग्रसर भएको बताए। पहिलो चरणमा माथिल्लो तामाकोशीको एउटा मात्रै युनिट सञ्चालनमा आए पनि क्रमशः अन्य युनिटसमेत सञ्चालनमा आउने जानकारी दिँदै प्रधानमन्त्रीले देशको शिक्षा, स्वास्थ्य, औद्योगिक क्षेत्रमा सकारात्मक प्रभाव पर्ने र स्वच्छ ऊर्जाको पहुँच विस्तारमा थप सफलता हासिल हुने विश्वास व्यक्त गर्नुभयो। दाउरा र ग्यासको चुल्हो क्रमशः विस्थापित गर्दै विद्युतीय चुल्होमा परिणत गर्न यस्ता आयोजनाले सहयोग पुर्याउने प्रधानमन्त्रीको भनाइ छ। विकास निर्माणका काममा ढिलाई भइरहेकाप्रति आपत्ति प्रकट गर्दै प्रधानमन्त्री ओलीले किन त्यस्तो भइरहेको छ भन्ने कुराको जाँच पड्ताल गरेर अन्य आयोजनामा त्यस्तो समस्या दोहोरिन नदिन सम्बद्ध पक्ष सचेत हुनुपर्नेमा जोड दिए। माथिल्लो तामाकोशीको लागत झण्डै दोब्बर हुनु आफैमा दुःखद रहेको उल्लेख गर्दै प्रधानमन्त्रीले एउटा परियोजनामा ढिलाइ हुँदा त्यसले पार्ने परोक्ष र प्रत्यक्ष प्रभाव असाध्यै ठूलो रहेकाले आगामी दिनमा यस्तो अवस्थामा सुधार ल्याउनु निर्देशन दिए। कूल रु १४ अर्ब निर्माण अवधिको व्याज लाग्ने भनिएकामा रु १८ अर्ब बढेर रु ३२ अर्ब पुग्नु, लागतसमेत सोही मात्रामा बढ्नुले ठूलो नोक्सानी भएको उनको भनाइ थियो। निर्माण कम्पनीको छनोट तथा काम गर्ने तदारुकताका कारण भएको ढिलासुस्ती, भूकम्प र कोरोनाले पारेको प्रभावका कारण पनि आयोजनामा बिलम्ब भएकाले कम भन्दा कम समयमा काम गर्ने उपायको खोजी गर्दै विगतमा भएका कमजोरीबाट पाठ सिक्न समेत सबै पक्षको प्रधानमन्त्रीले ध्यानकर्षण गराए। पाँच वर्ष अगाडि नै आयोजना सम्पन्न गर्न पाएको भए त्यसले देशको अर्थतन्त्रको विकास र विस्तारमा ठूलो फड्को मार्ने थियो भन्दै प्रधानमन्त्रीले परियोजनाको बिलम्बले राष्ट्रलाई असाधारण क्षति पुर्याइएकामा चिन्ता व्यक्त गर्दै आगामी दिनमा विशेष ध्यान दिन निर्देश गरे। नेपाल टुकी देशबाट टुकीरहित देशमा परिणत हुँदै गरेको दृष्टान्त पेश गर्दे प्रधानमन्त्रीले केही प्रतिशत जनतामा मात्रै बिजुली पुर्याउन बाँकी रहेको र ती क्षेत्रमा समेत छिट्टै पुग्ने विश्वास व्यक्त गरे। उद्योग प्रतिष्ठानले मागे जति बिजुली उपलब्ध गराउन प्रसारण लाइनको अभावले नसकिएको सुनाउँदै प्रधानमन्त्रीले क्रमशः डिमाण्ड चार्ज तथा अन्य शुल्कसमेत न्यून गर्दै लगिने जानकारी दिए। बिजुली उत्पादन बढाएर उपभोक्तालाई सस्तोमा दिन सरकार प्रयत्नशील रहेको प्रधानमन्त्रीको भनाइ थियो।"
"एमाले कार्यदल ब्युँतियो, सिंहदरबारमा बैठक जारी","काठमाडौं : नेपाल कम्युनिष्ट पार्टी (एमाले) को आन्तरिक विवाद मिलाउन गठित कार्यदलको बैठक सिंहदरबारमा बसेको छ। कार्यदल गठन भएपनि बीचमा निस्क्रिय रहेको पुन: पार्टी एकताबद्धता बनाउन सोमबार बैठक बसेको हो। सर्वोच्च अदालतमा मुद्दाका पक्षधर बनेर प्रस्तुत हुने संविधान र पार्टीको विधान विपरित भएको ठहर गर्दै एमालेले वरिष्ठ नेता माधवकुमार नेपाल समूहलाई सोमबार साँझसम्मको अल्टिमेटम दिएको थियो। सोमबार साँझसम्म अल्टिमेटम दिएपनि अदालतको फैसला अगाडिसम्म फिर्ता गराउन संस्थापन पक्षको दौडधुप जारी छ। यसबीचमा पनि एमालेले २३ सांसदको हस्ताक्षर फिर्ता गराउने प्रयास जारी छ। पार्टी अध्यक्ष केपीशर्मा ओलीलाई २०७५ जेठ २ मा फर्काएपछि दसौं राष्ट्रिय महाधिवेशन आयोजक कमिटी भंग भएको छ। योसँगै नेपालसहित ११ जनालाई गरिएको निष्कासनको कारबाही निष्प्रभावी भयो। अध्यक्ष ओली लचिलो बनेपनि वरिष्ठ नेपालले भने ओलीसँग भेट गर्न अस्वीकार गरिरहेका छन्। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। पौडेलसहितका संस्थापन पक्षका नेताहरु आइतबार बिहान नेता नेपालको निवास कोटेश्वर पुगेका थिए। यता आइतबार राति नेपालपक्षका नेता भीम रावललाई बालुवाटार बोलाएर ओलीले हस्ताक्षर फिर्ताका लागि नेपाललाई मनाउन आग्रह गरेको थिए। दुबैपक्षबीच कुराकानी भए पश्चात आजबाट कार्यदल पुन: ब्युँतिएको हो। कार्यदलमा प्रधानमन्त्री एवम् एमाले अध्यक्ष ओली पक्षबाट नेताहरु सुवासचन्द्र नेम्वाङ, विष्णु पौडेल, प्रदीपकुमार ज्ञवाली, शङ्कर पोखरेल, विष्णु रिमाल छन् भने नेता नेपाल पक्षबाट भीम रावल, सुरेन्द्र पाण्डे, गोकर्ण विष्ट, रघुजी पन्त, घनश्याम भुषाल छन्। कार्यदल गठनभएपछिको पहिलो बैठकले कार्यक्षेत्र, कार्यविधि र आचारसंहिता तयार गरी लागू गर्ने, पार्टीमा देखिएका समस्यालाई यथोचित रुपमा समाधान गर्दै पार्टीलाई एकताबद्ध रुपमा अघि बढाउन कार्यदलले पार्टी पंक्तिलाई सहयोग र सद्भावका लागि आग्रह गर्ने, पार्टी एकता र समझदारीलाई वृद्धि गर्न तथा एक आपसमा विश्वास, सहयोग र अन्तरविरोध सिर्जना हुने कामकुरबाट अलग रहन पार्टी पंक्तिलाई आह्वान गर्ने निर्णय गरेको थियो। तर बागमती प्रदेशमा राष्ट्रियसभा निर्वाचनमा माधव नेपाल पक्षले बागी उम्मेदवारलाई मत हालेपछि कार्यदल निष्क्रिय भएको थियो । प्रतिनिधिसभा विघटन भएसँगै देउवालाई प्रधानमन्त्री बनाउन नेपाल पक्षले हस्ताक्षर गरेपछि एमाले विवाद झन् उत्कर्षमा पुगेको थियो।"
"प्रतिनिधिसभा विघटन : मुद्दाको बहस सकियो, फैसला असार २८ मा आउने","काठमाडौं : प्रतिनिधिसभा विघटनविरुद्ध दायर रिट निवेदनको पक्षविपक्षमा सोमबारदेखि बहस सकिएको छ। प्रतिनिधि सभा विघटन बदर र कांग्रेस सभापति शेरबहादुर देउवालाई प्रधानमन्त्री नियुक्तिका लागि परमादेश माग्दै दायर भएको रिटमा बहस सकिएको हो। संवैधानिक इजलासमा विघटनविरुद्ध परेका रिटमा रिटमा पक्ष, विपक्ष र एमिकस क्युरीका वकिलले बहस गरेका छन्। संवैधानिक इजलासमा संलग्न प्रधानन्यायाधीश र न्यायाधीशहरूबाट पक्षविपक्षका वकिललाई विभिन्न कोण, बहुआयामिक र अनेक ध्रुवबाट प्रश्नहरू सोधिएको थियो। बहस सकिएपछि मुद्दालाई असार २८ सम्मका लागि हेर्दाहेर्दैमा राखिएको छ । संवैधानिक इजलासमा प्रधानन्यायाधीश चोलेन्द्रशम्शेर जबरा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराई छन्। जेठ ८ गते राष्ट्रपति विद्यादेवी भण्डारीले प्रतिनिधि सभा विघटन गर्दै मध्यावधि निर्वाचन घोषणा गरेपछि प्रधानमन्त्रीमा नियुक्तिको परमादेश र प्रतिनिधि सभा पुनःस्थापनाको माग गर्दै १४६ सांसदको हस्ताक्षरसहित जेठ १० गते देउवाले सर्वोच्चमा रिट दायर गरेका थिए।"
एमीकस क्युरी घिमिरेको राय : मेरो विकल्प मै हुँ भन्न प्रधानमन्त्रीले पाउनुहुन्न,"काठमाडौं : सर्वोच्च बार एशोसिएशनका तर्फबाट वरिष्ठ अधिवक्ता कोमलप्रकाश घिमिरेले विश्वासको मत नपाएपछि प्रधानमन्त्री एक मिनेट पनि बस्न नहुने राय दिएका छन्। प्रधानन्यायाधीश चोलेन्द्रशम्शेर जबरा, वरिष्ठतम न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा एमीकस क्युरीका रुपमा राय दिने क्रममा सोमबार उनले यस्तो बताएका हुन्। प्रधानमन्त्रीका लागि मेरो विकल्प म नै हुँ भन्ने खालको कुरा छाड्नुपर्ने राय दिँदै वरिष्ठ अधिवक्ता घिमिरले भने,मेरो विकल्प मै हुँ भन्न प्रधानमन्त्रीले पाउनुहुन्न, संविधानको धारा ७६ (५) अनुसार प्रधानमन्त्री नियुक्ति स्वतन्त्र सांसदले विश्वासको मत दिने हो । निर्दलीय व्यवस्था हुँदैमा बहुदलीय व्यवस्थाको सिद्धान्त खल्बलिदैन, वरिष्ठ अधिवक्ता घिरिमले भने,प्रधानमन्त्रीलाई जनताले विश्वास नगरेको खण्डमा एक मिनेट पनि बस्नुहुँदैन, विश्वासको मत प्राप्त नगरेको व्यक्ति प्रधानमन्त्री हुन सक्दैन। संविधानको धारा ७६ (५) अनुसार सांसद स्वतन्त्र हुने र आफूले चाहेको प्रधानमन्त्रीलाई विश्वासको मत दिन पाउने राय उनको थियो । प्रतिनिधिसभा विघटनसम्बन्धी मुद्दामा नेपाल बार एशोसिएशनका तर्फबाट तोकिएका एमीकस क्युरीले राय दिने क्रम सकिएपछि उनले दिएका हुन्। एमिकस क्युरी वैद्यको राय : प्रधानमन्त्रीले विश्वासको मत नपाएपछि स्वतः पदमुक्त हुन्छ"
तालिवानसँग झडपपछि १००० अफगान फौज भागेर ताजिकिस्तान पुगे,"काबुल: तालिबान विद्रोहीसँगको झडपपछि एक हजार भन्दा धेरै अफगानी सैनिकहरु भागेर छिमेकी ताजिकिस्तान पुगेका छन् । पछिल्लो समय उत्तरी अफगानिस्तानका दर्जनौँ जिल्लाहरु तालिबान समूहको कब्जामा रहेका खबर आइरहँदा यस्तो घटना भएको हो । अमेरिकाले शुक्रबार बाग्राम आधार शिविर अफगानिस्तान सेनालाई हस्तान्तरण गर्दै आफ्ना सेना फिर्ता लैजाने घोषणा गरेपछि अफगान सेनाले सामना गरेको यो पहिलो र ठूलो चुनौती हो । ताजिकिस्तानको राष्ट्रिय सुरक्षा समितिले १०३७ जना अफगान सैनिक तालिबानसँग भीडन्तपछि रातको समयमा ज्यान बचाउन आफ्नो इलाकामा प्रवेश गरेको जानकारी दिएको छ । असल छिमेकीको सिद्धान्तलाई ध्यानमा राख्दै अफगानिस्तानको आन्तरिक मामिलामा हस्तक्षेप नहुने गरी अफगान फौजलाई आफ्नो इलाकामा प्रवेश दिइएको ताजिकिस्तानबाट जारी विज्ञप्तिमा उल्लेख छ । अफगान फौजहरु यसअघि पनि यस्तै झडपको क्रममा तालिबान नियन्त्रित सीमा पार गर्दै भागेर ताजिकिस्तान पुगेका थिए । काबुलस्थित विश्लेषक अत्ता नूरीका अनुसार यस घटनाले अफगान फौजले आफ्नो मनोबल गुमाएको छ । ""तालिबानले कब्जा गरेका लगभग सबै जिल्लामा उनीहरु अन्योल छन् । उनीहरु सिपाहीहरुसँग कुरा गर्न र आत्मसमर्पण गर्न टोली पठाउने गर्छन्"" उनले भने । साथै अफगान सरकारका लागि यो एक संकटको अवस्था भएको समेत विश्लेषकहरुको टिप्पणी छ । अमेरिकाले अफगानिस्तानमा आफ्नो सेना तैनाथ गरेको २ दशकपछि पूर्ण रुपमा फिर्ता गर्न लागिरहँदा तालिबान विद्रोहीले पनि हमला तिब्र पारेको छ । अमेरिकामा जो बाइडेन राष्ट्रपति निर्वाचित भएपछि सेप्टेम्बर ११ सम्ममा आफ्ना सबै सैनिक फिर्ता लैजाने प्रतिवद्धता व्यक्त गरेका थिए । मे महिना सुरु भएसँगै अमेरिकाले बाँकी रहेका २५ सय सैनिकलाई फिर्ता लैजाने प्रक्रिया सुरु गरेको हो । यद्यपि अफगान शान्ति वार्ता सम्पन्न नहुँदै र तालिबानी समूहको प्रभाव बाक्लो भइरहँदा अमेरिकी फौज फिर्ता गर्न नहुने केही विश्लेषकहरुको भनाइ छ ।"
२२ सय ११ जना कोरोनामुक्त हुँदा २६ सय २२ संक्रमित थपिए,काठमाडौं : ११ हजार ५२७ नमूना परीक्षणमा २६ सय २२ जनामा कोरोना भाइरस संक्रमण (कोभिड१९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा परीक्षण गराएका ११ हजार ५२७ नमूनामा २६ सय २२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। ७६ सय ९९ नमूनाको पीसीआर र ४ हजार २८ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट १७ सय ४५ जना र एन्टिजेन विधिबाट ८७७ जनामा संक्रमण देखिएको हो। यस्तै पछिल्लो २४ घन्टामा थप २२ सय ११ जना कोरोनामुक्त भएका छन्। कोरोनाबाट निको हुने दर ९४६ प्रतिशत हो। मन्त्रालयका अनुसार सोमबार २३ जनाको कोरोना संक्रमणबाट निधन भएको छ। यो सहित नेपालमा कोरोनाबाट निधन हुनेको संख्या ९ हजार २४८ पुगेको छ।
"थानकोटमा चक्कु प्रहार गरी हत्या, दुई पक्राउ","काठमाडौं : काठमाडौंमा धारिलो हतियार प्रहार गरी एक व्यक्तिको हत्या गर्ने दुई जनालाई आज प्रहरीले पक्राउ गरेको छ। चन्द्रागिरि नगरपालिका३ थानकोट बस्ने महोत्तरीको जलेश्वर नगरपालिका२ का २० वर्षीय जितेन्द्र साहको आइतबार धारिलो हतियार (चक्कु) प्रहार गरी हत्या गरेको अभियोगमा चन्द्रागिरि३ थानकोट बस्ने ३६ वर्षीय सोमलाल गोपाली र मकवानपुर दामन घर भएका २५ वर्षीय मनोज दोङ तामाङलाई पक्राउ गरिएको हो। चन्द्रागिरि३ थानकोटमा गए राति उनीहरुसहित तीन जनाको समूहले चक्कु प्रहार गर्दा साहलाई गम्भीर घाइते बनाएकामा उनको राष्ट्रिय ट्रमा सेन्टरमा उपचारका क्रममा आज मृत्यु भएको थियो। उक्त घटनामा संलग्न व्यक्तिको खोजी गर्ने क्रममा गोपालीलाई चन्द्रागिरि३ थानकोट र तामाङलाई सोही नगरपालिका१ दहचोकबाट पक्राउ गरिएको महानगरीय प्रहरी परिसरका प्रहरी उपरीक्षक रमेशकुमार बस्नेतले जानकारी दिए। घटनामा संलग्न भइ हाल फरार एक व्यक्तिको खोजी जारी रहेको छ। पक्राउ परेका दुईविरुद्ध कर्तव्य ज्यानसम्बन्धी कसूरमा थप अनुसन्धान भइरहेको महानगरीय प्रहरी वृत्त थानकोटले जनाएको छ। निषेधाज्ञा उल्लङ्घन गर्ने १४६ कारबाहीमा विभिन्न जिल्लामा लागू गरिएको निषेधाज्ञा कार्यान्वयनको सिलसिलामा पछिल्लो २४ घण्टामा निषेधाज्ञा उल्लङ्घन गर्ने ५३० सवारी साधनलाई प्रहरीले नियन्त्रणमा लिएर चालकलाई सचेत गराएको छ। सोही क्रममा प्रहरीले निःशुल्क मास्क वितरण अभियान चलाइरहेको छ। हालसम्म चार लाख ६१ हजार ९९ लाई मास्क वितरण गरिएको प्रहरी प्रधान कार्यालयले जनाएको छ। कोभिड१९ रोकथाम तथा नियन्त्रणका लागि स्थानीय प्रशासनद्वारा जारी गरिएको निषेधाज्ञा उल्लङ्घन गर्ने १४६ लाई कोभिड१९ सङ्कट व्यवस्थापन अध्यादेश, २०७८ बमोजिम कारवाही गरी रु १५ हजार जरिवाना गरिएको छ। रासस"
प्रतिनिधिसभा विघटन मुद्दा: संवैधानिक इजलासमा जवाफी बहस जारी,"काठमाडौं : प्रतिनिधिसभा विघटनसम्बन्धी मुद्दामा जवाफी बहस सुरु भएको छ। सर्वोच्च अदालतको संवैधानिक इजलासमा वरिष्ठ अधिवक्ता हरिहर दाहालले जवाफी बहस सुरु गरेका छन्। सभामुखका तर्फबाट बहस सकिएपछि आइतबारदेखि रिट निवेदनका तर्फबाट जवाफी बहस सुरु भएको हो । वरिष्ठ अधिवक्ता रमणकुमार श्रेष्ठले जवाफी बहस गरिसकेका छन्। प्रधानन्यायाधीश चोलेन्द्रशम्शेर जबरा तथा न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईका संवैधानिक इजलासमा प्रतिनिधिसभा विघटनसम्बन्धी रिट निवेदनमा सुनुवाइ भइरहेको छ। रिट निवेदकका तर्फबाट जवाफी बहस गर्ने वरिष्ठ अधिवक्ता दाहालपछि वरिष्ठ अधिवक्ता शम्भु थापा र बद्रीबहादुर कार्कीले बहस गर्नेछन्। रिट निवेदकका तर्फबाट जवाफी बहसका लागि तीन घण्टा समय निर्धारण गरिएको थियो । एक घण्टा आइतबार नै सकिएको छ । आजका लागि दुई घण्टा मात्र समय बाँकी छ । त्यसपछि अदालतका सहयोगीले दुई घण्टा बहस गर्ने गर्नेछन् । एमिकस क्युरीमा नेपाल बार एशोसिएशनबाट वरिष्ठ अधिवक्ताद्वय राघवलाल वैद्य र उषा मल्ल तथा सर्वोच्च बार एशोसिएशनले वरिष्ठ अधिवक्ताद्वय कोमलप्रकाश घिमिरे र प्रकाशबहादुर केसी छन् । सोमबार जवाफी बहस सकिएपछि एकिकस क्युरीको पालो आउनेछ ।"
सेनाले प्रहरीलाई दियो ३०० थान हतियार,"काठमाडौं : नेपाली सेनाले नेपाल प्रहरीलाई ३०० थान हतियार उपलब्ध गराएको छ । प्रधानसेनापति पूर्णचन्द्र थापाले प्रहरी महानिरीक्षक शैलेश थापालाई सैनिक मुख्यालयमा सोमबार आयोजित कार्यक्रममा उक्त परिमाणको इन्सास, एसएलआरलगायतका हतियार र सोको गोली एवं आवश्यक पार्टपुर्जा हस्तान्तरण गरेका हुन्। मन्त्रिपरिषद्को गत जेठ १७ को निर्णयानुसार सेनाले १० हजार ८१८ नाल हरियार तथा १४ लाख ९४ हजार १६ थान गोली र आवश्यक पार्टपुर्जा प्रहरीलाई तीन चरणमा उपलब्ध गराउने छ । प्रहरीले तालीम, विशिष्ट र अतिविशिष्ट व्यक्तिको सुरक्षा, कार्यालय सुरक्षा तथा अन्य ठूला कार्यक्रम सञ्चालन गर्ने प्रयोजनका लागि ती हतियार माग गरेको थियो । उपलब्ध गराइएका हतियारको मर्मत तथा सञ्चालनसम्बन्धी तालीमसमेत सेनाले प्रहरीलाई प्रदान गर्नेछ । सेनाले बाँकी हतियार आगामी वैशाखभित्रमा हस्तान्तरण गरिसक्ने जानकारी दिइएको छ । कार्यक्रममा महासेनानी राजेन्द्रमणि गिरी र वरिष्ठ उपरीक्षक दिपक थापाबीच सहमतिपत्र आदानप्रदान भएको थियो । मुलुकका रक्षा र सुरक्षाको धरोहरका रुपमा रहेका ती दुई निकायका बीच शान्तिसुरक्षा कायम गर्ने सन्दर्भमा कतिपय समयमा संयुक्त परिचालन समेत हूँदै आएको छ । शान्तिसुरक्षा कायम गर्ने सन्दर्भमा उत्पन्न हुने अवस्थाको प्रतिकार्यसमेतमा प्रयोग हुने उक्त हतियारले प्रहरीको क्षमता अभिवृद्धि गर्नेछ । प्रहरीको अनुरोधमा सरकारबाट भएको निर्णयबमोजिम सेनासँग भएको जगेडा हतियार प्रहरीलाई उपलब्ध गरिएको सैनिक प्रवक्ता सन्तोषबल्लभ पौडेलले जानकारी दिए। यसअघि सेनाले सशस्त्र प्रहरी बल नेपाललाई सन् २०२० जुलाई २९ मा ६०० थान इन्सास हतियार उपलब्ध गराएको थियो । कार्यक्रममा नेपाली सेनाका बलाधिकृत रथी प्रभुराम शर्मालगायत उच्च सैनिक अधिकृतको सहभागिता रहेको थियो ।"
दोषी ठहर भएपछि दक्षिण अफ्रिकी पूर्वराष्ट्रपति भन्छन्: मलाई जेल पठाउनु मृत्युदण्ड दिएजस्तै हो !,"केपटाउन: अदालतको अवहेलनामा दोषी ठहर भएका दक्षिण अफ्रिकाका पूर्वराष्ट्रपति ज्याकोब जुमाले आफू जेल नजाने चेतावनी दिएका छन् । अदालतको अवहेलना मुद्दामा जुमालाई दोषी ठहर गर्दै अदालतले १५ महिनाको जेल सजाय सुनाएको थियो । तर जुमाले आफ्ना कागजात अदालतले हेर्न नचाहेको तर आफूलाई जेल पठाउन मात्रै चाहेको आरोप लगाएका छन् । ""मलाई जेल जान आवश्यक छैन,"" जुमाले क्वा जुलु नताल प्रान्तस्थित पत्रकारहरु समक्ष भनेका छन् । जहाँ उनको निवास बाहिर उनका सयौँ समर्थकहरु आएर उनको पक्षमा नारावाजी गरिरहेका छन् । ""उनीहरुले मेरा कागजात ग्रहण गर्न सक्दैनन र जेल जान अपेक्षा गर्छन्,"" उनले भने । यस्तै ७९ वर्षीय नेता जुमाले आफूलाई यस्तो बेलामा जेल पठाउनु भनेको मृत्युदण्ड दिएसरह भएको पनि ठोकुवा गरे । ""महामारीको यस्तो उचाइको अवधिमा, यो उमेरमा, मलाई जेल पठाउनु भनेको मृत्युदण्डको सजाय दिए जस्तै हो,"" उनले भने । जुमाका समर्थकहरुले भने उनको संवैधानिक अधिकार दुरुपयोग गरिएको आरोप लगाएका छन् । जुमाले अदालतको बारम्बारको आदेश अटेरी गर्दै अदालतको अवहेलना गरेपछि गत मंगलबार उनीमाथि १५ महिनाको जेल सजाय तोकिएको थियो । पदमा रहँदा उनले अनियमितता गरेको तथा ठूलो रकम दुरुपयोग गरेको भन्दै उनीमाथि दर्जनौँ भ्रष्टाचारका मुद्दा छन् । तर ती मुद्दामा सुनुवाइको क्रममा वयानका लागि अदालतले पटक पटक आग्रह गर्दा पनि उनी अदालतमा उपस्थित भएका थिएनन् । अदालतले उनलाई आत्मसमर्पणका लागि आइतबारसम्मको अन्तिम समय सीमा दिएको थियो । जुन अब सकिँदैछ । ""मैले यहाँ प्रहरीहरुलाई देखेको छु । म सोच्दैछु उनीहरुले मलाई कसरी समाउलान्, उनीहरु यति धेरै जनताको बीचमा उनीहरु कसरी आउँछन्?', जुमाले भने । दक्षिण अफ्रिकामा पूर्वराष्ट्रपति जुमामाथि विभिन्न १६ वटा ठगी तथा भ्रष्टाचारका मुद्दा छन् ।"
उत्तरी गोरखाको बाटो खुलाउन हेलिकोप्टरबाट तारजाली ढुवानी,"गोरखा : विगत तीन सातादेखि अवरुद्ध रहेको उत्तरी गोरखा जाने बाटो खुलाउन पहल भएको छ । बूढीगण्डकीले क्षति पुर्याएको चुमनुब्री गाउँपालिका ३ जगत खण्डको बाटो खुलाउन जलस्रोत तथा सिँचाइ विकास डिभिजन कार्यालयले हेलिकोप्टर चार्टर गरी तारजाली ढुवानी गरेको छ । बूढीगण्डकीले कटान गरेर क्षति पुर्याएको बाटोमा तार जालीले बाटो बनाइ हिँड्न मिल्ने बनाउन लागिएको डिभिजनल इञ्जिनियर रमेशराज शर्माले जानकारी दिए । असार लागेदेखि नै चुमनुब्री गाउँपालिका प्रवेश गर्ने जगतमा हिडडुल गर्न नमिल्ने भयो भन्ने गुनासो आयो, शर्माले भने, त्यसैले बूढीगण्डकीबाट कटान तथा डुबान भएको बाटोमा तत्कालका लागि हिड्न मिल्ने बनाउन एकसय थान तारजाली त्यहाँ पुर्याइएको छ । अब गाउँपालिका र वडा कार्यालयले ग्याभिन भरेर हिँड्न मिल्न बनाउनेछ । तत्कालका लागि ५० मिटर बाटो हिँड्न मिल्ने बनाउन एकसय थान तारजाली हेलिकोप्टरबाट ढुवानी भएको उनले बताए । जिल्ला विपत व्यवस्थापन समितिको पहल र गण्डकी प्रदेश सरकारको सहयोगमा तार जाली ढुवानी गरिएको प्रमुख जिल्ला अधिकारी शालिग्राम पौडेलले बताए । सिचाइँ डिभिजन कार्यालयमार्फत आरुघाटको मंगलटारसम्म गाडीमा ढुवानी गरियो । त्यहाँबाट हेलिकोप्टरबाट चारखेप गरेर एकसय थान तारजाली जगतमा राखिएको छ, उनले भने, अब वडा कार्यालयले गाउँपालिकासँग समन्वय गरी डुबान क्षेत्रभित्र दुई तला बनाएर ग्याभिन भर्ने काम गर्नेछ । तत्कालका लागि त्यही ग्याभिनमा टेकेर हिड्न मिल्नेछ । तारजाली खरिदका लागि चारलाख रुपैयाँ, दुईहजार केजी सो तारजाली हेलिकोप्टरबाट ढुवानीका लागि दुईलाख रुपैयाँ र ट्रकबाट ढुवानीका लागि २५ हजार रुपैयाँ खर्च भएको सिँचाइ डिभिजन कार्यालयले जनाएको छ । जगत खण्डको करिब एकसय मिटर बाटोमा गण्डकी फैलिएर बाटो डुबाएको चुमचुब्री मिलन समाजका अध्यक्ष वीरबल घलेले जानकारी दिए । नहिडी नहुने कोहीकोही मान्छे लुगा फुकालेर हातमा लिएर डुब्दैडुब्दै हिँड्ने गरेका छन्, उनले भने, कोही लहरा र घाँसमा झुण्डिएर भित्ताभित्तै हिड्ने गर्छन् । तीनहप्ता भइसक्यो राज्यको ध्यान गएको छैन । बूढीगण्डकीले धार परिवर्तन गरी क्याण्टिलिभर पुलनेर पनि बाटोको क्षेत्र ढाक्न आइपुगेको उनले बताए । हिमाल पारिको चुमनुब्री गाउँपालिका सडक सञ्जालले जोडिएको छैन । खाद्यान्न लगायतका दैनिक उपभोग्य सामान खच्चडले बोक्ने गर्छ । लामो समयसम्म बाटो अबरुद्ध हुँदा खाद्यान्न संकट समेत हुनसक्ने स्थानीयको आशंका छ । यता खासै उत्पादन हुदैन । अलिअलि हुने मकै पनि खाने बेला भएको छैन, गाउँपालिकाको कार्यपालिका सदस्य विशाल हिमाली घलेले भने, पूरै बजारको खाद्यान्नको भर पर्ने हो । अब एकहप्तासम्म पनि बाटो खुलेन भने भोकमरी पो लाग्ला भन्ने डर छ । अहिले नै चामल खोज्न यताउता दौडिन थालिसकेका छन् । दुर्गममा ठूलो मान्छेको नजर नपर्ने उनले गुनासो गरे ।"
दुई दिनदेखि हराइरहेका पुरुष खोलामा मृत फेला,विराटनगर : मोरङको रंगेलीमा दुई दिनदेखि हराइरहेका एक पुरुष घरनजिकैको खोलामा मृत फेला परेका छन् । रंगेली नगरपालिका३ का ५१ वर्षीय हिमप्रसाद धिताललाई सोमबार बिहान ८ : ३० बजेतिर गडिया खोलामा मृत फेला पारिएको प्रहरीले जनाएको छ । काम गर्न जान्छु भनेर घरबाट हिँडेका उनी गत शनिबारदेखि परिवारबाट सम्पर्कविहीन बनेका थिए । ज्याला मजदुरी गर्दै आएका धितालको घरदेखि खोला लगभग एक किलोमिटर टाढा पर्छ । खोला किनारमा झाडीमा अड्किएको र घोप्टो परेको अवस्थामा उनको शव फेला परेको हो । बाढी आएको खोला तर्ने क्रममा केहीमाथिबाट बगाएर धिताललाई ल्याएको हुनसक्ने प्रहरीको अनुमान छ । स्थानीय बासिन्दाले खोला किनारमा शव देखेपछि प्रहरीलाई खबर गरेका थिए । इलाका प्रहरी कार्यालय रंगेलीका प्रहरी निरीक्षक अनमोल खड्का नेतृत्वको टोलीले शव पोस्टमार्टमका लागि रंगेली अस्पताल ल्याएर घटनाको अनुसन्धान थालेको छ । मृत्युको कारण यकिन हुन बाँकी छ । खोलाले बगाएर मृत्यु भएको हो वा मृत्युको कारण अरु नै छ भन्ने कुरा पोस्टमार्टम रिपोर्ट आइसकेपछि खुल्ने प्रहरीको भनाइ छ ।
बाढी र पहिरोले क्षतविक्षत बनायो निर्माणाधिन सडक,"सिन्धुली : सिन्धुलीको दुधौली नगरपालिका १० लखिमादेखि १३ को ठाकुर दमारसम्म जोड्ने निर्माणाधिन कृषि सडक क्षतविक्षत भएको छ । गत बुधबार आएको अविरल वर्षातसँगैको बाढी र पहिरोका कारण दधौली नगरपालिका १३ को बाम्दामा कालोपत्रे सडक सबै उप्किएको हो । उक्त सडकको झण्डै पाँच सय मिटर कालोपत्रे पिच बाढीले क्षतविक्षत बनाएको छ। उक्त सडक निर्माणमा ठेकेदार कम्पनीले लापरबाही गर्दा सडक भत्किएको भन्दै सामाजिक संजालमा निक्कै चर्चा समेत भएपछि आइतबार अख्तियार दुरुपयोग अनुसन्धान आयोगकको काठमाडौं र बर्दिवासको टोली, स्थानीय जनप्रतिनिधि, पत्रकार र नागरिक समाजका अगुवाले क्षतिग्रस्त सडकको स्थलगत अनुगमन समेत गरेका छन् । अनुगमनका क्रममा सामाजिक संजालमा चर्चा गरिएजस्तो सडक निर्माणमा निर्माण कम्पनीले लापरबाही नगरेको स्थानीयले बताइए । भौगोलिक रुपमा विकट पहाडि क्षेत्रमा निर्माण गरिएको सडकसँगै जोडिएको खोल्सीमा हालिएको ह्युमपाइप थुनिएको र सडकमाथिबाट खसेको पहिरोले सडकमा क्षति पुर्याएको अनुगमनमा पुग्नेहरुको प्रारम्भिक निष्कर्ष छ। उक्त कृषि सडक करिब २ वर्ष अघि स्थानीय पूर्वाधार विकास तथा कृषि सडक विभाग (डोलिडार) अन्तरगतको ग्रामीण सञ्जाल सुधार आयोजना अन्तरगत पीसीआइ कन्काइ जेभि काडमाडौंले निर्माण जिम्मा लिएको थियो । २६ करोड ३१ लाखमा ठेक्का सम्झौता भएको उक्त सडकको सब कन्ट्याक्टर इमानुयल कन्ट्रक्सन हो । निर्माण कम्पनीले ५ मिटर २५ सेन्टिमिटर चौडाइ भएको सडकक साँढे १२ किलो मिटर निर्माण गरेको छ । निर्माण भएकामध्ये करिब ५ सय मिटर कालोपत्रे भने बाढी र पहिरोले बेस सहित बगाएर क्षति पुर्याएको पाइयो स्थानीय तथा दुधौली नगरपालिका १३ का वडा अध्यक्ष मिलन कुमार सुनुवारले बताए । स्थलगत अनुगमनका क्रममा सामाजिक संजालमा आए जस्तो सडक निर्माणमा ठेकेदारको कुनै त्रुटी देखिँदैन । सानो ह्युमपाइपमा पहिरो आएर थुनिदा खोल्सीको पानी सडकमाथिबाट बग्दा क्षति पुगेको पाइएको छ, उनले भने । प्राकृतिक प्रकोप र भौगोलिक विकटताको राम्रोसँग अध्ययन नै नगरी बनाइएको स्टमेटका कारण यस्तो समस्या आएको उनको भनाइ छ । बुधबार उक्त क्षेत्रमा २०४१ साल यताकै सबैभन्दा ठूलो वर्षा भएको र त्यसको असर सडकमा परेको स्थानीय कर्ण बलले बताए। ठेकेदारले निर्माण लापरबाही गरेको जस्तो लाग्दैन । हामी आफै निरन्तर खटेर ठेकेदारलाई गुणस्तरीय काम गर्न लगाएका थियौं । तर प्रकृतिसँग केही लागेन सबै क्षति पुर्यायो । अहिले एम्बुलेन्स संचालनमा समेत समस्या छ, उनले थपे । दश वर्ष अघि ३८ दिन लगाएर स्थानियले खनेको सडक कालोपत्रे हुँदा जति खुसी लागेको थियो । अहिले बाढी पहिरोले क्षति पुर्याएपछि मन रोएको छ अर्का स्थानीय वीरबहादुर मोक्तानले बताए। उक्त सडकको डीपीआर दश वर्ष अघि तयार पारिएको थियो । त्यतिबेला पहिरो नगएको ठाउँमा पनि अहिले पहिरो गएर खोल्सी र खहरे बनेका छन् । तिनै खोल्सीका कारण सडकको दिर्घकालीन संचालनमा बाधक बन्ने भए, मोक्तानले भने । उत्ता अनुगमनका क्रममा हल्ला फैलाए जस्तो गुणस्तरहिन काम नभएको प्रारम्भिक अध्ययनले जनाएको अख्तियार दुरुपयोग अनुसन्धान आयागको टोलिले जनाएको छ । सडक निर्माणमा ठेकेदार कम्पनीले गुणस्तरहिन काम गरेको, ढुंगामाथि नै कालोपत्रे गरेको भन्ने जस्ता विषय बनाएर सामाजिक सञ्जालमार्फत चौतर्फी आलोचना भएपछि अख्तियारसहितको टोली आइतबार उक्त स्थानमा अनुगमनका लागि पुगेको थियो । ठेकेदारको लापरबाहीभन्दा पनि प्राकृतिक विपती नै सडक क्षति हुनुको प्रमुख कारण देखिन्छ । सडक निर्माणकै चरण भएको र निर्माण कम्पनीले भुक्तानी पनि नलिएको बुझियो वास्तविकता प्राविधिक स्टिमेटसहितको अध्यनपछि मात्र भन्न सकिन्छ, अख्तियारका सहन्यायधिवक्ता रामकुमार थापाले भने । उता उक्त सडकको सब कन्ट्याक्टर इमानुयल कन्ट्रक्सनका डाइरेक्टर डिबि बम्जनले बाढी र पहिरको कारण कालोपत्रे बगाउँदा ३६ लाख बढीको क्षति भएको बताएका छन् । उनले आफूहरुले निर्माणमा कुनै त्रुटी नगरेको भन्दै त्यस्तो प्रमाणीत भए कानुनी सजाय भोग्न तयार भएको बताए । बम्जनले सडक निर्माणकै क्रममा रहेको भएपनि वैशाखपछि वर्षात सुरु भएपछि काम बन्द गरिएको जनाए ।हाम्रो ठेक्का सम्झौता अनुसार ठेक्काको काम सम्पन्न भएको तीन वर्षभित्र सडक भत्किए ठेकेदार जवाफदेही हुने र सोही अनुसार ठेकेदारले नै सडक मर्मत गरिदिनुपर्छ । हामी त्यसमा सचेत छौं । अहिले बाढीले बगाएको सडक पनि हामीले नै निर्माण गर्ने हो तर, लारबाही गर्यो, अनियमितता गर्यो भन्ने आरोपका बारेमा स्वतन्त्रपूर्वक हेरिनुपर्छ। अख्तियारले पनि छानविन थालेको छ, बम्जनले भने । सो कृषि सडकको निर्माण अवधि २०७८ पुस मसान्तसम्म रहेको छ ।"
विघटन मुद्दामा जबाफी बहस : '१४६ सांसदको हक अपहरण भयो',"काठमाडौँ : प्रधानन्यायाधीश चोलेन्द्रशम्शेर राणाले नेकपा (एमाले) बाहेक वैकल्पिक सरकार बन्न सक्ने संभावनाबारे इजलासमा राखेका छन्। प्रतिनिधिसभा विघटनसम्बन्धी मुद्दाको सुनुवाइमा रिट निवेदक पक्षको प्रत्युत्तर बहसको क्रममा प्रधानन्यायाधीश राणाले यस्तो प्रश्न राखेका हुन्। राणाले यस्तो प्रश्न राख्दा इजलासमा निवेदक पक्षबाट वरिष्ठ अधिवक्ता हरीहर दाहालले प्रत्यत्तर बहस गरिरहेका थिए। राणाको प्रश्न थियो, संविधानको धारा ७६(५) को व्यवस्था प्रधानमन्त्री नियुक्तिका लागि मात्र हो कि अरु पनि छ ? एमालेबाहेकको वैकल्पिक सरकार बन्नसक्ने अवस्था छ ? जवाफमा वरिष्ठ अधिवक्ता हरिहर दाहालले भने अहिले कांग्रेसको मात्र छैन, माओवादी, जनमोर्चा छ, एमालेकै मानिसले वैकल्पिक सरकार बनाउने भनेका छन् ।' वरिष्ठ अधिवक्ता दाहालले वैकल्पिक सरकार दिनकै लागि अदालतमा आएको र वैकल्पिक सरकार बनेसम्म संसद् विघटन गर्न नपाइने जिकिर गरे। सरकारी पक्षले भनेजस्तो केरमेट गरेको र अर्कै प्रयोजनका लागि गरिएको हस्ताक्षर प्रयोग गरिएको भन्ने आरोप गलत रहेको उनले दाबी गरे। प्रधानन्यायाधीश राणासहित न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा प्रतिनिधिसभा विघटनसम्बन्धी मुद्दामा सुनुवाइ भइरहेको छ।वरिष्ठ अधिवक्ता बद्रीबहादुर कार्कीले दलले सरकार गठन गर्न नसक्ने स्थिति भएपछि दलभित्रकै सदस्यले नेपाली कांग्रेसका शेरबहादुर देउवाले बहुमत सांसद सङ्ख्यासहित संविधानको धारा ७६ (५) अनुसार सरकार गठन गर्नुपर्ने अवस्था आएको तर्क गरे। संविधानको धारा ७६(३) बमोजिम ३० दिनलाई नियुक्त भएको प्रधानमन्त्रीले विश्वासको मत पाउँदैन भने स्वतः पदमुक्त भएपछि धारा ७६(५) को प्रक्रिया शुरु हुने हुँदा धारा ७६ (३) अनुसार नियुक्त प्रधानमन्त्रीले निवेदन हाल्नै नमिल्ने कार्कीको भनाइ छ। जवाफी बहसमा वरिष्ठ अधिवक्ता शम्भु थापा पनि सहभागी भएका छन्। वरिष्ठ अधिवक्ताथापाले प्रतिनिधिसभाको हत्या गर्न नहुने बताउँदै भने, प्रतिनिधिसभा आफैँ मर्ने भएकाले यसलाई मार्नु हुँदैन, त्यो हक कसैलाई छैन।' थापाले राष्ट्रपतिले भविष्यमा विश्वासको मत पाउँछ वा पाउँदैन भनेर आँकलन गर्न नमिल्ने बताउँदै बहुमत सांसद्को हस्ताक्षर आएपछि प्रधानमन्त्री नियुक्त गर्नुपर्ने जिकिर गरे। आज सुचना निकालेको छ, भोलिसम्ममा दाबी पेश गर्नु परेको छ । १४६ जना निवेदन छन् त्यहाँ अटाउँदैन कहाँ सहि गर्ने त ? थापाले भने, दाबी गर्न आइसकेपछि विश्वासको मतका लागि पठाइदिने हो । भविश्यमा विश्वासको मत पाउन सक्ने छ कि छैन भनेर हेर्ने को हो राष्टपति ? यहाँ शेरबहादुर देउवाको मात्र कुरा छैन श्रीमान्, १ सय ४६ सांसदको हक अपहरण भएको छ । जबाफी बहससकेपछि एमिकस क्यूरीबाट बहस भइरहेको छ। यसैसाता अदालतले फैसाला सुनाउने तयारी छ।"
यूनाइटेड सिमेन्ट्सलाई ५३ ग्रेड गुणस्तरको प्रमाणपत्र,"काठमाडौं : यूनाइटेड सिमेन्ट्स प्रालिद्वारा उत्पादित यूनाइटेड सिमेन्ट्सले ५३ ग्रेडको गुणस्तर प्रमाण पत्र प्राप्त गरेको छ । ५३ ग्रेड भनेको नेपालमै उत्पादन हुने सिमेन्टहरु मध्ये सबैभन्दा उत्कृष्ट ग्रेड हो। यो दर्जा प्राप्त गरेसँगै यूनाइटेड सिमेन्ट्सले गुणस्तरमा ठूलो फड्को मारेको छ । ५३ ग्रेडको सिमेन्ट हरेक किसिमका निर्माणमा उपयुक्त ठहरिन्छ । नेपालमा मात्र नभइ विदेशका ठूलाठूला संरचनाहरुमा पनि ५३ ग्रेड सिमेन्टको प्रयोग हुँदै आएको छ । गगनचुम्बी महलदेखि, हाइड्रो पावर ड्याम, टनेल, ठूला पुलहरु, राष्ट्रिय गौरवका आयोजनाहरु, बाटो निर्माणमा समेत यो सिमेन्टको प्रयोग गर्न सकिन्छ । यूनाइटेड सिम्न्टस् प्रालिले विगत ६ वर्षदेखि उच्च गुणस्तरको सिमेन्ट उत्पादन गर्दै आएको छ । ५३ ग्रेडको गुणस्तर प्रमाण पत्र प्राप्त गरेसँगै आफ्ना ग्राहकहरुको गुणस्तरप्रतिको विश्वास अझ मजबुद भएको बताएको छ । यूनाइटेड सिमेन्ट्स ललितपुरको लेलेमास्थित आफ्नै खानीको चुन ढुंगाको प्रयोगबाट उत्पादन हुँदै आएको छ।"
डाबर नेपालले ल्यायो नेपालकै पहिलो फोर्टिफाइड जुस,"काठमाडौं : डाबर नेपालले रोग प्रतिरोधात्मकशक्ति बढाउन सहयोग पुर्याउनको लागिनयाँ जुस 'रियल इम्यूनो म्याङ्गो प्लस' बजारमा ल्याएको छ । डाबर नेपालले नेपाली बजारमा आफ्नो उच्चस्तरीय उत्पादनहरुद्वारा ग्राहकहरुको विश्वास जित्दै आएको छ । यो जुस नेपालकै पहिलो फोर्टिफाइड जुस हो। फोर्टिफाइड जुस विश्वभरि नै उपलब्ध भएपनि नेपालको लागि यो बिल्कुलै नयाँ उत्पादन हो । परिवारको रोग प्रतिरोधात्मक शक्तिको आवश्यकता बारे गरिएको बजार अनुसन्धानबाट रियल इम्यूनो म्याङ्गो प्लस तयार पारिएको हो । डाबर नेपालका प्रमुख एचएस बेदीकाअनुसार, ग्राहकलाई सन्तुष्टी दिन आफ्ना उत्पादन वृहत् बनाउँदै नेपालको नं १ जुस उत्पादक, डाबर नेपाल निरन्तर नयाँ उत्पादन बजारमा ल्याउन तत्पर छ । रियल इम्यूनो म्याङ्गो प्लस, एउटा स्वास्थ्यवद्र्धक र ज्यादै मीठो आँपको जुस हो, जुन पावर अफ फाइभले भरिपूर्ण छ । रोग प्रतिरोधात्मक शक्ति बढाउनका लागि प्रमाणित मह, तुल्सी, अश्वगन्धा, भिटामिन सी र जिङ्ककले रोग प्रतिरोधात्मकशक्ति बढाउन र पोषण सुधार्न मद्दत गर्दछ । यो जुस आँपको मीठो स्वादमाआउने भएकोले यसमा टेष्ट र हेल्थ दुवै पाइन्छ।"
प्रधानन्यायाधीशको प्रश्न: एमालेबाहेकको वैकल्पिक सरकार बन्न सक्छ ?,"काठमाडौं : प्रधानन्यायाधीश चोलेन्द्रशम्शेर जबराले नेकपा (एमाले) बाहेक वैकल्पिक सरकार बन्न सक्ने अवस्था भए वा नभएको प्रश्न इजलासमा गरेका छन्। प्रधानन्यायाधीश चोलेन्द्रशम्शेर जबरा, वरिष्ठतम् न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा प्रतिनिधिसभा विघटनसम्बन्धी मुद्दामा सुनुवाइ भइरहेको अवस्थामा उनले सो प्रश्न गरेका हुन्। प्रधानन्यायाधीश राणाले भने, 'संविधानको धारा ७६(५) को व्यवस्था प्रधानमन्त्री नियुक्तिका लागि मात्र हो कि अरु पनि छ ? एमालेबाहेकको वैकल्पिक सरकार बन्नसक्ने अवस्था छ ? जवाफमा वरिष्ठ अधिवक्ता हरिहर दाहालले भने, 'अहिले कांग्रेसको मात्र छैन, माओवादी, जनमोर्चा छ, एमालेकै मानिसले वैकल्पिक सरकार बनाउने भनेका छन् ।' वरिष्ठ अधिवक्ता दाहालले वैकल्पिक सरकार दिनकै लागि अदालतमा आएको र वैकल्पिक सरकार बनेसम्म संसद् विघटन गर्न नपाइने तर्क गरे । सरकारी पक्षले भनेजस्तो केरमेट गरेको र अर्कै प्रयोजनका लागि गरिएको हस्ताक्षर प्रयोग गरिएको भन्ने आरोप गलत रहेको उनको तर्क थियो । वरिष्ठ अधिवक्ता बद्रीबहादुर कार्कीले दलले सरकार गठन गर्न नसक्ने स्थिति भएपछि दलभित्रकै सदस्यले नेपाली कांग्रेसका शेरबहादुर देउवाले बहुमत सांसद सङ्ख्यासहित संविधानको धारा ७६ (५) अनुसार सरकार गठन गर्नुपर्ने अवस्था आएको तर्क गरे। संविधानको धारा ७६(३) बमोजिम ३० दिनलाई नियुक्त भएको प्रधानमन्त्रीले विश्वासको मत पाउँदैन भने स्वतः पदमुक्त भएपछि धारा ७६(५) को प्रक्रिया सुरु हुने हुँदा धारा ७६ (३) अनुसार नियुक्त प्रधानमन्त्रीले निवेदन हाल्नै नमिल्ने उनको तर्क छ । जवाफी बहसकै क्रममा अहिले वरिष्ठ अधिवक्ता शम्भु थापाले बहस सुरु गरेका हुन्। बहस जारी छ ।"
माओवादी नेत्री भुसाललाई मातृशोक,काठमाडौं : नेपाल कम्युनिस्ट पार्टी (माओवादी केन्द्र)का स्थायी समिति सदस्य पम्फा भुसाललाई मातृशोक परेको छ । उनकी आमा इन्द्रकलाको सोमबार बिहान ९३ वर्षको उमेरमा आफ्नै निवास ललितपुरमा निधन भएको हो । उनको निधनप्रति अध्यक्ष पुष्पकमल दाहाल प्रचण्डले दुःख व्यक्त गरेका छन्। अध्यक्ष दाहालले सन्देश दिँदै दिवङ्गत आमाप्रति श्रद्धाञ्जलि अर्पणका साथ नेत्री भुसाललगायत शोकसन्तप्त सम्पूर्ण परिवारजनमा समवेदना प्रकट गरेका छन्। सभामुख अग्निप्रसाद सापकोटाले पनि स्व भुसालप्रति पशुपति आर्यघाट पुगेर श्रद्धाञ्जलि अर्पण गरेको उनको सचिवालयले जनाएको छ ।
थाइल्याण्ड: विमानस्थल नजिकैको कारखानामा विस्फोट हुँदा एकको मृत्यु २७ घाइते,"बैंकक: थाइल्याण्डको राजधानी बैंककस्थित अन्तर्राष्ट्रिय विमानस्थल नजिकै विस्फोट हुँदा एउटा प्लास्टिक कारखाना ध्वस्त भएको छ । जहाँ एकजनाको मृत्यु भएको पुष्टि भएको छ । २७ जना घाइते छन् । घटनास्थलबाट माथि आकासमा ३५ किलोमिटर टाढासम्म धुवाँको मुस्लो उडेको दृश्य देखिएको स्थानीय मिडियाले जनाएका छन् । स्थानीय समय अनुसार सोमबार बिहान ३ बजे सुवर्णभुमि विमानस्थल नजिकै विस्फोट भएको थियो । घटनास्थलबाट घाइतेहरुको उद्वार भइरहेको छ । ""हामीसँग २७ जना घाइते भएका छन् । र एकजनाको मृत्यु भयो । मृत्यु हुने अग्नि नियन्त्रक थिए,"" बाङ ली जिल्लाका प्रमुख अधिकारी सोमसक काएसेनाले भनेका छन् । घटनास्थलबाट ५०० मानिसलाई सुरक्षित स्थानतर्फ लगेर दुई ठाउँमा सेल्टर गरिएको बताइएको छ । यस्तै स्थानीयहरुलाई घटनास्थल नजिक नजानका लागि सचेत गराउँदै माइकिङ समेत गरिएको छ । यद्यपि के कारणले विस्फोट भयो भन्ने यकिन भइसकेको छैन ।"
राष्ट्रियसभामा प्रतिनिधिसभा विघटनको पक्ष र विपक्षमा बहस,काठमाडौं : राष्ट्रियसभाको आजको बैठकमा सांसदहरुले प्रतिनिधिसभा विघटनका पक्ष र विपक्षमा आफ्ना धारणा व्यक्त गरेका छन्। बैठकको विषेश समयमा उनीहरुले विघटनका पक्ष र विपक्षमा आफ्ना तर्क पेश गरे। साथै नयाँ जनादेशका लागि निर्वाचनमा जानु नै उपयुक्त हुने एकथरीको धारणा थियो भने अर्काथरीले संविधानअनुसार हुने निर्वाचनले मात्र लोकतन्त्रको रक्षा गर्ने र गैरसंवैधानिकरुपमा हुने निर्वाचनले लोकतन्त्र नै नष्ट हुने धारणा व्यक्त गरेका थिए। बैठकमा नेकपा (एमाले) का सांसद देवेन्द्र दाहालले पुनःस्थापित प्रतिनिधिसभाले यसअघि प्रभावकारी काम गर्न नसकेको उल्लेख गर्दै मुलुक अब निर्वाचनमै जानुपर्ने बताए। नयाँ जनदेशका लागि सबै दल अब निर्वाचनमा नै जानु उपयुक्त हुने उनको तर्क थियो। उनले राष्ट्रियसभा र प्रतिनिधिसभाबीच लुकामारी खेलेजस्तो भएको भन्दै दुवै सभा एकैपटक सञ्चालन नभएसम्म कानून निर्माण हुन नसक्ने बताए। अहिले संसदीय राजनीतिक व्यवस्थाका नाममा गैरसंसदीय गतिविधि भइरहेको जनाउँदै सांसद दाहालले आफ्नै दलका नेतालाई प्रधानमन्त्रीबाट हटाउन अदालतमा लाइन लागेको दृश्य अनौठो देखिएको धारणा व्यक्त गरे। नेपाली कांग्रेस सांसदका रमेशजंग रायमाझीले सरकारले कोरोना सङ्क्रमण रोकथाममा प्रभावकारी काम गर्न नसकेर आरोप लगाए। उनले अहिले मुलुकमा भ्रष्टाचारले जरा गाडेको आरोप लगाउँदै कोरोनाविरुद्धको खोप खरीदमा पारदर्शिता कायम हुनुपर्ने माग गरे। फरक प्रसङ्गमा सांसद रायमाझीले संसद्बाट पारित चुच्चे नक्सा अहिले जनक शिक्षा सामग्री केन्द्र लिमिटेडबाट प्रकाशित पाठ्यपुस्तकमा किन उल्लेख भएन भनी सरकारसँग प्रश्न गरे। उनले प्रधानमन्त्रीले कानून निर्माण गर्ने जनप्रतिनिधिको थलो प्रतिनिधिसभा विघटन गरेर अध्यादेशबाट शासन सञ्चालन गर्न खोजेको आरोपसमेत लगाए। नेकपा (माओवादी केन्द्र) का सांसद नारायणकाजी श्रेष्ठले राष्ट्रियसभा अधिवेशन तत्काल अन्त्य नगर्न आग्रह गर्दै प्रतिनिधिसभा नभएका बेला यस सभालाई लोकतन्त्रको रक्षा र जनताको आवाज उठाउने थलोका रुपमा निरन्तरता दिनुपर्ने बताए। उनले प्रधानमन्त्रीलाई संसद् विघटन गर्ने विषेशाधिकार संविधानले नदिएको तर्क गर्दै नयाँ सरकार बन्ने अवस्था नभएपछि मात्र अन्तिममा मात्र प्रतिनिधिसभा विघटन हुने व्यवस्था संविधानले स्पष्ट गरेको बताए। सांसद श्रेष्ठले संविधानको धारा ७६ (२) र ७६ (५) फरक फरक भएको उल्लेख गर्दै एउटै हो भन्नु गलत भएको बताए। धारा ७६ (५) सांसदलाई विशेषाधिकार प्रयोग गर्ने व्यवस्था भएको बताउँदै उनले संविधानले राष्ट्रपतिलाई अलङ्कारिकरुपमा राखेको र स्वविवेकको अधिकार नदिएको धारणा व्यक्त गरे।
मत बदर नहुने मतदाता शिक्षामा जोड दिऊँ : प्रमुख निर्वाचन आयुक्त थपलिया,"काठमाडौं : प्रमुख निर्वाचन आयुक्त दिनेशकुमार थपलियाले कुनै पनि मतपत्र बदर नहुने गराउन साक्षरता अभियान जरुरी भएको बताएका छन्। निर्वाचत आयोगको आयोजना र क्रियाशील महिला पत्रकार (डब्लुडब्लुजे) का संयोजनमा आयोजित एकदिने निर्वाचन व्यवस्थापनसम्बन्धी अभिमुखीकरण कार्यक्रम भर्चुअल उद्घाटन गर्दै उनले निर्वाचनमा एक मत पनि बदर नहुने गरी निर्वाचन साक्षरता अभियान जरुरी भएकामा जोड दिए। अध्यक्ष थपलियाले भने, 'निर्वाचन आयोग एक्लैले यो काम सम्भव छैन,यसमा सबैको सहकार्य जरुरी छ।' निर्वाचनसम्बन्धी सूचनाको पहुँचमा सञ्चारमाध्यमको व्यापक प्रयोग गर्न तथा नागरिक आफैँले निर्णय गरेर मतदानमा सहभागी हुने वातावरण बनाउन जरुरी रहेको बताउँदै उनले आधाभन्दा बढी जनसङ्ख्या रहेका महिला, जनजाति, सीमान्तकृत, साक्षरता तथा कम साक्षरता भएका ठाउँमा निर्वाचन शिक्षा जरुरी भएको बताए। आयोगका सदस्य डा जानकीकुमारी तुलाधरले मतदातालाई सुसूचित गराउनका लागि महिला पत्रकारको महत्वपूर्ण भूमिका रहेको र त्यसका लागि सम्पादकीय र व्यवस्थापकीय स्थानमा तिनको सहभागिता हुनुपर्ने जरुरी रहेको बताइन्। आयोगको तथ्याङ्कानुसार देशभर करीब एक करोड ६५ लाख मतदाता छन्। त्यो अझै बढ्ने क्रममा छ। नेपालमा देशभर ६० प्रतिशत मत खस्ने गरेको छ। त्यसमध्ये पाँच प्रतिशतको हाराहारीमा बदर हुने गरेको छ। राष्ट्रियसभाको निर्वाचनमा भने १३ प्रतिशत बदर भएको देखिएको छ। डब्लुडब्लुजेका अध्यक्ष निर्मला आचार्यले निर्वाचनमा मत बदर नै नहुने गरी नागरिकलाई साक्षरता जनाउने र निर्वाचनका समाचारमा पत्रकार महिलाको पनि उल्लेख्य सहभागिता गराउने उद्देश्यले अभिमुखीकरण तामिलको आयोजना गरेको जानकारी गराइन्। तालीममा निर्वाचन आयोगका तर्फबाट तीन कार्यपत्र र डब्लुडब्लुजेका तर्फबाट एक कार्यपत्र प्रस्तुत हुनेछ। प्रत्येक प्रदेशबाट तीनतीन गरी २१ पत्रकार महिला तथा आयोग र डब्ल्युडब्ल्युजेका गरी ४० जना तालीममा सहभागी छन्। रासस"
सुजिता भण्डारी मृत्यु प्रकरण : घटनाको छानबिनको माग गर्दै पूर्वपश्चिम राजमार्ग अवरुद्ध,चितवन : जिल्लास्थित राप्ती नगरपालिका३ निवासी २३ वर्षीया सुजिता भण्डारीको शव भेटिएपछि पोस्टमार्टमका लागि भरतपुर अस्पताल लैजान खोज्दा स्थानीयवासीले अवरोध गरेका छन्। प्रहरीले भण्डारीको शव अस्पताल लैजाने क्रममा स्थानीयवासीले नाराबाजी गर्दै पूर्वपश्चिम राजमार्गको राप्ती ३ झुरझुरेमा सडक अवरुद्ध गराएका हुन् । उनीहरुले अनुसन्धान राम्रो नभएको भन्दै घटनाको छानविनको माग गर्दै राजमार्ग अवरुद्ध गराएका हुन्। अहिले राजमार्ग क्षेत्र तनावग्रस्त छ । असार ११ गतेबाट सुजिता वेपत्ता थिएन्
फिदिममा कोरोना संक्रमित पुरुषको मृत्यु,फिदिम : पाँचथरको फिदिमनगरपालिका २ का ६४ वर्षीय कोरोना संक्रमित पुरुषको निधन भएको छ । उपचारका लागि बिराटनगर लैजाँदै गर्दा इलामको माइखोला पुगेपछि उनको निधन भएको हो । आसार ६ गते पीसीआर रिपोर्टमा उनलाई कोरोना संक्रमण देखिएको थियो । होमआइसोलेसनमा रहेका उनको स्वास्थ्यमा सुधार नआएपछि असार ९ गते पाँचथर अस्पतालस्थित अस्थायी कोभीड अस्पतानमा भर्ना गरिएको थियो । स्वास्थ्यमा जटिल समस्या आएपछि थप उपचारका लागि बिराटनगरतर्फ लैजादै गर्दा बाटोमै निधन भएको जिल्ला प्रशान पाँचथरले जनाएको छ ।
"प्रतिनिधिसभा विघटन मुद्दा : जवाफी बहस सकियो, अब एमिकस क्युरीको राय बाँकी","काठमाडौं : प्रतिनिधिसभा विघटन विरुद्धको रिटमाथिको सुनुवाइ अन्तिम चरणमा पुगेको छ। आइतबारबाट सुरु भएको जवाफी बहस सोमबार सकिएको हो। आइतबारबाट सुरु भएको जवाफी बहसको २ घण्टा २ मिनेट समय सोमबारका लागि बाँकी थियो । सोमबार तीन वरिष्ठ अधिवक्ताले बहस गरेपछि जवाफी बहसको समय सकिएको हो । सोमबार निवेदकको पक्षबाट बरिष्ठ अधिवक्ताहरू हरिहर दाहाल, बद्री बहादुर कार्की र शम्भु थापाले बहस गरे । प्रधानन्यायाधीश चोलेन्द्रशम्शेर जबरा तथा न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईका संवैधानिक इजलासमा प्रतिनिधिसभा विघटनसम्बन्धी रिट निवेदनमा सुनुवाइ भइरहेको छ। अब एमिकस क्युरीको बहस बाँकी छ । एमिकस क्युरीका लागि दुई घण्टा समय तोकिएको छ। एमिकस क्युरीमा नेपाल बार एशोसिएशनबाट वरिष्ठ अधिवक्ताद्वय राघवलाल वैद्य र उषा मल्ल तथा सर्वोच्च बार एशोसिएशनले वरिष्ठ अधिवक्ताद्वय कोमलप्रकाश घिमिरे र प्रकाशबहादुर केसी छन् । सभामुखका तर्फबाट बहस सकिएपछि आइतबारदेखि रिट निवेदनका तर्फबाट जवाफी बहस सुरु भएको हो । रिट निवेदकका तर्फबाट जवाफी बहसका लागि तीन घण्टा समय निर्धारण गरिएको थियो । एक घण्टा आइतबार नै सकिएको थियो।"
वर्ष दिन नपुग्दै भत्किन थाल्यो कालोपत्रे,"विराटनगर : मोरङको धनपालथान गाउँपालिकाकामा निर्माण गरिएको कालोपत्रे सडकखण्ड वर्ष दिन नबित्दै भत्किन थालेको छ । प्रदेश सरकारको शर्शत अनुदान र गाउँपालिकाको साझेदारमा दादवैरिया चौकदेखि पुटानी चौकसम्मको २५ सय मिटर कालो पत्रे सडकखण्ड निर्माण भएको एक नवित्दै भत्किन थालेको हो । गाउँपालिकाको २० लाख सहित सो सडकको कालोपत्रे कामको लागि ५० लाख बराबरको बजेट छुट्याएको थियो । सो सडकको निर्माणको काम रामा विल्डस प्रालि राजविराज ४ले गरेका छन् । निर्माण भएको वर्ष दिन नबित्दै कालोपत्रे भत्किन थालेपछि स्थानीयहरु आक्रोशित बनेका छन् । निर्माण भएको सडकमा बीच बीचमा मासिन थालेको र खाल्टो बन्न लागेको भन्दै स्थानीयले वडा अध्यक्षलाई समेत ध्यानाकर्षण गरेका छन् । स्थानीय चासो दिए पछि धनपाल थान वडा नम्बर ५ र ६का वडा अध्यक्षहरुले समेत गाउँपालिकालाई पत्रचार गरेर निर्माण भएको सडक वर्ष दिन नबित्दै भत्किन थालेकाले ठेकेदार कम्पनीलाई तगेदा गरेर तत्काल मर्मत गराउन माग गरेका छन् । ६ का वडा अध्यक्ष महमद हुसैनले कालोपत्रे ठाउँठाउँमा भत्किन थालेको र जिर्ण अवस्थामा पुगेकाले तत्काल मर्मत सभार गराउन गाउँपालिकालाई पत्राचार गरेको बताए । उनले भने सडकको बिच बिच भत्किएको छ, मर्मत सभार नगरे सडक झनै जिर्ण बन्छ । अर्को ५का वडा अध्यक्ष गयानन्द सरदारले सो सडक खण्ड भएर खोलाको बालुवा बोकर ठुलो गाडी ओहर दोहर गर्ने गरेकाले खण्ड खण्ड भत्किएको बताए । लोहन्द्रा खोला वाट ववियाविर्ता र रंगेली नगरपालिका सम्म दैनिक एक सय देखि २सयको हराहरी ठुलो हैवा गाडीले बालुवा ओसार पोसार हुने गरेकाले सडक भासिन थालेको जानकारी दिए । उनले सडक खण्ड नै विग्रन थालेपछि तत्काल मर्मत गराउन पत्राचार गाउपालिकालाई गरेको बताए। उनले सडक जोगाउन अहिले सडकको तिर पेटीमा स्लाईड सोलर्जस (किनारमा गीट्टि) राख्ने काम भइरहेको बताए ।सो गाउँपालिका कार्यकारी अधिकृत मनोज कुमार साहले ठेकेदार कम्पनीलाई कारवाही प्रक्रिया अगाडी बढाएको जानकारी दिए । सम्झौता अनुसार निर्माण गरिएको सडक १३ महिना सम्म मर्मत सभार गर्नु पर्ने भएकाले ठेकेदारलाई पत्राचार गरेर काम गर्न भनेपनि अटेरी गरेको उनले बताए । हामीले पत्र पठायो उनले भने तर ठेकेदारले वेवास्ता गर्दै आएका छन् । अब हामीले कानुनी रुपमा कारवाहीको प्रक्रिया अगाडी बढाउन लागेका छौं । ठेक्केदार कम्पनीको करिव धरौटी वापतको जम्मा गरेको रकम रोक्का गर्न लागेको कार्यकारी अधिकृत साहले बताए । सो गाउपालिकामा सडकको निर्माणको काम गर्ने रामा विल्डस प्रालि राजविराज ४को करिव २५ लाखको हाराहरीमा धरौटी रकम जम्मा गरिएको बुझिएको छ । निर्माणको बेला गाउपालिका वाट सडकको नापी गर्न पुगेका प्राविधिकहरुलाई समेत स्थानीयले थुनेका थिए । सधै धुलाम्बे र वर्षामा हिलाम्बे हुने सो सडक खण्डमा पहिलो पटक कालोपत्रे सुरु भए पछि स्थानीयहरुले ठेकेदारलाई समयमा काम सम्पन गर्न समेत सहयोग गरेका थिए ।"
होण्डा सिबि ३५० डिएल एक्स ओल्ट सबैमा लोकप्रिय,"काठमाडौँ : होण्डा नेपालले भर्खर मात्र नेपाली बजारमा भित्राएको सिबि ३५० डिएल एक्सले छोटो समयमा धेरैको ध्यानाकर्षण गराउन सफल भएको छ । होण्डाद्वारा निर्धारित यस बाइकको मूल्यका विषयमा केहि समीक्षा अवश्य भएता पनि यस बाइकमा भएको फिचर्स्ले बाइकरहरुको मन लोभाएको छ । केहि साता अघि लन्च गरिएको यस बाइक आजस्टक आउट भएको छ र अब उपरान्त बाइक खरिद गर्न इच्छुक बाइकरहरुले अगष्ट महिनासम्मका लागि कुर्नु पर्ने हुनेछ। आकर्षक रेट्रो लुक्स, ३५० सिसिको इन्जिन र मोर्डन फिचर्स्ले गर्दा यो बाइक सबै उमेरका बाइकरहरु माझ लोकप्रिय बन्न सफल भएको छ । ३००० आर पि एम मा ३० एन एम टर्क र ५५०० आर पि एम मा २१०७ पि एस को अधिक्तम पावर उत्पादन गर्न सक्ने यस बाइकमा प्रतिस्पर्धी बाइकहरुमा उपलब्ध नभएका धेरै फिचरर्सहरु जस्तै रियल टाइम माइलेज, एभरेज माइलेज र डिस्ट्यान्स टू एम्प्टी सूचित गर्ने डिजिटल क्नसोल, रिङ्ग टाइप विंकर सहितका एलइडि हेड ल्याम्प र टेल ल्याम्प, एस्सिट एण्ड सिल्पर क्लच् , डिजिटल मिटरहरु उपलब्ध रहेका छन् ।"
शिवम् सिमेन्ट अब ५३ ग्रेड तथा ४३ ग्रेडमा पाइने,"काठमाडौं : नेपालमै पहिलो पटक नेपाल गुणस्तर तथा नापतैल विभागबाट एनएस५७२ द्वारा प्रमाणित शिवम् सिमेन्टले एनएस५७२ अन्र्तगत ५३ ग्रेड सिमेन्टको पनि इजाजत प्राप्त गरी उत्पादन सुरु गरेको छ । शिवम् यस अघि ४३ ग्रेड ओपिसी सिमेन्ट उत्पादन गर्ने नेपालकै पहिलो कम्पनी हुन सफल भएको थियो। ५३ ग्रेडको सिमेन्ट उत्पादनको अनुमती संगै शिवम् सर्वोउत्कृष्ट ओपिसी सिमेन्ट उत्पादन साथै विक्रि वितरण गर्ने तथा एनएस क्वालिटी अर्वाड२०१९ बाट पुरस्कृत नेपालकै पहिलो सिमेन्ट कम्पनी बन्न सफल भएको छ। ओपिसि सिमेन्ट मात्रै उत्पादन गर्दै आईरहेको शिवम् सिमेन्टले निरन्तर गुणस्तरिय उत्पादनकै कारण सिमेन्ट जगतमै पहिलो पटक एनएस क्वालिटी अर्वाड२०१९ बाट सम्मानित भएको थियो । शिवमले गुणस्तरिय उत्पादनकै प्रतिफल स्वरुप फेरी एनएस५७२ को अनुमति तथा मान्यता प्राप्त गरी ५३ ग्रेड तथा ४३ ग्रेडको सिमेन्ट उत्पादन अनुमती संगै आफ्नो निरन्तरको गुणस्तरिय उत्पादनलाई प्रमाणित गरेको छ । आजको यस घडीमा शिवम् सिमेन्ट आफुप्रति सबैले गरेको भरोसाले बनेको यो सम्बन्ध युगौं युग अटुट रहिरहने प्रतिवद्धता जाहेर गर्दछ । यो भन्दा पहिला नेपाल गुणस्तर तथा नापतौल विभागले एनएस४९ प्रामाणिकरण गर्दै आईरहेको थियो जस अन्तर्गत उत्पादित सिमेन्टहरु कुनै पनि ग्रेड उल्लेख नगरी बजारमा उपलव्ध थिए। नेपालमा एनएस ४९ को मापदण्ड अनुरुप उत्पादन तथा बिक्री वितरणको मान्यता दिदै आएको गुणस्तर तथा नापतौल विभागले सिमेन्टको उच्च गुणस्तरको सुनिश्चितता गर्ने उद्देश्यले एनएस५७२ को अवधारणा सहित ग्रेडिङ सिस्टमबाट सिमेन्टको गुणस्तर मापन कार्य अगाडि बढाएको हो । अब कुनै पनि सिमेन्ट कम्पनीले ५३ ग्रेड अथवा ४३ ग्रेडको सिमेन्ट उत्पादन तथा विक्रि वितरण गर्न एनएस५७२ प्रमाणिकरण गर्नु अनिवार्य छ । जसका लागि नेपाल गुणस्तर तथा नापतैल विभागले विभिन्न तहतहमा चुनढुङ्गा, कच्चापदार्थहरु, उत्पादन प्रक्रिया, उत्पादित ल्किङ्कर र सिमेन्टको लामो समयसम्म परिक्षण गरी एनएस५७२ बमोजिमको गुणस्तर कायम भएको ल्याव परिक्षण समेतका आधारमा गुणस्तरको चेक गरी प्रमाणिकरण गर्ने प्रक्रिया रहेको छ ।"
हङकङकी आइशाको विकिनी मोह,"हङकङ : आइशा गुरुङको विकिनी पोज देखेर धेरैले जिब्रो टोके। साथीभाइ, आफन्तहरूले गाली गरे। सुरुआती दिनमा आइशा स्वयंलाई विकिनी भल्गारिटीको नमुना जस्तो लाग्थ्यो। विदेशी मोडल महिलाहरूको विकिनी पोजलाई पल्टाइपल्टाई हेर्ने र कोठामा तस्बिर टाँस्ने तर आफ्ना देशका महिलाहरूको तस्बिरलाई गाली गर्नेहरूको भीडलाई वास्तै नगरी, विकिनमा आफूलाई प्रस्तुत गर्न थालिन् उनले। विकिनीमा आइशाको आत्मविश्वास र उत्कृष्ट अदालाई धेरैले प्रशंसा गरे। सुरुआतीकालमा नराम्रो भन्नेहरूको नजरमा पनि उनी उत्कृष्ट बन्दै गइन्। लेखनाथ, पोखराबाट करिब पाँच वर्षअघि हङकङ आएकी आइशाले स्नातक तह दोस्रो वर्षको अध्ययन पूरा गरेकी छिन्। कक्षा १० पढ्दाताका नै मोडलिङ, अभिनय गर्ने रहर पालेकी आइशा सम्पूर्ण पक्षबाट अभिनयको लागि तयार भएको बताउँछिन्। आफूलाई क्यामेरामा अभ्यस्त बनाउनका लागि युट्युबमा भिडियो (भल्ग) बनाउँछिन्। गर्मीको समयमा समुद्रका किनार, स्विमिङ पुललगायतमा विकिन लगाएर मस्त आरम गरिरहेका विदेशी महिलाहरू देख्दा आफूलाई पनि विकिनीप्रति मोह जागृत भएको बताउँछिन् आइशा। फिट, स्वास्थ्य र कन्फिडेन्स विकिनी पहिरनको लागि चाहिने तŒवहरू हुन। आफूलाई स्वास्थ्य राखेर शरीरको सुन्दरता पानीमा प्रस्तुत गर्नु अद्भुत सीप ठानेकी छु उनी भन्छिन्। देशविदेश भ्रमण गर्ने सोख रहेको आइशा भविष्यमा सफल मोडल बन्न चाहन्छिन्। मज्जाको राईको शब्द, मविन्द्र राईको संगीत र अस्मिता अधिकारीको स्वर रहेको गीतमार्फत पहिलोपटक अभिनय यात्रा आरम्भ गर्दैछिन् आइशा। अनुशासित र शान्त गुण भएका केटाहरूले आकर्षित गर्ने आइशालाई आफ्नो शरीरको सबैभन्दा सेक्सी आँखा लाग्छ। उनी भन्छिन् आफ्नो भाव र अपिलिङ आँखामार्फत प्रस्तुत गर्न सकिन्छ।"
भेरी अस्पतालका आइसोलेसन खाली,"नेपालगन्ज : भेरी अस्पताल नेपालगन्जमा ए, बी, सी र डी गरी चार ब्लकमा एकैदिन सवा ३ सयभन्दा बढी कोरोना संक्रमितको उपचार गरिन्थ्यो। आइतबार अपराह्न अस्पतालको आइसोलेसनमा पुग्दा ५८ शय्याको सी ब्लक र २७ शय्याको डी ब्लकमा संक्रमित राख्न छाडेको पाइयो। सुविधासम्पन्न डी ब्लकमा ताल्चा मारेको भेटियो। सी ब्लकमा ननकोभिडका ३८ बिरामी भर्ना गरेर उपचार भइरहेको स्टाफ नर्स गीता शाहीले बताइन्। ए र बी ब्लकमा पनि शय्या खाली नै थिए। भेरीको आइसोलेसन २ सय ६० शय्याको क्षमता हो। यहाँ अहिले ४० जना मात्र संक्रमितको उपचार भइरहेको छ। अर्थात्, कुल शय्याको १५ प्रतिशत मात्र बिरामी छन्। अस्पतालका मेडिकल सुपरिटेन्डेन्ट डा प्रकाशबहादुर थापा असार लागेसँगै अस्पतालका शय्या खाली हुन थालेको बताउँछन्। वैशाखजेठमा कोरोना संक्रमण उच्च भयो। निषधाज्ञा लगाएर चेन ब्रेक भयो, डा थापा भन्छन्, नागरिकले स्वास्थ्य मापदण्ड पालना गरे। खोपले पनि काम गर्यो। अहिले संक्रमण घट्दो क्रममा छ। बाँकेमा कोरोना भारइरसका बिरामीको उपचार गर्ने ९५ प्रतिशत आइसोलेसन बन्द गरिएका छन्। आठवटै स्थानीय तह र चारवटा अस्पतालका गरी २२ वटा आइसोलेसन थिए। भेरी अस्पतालको आइसोलेसनबाहेक अन्यमा संक्रमित शून्य भएको जिल्ला कोभिड१९ संकट व्यवस्थापन केन्द्रका कोरोना फोकल पर्सन तेज ओली बताउँछन्। चार अस्पतालका पनि ९२ प्रतिशत शय्या खाली भएका छन्। अस्पतालमा ५ सय १६ शय्याको आइसोलेसन थियो। नेपालगन्ज मेडिकल कलेज शिक्षण अस्पताल कोहलपुरका २ सय १६ शय्या, वेस्टर्न अस्पतालका १६ शय्या र युनाइटेड अस्पताल नेपालगन्जका १५ शय्या बिरामी बढे मात्र पुनः सञ्चालन गर्ने भन्दै बन्द गरिएको छ। जिल्ला कोभिड१९ संकट व्यवस्थापन केन्द्र बाँकेका संयोजक प्रमुख जिल्ला अधिकारी शिवराम गेलाल कोरोनाको दोस्रो लहरको संक्रमण घट्दो क्रममा रहे पनि तेस्रो लहरको तयारी सुरु भइसकेको बताउँछन्। भन्छन्, भेरी अस्पतालमा तेस्रो लहरका लागि वार्ड छुट्ट्याएका छौं। हरेक निजी अस्पताललाई कम्तीमा पनि २० प्रतिशत शय्या छुट्टाउन भनेका छौं। केन्द्रका कोरोना फोकल पर्सन ओलीका अनुसार जिल्लामा ८४ हजार ६ सय ३९ जनाको स्वाब परीक्षण गराइएकोमा १७ हजार ४ सय ७१ जनालाई कोरोना संक्रमण पुष्टि भएको थियो। अर्थात कुल स्वाब परीक्षणको २०६४ प्रतिशत संक्रमण पुष्टि भएको थियो। संक्रमण भएकामध्ये झन्डै २ प्रतिशतले कोरोनाबाट ज्यान गुमाएका छन्। जिल्लामा कोरोनाबाट ३ सय १० जनाको मृत्यु भएकोे छ। आइतबार अपरान्हसम्म जिल्लामा सक्रिय संक्रमितको संख्या ५४ मात्र छ। कोरोनाको पहिलो लहरमा ४ हजार ९ सय ५८ जना संक्रमित भएकोमा ५८ जनाको मृत्यु भएको थियो। ओलीका अनुसार गत असोजमा १५, भदौमा १२, पुसमा ९, कात्तिकमा ८, मंसिरमा ६, जेठ, असार र साउनमा एकएक जनाले ज्यान गुमाएका थिए। यो वर्ष वैशाखमा सुरु भएको दोस्रो लहरमा १२ हजार ५ सय १३ जना संक्रमित भएकोमा २ सय ५३ जनाले ज्यान गुमाएका छन्। सबैभन्दा बढी वैशाखमा २ सय १७, जेठमा ३४ र असारको तेस्रो सातासम्म २ जनाको ज्यान गएको छ। पहिलो लहरमा भेरीमा ५ जना मात्र संक्रमित भएका थिए। दोस्रो लहरमा २७ जनामा झरेको थियो। बाहिरी जिल्लाबाट रिफर भएर आउने संक्रमितले संख्यामा घटबढ भइरहेको छ। तापनि, कोरोना संक्रमण घट्दो दरमै छ, भेरी अस्पताल प्रमुख डा थापा भन्छन्, भारतमा तेस्रो लहर सुरु भइसकेको छ। खुला सीमाका कारण हामी उच्च जोखिममा छौं। बालबालिका लक्षित हुने चर्चा भएकाले हामीले २७ शय्याको बाल आइसोलेसन तयारी अवस्थामा राखेका छौं।"
जनता आवास कि खुला बास ?,"नागरिकको मौलिक अधिकारमा गाँस, बास र कपास मात्र होइन, स्वास्थ्य, शिक्षा, रोजगार र सुरक्षा पनि जोडिएको छ। यसलाई वर्तमान संविधान र कानुनले नै परिभाषित गरेको छ। खान, बस्न र लाउन पुगे मात्रै स्वास्थ्य, शिक्षा, रोजगार र सुरक्षातर्फ नागरिकको ध्यान केन्द्रित हुन्छ। त्यसैले जो कुनै व्यक्तिले बास, गाँस र कपासलाई पहिलो प्राथमिकतामा राख्छन्। नागरिकको मौलिक अधिकार सुनिश्चित गर्नु सरकारको कर्तव्य र दायित्व पनि हो। तर, संविधान र कानुनमै लेखेका मौलिक हकको अनुभूति सर्वसाधारणले गर्न पाएका छैनन्। अझै पनि पहिलो प्राथमिकतामा पर्ने खान, बस्न र लाउनबाट लाखौं नागरिक वञ्चित छन्। त्यसपछि आवश्यक पर्ने शिक्षा, रोजगार र सुरक्षा त परको कुरा, स्वास्थ्य उपचारमा नागरिकले कस्तो सास्ती भोगे कोरोना महामारीले प्रष्ट पारेको छ। आफ्ना नागरिकको मौलिक अधिकारको प्रत्याभूति गराउने सम्पूर्ण दायित्व सरकारको हो। अहिले त गाउँगाउँमा सिंहदरबार पुगेका छन्। संघीय लोकतान्तिक गणतन्त्र आएसँगै प्रत्येक प्रदेश, तहहुँदै वडासम्म सरकारको उपस्थिति छ। नागरिकको समस्या आँखाले देख्ने ठाउँमा बसेर समाधान गर्नेसम्मको अधिकार सरकारमा छ। ती सरकारको पहिलो दायित्व भनेकै नागरिकको आवास अर्थात् बासको व्यवस्थापन गर्नु हो। तर, सरकारको अहिलेसम्मको सत्ता अभ्यास हेर्ने हो भने यसको ठीक उल्टो काम देखिन्छ। संविधान र कानुनको धज्जी उडाउँदै सरकारले नै उल्लिखित मौलिक अधिकारको समेत निजीकरण र व्यापारीकरण गरिदिएको छ। त्यसबापत प्राप्त हुने कमिसनमा मुख मिठ्याएर बस्दा नागरिकको बिचल्ली भएको छ। खुल्ला आकासमुनि अझै पनि लाखौं घरबारविहीन घाम र पानीमा तड्पिरहेका छन्। यस्ता घटना देख्दा जनता भोक, रोग, गर्मी वा जाडोले मरुन् सरकारलाई मतलब नभएको भान हुन्छ। सरकारमा मानवीय संवेदना हराएको पाइन्छ। जनता मृत्युशैय्यामा छट्पटिँदा पनि राज्यको अनुभूति र उपस्थिति उनीहरूले महसुस गर्न पाउँदैनन्। बाढीपहिरोको समयमा रात दिन रुझेर घामको प्रतीक्षामा बस्ने घरबारविहीन जनताको पीडामा जुनै सरकार आए पनि मलम लगाएको छैन। नांगा जनताका नाममा घोषणा गरिने आवास निर्माणका विभिन्न परियोजना र बजेटमा कमिसनको चक्कर चल्छ। कमिसनकै वरिपरि बजेट र परियोजनाले गोलचक्कर मार्दा गरिब उकास्न सुरु भएका परियोजना लथालिंग हुन्छन्। यसको उदाहरणका रूपमा जनता आवास कार्यक्रमलाई लिन सकिन्छ। जनता आवास कार्यक्रमले छाप्रामा बस्ने महोत्तरीको गौशालास्थित फुलकाहा, मलहनियाँ, बेलगाछी र खयरमाराका दर्जनौं परिवारलाई अहिले खुल्ला आकासमुनि पुर्याइदिएको छ। जनता आवास कार्यक्रमअन्तर्गत पक्की घर बनाइदिने आशा देखाएर प्रदेशसभा सदस्य भरतप्रसाद साहले फुसको घर भत्काउन लगाएपछि पक्की घर पनि नपाउँदा बिचल्ली भएको हो। दुई वर्षदेखि उनीहरू खुल्ला आकासमुनि दिन रात काट्न बाध्य छन्। जनता आवासअन्तर्गत बन्ने घर पनि निर्माण नसक्दा र कमसल सामान प्रयोग गर्दा बनेका संरचना भत्कन थालेका छन्। यस स्थानमा सरकारको लगानी बालुवामा पानीसरह भएको छ। यो एउटा उदाहरण हो। यस्ता धेरै स्थानका जनता आवास कार्यक्रमअन्तर्गत सुरु भएका थुप्रै योजना अझै पनि लथालिंग छन्। करोडौंका योजना लाखौं खर्च गरेर त्यसै छाड्दा बजेटको दुरूपयोग त भएको छ नै। यस्ता क्रियाकलापले सोझासाझा दलित समुदायमाथि सरकारले भद्दा मजाक, घोर उपहास र उपेक्षा गरेको प्रष्ट हुन्छ। विगतदेखि स्थायी रूपमा बसोबास गर्दै आएका राष्ट्रिय दलित आयोगमा सूचीकृत दलित, विपन्न मुसलमान तथा सालबसाली रूपमा प्रदेश सरकारले बजेट वक्तव्यमार्फत सम्बोधन गरी समेट्ने लोपोन्मुख र अति सीमान्तकृत जाति वा समुदायका विपन्न वर्गलाई जनता आवासमा समेट्ने कार्यविधि बन्यो। अहिले यो कार्यविधि र कार्यक्रमका नाममा अरबौं रकम खर्च गरिन्छ। तर, त्यो कार्यविधि अनुसार कार्यान्वयन छैन। यस्ता कार्यक्रमलाई हालसम्म भोट माग्ने धन्धाका रूपमा मात्रै लिइएको छ। अब यो क्रम रोकिनु पर्छ। गरिब निमुखा जनतालाई आवास बनाइदिने नाममा ठग्नु हुँदैन। उनीहरूको काँधमा टेकेर कुर्सीमा पुग्नेलाई कुनै दिन पुनः तिनै नागरिकले सडकमा झार्नेछन्। समय परिवर्तनशील भएकाले नागरिक पनि चेतनशील बन्दैछन्। त्यसैले गरिबलाई देखाएर ठग्ने धन्दा बन्द गरौं। जनता आवास साँच्चीकै जनताकै लागि बनाऔं।"
सीटीईभीटीआयोग दन्तबझान,"पवित्र हिन्दू ग्रन्थ गीतामा भगवान् श्रीकृष्णले अर्जुनलाई कर्म गर फलको आशा नगर भनेर दिएको सन्देशमा प्रकृया पनि नतिजा जत्तिकै महत्त्वपूर्ण हुन्छ भन्नेमा जोड दिएको पाइन्छ। शिक्षण सिकाइमा उपयोग गरिने संरचनात्मक तथा योगात्मक मूल्यांकन विधिमा पनि पहिलो संरचनात्मक विधिलाई धेरै महत्त्व दिएको पाइन्छ। हिन्दू, जैन तथा बौद्ध दर्शनमा जोड दिइएका कार्य कारण सिद्धान्तमा पनि सम्यक प्रकृयाले नै सम्यक नतिजा दिन सक्छ भन्ने तथ्यलाई जोड दिइएको पाइन्छ। यही सम्यक प्रकृया नै व्यावसायिक शिक्षामा अवलम्वन गरिएको कार्यस्थलको सिकाइ हो। राष्ट्रिय चिकित्सा शिक्षा ऐन २०७५ जारी भएपछि प्राविधिक शिक्षा तथा व्यावसायिक तालिम परिषद् ऐन २०४५ बमोजिम स्थापना गरिएका १२७ संस्थाहरूका २३८ प्रिडिप्लोमा कार्यक्रम तथा ९० वटा नर्सिङ कार्यक्रमको निरन्तरता तथा प्राविधिक शिक्षा तथा व्यावसायिक तालिम परिषद्बाट निजी क्षेत्रलाई सञ्चालन गर्न दिइने सम्बन्धनका बारेमा नीतिगत, कार्यगत तथा प्रकृयागत तथ्यहरूलाई यही प्रकृया तथा नतिजा एवम् कार्यस्थलको सिकाइका आधारमा विश्लेषण गर्न खोजिएको छ। शिक्षा र स्वास्थ्यलाई मौलिक अधिकारको रूपमा लिपिबद्ध गरिएको हाम्रो संविधानमा माध्यमिक तहसम्मको शिक्षालाई निःशुल्क भनिएको छ। व्यावसायिक शिक्षा विशिष्टिकृत शिक्षा भए पनि स्रोत व्यवस्थापनका दृष्टिले यसलाई माध्यमिक शिक्षा मानिँदै आएको छ। राज्यका अन्य नीतिहरू संवैधानिक प्रावधानहरूसँग बाझिन नहुने तथ्यगत यथार्थताका आधारमा हाम्रो अर्थतन्त्र लोककल्याकारी, समाजवादी तथा पुँजीवादी जेसुकै भए पनि माध्यमिक शिक्षा निःशुल्क हुनुपर्ने तथ्य संविधानत सही हुन आएको देखिन्छ। यो विश्लेषणका आधारमा माध्यमिक शिक्षामा काम गर्ने निजी क्षेत्रलाई सरकारले नै स्रोत व्यवस्थापन गरी दैनिक व्यवस्थापनको मात्र जिम्मेवारी दिनुपर्ने देखिन्छ। अर्कोतर्फ सार्वजनिक निजी साझेदारीको तीन खम्बे हाम्रो अर्थनीतिले निजी क्षेत्रलाई प्रचलित ऐन कानुनको मातहतमा स्वतन्त्र व्यवसाय गर्ने वातावरणको कल्पना गरेको छ। निजी क्षेत्र सरकारको सहयोगी हो कि प्रतिस्पर्धी ? सरकारी संस्था तथा निजी क्षेत्रका लागि एउटै प्रावधान हुनुपर्ने त विश्वव्यापी मान्यता नै हो। तर यसो हुन सकेको छैन। प्राविधिक शिक्षा तथा व्यावसायिक तालिम परिषद् ऐन २०४५ बमोजिम परिषद् अध्यक्ष तथा शिक्षा मन्त्रीको अध्यक्षतामा रहेको ९ सदस्यीय निकायबाट निर्धारण गरिएका मापदण्ड तथा निर्देशिका बमोजिम सम्भाव्यता अध्ययन, आशयपत्र प्रदान, पूर्वाधार निरीक्षण तथा सम्बन्धन प्रदान गरिने प्रचलन रहेको छ। गुणस्तर सुनिश्चितताको अन्तर्राष्ट्रिय प्रचलन बमोजिम यो प्रकृयामा सामेल हुने अधिकारीहरूमा विशेषज्ञता तथा यसका लागि अनुमति पत्रको आवश्यकता पर्छ। यो प्रचलन परिषद्का लागि मात्र नभएर सबै शैक्षिक संस्थाहरूका लागि लागू हुन्छ। अब यसको पालना परिषद्का काम कारबाहीमा कति भयो यसलाई समग्रतामा हेर्नुपर्ने हुन्छ। परिषद्का सुरुसुरुका दिनहरूमा सम्पूर्ण विषयमा कार्यगत तालिमको अनिवार्य व्यवस्था थियो भने सरकारले यस अवधिका लागि एक तह मुनि अर्थात् मुखिया सरहको तलब सुविधा विद्यार्थीलाई उपलव्ध गराउने व्यवस्था रहेको थियो। हाल यसको प्रचलन प्रिडिप्लोमाका कार्यक्रमहरूमा मात्र सीमित भएको छ। यसका लागि सुविधाको त कुरै छोडौं यो सुविधाका लागि कार्यगत तालिम गराउने संस्थालाई अतिरिक्त शुल्क तिर्नुपर्ने बाध्यतासमेत यदाकदा देखिन्छ। स्वास्थ्यको क्षेत्रमा कार्यगत तालिमका लागि सरकारी वा निजी अस्पतालहरूले यसलाई व्यापार बनाएको समेत अवस्था देखिन्छ। परिषद्का कार्यक्रमहरू डिप्लोमा तह सम्ममा स्तरोन्नति गरिएपछि पनि स्वास्थ्यका केही कार्यक्रमहरूमा कार्यगत तालिमको प्रावधानहरू यथावत रहेको छ। निजीस्तरमा कार्यक्रम सञ्चालन गर्न चाहनेका लागि अस्पतालको व्यवस्थासमेत गर्ने प्रावधान परिषद्का विनियमावली तथा कार्यविधिमा गरियो। आफ्नै अस्पताल तथा अन्य अस्पतालसँग कार्यगत तालिमका लागि सम्झौताको व्यवस्थामा बहस सुरु भयो। यही बहसका क्रममा अस्पतालहरूले धेरै संस्थासँग सम्झौता गरेमा विद्यार्थीले पर्याप्त प्रयोगात्मक अभ्यास गर्ने अवसरमा कमी नहोस् भनेर अस्पतालहरूमा बिरामीहरूको कूल चाप तथा विभागीय चापका बारेमा समेत चर्चा हुन थाल्यो। राष्ट्रिय चिकित्सा शिक्षा ऐन २०७५ को दफा ११ को संस्था सम्बन्धनका लागि आशय पत्रको व्यवस्था, दफा १२ को १०० शैय्याको अस्पताल तथा यो प्रावधानसँग अनुकूल नहुनेलाई मुआब्जा तथा दफा १५ को प्रमाणपत्र मुनिका कार्यक्रमहरू तोकिएबमोजिम हटाउने तथा तोकिएको मापदण्ड बमोजिम स्तरोन्नति गर्ने प्रावधानहरूले चिकित्सा शिक्षाका क्षेत्रमा अन्य स्वतन्त्र तथा स्वायत्त निकायहरूवाट गरिएका कामहरू दोहोर्याउन खोजिएको हो कि गुणस्तर सुनिश्चितता प्रणालीलाई अझ सुदृढ गर्न खोजिएको हो ? स्पष्ट छैन। यिनै प्रावधानहरूका कारणले परिषद् तथा अन्य स्वायत्त निकायहरूको कार्यक्षेत्रमा पर्न गएको असरलाई कसरी समाधान गर्ने ? भन्ने विषय धेरै पेचिलो भएको छ। स्वास्थ्यका क्षेत्रमा मात्र होइन, अन्य विधामा पनि विश्वविद्यालय वा अन्य शैक्षिक निकायले दिएको प्रमाणपत्र आवश्यक मात्र हो, पर्याप्त होइन। सम्बन्धित व्यावसायिक परिषद्हरूले ऐनमै निर्धारित प्रावधान बमोजिम निर्धारित मूल्यांकन प्रकृयामार्फत आवद्धता दिएपछि मात्र शैक्षिक प्रमाणपत्र पेशागत अभ्यासका लागि पर्याप्त हुने विश्वव्यापी प्रचलन छ। नेपालमा कतिपय विधामा व्यावसायिक परिषद्हरू कानुनत स्थापना भइ कार्यरत छन्। यस्तो अवस्थामा राष्ट्रिय चिकित्सा शिक्षा ऐनले शैक्षिक संस्था र व्यवसायी परिषद्हरूको प्रतिस्थापनको परिकल्पना गरेको हो कि ? व्यावसायिक शिक्षामा कार्यस्थलको सिकाइ तथा व्यावसायमा कार्यरत विज्ञहरूलाई शिक्षण प्रशिक्षणका लागि पहिचान तथा मान्यता दिने अन्तर्राष्ट्रिय प्रचलनलाई नीतिगत तथा कानुनत अनुमोदन नगरी आफ्नै अस्पातालको प्रावधानले ठूला माछाहरूलाई मात्र संरक्षण गर्न खेजिएको हो कि सुधार गर्न खेजिएको हो ? व्यावसायिक शिक्षाका क्षेत्रमा निजी क्षेत्र भनेको खल्तीमा पैसा भएको धनाढ्य मात्र हो कि सेवा तथा उत्पादन र रोजगारीमा प्रत्यक्ष योगदान दिन सक्ने लगानीकर्ता पनि हो ? निजी क्षेत्र नै सबैभन्दा ठूलो रोजगारदाता भएको तथ्यलाई अस्वीकार गर्ने आँट के कुनै पनि राजनीतिक नेतृत्वमा छ ? कर्मचारी तथा पेशाकर्मीहरू पनि नेतृत्वको इशारामा मात्र चल्ने र लगातार लेभी बुझाउने अन्धभक्त कार्यकर्ता जस्तै हुन् र ? उत्पादन तथा सेवालाई प्रत्यक्ष सहयोग गर्ने व्यावसायिक शिक्षा पनि राज्यको नियन्त्रणले मात्र चल्न सक्छ कि मागमा आधारित बजारको लचकताले यसलाई सहयोग गर्छ ? निजी क्षेत्र सरकारको सहयोगी हो कि प्रतिस्पर्धी ? सरकारी संस्था तथा निजी क्षेत्रका लागि एउटै प्रावधान हुनुपर्ने त विश्वव्यापी मान्यता नै हो। परिषद्ले आफंै सञ्चालन गरेका शैक्षिक संस्थाहरूका विद्यार्थीलाई सरकारी अस्पतालहरूले सहज पहुँच दिन आनाकानी गरेको वर्तमान अवस्था सरकारको नीतिगत अस्पष्टता हो कि सम्बन्धित कार्यालय प्रमुखको लापरबाही ? सामान्यतया एउटा स्वास्थ्यसम्बन्धी कार्यक्रम सञ्चालन गर्न र अस्पताल सञ्चालन गर्न लाग्ने आर्थिक लगानी तुलनायोग्य हँुदैन। शैक्षिक कार्यक्रम सञ्चालन प्राथमिक व्यावसाय हो भने अस्पताल स्थापना सहायक व्यवसाय। अर्थशास्त्रका दृष्टिबाट प्राथमिक व्यवसायभन्दा सहायक व्यवसायको आयतन वढी भयो भने लगानीकर्ताको ध्यान कता जाला प्राथमिक व्यवसायमा कि सहायक व्यवसायमा ? शिक्षण प्रशिक्षणमा कि अस्पताल सञ्चालनमा ? यति हुँदा हुँदै पनि आफ्नै अस्पताल भएका व्यावसायीलाई कार्यक्रम सञ्चालन गर्न दिने भन्ने प्रावधान कार्यस्थलको सिकाइका आधारमा तथा व्यवसायीहरूको जनशक्ति उत्पादनमा प्रत्यक्ष सहभागिता हुनुपर्ने आधारमा भने जायज तथा तर्कपूर्ण देखिन्छ। कार्यक्रमहरूको बिस्तार तथा त्यसका लागि नियमित सम्बन्धन सामान्य प्रक्रियागत विषयहरू हुन्। यसैभित्र अटाइने तथा स्तरोन्नति गरिने कार्यक्रमहरू पर्ने नै भए। यसमा पनि यो मामिलालाई आर्थिक व्यवस्थापकीय मामिलाका नजरले हेर्ने कि शैक्षिक व्यवस्थापकीय ? राष्ट्रिय चिकित्सा शिक्षा ऐनको मुआब्जासम्बन्धी प्रावधानले के भन्न खोजेको हो विवेचना गर्न ढिलो भइसकेको छ। माथि विवेचना गरिएका विषय राजनीतिक नियुक्तिका नाममा व्यावसायिक मर्यादाविपरीत राय बझान तथा शैक्षिक मर्यादाविपरीत प्रशासनिक नेतृत्व विकास गरेका कारणले सिर्जित हुन् कि प्रकृया तथा नतिजा दुवैलाई नजरअन्दाज गर्दा सिर्जना भएका सहउत्पादन हुन् ? यी विषयहरूको निराकरण प्रकृया तथा परिणाम दुवैलाई उत्तिकै महत्त्व दिँदै मूल्य तथा तथ्यगत सूचकमा आधारित नीति, प्रकृया तथा सोही बमोजिमको कार्यान्वयनवाट मात्र सम्भव देखिन्छ। नत्र त यो सिटिईभिटीको नाम चिकित्सा शिक्षा आयोगको दन्तबझान मानिन के बेर ?"
मौलाउँदै गाँजा,"उदयपुर : ताप्ली गाउँपालिकाका ५ वटै वडामा प्रायः गाँजा खेती हुने गरेको छ। ती स्थानहरूमा आम्दानीको मुख्य स्रोतका रूपमा गाँजा खेतीलाई लिइन्छ। ताप्लि गाउँपालिकाको वडा नं १ ओख्ले, वडा नं ५ को कटहरे, रुपाटार मादले, थुम्की, बाछगाउँ, लेखगाउँ, धपेनी गाँजाको उर्वर क्षेत्र मानिन्छ। प्रहरीले यस क्षेत्रबाट बर्सेनि गाँजा फुल्ने समयमा काटेर आगो लगाई नष्ट गर्ने गरेको छ। बर्सेनि प्रहरीले फाँड्दासमेत स्थानीयले खेती लगाउन छोडेका छैनन्। अहिलेसम्म गाँजा खेती लगाउने कसैलाई पनि प्रहरीले पक्राउ गरेको छैन। अधिकांश ऐलानी जग्गामा बाहिरबाट आएका व्यापारीले लगाउने र टिप्ने समयमा टिपेर लैजाने गरेको स्थानीय बताउँछन्। खेती गर्नेलाई कारबाही नगर्दा गाँजा खेती मौलाएको गाँजा खेती नगरेका स्थानीय बताउँछन्। उनीहरू भन्छन्, प्रहरी आउँछ यसो फाँडेको जस्तो गर्छ, फर्किएर जान्छ, त्यसपछि फर्किएर आउँदैन। आधाभन्दा बढी नफाँडी छोडेर जान्छ। नाम नबताउने शर्तमा उनीहरू भन्छन्, मिलेमत्तोमा नै व्यवसाय मौलाएको छ। जिल्ला प्रहरी कार्यालयका प्रमुख एसपी भीमबहादुर दाहालले अनुसन्धानका क्रममा धेरै बाहिरका व्यापारीले खेती गर्ने गरेका कारण कारबाहीमा समस्या भएको बताए। संख्यात्मक हिसावले गाँजा खेती गर्नेभन्दा पनि सेवनकर्ता कारबाहीमा पर्ने गरेको उनले बताए। गाँजा खेती गरेका अधिकांशको काठमाडौं, विराटनगर, इटहरी जस्ता प्रमुख सहरमा जग्गाजमिन र घर रहेको स्थानीय बताउँछन्। आम्दानीको स्रोत नभएको त्यस ठाउँमा सामान्य व्यक्ति पनि करोडपति भएको स्थानीयको भनाइ छ। त्यसो त निजी जग्गामा पनि उत्तिकै गाँजा खेती गरिन्छ। बर्सेनि नष्ट गर्नुभन्दा पनि गाँजा खेती लगाउन नदिनुनै उपयुक्त हुने गाउँपालिकाका अध्यक्ष उद्धवसिंह थापा बताउँछन्। उनी भन्छन्, रातमाटे डाँडा छन्, गाँजा जस्तो अरू कुनै खेती हुँदैनन् र विकल्प पनि दिन नसक्दा स्थानीयको गाँजामा आकर्षण बढेको हो। जोखिमको खेती भएपनि थोरै मेहनत र प्रहरीको आँखा छल्न पाए मनग्ये आम्दानी हुने भएकाले पनि बाहिरका व्यापारीको अग्रसरतामा गाँजा खेती फस्टाएको उनी बताउँछन्। अध्यक्ष थापाले गाँजाको विकल्पका लागि गाउँपालिकाले कृषि क्षेत्रमा प्रोत्साहन गर्ने गरी कार्यक्रम ल्याउन लागेको बताए। उनले भूगोल, भूबनोट र किसानको आवश्यकतालाई मध्यनजर गरी प्राविधिकको रायमा वैकल्पिक खेतीका लागि सहयोग गरिने बताए। गाँजाको लतमा विद्यार्थी ताप्लि गाउँपालिकामा हुने गाँजा खेतीका कारण विद्यार्थी पनि त्यसको लतबाट अछुतो रहन सकेका छैनन्। ताप्लिमा ६ वटा माध्यमिक विद्यालय गरी ४१ वटा विद्यालय रहेका छन्। अधिकांश विद्यालयका बालबालिका गाँजा सेवनमा पर्दा उनीहरूको दिमाग मात्र नभई स्वास्थ्यमासमेत असर पुगेको प्रअ रोहितसिंह ठकुरी बताउँछन्। खासगरी गाँजा खेतीको उर्वर क्षेत्र मानिने ताप्ली गाउँपालिकामा गाँजा सेवनकै कारण बालबालिकाले पढाइ छोडेको र कुलतमा लागेका उदाहरणहरू प्रशस्तै छन्। माध्यमिक विद्यालय कटहरेका प्रधानाध्यापक रोहितसिंह ठकुरी भन्छन्, घरघरमा गाँजा छ, कतिलाई सम्झाउनु, कतिलाई रोक्नु, एकदुई पटक सम्झायो पुनः त्यस्तै आदतमा पुग्छन्। विद्यालय समयमा गाँजा सेवन र ओसारपसार पूर्ण नियन्त्रणमा लिए पनि त्यसपछिको समय अभिभावककै लापरबाहीले विद्यार्थी बिग्रने गरेको मावि पीपलभन्ज्याङका प्रअ कृष्णबहादुर ज्युठकुरी बताउँछन्। सन्तानको भविष्यका लागि अभिभावक आफैं सचेत हुनुपर्नेमा आम्दानीको मुख्य स्रोत भनेकै गाँजा भन्दै लगाउने गरेका कारण समस्या बढेको उनले बताए।"
बढ्यो राजनीतिक ढुकढुकी,"सुरेन्द्र काफ्लेअजवी पौड्याल काठमाडौं : प्रतिनिधिसभा विघटनसम्बन्धी रिटमाथि सर्वोच्च अदालतको संवैधानिक इजलासमा सुनुवाइ किनारा लाग्ने क्रमसँगै देशको राजनीतिक ढुकढुकी बढेको छ। अधिकांशको चासो सर्वोच्चले संविधानको धारा ७६(५) को व्याख्या केकसरी गर्ला भन्नेमा छ। धारा ७६(५) मा भनिएको छ, उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। यसमा ७६(२) समेत जोडिएर आएकाले बढी बहस यता केन्द्रित भएको छ। विश्वासको आधार प्रस्तुत गर्न सक्ने कुनै पनि सदस्यले भन्ने जिकिरअन्तर्गत कांग्रेस सभापति शेरबहादुर देउवाले विभिन्न दलका सांसदको साथ लिएर प्रधानमन्त्रीको दाबी गरेका थिए। विपक्षीले यसमा उपधारा (२) अकाट्य रूपमा जोडिएको देखाएका छन्। धारा ७६(२) मा प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने सदस्य भनिएको छ। यसमा दलीय समर्थनलाई प्रस्ट देखाइएको छ। अदालतको सुनुवाइमा दलीय समर्थनलाई वास्ता नगर्दा निर्दलीय प्रणालीतर्फ जाने र व्यवस्था नै संकटमा पर्ने रिटका विपक्षीको तर्क छ। रिट पक्षधरले भने उपधारा २ वा ३ बाट पार नलागेको अवस्थाका लागि उपधारा ५ राखिएको जिकिर गर्दै यसमा दलीय समर्थनको मतलब नहुने दाबी गरेका छन्। सर्वोच्च अदालतले यसलाई कसरी व्याख्या गर्छ, सबैको ध्यान त्यता मोडिएको छ। आइतबार इजलासको सुनुवाइ पनि बढी मात्रामा यतै केन्द्रित भयो। सभामुखका तर्फबाट बहस सुरु गर्न आएका अधिवक्ता मेघराज पोखरेलले संविधान निर्माण गर्दा नै संविधानको धारा ७६(५) को व्यवस्था सुझबुझ पूर्ण नै राखिएको बताए। ७६(२) र ७६(५) मा के फरक छ ? ७६(५) संविधानमा किन थपियो ? यसको सही व्याख्या नै अहिलेको मुख्य विषय हो, उनले बहसका क्रममा भने, प्रतिनिधिसभा विघटन गर्ने अधिकार संविधानमा कटौती गरिएको हो। ७६(५) मा ह्विप लाग्छ भनेर लेखेको छैन, उनले भने, १ सय ४६ जना अदालतमा उपस्थित भए। राष्ट्रपतिकहाँ दाबी पेश गर्दा हस्ताक्षर गर्ने १ सय ४९ मा २३ जना यताउता भए पनि विश्वासको आधार त पुग्छ नि, उनले भने, अदालतले यसलाई ध्यान दिनुपर्छ। त्यसपछि प्रधानन्यायाधीश चोलेन्द्रशमशेर राणाले १ सय ४६ पुगिहाल्यो अब अदालतले त्यसलाई मान्नुपर्छ, प्रमाणीकरण गर्नुपर्छ भन्न खोजिएको हो ? भन्दै प्रश्न गरेका थिए। उनले यस्तो अभ्यास गर्दा संवैधानिक हुन्छ त ? भनी सोधेका थिए। पोखरेलले नेपालको संविधानले प्रतिनिधिसभाको कार्यकाल ५ वर्ष कायम गरेको भन्दै फिक्स्ड टर्म पार्लियामेन्ट को कुरा झिके। प्रधानन्यायाधीशले संविधानको धारा ७६(७) मा विघटनको व्यवस्था भएको स्पष्ट पार्दै सोधे, किन फिक्स्ड टर्म पार्लियामेन्टमा जानुहुन्छ ? प्रधानन्यायाधीश राणाले कुनै अमुक व्यक्तिको बहुमत भएकाले प्रधानमन्त्री नियुक्त गर्नु भनेर अदालतले अभ्यास गर्न मिल्छ भनी प्रश्न गरेका थिए। १ सय ४६ जना यहाँ उपस्थित भयौंं, अदालतले प्रमाणीकरण गरिदिए हुन्छ भन्ने तर्क आयो, अदालतले यो अभ्यास गर्न राम्रो हुन्छ ? उनले सोधे। प्रधानन्यायाधीशको अर्को प्रश्न थियो, पुनःस्थापित प्रतिनिधिसभाले पनि सरकार दिन सकेन, फेरि विघटन भयो, सरकार दिन सकेन भने संसद्को कार्यकाल तोकिएको अवधि पाँच वर्ष (फिक्स टर्म पार्लियामेन्ट) के हुन्छ ? जवाफमा अधिवक्ता पोखरेलले भने, संसद्ले सरकार दिन नसकेको होइन, संविधानको धारा ७६(५) मा प्रतिनिधि सभाको सदस्य प्रधानमन्त्री बन्ने व्यवस्था उल्लेख गरिएको छ, सोहीअनुसार सरकार बन्छ। प्रधानन्यायाधीश राणाले पुनः प्रश्न गरे, संविधानको धारा ७६(५) र (२) अनुरूपको सदस्य भनिएको छ, त्यो भनेको दलकै होइन ? अधिवक्ता पोखरेलले भने, संविधानको धारा ७६(२) ले दुई वा दुईभन्दा बढी दलको समर्थन भनिएको छ, उपधारा ५ मा प्रतिनिधिसभा सदस्यले बहुमत जुटाउने भनिएको छ, यदि उपधारा २ जस्तै उपधारा ५ पनि दलकै हुन्थ्यो भने त्यो धाराको औचित्य नै के रहन्छ र श्रीमान ? यो दलहरूबाट नसकेका अवस्थामा संसद् जोगाउन राखिएको हो। वरिष्ठ अधिवक्ता लवकुमार मैनालीले प्रधानमन्त्रीको सनकका भरमा संसद विघटन हुन नदिन संविधानमा धारा ७६(५) को व्यवस्था राखिएको तर्क गरे। संसदले रन गर्न पाओस् भनेर ७६(५) को व्यवस्था राखिएको हो। प्रधानमन्त्रीले खुरुखुरु विघटन गर्न पाउने हो भने त किन राख्नुपयो ? सनकको भरमा (संसद) नभत्काओस् भनेर राखेको हो, उनले भने। उनले संविधानको ७६(५) स्पष्ट नभएको भए अदालतले प्रष्ट पारिदिनुपर्ने पनि बताए। इजलासले शब्द हेर्ने होइन सार हेर्ने हो, उनले भने। वरिष्ठ अधिवक्ता उपेन्द्रकेशरी न्यौपानेले धारा ७६(५) को प्रधानमन्त्रीमा देउवाको बाटो अवरुद्ध गर्न मात्र ओलीले दाबी गरेको जिकिर गरे। प्रधानन्यायाधीश राणाले गत पुस ५ गतेको संसद विघटनसम्बन्धी मुद्दाको फैसला गर्दा सरकार गठनको सम्भावना हुँदासम्म प्रतिनिधिसभा विघटन नहुने व्याख्या भएको भन्दै अहिले सरकार गठन हुनसक्ने सम्भावना छ कि छैन भनी प्रश्न गरे। उनले नेकपा एमालेका सांसदले साथ नदिई सरकार बन्न सक्ने अवस्था छ कि छैन भनी प्रश्न गरे। जवाफमा न्यौपानेले धारा ७६(५) अनुसार प्रधानमन्त्रीमा शेरबहादुर देउवले गरेको दाबी वैधानिक भएको बताए। विगतमा जति पनि फैसला भएका छन् वैकल्पिक सरकार गठन भएसम्म विघटन हुँदैन भन्ने त्यसमा ठ्याक्कै मिल्छ यो ? उनले भने। प्रधानन्यायाधीश राणाको एमालेका सांसदले साथ नदिई सरकार बन्न सक्ने अवस्थाको विषयमा सोधिएको प्रश्नमा उत्तर उनले स्पष्ट दिएनन्। अधिवक्ता श्रीकृष्ण सुवेदीले प्रधानमन्त्री केपी शर्मा ओलीले प्रतिनिधि सभालाई असहयोग गरेको बताए।। सुवेदीले ०७७ फागुन ११ को फैसलाले पुनःस्थापित संसदको बैठकमा प्रधानमन्त्री एकपटक पनि नगएको बताउँदै भने, नौ पटक बैठक बस्यो, उहाँ एकपटक पनि उपस्थित हुनुभएन, विशेष अधिवेशनमा मात्र उहाँ (केपी ओली) विश्वासको मत लिन हाउसभित्र पस्नुभएको थियो। वरिष्ठ अधिवक्ता श्यामप्रसाद खरेलले विश्वासको मत प्राप्त गर्न सक्दिनँ भनेको प्रधानमन्त्रीले अर्को उपधाराअनुसार प्रधानमन्त्रीको दाबी गर्दा राष्ट्रपतिले स्वीकार्न नहुने दाबी गरे। प्रधानमन्त्रीले लिखित जवाफ पनि ७६(४) अनुसार विश्वासको मत पाउँदिन भनेर भन्नुभएको छ नि, उनले भने,सोझै मार्गप्रशस्त भनेर ७६(५) मा पनि आफैं दाबी गर्नुभएको छ। ७६(५) अनुसारको नियुक्त प्रधानमन्त्रीले विश्वासको मत पाउने नपाउने परीक्षण गर्ने अधिकार राष्ट्रपतिले आफैंले मलाई छ भनेर भन्न नमिल्ने भन्दै उनले त्यसको परीक्षण संसदमा मात्रै हुने जिकिर गरे। अधिवक्ता श्रीकृष्ण सुवेदीले विघटनको निर्णय असंवैधानिक भएकाले खारेज हुनुपर्ने बताएका थिए। सभामुखका कानुन व्यवसायीहरूले बहस गरेपछि रिट निवेदकका तर्फबाट जवाफी बहस वरिष्ठ अधिवक्ता रमन श्रेष्ठले गरेका छन्। उनले बहस सुरु गर्नुअघि इजलासबाट प्रधानन्यायाधीश चोलेन्द्रशमशेर राणा र न्यायाधीश ईश्वरप्रसाद खतिवडाले ७ वटा प्रश्न सोधेका थिए। न्यायाधीश ईश्वर खतिवडाले विपक्षीले नक्कली कागज पेश भएको, रिटमा टिपेक्स लगाएको तथा सहीछापका विषयमा समेत कुरा उठाइएको छ नि भन्दै त्यसको जवाफ मागेका थिए। उनले संवैधानिक इजलासमा आउने प्रक्रिया पूरा नभएको, ७६(५) का विषयमा निवेदकबाट व्याख्या भएको अनुसार हुने हो भने निर्दलीय हुने, अदालतले कसरी प्रधानमन्त्री नियुक्त गर्न सक्छ भन्ने प्रश्न गरेका थिए। त्यस्तै प्रधानन्यायाधीश राणाले भने, निवेदक पक्षले जुन दाबी पेश गरेको छ। यो होलसेल फिगरलाई हेर्दा बहुलवादमा आधारित बहुदलीय व्यवस्था भनेर संविधानको आधार स्तम्भ छ। तपाईंको निवेदनलाई मान्यता दियो भने दलहरूलाई क्षतविक्षत बनाएर संविधानलाई अझ विकृत बनाउनु जस्तो हुँदैन र ? इजलासको प्रश्नपछि बहस सुरु गरेका वरिष्ठ अधिवक्ता श्रेष्ठले रिट निवेदन अनुसार शेरबहादुर देउवालाई प्रधानमन्त्री बनाउन परमादेश जारी हुनुपर्ने जिकिर गरे। हामीले दलीय व्यवस्थामा नै विश्वास गर्ने हो तर संविधान र प्रतिनिधिसभा बचाउन ७६(५)को व्यवस्था राखिएको हो, उनले भने, उहाँ न प्रधानमन्त्रीबाट राजीनामा दिनुहुन्छ न दलको नेताबाट छोड्नु हुन्छ। संवैधानिक नैतिकता भन्ने पनि हुन्छ नि। उहाँले विश्वासको मत आफू पाउदिन पनि भन्ने अनि बाँकी प्रक्रियामा पनि आफैं अगाडि बढ्ने ? उनले ७६(५) अनुसार सांसदहरूले संविधान को पक्षमा उभिन्छु भनेरे भन्न पाउने बताए। प्रधानमन्त्री अहिले नैतिकताको कुरो गर्नु हुन्छ संवैधानिक नैतिकता भएको भए त ७६(३) अनुसार आफ्नो दलको कुनै सांसदलाई प्रधानमन्त्री बनाउन सक्नुपर्ने थियोे नि, उनले भने, प्रधानमन्त्री केपी ओलीले राष्ट्रपतिको काँधमा बन्दुक राखेर पड्काउने काम गर्नुभयो। उनले एकघन्टा जवाफी बहस गरेका हुन्। जवाफी बहसका लागि उपलब्ध गराइएको बाँकी २ घन्टामा सोमबार वरिष्ठ अधिवक्ता बद्रीबहादुर कार्की, हरिहर दाहाल र शभ्मु थापाले बहस गर्ने छन्। उनीहरूको बहस सकिएमा सोमबार नै एमीकस क्यूरीका तर्फबाट बहस हुनेछ। २ घन्टाको समयमा एमीकस क्यूरीका तर्फबाट वरिष्ठ अधिवक्ता कोमलप्रकाश घिमिरे, प्रकाशबहादुर केसी, राघवलाल वैद्य र उषा मल्ल पाठकले बहस गर्नेछन्।"
समानताका लागि पञ्चशील,"बुद्धदर्शनमा आधारित शिक्षाप्रणालीको विकास नगरी सामाजिक समानता सम्भव छैन, कमजोर कानुन र जरिवानाले विभेदको अन्त्य हुनसक्दैन व्यक्ति आफैं पूर्णरूपमा परिर्वतन नहुँदा दोष अरूलाई थुपार्छ। आफू सही, असल, बुद्धिमान्, जातीय श्रेष्ठताको अहंकारले ग्रसित र पीडित हुन्छ। विश्वभर मानव जन्म र मृत्यु समान हुन्छ। संस्कारकर्म मानव सिर्जित अमूर्त संस्कृति हुन्। यस धर्तीमा पदार्पण भइसकेपछि कुन जात, धर्म र संस्कार भन्ने बन्धनले कैद हुन्छ। ऊ स्वतन्त्र मानव हुन पाउँदैन। भारत र नेपालमा जातकै आधारमा गरिने विभेद पुरातन मनुवामा आधारित जातीय अहंकारकै परिणाम हो। त्यही सामाजिक रुढिवाद, कुरीति, अन्धविश्वास, शुद्रअछुत माथिको अत्याचार, महिलामाथिको विभेद र दुःखकष्ट निवारणका लागि बुद्धले बुद्धशिक्षाको प्रतिपादन गर्नुभएको थियो। उहाँले दिनुभएको पञ्चशील लगायत विषयमा यस लेखमा विवेचना गरिएको छ। व्यक्ति परिवर्तनमा बुद्धको पञ्चशील २५ सय वर्षअघि विश्वका ज्योति बुद्धले मानवीय दुःख निवारण र मुक्तिमार्ग देखाउनु भयो। जसलाई बुद्धशिक्षा वा दर्शन भनिन्छ। यो शिक्षाको मुटु नै मानवीय गुण हो। भन्ते सागर धम्मका अनुसार बुद्ध धर्ममा बुद्ध शिक्षालाई विशेष महŒव दिइन्छ। मानव जन्म वा जातलाई कुनै महŒव दिँदैन। संसारले बुद्धको यही शिक्षालाई पछ्याइरहेको छ। बुद्धदर्शनमा तीनवटा शरण छन् १) बुद्धम शरणम् गच्छामि २) धम्मम् शरणम् गच्छामि ३) संघम् शरणम् गच्छामि। बौद्ध अनुयायीहरूले बुद्ध, धर्म र संघको शरण ग्रहण गर्दछु यी नै त्रिशरण हुन्। तसर्थ मानवीय शीललाई पहिलो प्राथमिकतामा राखिन्छ। भन्ते सागरकै अनुसार बुद्धशिक्षाको माध्यमले नेपाललाई माथि उठाउन सकिन्छ। श्रीलंकामा समतामूलक समाज निर्माणमा बुद्धदर्शनले ठूलो भूमिका खेलेको छ। बिडम्बना ! बुद्धको जन्मभूमिसमेत बद्घ शिक्षाबाट वञ्चित छ। जात, जन्म वा सम्प्रदायलाई गौण मानिन्छ। मानवीय गुणको आधार नै शील हो। शीलले व्यक्तिलाई भित्रैबाट आमूल परिवर्तन गर्दछ। भौतिक स्रोतसाधन केही होइन। विश्वका जोकोही मानिससँग प्रशस्त धनसम्पत्ति भएर उसमा शील भने नहुन सक्छ। मानिसले वैज्ञानिक रूपमा आध्यात्मिक गुण र शीलको विकास गर्नु पर्छ। व्यक्ति शील र गुणले भरिपूर्ण हुन शरीर, वचन र मनबाट उत्पन्न हिंसा त्याग्नु पर्छ। शरीरबाट हुने हिंसामा १) प्राण २) चोरी ३) व्यभिचार हो। यी तीन कुकर्म त्याग्न सकेमा व्यक्तिको शरीरमा गुण, शील वा शुद्धता स्थापित हुन्छ। वचनबाट हुने हिंसाहरूमा १) झुटो बोल्ने २) चुकली लगाउने ३) कडा वचन वोल्ने ४) अर्थ न वर्थका कुरा गर्ने। यी विकार त्यागले पनि मनशुद्धिमा मद्धत गर्दछ। त्यसैगरी मनबाट उत्पन्न हुने हिंसाहरूमा १) अविज्या २) लोभ ३) मिथ्यादृष्टि। यसरी मानिसले यस्ता विकारहरू त्याग्न सकेमा मनमा गुण र शीलको बास हुन्छ। यस्ता कर्म र व्यवहारबाट अलग रहन बुद्धले पञ्च र दस शीलको शिक्षा दिनुभएको छ। बुद्ध शिक्षामा शीललाई सर्वोच्च शिखर मानिन्छ। यसको प्राप्तिपछि मात्रै खुसी र सुखी हुनसक्छौं। भौतिक विकासनिर्माणले मात्र मानिस सुखी हुँदैन। भौतिक विकासले फड्को मारेको जापान विश्वमा सबैभन्दा बढी आत्महत्या गर्ने मुलुक बन्ने थिएन। जापानले ५० वर्षअघि नै बुलेट रेल बनाएको हो। जापानमा कुनै पनि रेल १० मिनेट ढिलो भएमा पत्रपत्रिकामा समाचार शीर्षक बनिहाल्छन्। तर त्यहाँ एक वर्षमा ३६ हजारले आत्महत्या गर्छन्। अफ्रिका, यूरोप र अमेरिकामा पनि आत्महत्या भयावह छ। नेपालकै आत्महत्या आँकडा कोरोना महामारीको बीचमा कहालीलाग्दो देखिन्छ। यसको कारण व्यक्तिमा गुण र शीलको अभावले गर्दा भएको हो। बुद्धका अनुसार व्यक्ति शील, समाधि र प्रज्ञाबाट सुखी हुनसक्छन्। समानता र समृद्धिका लागि बुद्धशिक्षा नेपालका राजनीतिक दलका नेतृत्वहरूका बोली र भाषणहरूको समीक्षा गर्दा आकाश, पाताल नै जोडिदिने खालका छन्। अक्सर उनीहरू सिद्धान्त र दर्शनका ठूलै कुरा गर्छन्। कतिले कम्युनिष्ट नामले मात्रै नपुगेर वैज्ञानिक जोडेका छन्। कतिले आफ्नो चरित्र, व्यवहार निम्न सामन्ती बुर्जुवा भए पनि समाजवाद वा प्रजातान्त्रिक समाजवादी हुँ भन्न मन पराउँछन्। तर जुनसुकै दर्शन, सिद्धान्तका कुरा छाँटे पनि वा जेसुकै नाम राखे तापनि आफ्नो व्यवहार, चरित्र, प्रवृत्ति र मानसिकताको मापन कहाँ छ ? गम्भीर समीक्षा गर्न जरुरी छ। बोली र व्यवहारको तालमेल मिलेको देखिँदैन। एक समय द्वन्द्व र गरिबीले पिल्सिएको श्रीलंका र विश्वका कैयौं मुलुकहरू आज बुद्धशिक्षाले जुरुक्कै माथि उठिसकेको छ। भन्ते सागरकै अनुसार श्रीलंका जस्तै बुद्धशिक्षाको माध्यमले नेपाललाई माथि उठाउन सकिन्छ। श्रीलंकामा समतामूलक समाज निर्माणमा बुद्धदर्शनले ठूलो भूमिका खेलेको छ। बिडम्बना ! बुद्धको जन्मभूमिसमेत बुद्ध शिक्षाबाट वञ्चित छ। नेपालको बहुमूल्य कुरा आफूले प्रयोग गर्नै पाउँदैन। बुद्धको बहुमूल्य शिक्षा त्यस्तै भएको छ। शंकराचार्यले भारतमा बुद्धदर्शनलाई निमिट्यान्न पारेको बेला सय वर्षअघि समाजवादी दार्शनिक डा भिमराव अम्बेडकरले पुनर्जागरण ल्याउनुभयो। विशेषगरी पुरातनवादी कम्युनिष्टहरूले अम्बेडकरलाई धर्मपरिवर्तनको आरोप लगाउँछन्। तर उनीहरूकै गुरु कार्लमाक्र्सले धर्मपरिवर्तन गरेको कुरा बोल्दैनन्। भारत र नेपालमा लाखौं, करोडौं धुलो, कसिंगरजस्तो वञ्चितीकरणमा पारिएको समाजलाई अम्बेडकर दर्शनले माथि उठाएको छ। बौद्धमार्गी अम्बेडकरवादीहरू वर्षेनी बुद्धजन्मस्थल लुम्बिनी आइरहेका छन्। यसले कति महŒवपूर्ण पुनर्जागरण गरेको रहेछ भन्ने कुरा उनीहरूमा देखिन्छ। यसको पछाडि सबैभन्दा ठूलो हात अम्बेडकरवादको छ। नेपाली समाजमा यति धेरै विभेद, अपमान, तिरष्कार छ। सामाजिक मनोविज्ञान नै एकले अर्कोलाई किचिरहने, थिचिरहने, दलिरहने र कुल्चिरहने हिंसाग्रस्त पाइन्छ। नेपालको सन्दर्भमा अम्बेडकर व्यक्तिलाई होइन। उहाँको विचारलाई जोड्नु जरुरी छ। बुद्धदर्शनको सार म बाँच्छु र अरूलाई बाँच्न दिन्छु भन्ने हो। जातलाई हेरेर मूल्यांकन गर्नाले नेपालको दुर्दशा भएको हो। जन्मको आधारमा कोही ठूलो वा सानो हुँदैन। व्यक्तिको चिन्तन, प्रवृत्ति र व्यवहार ठूलो हो। व्यक्तिमा शील, आचरण, ज्ञान नभएमा ऊ निच हुन्छ। हजारौं वर्षअघि बुद्धशिक्षा कति वैज्ञानिक र क्रान्तिकारी थियो ? श्रीलंकामा अहिले समानताको आधार बुद्धदर्शन बनेको छ। सामाजिक समानता र समृद्धिका लागि बुद्धदर्शन अपरिहार्य छ। नेपालमा सबै समुदाय मिलेर बुद्ध शिक्षा फैलाउनु पर्दछ। बुद्धदर्शन वादहरूको पनि वाद विश्वदृष्टिकोणबाट हेर्दा कम्युनिष्टहरूले साम्यवाद र गैरकम्युनिष्टहरूले प्रजातान्त्रिक समाजवादको वकालत गर्छन्। यसका अतिरिक्त विश्वमा अन्य थुप्रै वादहरू पनि छन्। तर समकालीन विश्वमा बुद्धवादको कुनै विकल्प छैन। यो सतप्रतिशत वैज्ञानिक, प्रकृति र मानव केन्द्रित, समाज र मानवतावादी दर्शन छ। बुद्धधर्म समानता, एकता, समाजवाद र साम्यवाद सबै हो। तसर्थ बुद्धशिक्षालाई वादहरूको वाद, दर्शनहरूको दर्शन, विज्ञानहरूको विज्ञान र शिक्षाहरूको पनि शिखर शिक्षाको रूपमा विश्वभर बहस हुन थालेको छ। नेपालमा यस्तो बहुमूल्य शिक्षालाई छोपछाप पारिएको छ। यस्तो अवस्थमा हत्याहिंसा, भ्रष्ट्राचार, बलात्कार, सामाजिक विभेद नबढेर अरू के हुन्छ त ? कमजोर वर्गका पक्षमा सुरक्षा, न्यायलय, सेना र मिडिया कहिले बन्छन् ? ७२० वर्षका विद्यार्थीले पाउने शिक्षा नै अवैज्ञानिक र विभेदकारी छ। यसले केही पनि परिवर्तन ल्याउँदैन। विभेद र अज्ञानता व्यक्तिको दोष होइन। उनीहरूले पाएको पारिवारिक र गलत शिक्षाको परिणाम हो। लामखुट्टे मार्नुभन्दा फोहोरको मुहान सफा गर्नु बुद्धिमानी हुन्छ। सामाजिक विभेदको मूलजरो नै शैक्षिकप्रणाली हो। तसर्थ बुद्धदर्शनमा आधारित शिक्षाप्रणालीको विकास नगरी सामाजिक समानता सम्भव छैन। कमजोर कानुन र जरिवानाले विभेदको अन्त्य हुनसक्दैन। करकाप, डरत्रास र जर्बजस्तीको परिवर्तन दीगो हुँदैन। मानिसको गुण, शील, प्रज्ञा र आत्मा परिवर्तनले रूपान्तरण सम्भव छ। विभेदलाई नउखेलेर पात टिप्नाले समस्या पुनरुत्पादन भइरहेको छ। नेपालका अधिकांश राजनीतिक नेतृत्वहरू समानताको विपक्षीजस्ता देखिएका छन्। बुद्धशिक्षा गुण, शील, प्रज्ञा, मानवता, भातृत्व, समानता, प्रेम र शन्तिमा आधारित छ। अन्धविश्वास, रुढिवाद र कुसंस्कारलाई रोपेर समानता र समृद्धि फलको आशा गरेर कहाँ पाइन्छ ? सीमान्तकृत बुद्धशिक्षाप्रति बेखबर नेपालमा जुन समुदाय र वर्गहरूलाई बुद्धशिक्षाको खाँचो थियो। तिनै समूहरू बुद्धशिक्षाप्रति अन्देखा गरिरहेको जस्तो लाग्छ। बुद्धकालीन समयको सामाजिक उत्पीडन खासगरी शुद्रअछुत र नारी माथिको विभेद आजसम्म खासै फरक छैन। त्यो समयमा समाज भँडुवा धर्म र व्यक्तिलाई चुनौती दिँदै बुद्धले संघमा शुद्र, महिला र जनजातिलाई प्रवेश गराउनु भयो। कतिपय धर्मभिरु बुद्धका कामबाट आक्रोशित थिए। निजी सम्पत्तिको परित्याग, मानवता र समानताले बुद्धको संघमा जोकोही प्रवेश गर्न चुनौती थियो। कतिपय ठूलाबडा भनिनेहरू बुद्धको संघमा प्रवेश गरेर बुद्धबाटै दीक्षित हुन चाहन्थे। तर बुद्धले संघमा रहेका सबैभन्दा कथित तल्लो भनिएकाबाट दीक्षित गराउनु हुन्थ्यो। बुद्धले संघमा अनुशासन कायम राख्न भिक्षुहरूले भन्दा साधारण लुगा लगाउनु हुन्थ्यो। कसैले नयाँ कपडा उपहार दिए पनि भिक्षुलाई दिनुहुन्थ्यो। यो भन्दा महान् समाजवाद वा साम्यवाद दुनियाँमा अरू कुन छ ? औपचारिक रूपमा ०६२६३ को परिवर्तनपछि धर्मनिरपेक्ष भनिए तापनि कार्यशैली उही पुरानै छ। नेपालमा बुद्ध जन्मिएका हुन् भनेर हामी गर्व गछौं। नेपालमा बुद्ध जन्मिएको भनेर मात्रै हाम्रो कर्तव्य पूरा हुन्छ त ? अवश्य हुँदैन। जबसम्म बुद्धशिक्षालाई जीवन र व्यवहारमा पूर्णरूपमा लागू गर्दैनौं तबसम्म बुद्धको आस्था र श्रद्धाप्रतिको जिम्मेवारी पूरा हुँदैन। बुद्धशिक्षा नास्तिक, भौतिकवादी र वैज्ञानिक छ। सीमान्तकृत जनजाति, शिल्पी, खस र मधेसीले बुद्धशिक्षालाई आत्मसाथ नगरी कसरी समाजको रूपान्तरण हुनसक्छ ? शिल्पी (कथित दलित) माथि जतिसुकै अपमान, विभेद र हत्याहिंसा हुँदासमेत कुनै विकल्प खोज्दैनन्। अनि जनजाति समूहले बौद्धराष्ट्रको सपना देखेपनि पूर्णरूपमा बुद्धशिक्षालाई अपनाउन सकेका छैनन्।"
बर्सेनि एउटै सास्ती,"दाङ : दंगीशरण गाउँपालिका२ गोल्टाकरीमा प्रकाश खड्कालाई पानी पर्यो कि २०७१ सालको सम्झना आउँछ। बबई नदी तटीय क्षेत्रमा रहेका खड्कालाई त्यतिबेला बाढीले दिएको सास्तीले प्रत्येक वर्ष झस्काई रहन्छ। पानी परेको रातमा उनी मात्रै होइन सिंगो समुदाय नै सुत्न सक्दैन। वर्षौंदेखि उनीहरूको पीडा यस्तै रहँदै आएको छ। तुलसीपुर उपमहानगर१३ बखरियाका नवराज रावत बाढीकै कारण २०७१ सालमा विस्थापित भए। बबईमा आएको बाढीले उनको घरबारी बगायो। अहिलेसम्म पुर्ववत् अवस्थामा फर्कन व्यवस्थापनमा लागिरहेका छन्। वर्षा सुरु हुँदै गर्दा त्रासको मनस्थिति भइरहने रावत बताउँछन्। हामीलाई बर्सेनि एउटै समस्याले सताउने भयो, उनले भने, कति वर्षसम्म एउटै समस्यामा रहिरहनु पर्ने हो। २०७१ सालमा बबईमा आएको बाढीले नवराजको मात्रै होइन, सारा गाउँनै डुवानमा पारेको थियो। बबई नदी आसपासका सय घरसमेत बगाएको थियो। लमही नगरपालिका८ धनपुरियाका लालमणि चौधरी दशकौंदेखि बाढीकै त्रासमा छन्। कहिले मनसुन ढिला सुरु हुन्छ। तर त्रास त्यतिबेला नै सुरु हुन्छ। कहिले छिटो हुन्छ, धेरै समय त्रासले नै सताउँछ। यो वषको असार आएसँगै लालमणिलाई बाढीको त्रास सुरु भइसकेको छ। उनी भन्छन्, ७० वर्षको भएँ अहिलेसम्म बाढीको त्रासबाट छुटकारा पाएको छैन। यहाँ हरेक बर्ष बाढी पस्ने गर्छ। गाउँमा बाढी सोझिन थालेपछि मानिस अस्थायी रूपमा बसाइँ सर्नुपर्ने बाध्यता रहेको लमही नगरपालिका८ धनबरुवाका कामेश्वरप्रसाद यादवले भने।"
राउटेको कथामा कदम,"काठमाडौं : लोपोन्मुख फिरन्ते राउटे समुदायको बारेमा लेखिएको उपन्यास कदम बजारमा आएको छ। लेखक तथा पत्रकार अनन्त वाग्लेद्वारा लिखित कदम मा राउटे समुदायको जीवनशैली, इतिहास, हालको अवस्था, उनीहरूका सुखदुःख, परिवार, जीविका, प्रेम र प्रणयलगायत अनेक पाटा केलाइएको छ। लेखकले राउटे समुदाय बस्ने कर्णाली प्रदेशका दैलेख, सुर्खेत, सल्यानलगायत जिल्लाका जंगलमा लामो समय स्थलगत अध्ययन गरी उपन्यास तयार गरेका छन्। कदम काठमान्डु पब्लिकेसनले भर्खरै बजारमा ल्याएको हो। आफूहरूलाई जंगलका राजा भनेर चिनाउने राउटे समुदायका बारेमा थुप्रै गैरआख्यान प्रकाशित भए पनि यसबारे यो पहिलो आख्यान भएको प्रकाशकले जनाएको छ। साहित्यिक पाठकका साथै समाजशास्त्र, मानवशास्त्र र शिक्षाशास्त्रमा रुचि राख्ने तथा यी क्षेत्रमा कार्यरत सबैका लागि यो उपन्यास अत्यन्त उपयोगी रहेको छ। पृथक् विषय र उत्कृष्ट भाषाशैलीका साथ प्रकाशित यसले नेपाली साहित्यमा विशेष महŒव राख्ने पब्लिकेसनको भनाइ छ। ३ सय १६ पृष्ठको यो उपन्यासको मूल्य ४ सय रुपैयाँ राखिएको छ। पुस्तक राजधानीका प्रमुख पुस्तक पसलका साथै किताबयात्रा डटकममार्फत् अनलाइन खरिद गर्न सकिनेछ।"
"विकास नथुनौं, विनाश नल्याऔं","विकासको विरोधभन्दा पनि कालीगण्डकी डाइभर्सन निर्माण कार्य समन्वयको कमीले विवादित देखिन्छ सरकारले कालीगण्डकी डाइभर्सन बहुआयामिक र बहुउद्देश्यीय आयोजनालाई अगाडि बढाउने संकेत गरेसँगै विकासको समर्थन र विनासको विरोधका स्वरहरू चर्किन थालेका छन्। समसामयिक राजनीतिको बदलिँदो परिवेशसँगै अहिले गण्डकी र लुम्बिनी प्रदेशबीच यो आयोजना चर्चा र विवादको केन्द्रमा छ। आयोजनाले संघीयताको मर्मविपरीत अन्तरप्रदेश विवादको सिर्जना गरेको छ। यसबीच कालीगण्डकी डाइभर्सन विकास कि विनास भन्ने तर्क र वितर्कहरूको बहस व्यापक रूपमा चर्किन थालेका छन्। बहुप्रतिक्षित यस आयोजनाबाट कालीगण्डकीको ८० प्रतिशत पानी तिनाउमा डाइभर्ट गर्ने सरकारको योजना छ। कालीगण्डकी (पिपलडाँडा) देखि तिनाउ (दोभान) सम्मको २७ किलोमिटर सुरुङमार्गबाट १२६ मेगावाटको विद्युत् आयोजना बनाउने र लुम्बिनी प्रदेशका एक लाख सात हजार हेक्टर जमिन सिँचाइ गर्ने महत्त्वांकाक्षी योजना सरकारकै कारण विवादमा परेको छ। यसबीच कालीगण्डकीतिनाउ बहुउद्देश्यीय डाइभर्सन आयोजनाको काम अघि बढ्ने चर्चाले रूपन्देही र कपिलवस्तुका किसान उत्साहित भएका बेला राजनीति भने तरंगित बनेको छ। संघीय सरकारले प्रदेश र स्थानीय सरकारसँग समन्वय गर्न नसक्दा लुम्बिनी र गण्डकी प्रदेश सरकार विवादमा आएका छन्। महत्त्वाकांक्षी योजना प्रदेशबीच पक्ष र विपक्षमा बहस पेचिलो बनेको छ। आयोजना कार्यान्वयनको चरणमा प्रवेश गरेसँगै यसले मुलुकको राजनीति तरंगित बनाएको छ। राजनीतिक र संवैधानिक पक्ष कालीगण्डकी डाइभर्सन पेलेरै बनाउने केन्द्रको सुर देखेपछि पहिलोपटक अन्तरप्रदेश विवादको सुरुआत भएको छ। संघ र प्रदेशबीच अधिकारका विषयमा किचलो चलिरहेका बेला यसले प्रदेशप्रदेशबीच नै विरोध र बचाउको राजनीति चर्किएको छ। गण्डकी सरकारको विरोध कालीगण्डकी सुकाउने प्राकृतिक विनास गर्ने र तटीय क्षेत्रका जनताको जीविका खोस्ने यस्तो आयोजना बनाउन नदिने गण्डकी सरकारले घोषणा गरिसकेको छ। कालीगण्डकीतिनाउ डाइभर्सनबारे अर्थमन्त्री विष्णु पौडेलको अगुवाईमा २०७१ सालदेखि नीति तथा कार्यक्रममै समावेश भएपछि गण्डकी प्रदेशले विरोध गर्दै आइरहेको थियो। १२ असार २०७८ मा अर्थमन्त्री विष्णु पौडेलले आयोजनाको कार्यालय बुटवलमा स्थापना गरेपछि गण्डकी प्रदेश र लुम्बिनी प्रदेशबीच पक्ष र विपक्षमा बहस चर्किदै गएको छ। आयोजना कार्यान्वयनको चरणमा प्रवेश गरेसँगै त्यस क्षेत्रका राजनीतिक नेताहरूमा मत मतान्तर देखिएको छ। यसले देशको राजनीति तरंगित बनाएको छ। आर्थिक विकासका दृष्टिले कालीगण्डकीको पानी तिनाउ खोलामा मिसाएर विद्युत् उत्पादन र सिँचाइ गर्ने योजना अनुपयुक्त होइन। गण्डकी प्रदेश सरकारले नै विरोध गरेपछि यो विषय राजनीतिक मात्र होइन, संवैधानिक बहसको मुद्दा पनि बनेको छ। परियोजना कार्यान्वयनमा रोक लगाउन माग गर्दै सर्वाेच्च अदालतमा रिट पनि दायर भएको छ। नेपालको संविधान २०७२ को धारा २३४ मा अन्तरप्रदेश परिषद् राजनीतिक रूपबाट आपसी विवाद निरूपण गर्न सकिने व्यवस्था छ। त्यस्तै, धारा २५१(ग) ले राष्ट्रिय प्राकृतिक स्रोत तथा वित्त आयोगले प्राकृतिक स्रोतको बाँडफाँटसम्बन्धी विवादको विषयमा अध्ययनअनुसन्धान गरी त्यसको निवारण गर्न समन्वयात्मक रूपमा काम गर्न सुझाव दिने व्यवस्था गरेको छ। संविधानको प्राकृतिक साधन स्रोतको संरक्षण, संवद्र्धन र उपयोगसम्बन्धी नीतिमा राष्ट्रिय हित अनुकूल तथा अन्तरपुस्ता समन्यायको मान्यतालाई आत्मसात गर्दै देशमा उपलब्ध प्राकृतिक स्रोतसाधनको संरक्षण, सम्वद्र्धन र वातावरण अनुकूल दिगो रूपमा उपयोग गर्ने र स्थानीय समुदायलाई प्राथमिकता र अग्राधिकार दिँदै प्राप्त प्रतिफलहरूको न्यायोचित वितरण गर्ने व्यवस्था छ। संघीयताका विज्ञहरू एक प्रदेशबाट अर्काे प्रदेशमा पानी लैजान कानुनले निषेध नगरे पनि अन्तरसरकारी समन्वयलाई सरकारले बेवास्ता गरेको बताउँछन्। राजनीतिक दल, धार्मिक संघसंस्था, स्थानीय नागरिक र जनप्रतिनिधि समेत यसका विपक्षमा उभिएका छन्। संघीय सरकार र लुम्बिनी सरकारले भने यसको बचाउ गर्दै आयोजनाले लुम्बिनीमा सिँचाइ र विद्युत उत्पादन मात्र हुने होइन, कालीगण्डकीको बाढी पनि व्यवस्थापन हुन्छ भन्ने तर्क प्रस्तुत गरेको छ। प्राकृतिक न्यायको सिद्धान्तले पनि नदी जुन बाटोबाट बगेको हो, त्यसैमा बग्न दिनुपर्छ। अन्तर्राष्ट्रिय कानुनका अनुसार प्राकृतिक स्रोतको उपयोगमा पहिलो प्राथमिकता र अग्राधिकार स्थानीयले नै पाउनुपर्छ। दिगो विकास र पर्यावरणीय पक्ष दिगो विकास आर्थिक वृद्धि, सामाजिक समता र वातावरणीय संरक्षणको प्रणालीलाई जोड्ने मान्यता हो। पर्यावरणीय विज्ञहरूका अनुसार भूमि, जल र प्राकृतिक स्रोतहरूको समन्यायिक रूपमा उपयोग र संरक्षण गर्नु यसको मुख्य ध्येय पनि हो। दिगो विकासको अवधारणालाई नै मान्य हो भने आयोजनाले पर्यावरणीय र जैविक विविधताका हिसाबले पनि प्रकृति कै नियमविपरीत छ। वातावरण र विकासको पक्षहरूको अध्ययनबिना कार्यान्वयन गर्नु भनेको प्राकृतिक विपद् निम्त्याउनुसरह हो। प्रस्तावित डाइभर्सन आयोजना स्थलदेखि देवघाटसम्मको १३३ किलोमिटरमा पर्ने वातावरण र पारिस्थितिक प्रणालीलाई सोझै नकारात्मक असर पार्ने देखिन्छ। स्याङ्जा, पाल्पा र नवलपुरका अधिकांश क्षेत्रहरू मरुभूमिकरणमा परिणत हुनु सक्ने प्रारम्भिक अनुमान गर्न सकिन्छ। त्यसको अनपेक्षित असर कालीगडण्की आयोजना ए निर्माणस्थलदेखि रुद्रविणीसम्मको खण्डमा अहिले नै देखिन्छ, जुन कुरा त्यहाँका स्थानीयको गुनासो समेत छ। जसले त्यस क्षेत्रमा पाइने बहुमुल्य बनस्पती र वन्यजन्तुहरू लोप हँुदै गएका जानकारहरू बताउँछन्। नदी डाइभर्सन गराउनु कालीगण्डकी तटमा बाँच्ने सजीव प्राणीको जीवनजगत्लाई डाइभर्सन गराउनु हो। प्रस्तावित कालिगण्डकी बि रुद्रविणी र आँधीखोला उच्चबाँध जसको आयोजना सम्पन्न हुँदा तल्लो तहमा प्रभाह हुने पानीलाई ५० प्रतिशत डाइभर्सन गरी लैजाँदा विकाससँगै विनास पनि रोकिने उपयुक्त उपाय देखिन्छ। यस्ता दिगो विकासको प्राथमिकीकरण गरेर मात्र आयोजनाहरूको थालनी गर्नाले स्थानीयको पनि अवरोधको साटो अपनत्व हुने प्राविधिज्ञहरूको धारणा छ। यसकारण पनि सरकारले कालीगण्डकी डाइभर्सन सुरु गर्दा जैविक विविधता, मानव सभ्यता र दिगो विकासको अवधारणालाई पनि केन्द्रमा राखेर बृहत् अध्ययन, छलफल गरेर निष्कर्षमा पुग्नु आवश्यक देखिन्छ। सामाजिक र सांस्कृतिक पक्ष कालीगण्डकी मुक्तिनाथबाट उत्पत्ति भई बहेको नदीसँग जन्मदेखि मृत्युपर्यन्त सम्मका सभ्यता जोडिएका छन्। कालीगण्डकी नदीमा विश्वकै दुर्लभ शालीग्राम पाइनुका साथै मुक्तिनाथ र देवघाटजस्ता पवित्र धार्मिक तीर्थस्थललाई जोड्ने काम पनि गरेको छ। डाइभर्सनका काम पूरा भएपछि धर्म, संस्कृति, पर्यटन र पर्यावरणीय क्षेत्रलाई नकारात्मक प्रभाव पार्ने देखिन्छ। कालीगण्डकी नेपाली सबैको सभ्यता हो। सभ्यता जोगाउनु सबैको कर्तव्य पनि हो। विस्तृत अध्ययन, छलफल र अनुसन्धानबिना संघीय शासन प्रणालीको भावना र संविधानको मर्मविपरीत प्रदेश र स्थानीय तहसँग समन्वय नै नगरिएकोमा विरोध गरिएको छ। कालीगण्डकी नदी धार्मिक एवं पर्यटकीय क्षेत्र हो। सजीवलाई जीवन दिने र मुर्दालाई मुक्ति दिने कालीगण्डकी नदी हजारौं मानिसको आस्था र विश्वासको प्रतिक मानिन्छ। धर्मसंस्कृतिका ज्ञाताहरूका अनुसार हाम्रो सामाजिक मूल्यमान्यता, संस्कार, धर्म, संस्कृति साथै मानव सभ्यता र पूर्वीय दर्शनको उद्गम स्थल हो। धार्मिक हिसाबले शालिग्राम पाइने, हिन्दूहरूको आस्था जोडिएको पवित्र नदीलाई सांस्कृतिक, जैविक र ठूलो मात्रामा मानव जीवन यस क्षेत्रको सभ्यता नै खलबलिने भन्दै विभिन्न कोणबाट यस परियोजनाको विरोध भइरहेको छ। डाइभर्सन आयोजनाले स्याङ्जाको राम्दीदेखि देवघाटसम्मका १३३ किलोमिटर अन्तर्गत चापाकोट नगरपालिका, रामपुर नगरपालिका हुँदै रम्भा, निस्दी, घिरिङ, बुलिङटार, बौदीकाली, देवघाट गाउँपालिकाका हजारौं परिवार प्रभावित हुनेछन्। आयोजना सम्पन्न भएमा प्रभावित क्षेत्रका लिफ्टिङ आयोजनाबाट सञ्चालित हजारौं हेक्टरको खेतीयोग्य जमिन पनि सुख्खा पर्छन्। तल्लो तटीय क्षेत्रमा पानीको अभाव पनि हुन सक्ने त्यस क्षेत्रका भौगोलिक विज्ञहरूले बताएका छन्। डाइभर्सन भनेको मरुभूमि बन्ने प्रक्रिया साथै गण्डकी विनास हो। कालीगण्डकी नदी जलाधार क्षेत्रका हजारौं नागरिक र यसको सभ्यताविरुद्ध ठूलो द्वन्द्व निम्त्याउने सक्ने अनुमान गर्न सकिन्छ। विकास र आर्थिक पक्ष नेपालको दिगो विकास र समृद्ध मुलुक निर्माणका लागि यस्ता बहुप्रतिक्षित आयोजनाहरूको महŒव ज्यादै हुन्छ। प्राकृतिक स्रोत, विकासका सम्भावनाहरूको खोज गरी परियोजनाहरू सम्पन्न नगर्दासम्म मुलुक समृद्ध हुन सक्दैन। यस विषयमा दुई मत छैन। दिगो विकासको मापदण्ड र सहभागितामूलक विकासको धारणाविपरीत वातावरणीय प्रभाव मूल्यांकन, पर्यावरणीय चेत, राजनीतिक असहमति, सामाजिक सांस्कृतिक सभ्यताको अवमूल्यन, स्थानीयसँगको छलफल र त्यसको उपयुक्त उपायबिना आयोजना अगाडि बढाउनुले पक्कै पनि विनाशको बाटो तय गर्नसक्छ। आर्थिक विकासका दृष्टिले कालीगण्डकीको पानी तिनाउ खोलामा मिसाएर विद्युत् उत्पादन र सिँचाइ गर्ने योजना अनुपयुक्त होइन। आयोजनाको प्रारम्भिक योजनाले एक सय २६ मेगावाट विद्युत् उत्पादन हुनेछ भने ३ जिल्लाका १ लाख हेक्टर जमिनमा सिँचाइ गर्ने महत्त्वाकांक्षी योजना हो। विज्ञहरूका अनुसार अन्तरनदी बेसिन डाइभर्सन परियोजनामार्फत तराईका सुक्खा खेतीयोग्य जमीनमा सिँचाइ सुविधा दिने कुरा जलस्रोत नीति र राष्ट्रिय जलस्रोत योजनामा समेत समावेश गरिएका विषय नै हुन्। विकासको विरोधभन्दा पनि यो समन्वयको कमीले विवादित देखिन्छ। स्थानीय, सरोकारवाला निकाय, वातावरणविद् र राजनीतिक दलका प्रतिनिधिहरूको माग पनि अहिले यही छ। अन्त्यमा, विकास र वातावरणबीच अन्योन्याश्रित सम्बन्ध हुन्छ। विकासको सुरुआत गर्नुपूर्व वातावरण प्रभावको मूल्यांकन, बहुपक्षीय विषयहरूको अध्ययन र अनुसन्धान, सरोकारवाला निकाय, प्रभावित स्थानीय समुदाय जनजीविका, पर्यावरणीय सन्तुलन र पारिस्थितिक प्रणालीभित्रको वन्यजन्तुको जीवनरक्षासम्मका विषयवस्तुको सूक्ष्म ढंगले अध्ययन गरी प्रभावित पक्षहरूको सही सम्बोधन गरेर मात्र आयोजनाहरू अगाडि बढ्नुपर्छ। यस्ता आयोजनाहरू समन्वय र सहकार्यको सिद्धान्तबमोजिम अगाडि बढ्न सकेमा समग्र मुलुकका लागि नै लाभान्वित हुनेछ। एकलौटे रूपमा सीमित राजनीतिक स्वार्थ र लाभका लागि मात्र अगाडि बढेमा त्यसले भावी दिनमा विनासको अकल्पनीय अवस्था सिर्जना गर्नेमा निःसन्देह छ।"
रोकियो छोरी शिक्षा बिमा,"जनकपुरधाम : प्रदेश २ सरकारको निकै चर्चित बेटी पढाऊँ, बेटी बचाऊँ अभियानअन्तर्गतको छोरी शिक्षा बिमा कार्यक्रम पछिल्लो एक वर्षदेखि रोकिएको छ। मुख्यमन्त्री लालबाबु राउत नेतृत्वको सरकारले प्रदेशभित्र जन्मिने हरेक छोरीको नाममा बिमा गर्ने घोषणा २०७५ माघ १ गते नै गरेको थियो। छोरी जन्मिीएपछि त्यसको जन्मदर्ता बनाएर सम्बन्धित स्थानीय निकायमा पुगी बिमाको प्रक्रिया पूरा गरेपछि नवजातको नाममा खाता खोलेर रकम जम्मा गर्ने गरिन्थ्यो। सुरुमा बिमाको रकम १ लाख निर्धारण गरिए पनि अर्को वर्ष सो रकमलाई तेब्बर बनाइ ३ लाख रुपैयाँ गरियो। बिमित छोरीहरूले २० वर्षको उमेर पूरा गरेपछि ३ लाख रुपैयाँ बिमा रकम पाउने र सो रकमले उनीहरूको उच्च शिक्षा आर्जनमा सहयोग हुने सरकारको योजना छ। तर, पछिल्लो एक वर्षदेखि बिमा कार्यक्रम अलपत्र परेको हो। दुई वर्षका लागि प्रदेश सरकारले प्रभु बैंकसँग सम्झौता गरी नवजात छोरीहरूको बिमा गर्दै आए पनि सो बैंकसँगको सम्झौता अवधि सकिएलगत्तै बिमा कार्यक्रम पनि अलपत्र परेको हो। बैंकहरूले पहिलाको भन्दा दोब्बर प्रिमियम मागेपछि बिमा कार्यक्रम सञ्चालन गर्न कठिनाइ भएको बेटी पढाऊँ, बेटी बचाऊँ कार्यक्रमकी समन्वय कर्ता प्रियंका यादव बताउँछिन्। हामीले पछिल्लो एक वर्षमा तीनपटक टेन्डर आह्वान गर्यौं तर, बैंकहरूको प्रिमियम निकै बढी भरेर आयो। जति रकममा तीनवटा बच्चाको बिमा हुनुपथ्र्याे त्यति एउटाको भन्छन्, त्यसैले सम्झौता हुन सकेको छैन, यादव भन्छिन्। तर, चाँडैनै बिमा कार्यक्रम पुनः सञ्चालनको तयारी भइरहेको यादवले जानकारी गराइन्। छोरी शिक्षा बिमा कार्यक्रम यति धेरै चर्चित र प्रभावकारी भयो कि त्यसको सञ्चालनका लागि निकै दबाब आइरहेको छ। त्यसैले अब बढी समय नलगाई न्यूनतम् प्रिमियममा बिमा गर्ने बैंक छनौटको प्रक्रियामा छौं। बिमा कार्यक्रम सञ्चालनका लागि आगामी आर्थिक वर्षको बजेटमा ३१ करोड रुपैयाँ छुट्ट्याइएको छ। आगामी दिनमा ६ हजारभन्दा बढी नवजात छोरीहरूको बिमा गर्ने योजना रहेको यादवले बताइन्। पहिलो वर्षमा सरकारले १५ हजार र दोस्रो वर्षमा ६ हजार ९ सय ६ गरी २१ हजार जति छोरीहरूको बिमा गरिसकेको छ। बेटी पढाऊँ, बेटी बचाऊँ अभियानअन्तर्गत कक्षा ८ का छात्रालाई साइकल वितरण कार्यक्रममा चालू आर्थिक वर्षको हालसम्म ८ हजार साइकल प्रदेशका विभिन्न जिल्लाका विद्यालयहरूमा वितरण भइसकेको छ। गत आर्थिक वर्षमा सरकारले १४ हजार साइकल वितरण गरेको थियो। त्यसैगरी यसै अभियानअन्तर्गत विद्यालयहरूमा निर्माण गरिएका सयवटा छात्रामैत्री शौचालयहरूको निर्माण कार्य सम्पन्न भई हस्तान्तरण मात्र बाँकी रहेको जनाइएको छ।"
खुला विश्वविद्यालयका शिक्षक कर्मचारी आन्दोलित,"काठमाडौं : नेपाल खुला विश्वविद्यालयका शिक्षक तथा कर्मचारीहरु आन्दोलित भएका छन् । शिक्षक तथा कर्मचारीहरुलाई स्थायी पदपूर्ति गर्ने प्रक्रिया रोकेको भन्दै उनीहरुले विश्वविद्यालयका सम्पूर्ण शैक्षिक, प्रशासनिक र प्राविधिक कार्यहरु असार २५ गतेसम्म स्थगित गर्ने घोषणा गरेका हुन् । शिक्षक कर्मचारी संघर्ष समितिका संयोजक खगेन्द्रप्रसाद प्रसार्इंले विश्वविद्यालयको कार्यकारी परिषद्को गएको वैशाख २४ गते भएको बैठकको निर्णयबमोजिम शिक्षक तथा कर्मचारीहरुको खुला तथा आन्तरिक प्रतिस्पर्धामार्फत स्थायी पदपूर्ति गर्न असार १५ गते प्रकाशित सूचना स्थगन गरिएको विरोधमा आन्दोलित भएको जानकारी दिए । उनले विश्वविद्यालयका उपकुलपति डाइन्द्रबहादुर कार्कीले नभएको अधिकार प्रयोग गरी कुलपति एवं शिक्षामन्त्री कृष्णगोपाल श्रेष्ठमार्फत ठाडो आदेशमा उक्त विज्ञापन स्थगित गराएकाले आफूहरु आन्दोलनमा उत्रन बाध्य भएको बताए । विज्ञापन रोक्ने आदेश विश्वविद्यालय ऐन हुनुका साथै विश्वविद्यालयसम्बन्धी मान्यता र परम्पराको ठाडो उल्लंघन हो, संयोजक प्रसाईंले भने, विज्ञापन रोक्ने घटना स्थायी शिक्षक तथा कर्मचारी नियुक्त गर्न नचाहने विगतकै नियतको निरन्तरता हो । उनले यससम्बन्धमा उपकुलपतिसँग पटकपटक संवाद गर्दा पनि उपयुक्त निष्कर्ष ननिस्केको सुनाए ।संयोजक प्रसाईंले विश्वविद्यालयको वर्तमान नेतृत्व विश्वविद्यालयको विकासलाई अवरुद्ध गर्न लागिपरेकाले आफूहरु आन्दोलनमा उत्रन बाध्य भएको जिकिर गरे । उनका अनुसार आन्दोलित शिक्षक तथा कर्मचारीहरु विश्वविद्यालय सेवा आयोगमार्फत खुला प्रतिस्पर्धामार्फत स्थायी नियुक्तिका लागि सबै प्रक्रिया र मापदण्ड पूरा गरी सिफारिस भएर हाल करार सेवामा कार्यरत रहेकाहरु हुन् । विश्वविद्यालयको स्थापनाकालदेखि हालसम्म एकजना पनि शिक्षक तथा कर्मचारीको स्थायी नियुक्ति नभएकाले गएको वर्षको भदौ ९ गते भएको विश्वविद्यालय सिनेटसभाले शिक्षक तथा कर्मचारीहरुको खुला तथा आन्तरिक प्रतिस्पर्धामार्फत स्थायी नियुक्ति गर्ने विज्ञापन प्रकाशित गरिएको थियो तर उपकुलपतिले विश्वविद्यालयको ऐनमै नभएको अधिकार प्रयोग गरी उक्त विज्ञापन रोक्ने र कुलपति एवं शिक्षामन्त्रीमार्फत ठाडो आदेशमा उक्त विज्ञापन रोकिएको संयोजक प्रसाईं बताउँछन् । उनले आफूहरुको माग पूरा नभएसम्म चरणबद्ध रुपमा आन्दोलनका कार्यक्रम घोषणा गर्ने जानकारी दिए ।"
कोरोना संक्रमणबाट कांग्रेस नेता थापाको निधन,"दैलेख : कोरोना भाइरस (कोभिड१९) को संक्रमणबाट नेपाली कांग्रेस दैलेखका नेता जगतजंग थापाको निधन भएको छ । विस २००५ मा नारायण नगरपालिका२ जाहारकोटमा जन्मिएका नेता थापाको ७३ वर्षको उमेरमा निधन भएको पारिवारिक स्रोतले जनाएको छ । कोरोना संक्रमित भइ दैलेख अस्पतालको आइसोलेसनमा उपचाररत थापाको आइतबार राती ३ बजे निधन भएको अस्पताल स्रोतले जनाएको छ । उनी २०३० देखि २०३४ सम्म त्रिभुवन मावीका शिक्षक थिए । पञ्चायत कालमा युवक संगठनको भेरी अञ्चल संयोजक रहेका थापा २०५३ देखि २०५६ सम्म नेपाली कांग्रेस दैलेखको सभापति थिए । त्यसयता राजनीतिमा सक्रिय रहेका थापा २०७४ मा भएको कर्णाली प्रदेश सभा निर्वाचनमा प्रत्यक्ष तर्फको उम्मेदवार बनेका थिए । उनी लोकतान्त्रिक गठबन्धनबाट दैलेख निर्वाचन क्षेत्र नं १ प्रदेश सभा (ख) बाट प्रदेश सांसदको निर्वाचन लडेको थिए । उनले नेपाल बाल संगठनको सभापति, नेपाल परिवार नियोजन संघ, नेपाल रेडक्रस सोसाइटीलगायतका संस्थामार्फत समाज सेवा गरेका थिए । भद्र, शालिन र बौद्धिक राजनीतिज्ञको रुपमा स्थापित नेता थापा नेपाली कांग्रेसको महासमिति सदस्य एवं शुभेच्छुक संस्था समन्वय विभागका सदस्य हुन् ।"
ब्रियना र साकारीलाई प्रतिबन्ध,"लन्डन : अमेरिकाका चर्चित दुई एथलेटिक्स खेलाडीले टोकियो ओलम्पिक गुमाउने भएका छन्। उनीहरू दुवै प्रतिबन्धित औषधि प्रयोग (डोपिङ) मा प्रतिबन्धमा परेपछि यही महिना सुरु हुने टोकियो ओलम्पिक गुमाउन लागेका हुन्। रियो ओलम्पिकमा स्वर्ण विजेता हर्डल्स खेलाडी ब्रियना म्याकनिलले र स्पिन्टर साकारी रिचर्डसनले जापानमा आयोजना हुने टोकियो ओलम्पिक गुमाउन लागेका हुन्। २९ वर्षीया ब्रियनालाई गत अप्रिलमा एथलेटिक्स इन्टिग्रिटी युनिटले प्रतिबन्ध गरेको थियो। उनले डोपिङ परीक्षणलाई बिथोलेको अभियोग लगाइएको थियो। ब्रियनालाई सन् २०२५ को अगस्टसम्म प्रतिबन्ध लगाइएको थियो। त्यो प्रतिबन्धको विरुद्धमा ब्रियनाले खेलकुदको सर्वोच्च न्यायिक निकाय कोर्ट अफ आर्बिट्रेसन अफ स्पोटर््स (कास) मा अपिल गरेकी थिइन्। कासले उनको अपिल खारेज गर्दै एथलेटिक्स इन्टिग्रिटी युनिटले लगाएको प्रतिबन्धलाई कायमै राख्ने निर्णय गरेपछि ब्रियनाले ओलम्पिकमा सहभागी हुन नपाउने भएकी हुन्। २९ वर्षीया ब्रियनाले सन् २०१६ को रियो ओलम्पिकमा हर्डल्सको एक सय मिटर दौडमा स्वर्ण जितेकी थिइन्। यस्तै सन् २०१३ को वल्र्ड च्याम्पियनसिपमा पनि स्वर्ण जितेकी थिइन्। एक वर्षको अवधिमा लगातार तीन पटक डोपिङ परीक्षणमा अनुपस्थित भएपछि उनीमाथि प्रतिबन्ध लागेको हो । यसअघि उनीमाथि अस्थायी निलम्बन गरिएको थियो। ब्रियनाले विभिन्न कारणले गर्दा डोपिङ परीक्षणमा उपस्थित हुन नसकेको बताएकी छन्। उनले आफू निर्दोष रहेको पनि बताएकी छन्। म जानाजान डोपिङ परीक्षणमा अनुपस्थित भएको होइन। विभिन्न कारणले म परीक्षणमा सहभागी हुन सकिनँ, उनले भनेकी छन्, म स्वच्छ र इमानदार छु। यसैगरी अर्की अमेरिकी खेलाडी साकारी रिचर्डसनले भने शक्तिवद्र्धक औषधि सेवन गरेको आरोपमा प्रतिबन्धमा परेपछि टोकियो ओलम्पिक खेल्न नपाउने भएकी हुन्। टोकियो ओलम्पिकका लागि अमेरिकी खेलाडी छनोटका क्रममा रिचर्डसनले शक्तिवद्र्धक औषधि सेवन गरेको पाइएको थियो। त्यसपछि उनलाई एक महिनाको प्रतिबन्ध लगाइएको थियो। २१ वर्षीया रिचर्डसनले गत जुनमा भएको छनोटमा एक सय मिटर दौड १०८६ सेकेन्डमा पूरा गर्दै उपाधि जितेकी थिइन्। त्यसलगत्तै गरिएको डोपिङ परीक्षणमा उनी पोजेटिभ देखिएकी थिइन्। त्यसपछि अमेरिकी एन्डी डोपिङ एजेन्सी (उसाडा) ले रिचर्डसनसँग सोधपुछ गरेको थियो। रिचर्डसनले आफूले जानाजान नभई भूलवश शक्तिवद्र्धक औषधि सेवन गरेको बताएकी थिइन्। त्यसलगत्तै उनीमाथि प्रतिबन्ध लगाइएको थियो। यसअघि बहराइनकी धाविका सल्वा इद नासेरले पनि टोकियो ओलम्पिक गुमाइसकेकी छन्। एन्टी डोपिङको नियम उल्लंघन गरेको आरोपमा दुई वर्षको प्रतिबन्धमा परेपछि चार सय मिटरकी विश्व च्याम्पियन नासेरले टोकियो ओलम्पिक खेल्न नपाउने भएकी हुन्। सन् २०१९ देखि एक वर्षको अवधिमा डोपिङ परीक्षणमा अनुपस्थित भएपछि विश्व एथलेटिक्सले नासेरलाई प्रतिबन्ध गरेको हो। नासेर गत वर्ष नै अस्थायी निलम्बन परेकी थिइन्। उनको प्रतिबन्ध सन् २०२३ को सुरुआतसम्म रहनेछ। नासेरले सन् २०१९ मा कतारको दोहामा भएको वल्र्ड च्याम्पियनसिपमा चार सय मिटर दौडमा ४८१४ सेकेन्डको विश्व कीर्तिमान बनाएकी थिइन्। उनी विश्व च्याम्पियनसिपको उपाधि जित्ने पहिलो एसियाली महिला खेलाडी पनि हुन्। सन् १९९८ मा नाइजेरियामा जन्मिएकी नासेर सन् २०१४ बाट बहराइनबाट खेल्दै आएकी छन्। टोकियो ओलम्पिक यी जुलाई २३ देखि अगस्ट ८ सम्म आयोजना हुँदैछ।"
एमालेमा अझै अल्झन,"काठमाडौं : एमालेको एकता प्रक्रिया पुनः धरापमा परेको छ। अध्यक्ष केपी शर्मा ओली र वरिष्ठ नेता माधवकुमार नेपालबीचको इगो मुख्य समस्याका रूपमा देखिएको छ। यद्यपि, वरिष्ठ नेता नेपालनिकट उपाध्यक्ष भीम रावलले आइतबार बालुवाटार पुगेर प्रधानमन्त्री एवं अध्यक्ष ओलीसँग भेटवार्ता गरेका छन्। नेपालले आइतबार बिहान ओलीसँग भेट गर्न अस्वीकार गरेका थिए। कांग्रेस सभापति शेरबहादुर देउवालाई प्रधानमन्त्री बनाउन एमालेका २३ निवर्तमान सांसदले गरेको हस्ताक्षरबाहेक अन्य विषयमा सहमति भइसकेको दुवै तर्फका मध्यमार्गी नेताले बताइरहेका छन्। हस्ताक्षर फिर्ता हुने वा नहुने भन्ने विषयमा बीच बाटो अख्तियार गर्ने विषयमा छलफल केन्द्रित भएको ती नेता बताउँछन्। तर, इगोका कारण अध्यक्ष ओली र वरिष्ठ नेता नेपालबीच टेलिफोन संवाद गराउन ठूलै कसरत गर्नुपर्यो। उनीहरू अध्यक्ष ओलीलाई २०७५ जेठ २ मा फर्काउन सफल भए। उनीहरूकै प्रयासमा दसौं राष्ट्रिय महाधिवेशन आयोजक कमिटी भंग भयो। वरिष्ठ नेताद्वय नेपाल, झलनाथ खनालसहित ११ जनालाई गरिएको निष्कासनको कारबाही निष्प्रभावी भयो। अध्यक्ष ओली लचिलो बने। वरिष्ठ नेपालले भने ओलीसँग भेट गर्न अस्वीकार गरिरहेका छन्। नेपालले बिहीबार राति अध्यक्ष ओलीले गरेको फोन अरू नेताको मन राखिदिन उठाएको बताउँदै आएका छन्। फोन वार्ता सौहार्दपूर्ण नभएको ओलीले बताइसकेका छन्। यी दुई शीर्ष नेताबीच शनिबार उपमहासचिव घनश्याम भुसालको फोनमा कुराकानी भयो। आफू त्यति लचिलो हुँदा पनि हस्ताक्षर फिर्ताको विषयमा नेपाल टसमस नभएपछि ओली रुष्ट भएका छन्। उपाध्यक्ष वामदेव गौतमले ओली र नेपालबीचको रिसइबी गहिरो रहेको बताएका छन्। राष्ट्रियसभा बैठकपछि उपाध्यक्ष गौतमले ओली र नेपालको रिस शिथिल नभएसम्म पार्टी एकता नहुने बताएका हुन्। दुई शीर्ष नेताको रिस उनीहरू मातहत रहेका नेताको चिन्ताले घटाउन नसक्ने गौतमको भनाइ छ। ओली र नेपाललाई मिलाउन दौडथुप गरिराखेका दुवै गुटका युवा नेतातर्फ लक्ष्य गर्दै गौतमले मातहतका नेताको चिन्ताले काम नगर्ने प्रस्ट पारे। माधव कमरेड धेरै रिसाउनुभएको छ केपी ओलीसँग। केपी ओली पनि माधव नेपालसँग बेस्सरी रिसाउनुभएको छ, गौतमले भने, दुई जनाको रिस नमर्दासम्म उहाँहरूको मातहतमा रहेका साथीहरूको चिन्ताले पनि काम गर्दैन। उनले अहिले आफू दुवै नेताको रिसलाई कसरी शिथिल पार्न सकिन्छ भनेर लागेको बताए। म दुई जनाकै रिसलाई कसरी शिथिल बनाउन सकिन्छ ? हो त्यतातिर लागिराखेको छु, उनले भने। उनले रिस शिथिल भएपछि एकता हुने विश्वास व्यक्त गरे। सँगै उनले एकता दुई नेताको रिसका कारण अहिले सम्भव नभएको तर सर्वोच्च अदालतको निर्णय आएपछि एकता सम्भव हुन्छ भन्ने आफूलाई लागेको प्रस्ट पारे। अहिले एकता सम्भव नहोला, उनले भने, सर्वोच्च अदालतको निर्णय आएपछि एकता सम्भव होला भन्ने लाग्छ। उपमहासचिव विष्णुप्रसाद पौडेलले वरिष्ठ नेता नेपालले पार्टी अध्यक्ष ओलीसँग भेट्न अस्वीकार गरेको बताएका छन्। प्रधानमन्त्री ओलीसँग भेटेर समस्या समाधान खोज्न आग्रह गर्दा नेपालले रुचि नदेखाएको नेता पौडेलको भनाइ छ। पौडेल आइतबार बिहान नेता नेपालको निवास कोटेश्वर पुगेका थिए। पौडेलले आफूले समस्या समाधानका लागि दुई नेताबीच भेटघाट होस् भन्ने इच्छा व्यक्त गरेको र नेपालले रुचि नदेखाएको बताए। भने, माधव कमरेडकहाँ गएका थियौं म, सुवासजी र शंकरजी भएर। उहाँसँग एकछिन कुराकानी भयो। हामीले पार्टीलाई एकताबद्ध गरेर लिएर जाऔं भन्यौं। हाम्रा बीचमा समाधान गर्न नसकिने त्यस्ता कठिन र जटिल समस्याहरू छैनन्, तपाईंहरू एकआपसमा बस्नुहोस् भन्यौं। उहाँले खास गरिकन प्रधानमन्त्रीसँग भेट्नका लागि अरुचि प्रकट गर्नुभयो। भेट्ने कुरामा खासै रुचि राख्नुभएन। ठिकै छ छलफल गर्दै जाऊँ भनेर हामी उठ्यौं। उपमहासचिव पौडेल, स्थायी समिति सदस्य सुवास नेम्बाङ र शंकर पोखरेलले आइतबार बिहान वरिष्ठ नेता नेपाल निवासमै नै पुगेर एकताको सन्देश दिन सयुक्त वक्तव्य निकाल्न प्रस्ताव गरेका थिए। उनीहरूको प्रस्तावलाई नेता नेपालले सकारात्मक लिँदै कार्यदलबाट वक्तव्य ड्राफ्ट पारेर ल्याउन सुझाव दिएका थिए। ठिकै छ। कार्यदल छ, त्यसैलाई ब्युँत्याउँदा भइहाल्छ। तपाईंहरूले नै प्रस्ताव तयार पारेर ल्याउनुस् भन्दै भेटेर वार्ता गर्ने विषयमा खासै चासो नदिएको एक नेताले बताए। पौडेल, नेम्वाङ, र पोखरेलको साथमा नेपाल पक्षका नेता घनश्याम भुसालसमेत कोटेश्वरको छलफलमा सहभागी थिए। नेपाल पक्षका नेता एवं पार्टी सचिव गोकर्ण विष्टले दुई नेताको इगो र टकरावले एकताका समस्या हुन नहुने बताएका छन्। उहाँहरूबीचमा केही टकराव र इगो देखिएको छ। कतिपय अवस्थामा यो इगो र टकरावले पार्टी एकता नहुन महत्वपूर्ण कारक बनिरहेको छ, नेता विष्टले भने, लगभग अन्तिम अवस्थामा पुगेको थियो। एक पक्षीय बैठक बसेर एकतर्फी निर्णय भएपछि केही समस्या भएको छ। तर, छलफल जारी छ, म आशावादी छु। मध्यमार्गी नेताहरू ओली र नेपाल दुवै केही लचिलो हुँदै गएको बताउँछन्। ओली जेठ २ को अवस्था फर्किनु र नेपाल नयाँ पार्टी खोल्ने अभियान रोकिनु उपलब्धि भएको उनीहरूको भनाइ छ। शीर्ष नेताको इगो, रिस, टकराव र अन्तरविरोधका बाबजुत पनि एकताको विकल्प नरहेको उनीहरूको भनाइ छ। नेपाल पक्षका नेता निरज आचार्यले एकताको प्रयास जारी नै रहेको बताए। मुख्य समस्या दुई नेताबीचको इगो नै भएको नेता आचार्यको ठम्याइ छ। नेपालले आफूनिकट नेताकार्यकर्तालाई मान्छे भड्किने अभिव्यक्ति नदिन निर्देशन दिएका छन्। पार्टी एकताविरुद्ध कडा अभिव्यक्ति दिइरहेका जगन्नाथ खतिवडा, मेटमणि चौधरी, झपट रावल, निरा जैरु, विरोध खतिवडा, राजेन्द्र राईलगायत नेतालाई फोन गरेर उनले संयमित अभिव्यक्ति दिन सम्झाएका हुन्। पार्टी एकताका लागि निरन्तर लागि रहेका उपमहासिचव घनश्याम भुसाल, सचिवहरू गोकर्ण विष्ट, भीम आचार्य, योगेश भट्टराई र स्थायी कमिटी सदस्य सुरेन्द्र पाण्डेलगायत नेताको भूमिकालाई लिएर नेपाल पक्षकै अतिवादी नेताले आक्षेप लगाउँदै आएका थिए। केन्द्रीय कमिटी बैठकले सोमबार ५ बजेसम्म अदालतको हस्ताक्षर फिर्ता लिन अल्टिमेटम दिएको थियो। नेपाल पक्षले हस्ताक्षर फिर्ता नगर्ने अडान लिएका छन्।"
लुम्बिनीका सांसदलाई अढाई करोड,"बुटवल : चौतर्फी आलोचनापछि निर्वाचन क्षेत्र विकास कार्यक्रम संघीय सरकारले आगामी आर्थिक वर्षदेखि हटाएको छ। लुम्बिनी प्रदेश सरकारले भने प्रदेश निर्वाचन क्षेत्र पूर्वाधार विकास कार्यक्रम सुरु गरेको छ। नीति तथा कार्यक्रम र बजेटको मूल वक्तव्यमा नदेखाए पनि रातो किताबमा उक्त शीर्षकमा बजेट समावेश गरिएको छ। यससँगै प्रत्यक्षतर्फका प्रदेश सांसदले आगामी आर्थिक वर्ष साढे २ करोड बजेट पाउने भएका छन्। समानुपातिक सांसदले ५० लाखका दरले पाउनेछन्। जनतासँग जनप्रतिनिधि कार्यक्रमका नाममा ८७ सांसदलाई ५० लाखका दरले ४३ करोड ५० लाख बजेट छुट्ट्याइएको छ। यस्तै, प्रदेश निर्वाचन क्षेत्र पूर्वाधार विकास कार्यक्रमका नाममा प्रत्यक्षतर्फ ५२ क्षेत्रका लागि २ करोडका दरले १ अर्ब ४ करोड रकम विनियोजन गरिएको छ। अर्थमन्त्रीका हैसियतमा तीन वर्षको बजेट ल्याएका मुख्यमन्त्री शंकर पोखरेलले सांसदले छानेका दुई योजनामा बजेट राख्दै आएका थिए। अब निर्वाचन क्षेत्र नै तोकिएर बजेट जानेछ। सांसदहरूले छानेका योजनामा खर्च हुनेछ। यसले बजेट खर्च जनतामैत्री नभई कार्यकर्तामैत्री हुने चिन्ता गरिएको छ। सरकारले बजेटमा ल्याइएको सो कार्यक्रमको खर्च कार्यविधि अझै बनाएको छैन। खर्चको मोडालिटीबिना नै साढे २ करोड सांसदलाई दिने योजनाको आलोचना गरिएको छ। पारदर्शी सरोकार केन्द्रका अभियन्ता महेन्द्र पाण्डे कोरोना महामारीका बेला सांसदलाई नै तोकेर बजेट ल्याउनु उचित नहुने बताउँछन्। अहिलेको समय सांसदलाई चित्त बुझाउने कार्यक्रम ल्याउने होइन। कोरोनाले थलिएको अर्थतन्त्र बचाउने कार्यक्रम आउनुपथ्र्याे, उनी भन्छन्। प्रदेश सरकारले भने सांसदले बजेट हचुवाका भरमा खर्च गर्न नपाउने बताएको छ। बजेट प्रस्तुत गरेका आर्थिक मामिला तथा योजनामन्त्री बैजनाथ चौधरी कार्यविधि बनाएर बजेट खर्च हुने भएकाले चिन्ता लिनुनपर्ने बताउँछन्। निर्वाचन आउने बेला भएकाले सांसदहरूबाट बजेटको माग भयो। निर्वाचन क्षेत्रको विकास गर्नुपर्ने भएकाले बजेट समावेश गरिएको छ, मन्त्री चौधरी भन्छन्, निर्देशिका बनाएर बजेट खर्च गर्ने हो। उहाँहरू आफंैले खर्च गर्ने होइन। संघीय सरकारले छुट्ट्याउने संसद् कोषको रकम जिल्ला समन्वय समिति हुँदै पालिकामा आएर कार्यान्वयन हुन्थ्यो। तर, बजेट कार्यान्वयन हुने समयमा नेता र कार्यकर्ताकै ठेकेदारलाई ठेक्का दिनुपर्ने बाध्यता पालिकासँग छ। रूपन्देहीको शुद्धोधन गाउँपालिका अध्यक्ष किसुनचन्द्र चौधरी यस्ता बजेट कार्यान्वयनमा दबाब मात्रै आउने अनुभव सुनाउँछन्। खाली कार्यकर्तालाई नै विकास गर्न दिनुपर्छ भन्ने दबाब आउँछ, अध्यक्ष चौधरी भन्छन्, कार्यकर्तालाई ठेक्का दिएपछि २५ प्रतिशत मात्रै खर्च हुन्छ। शुद्धोधनले गत आर्थिक वर्ष अनियमितता रोक्न बोलपत्रमार्फत ठेक्का लगाएको थियो। त्यसबापत चौधरीले नेताको हप्कीदप्की खाएका थिए। प्रदेश सरकारले विनियोजन गरेको बजेटको पनि सोही अवस्था हुने स्थानीय सरकारका प्रमुखहरू बताउँछन्। आर्थिक मामिला तथा योजना मन्त्रालयका सचिव बाबुुराम गौतम नियमित कार्यक्रमले समेट्न नसकेका योजनाका लागि भनेर प्रदेश निर्वाचन क्षेत्र विकास कार्यक्रम र जनतासँग जनप्रतिनिधि कार्यक्रम आएका बताउँछन्। पैसा बाँड्दै हिँड्ने कार्यक्रम यी होइनन्, गौतम भन्छन्, छुुटेका विषय सम्बोधन गर्ने हो। योजनाका लागि पैसा दिने हो। यसमा जनप्रतिनिधिको पनि भूमिका रहन्छ। गलत ठाउँमा बजेट प्रयोगदुरुपयोग हुँदैन। यो बजेट सडक, पूर्वाधार, खानेपानी डिभिजनबाट खर्च हुने मन्त्रालयले जनाएको छ। योजना छनौट भने सांसदहरूले गर्नेछन्। प्रदेशसभामा एमालेका सबैभन्दा धेरै ३८ सांसद छन्। यो बजेट आफ्ना सांसदलाई पोस्ने गरी ल्याइएको विपक्षीको आरोप छ। १९ सांसद रहेको कांग्रेसका प्रमुख सचेतक फखरुद्दिन खान निर्वाचन केन्द्रित बजेट ल्याएको बताउँछन्। यसलाई मान्न नसकिने उनको भनाइ छ। आफ्ना धेरै सांसद भएकाले यो कार्यक्रम ल्याइएको हो, उनी भन्छन्। वडाध्यक्ष जति पनि हैसियत नभएको भन्दै सदनमा बारम्बार बोलिरहने सांसद यो बजेटले खुसी भएका छन्। विपक्षीहरूसमेत यो कार्यक्रमको पक्षमै देखिएका छन्। एकाधबाहेक अरूले यो कार्यक्रमको समर्थन जनाएका छन्। प्रदेश सरकारले आगामी आर्थिक वर्षका लागि ४० अर्ब ९५ करोडको बजेट ल्याएको छ। तर, त्यो बजेट अहिलेसम्म छलफलमै आएको छैन।"
अर्जेन्टिना अन्तिम चारमा,रियो दी जेनेरियो : इक्वेडरलाई पराजित गर्दै अर्जेन्टिना कोपा अमेरिका फुटबलको सेमिफाइनलमा प्रवेश गरेको छ। आइतबार बिहान भएको अन्तिम क्वार्टरफाइनलमा इक्वेडरलाई ३० गोलले पराजित गदै अर्जेन्टिनाले अन्तिम चारमा स्थान बनाएको हो। खेलको सुरुआतदेखि नै एकपक्षीय आक्रमण गरेको अर्जेन्टिनाले गोलको थुप्रै अवसर सिर्जना गरेको थियो। इक्वेडरका गोलरक्षक पहिलो हाफमा व्यस्त रहँदै अर्जेन्टिनाका केही राम्रा प्रहारलाई विफल पारेका थिए। इक्वेडरले काउन्टर एट्याकमा दुई अवसर सिर्जना गरे पनि त्यसको सदुपयोग गर्न नसक्दा हार खेप्न बाध्य भयो। दोस्रो हाफमा इक्वेडरले सुधारिएको प्रदर्शन गर्दै केही समय अर्जेन्टिनालाई दबाबमा राखेको थियो। लगातार अवसर सिर्जना गरे पनि त्यसलाई सदुपयोग गर्न नसक्दा खेलमा फर्किन सकेन। खेलको ४०औं मिनेटमा रोड्रिगो डे पलले गोल गर्दै अर्जेन्टिनालाई सुरुआती अग्रता दिलाएका थिए। ८४औं मिनेटमा अर्जेन्टिनाले लाउटारो मार्टिनेजको गोलमा अग्रता दोब्बर पारेको थियो। मार्टिनेजले वान भर्सेस वानमा गोल गरेका थिए। त्यसपछि इन्जुरी समयमा लियोनल कप्तान मेसीले फ्रिकिकमा गोल गर्दै अर्जेन्टिनालाई सहज जित दिलाए। पेनाल्टी क्षेत्रबाहिर एञ्जल डी मारियालाई लडाएपछि रेफ्रीले भीएआरको सहयोगमा अर्जेन्टिनालाई फ्रिकिक दिएका थिए। अर्जेन्टिनाले फाइनल प्रवेशका लागि कोलोम्बियासँग प्रतिस्पर्धा गर्नेछ। उरुग्वेलाई पराजित गर्दै कोलम्बियाले अन्तिम चारमा स्थान बनाएको हो। उरुग्वे अन्तिम आठबाटै घर फर्किंदा कोलम्बियासँग टाइब्रेकरमा स्तब्ध बनेको हो। आइतबार बिहान भएको खेलमा कोलम्बियाले उरुग्वेलाई पेनाल्टी सुटआउटमा पराजित गरेको थियो। निर्धारित समयको खेल गोलरहित बराबरीमा सकिएपछि निर्णय पेनाल्टी सुटआउटबाट लिइएको थियो। जसमा कोलम्बियाले उरुग्वेलाई ४२ गोलले पराजित गर्यो।
सर्लाहीमा फरकफरक घटनामा चारको मृत्यु,"मलंगवा : सर्लाही भएको फरकफरक घटनामा चार जनाले ज्यान गुमाएको जिल्ला प्रहरी कार्यालय सर्लाहीले जनाएको छ। सर्लाही र महोत्तरीको सीमामा पर्ने बाँके खोलाले बगाएर एक जनाको ज्यान गएको छ। मृत्यु हुनेमा ईश्वरपुर नगरपालिका१३ का ४५ वर्षीय रामचन्द्र महतो रहेका छन्। महोत्तरीको कान्ति बजारबाट श्रीमती रहन्ती देवीसँगै चना चटपटे बेचेर बेलुका घर आउँदै गरेको समयमा खोलाले बगाएर महतोको ज्यान गएको प्रहरीले जनाएको छ। खोलाको बीचमा अड्किएर श्रीमती रहन्ती भने बाँच्न सफल भएकी छिन्। यस्तै, गोडैता नगरपालिका३, सीमरा भगवतीपुरमा बगी खोलाले बगाएर सोही ठाउँका सुरेन्द्र हजारीकी १३ वर्षीया छोरी रिभा हजारीको ज्यान गएको प्रहरीले जनाएको छ। खोलामा नुहाउन गएको बेला हजारी खोलामा बेपत्ता भएकी थिइन्। प्रहरीले खोज तलाश गर्ने क्रममा ५ सय मिटर दक्षिणमा हजारीको शव फेला पारेको थियो। कौडेना गाउँपालिका५, छपकैयामा पोखरीमा डुबेर रामबाबु रायकी पाँच वर्षीया छोरी गुड्डी कुमारी रायको ज्यान गएको छ। घर छेउमै रहेको राम मन्दिरको पोखरीमा खेल्ने क्रममा रायको डुबेर ज्यान गएको जिल्ला प्रहरी कार्यालय सर्लाहीले जनाएको छ। त्यसैगरी, बलरा नगरपालिका७ डुमरियास्थित बरहथवामधुवनी सडक खण्डमा भारतीय मोटरसाइकल बीआर ३० एच ०४३१ नम्बरको ठक्करबाट एक बालकको ज्यान गएको छ। बाटोमा खेलिरहेका सोही स्थानका कल्याण मण्डलका आठ वर्षीय छोरा राजा मण्डललाई मोटरसाइकलले ठक्कर दिएको थियो। ठक्करबाट गम्भीर घाइते भएका मण्डललाई उपचारका लागि सर्लाही अस्पताल पुयाउने बित्तिकै मृत्यु भएको हो। ठक्कर दिने मोटरसाइकल र चालक अहिले प्रहरीको नियन्त्रण रहेका छन्।"
वातावरण संरक्षण : कुरा होइन काम,"हामी सबैलाई सफा र राम्रो बन्न मन पर्छ। घर सफा गर्ने भन्दै घरको बरण्डा र छतबाट फोहोर र फोहोरका पोका घरवरपर मिल्काउँछौं। अरूले देख्छन् कि भन्ने डरले उज्यालो हुन नपाउँदै फोहोर लगेर सडक वा खोलामा फाल्छौं। यत्ति मात्र कहाँ हो र हजुर ! हामी आजका एक्काइसौं शताब्दीका मान्छेले घर निर्माण गर्दा ढलको निकास नजिकको नदी वा खोलामा गर्छौँ। यति धेरै असभ्य बन्न हामीलाई कसले सिकायो ? वातावरण व्यवस्थापन मानव स्वास्थ्य र सुखसँग प्रत्यक्ष रूपमा जोडिएको विषय हो भनेर कहिले बुझ्ने हो ? वातावरण फोहोर पारेर कसरी सफा बन्न सकिएला ? प्रत्येक नागरिकलाई स्वच्छ र स्वास्थ वातावरणमा बाँच्न पाउने मौलिक हकको व्यवस्था संविधानले गरेको छ। वातावरण संरक्षण तीनवटै तहका सरकारको कार्य जिम्मेवारीभित्र पर्छ। वातावरण व्यवस्थापनका लागि नीतिगत तथा अन्य विद्यमान व्यवस्थाहरूले आफैं केही गर्न सक्दैनन्। वातावरण जोगाउन, वातावरणको उचित व्यवस्थापनका लागि त हरेक नागरिक सचेत बन्दै एकढिक्का भएर काम गर्न सक्नुपर्छ। सबैले आफ्नो काम हो भन्ने सोच र जिम्मेवारी बोध गर्नुपर्छ। वातावरण व्यवस्थापन एक जटिल, बहुक्षेत्रीय र बहुआयामिक विषय हो। यसको उचित व्यवस्थापनका लागि हरेक व्यक्ति, तहगत सरकार, निकाय र क्षेत्रको सहयोग साथै सहकार्यलाई अनिवार्य शर्तका रूपमा स्वीकार्नुपर्छ। नेपालमा देशमा एकीकृत र योजनाबद्ध विकास हुन सकेको छैन। अव्यवस्थित सहरीकरण बढ्दो छ। पूर्वाधार विकास र वातावरण बीचको सन्तुलन कायम गर्न सकिएको छैन। सहरी क्षेत्र, अस्पताल, औद्योगिक क्षेत्रलगायत अन्य क्षेत्रबाट निष्कासन हुने रेडियोधर्मी, चुम्बकीय, विद्युतीय लगायतका विभिन्न किसिमका फोहोरहरूले प्रदूषण बढ्दो छ। वातावरण राम्रो बनाउनु हरेक नेपालीको कर्तव्य हो। योजनाबद्ध एकीकृत नदी व्यवस्थापन र हरियाली प्रवद्र्धन गरेर मात्र सहरीकरणको काम गरौं। साझा आवश्यकता भनेको कुरा गर्ने मात्र होइन, काम गर्ने हो। हाल कृषि क्षेत्रमा प्रयोग हुने विषादी, रासायनिक मललगायत जोखिमपूर्ण रसायनको मापदण्डको अभाव र कार्यान्वयन क्षमता कमजोर भएकाले वायु, ध्वनि, जल र जमिनमा प्रदूषणको मात्रा बढ्दै गएको छ। तीन तहका सरकार र अन्य सरोकारवालाबीच वातावरणसँग सम्बन्धित विषयमा सहकार्य र समन्वय हुन सकेको छैन। जे हुनु पर्ने हो त्यो हुन सकेको छैन र जे नहुनु पर्ने हो त्यही गर्न कम्मर कसिरहेका छौं। हामीसँग प्रशस्त जल छ, जंगल छ। सबै तहबाट एकजुट भएर वातावरण संरक्षणमा लाग्ने हो भने वातावरण व्यवस्थापनबाट हामी सबै स्वस्थ्य र सुखी मात्रै होइन, पर्यटन व्यवसायबाट राम्रो आम्दानी गरी मुलुकको अर्थतन्त्रलाई समेत टेवा मिल्न सक्छ। संवैधानिक मौलिक हकलाई प्रत्याभूत हुने गरी मौजुदा नीति, मापदण्ड र कार्यविधिहरूको उचित कार्यान्वयन गरौं। वातावरणमैत्री विकास, दिगो विकासका लागि सबै निकाय र तहको साझा प्रतिबद्धता निर्माण गरौं। मानवीय क्रियाकलापहरूबाट हुने जल, जमिन, ध्वनि र वायु प्रदूषण नियन्त्रणमा सरोकारवाला सबै लागिपरौं। प्लाष्टिकजन्य फोहोरलगायत अन्य फोहोरमैलाको उचित व्यवस्थापन गरौं। सडक छेउ र नदी किनारमा वृक्षरोपण गरेर मुख्यत: सहरी क्षेत्रलाई हरियाली बनाउन पहल गरौं। गरे सम्भव छ भन्ने कुरा बुझ्न जरुरी छ। वातावरण र विकासबीच सन्तुलन कायम गराई वातावरण संरक्षणप्रति नागरिकको दायित्वबोध हुनुपर्छ। जैविक विविधता र प्राकृतिक वातावरण नै मुलुकको पर्यटन विकासको मेरुदण्ड हो भन्ने कुरा सबैले महसुस गर्नु आजको आवश्यकता हो। मानिस सामाजिक प्राणी हो। मानिस, समाज र वातावरणलाई अलग अलग पार्न सकिँदैन। जब बढ्दो प्रदूषण नियन्त्रण, फोहोरमैला व्यवस्थापन साथै बोटबिरुवा रोपेर हरियाली प्रवद्र्धन गर्न सकिन्छ तब मात्र नागरिकको स्वच्छ र स्वस्थ वातावरणमा बाँच्न पाउने अधिकारको सुनिश्चितता गर्न सकिन्छ। यसका लागि जल, वायु, माटो, ध्वनि तथा अन्य सबै प्रकारका प्रदूषणको रोकथाम र नियन्त्रण गर्न पहल गरौं। भौतिक निर्माण पूर्वाधारको विकास र प्राकृतिक वातावरणबीच सन्तुलन कायम गरौं। प्रमुख सहर र औद्यौगिक क्षेत्रबाट सिर्जित फोहोरमैलाको दीर्घकालीन व्यवस्थापनका लागि आवश्यक नीति, कानुन र संरचनामार्फत प्रभावकारी कार्यान्वयन गरौं। नेपाल जैविक विविधताले भरिपूर्ण सानो र सुन्दर मुलुक हो। सबैमा इच्छाशक्ति बढाउने हो भने स्वच्छ, सफा र हराभरा वातावरण निर्माण गर्न सकिन्छ। यसका लागि हाम्रो खराब आनीबानीमा सुधार गर्न आवश्यक हुन्छ। जुन कुराको प्रयोग नगरौं भनेर नीति बन्छ। हामीलाई त्यही कुरा बढी सञ्चय गरेर राख्न मन पर्छ। उदाहरणका लागि प्लाष्टिकको झोलाको उत्पादन र प्रयोगलाई लिन सकिन्छ। त्यसैगरी जब कृषियोग्य भूमिलाई टुक्रिन नदिन कित्ताकाट रोकियो तब हामी नै कित्ताकाट गर्न पाउनुपर्छ भन्दै सडकमा निस्कियौं। वास्तवमा यस्ता कार्यहरूमा सबै निरुत्साहित हुनुपर्छ। जल, जमिन, ध्वनि, दृश्य, वायुलगायत सबै प्रकारका प्रदूषण रोकथाम र नियन्त्रणका लागि सरोकारवाला सबैले ध्यान दिनु जरुरी छ। यसका लागि अन्तर्राष्ट्रिय मापदण्डअनुकूल राष्ट्रिय मापदण्ड तयार गरी सोको उचित कार्यान्वयन र नियमित अनुगमन गर्नुपर्छ। सबै क्षेत्रबाट उत्सर्जन हुने प्रदूषित पानीको प्रशोधनको व्यवस्था गर्नुपर्छ। हरेक तहमा विकास निर्माणका कामहरू गर्दा वातावरणमैत्री प्रविधि कार्यान्वयनमा ल्याउने कोसिस गरौं। पूर्वाधारको उचित व्यवस्थापन गरेर मात्र विकास निर्माणका कामहरू गरौं। विकासले विनास निम्त्याउन हुन्न भन्ने कुरामा सबैले ध्यान पुर्याउने गरौं। पूर्वाधार विकास र वातावरणबीच सन्तुलन कायम गर्न आवश्यक छ। यसका लागि आवश्यक कानुन र संरचना निर्माण गर्नुपर्छ। वातावरणीय प्रभाव मूल्यांकन र न्यूनीकरणलाई पूर्वाधार विकासका अभिन्न अंग बनाउन सक्नुपर्छ। निजी क्षेत्रको सहभागितासहित नवीन प्रविधिको अवलम्बन गरी फोहोरमैलाको उचित व्यवस्थापन गरौं। सबै स्थानीय तहमा वातावरणमैत्री कार्ययोजना तयार गरी जैविक उर्जा, प्रांगारिक मल उत्पादन र फोहोरमैला व्यवस्थापनका लागि सार्वजनिक निजी साझेदारीमा प्लान्ट स्थापना गरेर सञ्चालनमा ल्याउन सक्नुपर्छ। हरित अर्थतन्त्रको विकासका लागि सरोकारवाला सबैले यसलाई वातावरण विकासका क्षेत्रगत कार्यक्रममा मूलप्रवाहीकरण गरौं। प्रारम्भिक वातावरणीय परीक्षण र वातावरण प्रभाव मूल्यांकनको दायरा र मापदण्ड फराकिलो बनाऔं। यसलाई तीनवटै तहका सरकारबीच समन्वय गरी वातावरणीय अध्ययन प्रतिवेदन स्वीकृति प्रक्रियालाई पारदर्शी र सरलीकरण बनाउन उचित ध्यान दिउँ। वातावरणीय प्रभावबाट उत्पन्न जोखिम न्यूनीकरणका लागि निश्चित प्रतिशत रकम वातावरणीय अध्ययन प्रतिवेदनमै छुट्याउन जरुरी हुन्छ। वातावरण राम्रो बनाउनु हरेक नेपालीको कर्तव्य हो। योजनाबद्ध एकीकृत नदी व्यवस्थापन र हरियाली प्रवद्र्धन गरेर मात्र सहरीकरणको काम गरौं। विकास निर्माणका हरेक काम सँगसँगै सबै तहका सरकार र स्थानीय समुदायको सहकार्यमा वृक्षरोपण र पुष्पवाटिका निर्माण गरी हरियाली प्रवद्र्धन गर्न सकिन्छ। वातावरणसम्बन्धी अनुसन्धानका व्रियाकलापहरू सञ्चालन गर्न तीनै तह, विकास साझेदार, गैरसरकारी संस्था, सामुदायिक संस्था एवं प्राज्ञिक निकायबीच समन्वय, सहकार्य र साझेदारी गर्नु आजको आवश्यकता हो। अबको हाम्रो साझा आवश्यकता भनेको कुरा गर्ने मात्र होइन, काम गर्ने हो। सबै नागरिकले अनुभूत गर्न सक्ने गरी सबै प्रकारका प्रदूषण रोकथाम र नियन्त्रणमा उल्लेख्य उपलब्धि हासिल गर्नुपर्छ।"
फेरि बढ्यो संक्रमण,"विराटनगर : प्रदेश १ मा कोरोना भाइरसको संक्रमण फेरि बढ्न थालेको छ। दोस्रो लहरपछि महामारीको रूप लिएको संक्रमण विस्तारै कम हुँदै गइरहेका बेला पुनः बढ्न थालेको हो। सुरुआती चरणमा महामारीले भयावह रूप लिँदा उत्पन्न असामान्य अवस्था जेठ अन्तिम साताबाट संक्रमण कम हुँदै जाँदा सहज हुन थालेको थियो। तर असार दोस्रो साताबाट दैनिक संक्रमण बढ्दै गएको तथ्यांकले पुष्टि गरेको छ। प्रदेश १ मा असार १३ गते १ हजार ४८ जनाको पीसीआर परीक्षण गर्दा ३ सय ३९ जनामा संक्रमण पुष्टि भएको थियो। १४ गते १ हजार २३ परीक्षण हुँदा ३ सय ४२, १५ गते १ हजार २ सय ९८ मा ३ सय ६२, १६ गते १ हजार १ सय २ मा ३ सय ६८, १७ गते १ हजार ३ सय ५९ मा ४ सय ७८, १८ गते ८ सय ९४ मा ३ सय ८, १९ गते ५ सय ७५ जनाको परीक्षण हुँदा २ सय ७१ जनामा संक्रमण पुष्टि भएको छ। असार २० अर्थात् आइतबार ८ सय ३ जनाको पीसीआर परीक्षण हुँदा ३ सय १२ जनामा कोरोना यकिन भएको छ। प्रदेश १ मा हालसम्म ७३ हजार ३८ जनामा संक्रमण पुष्टि भइसकेको सामाजिक विकास मन्त्रालयले जनाएको छ। मन्त्रालयका अनुसार ६५ हजार ५ सय ३५ जना उपचारपछि निको हुँदै कोरोनामुक्त बनेर सामान्य जीवनमा फर्किसकेका छन्। हाल प्रदेश १ मा सक्रिय संक्रमितको संख्या ६ हजार २ सय २८ रहेको छ। सामान्य अवस्थाका अधिकांश होम आइसोलेसनमा छन्। प्रदेश १ मा हालसम्म कोरोनाका कारण १ हजार २ सय ७५ जनाको मृत्यु भइसकेको छ। जसमध्ये ४ सय ६५ जनाले पहिलो भेरियन्टमा ज्यान गुमाएका थिए। पहिलोभन्दा दोस्रो भेरियन्टमा मृत्यु हुने संक्रमितको संख्या झन्डै दोब्बर छ। दोस्रो भेरियन्टमा ८सय १० जना संक्रमितको मृत्यु भएको तथ्यांक सामाजिक विकास मन्त्रालयसँग छ। दोस्रो भेरियन्टपछि अवस्था सामान्य बन्दै गइरहेका बेला फेरि संक्रमण बढ्न थालेको कोसी अस्पतालका मेडिकल सुपरिटेन्डेन्ट डा चुमनलाल दासले बताए। उनका अनुसार दैनिक संक्रमण यकिन हुने र उपचारका लागि अस्पताल भर्ना हुने संख्याले कोरोनाका बिरामी बढ्न थालेको पुष्टि हुन्छ। डा दासका अनुसार खाली भएका अस्पतालका बेडहरूमा पुनः भर्ना हुने बिरामीको चाप बढेको छ। दोस्रो भेरियन्टपछि संक्रमण दर १५ प्रतिशतमा झरेको उनले बताए। महामारी चरमबिन्दुमा पुग्दा ५० प्रतिशतसम्मको रिपोर्ट पोजिटिभ आउँथ्यो, उनले भने, तर १५ प्रतिशतमा झरिसकेको संक्रमण पुनः बढेर ५० प्रतिशत हाराहारीमा पुगेको छ। पछिल्लो समय संख्या पुनः बढ्न थालेपछि बेडको अभाव नै हुने अवस्था आउने हो कि भन्ने चिन्ता थपिएको डा दासले बताए। कोसी अस्पताल कोभिड केयर सेन्टरमा ७५ जनासम्म बिरामी भर्ना गरेर उपचार गरिएको थियो। असार १२ गते ९ जना मात्रै संक्रमित थिए। अहिले अस्पतालमा उपचाररत संक्रमितको संख्या २५ पुगिसकेको छ। अब संक्रमण घट्यो होला भन्ने अपेक्षा गरिएको थियो, डा दासले भने, तर पछिल्लो तथ्यांकले बढ्दै गएको देखाएको छ। अस्पतालमा शंकास्पद बिरामी पनि धेरै आउन थालेका छन्। यसअघि एक दिनमा ७ जनाभन्दा बढी बिरामी भर्ना हुन्थे। केही दिन नयाँ भर्ना शून्य थियो। अवस्था सामान्य भयो भन्ने ठानेका थियौँ, डादासले भने, तर अहिले पुनः दैनिक ४ जनासम्म भर्ना गर्नुपर्ने अवस्था छ। यही स्थिति हो भने परिस्थिति झन् जटिल बन्छ होला। मोरङको बूढीगंगा गाउँपालिकास्थित विराट शिक्षण अस्पतालमा ३ सय जनासम्म संक्रमितको उपचार हुन्थ्यो। त्यो संख्या घटेर २० मा झरेको थियो। अस्पतालले बेड पनि घटाएर एक सयमा झायो। अहिले ६५ मा सीमित छ। विराटका कोभिड अस्पताल इन्चार्ज सुनील देवका अनुसार अहिले ४५ जना संक्रमित उपचाररत रहेकोमा २२ जनाको आईसीयूमा उपचार भइरहेको छ। संक्रमण निक्कै कम भएर गएको थियो, उनले भने, तर अहिले तेस्रो भेरियन्ट नै आएको हो किजस्तो देखिने गरी संक्रमण बढ्दै गएको छ। देवका अनुसार पछिल्लो समय फेरि अवस्था गम्भीर बनेका र आईसीयू चाहिने बिरामीको संख्या बढ्न थालेको छ। कोसी अस्पताल कोभिड१९ उपचार केन्द्रका सूचना अधिकारी अनुपम राजवंशीका अनुसार अहिले केन्द्रमा ७२ संक्रमितको उपचार भइरहेको छ। २१ जना आईसीयूमा छन्। महामारी चरमबिन्दुमा पुग्दा ९६ जनाभन्दा बढीको उपचार गर्नुपर्ने अवस्था थियो। त्यो संख्या घटेर ४० मा झरिसकेको अवस्थामा फेरि बढेर ७२ पुगेको राजवंशीले बताए। तीनचार दिनदेखि उपचारका लागि आउने संक्रमित बढेका छन्, उनले भने, अवस्था पुनः जटिल बन्ने देखिन्छ। नोबेल शिक्षण अस्पतालका कोभिड फोकल पर्सन दीपेश न्यौपानेका अनुसार संक्रमण कम हुँदै गएपछि बिरामीको निःशुल्क उपचारका लागि सरकारले निजी अस्पतालसँग गरेको सम्झौता नै भंग गरेको छ। असार १४ गते सम्झौता खारेज गर्दै सरकारले निजी अस्पताललाई निःशुल्क उपचारका लागि बिरामी भर्ना नगर्नू भनिसकेको छ, उनले भने, त्यही भएकाले नयाँ भर्ना बन्द गरेर पुराना बिरामीको मात्रै उपचार गर्दैछौँ। नयाँ भर्नाका लागि आउने बिरामीलाई सरकारकै निर्देशनअनुसार सरकारी अस्पताल वा प्रतिष्ठानतिर पठाउने गरिएको न्यौपानेले बताए। उनका अनुसार नोबेलमा अहिले ६८ जना पुराना संक्रमितको उपचार भइरहेकोमा २५ जना आईसीयू र ५ जना भेन्टिलेटरमा उपचाररत छन्।"
समानताका लागि पञ्चशील,"बुद्धदर्शनमा आधारित शिक्षाप्रणालीको विकास नगरी सामाजिक समानता सम्भव छैन, कमजोर कानुन र जरिवानाले विभेदको अन्त्य हुनसक्दैन व्यक्ति आफैं पूर्णरूपमा परिर्वतन नहुँदा दोष अरूलाई थुपार्छ। आफू सही, असल, बुद्धिमान्, जातीय श्रेष्ठताको अहंकारले ग्रसित र पीडित हुन्छ। विश्वभर मानव जन्म र मृत्यु समान हुन्छ। संस्कारकर्म मानव सिर्जित अमूर्त संस्कृति हुन्। यस धर्तीमा पदार्पण भइसकेपछि कुन जात, धर्म र संस्कार भन्ने बन्धनले कैद हुन्छ। ऊ स्वतन्त्र मानव हुन पाउँदैन। भारत र नेपालमा जातकै आधारमा गरिने विभेद पुरातन मनुवामा आधारित जातीय अहंकारकै परिणाम हो। त्यही सामाजिक रुढिवाद, कुरीति, अन्धविश्वास, शुद्रअछुत माथिको अत्याचार, महिलामाथिको विभेद र दुःखकष्ट निवारणका लागि बुद्धले बुद्धशिक्षाको प्रतिपादन गर्नुभएको थियो। उहाँले दिनुभएको पञ्चशील लगायत विषयमा यस लेखमा विवेचना गरिएको छ। व्यक्ति परिवर्तनमा बुद्धको पञ्चशील २५ सय वर्षअघि विश्वका ज्योति बुद्धले मानवीय दुःख निवारण र मुक्तिमार्ग देखाउनु भयो। जसलाई बुद्धशिक्षा वा दर्शन भनिन्छ। यो शिक्षाको मुटु नै मानवीय गुण हो। भन्ते सागर धम्मका अनुसार बुद्ध धर्ममा बुद्ध शिक्षालाई विशेष महŒव दिइन्छ। मानव जन्म वा जातलाई कुनै महŒव दिँदैन। संसारले बुद्धको यही शिक्षालाई पछ्याइरहेको छ। बुद्धदर्शनमा तीनवटा शरण छन् १) बुद्धम शरणम् गच्छामि २) धम्मम् शरणम् गच्छामि ३) संघम् शरणम् गच्छामि। बौद्ध अनुयायीहरूले बुद्ध, धर्म र संघको शरण ग्रहण गर्दछु यी नै त्रिशरण हुन्। तसर्थ मानवीय शीललाई पहिलो प्राथमिकतामा राखिन्छ। भन्ते सागरकै अनुसार बुद्धशिक्षाको माध्यमले नेपाललाई माथि उठाउन सकिन्छ। श्रीलंकामा समतामूलक समाज निर्माणमा बुद्धदर्शनले ठूलो भूमिका खेलेको छ। बिडम्बना ! बुद्धको जन्मभूमिसमेत बद्घ शिक्षाबाट वञ्चित छ। जात, जन्म वा सम्प्रदायलाई गौण मानिन्छ। मानवीय गुणको आधार नै शील हो। शीलले व्यक्तिलाई भित्रैबाट आमूल परिवर्तन गर्दछ। भौतिक स्रोतसाधन केही होइन। विश्वका जोकोही मानिससँग प्रशस्त धनसम्पत्ति भएर उसमा शील भने नहुन सक्छ। मानिसले वैज्ञानिक रूपमा आध्यात्मिक गुण र शीलको विकास गर्नु पर्छ। व्यक्ति शील र गुणले भरिपूर्ण हुन शरीर, वचन र मनबाट उत्पन्न हिंसा त्याग्नु पर्छ। शरीरबाट हुने हिंसामा १) प्राण २) चोरी ३) व्यभिचार हो। यी तीन कुकर्म त्याग्न सकेमा व्यक्तिको शरीरमा गुण, शील वा शुद्धता स्थापित हुन्छ। वचनबाट हुने हिंसाहरूमा १) झुटो बोल्ने २) चुकली लगाउने ३) कडा वचन वोल्ने ४) अर्थ न वर्थका कुरा गर्ने। यी विकार त्यागले पनि मनशुद्धिमा मद्धत गर्दछ। त्यसैगरी मनबाट उत्पन्न हुने हिंसाहरूमा १) अविज्या २) लोभ ३) मिथ्यादृष्टि। यसरी मानिसले यस्ता विकारहरू त्याग्न सकेमा मनमा गुण र शीलको बास हुन्छ। यस्ता कर्म र व्यवहारबाट अलग रहन बुद्धले पञ्च र दस शीलको शिक्षा दिनुभएको छ। बुद्ध शिक्षामा शीललाई सर्वोच्च शिखर मानिन्छ। यसको प्राप्तिपछि मात्रै खुसी र सुखी हुनसक्छौं। भौतिक विकासनिर्माणले मात्र मानिस सुखी हुँदैन। भौतिक विकासले फड्को मारेको जापान विश्वमा सबैभन्दा बढी आत्महत्या गर्ने मुलुक बन्ने थिएन। जापानले ५० वर्षअघि नै बुलेट रेल बनाएको हो। जापानमा कुनै पनि रेल १० मिनेट ढिलो भएमा पत्रपत्रिकामा समाचार शीर्षक बनिहाल्छन्। तर त्यहाँ एक वर्षमा ३६ हजारले आत्महत्या गर्छन्। अफ्रिका, यूरोप र अमेरिकामा पनि आत्महत्या भयावह छ। नेपालकै आत्महत्या आँकडा कोरोना महामारीको बीचमा कहालीलाग्दो देखिन्छ। यसको कारण व्यक्तिमा गुण र शीलको अभावले गर्दा भएको हो। बुद्धका अनुसार व्यक्ति शील, समाधि र प्रज्ञाबाट सुखी हुनसक्छन्। समानता र समृद्धिका लागि बुद्धशिक्षा नेपालका राजनीतिक दलका नेतृत्वहरूका बोली र भाषणहरूको समीक्षा गर्दा आकाश, पाताल नै जोडिदिने खालका छन्। अक्सर उनीहरू सिद्धान्त र दर्शनका ठूलै कुरा गर्छन्। कतिले कम्युनिष्ट नामले मात्रै नपुगेर वैज्ञानिक जोडेका छन्। कतिले आफ्नो चरित्र, व्यवहार निम्न सामन्ती बुर्जुवा भए पनि समाजवाद वा प्रजातान्त्रिक समाजवादी हुँ भन्न मन पराउँछन्। तर जुनसुकै दर्शन, सिद्धान्तका कुरा छाँटे पनि वा जेसुकै नाम राखे तापनि आफ्नो व्यवहार, चरित्र, प्रवृत्ति र मानसिकताको मापन कहाँ छ ? गम्भीर समीक्षा गर्न जरुरी छ। बोली र व्यवहारको तालमेल मिलेको देखिँदैन। एक समय द्वन्द्व र गरिबीले पिल्सिएको श्रीलंका र विश्वका कैयौं मुलुकहरू आज बुद्धशिक्षाले जुरुक्कै माथि उठिसकेको छ। भन्ते सागरकै अनुसार श्रीलंका जस्तै बुद्धशिक्षाको माध्यमले नेपाललाई माथि उठाउन सकिन्छ। श्रीलंकामा समतामूलक समाज निर्माणमा बुद्धदर्शनले ठूलो भूमिका खेलेको छ। बिडम्बना ! बुद्धको जन्मभूमिसमेत बुद्ध शिक्षाबाट वञ्चित छ। नेपालको बहुमूल्य कुरा आफूले प्रयोग गर्नै पाउँदैन। बुद्धको बहुमूल्य शिक्षा त्यस्तै भएको छ। शंकराचार्यले भारतमा बुद्धदर्शनलाई निमिट्यान्न पारेको बेला सय वर्षअघि समाजवादी दार्शनिक डा भिमराव अम्बेडकरले पुनर्जागरण ल्याउनुभयो। विशेषगरी पुरातनवादी कम्युनिष्टहरूले अम्बेडकरलाई धर्मपरिवर्तनको आरोप लगाउँछन्। तर उनीहरूकै गुरु कार्लमाक्र्सले धर्मपरिवर्तन गरेको कुरा बोल्दैनन्। भारत र नेपालमा लाखौं, करोडौं धुलो, कसिंगरजस्तो वञ्चितीकरणमा पारिएको समाजलाई अम्बेडकर दर्शनले माथि उठाएको छ। बौद्धमार्गी अम्बेडकरवादीहरू वर्षेनी बुद्धजन्मस्थल लुम्बिनी आइरहेका छन्। यसले कति महŒवपूर्ण पुनर्जागरण गरेको रहेछ भन्ने कुरा उनीहरूमा देखिन्छ। यसको पछाडि सबैभन्दा ठूलो हात अम्बेडकरवादको छ। नेपाली समाजमा यति धेरै विभेद, अपमान, तिरष्कार छ। सामाजिक मनोविज्ञान नै एकले अर्कोलाई किचिरहने, थिचिरहने, दलिरहने र कुल्चिरहने हिंसाग्रस्त पाइन्छ। नेपालको सन्दर्भमा अम्बेडकर व्यक्तिलाई होइन। उहाँको विचारलाई जोड्नु जरुरी छ। बुद्धदर्शनको सार म बाँच्छु र अरूलाई बाँच्न दिन्छु भन्ने हो। जातलाई हेरेर मूल्यांकन गर्नाले नेपालको दुर्दशा भएको हो। जन्मको आधारमा कोही ठूलो वा सानो हुँदैन। व्यक्तिको चिन्तन, प्रवृत्ति र व्यवहार ठूलो हो। व्यक्तिमा शील, आचरण, ज्ञान नभएमा ऊ निच हुन्छ। हजारौं वर्षअघि बुद्धशिक्षा कति वैज्ञानिक र क्रान्तिकारी थियो ? श्रीलंकामा अहिले समानताको आधार बुद्धदर्शन बनेको छ। सामाजिक समानता र समृद्धिका लागि बुद्धदर्शन अपरिहार्य छ। नेपालमा सबै समुदाय मिलेर बुद्ध शिक्षा फैलाउनु पर्दछ। बुद्धदर्शन वादहरूको पनि वाद विश्वदृष्टिकोणबाट हेर्दा कम्युनिष्टहरूले साम्यवाद र गैरकम्युनिष्टहरूले प्रजातान्त्रिक समाजवादको वकालत गर्छन्। यसका अतिरिक्त विश्वमा अन्य थुप्रै वादहरू पनि छन्। तर समकालीन विश्वमा बुद्धवादको कुनै विकल्प छैन। यो सतप्रतिशत वैज्ञानिक, प्रकृति र मानव केन्द्रित, समाज र मानवतावादी दर्शन छ। बुद्धधर्म समानता, एकता, समाजवाद र साम्यवाद सबै हो। तसर्थ बुद्धशिक्षालाई वादहरूको वाद, दर्शनहरूको दर्शन, विज्ञानहरूको विज्ञान र शिक्षाहरूको पनि शिखर शिक्षाको रूपमा विश्वभर बहस हुन थालेको छ। नेपालमा यस्तो बहुमूल्य शिक्षालाई छोपछाप पारिएको छ। यस्तो अवस्थमा हत्याहिंसा, भ्रष्ट्राचार, बलात्कार, सामाजिक विभेद नबढेर अरू के हुन्छ त ? कमजोर वर्गका पक्षमा सुरक्षा, न्यायलय, सेना र मिडिया कहिले बन्छन् ? ७२० वर्षका विद्यार्थीले पाउने शिक्षा नै अवैज्ञानिक र विभेदकारी छ। यसले केही पनि परिवर्तन ल्याउँदैन। विभेद र अज्ञानता व्यक्तिको दोष होइन। उनीहरूले पाएको पारिवारिक र गलत शिक्षाको परिणाम हो। लामखुट्टे मार्नुभन्दा फोहोरको मुहान सफा गर्नु बुद्धिमानी हुन्छ। सामाजिक विभेदको मूलजरो नै शैक्षिकप्रणाली हो। तसर्थ बुद्धदर्शनमा आधारित शिक्षाप्रणालीको विकास नगरी सामाजिक समानता सम्भव छैन। कमजोर कानुन र जरिवानाले विभेदको अन्त्य हुनसक्दैन। करकाप, डरत्रास र जर्बजस्तीको परिवर्तन दीगो हुँदैन। मानिसको गुण, शील, प्रज्ञा र आत्मा परिवर्तनले रूपान्तरण सम्भव छ। विभेदलाई नउखेलेर पात टिप्नाले समस्या पुनरुत्पादन भइरहेको छ। नेपालका अधिकांश राजनीतिक नेतृत्वहरू समानताको विपक्षीजस्ता देखिएका छन्। बुद्धशिक्षा गुण, शील, प्रज्ञा, मानवता, भातृत्व, समानता, प्रेम र शन्तिमा आधारित छ। अन्धविश्वास, रुढिवाद र कुसंस्कारलाई रोपेर समानता र समृद्धि फलको आशा गरेर कहाँ पाइन्छ ? सीमान्तकृत बुद्धशिक्षाप्रति बेखबर नेपालमा जुन समुदाय र वर्गहरूलाई बुद्धशिक्षाको खाँचो थियो। तिनै समूहरू बुद्धशिक्षाप्रति अन्देखा गरिरहेको जस्तो लाग्छ। बुद्धकालीन समयको सामाजिक उत्पीडन खासगरी शुद्रअछुत र नारी माथिको विभेद आजसम्म खासै फरक छैन। त्यो समयमा समाज भँडुवा धर्म र व्यक्तिलाई चुनौती दिँदै बुद्धले संघमा शुद्र, महिला र जनजातिलाई प्रवेश गराउनु भयो। कतिपय धर्मभिरु बुद्धका कामबाट आक्रोशित थिए। निजी सम्पत्तिको परित्याग, मानवता र समानताले बुद्धको संघमा जोकोही प्रवेश गर्न चुनौती थियो। कतिपय ठूलाबडा भनिनेहरू बुद्धको संघमा प्रवेश गरेर बुद्धबाटै दीक्षित हुन चाहन्थे। तर बुद्धले संघमा रहेका सबैभन्दा कथित तल्लो भनिएकाबाट दीक्षित गराउनु हुन्थ्यो। बुद्धले संघमा अनुशासन कायम राख्न भिक्षुहरूले भन्दा साधारण लुगा लगाउनु हुन्थ्यो। कसैले नयाँ कपडा उपहार दिए पनि भिक्षुलाई दिनुहुन्थ्यो। यो भन्दा महान् समाजवाद वा साम्यवाद दुनियाँमा अरू कुन छ ? औपचारिक रूपमा ०६२६३ को परिवर्तनपछि धर्मनिरपेक्ष भनिए तापनि कार्यशैली उही पुरानै छ। नेपालमा बुद्ध जन्मिएका हुन् भनेर हामी गर्व गछौं। नेपालमा बुद्ध जन्मिएको भनेर मात्रै हाम्रो कर्तव्य पूरा हुन्छ त ? अवश्य हुँदैन। जबसम्म बुद्धशिक्षालाई जीवन र व्यवहारमा पूर्णरूपमा लागू गर्दैनौं तबसम्म बुद्धको आस्था र श्रद्धाप्रतिको जिम्मेवारी पूरा हुँदैन। बुद्धशिक्षा नास्तिक, भौतिकवादी र वैज्ञानिक छ। सीमान्तकृत जनजाति, शिल्पी, खस र मधेसीले बुद्धशिक्षालाई आत्मसाथ नगरी कसरी समाजको रूपान्तरण हुनसक्छ ? शिल्पी (कथित दलित) माथि जतिसुकै अपमान, विभेद र हत्याहिंसा हुँदासमेत कुनै विकल्प खोज्दैनन्। अनि जनजाति समूहले बौद्धराष्ट्रको सपना देखेपनि पूर्णरूपमा बुद्धशिक्षालाई अपनाउन सकेका छैनन्।"
सीटीईभीटीआयोग दन्तबझान,"पवित्र हिन्दू ग्रन्थ गीतामा भगवान् श्रीकृष्णले अर्जुनलाई कर्म गर फलको आशा नगर भनेर दिएको सन्देशमा प्रकृया पनि नतिजा जत्तिकै महत्त्वपूर्ण हुन्छ भन्नेमा जोड दिएको पाइन्छ। शिक्षण सिकाइमा उपयोग गरिने संरचनात्मक तथा योगात्मक मूल्यांकन विधिमा पनि पहिलो संरचनात्मक विधिलाई धेरै महत्त्व दिएको पाइन्छ। हिन्दू, जैन तथा बौद्ध दर्शनमा जोड दिइएका कार्य कारण सिद्धान्तमा पनि सम्यक प्रकृयाले नै सम्यक नतिजा दिन सक्छ भन्ने तथ्यलाई जोड दिइएको पाइन्छ। यही सम्यक प्रकृया नै व्यावसायिक शिक्षामा अवलम्वन गरिएको कार्यस्थलको सिकाइ हो। राष्ट्रिय चिकित्सा शिक्षा ऐन २०७५ जारी भएपछि प्राविधिक शिक्षा तथा व्यावसायिक तालिम परिषद् ऐन २०४५ बमोजिम स्थापना गरिएका १२७ संस्थाहरूका २३८ प्रिडिप्लोमा कार्यक्रम तथा ९० वटा नर्सिङ कार्यक्रमको निरन्तरता तथा प्राविधिक शिक्षा तथा व्यावसायिक तालिम परिषद्बाट निजी क्षेत्रलाई सञ्चालन गर्न दिइने सम्बन्धनका बारेमा नीतिगत, कार्यगत तथा प्रकृयागत तथ्यहरूलाई यही प्रकृया तथा नतिजा एवम् कार्यस्थलको सिकाइका आधारमा विश्लेषण गर्न खोजिएको छ। शिक्षा र स्वास्थ्यलाई मौलिक अधिकारको रूपमा लिपिबद्ध गरिएको हाम्रो संविधानमा माध्यमिक तहसम्मको शिक्षालाई निःशुल्क भनिएको छ। व्यावसायिक शिक्षा विशिष्टिकृत शिक्षा भए पनि स्रोत व्यवस्थापनका दृष्टिले यसलाई माध्यमिक शिक्षा मानिँदै आएको छ। राज्यका अन्य नीतिहरू संवैधानिक प्रावधानहरूसँग बाझिन नहुने तथ्यगत यथार्थताका आधारमा हाम्रो अर्थतन्त्र लोककल्याकारी, समाजवादी तथा पुँजीवादी जेसुकै भए पनि माध्यमिक शिक्षा निःशुल्क हुनुपर्ने तथ्य संविधानत सही हुन आएको देखिन्छ। यो विश्लेषणका आधारमा माध्यमिक शिक्षामा काम गर्ने निजी क्षेत्रलाई सरकारले नै स्रोत व्यवस्थापन गरी दैनिक व्यवस्थापनको मात्र जिम्मेवारी दिनुपर्ने देखिन्छ। अर्कोतर्फ सार्वजनिक निजी साझेदारीको तीन खम्बे हाम्रो अर्थनीतिले निजी क्षेत्रलाई प्रचलित ऐन कानुनको मातहतमा स्वतन्त्र व्यवसाय गर्ने वातावरणको कल्पना गरेको छ। निजी क्षेत्र सरकारको सहयोगी हो कि प्रतिस्पर्धी ? सरकारी संस्था तथा निजी क्षेत्रका लागि एउटै प्रावधान हुनुपर्ने त विश्वव्यापी मान्यता नै हो। तर यसो हुन सकेको छैन। प्राविधिक शिक्षा तथा व्यावसायिक तालिम परिषद् ऐन २०४५ बमोजिम परिषद् अध्यक्ष तथा शिक्षा मन्त्रीको अध्यक्षतामा रहेको ९ सदस्यीय निकायबाट निर्धारण गरिएका मापदण्ड तथा निर्देशिका बमोजिम सम्भाव्यता अध्ययन, आशयपत्र प्रदान, पूर्वाधार निरीक्षण तथा सम्बन्धन प्रदान गरिने प्रचलन रहेको छ। गुणस्तर सुनिश्चितताको अन्तर्राष्ट्रिय प्रचलन बमोजिम यो प्रकृयामा सामेल हुने अधिकारीहरूमा विशेषज्ञता तथा यसका लागि अनुमति पत्रको आवश्यकता पर्छ। यो प्रचलन परिषद्का लागि मात्र नभएर सबै शैक्षिक संस्थाहरूका लागि लागू हुन्छ। अब यसको पालना परिषद्का काम कारबाहीमा कति भयो यसलाई समग्रतामा हेर्नुपर्ने हुन्छ। परिषद्का सुरुसुरुका दिनहरूमा सम्पूर्ण विषयमा कार्यगत तालिमको अनिवार्य व्यवस्था थियो भने सरकारले यस अवधिका लागि एक तह मुनि अर्थात् मुखिया सरहको तलब सुविधा विद्यार्थीलाई उपलव्ध गराउने व्यवस्था रहेको थियो। हाल यसको प्रचलन प्रिडिप्लोमाका कार्यक्रमहरूमा मात्र सीमित भएको छ। यसका लागि सुविधाको त कुरै छोडौं यो सुविधाका लागि कार्यगत तालिम गराउने संस्थालाई अतिरिक्त शुल्क तिर्नुपर्ने बाध्यतासमेत यदाकदा देखिन्छ। स्वास्थ्यको क्षेत्रमा कार्यगत तालिमका लागि सरकारी वा निजी अस्पतालहरूले यसलाई व्यापार बनाएको समेत अवस्था देखिन्छ। परिषद्का कार्यक्रमहरू डिप्लोमा तह सम्ममा स्तरोन्नति गरिएपछि पनि स्वास्थ्यका केही कार्यक्रमहरूमा कार्यगत तालिमको प्रावधानहरू यथावत रहेको छ। निजीस्तरमा कार्यक्रम सञ्चालन गर्न चाहनेका लागि अस्पतालको व्यवस्थासमेत गर्ने प्रावधान परिषद्का विनियमावली तथा कार्यविधिमा गरियो। आफ्नै अस्पताल तथा अन्य अस्पतालसँग कार्यगत तालिमका लागि सम्झौताको व्यवस्थामा बहस सुरु भयो। यही बहसका क्रममा अस्पतालहरूले धेरै संस्थासँग सम्झौता गरेमा विद्यार्थीले पर्याप्त प्रयोगात्मक अभ्यास गर्ने अवसरमा कमी नहोस् भनेर अस्पतालहरूमा बिरामीहरूको कूल चाप तथा विभागीय चापका बारेमा समेत चर्चा हुन थाल्यो। राष्ट्रिय चिकित्सा शिक्षा ऐन २०७५ को दफा ११ को संस्था सम्बन्धनका लागि आशय पत्रको व्यवस्था, दफा १२ को १०० शैय्याको अस्पताल तथा यो प्रावधानसँग अनुकूल नहुनेलाई मुआब्जा तथा दफा १५ को प्रमाणपत्र मुनिका कार्यक्रमहरू तोकिएबमोजिम हटाउने तथा तोकिएको मापदण्ड बमोजिम स्तरोन्नति गर्ने प्रावधानहरूले चिकित्सा शिक्षाका क्षेत्रमा अन्य स्वतन्त्र तथा स्वायत्त निकायहरूवाट गरिएका कामहरू दोहोर्याउन खोजिएको हो कि गुणस्तर सुनिश्चितता प्रणालीलाई अझ सुदृढ गर्न खोजिएको हो ? स्पष्ट छैन। यिनै प्रावधानहरूका कारणले परिषद् तथा अन्य स्वायत्त निकायहरूको कार्यक्षेत्रमा पर्न गएको असरलाई कसरी समाधान गर्ने ? भन्ने विषय धेरै पेचिलो भएको छ। स्वास्थ्यका क्षेत्रमा मात्र होइन, अन्य विधामा पनि विश्वविद्यालय वा अन्य शैक्षिक निकायले दिएको प्रमाणपत्र आवश्यक मात्र हो, पर्याप्त होइन। सम्बन्धित व्यावसायिक परिषद्हरूले ऐनमै निर्धारित प्रावधान बमोजिम निर्धारित मूल्यांकन प्रकृयामार्फत आवद्धता दिएपछि मात्र शैक्षिक प्रमाणपत्र पेशागत अभ्यासका लागि पर्याप्त हुने विश्वव्यापी प्रचलन छ। नेपालमा कतिपय विधामा व्यावसायिक परिषद्हरू कानुनत स्थापना भइ कार्यरत छन्। यस्तो अवस्थामा राष्ट्रिय चिकित्सा शिक्षा ऐनले शैक्षिक संस्था र व्यवसायी परिषद्हरूको प्रतिस्थापनको परिकल्पना गरेको हो कि ? व्यावसायिक शिक्षामा कार्यस्थलको सिकाइ तथा व्यावसायमा कार्यरत विज्ञहरूलाई शिक्षण प्रशिक्षणका लागि पहिचान तथा मान्यता दिने अन्तर्राष्ट्रिय प्रचलनलाई नीतिगत तथा कानुनत अनुमोदन नगरी आफ्नै अस्पातालको प्रावधानले ठूला माछाहरूलाई मात्र संरक्षण गर्न खेजिएको हो कि सुधार गर्न खेजिएको हो ? व्यावसायिक शिक्षाका क्षेत्रमा निजी क्षेत्र भनेको खल्तीमा पैसा भएको धनाढ्य मात्र हो कि सेवा तथा उत्पादन र रोजगारीमा प्रत्यक्ष योगदान दिन सक्ने लगानीकर्ता पनि हो ? निजी क्षेत्र नै सबैभन्दा ठूलो रोजगारदाता भएको तथ्यलाई अस्वीकार गर्ने आँट के कुनै पनि राजनीतिक नेतृत्वमा छ ? कर्मचारी तथा पेशाकर्मीहरू पनि नेतृत्वको इशारामा मात्र चल्ने र लगातार लेभी बुझाउने अन्धभक्त कार्यकर्ता जस्तै हुन् र ? उत्पादन तथा सेवालाई प्रत्यक्ष सहयोग गर्ने व्यावसायिक शिक्षा पनि राज्यको नियन्त्रणले मात्र चल्न सक्छ कि मागमा आधारित बजारको लचकताले यसलाई सहयोग गर्छ ? निजी क्षेत्र सरकारको सहयोगी हो कि प्रतिस्पर्धी ? सरकारी संस्था तथा निजी क्षेत्रका लागि एउटै प्रावधान हुनुपर्ने त विश्वव्यापी मान्यता नै हो। परिषद्ले आफंै सञ्चालन गरेका शैक्षिक संस्थाहरूका विद्यार्थीलाई सरकारी अस्पतालहरूले सहज पहुँच दिन आनाकानी गरेको वर्तमान अवस्था सरकारको नीतिगत अस्पष्टता हो कि सम्बन्धित कार्यालय प्रमुखको लापरबाही ? सामान्यतया एउटा स्वास्थ्यसम्बन्धी कार्यक्रम सञ्चालन गर्न र अस्पताल सञ्चालन गर्न लाग्ने आर्थिक लगानी तुलनायोग्य हँुदैन। शैक्षिक कार्यक्रम सञ्चालन प्राथमिक व्यावसाय हो भने अस्पताल स्थापना सहायक व्यवसाय। अर्थशास्त्रका दृष्टिबाट प्राथमिक व्यवसायभन्दा सहायक व्यवसायको आयतन वढी भयो भने लगानीकर्ताको ध्यान कता जाला प्राथमिक व्यवसायमा कि सहायक व्यवसायमा ? शिक्षण प्रशिक्षणमा कि अस्पताल सञ्चालनमा ? यति हुँदा हुँदै पनि आफ्नै अस्पताल भएका व्यावसायीलाई कार्यक्रम सञ्चालन गर्न दिने भन्ने प्रावधान कार्यस्थलको सिकाइका आधारमा तथा व्यवसायीहरूको जनशक्ति उत्पादनमा प्रत्यक्ष सहभागिता हुनुपर्ने आधारमा भने जायज तथा तर्कपूर्ण देखिन्छ। कार्यक्रमहरूको बिस्तार तथा त्यसका लागि नियमित सम्बन्धन सामान्य प्रक्रियागत विषयहरू हुन्। यसैभित्र अटाइने तथा स्तरोन्नति गरिने कार्यक्रमहरू पर्ने नै भए। यसमा पनि यो मामिलालाई आर्थिक व्यवस्थापकीय मामिलाका नजरले हेर्ने कि शैक्षिक व्यवस्थापकीय ? राष्ट्रिय चिकित्सा शिक्षा ऐनको मुआब्जासम्बन्धी प्रावधानले के भन्न खोजेको हो विवेचना गर्न ढिलो भइसकेको छ। माथि विवेचना गरिएका विषय राजनीतिक नियुक्तिका नाममा व्यावसायिक मर्यादाविपरीत राय बझान तथा शैक्षिक मर्यादाविपरीत प्रशासनिक नेतृत्व विकास गरेका कारणले सिर्जित हुन् कि प्रकृया तथा नतिजा दुवैलाई नजरअन्दाज गर्दा सिर्जना भएका सहउत्पादन हुन् ? यी विषयहरूको निराकरण प्रकृया तथा परिणाम दुवैलाई उत्तिकै महत्त्व दिँदै मूल्य तथा तथ्यगत सूचकमा आधारित नीति, प्रकृया तथा सोही बमोजिमको कार्यान्वयनवाट मात्र सम्भव देखिन्छ। नत्र त यो सिटिईभिटीको नाम चिकित्सा शिक्षा आयोगको दन्तबझान मानिन के बेर ?"
वातावरण संरक्षण : कुरा होइन काम,"हामी सबैलाई सफा र राम्रो बन्न मन पर्छ। घर सफा गर्ने भन्दै घरको बरण्डा र छतबाट फोहोर र फोहोरका पोका घरवरपर मिल्काउँछौं। अरूले देख्छन् कि भन्ने डरले उज्यालो हुन नपाउँदै फोहोर लगेर सडक वा खोलामा फाल्छौं। यत्ति मात्र कहाँ हो र हजुर ! हामी आजका एक्काइसौं शताब्दीका मान्छेले घर निर्माण गर्दा ढलको निकास नजिकको नदी वा खोलामा गर्छौँ। यति धेरै असभ्य बन्न हामीलाई कसले सिकायो ? वातावरण व्यवस्थापन मानव स्वास्थ्य र सुखसँग प्रत्यक्ष रूपमा जोडिएको विषय हो भनेर कहिले बुझ्ने हो ? वातावरण फोहोर पारेर कसरी सफा बन्न सकिएला ? प्रत्येक नागरिकलाई स्वच्छ र स्वास्थ वातावरणमा बाँच्न पाउने मौलिक हकको व्यवस्था संविधानले गरेको छ। वातावरण संरक्षण तीनवटै तहका सरकारको कार्य जिम्मेवारीभित्र पर्छ। वातावरण व्यवस्थापनका लागि नीतिगत तथा अन्य विद्यमान व्यवस्थाहरूले आफैं केही गर्न सक्दैनन्। वातावरण जोगाउन, वातावरणको उचित व्यवस्थापनका लागि त हरेक नागरिक सचेत बन्दै एकढिक्का भएर काम गर्न सक्नुपर्छ। सबैले आफ्नो काम हो भन्ने सोच र जिम्मेवारी बोध गर्नुपर्छ। वातावरण व्यवस्थापन एक जटिल, बहुक्षेत्रीय र बहुआयामिक विषय हो। यसको उचित व्यवस्थापनका लागि हरेक व्यक्ति, तहगत सरकार, निकाय र क्षेत्रको सहयोग साथै सहकार्यलाई अनिवार्य शर्तका रूपमा स्वीकार्नुपर्छ। नेपालमा देशमा एकीकृत र योजनाबद्ध विकास हुन सकेको छैन। अव्यवस्थित सहरीकरण बढ्दो छ। पूर्वाधार विकास र वातावरण बीचको सन्तुलन कायम गर्न सकिएको छैन। सहरी क्षेत्र, अस्पताल, औद्योगिक क्षेत्रलगायत अन्य क्षेत्रबाट निष्कासन हुने रेडियोधर्मी, चुम्बकीय, विद्युतीय लगायतका विभिन्न किसिमका फोहोरहरूले प्रदूषण बढ्दो छ। वातावरण राम्रो बनाउनु हरेक नेपालीको कर्तव्य हो। योजनाबद्ध एकीकृत नदी व्यवस्थापन र हरियाली प्रवद्र्धन गरेर मात्र सहरीकरणको काम गरौं। साझा आवश्यकता भनेको कुरा गर्ने मात्र होइन, काम गर्ने हो। हाल कृषि क्षेत्रमा प्रयोग हुने विषादी, रासायनिक मललगायत जोखिमपूर्ण रसायनको मापदण्डको अभाव र कार्यान्वयन क्षमता कमजोर भएकाले वायु, ध्वनि, जल र जमिनमा प्रदूषणको मात्रा बढ्दै गएको छ। तीन तहका सरकार र अन्य सरोकारवालाबीच वातावरणसँग सम्बन्धित विषयमा सहकार्य र समन्वय हुन सकेको छैन। जे हुनु पर्ने हो त्यो हुन सकेको छैन र जे नहुनु पर्ने हो त्यही गर्न कम्मर कसिरहेका छौं। हामीसँग प्रशस्त जल छ, जंगल छ। सबै तहबाट एकजुट भएर वातावरण संरक्षणमा लाग्ने हो भने वातावरण व्यवस्थापनबाट हामी सबै स्वस्थ्य र सुखी मात्रै होइन, पर्यटन व्यवसायबाट राम्रो आम्दानी गरी मुलुकको अर्थतन्त्रलाई समेत टेवा मिल्न सक्छ। संवैधानिक मौलिक हकलाई प्रत्याभूत हुने गरी मौजुदा नीति, मापदण्ड र कार्यविधिहरूको उचित कार्यान्वयन गरौं। वातावरणमैत्री विकास, दिगो विकासका लागि सबै निकाय र तहको साझा प्रतिबद्धता निर्माण गरौं। मानवीय क्रियाकलापहरूबाट हुने जल, जमिन, ध्वनि र वायु प्रदूषण नियन्त्रणमा सरोकारवाला सबै लागिपरौं। प्लाष्टिकजन्य फोहोरलगायत अन्य फोहोरमैलाको उचित व्यवस्थापन गरौं। सडक छेउ र नदी किनारमा वृक्षरोपण गरेर मुख्यत: सहरी क्षेत्रलाई हरियाली बनाउन पहल गरौं। गरे सम्भव छ भन्ने कुरा बुझ्न जरुरी छ। वातावरण र विकासबीच सन्तुलन कायम गराई वातावरण संरक्षणप्रति नागरिकको दायित्वबोध हुनुपर्छ। जैविक विविधता र प्राकृतिक वातावरण नै मुलुकको पर्यटन विकासको मेरुदण्ड हो भन्ने कुरा सबैले महसुस गर्नु आजको आवश्यकता हो। मानिस सामाजिक प्राणी हो। मानिस, समाज र वातावरणलाई अलग अलग पार्न सकिँदैन। जब बढ्दो प्रदूषण नियन्त्रण, फोहोरमैला व्यवस्थापन साथै बोटबिरुवा रोपेर हरियाली प्रवद्र्धन गर्न सकिन्छ तब मात्र नागरिकको स्वच्छ र स्वस्थ वातावरणमा बाँच्न पाउने अधिकारको सुनिश्चितता गर्न सकिन्छ। यसका लागि जल, वायु, माटो, ध्वनि तथा अन्य सबै प्रकारका प्रदूषणको रोकथाम र नियन्त्रण गर्न पहल गरौं। भौतिक निर्माण पूर्वाधारको विकास र प्राकृतिक वातावरणबीच सन्तुलन कायम गरौं। प्रमुख सहर र औद्यौगिक क्षेत्रबाट सिर्जित फोहोरमैलाको दीर्घकालीन व्यवस्थापनका लागि आवश्यक नीति, कानुन र संरचनामार्फत प्रभावकारी कार्यान्वयन गरौं। नेपाल जैविक विविधताले भरिपूर्ण सानो र सुन्दर मुलुक हो। सबैमा इच्छाशक्ति बढाउने हो भने स्वच्छ, सफा र हराभरा वातावरण निर्माण गर्न सकिन्छ। यसका लागि हाम्रो खराब आनीबानीमा सुधार गर्न आवश्यक हुन्छ। जुन कुराको प्रयोग नगरौं भनेर नीति बन्छ। हामीलाई त्यही कुरा बढी सञ्चय गरेर राख्न मन पर्छ। उदाहरणका लागि प्लाष्टिकको झोलाको उत्पादन र प्रयोगलाई लिन सकिन्छ। त्यसैगरी जब कृषियोग्य भूमिलाई टुक्रिन नदिन कित्ताकाट रोकियो तब हामी नै कित्ताकाट गर्न पाउनुपर्छ भन्दै सडकमा निस्कियौं। वास्तवमा यस्ता कार्यहरूमा सबै निरुत्साहित हुनुपर्छ। जल, जमिन, ध्वनि, दृश्य, वायुलगायत सबै प्रकारका प्रदूषण रोकथाम र नियन्त्रणका लागि सरोकारवाला सबैले ध्यान दिनु जरुरी छ। यसका लागि अन्तर्राष्ट्रिय मापदण्डअनुकूल राष्ट्रिय मापदण्ड तयार गरी सोको उचित कार्यान्वयन र नियमित अनुगमन गर्नुपर्छ। सबै क्षेत्रबाट उत्सर्जन हुने प्रदूषित पानीको प्रशोधनको व्यवस्था गर्नुपर्छ। हरेक तहमा विकास निर्माणका कामहरू गर्दा वातावरणमैत्री प्रविधि कार्यान्वयनमा ल्याउने कोसिस गरौं। पूर्वाधारको उचित व्यवस्थापन गरेर मात्र विकास निर्माणका कामहरू गरौं। विकासले विनास निम्त्याउन हुन्न भन्ने कुरामा सबैले ध्यान पुर्याउने गरौं। पूर्वाधार विकास र वातावरणबीच सन्तुलन कायम गर्न आवश्यक छ। यसका लागि आवश्यक कानुन र संरचना निर्माण गर्नुपर्छ। वातावरणीय प्रभाव मूल्यांकन र न्यूनीकरणलाई पूर्वाधार विकासका अभिन्न अंग बनाउन सक्नुपर्छ। निजी क्षेत्रको सहभागितासहित नवीन प्रविधिको अवलम्बन गरी फोहोरमैलाको उचित व्यवस्थापन गरौं। सबै स्थानीय तहमा वातावरणमैत्री कार्ययोजना तयार गरी जैविक उर्जा, प्रांगारिक मल उत्पादन र फोहोरमैला व्यवस्थापनका लागि सार्वजनिक निजी साझेदारीमा प्लान्ट स्थापना गरेर सञ्चालनमा ल्याउन सक्नुपर्छ। हरित अर्थतन्त्रको विकासका लागि सरोकारवाला सबैले यसलाई वातावरण विकासका क्षेत्रगत कार्यक्रममा मूलप्रवाहीकरण गरौं। प्रारम्भिक वातावरणीय परीक्षण र वातावरण प्रभाव मूल्यांकनको दायरा र मापदण्ड फराकिलो बनाऔं। यसलाई तीनवटै तहका सरकारबीच समन्वय गरी वातावरणीय अध्ययन प्रतिवेदन स्वीकृति प्रक्रियालाई पारदर्शी र सरलीकरण बनाउन उचित ध्यान दिउँ। वातावरणीय प्रभावबाट उत्पन्न जोखिम न्यूनीकरणका लागि निश्चित प्रतिशत रकम वातावरणीय अध्ययन प्रतिवेदनमै छुट्याउन जरुरी हुन्छ। वातावरण राम्रो बनाउनु हरेक नेपालीको कर्तव्य हो। योजनाबद्ध एकीकृत नदी व्यवस्थापन र हरियाली प्रवद्र्धन गरेर मात्र सहरीकरणको काम गरौं। विकास निर्माणका हरेक काम सँगसँगै सबै तहका सरकार र स्थानीय समुदायको सहकार्यमा वृक्षरोपण र पुष्पवाटिका निर्माण गरी हरियाली प्रवद्र्धन गर्न सकिन्छ। वातावरणसम्बन्धी अनुसन्धानका व्रियाकलापहरू सञ्चालन गर्न तीनै तह, विकास साझेदार, गैरसरकारी संस्था, सामुदायिक संस्था एवं प्राज्ञिक निकायबीच समन्वय, सहकार्य र साझेदारी गर्नु आजको आवश्यकता हो। अबको हाम्रो साझा आवश्यकता भनेको कुरा गर्ने मात्र होइन, काम गर्ने हो। सबै नागरिकले अनुभूत गर्न सक्ने गरी सबै प्रकारका प्रदूषण रोकथाम र नियन्त्रणमा उल्लेख्य उपलब्धि हासिल गर्नुपर्छ।"
"विकास नथुनौं, विनाश नल्याऔं","विकासको विरोधभन्दा पनि कालीगण्डकी डाइभर्सन निर्माण कार्य समन्वयको कमीले विवादित देखिन्छ सरकारले कालीगण्डकी डाइभर्सन बहुआयामिक र बहुउद्देश्यीय आयोजनालाई अगाडि बढाउने संकेत गरेसँगै विकासको समर्थन र विनासको विरोधका स्वरहरू चर्किन थालेका छन्। समसामयिक राजनीतिको बदलिँदो परिवेशसँगै अहिले गण्डकी र लुम्बिनी प्रदेशबीच यो आयोजना चर्चा र विवादको केन्द्रमा छ। आयोजनाले संघीयताको मर्मविपरीत अन्तरप्रदेश विवादको सिर्जना गरेको छ। यसबीच कालीगण्डकी डाइभर्सन विकास कि विनास भन्ने तर्क र वितर्कहरूको बहस व्यापक रूपमा चर्किन थालेका छन्। बहुप्रतिक्षित यस आयोजनाबाट कालीगण्डकीको ८० प्रतिशत पानी तिनाउमा डाइभर्ट गर्ने सरकारको योजना छ। कालीगण्डकी (पिपलडाँडा) देखि तिनाउ (दोभान) सम्मको २७ किलोमिटर सुरुङमार्गबाट १२६ मेगावाटको विद्युत् आयोजना बनाउने र लुम्बिनी प्रदेशका एक लाख सात हजार हेक्टर जमिन सिँचाइ गर्ने महत्त्वांकाक्षी योजना सरकारकै कारण विवादमा परेको छ। यसबीच कालीगण्डकीतिनाउ बहुउद्देश्यीय डाइभर्सन आयोजनाको काम अघि बढ्ने चर्चाले रूपन्देही र कपिलवस्तुका किसान उत्साहित भएका बेला राजनीति भने तरंगित बनेको छ। संघीय सरकारले प्रदेश र स्थानीय सरकारसँग समन्वय गर्न नसक्दा लुम्बिनी र गण्डकी प्रदेश सरकार विवादमा आएका छन्। महत्त्वाकांक्षी योजना प्रदेशबीच पक्ष र विपक्षमा बहस पेचिलो बनेको छ। आयोजना कार्यान्वयनको चरणमा प्रवेश गरेसँगै यसले मुलुकको राजनीति तरंगित बनाएको छ। राजनीतिक र संवैधानिक पक्ष कालीगण्डकी डाइभर्सन पेलेरै बनाउने केन्द्रको सुर देखेपछि पहिलोपटक अन्तरप्रदेश विवादको सुरुआत भएको छ। संघ र प्रदेशबीच अधिकारका विषयमा किचलो चलिरहेका बेला यसले प्रदेशप्रदेशबीच नै विरोध र बचाउको राजनीति चर्किएको छ। गण्डकी सरकारको विरोध कालीगण्डकी सुकाउने प्राकृतिक विनास गर्ने र तटीय क्षेत्रका जनताको जीविका खोस्ने यस्तो आयोजना बनाउन नदिने गण्डकी सरकारले घोषणा गरिसकेको छ। कालीगण्डकीतिनाउ डाइभर्सनबारे अर्थमन्त्री विष्णु पौडेलको अगुवाईमा २०७१ सालदेखि नीति तथा कार्यक्रममै समावेश भएपछि गण्डकी प्रदेशले विरोध गर्दै आइरहेको थियो। १२ असार २०७८ मा अर्थमन्त्री विष्णु पौडेलले आयोजनाको कार्यालय बुटवलमा स्थापना गरेपछि गण्डकी प्रदेश र लुम्बिनी प्रदेशबीच पक्ष र विपक्षमा बहस चर्किदै गएको छ। आयोजना कार्यान्वयनको चरणमा प्रवेश गरेसँगै त्यस क्षेत्रका राजनीतिक नेताहरूमा मत मतान्तर देखिएको छ। यसले देशको राजनीति तरंगित बनाएको छ। आर्थिक विकासका दृष्टिले कालीगण्डकीको पानी तिनाउ खोलामा मिसाएर विद्युत् उत्पादन र सिँचाइ गर्ने योजना अनुपयुक्त होइन। गण्डकी प्रदेश सरकारले नै विरोध गरेपछि यो विषय राजनीतिक मात्र होइन, संवैधानिक बहसको मुद्दा पनि बनेको छ। परियोजना कार्यान्वयनमा रोक लगाउन माग गर्दै सर्वाेच्च अदालतमा रिट पनि दायर भएको छ। नेपालको संविधान २०७२ को धारा २३४ मा अन्तरप्रदेश परिषद् राजनीतिक रूपबाट आपसी विवाद निरूपण गर्न सकिने व्यवस्था छ। त्यस्तै, धारा २५१(ग) ले राष्ट्रिय प्राकृतिक स्रोत तथा वित्त आयोगले प्राकृतिक स्रोतको बाँडफाँटसम्बन्धी विवादको विषयमा अध्ययनअनुसन्धान गरी त्यसको निवारण गर्न समन्वयात्मक रूपमा काम गर्न सुझाव दिने व्यवस्था गरेको छ। संविधानको प्राकृतिक साधन स्रोतको संरक्षण, संवद्र्धन र उपयोगसम्बन्धी नीतिमा राष्ट्रिय हित अनुकूल तथा अन्तरपुस्ता समन्यायको मान्यतालाई आत्मसात गर्दै देशमा उपलब्ध प्राकृतिक स्रोतसाधनको संरक्षण, सम्वद्र्धन र वातावरण अनुकूल दिगो रूपमा उपयोग गर्ने र स्थानीय समुदायलाई प्राथमिकता र अग्राधिकार दिँदै प्राप्त प्रतिफलहरूको न्यायोचित वितरण गर्ने व्यवस्था छ। संघीयताका विज्ञहरू एक प्रदेशबाट अर्काे प्रदेशमा पानी लैजान कानुनले निषेध नगरे पनि अन्तरसरकारी समन्वयलाई सरकारले बेवास्ता गरेको बताउँछन्। राजनीतिक दल, धार्मिक संघसंस्था, स्थानीय नागरिक र जनप्रतिनिधि समेत यसका विपक्षमा उभिएका छन्। संघीय सरकार र लुम्बिनी सरकारले भने यसको बचाउ गर्दै आयोजनाले लुम्बिनीमा सिँचाइ र विद्युत उत्पादन मात्र हुने होइन, कालीगण्डकीको बाढी पनि व्यवस्थापन हुन्छ भन्ने तर्क प्रस्तुत गरेको छ। प्राकृतिक न्यायको सिद्धान्तले पनि नदी जुन बाटोबाट बगेको हो, त्यसैमा बग्न दिनुपर्छ। अन्तर्राष्ट्रिय कानुनका अनुसार प्राकृतिक स्रोतको उपयोगमा पहिलो प्राथमिकता र अग्राधिकार स्थानीयले नै पाउनुपर्छ। दिगो विकास र पर्यावरणीय पक्ष दिगो विकास आर्थिक वृद्धि, सामाजिक समता र वातावरणीय संरक्षणको प्रणालीलाई जोड्ने मान्यता हो। पर्यावरणीय विज्ञहरूका अनुसार भूमि, जल र प्राकृतिक स्रोतहरूको समन्यायिक रूपमा उपयोग र संरक्षण गर्नु यसको मुख्य ध्येय पनि हो। दिगो विकासको अवधारणालाई नै मान्य हो भने आयोजनाले पर्यावरणीय र जैविक विविधताका हिसाबले पनि प्रकृति कै नियमविपरीत छ। वातावरण र विकासको पक्षहरूको अध्ययनबिना कार्यान्वयन गर्नु भनेको प्राकृतिक विपद् निम्त्याउनुसरह हो। प्रस्तावित डाइभर्सन आयोजना स्थलदेखि देवघाटसम्मको १३३ किलोमिटरमा पर्ने वातावरण र पारिस्थितिक प्रणालीलाई सोझै नकारात्मक असर पार्ने देखिन्छ। स्याङ्जा, पाल्पा र नवलपुरका अधिकांश क्षेत्रहरू मरुभूमिकरणमा परिणत हुनु सक्ने प्रारम्भिक अनुमान गर्न सकिन्छ। त्यसको अनपेक्षित असर कालीगडण्की आयोजना ए निर्माणस्थलदेखि रुद्रविणीसम्मको खण्डमा अहिले नै देखिन्छ, जुन कुरा त्यहाँका स्थानीयको गुनासो समेत छ। जसले त्यस क्षेत्रमा पाइने बहुमुल्य बनस्पती र वन्यजन्तुहरू लोप हँुदै गएका जानकारहरू बताउँछन्। नदी डाइभर्सन गराउनु कालीगण्डकी तटमा बाँच्ने सजीव प्राणीको जीवनजगत्लाई डाइभर्सन गराउनु हो। प्रस्तावित कालिगण्डकी बि रुद्रविणी र आँधीखोला उच्चबाँध जसको आयोजना सम्पन्न हुँदा तल्लो तहमा प्रभाह हुने पानीलाई ५० प्रतिशत डाइभर्सन गरी लैजाँदा विकाससँगै विनास पनि रोकिने उपयुक्त उपाय देखिन्छ। यस्ता दिगो विकासको प्राथमिकीकरण गरेर मात्र आयोजनाहरूको थालनी गर्नाले स्थानीयको पनि अवरोधको साटो अपनत्व हुने प्राविधिज्ञहरूको धारणा छ। यसकारण पनि सरकारले कालीगण्डकी डाइभर्सन सुरु गर्दा जैविक विविधता, मानव सभ्यता र दिगो विकासको अवधारणालाई पनि केन्द्रमा राखेर बृहत् अध्ययन, छलफल गरेर निष्कर्षमा पुग्नु आवश्यक देखिन्छ। सामाजिक र सांस्कृतिक पक्ष कालीगण्डकी मुक्तिनाथबाट उत्पत्ति भई बहेको नदीसँग जन्मदेखि मृत्युपर्यन्त सम्मका सभ्यता जोडिएका छन्। कालीगण्डकी नदीमा विश्वकै दुर्लभ शालीग्राम पाइनुका साथै मुक्तिनाथ र देवघाटजस्ता पवित्र धार्मिक तीर्थस्थललाई जोड्ने काम पनि गरेको छ। डाइभर्सनका काम पूरा भएपछि धर्म, संस्कृति, पर्यटन र पर्यावरणीय क्षेत्रलाई नकारात्मक प्रभाव पार्ने देखिन्छ। कालीगण्डकी नेपाली सबैको सभ्यता हो। सभ्यता जोगाउनु सबैको कर्तव्य पनि हो। विस्तृत अध्ययन, छलफल र अनुसन्धानबिना संघीय शासन प्रणालीको भावना र संविधानको मर्मविपरीत प्रदेश र स्थानीय तहसँग समन्वय नै नगरिएकोमा विरोध गरिएको छ। कालीगण्डकी नदी धार्मिक एवं पर्यटकीय क्षेत्र हो। सजीवलाई जीवन दिने र मुर्दालाई मुक्ति दिने कालीगण्डकी नदी हजारौं मानिसको आस्था र विश्वासको प्रतिक मानिन्छ। धर्मसंस्कृतिका ज्ञाताहरूका अनुसार हाम्रो सामाजिक मूल्यमान्यता, संस्कार, धर्म, संस्कृति साथै मानव सभ्यता र पूर्वीय दर्शनको उद्गम स्थल हो। धार्मिक हिसाबले शालिग्राम पाइने, हिन्दूहरूको आस्था जोडिएको पवित्र नदीलाई सांस्कृतिक, जैविक र ठूलो मात्रामा मानव जीवन यस क्षेत्रको सभ्यता नै खलबलिने भन्दै विभिन्न कोणबाट यस परियोजनाको विरोध भइरहेको छ। डाइभर्सन आयोजनाले स्याङ्जाको राम्दीदेखि देवघाटसम्मका १३३ किलोमिटर अन्तर्गत चापाकोट नगरपालिका, रामपुर नगरपालिका हुँदै रम्भा, निस्दी, घिरिङ, बुलिङटार, बौदीकाली, देवघाट गाउँपालिकाका हजारौं परिवार प्रभावित हुनेछन्। आयोजना सम्पन्न भएमा प्रभावित क्षेत्रका लिफ्टिङ आयोजनाबाट सञ्चालित हजारौं हेक्टरको खेतीयोग्य जमिन पनि सुख्खा पर्छन्। तल्लो तटीय क्षेत्रमा पानीको अभाव पनि हुन सक्ने त्यस क्षेत्रका भौगोलिक विज्ञहरूले बताएका छन्। डाइभर्सन भनेको मरुभूमि बन्ने प्रक्रिया साथै गण्डकी विनास हो। कालीगण्डकी नदी जलाधार क्षेत्रका हजारौं नागरिक र यसको सभ्यताविरुद्ध ठूलो द्वन्द्व निम्त्याउने सक्ने अनुमान गर्न सकिन्छ। विकास र आर्थिक पक्ष नेपालको दिगो विकास र समृद्ध मुलुक निर्माणका लागि यस्ता बहुप्रतिक्षित आयोजनाहरूको महŒव ज्यादै हुन्छ। प्राकृतिक स्रोत, विकासका सम्भावनाहरूको खोज गरी परियोजनाहरू सम्पन्न नगर्दासम्म मुलुक समृद्ध हुन सक्दैन। यस विषयमा दुई मत छैन। दिगो विकासको मापदण्ड र सहभागितामूलक विकासको धारणाविपरीत वातावरणीय प्रभाव मूल्यांकन, पर्यावरणीय चेत, राजनीतिक असहमति, सामाजिक सांस्कृतिक सभ्यताको अवमूल्यन, स्थानीयसँगको छलफल र त्यसको उपयुक्त उपायबिना आयोजना अगाडि बढाउनुले पक्कै पनि विनाशको बाटो तय गर्नसक्छ। आर्थिक विकासका दृष्टिले कालीगण्डकीको पानी तिनाउ खोलामा मिसाएर विद्युत् उत्पादन र सिँचाइ गर्ने योजना अनुपयुक्त होइन। आयोजनाको प्रारम्भिक योजनाले एक सय २६ मेगावाट विद्युत् उत्पादन हुनेछ भने ३ जिल्लाका १ लाख हेक्टर जमिनमा सिँचाइ गर्ने महत्त्वाकांक्षी योजना हो। विज्ञहरूका अनुसार अन्तरनदी बेसिन डाइभर्सन परियोजनामार्फत तराईका सुक्खा खेतीयोग्य जमीनमा सिँचाइ सुविधा दिने कुरा जलस्रोत नीति र राष्ट्रिय जलस्रोत योजनामा समेत समावेश गरिएका विषय नै हुन्। विकासको विरोधभन्दा पनि यो समन्वयको कमीले विवादित देखिन्छ। स्थानीय, सरोकारवाला निकाय, वातावरणविद् र राजनीतिक दलका प्रतिनिधिहरूको माग पनि अहिले यही छ। अन्त्यमा, विकास र वातावरणबीच अन्योन्याश्रित सम्बन्ध हुन्छ। विकासको सुरुआत गर्नुपूर्व वातावरण प्रभावको मूल्यांकन, बहुपक्षीय विषयहरूको अध्ययन र अनुसन्धान, सरोकारवाला निकाय, प्रभावित स्थानीय समुदाय जनजीविका, पर्यावरणीय सन्तुलन र पारिस्थितिक प्रणालीभित्रको वन्यजन्तुको जीवनरक्षासम्मका विषयवस्तुको सूक्ष्म ढंगले अध्ययन गरी प्रभावित पक्षहरूको सही सम्बोधन गरेर मात्र आयोजनाहरू अगाडि बढ्नुपर्छ। यस्ता आयोजनाहरू समन्वय र सहकार्यको सिद्धान्तबमोजिम अगाडि बढ्न सकेमा समग्र मुलुकका लागि नै लाभान्वित हुनेछ। एकलौटे रूपमा सीमित राजनीतिक स्वार्थ र लाभका लागि मात्र अगाडि बढेमा त्यसले भावी दिनमा विनासको अकल्पनीय अवस्था सिर्जना गर्नेमा निःसन्देह छ।"
अर्जेन्टिना अन्तिम चारमा,रियो दी जेनेरियो : इक्वेडरलाई पराजित गर्दै अर्जेन्टिना कोपा अमेरिका फुटबलको सेमिफाइनलमा प्रवेश गरेको छ। आइतबार बिहान भएको अन्तिम क्वार्टरफाइनलमा इक्वेडरलाई ३० गोलले पराजित गदै अर्जेन्टिनाले अन्तिम चारमा स्थान बनाएको हो। खेलको सुरुआतदेखि नै एकपक्षीय आक्रमण गरेको अर्जेन्टिनाले गोलको थुप्रै अवसर सिर्जना गरेको थियो। इक्वेडरका गोलरक्षक पहिलो हाफमा व्यस्त रहँदै अर्जेन्टिनाका केही राम्रा प्रहारलाई विफल पारेका थिए। इक्वेडरले काउन्टर एट्याकमा दुई अवसर सिर्जना गरे पनि त्यसको सदुपयोग गर्न नसक्दा हार खेप्न बाध्य भयो। दोस्रो हाफमा इक्वेडरले सुधारिएको प्रदर्शन गर्दै केही समय अर्जेन्टिनालाई दबाबमा राखेको थियो। लगातार अवसर सिर्जना गरे पनि त्यसलाई सदुपयोग गर्न नसक्दा खेलमा फर्किन सकेन। खेलको ४०औं मिनेटमा रोड्रिगो डे पलले गोल गर्दै अर्जेन्टिनालाई सुरुआती अग्रता दिलाएका थिए। ८४औं मिनेटमा अर्जेन्टिनाले लाउटारो मार्टिनेजको गोलमा अग्रता दोब्बर पारेको थियो। मार्टिनेजले वान भर्सेस वानमा गोल गरेका थिए। त्यसपछि इन्जुरी समयमा लियोनल कप्तान मेसीले फ्रिकिकमा गोल गर्दै अर्जेन्टिनालाई सहज जित दिलाए। पेनाल्टी क्षेत्रबाहिर एञ्जल डी मारियालाई लडाएपछि रेफ्रीले भीएआरको सहयोगमा अर्जेन्टिनालाई फ्रिकिक दिएका थिए। अर्जेन्टिनाले फाइनल प्रवेशका लागि कोलोम्बियासँग प्रतिस्पर्धा गर्नेछ। उरुग्वेलाई पराजित गर्दै कोलम्बियाले अन्तिम चारमा स्थान बनाएको हो। उरुग्वे अन्तिम आठबाटै घर फर्किंदा कोलम्बियासँग टाइब्रेकरमा स्तब्ध बनेको हो। आइतबार बिहान भएको खेलमा कोलम्बियाले उरुग्वेलाई पेनाल्टी सुटआउटमा पराजित गरेको थियो। निर्धारित समयको खेल गोलरहित बराबरीमा सकिएपछि निर्णय पेनाल्टी सुटआउटबाट लिइएको थियो। जसमा कोलम्बियाले उरुग्वेलाई ४२ गोलले पराजित गर्यो।
ब्रियना र साकारीलाई प्रतिबन्ध,"लन्डन : अमेरिकाका चर्चित दुई एथलेटिक्स खेलाडीले टोकियो ओलम्पिक गुमाउने भएका छन्। उनीहरू दुवै प्रतिबन्धित औषधि प्रयोग (डोपिङ) मा प्रतिबन्धमा परेपछि यही महिना सुरु हुने टोकियो ओलम्पिक गुमाउन लागेका हुन्। रियो ओलम्पिकमा स्वर्ण विजेता हर्डल्स खेलाडी ब्रियना म्याकनिलले र स्पिन्टर साकारी रिचर्डसनले जापानमा आयोजना हुने टोकियो ओलम्पिक गुमाउन लागेका हुन्। २९ वर्षीया ब्रियनालाई गत अप्रिलमा एथलेटिक्स इन्टिग्रिटी युनिटले प्रतिबन्ध गरेको थियो। उनले डोपिङ परीक्षणलाई बिथोलेको अभियोग लगाइएको थियो। ब्रियनालाई सन् २०२५ को अगस्टसम्म प्रतिबन्ध लगाइएको थियो। त्यो प्रतिबन्धको विरुद्धमा ब्रियनाले खेलकुदको सर्वोच्च न्यायिक निकाय कोर्ट अफ आर्बिट्रेसन अफ स्पोटर््स (कास) मा अपिल गरेकी थिइन्। कासले उनको अपिल खारेज गर्दै एथलेटिक्स इन्टिग्रिटी युनिटले लगाएको प्रतिबन्धलाई कायमै राख्ने निर्णय गरेपछि ब्रियनाले ओलम्पिकमा सहभागी हुन नपाउने भएकी हुन्। २९ वर्षीया ब्रियनाले सन् २०१६ को रियो ओलम्पिकमा हर्डल्सको एक सय मिटर दौडमा स्वर्ण जितेकी थिइन्। यस्तै सन् २०१३ को वल्र्ड च्याम्पियनसिपमा पनि स्वर्ण जितेकी थिइन्। एक वर्षको अवधिमा लगातार तीन पटक डोपिङ परीक्षणमा अनुपस्थित भएपछि उनीमाथि प्रतिबन्ध लागेको हो । यसअघि उनीमाथि अस्थायी निलम्बन गरिएको थियो। ब्रियनाले विभिन्न कारणले गर्दा डोपिङ परीक्षणमा उपस्थित हुन नसकेको बताएकी छन्। उनले आफू निर्दोष रहेको पनि बताएकी छन्। म जानाजान डोपिङ परीक्षणमा अनुपस्थित भएको होइन। विभिन्न कारणले म परीक्षणमा सहभागी हुन सकिनँ, उनले भनेकी छन्, म स्वच्छ र इमानदार छु। यसैगरी अर्की अमेरिकी खेलाडी साकारी रिचर्डसनले भने शक्तिवद्र्धक औषधि सेवन गरेको आरोपमा प्रतिबन्धमा परेपछि टोकियो ओलम्पिक खेल्न नपाउने भएकी हुन्। टोकियो ओलम्पिकका लागि अमेरिकी खेलाडी छनोटका क्रममा रिचर्डसनले शक्तिवद्र्धक औषधि सेवन गरेको पाइएको थियो। त्यसपछि उनलाई एक महिनाको प्रतिबन्ध लगाइएको थियो। २१ वर्षीया रिचर्डसनले गत जुनमा भएको छनोटमा एक सय मिटर दौड १०८६ सेकेन्डमा पूरा गर्दै उपाधि जितेकी थिइन्। त्यसलगत्तै गरिएको डोपिङ परीक्षणमा उनी पोजेटिभ देखिएकी थिइन्। त्यसपछि अमेरिकी एन्डी डोपिङ एजेन्सी (उसाडा) ले रिचर्डसनसँग सोधपुछ गरेको थियो। रिचर्डसनले आफूले जानाजान नभई भूलवश शक्तिवद्र्धक औषधि सेवन गरेको बताएकी थिइन्। त्यसलगत्तै उनीमाथि प्रतिबन्ध लगाइएको थियो। यसअघि बहराइनकी धाविका सल्वा इद नासेरले पनि टोकियो ओलम्पिक गुमाइसकेकी छन्। एन्टी डोपिङको नियम उल्लंघन गरेको आरोपमा दुई वर्षको प्रतिबन्धमा परेपछि चार सय मिटरकी विश्व च्याम्पियन नासेरले टोकियो ओलम्पिक खेल्न नपाउने भएकी हुन्। सन् २०१९ देखि एक वर्षको अवधिमा डोपिङ परीक्षणमा अनुपस्थित भएपछि विश्व एथलेटिक्सले नासेरलाई प्रतिबन्ध गरेको हो। नासेर गत वर्ष नै अस्थायी निलम्बन परेकी थिइन्। उनको प्रतिबन्ध सन् २०२३ को सुरुआतसम्म रहनेछ। नासेरले सन् २०१९ मा कतारको दोहामा भएको वल्र्ड च्याम्पियनसिपमा चार सय मिटर दौडमा ४८१४ सेकेन्डको विश्व कीर्तिमान बनाएकी थिइन्। उनी विश्व च्याम्पियनसिपको उपाधि जित्ने पहिलो एसियाली महिला खेलाडी पनि हुन्। सन् १९९८ मा नाइजेरियामा जन्मिएकी नासेर सन् २०१४ बाट बहराइनबाट खेल्दै आएकी छन्। टोकियो ओलम्पिक यी जुलाई २३ देखि अगस्ट ८ सम्म आयोजना हुँदैछ।"
