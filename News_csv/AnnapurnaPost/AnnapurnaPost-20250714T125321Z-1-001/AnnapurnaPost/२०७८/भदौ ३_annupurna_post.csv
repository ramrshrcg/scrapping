शीर्षक,विवरण
लेनदेन मुद्दामा जलजला गाउँपालिका अध्यक्षलाई पक्राउ पुर्जी,"कुश्मा: पर्वतको जलजला गाउँपालिकाका अध्यक्ष यामबहादुर मल्ल (रामकृष्ण) लाई पक्राउ गर्न कास्की जिल्ला अदालतले पर्वत प्रहरीलाई पत्र पठाएको छ । गत साउन ३१ गते अदालतको तहसिल शाखाबाट पर्वत प्रहरीलाई लेखिएको पत्रमा मल्ललाई पक्राउ गरी अदालतमा दाखिला गर्न अनुरोध गरिएको हो । अध्यक्ष मल्ललाई व्यावसायी ध्रुवबहादुर थापासँग लेनदेनको मुद्दामा २०७७ चैत २७ मा पक्राउ गरी ६ महिना कैदमा राख्न जिल्ला कारागार कास्कीमा पठाइदिनु भनी आदेश भएकोले पक्राउ गर्न भनिएको जिल्ला प्रहरी कार्यालयले जानकारी दिएको छ । पर्वतका प्रहरी प्रमुख शिवराज बुढाथोकीले अदालतको पत्र आएपछि मल्ललाई पक्राउ गर्न खोजी भइरहेको जानकारी दिए । हामीले खोजी गरिरहेका छौँ, उहाँ कहाँ हुनुहुन्छ भन्ने थाहा पाइएको छैन, उनले भने, जतिसक्दो छिटो पक्राउ गरेर अदालतमा पेश गर्नेगरी खोजी भइरहेको छ । यसबारे बुझ्न सम्पर्क गर्दा अध्यक्ष मल्लले आफूले अहिलेसम्म कसैलाई एक रुपैयाँ पनि नठगेको बताउँदै २०६८ सालमा राजेश बोहराले फोर्स गाडी निकाल्दा जमानी बसिदिएको र बोहराले पैसा तिर्न नसकेपछि आफैँले तिरिदिएको बताए । २०६८ साल कात्तिक १४ गते आफू जमानी बसिदिएको र तिर्नुपर्ने रकम रु१० लाख १७ हजार ९५ रुपैयाँ रहेको पनि मल्लको भनाइ छ । किनेको मान्छेले तिर्न नसकेपछि कानुनअनुसार जमानी बसेको मान्छेले तिर्नुपर्ने हुन्छ । मैले पैसा तिरिरहेको छु । धनी नबिल बैंक पोखरा शाखा हो भने ध्रुव थापा प्रोप्राइटर रहेको हिमालयन इन्भेस्टमेन्ट एन्ड डेभलपमेन्ट कन्स्ट्रक्सन प्रालि भन्ने रहेको छ । बा २ ख ३२८४ नम्बरको फोर्स माइक्रो गाडी राजेश बोहराको नाममा ऋणी थियो, उनले भने, उसले नतिरे म तिरौँला भनेर नै जमानी बसेको हुँ ।' मल्लले भने । बोहोराले गाडी चलाउन नसकेपछि हिमालयन अटोले गाडी पनि लगेर त्यहीँ राखेको छ । 'यो बारेमा बल्ल थाहा पाएपछि मैले सबै पैसा दिएको छु ।मल्लले भने । हिमालयन अटोका प्रोप्राइटर तथा वादी ध्रुव बहादुर थापाले आफूले पाउनुपर्ने रकम सबै आएपछि अदालतमा पुगेर पैसा बुझिलिएको कागज गरिसकेको र यो मुद्दा सकिएको बताए । उनले साथीको लागि गाडी निकालिदिएका हुन्, उनी आफैँले लगेका पनि होइनन् । तर जमानी बसेका कारण यो अवस्था आएको हो, थापाले भने, पैसा पहिले नै तिरेको भए यो अवस्था आउने थिएन । यो मुद्दाका सबै प्रक्रियाहरू डिसमिस भएको उनको भनाइ छ ।"
"विश्वभर आज: तालिबानद्वारा पाकिस्तानी सीमा बन्द, तिब्बतीलाई चिनियाँ भाषा अनिवार्य","तिब्बती नागरिकलाई चिनियाँ भाषा बोल्न र लेख्न सि जिङपिङको निर्देशन स्वसाशित राज्य तिब्बतका नागरिकलाई चिनियाँ भाषा बोल्न र लेख्न चीनका राष्ट्रपति सी जिङपिङले निर्देशन दिएका छन् । हिमाली राज्य तिब्बतमाथि चीनले कब्जा जमाएको ७० वर्ष पूरा भएको अवसरमा चिनियाँ राष्ट्रपतिले सो निर्देशन दिएको बताइएको छ । तिब्बतका नागरिकहरु परम्परागत बौद्ध धर्म र संकृति मान्दैआएका छन् । चीनले तिब्बतमा विदेशी पर्यटकहरु आवतजावत पनि सिमित राखेको बताइएको छ । समाचार एजेन्सी एएनआईका अनुसार चीन सरकारले तिब्बतका बालबालिकाहरुलाई सैन्य शिक्षा प्राप्त गर्न जोड गरिरहेको छ । सैन्य शिक्षामार्फत तिब्बतका बालबालिकाहरुलाई कम्प्युनिस्ट विचारधारा अपनाउन बाध्य पार्ने नीति चिनियाँ राष्ट्रपतिको रहेको छ । ०००० म्यानमारमा सैन्य शासन लागू भएपछि १ हजार नागरिक मारिएः अधिकारकर्मीहरु नपिद्व: म्यानमारको सुरक्षा बलले १ हजारभन्दा बढी नागरिक मारिएको बताइएको छ । म्यानमारका अधिकारकर्मीहरुका अनुसार म्यानमारमा सैन्य शासन लागू भएपछि हालसम्म म्यानमारको सैन्य सुरक्षा बलले करिब १ हजारभन्दा बढी आमनागरिकको हत्या गरेको छ । नेसनल लिग फर डेमोक्रेसी पार्टीकी अध्यक्ष एवम् म्यानमारकी नेतृ आङ सान सूकीलाई पदच्युत गर्दै सेनाले गत फेब्रुअरी १ देखि म्यानमारमा सैन्य शासन लागू गरेको थियो । त्यसयता म्यानमारमा डेमोक्रेसी फिर्ताको लागि नागरिकहरु दैनिक रुपमा आन्दोलनरत छन् । आन्दोलनरत नागरिकविरुद्ध सैन्य सुरक्षा बलले हमला गर्दा करिब १००६ सर्बसाधारहरुको मृत्यु भएको म्यानमारस्थित एसिस्टेन्स एसोसियन फर पोलिटिकल प्रिजनर्सका अधिकारकर्मीहरुले जनाएका छन् । अधिकारीकर्मीहरुका अनुसार सुरक्षा बलद्धारा मारिएका नागरिकहरुको संख्या बुधबारसम्म १००६ पुगेको छ । जबसम्म सेना सत्तामा हुन्छ तबसम्म हाम्रो देशका युवाहरु, डाक्टर, शिक्षक, महिला र बालबालिकाहरु मरिरहनेछन् एसिस्टेन्स एसोसियन फर पोलिटिकल प्रिजनस सचिवालयकी बो गेईले भनेकी छन्, तिनीहरुले हाम्रो ज्यान मात्र नभई देशको भविष्य र डेमोक्रेटिक आशाको पनि हत्या गरिरहेका छन् । ०००० हैटीको भूकम्पले १२ लाख मानिस प्रभावितः युनिसेफ हैटी: हैटीमा गएको ७२ म्याग्निच्युडको भूकम्पले लाखौँ मानिस प्रभावित भएका छन् । युनिसेफले शनिबार विहान रिपोर्ट सार्बजनिक गर्दै भूकम्पले ५ लाख ४० हजार बालबालिकासहित १२ मिलियन मानिसहरु प्रभावित भएको जनाएको छ । उक्त रिपोर्टअनुसार हैटीमा भूकम्पका कारण १ हजार ९ सय ४१ मानिसले ज्यान गुमाएका छन् भने ६ हजार ९ सय मानिस घाइते भएका छन् । भूकम्पमा परी ज्यान गुमाउनेको संख्या अझै बढ्न सक्ने युनिसेफले जनाएको छ । हैटीमा दक्ष जनशक्ति, उपकरण अभाव र भूकम्पपछिको भारी वर्षा र तुफानका कारण उद्धार र राहत कार्यक्रममा ढिलाइ भएको जनाइएको छ ।  पूर्व रग्वी वर्ल्ड कप विजेता केफुमाथि आक्रमण सिड्नी: पूर्व अष्ट्रेलियन रग्वी खेलाडी एवम् रग्वी वर्ल्ड कप २०१९ विजेता टुटाई केफु आक्रमणमा परेका छन् । अष्ट्रेलियास्थित ब्रिस्बेन आफ्नै घरमा बसिरहेको बेला उनी आक्रमणमा परेको बताइएको छ । आक्रमणपछि गम्भीर घाइते भएका केफुलाई उपचारको लागि अस्पताल पुर्याइएको बताइएको छ । ब्रिसबेनको रिजनल क्राइम एण्ड इन्टेलिजेन्स कोर्डिनेटर डिटेक्टिभ सुपरिटेन्डेन्ट टोनी फ्लेमिङकाअनुसार अज्ञात व्यक्तिले घरभित्रै पसेर केफु र उनको परिवारमाथि चक्कु प्रहार गरेका थिए । आक्रमणको आशंकामा १५ वर्षीय किशोरलाई प्रहरीले पक्राउ गरेको छ । आक्रमणपश्चात केफु र उनको परिवारका सदस्यलाई उपचारको लागि अस्पताल पुर्याइएको छ । गम्भीर घाइते बनेका केफुको पहिलो अपरेसन सफल भएको छ भने उनी बाँच्न सक्ने अपेक्षा गरिएको छ । आक्रमणमा परी केफुकी श्रीमती, उनका २१ वर्षीय छोरा र १८ वर्षीय छोरी पनि गम्भीर घाइते भएको बताइएको छ । ००० तालिबानद्धारा पाकिस्तान बोर्डर सील काबुल; काबुलमाथि कब्जा जमाएको तालिबानले पाकिस्तानसँग जोडिएको बोर्डर सील गरेको बताइएको छ । तालिबानले पाकिस्तानसँगको सीमा ब्यापारमा रोक लगाएको बीबीसी हिन्दीले जनाएको छ । पाकिस्तानसँगको सीमा व्यापार बन्द हुँदा त्यसको असर भारतलाई पर्ने आशंका गरिएको छ । चारैतिर समथल भूभागले घेरेको अफगानिस्तानसँग भारतको व्यापारिक लेनदेन पाकिस्तान हुँदै चल्ने गर्थ्यो । तालिबानले बिहीबारदेखि पाकिस्तान र अफगानिस्तानबीचको सीमा व्यापार बन्द गरेको बताइएको छ । फिडरेसन अफ इन्डियन एक्सपोर्ट अर्गनाइजेसनका अनुसार दुई देशबीचको सीमा नाकामा रोक लगाएपछि मालवाहक यातायातहरु ठप्प छन् । जसको कारण लाखौँ डलरको सामान आयात र निर्यातमा अवरोध भएको छ । ००० जैविक विविधतासम्बन्धी शिखर सम्मेलन स्थगित वासिंटन: संयुक्त राष्ट्रसंघको जैविक विविधतासम्बन्धि शिखर सम्मेलन तत्कालका लागि स्थगित भएको छ । संयुक्त राष्ट्रसंघले बुधबार विज्ञप्ती जारी गर्दै जैविक विविधता जोगाउने उद्देश्यले विभिन्न मुलुकबीच हुने सो सम्मेलन सन् २०२२ अप्रिल सम्मका लागि स्थगित गरिएको बताएको छ । यसअघि सन् २०२० सेप्टेम्बरमा आयोजना गरिएको सो सम्मलेन विश्वव्यापी कोभिड महामारीका कारण पहिलो पटक स्थगित भएको थियो । सो सम्मेलन अमेरिकास्थित अलेक्जिेन्ड्रिया भर्जिनियामा आयोजना गरिएको थियो । चीनले आयोजना गरको आगामी सम्मेल दक्षिणपश्चिम चीनको कनमिङमा सन् २०२२ अप्रिल २५ देखि मे २८ सम्म चल्ने संयुक्त राष्ट्रसंघले जनाएको छ । ००० २० हजार अफगानी शरणार्थीलाई पुनर्वास दिने बेलायतको घोषणा काबुल: बेलायतले करिब २० हजारभन्दा बढी अफगानी शरणार्थीको लागि पुनर्वासको व्यवस्था गर्ने घोषणा गरेको छ । बेलायती समाचार अनुसार बेलायतले नयाँ पुनर्स्थापना कार्यक्रमअन्तर्गत २० हजारभन्दा बढी महिला, युवती, धर्मावलम्बी र अन्य अल्पसंख्यक अफगानी नागरिकहरुको पुनर्वासको व्यवस्था गर्ने घोषणा गरेको छ । टाइम्स न्युजपेपरमा मंगलबार प्रकाशित समाचार अनुसार बेलायत सरकारले उच्च जोखिममा रहेका अफगानी शरणार्थीहरुलाई वैधानिक र सुरक्षित मार्गबाट बेलायत भित्राइनेछ भने हालसम्म करिब ५ हजार अफगानी नागरिक बेलायत पुगिसकेका छन् । बेलायती प्रधानमन्त्री बोरिस जोनसनले बेलायती सञ्चारमाध्यमसँग भनेका छन्, विगत २० वर्षदेखि अफगानिस्तानलाई राम्रो मुलुक बनाउन हामीसँग काम गरेका व्यक्तिहरुलाई हाम्रो सहयोगको खाँचो छ । विशेषगरी महिला, युवती र अल्पसंख्यक नागरिकहरुलाई हामीले सहयोग स्वरुप शरण दिनैपर्छ । अफगानी नागरिकको लागि बेलायतले गरेको पुर्नवासको व्यवस्थाले धेरै नागरिकको जिवन रक्षा हुनेछ । अफगान रिलोकेसन्स एण्ड एसिस्टेन्स पोलिसि अन्र्तगत बेलायतले यसअघि ५ हजार अफगानी नागरिकको लागि पुर्नवासको योजना बनाइसकेको बताइएको छ । आगामी योजनाअन्र्तगत २० हजार अफगानी शरणार्थीको पुनर्वासको व्यवस्था गरिने बताइएको छ । ०००० पाकिस्तानमा एक युवतीमाथि दुर्व्यवहार, ४ सय व्यक्तिमाथि मुद्दा इस्लामाबाद: पाकिस्तानमा एक युवतीमाथि निर्मम दुर्व्यवहार गरेको आरोपमा ४ सयको हूलमा आएको एक समूहमाथि मुद्दा दर्ता भएको छ । पीडित युवतीले आफमाथि अमानवीय व्यवहार भएको भन्दै ४ सयको समूहमाथि मुद्दा दर्ता भएको हो । उक्त मुद्दाको छानविन गरिने प्रहरीले जनाएको छ । पीडित युवती १४ अगस्टमा आफ्नो मोबाइल मार्फत मीनार ए पाकिस्तानको भिडियो खिचिरहेकी थिइन् । भिडियो खिच्ने क्रममा एकैपटक ४ सय भन्दा बढी मानिसको समूहले ती युवतीमाथि सामुहिक दुर्व्यवहार गरेको र सो समूहले अमानवीय व्यवहार गर्दै नराम्रोसँग कुटपिट गरेको प्रहरीले जनाएको छ । प्रहरीका अनुसार उक्त समूहले ती युवतीको १५ हजार नगदसहित गरगहना लुटेका थिए भने उनले । लगाएको कपडासमेत च्यातेका थिए । पाकिस्तानको डन अखबारकाअनुसार पीडित युवतीले एफआरआई समेत दर्ता गराइसकेकी छन् । पाकिस्तानका प्रधानमन्त्री इमरान खानले पाकिस्तानको लागि सुरक्षित रहेको घोषणा गरे पनि महिला अझै असुरक्षित रहेको भन्दै घटनापश्चात सरोकारवालाहरुले व्यापक विरोध गरेका छन् । ००"
आयोगमा माधवजीको पार्टीले मान्यता पाउने बित्तिकै मन्त्रिपरिषदले पूर्णता पाउँछ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड ले निर्वाचन आयोगमा नेकपा एमाले समाजवादीले मान्यता पाउना साथ मन्त्रिपरिषद् विस्तार हुने दाबी गरेका छन्। उनले आयोगमा माधवकुमार नेपालले नयाँ दल दर्ताका लागि बुधबार निवेदन दिएकाले सनाखत हुनासाथ मन्त्रिपरिषद्ले पूर्णता पाउने जानकारी दिए। राजनीतिक दलसम्बन्धी अध्यादेशअनुसार नियमावली बन्न बाँकी रहेकाले एमालेबाट फुटेर गएका नेताहरुको सनाखत हुन बाँकी छ। समाजवादी केन्द्रले बिहीबार आयोजना गरेको कार्यक्रमलाई सम्बोधन गर्दै उनले भने, हिजोबाट नयाँ परिस्थिति बनेको छ। अब मन्त्रिपरिषद् विस्तार गर्न ढिला गर्नु हुन्न भन्नेमा पुगेका छौं। प्रचण्डले विगतमा केपी ओली सरकारले ल्याएको अध्यादेश र अहिलेको अध्यादेश उस्तै हुन् भन्ने कुरा गलत रहेको दाबी गरे। एउटाको उद्देश्य संविधान, लोकतन्त्र, गणतन्त्र भत्काउनु थियो, अर्कोको संविधान, गणतन्त्र र लोकतन्त्र रक्षा गर्नु आकाशजमिनको फरक थियो। उनले भने, निरपेक्ष ढंगले सबै अध्यादेश उस्तै हुन् भन्ने कुरा गलत हो। नेपालमा समाजवादी क्रान्तिको तयारीका लागि नयाँ शिराबाट बहसको वातावरण बनेको बताए। हामी जडसुत्रवाद र अनुभववादबाट मुक्त हुनैपर्छ। नयाँ परिस्थितिमा समाजवादको आधार तयार पार्न नयाँ बहस जरुरी छ। बिहीबार बिहान बालुवाटारमा प्रधानमन्त्री शेरबहादुर देउवा, प्रचण्ड र नेपालले बीच छलफल भएको छ। सत्ता गठबन्धनभित्र मन्त्रीको बाँडफाँट र नेपाल समूहले ठोस निर्णय नगर्दा मन्त्रिपरिषद विस्तारमा ढिलाइ भएको थियो। सरकारले पार्टी विभाजन गर्न केन्द्रीय समिति वा संसदीय दलमध्ये कुनै एउटामा २० प्रतिशत भए पुग्ने व्यवस्था गर्न अध्यादेश ल्याएको हो। संसदीय दल र केन्द्रीय कमिटी दुबैमा ४० प्रतिशत संख्या पुर्याउनुपर्ने प्रावधान रहेकोमा त्यसलाई संशोधन गर्न अध्यादेश ल्याइएको छ। अध्यादेशलाई लिएर सत्तारूढ गठबन्धनका नेता र प्रमुख प्रतिपक्ष दल नेकपा एमालेले विरोध गरिरहेका छन्। संवैधानको मर्म र भावना विपरीत दल विभाजनलाई सहज बनाउन र प्रतिपक्षीको भूमिकालाई निषेध गर्न अध्यादेश ल्याइएको भन्दै नागरिक स्तरबाट समेत यसको आलोचना भएको छ। राजनीतिक दलसम्बन्धी अध्यादेशविरुद्ध सर्वोच्च अदालतमा रिट परेका छन्। रिट दर्ता प्रकियामा रहेको सर्वोच्च अदालतका प्रवक्ता बाबुराम दाहालले जानकारी दिए। अधिवक्ता अर्जुनकुमार अर्याल,सकुन्तला भुषाल,अनुप अर्याल, प्रवेश केसी,श्रीकान्त बराल,निवेश लम्साललगायतले अध्यादेश गैरसंवैधानिक भन्दै खारेजीको माग गर्नै रिट पेश गरेका हुन्।"
मधेसी दलको २० वर्षे विगत: किन फुटिरहन्छन् मधेसी नेताहरु ?,"काठमाडौँ: मधेसी दलको २० वर्षको विगतलाई नियाल्दा उनीहरूको प्रवृत्ति छेपारो झैँ छिनछिनमै रंग बदलिरहने । गुट र फुट उनीहरुको चरित्र जस्तै बनेको छ । पछिल्लो पटक जनता समाजवादी पार्टीको फुट त्यसैको एक उदाहरण बनेको छ । जसपालाई फोरेर महन्थ ठाकुरले बुधबार नयाँ पार्टीको रूपमा जसपा नेपाल (लोकतान्त्रिक) जन्माए । शेरबहादुर देउवा सरकारले संसद् छलेर दल विभाजनको अध्यादेश ल्याएपछि नेता ठाकुरले त्यसैको भरपुर फाइदा उठाउँदै नयाँ दल बनाए । उता उपेन्द्र यादव अध्यक्ष रहेको जसपाको भदौ १ र २ गतेको बैठकले सरकारका जाने निर्णय गरिसकेको छ । बैठकले प्रदेशस्तरीय सभा गर्ने निर्णय पनि गरेको छ । गत वैशाख ८ मा निवर्तमान प्रधानमन्त्री केपी ओली सरकारले दल विभाजनको अध्यादेश ल्याएको थियो । दुई कित्तामा विभक्त रहेको राजपा र समाजवादी पार्टी रातभरमा जनता समाजवादी पार्टी (जसपा)को नाममा एक ढिक्का बन्यो । राजपाका महन्थ ठाकुर पक्षलाई फकाएर सत्तामा लगियो । तर उनी सरकारमा जानु नै जसपामा फुटको बिजारोपणको कारण बन्यो । त्यही फुटको शिलशिलाले बुधबार अन्तिम रुप पाएको छ । मधेसीको अधिकार, पहिचान, संघीयता, समानुपातिक प्रतिनिधित्व, नागरिकता लगायत मुद्दा मधेसवादी दलको सदाबहार मुद्दा जस्तै बनिसकेको छ । केही विश्लेषकहरु के पनि भन्छन् भने मधेसी जनतासँग मत बटुल्ने यो एक प्रकारको हतियार नै बनेको छ । मधेसको अधिकारको सवालमा मिल्ने उनीहरू सत्ताको भोकले टुक्राटुक्रामा बाँडिन्छ । यो उनीहरूको साझा चरित्र हो । याज्ञवल्क्य लक्ष्मीनारायण विद्यापिठ मटिहानी महोत्तरीका सहप्रध्यापक ध्रुव राय भन्छन्, मधेसवादी दलमा निश्चित सिद्धान्त छैन त्यसैले उनीहरू जुट्छन्, फुट्छन् । २०६२६३ मा भएको राजतन्त्रविरुद्धको आन्दोलनमा १९ जना सहिद भए । तर, मधेसको अधिकारवादी आन्दोलनमा १६५ जनाले बलिदानी दिइसकेका छन् । थुप्रै आन्दोलनकारीको शरीरमा अझै गोली छ । आन्दोलनमा मारिएका ३५ जनाको तथ्यांक अझै हराइरहेको छ । नौ वर्षको अन्तरालमा मधेसमा जनअधिकारका लागि मधेस आन्दोलन २०६३, २०६४ र २०७२ भयो । नेताहरू मन्त्री भए तर मधेसको मुद्दा अझै अलपत्र नै रह्यो । मधेसका अधिकारका लागि सबै मधेसवादी दल गठन गरिन्छ । तर, उनीहरूको नीति ठीक भए पनि नियतिमै खोट देखिन्छ, राय भन्छन्, मधेस आन्दोलनले मधेसले पहिचान त पायो । तर यो आन्दोनलनका सारथीहरू फुटले बाँकी उपलब्धि हासिल गर्न कठिन भएको छ । मधेसी दलको पहिचान र शक्ति मधेस नै हो । तर, उनीहरू मधेसलाई स्वार्थका लागि ठगिरहेका छन् । २०४६ सालमा नेपाली कांग्रेस त्यागेर गजेन्द्रनारायण सिंहले सद्भावना परिषद् खोले । मधेसमा भइरहेको विभेदविरुद्ध मूल पार्टीहरूले काम नगरेको भन्दै उनले कांग्रेस त्यागेका थिए । २०४७ सालमा देशमा बहुदल आयो । परिषद् फेरिए नेपाल सद्भावना पार्टी भयो । त्यसका अध्यक्ष सिंह नै रहे । पहिलो आमनिर्वाचनमै सिंह नेतृत्वको सद्भावना पार्टीले संघीयताको नारा घन्कायो । पछि सद्भावना पनि विभाजनको सिकार भएर टुक्राटुक्रामा विभाजित भयो । मधेस आन्दोलनका जानकार सञ्चारकर्मी मिथिलेश यादवका अनुसार व्यक्तिको स्वार्थपिच्छे टुटफुट हुँदै २०५८२०७० सम्म उक्त पार्टी नौ टुक्रामा विभाजित भयो । सत्तामा नेताहरू पुगेपछि मधेस मुद्दा बिर्सेको अधारशिलामै २०५४ सालमा प्राध्यापन पेशामा आवद्ध उपेन्द्र यादव (जसपा अध्यक्ष)ले मधेसी जनअधिकार फोरम नामको संस्था खोले । जहाँ सबै पक्षमा वुद्धिजीवी थिए । २०६३ माघ १ गते अन्तरिम संविधान जारी भयो । संघीयताजस्ता विषय त्यो संविधानमा समावेश नगरेको भन्दै फोरमका यादवले माइतीघरमा संविधानको प्रतिलिपि जलाए । प्रहरीले उनलाई पक्रियो । रिहाइको मागमा आन्दोलन चर्कियो । मधेसी जनअधिकार फोरम, उपेन्द्र यादव र मधेसको पहिचान स्थापित भयो । २०६४ वैशाखमा मधेसी जनअधिकार फोरमले दलका रूपमा निर्वाचन आयोगबाट मान्यता पायो । उता कांग्रेसमा मधेस र मधेसीको प्रतिनिधित्व गर्ने महन्थ ठाकुर पार्टीबाट बाहिरिए । मधेसकै मुद्दा उठाएर उनले २०६४ सालमै तराई मधेस लोकतान्त्रिक पार्टी खोले । हृदयेश त्रिपाठी, महेन्द्रराय यादव, रामचन्द्र राय, वृशेषचन्द्र लाल, रामचन्द्र कुशवाह, अनिश अन्सारीलगायत नेता पार्टीमा आवद्ध हुँदै पहिलो संविधानसभा निर्वाचनमा भाग लिए । यो दलले ११ सिट जित्यो भने फोरमले ५२ सिट पायो । संविधानसभाको पहिलो निर्वाचनपछि प्रचण्डको नेतृत्वको बनेको सरकारमा बलियो उपस्थित जनाए । यो समयमै फोरममा विवाद छिर्यो । भाग्यनाथ गुप्ताले २०६४ भदौमा फोरम फुटाएर मधेसी जनअधिकार फोरम, मधेस गठन गरे । त्यसपछि त फोरममा फुटको श्रृंखला चल्यो । अमर यादवले २०६५ चैत्रमा विभाजन गरेर मधेस तराई फोरम गठन गरे । माधव नेपालको सरकारमा जाने विषयमा विवाद भयो । संसदीय दलका नेता विजयकुमार गच्छदारले २८ सभासद्को साथ लिएर २०६६ जेठमा पार्टी फुटाए । उनले अर्का नेता शरतसिंह भण्डारीको साथमा मधेसी जनअधिकार फोरम (लोकतान्त्रिक) गठन गरेर राजनीतिक यात्रा सुरु गरे । गच्छदारको पार्टी पनि धेरै समय दुरुस्त रहेन । भण्डारीले २०६९ असारमा राष्ट्रिय मधेस समाजवादी पार्टी गठन गर्दै त्यहाँबाट निस्किए । फोरम लोकतान्त्रिकबाटै चोइटिएर गएका संजयकुमार साहले २०६७ पुसमा मधेस क्रान्ति फोरम गठन गरेका थिए । साह अहिले जेलमा छन् । जयप्रकाश गुप्ताले २०६८ जेठ ९ गते फोरमका राजकिशोर यादवसहित १३ सभासद लिएर मधेसी जनअधिकार फोरम (गणतान्त्रिक) पार्टी जन्माए । बाबुराम भट्टराई नेतृत्वको सरकारमा सञ्चारमन्त्री रहेकै बखत गुप्ता सर्वोच्चबाट भ्रष्टाचारी ठहर भएर जेल पुगेपछि कार्यवाहक अध्यक्ष राजकिशोर यादवले पार्टी नेतृत्व सम्हाले । फोरम गणतान्त्रिकका नन्दकुमार दत्तले ०६९ पुस ११ गते उही नामको अर्को पार्टी गठन गरेका थिए । फुटको आरोहअवरोह फोरमले मात्रै खेपेन । महन्थ ठाकुर नेतृत्वको तराई मधेस लोकतान्त्रिक पार्टी (तमलोपा) ले पनि खेप्यो । तमोलोपाका तत्कालीन महामन्त्री महेन्द्रराय यादवले २०६७ पुस १६ मा तमलोपानेपाल नयाँ दल गठन गरे । राजेन्द्र महतो नेतत्वको सद्भावनाका नेता रामनरेश राय यादवले पार्टी विभाजन गरी २०६८ माघमा राष्ट्रिय सद्भावना पार्टी खोल्न पुगे । रामनरेशको राष्ट्रिय सद्भावना पार्टी र तमलोपा विभाजन गरी बनेको महेन्द्रराय यादवको तमलोपानेपालबीच २०७० भदौ १९ मा एकीकरण भएर तराई मधेस सद्भावना नेपाल बन्यो । त्यो पार्टीको अध्यक्ष बने महेन्द्रराय यादव । ०७४ वैशाखमा ६ वटा मधेसकेन्द्रित दलबीच एकता भएर राष्ट्रिय जनता पार्टी (राजपा) गठन भयो । राजेन्द्र महतो नेतृत्वको सद्भावना पार्टी, अनिल झा नेतृत्वको नेपाल सद्भावना पार्टी, महेन्द्रराय यादव नेतृत्वको तराई मधेस सद्भावना पार्टी, राजकिशोर यादव नेतृत्वको मधेसी जनअधिकार फोरम (गणतान्त्रिक), शरतसिंह भण्डारीको राष्ट्रिय समाजवादी पार्टी र महन्थ ठाकुर नेतृत्वको तराई मधेस लोकतान्त्रिक पार्टीबीच एकीकरण भएर राजपा संसद्को पाँचौं ठूलो दल बन्न पुग्यो । सत्ताको भोक चरम सीमामा पुगेपछि दलहरू फुटको संघारमा पुग्ने गरेका छन् । २०७६ वैशाखमा संघीय समाजवादी फोरम र बाबुराम भट्टराई नेतृत्वको नयाँ शक्तिबीच एकता भएर समाजवादी पार्टी बन्यो । २०७७ वैशाख १० गते उपेन्द्र यादव नेतृत्वको समाजवादी पार्टी र राष्ट्रिय जनता पार्टीबीच एकता भएर जनता सामाजवादी पार्टी (जसपा) बन्यो । बलियो मधेसी शक्तिको रूपमा जनता समाजवादी पार्टी बनेसँग मधेसमा खुसीको सञ्चार भयो । तर, फेरि जसपा फोरेर महन्थ ठाकुरले २०७८ भदौ २ गते जसपा नेपाल (लोकतान्त्रिक) गठन गरेका छन् ।"
दोस्रो तहका नेताले किन दिएनन् नेपाललाई साथ ?,"काठमाडौं : नेकपा एमाले २४ वर्षपछि फेरि फुटेको छ। २०५४ सालमा एक ठाउँमा उभिएका केपी शर्मा ओली र माधवकुमार नेपाल यसपटक विभाजन भएका छन्। २०५४ फागुन २१ मा फुटेर गएका नेता वामदेव गौतम भने नयाँ पार्टीमा देखिएका छैनन्। संयोग के छ भने प्रधानमन्त्री शेरबहादुर देउवाले नै त्यस बेला सरकारको नेतृत्व गरिरहेका थिए। तत्कालीन सरकारले भारतसँग गरेको महाकाली सन्धिलाई लिएर एमालेमा तीव्र विवाद भएको थियो। ओली र नेपाल सम्झौताको पक्षमा उभिएका थिए भने गौतमलगायत नेता विपक्षमा। गौतम, सहाना प्रधान, सीपी मैनालीलगायत मिलेर नेकपा माले गठन गरेका थिए। एमाले र मालेबीच ०५८ मा पार्टी एकता भएको थियो। त्यसपछि अनेक उतारचढाव व्यहोर्दै आएको एमालेबाट बुधबार नेपाल पक्ष बाहिरिएको हो। राजनीतिक दलसम्बन्धी (दोस्रो संशोधन) अध्यादेश जारी गरिएलगत्तै बुधबार नेपालले आफ्नो नेतृत्वमा नेकपा एमाले (समाजवादी) गठन गरेका छन्। उनीहरूले दल दर्ता गर्न बुधबारै निर्वाचन आयोगमा निवेदन दिएका छन्। नयाँ पार्टीका वरिष्ठ नेतामा झलनाथ खनाललाई राखिएको छ। निर्वाचन चिन्ह खुला किताब राखिएको नेता मेटमणि चौधरीले बताए। तर, यो चिन्ह अरूकै परेकाले समस्या भएको जनाइएको छ। पार्टीको झन्डा रातो पृष्ठभूमि रहेको २ह३ आकारको कपडाको माथि बायाँ पार्टी हँसिया हथौडा अंकित हुनेछ। छुटै लोगो गोलाकारभित्र संक्षिप्त पार्टी नाम र किताबमाथि हँसिया हथौडा हुनेछ। नेता राजेन्द्र पाण्डेले दल दर्ताको प्रमाणपत्र प्राप्त भएपछि राष्ट्रिय सम्मेलन गरिने बताए। हामी क्रान्तिकारी कम्युनिष्ट पार्टी बनाउँछौं। एमालेमा अल्मलिएर रहेका साथीहरूलाई पनि चाडोभन्दा चाडो नेकपा एमाले (समाजवादी) मा आउन आग्रह गर्छौं, नेता पाण्डेले भने। नयाँ पार्टीको केन्द्रीय समिति ९५ सदस्यीय छ। एमालेमा केन्द्रीय सदस्य रहेका ५८ जना नेपालको पक्षमा देखिएका छन्। केन्द्रीय समितिमा मुकुन्द न्यौपाने, प्रदीप नेपाल, डा वेदुराम भुसाल, प्रमेशकुमार हमाल, राजेन्द्रप्रसाद पाण्डे, डा विजयकुमार पौडेल, डा गंगालाल तुलाधर, प्रकाश ज्वाला, नागेन्द्र चौधरी, जयन्ती राई, तुलबहादुर गुरुङ एमाले केन्द्रीय कमिटीबाट छन्। यस्तै, जगन्नाथ खतिवडा, प्रतापलाल श्रेष्ठ, जीवनराम श्रेष्ठ, धर्मनाथप्रसाद साह, रामप्रित पासवान, रामचन्द्र यादव, यदुवंश झा, रत्नेश्वर गोइत यादव, रवीन्द्र बैठा धोबी, लक्ष्मण पौडेल, मदनकुमारी शाह(गरिमा), देवशंकर पौडेल, विरोध खतिवडा, मेटमणि चौधरी, विश्वनाथ प्याकुरेल, प्रेमलकुमार खनाल, विजय गुरुङ, सावित्रा भुसाल, रामकुमारी झाँक्री, गौरा प्रसार्इं कोइराला, रामकुमार ज्ञवाली, खगेन्द्र चुडाल, सरलाकुमारी यादव, कल्याणीकुमारी खड्का केन्द्रीय सदस्य छन्। यस्तै समाजवादीमा रहेका शत्रुधन महतो, रामचन्द्र साह, दिनेशकुमार राई, हंशबहादुर शाही, शेरबहादुर केसी, निरादेवी जैरु, प्रेमबहादुर आले, भागवत नेपाली, चूडामणि विक जंगली, घनेन्द्र बस्नेत, राजेन्द्रकुमार राई, बलदेव चौधरी, डा देउमान सम्बाहाम्फे, भास्कर काफ्ले, कृष्णप्रसाद खनाल, रविन कोइराला, महमद महफुज अन्सारी एमाले केन्द्रीय सदस्य थिए। केशलाल श्रेष्ठ, नरेश खरेल, भानुभक्त जैसी, चन्द्रबहादुर शाही, दिलकुमारी पन्त, बलराम बाँस्कोटा, बसन्तप्रसाद मानन्धर, महेश रेग्मी, श्रीनाथ बराल, शारदाप्रसाद सुवेदी, गोविन्द कोइराला, सुरेश कार्की, पुर्षाेत्तम पौडेल, उर्वादत्त पन्त, दलबहादुर सुनार, गणेश काम्बाङ, प्रभा बज्राचार्य, उषा पोखरेल, रमा आलेमगर, रित रावल, माया भट्ट, पूर्णा जोशी, कृष्णा राई, विद्या चाम्लिङ, शर्मिलादेवी पौडेल क्षेत्री, राजेन्द्रलक्ष्मी गैरे, अनारकली मियाँ, देवी ओली, नन्दा शर्मा चपाई, दुर्गा परियार, कौशिला सिंह, यमुना भुसाल, उदया शर्मा, आशा यादव, गोमा विष्ट, सीता बस्याल, विभा कार्की नयाँ पार्टीको केन्द्रीय कमिटी राखिएको छ। नेपालले एमाले पुनर्गठन र रूपान्तरण महाअभियानका क्रममा द्रोह गरी नेकपा एमाले (समाजवादी) नामको नयाँ पार्टी गठन गर्दै अघि बढेको बताएका छन्। कम्युनिष्ट आन्दोलन तथा लोकतान्त्रिक र राष्ट्रियताको यस महाअभियानलाई सशक्त र प्रभावकारी रूपमा नयाँ उत्साह र संकल्पका साथ अघि बढाउन आआफ्नो ठाउँबाट सहयोग पुर्याउन उनले अपिल गरेका छन्। आयोगका प्रवक्ता राजकुमार श्रेष्ठले दल दर्ताको निवेदन आएको जानकारी दिए। आयोग अध्ययन गरेर दर्ताको विषयमा निर्णय गर्ने प्रवक्ता श्रेष्ठले बताए। राजनीतिक दलसम्बन्धी ऐनको दफा ५ मा दल दर्तासम्बन्धी व्यवस्था छ। आयोगले निवेदनउपर जाँचबुझ गरी प्रस्तावित दलका प्रमुख पदाधिकारी वा केन्द्रीय समितिका सदस्यसँग छलफल गर्न, थप कुनै विवरण वा आवश्यक कागजात माग गर्न वा निजहरूको हस्ताक्षर तोकिएको ढाँचामा सनाखत गराउन सक्छ। जाँचबुझबाट प्रस्तावित दल संविधान र यस ऐनबमोजिम दर्ता हुन सक्ने देखिए आयोगले निवेदन परेको ४५ दिनभित्र त्यस्तो दल दर्ता गरी दल दर्ता प्रमाणपत्र र दर्ता हुन नसक्ने भए त्यसको कारण खुलाई निवेदकलाई जानकारी दिनुपर्ने व्यवस्था छ। प्रदीप नेपालको असहमति नेता प्रदीप नेपालले आफ्नो नाम समाजवादीमा राखेकोमा असहमति जनाएका छन्। कसैले मेरो नाम दुरुपयोग गरेका छन्, त्यसमा मेरो विरोध छ, नेता नेपालले भने। उनले आफू एमालेको झगडामा कतै नरहेको बताए। व्यक्तिगत स्वतन्त्रता कसैको अधीनमा नराख्ने उनको भनाइ छ। एमाले फुटाउन कतै हस्ताक्षर नगरेको र त्यो पक्षमा पनि नरहेको उनले बताए। उनले यसमा अध्यक्ष ओली र वरिष्ठ नेता नेपाल दुवैको बराबर भूमिका रहेको टिप्पणी गरेका छन्। दोस्रो तहका नेताले दिएनन् नेपाललाई साथ एमालेको नवौं महाधिवेशनमा नेपाल पक्षबाट पदाधिकारी निर्वाचित कसैले पनि विभाजनमा साथ दिएका छैनन्। उक्त समूहबाट उपाध्यक्षमा अष्टलक्ष्मी शाक्य, भीम रावल र युवराज ज्ञवाली, उपमहासचिवमा घनश्याम भुसाल, सचिवमा गोकर्ण विष्ट, भीम आचार्य र योगेश भट्टराईले जितेका थिए। अनुशासन आयोगका अध्यक्ष अमृतकुमार बोहराले अन्तिममा आएर नेपालको साथ छाडेका छन्। सुरेन्द्र पाण्डे, रघुजी पन्त पनि नेपालको साथमा देखिएका छैनन्। उपमहासचिव भुसाल त बुधबार अध्यक्ष ओलीलाई भेट्न बालकोट पुगेका थिए। यस्तै, यज्ञबहादुर सुनुवार, झपट रावल, डा दीपकप्रकाश भट्ट, नारायण खतिवडा, सोमप्रसाद पाण्डेसहित १० प्रतिनिधिसभा सदस्य पनि विभाजनमा देखिएका छैनन्। ठाकुर गैरे, नीरज आचार्य, अरुण नेपाल, सुरेन्द्र मान्नधर, जयबहादुर राईलगायत युवा नेता पनि नयाँ पार्टीमा देखिएका छैनन्। एमाले उपाध्यक्ष वामदेव गौतमले नेपाललाई साथ दिएका छैनन्। स्थायी कमिटीबाट साथ दिनेमा मुकुन्द न्यौपाने मात्रै देखिएका छन्।"
कांग्रेस नेता प्रदीप गिरीको मुम्बइमा उपचार हुँदै,काठमाडौं : नेपाली कांग्रेस नेता प्रदीप गिरीको स्वास्थ्यमा समस्या देखिएको छ। हाल उनी उपचारका लागि भारतमा छन्। उनको मुम्बइस्थित हिन्दुजा अस्पतालमा उपचार भइरहेको छ । पारिवारिक स्रोतका अनुसार घाँटीमा समस्या देखिएपछि उनी केही समयदेखि अस्वस्थ्य थिए । उनलाई डाक्टर सुल्तान प्रधान नेतृत्वको चिकित्सक टिमले उपचार गरिरहेको छ । कांग्रेस नेता रामचन्द्र पौडेलले सामाजिक सञ्जालमार्फत उपचाररत गिरीको स्वास्थ लाभको कामना गरेका छन् ।
"नेप्से घटेसँगै सेयर कारोबार रकम घट्यो, सबैभन्दा गुमाउनेमा हाइड्रोपावर","काठमाडौं : सेयर कारोबारको अन्तिम दिन बिहीबार धितोपत्र बजारमा सेयर कारोबार मापक नेप्से परिसूचक घटेको छ। आज बिहीबार ०५७ प्रतिशतले घटेर नेप्से ३ हजार १८०७८ मा पुगेको छ। बुधबारको तुलनामा थोरै संख्याले नेप्से घटेको हो। ३८२८ विन्दुले बढेर बुधबार ३ हजार १९८६० मा पुगेको थियो। यस्तै आज ठूला कम्पनीको सेयर कारोबार मापन सेन्सेटिभ परिसूचक पनि घटेको छ। सेन्सेटिभ १३९ प्रतिशतले घटेर ५९०१५ मा पुगेको छ। नेप्से घटेसँगै कारोबार रकम पनि घटेको छ। बिहीबार २२९ कम्पनीको ३ करोड ९ लाख १२ हजार ६९७ कित्ता सेयर २० अर्ब ४९ करोड ९२ लाख १० हजार ७६७ मूल्यमा खरिदबिक्री भएको छ। बुधबार २१ अर्ब ३१ करोड ३४ लाख ८९ हजार २६९ रुपैयाँ बराबरको कारोबार भएको थियो। कारोबारमा आएका १३ उपसमूहमध्ये ८ कम्पनीको कारोबार घटेको छ। सबैभन्दा बढी हाइड्रोपावर कम्पनीका लगानीकर्ताले लगानी गुमाएका छन्। हाइड्रो कम्पनीको सेयर १२३३१ विन्दुले घटेको छ। अन्य बैंकिङ,होटल एन्ड टुरिजम,डेभलपमेन्ट बैंक,हाइड्रो पावर,फाइनान्सलगायत कारोबार गुमाउने कम्पनीमा परेका छन्। यस्तै ट्रेडिङ,निर्जीव विमा, अन्य, वित्तीय र जीवन विमाका लगानीकर्ताले सेयर लगानीबाट लाभ उठाएका छन्। ट्रेडिङको १८७१, निर्जीव विमाको ४५७४७, अन्यको ३४२२, वित्तीय संस्थाको ५०६३ र जीवन विमाको ४६८५७ प्रतिशतले सेयर बढेको छ। बिहीबार जीवन विकास वित्तीय संस्थाको सेयरमा मात्रै सर्किट लागेको छ।"
'एसिड छ्याप्ने मात्रै दोषी कि बेच्ने पनि' ?,"जनकपुरधाम : एसिड छ्याप्ने मात्रै दोषी कि बिनालाइसेन्स बेच्ने पनि ? आरती साह भेट्न आउने जो कोहिसँग पनि यहि प्रश्न गर्छिन् । श्रीमानबाटै एसिड आक्रमणमा परेकी २६ वर्षीया आरतीको जीवन अहिले निकै कष्टकर छ । एसिडले ज्यान नलिए पनि उनलाई कहिल्यै नमेटिने घाउ दिएको छ । गत २५ गते आरती साहलाई एसिड आक्रमण गरेका उनका श्रीमान् सञ्जीव साहलाई जिल्ला अदालत धनुषाले कसुर ठहर गरेको छ । तर, एसिड अनाधिकृतरुपमा बिक्री गरेका नागेन्द्र साहलाई भने सफाइ दिइएको छ । अदालतको यो फैसला पीडित आरतीको चित्त बुझेको छैन् । मेरो श्रीमान् त दोषी छन् नै तर, त्यो भन्दा ठूलो दोषी छन् बिना लाइसेन्स एसिड बेच्ने नागेन्द्र त्यसलाई किन सफाइ दिइयो ?, आरती प्रश्न गर्छिन्, यो न्याय होइन् अहिले मलाई जिउनु न मर्नु भएको छ यस्तो हालतमा पुर्याउन एसिड छ्याप्ने र बेच्ने दुबै दोषी हुन् । गत कात्तिक २९ गते जनकपुरधाम उपमहानरपालिका७ मा डेरा लिएर बसेकी आरतीको घरमै गएर सञ्जीवले आरती र ३ वर्षीया छोरी रियामाथि एसिड प्रहार गरेका थिए । श्रीमानको एसिड प्रहारबाट गम्भीर घाइते भएकी आरतीको शरीरको २५ प्रतिशत भाग जलेको थियो । एसिडले उनको अनुहारको दायाँ भाग, आँखा, छाति र हात जलेको छ । छोरी रियालाई भने बढी क्षति भएको छैन् । घटनापछि सरकारी वकिल कार्यालयले जिल्ला अदालत धनुषामा सञ्जीव र एसिड बेच्ने व्यापारी नागेन्द्र माथि १५ वर्ष ६ महिना सजाय माग्दै अभियोग पत्र दर्ता गराएका थिए । दुवैविरुद्ध अंगभंग, कुरुप र एकीकृत कसुर गरी ३ वटा कसुरको सजायका लागि माग दाबी गरिएको थियो । तर, सञ्जीवलाई मात्रै अदालतले कसुरवार ठहर गर्यो । विक्रेता नागेन्द्रलाई सफाइ दिइयो । छ्याप्पछ्याप्ती अनाधिकृत एसिड तेजाब तथा अन्य घातक रासायनिक पदार्थ (नियमन) अध्यादेश,२०७७ ले तेजाब वा अन्य घातक रासायनिक पदार्थको उत्पादन, निकासी, पैठारी वा बिक्री वितरण गर्न चाहने व्यक्तिले अनुमतिपत्र लिनुपर्ने व्यवस्था गरेको छ । अनुमतिपत्र लिनका लागि आवश्यक कागजातहरु संलग्न गरी प्रमुख जिल्ला अधिकारीसमक्ष पेस गर्नुपर्ने हुन्छ । पेस गरिएको निवेदनमाथि आवश्यक जाँचबुझ गर्दा अनुमतिपत्र प्रदान गर्न मनासिब देखिएमा अनुमतिपत्र जारी गर्ने अधिकारीले निवेदकलाई तेजाब वा अन्य घातक रासायनिक पदार्थको उत्पादन, निकासी, पैठारी, भण्डारण, ओसार पोसार वा बिक्री वितरण गर्दा पालना गर्नुपर्ने शर्त उल्लेख गरी निवेदन दिएको १५ दिनभित्र तोकिए बमोजिमको ढाँचामा अनुमतिपत्र प्रदान गर्नुपर्ने व्यवस्था गरिएको छ । अध्यादेशमा उल्लेख भएअनुसार तोकेका खास प्रकारको उद्योगमा प्रयोग हुने खास किसिमका तेजाब वा अन्य घातक रासायनिक पदार्थको हकमा औद्योगिक प्रयोजनको लागि आवश्यक पर्ने परिमाणसम्मको लागि सम्बन्धित उद्योगलाई मात्र अनुमतिपत्र दिन सकिने उल्लेखित छ । तर, मानवको अंगभंग गरि गम्भीर हानी, नोक्सानी पुर्याउन सक्ने एसिड बिना लाईसेन्सकै प्रदेश २ का अधिकांश जिल्लाहरुमा छ्याप छ्याप्ती बिक्रि हुने गरेको छ । धनुषा जिल्ला भरीमा मात्रै ४ वटा उद्योगले औद्योगिक प्रयोजनका लागि एसिड बिक्रि गर्न पाउने अनुमतिपत्र जिल्ला प्रशासन कार्यालय धनुषाबाट लिएको प्रमुख जिल्ला अधिकारी बन्धु प्रसाद बास्तोला बताउँछन् । लाइसेन्स लिएर एसिड बिक्री गर्ने उद्योगहरु निकै कम छ तर, बजारमा चोराईछुपाई ससानो पसलहरुमा एसिड बिक्रि गरिन्छ, बास्तोलाले भने, हामीले बेलाबखत यस्तो अनाधिकृत रुपमा एसिड बिक्री गरेको जानकारी पायौं भने छापा मार्ने र कारबाही पनि गर्दै आएका छौं । बारामा मात्रै ५ वटा उद्योगले अधिकारीक रुपमा लाइसेन्स लिइ एसिड बिक्री गर्ने गरेको छ । तर, स सानो बेट्री पसलदेखि लिएर सरसफाइ सामग्री गर्ने पसललगायत कतैकतै किराना पसलमा समेत एसिड बिक्रि गर्ने गरिएको अन्नपूर्णकर्मी दिवाकर भण्डारी बताउँछन्। रौतहट जिल्ला भरीमा एसिड बिक्री गर्न कुनै पनि बिक्रेतालाई अनुमति नदिइएको सहायक जिल्ला अधिकारी वसन्त भण्डारी बताउँछन् । औद्योगिक प्रयोजनका लागि केही दुग्ध उद्योगहरु, एउटा ब्याट्री उद्योग र दुईटा जति कारखानालाई मात्रै एसिड खरिद गर्ने स्वीकृति दिएका छौं, भण्डारीले भने, अध्यादेश आएदेखि हामीले कसैलाई पनि एसिड उत्पादन वा बिक्री गर्ने अनुमति दिएका छैनौं । सिरहा जिल्लामा पनि हालसम्म कुनै उद्योगलाई जिल्ला प्रशासनबाट एसिड बिक्री गर्ने स्वीकृति नदिइएको प्रमुख जिल्ला अधिकारी प्रदिप राज कणेल बताउँछन् । तर, जिल्लामा सजिलै एसिड खरिदबिक्री गर्न पाइएको अन्नपूर्णकर्मी शम्भु यादव बताउँछन् । खुल्ला सिमाना भएकोले पनि व्यापारीहरुले चोराई लुकाई भारतीय बजारबाट एसिड खरिद गरि ल्याएर नेपाली बजारमा बेच्ने गरेका छन् । प्रदेश २ मा सबैभन्दा बढि औद्योगिक प्रयोजनका लागि ३० वटा उद्योगलाई एसिड प्रयोगको अनुमति पर्सा जिल्लामा दिईएको छ । जिल्लामा ४ वटा एसिड बिक्रि गर्ने अनुमति प्राप्त डिलर रहेको प्रमुख जिल्ला अधिकारी पिताम्बर घिमिरे बताउँछन् । एसिड आक्रमण महिलामाथि अत्याधिक ठूलो अपराध रहेको महिला अधिकारकर्मी विभा पाण्डे बताउँछिन् । बिनालाइसेन्स जथाभावीरुपमा एसिड बिक्री गर्ने पसलेलाई समयसमयमा कारबाही गरिनुपर्ने माग छ । कुनै महिला एसिड आक्रमणमा पर्छिन् भने उसको जीवनमा कहिले नभर्ने घाउ बन्छ, ऊ न मर्ने खालको हुन्छ न बाँच्ने खालको, पाण्डे भन्छिन्, बिना जानकारी कुनै प्रयोजन जो कोहीलाई पनि एसिड बेच्ने पसलेलाई कारबाही नहुँदा अपराध बढ्दोछ।' नियमन अध्यादेशमा उद्योग, प्रयोगशाला, अनुसन्धानशाला, शैक्षिक संस्था, कार्यशाला, वर्कशप, धातुका गहना बनाउने वा अन्य कुनै यस्तै व्यवसायिक काम गर्ने फर्म, कम्पनी वा व्यक्तिले मात्र तेजाब वा अन्य घातक रासायनिक पदार्थ खरिद गर्न सक्ने उल्लेखित छ ।"
"नबिल बैंकले ल्यायो नबिल क्यास मेसिन, एटिएमबाटै रकम जम्मा गर्न सकिने","काठमाडौं : आफ्ना ग्राहकहरुको सहजतालाई मध्यनजर गर्दै नबिल बैंकले नबिल क्यास मेसिन जारी गरेको छ। आधुनिक बैंकिङ युगको शुरुवात गर्ने तर्फ केन्द्रित बैंकले रकम झिक्ने मात्र नभइ जम्मा गर्न मिल्ने सुविधा ल्याएको बताएको छ। यस प्रविधि बैंकले सुरुवातमा नबिल बैंकको तीनधारा शाखा र पुल्चोक शाखाबाट सुरु गरेको छ। अब ग्राहकहरुले मेशिनमा १ हजार, ५ सय र १ सय रुपैयाँ जम्मा गर्न सक्ने छन्। त्यस्तै एक पटकमा ९९ हजार ९ सय रुपैयाँ जम्मा गर्न सक्नेछन्। साथै यस मार्फत नबिलको कुनै पनि बचत र चाल्ती खातामा रकम जम्मा गर्न सकिने छ। यसबाट ग्राहकहरुले आफ्नो क्रेडिट कार्ड भुक्तानी गर्न पनि सकिने बैंकले जानकारी दिएको छ। देशभर १३५ वटा शाखा कार्यलयहरु, १८४ एटिएम र १५ सयभन्दा धेरै नबिल रेमिट एजेन्टहरु सहित विभिन्न देशमा रहेका एजेन्टहरुको सञ्जाल मार्फत बैंकले सेवा प्रवाह गरिरकेको छ।"
समाजवादको नयाँ मोडल विकास गर्नुपर्छ : भट्टराई,"काठमाडौं : जनता समाजवादी पार्टीका संघीय परिषद् अध्यक्ष डाबाबुराम भट्टराईले समाजवादको नयाँ मोडल विकास गर्नुपर्ने बताएका छन्। बिहीबार समाजवादी केन्द्रले आयोजना गरेको कार्यक्रममा बोल्दै भट्टराईले देश समाजवादको नयाँ मोडेल खोज्ने दिशातिर गइरहेको धारणा राखेका हुन्। बुधबार पार्टी फुटाएर नेकपा एमाले समाजवादी बनाएका माधव नेपाललाई संकेत गर्दै उनले अबको आवश्यकता नयाँ मोडल भएको बताए। उनले भने, हिजो हामी कोही माओवादी, कोही एमाले भइयो। चुनावी मोहले त्यो छोड्न गाह्रो भयो तर चुनावी स्वार्थभन्दा माथिको उठेर नयाँ मोडलको समाजवाद विकास गर्नतर्फ लाग्नुपर्छ। उनले ७० वर्ष आसपासका नेताले धेरै गर्न नसकेपनि युवा पुस्तालाई बाटो देखाइदिने आँट गर्नु्पर्ने धारणा राखे। भट्टराईले नेपालका कम्युनिस्ट पार्टी वैचारिक रुपमा स्पष्ट हुन नसक्दा टुटफुटको अवस्थामा पुगेको दाबी गरे। उनले जनयुद्धको उपलब्धिलाई गणतन्त्र पुर्याएपनि त्यहाँभन्दा अघि बढाउन नसकेको स्वीकार गरे।"
अफगान राष्ट्रपति अशरफ घानी यूएईको शरणमा,"अफगानिस्तानका राष्ट्रपति अशरफ घानीले आफ्नो देशमा शरण लिएको संयुक्त अरब एमिरेट्स (यूएई) ले बताएको छ। गत आइतवार तालिबान राजधानी काबुलतर्फ अघि बढेपछि घानीले देश छाडेका थिए। यूएईको विदेश मन्त्रालयले मानवीयताका आधारमा घानी र उनको परिवारलाई स्वागत गरिएको जनाएको छ। बुधवार जारी गरेको एउटा भिडियोमा घानीले आफू देशबाट नभागेको दाबी गर्दै देशलाई ठूलो दुर्घटनाबाट बचाउन देश छाडेको बताए। 'रक्तपात र अराजकतालाई रोक्न सकियोस् भनेर अहिलेका लागि म एमिरेट्समा छु,' उनले भने। 'हाल म अफगानिस्तान फर्कनेबारे छलफलमा रहेको छु।' फेसबुकबाट प्रत्यक्ष सम्बोधन गरेका उनले देश छाड्ने क्रममा ठूलो मात्रामा रकम लिएर गएको भन्ने हल्लालाई त्यो पूर्ण रूपमा आधारहीन झुट भएको भन्दै अस्वीकार गरे। देश छाडेपछि ७२ वर्षीय घानीले अफगानिस्तानका अन्य राजनीतिज्ञले उनको कडा आलोचना गरिरहेका थिए। अमेरिकी विदेश मन्त्रालयले अफगानिस्तानमा औपचारिक रूपमा सत्ता हस्तान्तरण नभएको भन्दै त्यसलाई जारी राखेको हो। भिडियो सन्देशमा घानीले आफूले जुत्ता पनि लगाउन नसक्ने अवस्थामा आफूलाई राष्ट्रपति भवनबाट आफ्नो सुरक्षा टोलीले सुरक्षित रूपमा बाहिर निकालेको बताए। 'घटनाक्रम तीव्र रूपमा विकास भयो। म तालिबानसँग मिलेर एउटा समावेशी सरकार बनाउन चाहन्थेँ,' उनले भने।"
"मुस्ताङमा थपियो निषेधाज्ञा, पर्यटकलाई प्रवेश निषेध","जोमसोम: जिल्ला प्रशासन कार्यालय मुस्ताङले भदौ १५ गतेसम्म निषेधाज्ञा थप गरेको छ । कोभिड१९ संकट ब्यवस्थापन समिति मुस्ताङले गत बैशाखदेखि जारी निषेधाज्ञा दुई साता लम्ब्याएको छ । स्थानीय प्रशासनले जिल्लामा अझै कोरोना जोखिम कायमै रहेको उल्लेख गर्दै निषेधाज्ञाको समय बढाएको हो । मुस्ताङमा न्युन जनसंख्या भए पनि जिल्ला प्रवेश गर्ने नाका एउटै भएको र छिमेकी जिल्लामा संक्रमण बढेकाले निषधाज्ञाको अवधि थप गर्नु परेको मुस्ताङका प्रमुख जिल्ला अधिकारी श्रीनाथ पौडेलले जानकारी दिए । उनका अनुसार मुस्ताङमा निषेधाज्ञा जारी भए पनि धेरै विषयवस्तुमा जनजीवन खुकुलो पार्दै गइरहेको र अतिआवश्यक कामकाजबाहेक जिल्ला भित्रिने पर्यटकलाई प्रवेशमा रोक लगाइएको छ । प्रमुख जिल्ला अधिकारी पौडेलले अतिआवश्यक काम परे मात्र मुस्ताङ आउजाउ गर्न र यसरी जिल्ला आउने व्यक्तिले १० दिन अनिवार्य क्वारेन्टिन बस्नु पर्ने बताए। जिल्ला भित्रिने व्यक्तिको अनुगमन स्थानीय निकायको समन्वयमा भइरहेको उनको भनाइ छ । कोरोना संक्रमणको जोखिम न्यूनिकरणका लागि स्थानीय प्रशासनले लगाएको लकडाउनको पछिल्लो समय उल्लंघन हुन थालेको छ । मुस्ताङमा लामो तथा छोटो दूरीका यातायात टिकट काउन्टरहरु खुल्न थालेका छन् । लकडाउनकै अवस्थामा स्थानीयवासी,जनप्रतिनिधि, सुरक्षाकर्मी, कर्मचारी, निर्माण क्षेत्रका मजदुर र स्याउको बैनापट्टा गर्न मुस्ताङ आउने ब्यापारीको अप्रत्यासित आउजाउ बढ्न थालेको छ । म्याग्दी र मुस्ताङको सिमाना घाँसामा कोरोना हेल्थ डेस्क समेत नभएको र जनप्रतिनिधिकै मौखिक ठाडो आदेशका भरमा अव्यवस्थित रुपले जिल्ला प्रवेशको अनुमति दिने गर्दा मुस्ताङमा कोरोनाको जोखिम बढेको अनुमान गरिएको छ । मुस्ताङमा लामो समयदेखि बन्द रहेका शैक्षिक संस्थामा भौतिक रुपमा पठन पाठन सञ्चालन भइरहेको छ । जिल्लामा स्याउ खरिद गर्ने ब्यापारी मुस्ताङ आउन थाले पनि क्वारेन्टिनमा बस्ने मापदण्ड पूरा हुन नसकेको, सार्वजनिक तथा निजी यातायातका सवारी साधनले निर्वाध रुपमा अन्तर जिल्ला भित्र सञ्चालन भइरहेकाले मुस्ताङमा लकडाउनको औचित्य माथि प्रश्न उठ्न थालेको सरोकारवालाहरु बताउँछन् । कोरोनाको दोश्रो भेरियन्टैसँगै तेश्रो लहरको संक्रमण जोखिम बढेको भन्दै प्रशासनले अन्तर जिल्ला सार्वजनिक तथा निजी सवारी चलाउन नपाइने, धार्मिक, सामाजिक, सांस्कृतिक परम्परा अनुसार मन्दिर, गुम्बा, चैत्य, बिहार, मस्जिद र चर्च आदिमा लाग्ने पर्व, धार्मिक मेला महोत्सव, सार्वजनिक स्थानमा खेलकुद, नाच, मेला, जात्रा, महोत्सव, भोजभतेर र भीडभाड आदि गतिविधि गर्न नपाईने निषेधाज्ञामा उल्लेख छ ।"
"देशमा दिनभर: कोरोनाबाट ३३ को मृत्यु, काठमाडौँवासीको फोहोर अलपत्र","३ हजार ७५ जनामा कोरोना संक्रमण पुष्टि, ३३ को मृत्यु काठमाडौँ: पछिल्लो २४ घण्टामा थप तीन हजार ७५ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा १६ हजार ४३८ नमूनाको परीक्षण गरिएको थियो । ११ हजार ९४६ पिसीआर विधिबाट परीक्षण गर्दा २ हजार ३२१ जना संक्रमित र ४ हजार ४९२ नमूनाको एन्टिजेन परीक्षणमा ७५४ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै बिहीबार कोरोनाबाट थप ३३ जनाको मृत्यु भएको छ। मन्त्रालयका अनुसार २१ सय २६ जना कोरोनामुक्त भएका छन्। हाल सक्रिय संक्रमितको संख्या ४० हजार ५०० पुगेको मन्त्रालयले जनाएको छ।  माधव पक्षका सांसदलाई कारवाही नगरेकोमा सभामुखप्रति ओली आक्रोशित काठमाडौँ: नेकपा एमालेका अध्यक्ष केपी शर्मा ओलीले माधव नेपाल पक्षका १४ सांसदलाई सभामुखले कारवाही नगरेकोमा आपत्ति जनाएका छन् । पूर्वप्रधानमन्त्री ओलीले बिहीबार राजधानीस्थित मिडियाहरुसँग कुरा गर्दै यस्तो बताएका हुन् । उनले सभामुख अग्नि सापकोटला समक्ष प्रश्न गरेका छन्, 'संसद चलाउनु छ कि छैन ? उहाँ के पर्खिराख्नुभएको छ ।' सभामुख सापकोटालाई उनले माओवादीको कार्यकर्ता भएकाले पनि एमालेको प्रस्तावमा पूर्वाग्रही बनेको आरोप लगाएका थिए । नेकपा एमालेले बुधबार माधव नेपाल पक्षका १४ सांसदलाई पदमुक्त गर्न भन्दै संसद सचिवालयमा निवेदन दिएको थियो । उक्त पत्र सभामुख समक्ष पुगिसकेको र पत्र दर्ता गरेपछि एमालेका प्रमुख सचेतक विशाल भट्टराईलगायतको टोलीले बिहीबार फेरि सभामुख सापकोटालाई भेटेर १४ सांसदलाई कारवाही गरेको पत्र टाँस्न आग्रह गरेको थियो । सभामुखले भने अध्ययन गरिरहेको भन्दै तत्काल निर्णय गरेको छैन । एमाले अध्यक्ष ओलीले सभामुखको प्रतिक्रिया प्रति आक्रोश पोख्दै १४ सांसदलाई कारवाही गर्न आग्रह गरेका हुन् । माधव कुमार नेपालले बुधबार दर्ता गरेको नयाँ दल एमाले समाजवादीमा सामेल रहेका सांसदलाई एमालेले कारवाही गर्नुपर्ने भन्दै सिफारिस गरेको हो ।  बामदेवको साथ माधव नेपाललाई काठमाडौँ: नेकपा एमालेका उपाध्यक्ष बामदेव गौतमले माधव नेपाल नेतृत्वको एमाले समाजवादी पार्टीलाई सहयोग गर्ने घोषणा गरेका छन्। पार्टी एकता अभियानको जुम मिटिङलाई सम्बोधन गर्दै बिहीबार नेता गौतमले यस्तो बताएका हुन्। पार्टी एकता अभियानलाई तीव्र बनाउँदै नेपाल नेतृत्वको एमाले समाजवादी पार्टीलाई सहयोग गर्ने उनले बताएका हुन्। उनले केपी ओलीको पक्षमा लागेर अब पार्टीका लागि केही गर्न नसकिने उनको भनाइ छ। 'ओलीको पक्षमा लागेर केही गर्न सकिँदैन,' उनले भने, 'अब हामीले विद्रोहबाट अर्को पक्ष भन्दा शक्ति आर्जन गरेर पार्टी एकतामा जोड दिन्छौँ।' उनले नेपालसँग पार्टी एकताको जिम्मेवारी आफूलाई दिन आग्रह गर्ने बताए। बुधबार नेता नेपालको अध्यक्षतामा दर्ता भएको ९५ सदस्यीय एमाले समाजवादी पार्टीमा भने नेता गौतमको नाम समावेश छैन ।  एमाले समाजवादीले मान्यता पाउनासाथ मन्त्रिपरिषद विस्तार: प्रचण्ड काठमाडौँ: नेकपा माओवादी केन्द्रका अध्यक्ष पुष्पकमल दाहाल प्रचण्ड ले निर्वाचन आयोगमा नेकपा एमाले समाजवादीले मान्यता पाउना साथ मन्त्रिपरिषद् विस्तार हुने दाबी गरेका छन्। उनले आयोगमा माधवकुमार नेपालले नयाँ दल दर्ताका लागि बुधबार निवेदन दिएकाले सनाखत हुनासाथ मन्त्रिपरिषद्ले पूर्णता पाउने जानकारी दिए। राजनीतिक दलसम्बन्धी अध्यादेशअनुसार नियमावली बन्न बाँकी रहेकाले एमालेबाट फुटेर गएका नेताहरुको सनाखत हुन बाँकी छ। समाजवादी केन्द्रले बिहीबार आयोजना गरेको कार्यक्रमलाई सम्बोधन गर्दै उनले भने, हिजोबाट नयाँ परिस्थिति बनेको छ। अब मन्त्रिपरिषद् विस्तार गर्न ढिला गर्नु हुन्न भन्नेमा पुगेका छौँ। प्रचण्डले विगतमा केपी ओली सरकारले ल्याएको अध्यादेश र अहिलेको अध्यादेश उस्तै हुन् भन्ने कुरा गलत रहेको जिकिर समेत गरे। एउटाको उद्देश्य संविधान, लोकतन्त्र, गणतन्त्र भत्काउनु थियो, अर्कोको संविधान, गणतन्त्र र लोकतन्त्र रक्षा गर्नु आकाशजमिनको फरक थियो।उनले भने, निरपेक्ष ढंगले सबै अध्यादेश उस्तै हुन् भन्ने कुरा गलत हो। नेपालमा समाजवादी क्रान्तिको तयारीका लागि नयाँ शिराबाट बहसको वातावरण बनेको बताए। हामी जडसुत्रवाद र अनुभववादबाट मुक्त हुनैपर्छ। नयाँ परिस्थितिमा समाजवादको आधार तयार पार्न नयाँ बहस जरुरी छनेता दाहालले भनेका छन् ।  बाबुराम भट्टराईको प्रस्ताव: समाजवादको नयाँ मोडल काठमाडौँ: जनता समाजवादी पार्टीका संघीय परिषद् अध्यक्ष डाबाबुराम भट्टराईले समाजवादको नयाँ मोडल विकास गर्नुपर्ने प्रस्ताव गरेका छन्। बिहीबार समाजवादी केन्द्रले आयोजना गरेको कार्यक्रममा डा भट्टराईले देश समाजवादको नयाँ मोडेल खोज्ने दिशातिर गइरहेको धारणा राखेका हुन्। बुधबार पार्टी फुटाएर नेकपा एमाले समाजवादी बनाएका माधव नेपाललाई संकेत गर्दै उनले अबको आवश्यकता नयाँ मोडल भएको बताए। उनले भने, हिजो हामी कोही माओवादी, कोही एमाले भइयो। चुनावी मोहले त्यो छोड्न गाह्रो भयो तर चुनावी स्वार्थभन्दा माथिको उठेर नयाँ मोडलको समाजवाद विकास गर्नतर्फ लाग्नुपर्छ। उनले ७० वर्ष आसपासका नेताले धेरै गर्न नसके पनि युवा पुस्तालाई बाटो देखाइदिने आँट गर्नु्पर्ने धारणा राखे। भट्टराईले नेपालका कम्युनिस्ट पार्टी वैचारिक रुपमा स्पष्ट हुन नसक्दा टुटफुटको अवस्थामा पुगेको दाबी गरे। उनले जनयुद्धको उपलब्धिलाई गणतन्त्र पुर्याए पनि त्यहाँभन्दा अघि बढाउन नसकेको स्वीकार गरे।  काठमाडौँवासीको फोहोर सिसडोलमै थुप्रियो काठमाडौँ: लामो समयदेखि काठमाडौं उपत्यकाको फोहर व्यवस्थापन हुँदै आएको सिसडोल भरिएपछि पुनः समस्या भएको छ। गत सोमबार नै काठमाडौं महानगरपालिकाले सूचना जारी गर्दै एक हप्ता फोहर घरबाहिर ननिकाल्न नागरिकलाई आग्रह गरेको थियो। महानगरपालिकाका अनुसार निरन्तर पानी परिरहेकाले अझै केही दिन फोहर व्यवस्थापनमा समस्या हुनसक्ने छ। 'विगत चार दिनदेखि साविक झैँ फोहर उठ्न सकेको छैन, वर्षाको समय भएकाले अन्य समयमा भन्दा बढी फोहर उत्पादन हुने गर्दछ, सकेसम्म कम फोहर निकाल्ले र त्यसलाई बाहिर सडकमा नभई घरमा नै व्यवस्थापन गर्न नागरिकलाई अनुरोध गर्दछु', महानगरका वातावरण विभाग प्रमुख हरिकुमार श्रेष्ठले भने। उनका अनुसार सिसडोल भरिएको र तत्कालका लागि केही व्यवस्थापन गर्ने प्रयास भइरहेको भए पनि अझै केही दिन लाग्छ। निरन्तर पानी परिरहँदा सिसडोलमा रहेको फोहरको थुप्रो व्यवस्थापन गर्न केही असहज भएको उनले बताए। महानगरले केन्द्र सरकारसँग छिटोभन्दा छिटो दीर्घकालीन रुपमा फोहर व्यवस्थापन गर्ने स्थान बञ्चरेडाँडा निर्माण गरेर सिसडोलको विकल्प दिन आग्रह गरेको छ। सामान्य समयमा हरेक दिन २०० गाडीले फोहर व्यवस्थापन गर्दै आएका थिए। अहिले ५० गाडी पनि जान समस्या रहेको प्रमुख श्रेष्ठले जानकारी दिए। एकातिर सिसडोल भरिएको छ भने अर्कातिर ल्याण्डफिल साइट जाने सडक केही दिनदेखि परेको अविरल वर्षाका कारणले बिग्रेकाले मर्मतका लागि केही दिन लाग्ने महानगरले जनाएको छ। यसरी निरन्तर फोहर नउठ्दा काठमाडौंका सडक किनारामा जताततै फोहर हुँदा दुर्गन्ध फैलिएको छ। महानगरले दुई वर्षका लागि भन्दै विगत १३ वर्षदेखि काठमाडौं उपत्यकाका १८ स्थानीय तहको फोहर नुवाकोटको ककनी गाउँपालिका२ स्थित सिसडोलमा रहेको ल्याण्डफिल साइटमा विसर्जन गर्दैआएको छ। हाल फोहर विसर्जन भएको स्थानभन्दा दुई किलोमिटर पर बञ्चरेडाँडामा स्यानिटरी ल्याण्डफिल साइट निर्माण गर्न २०७६ वैशाख २२ गते एक वर्षभित्र काम सम्पन्न गर्ने गरी लुम्बिनी कोशी एण्ड न्यौपाने जेभि (उपक्रम)सँग ठेक्का सम्झौता गरिएको थियो। बञ्चरेडाँडामा दीर्घकालीन फोहर व्यवस्थापनस्थल निर्माणको काम समयमा नै नसकिँदा पनि समयसमयमा फोहर व्यवस्थापनमा समस्या आइरहेको छ।  बहुमुल्य बुद्धको मूर्ति किनबेच गर्ने पाँच पक्राउ बर्दिया: बहुमुल्य बुद्धको मूर्तिसहित बर्दियामा पाँचजना पक्राउ परेका छन् । गोप्य सूचनाको आधारमा बर्दिया सदरमुकाम गुलरिया नगरपालिका ७ बजारस्थित एक होटलमा छापा मार्दै मूर्ति किनबेचको आरोपमा पाँचजनालाई प्रहरीले नियन्त्रणमा लिएको हो । गोप्य सूचनाको आधारमा पुरातात्विक सयौं वर्ष पुरानो बहुमुल्य धातुको बुद्धको मूर्ति होटलमा करोडौं रुपैयाँमा किनबेच भइरहेको बारे थाहा पाएपछि स्थानीय विजया गेष्ट हाउसको कोठा नम्बर ३२८ मा खानतलासी गर्दा धातुको बुद्धको मूर्तिसहित मानिसहरु फेला पक्राउ गरेको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए । मूर्ति किनबेचको आरोपमा बर्दियाको मधुवन नगरपालिका १ बस्ने ३४ वर्षीय उज्ज्वल रोकाय, ९ का ३४ वर्षीय अमृत राई, गुलरिया नगरपालिका वडा नम्वर ७ निवासी ४० वर्षीय निराजन उप्रेती, ठाकुरबाबा नगरपालिका ९ निवासी ३२ वर्षीय ईश्वरी प्रसाद उपाध्याय र जिल्ला जाजरकोट वारेकोट गाउँपालिका २ वस्ने २९ वर्षीय मगबहादुर नेपालीलाई नियन्त्रणमा लिएको डीएसपी शाहीले जानकारी दिए । बरामद गरिएको मूर्तिको तौल ७ किलो ७०२ ग्राम र उचाइ ९ दशमलव ५ इन्च छ । मूर्तिसहित सबैजनालाई नियन्त्रणमा लिइ अनुसन्धान भइरहेको प्रहरीले जनाएको छ । मूर्ति कहाँबाट ल्याइएको भन्ने बारेमा अझै खुलेको छैन ।"
घरजग्गा राख्दा पत्याइन्छ ऋण,"काठमाडौं : बैंक तथा वित्तिय संस्थाले जोखिम वहन गर्न घरजग्गा धितो (सुरक्षण) मा केन्द्रित भएर कर्जा प्रवाह गर्दैआएका छन्। अन्य प्रकारको सुरक्षणको तुलनामा सम्पत्ती अन्तर्गत बैंक र वित्तिय संस्थाले घरजग्गामा अत्यधिक कर्जा प्रवाह गर्दैआएका छन्। अर्थमन्त्री जनार्दन शर्माले पनि मुलुकको यथार्थ आर्थिक जानकारी दिने क्रममा अल्पकालिन प्रकृतिको साधन परिचालन र घरजग्गा तथा अचल सम्पत्तिको धितोमा आधारित कर्जा उल्लेख्य रहेको औंल्याएका थिए। नेपाल राष्ट्र बैंकको गत जेठसम्मको तथ्यांकअनुसार कूल कर्जाको ८७६६ प्रतिशत सम्पत्तीको धितोमा ऋण प्रवाह भएको छ। सम्पत्तीभित्र पनि घरजग्गाको हिस्सा बढि छ। कुल कर्जाको ६६ प्रतिशत अर्थात २६ खर्ब ८९ अर्ब रुपैयाँबराबरको कर्जा घरजग्गा धितोमा दिइएको छ। यसरी तथ्यांक हेर्दा समग्रमा बैंकहरूले घरजग्गाको धितो हुँदा मात्रै ऋणीलाई पत्याएको देखिन्छ। तर बैंकहरूले धितो मात्रै नहेरी नियमित आम्दानीको स्रोत भएकाहरूको धितोलाई बढि पत्याउने गरेको बैंकरको दाबी छ। एनआईशी एशिया बैंकका जनसम्पर्क प्रमुख अर्जुनराज खनीयाँले नीतिगत व्यवस्थाअनुसार धितो मुल्यांकनको आधारसँगै नियमित आम्दानीको ५० प्रतिशत हुन आउने बराबरको कर्जा उपलब्ध गराइएको बताए। बैंक तथा वित्तीय संस्थाहरूले निश्चित प्रयोजन नखुलेका धितो कर्जा लगायत जुनसुकै शीर्षकका व्यक्तिगत कर्जाप्रति ग्राहकलाई ५० लाखसम्म मात्र प्रवाह गर्न सक्ने व्यवस्था छ। सञ्चालनमा रहेका वाणिज्य बैंक, विकास बैंक र वित्त कम्पनीमार्फत कूल ४० खर्ब ९५ अर्ब १५ करोड ४० लाख रुपैयाँबराबरको कर्जा प्रवाह भएको छ। यसमध्ये ३५ खर्ब ८९ अर्ब ९९ करोड ९० लाख रुपैयाँ बराबरको कर्जा प्रवाह भएको छ। यो अन्तर्गत स्थिर सम्पत्ति र चालु सम्पत्ती छन्। स्थिर सम्पत्तिमा घरजग्गा, मेशिनरी तथा उपकरण, फर्निचर तथा फिक्सचर, सवारी साधनलगायतका धितोवापत राखिन्छ। यस्तै चालु सम्पत्तिअन्तर्गत कृषि पैदावार, धान चामल, सन पार्ट र अन्य कृषि पैदावारमा कच्चा पदार्थ, अर्ध तयारी बस्तु, नून, चिनी, घ्यू, तेल, कपडालगायतका वस्तुको धितोमा बैंकले कर्जा दिएका छन्। उक्त शिर्षकमध्ये कूल कर्जाको करिब ६६ प्रतिशत अंश अर्थात २६ खर्ब ८९ अर्ब रुपैयाँ घरजग्गामा गएको छ। सम्पती धितोमा वाणिज्य बैंकले ३२ खर्ब १७ अर्ब ५६ करोड, विकास बैंकले ३ खर्ब ९ अर्ब ७५ करोड र वित्त कम्पनीहरूले ६२ अर्ब ६७ करोड ९० लाख रुपैयाँ कर्जा प्रवाह गरेका छन्। धितोमध्ये लोकप्रिय बनेको घरजग्गाको धितोमा कर्जा दिन सहज भएको बैंकरहरूको भनाई छ। गत आर्थिक बर्षको ११ महिनासम्म सबैभन्दा बढि एनआईसी एशिया बैंकले कर्जा प्रवाह गरेको छ। यो अवधिसम्ममा बैंकले २ खर्ब ६६ अर्ब ७५ करोड ९७ लाख रुपैयाँबराबरको कर्जा प्रवाह गर्यो। अधिकांश कर्जा लघु तथा साना उद्यममा केन्द्रित भएर दिइए पनि धितो भने घरजग्गामा बढि गएको बैंकका जनसम्पर्क प्रमुख अर्जुनराज खनीयाँले बताए। उनकाअनुसार धितो भनेको बैंकका लागि क्यास फ्लो हो। बैंकले जहिले पनि धितो मात्रै हेरेर कर्जा दिंदैन। कर्जा लगेवापत कमाएर तीर्न सक्ने क्षमताको आधारमा कर्जा दिन्छ, उनले भने। डेभलपमेन्ट बैंकर्स एशोशियशनका अध्यक्ष प्रद्युम्न पोखरेलले निक्षेपकर्ताको निक्षेप लगानी गर्ने भएकाले सर्वसाधारणको रकम सुरक्षित राख्न बैंकले धेरैजसो घरजग्गालाई आधार बनाएको बताए। बैंक तथा वित्तिय संस्थाको लागि अहिलेसम्म भरपर्दो सुरक्षण धितो घरजग्गा मात्रै भएको उनको तर्क छ। कुल कर्जाको बढि हिस्सा घरजग्गामा जानुको कारण नेपालका अधिकांश नीजि कम्पनीको वित्तिय विवरण प्रकाशित हुने नगरेको र संस्थाको क्रेडिट रेटिङ नहुनु हो, मुक्तिनाथ विकास बैंकका प्रमुख कार्यकारी अधिकृत समेत रहेका पोखरेलले भने। उनकाअनुसार विदेशमा व्यक्ति र संस्थाको क्रेडिट रेटिङ गरेर कर्जा दिने चलन छ। तर नेपालमा सबैमा यस्तो व्यवस्था छैन। संस्थाले ५० करोड माथीको कर्जा लिन खोजेमा संस्थाको क्रेडिट रेटिङ गरेको हुनुपर्छ। समग्र बैंकहरूले दोस्रो बढि बिलहरूको सुरक्षणमा कर्जा दिएको छ। यसमा कुल कर्जाको ४३१ प्रतिशत अर्थात १ खर्ब ७६ अर्ब ६७ करोड रुपैयाँबराबरको प्रवाह भएको छ। यस्तै बैंकहरूले कुल कर्जाको सबैभन्दा कम सरकारी सुरक्षण पत्र, क्रेडिट तथा डेबिट कार्ड, मुद्दती रसीदको धितोमा कर्जा दिएका छन्। यसमा कुल कर्जाको १ प्रतिशतभन्दा कम मात्र गएको छ। यसैगरी सुनचाँदीको धितोमा ४२ अर्ब ७५ करोड २० लाख रुपैयाँबराबरको कर्जा गएको छ। यो कुल हिस्साको १०४ प्रतिशत हो। यस्तै स्वदेशी र विदेशी बिलहरूको सुरक्षणमा ४७ अर्ब ४५ करोड प्रवाह भएको छ। गैर सरकारी सुरक्षणमा कुल कर्जाको ११९ प्रतिशत अर्थात ७८ अर्ब ४ करोड २ लाख रुपैयाँबराबरको कर्जा गएको छ।"
"३ हजार ७५ जनामा कोरोना संक्रमण पुष्टि, ३३ को मृत्यु",काठमाडौं : पछिल्लो २४ घण्टामा थप तीन हजार ७५ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा १६ हजार ४३८ नमूनाको परीक्षण गरिएको थियो । ११ हजार ९४६ पिसीआर विधिबाट परीक्षण गर्दा २ हजार ३२१ जना संक्रमित र ४ हजार ४९२ नमूनाको एन्टिजेन परीक्षणमा ७५४ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै बिहीबार कोरोनाबाट थप ३३ जनाको मृत्यु भएको छ। मन्त्रालयका अनुसार २१ सय २६ जना कोरोनामुक्त भएका छन्। हाल सक्रिय संक्रमितको संख्या ४० हजार ५०० पुगेको मन्त्रालयले जनाएको छ।
नयाँगाउँलाई शैक्षिक हव बनाइँदै: बौद्ध विश्वविद्यालय आएपछि स्थानीय उत्साही,"बुटवल: बुटवलको नयाँगाउँमा लुम्बिनी बौद्ध विश्वविद्यालय आएकोमा स्थानीयले स्वागत गरेका छन् । लुम्बिनीमा केन्द्रीय कार्यालय रहेको विश्वविद्यालयले नयाँगाउँमा सिटी कलेज सञ्चालन गर्दैछ । १२ औं विश्वविद्यालयसभाबाट सिटी कलेज चलाउने निर्णय भएको थियो । बुटवलको नयाँगाउँ क्षेत्रलाई शैक्षिक हवको रुपमा विकास गर्ने योजनासहित विश्वविद्यालय ल्याउनका लागि यसक्षेत्रका समाजसेवीहरु जुटेका हुन् । विश्वविद्यालय ल्याउनका लागि नयाँगाउँ माध्यमिक विद्यालयले पूर्वाधारसहितको करिव ५ बिगाहा जग्गा प्रदान गरेको छ । नयाँगाउँको नदी उकाश क्षेत्रमा क्याम्पस चलाउने योजनासहित विद्यालयले पूर्वाधार बनाएको थियो । क्याम्पस सञ्चालन गर्न आर्थिक स्रोत अभाव भएपछि त्यत्तिकै रोकिएको बेला लुम्बिनी विश्वविद्यालयको सिटी कलेज ल्याउने निर्णय भएको हो । बुटवलको बेलबासमा बिहीबार भएको एक अन्र्तक्रिया कार्यक्रममा सहभागी विद्यालयका पदाधिकारी, चन्दादाता, अभिभावक तथा जनप्रतिनिधिहरुले विश्वविद्यालय आउदा यो क्षेत्र नै शैक्षिक हव बन्ने विश्वास व्यक्त गरेका छन् । सो अवसरमा बोल्दै लुम्बिनी प्रदेशका पूर्व मन्त्री एवं सांसद भोजप्रसाद श्रेष्ठले आफू बुटवलको मेयर हुदाँ नयाँगाउँ क्षेत्रमा क्याम्पस चलाउन बनाएको योजनाले अहिले सार्थकता पाएको बताए । तिनाउ पारीको विकास शैक्षिक विकासबाटै हुने भन्दै बौद्ध विश्वविद्यालयको एउटा कजेलेले नयाँगाउँ क्षेत्रकै स्वरुप फेरिने बताए । विश्वविद्यालयको पूर्वाधार निर्माण, शैक्षिक विकाससँगै नयाँगाउँ माविलाई पनि विशिष्ट विद्यालय बनाउन सबैको प्रयत्न हुनुपर्ने बताए । तिनाउ पारीको भूभाग अव ग्रामिण क्षेत्रमा मात्रै सीमित नभएको भन्दै उनले शिक्षाको विकासबाट यसको स्वरुप फेरिने बताए । प्रदेशसभा सदस्य खड्ग केसीले बुटवल उपमहानगरभित्र रहेर पनि पछि परेको नयाँगाउँ आसापासको क्षेत्रलाई शैशिक हवको रुपमा विकास गर्नुपर्ने भन्दै विश्वविद्यालयले सो सपना पुरा गर्ने विश्वास गरे । लुम्बिनी बौद्ध विश्वविद्यालयका उपकुलपति प्राडा हृदयरत्न बज्राचार्यले नयाँगाउँ क्षेत्रलाई शिक्षाको अग्रणी स्थान बनाउने योजनालाई विश्वविद्यालयले सहयोग गर्ने प्रतिवद्धता जनाए । देवदह र बुटवलमा विस्तार भएको विश्वविद्यालयलाई विशिष्टीकृत बनाउदै लैजाने योजना रहेको उनले बताए । सो काम समुदाय र विश्वविद्यालय एकजु्ट भएर नै अघि बढ्ने उनको भनाइ थियो । विश्वविद्यालयका रजिष्ट्रार डा तिलक आचार्यले विश्वविद्यालय विशाल स्वरुपमा खडा हुने भएकाले नयाँगाउँबासीले शंका गर्ने नपर्ने बताए । जति धेरै जमिन उपलब्ध भयो, त्यति ठूलो नै योजना विश्वविद्यालयले बनाउछ, उनले भने,विश्वविद्यालय ल्याउने र विकास गर्ने विषयमा स्थानीयले संर्किर्ण सोच राख्नु हुदैन । खुला हृदयले सहयोग पुराउनुपर्छ । नयाँगाउँमा प्राप्त जग्गाको सट्टामा विश्वविद्यालयले कुनै सहयोग नगर्ने भन्दै आचार्यले विश्वविद्यालय स्थापनापछि हुने लाभ नै स्थानीयको उपलब्धी हुने बताए । रोजगारी, स्थानीय विद्यार्थीको पठन पाठन, सयौं विद्यार्थीले पढ्दा हुने व्यापार व्यवसाय नै नयाँगाउँका स्थानीयको उपलब्धी हुने उनले बताए । दक्ष शैक्षिक जनशक्ति भए अहिले नै रोजगारी दिन सक्ने अवस्था रहेको समेत उनले बताए । विश्वविद्यालयले आगामी ५ वर्षमा उपलब्ध जग्गा क्षेत्रको स्वरुप नै परिवर्तन गर्ने आचार्यले जानकारी दिए । पहिलो चरणमा करिव ९ करोड लागतमा भवन निर्माण र वाउण्ड्री वाल निर्माणको काम हुन लागेको छ । एक वर्षभित्र नै यो कामले मुर्तता पाउनेछ । सो अवसरमा बोल्दै बुटवल वडा नम्बर १२ का अध्यक्ष दुर्गा सुवेदीले विश्वविद्यालयले नयाँगाउँ माविको सिफारिसमा केही विद्यार्थीलाई छात्रबृत्ति र विद्यालयलाई आफ्नो अंग मानेर जानुपर्ने बताए । नयाँगाउँ माविका अध्यक्ष पुरुषोत्तम बस्यालले विश्वविद्यालयलाई आफ्नो क्षेत्रमा ल्याउदा जीवनकै ठूलो खुसी मिलेको बताए । कलेज चलाउने अपुरो योजनाले अव मूर्त रुप लिएको उनले बताए । विद्यालयका बरिष्ठ सल्लाहकार डीआर घिमिरेले विश्वविद्यालयलाई समुदायले नै अपनत्व लिएर अघि बढ्ने विश्वास दिलाए । उनले लुम्बिनीमा निर्माण भएको संरचना जस्तै पर्यटकीय महत्वको संरचना नयाँगाउँमा बनाउन विश्वविद्यालयलाई आग्रह गरे । सो अवसरमा शिक्षक अभिभावक संघका अध्यक्ष लक्ष्मण खड्का, विद्यालयका पूर्व अध्यक्ष डिल्ली शर्मा, विद्यालयका प्राध्यानाध्यापक पुरुषोत्तम भट्टराई, शिक्षक रामप्रसाद पाण्डे लगायतले बोल्दै नयाँगाउँमा विश्वविद्यालय आएकोमा खुसी व्यक्त गरे । बौद्ध विश्वविद्यालयले बुटवलमा अहिले बिएएलएलबी र बिबिटिटिएम कार्यक्रम सञ्चालन गरेको छ । बुटवलको भाडाको भवनमा चलिरहेको यो कार्यक्रम अहिले नयाँगाउँमा सारिएको हो । विश्वविद्यालयका रजिष्ट्रार डा तिलक आचार्यको सक्रियतामा नयाँगाउँ माध्यमिक विद्यालयको जग्गा उपलब्ध भएको हो । प्रदेश सांसद भोजप्रसाद श्रेष्ठले जग्गा प्राप्तीमा विशेष भूमिका खेलेका थिए । करिव ५ विगाहा जमिनमा यसै वर्षदेखि पूर्वाधार बनाउन निर्माण कम्पनीसँग विश्वविद्यालयले सम्झौता गरिसकेको छ ।"
बुद्धको मूर्तिसहित गिरोह पक्राउ,"गुलरिया : प्रहरीले धातुको बुद्धको मूर्तिसहित पाँचजनालाई नियन्त्रणमा लिएको छ । गोप्य सूचनाको आधारमा बर्दिया सदरमुकाम गुलरिया नगरपालिका ७ बजारस्थित एक होटलमा छापा मार्दै मूर्ति किनबेचको आरोपमा पाँचजनालाई नियन्त्रणमा लिएको हो । गोप्य सूचनाको आधारमा पुरातात्विक सयौं वर्ष पुरानो बहुमुल्य धातुको बुद्धको मूर्ति होटलमा करोडौं रुपैयाँमा किनबेच भइरहेको बारे थाहा पाएपछि स्थानीय विजया गेष्ट हाउसको कोठा नम्बर ३२८ मा खानतलासी गर्दा धातुको बुद्धको मूर्तिसहित मानिसहरु फेला पक्राउ गरेको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए । मूर्ति किनबेचको आरोपमा बर्दियाको मधुवन नगरपालिका १ बस्ने ३४ वर्षीय उज्ज्वल रोकाय, ९ का ३४ वर्षीय अमृत राई, गुलरिया नगरपालिका वडा नम्वर ७ निवासी ४० वर्षीय निराजन उप्रेती, ठाकुरबाबा नगरपालिका ९ निवासी ३२ वर्षीय ईश्वरी प्रसाद उपाध्याय र जिल्ला जाजरकोट वारेकोट गाउँपालिका २ वस्ने २९ वर्षीय मगबहादुर नेपालीलाई नियन्त्रणमा लिएको डीएसपी शाहीले जानकारी दिए । बरामद गरिएको मूर्तिको तौल ७ किलो ७०२ ग्राम र उचाइ ९ दशमलव ५ इन्च छ । मूर्तिसहित सबैजनालाई नियन्त्रणमा लिइ अनुसन्धान भइरहेको प्रहरीले जनाएको छ । मूर्ति कहाँबाट ल्याइएको भन्ने बारेमा अझै खुलेको छैन ।"
२२ जनाविरुद्ध वन मुद्दा,"दाङ : दाङमा वनक्षेत्र अतिक्रमण गर्ने २२ जनाविरुद्ध मुद्दा दर्ता भएको छ। डिभिजन वन कार्यालय दाङले वन अतिक्रमण गरेको आरोपमा उक्त मुद्दा दर्ता गरेको हो। बबई गाउँपालिका५ बबरपुरस्थित कालापानी सामुदायिक वनक्षेत्रको खाली जग्गा अतिक्रमण गरी खेतीपाती र घरसमेत बनाएकोले कारबाही अघि बढाएको पुरन्धारा सबडिभिजन वन कार्यालयका प्रमुख तथा सहायक वन अधिकृत सिद्धान्त बरालले बताए। बरालका अनुसार वन अतिक्रमण मुद्दा चलाइएका मध्ये २ जनालाई पक्राउ गरिएको छ। त्यसैगरी फरार रहेका २० जनाको भने खोजी भइरहेको छ। उनीहरूविरुद्ध दाङदेउखुरी जिल्ला अदालतमा मुद्दा दर्ता गरी अदालतबाट पक्राउ गर्ने अनुमतिअनुसार खोजी कार्य भइरहेको बरालको भनाइ छ। कोरोना महामारीका बेला निषेधाज्ञाको समय सदुपयोग गरी उनीहरूले वन अतिक्रमण गरेका रहेछन्, बरालले भने, उनीहरूलाई कानुनअनुसार कारबाही गर्ने काम सुरु भएको छ। स्थानीयलगायत बाहिरबाट आएकाहरू वनक्षेत्र अतिक्रमण गरी अरूलाई बेचबिखनसमेत गरेको पाइएको बरालले बताए। सो कार्य रोक्नका लागि वन कार्यालयले अभियान नै सञ्चालन गरी निगरानी बढाएको छ। बरालका अनुसार वन अतिक्रमण रोक्न आफूहरूले पटकपटक छलफल गरेको तर उनीहरूले अटेर गरी झन् अतिक्रमण गरेपछि वन कार्यालय कानुनी उपचारमा लागेको छ। अतिक्रमण गर्नेहरूलाई सम्झाएर बुझाएर अतिक्रमण हटाउन पटकपटक प्रयास गर्यौं तर अतिक्रमणकारीले मान्दै मानेन्, उनले भने, उल्टै हामीमाथि आक्रमणको प्रयास भयो। वन अतिक्रमण मुद्दामा सामुदायिक वन समूहका पदाधिकारी र सल्लाहकारसमेत संलग्न रहेको भेटिएको बरालले बताए। त्यस क्षेत्रमा अतिक्रमण भएकामध्ये करिब ६ बिघा क्षेत्र खाली गरिएको छ। पुनः अतिक्रमण हुन नदिन ११ सय मिटर तोस (वनक्षेत्र छुट्ट्याउने लामो खाडल) खनिएको छ। वन र आवाधीक्षेत्र छुट्ट्याउनका लागि तोस खन्ने काम गरिरहेको बरालले बताए। वन ऐन२०७६ अनुसार वनक्षेत्र अतिक्रमण गर्नेलाई ५ वर्ष कैद वा एक लाख रुपैयाँ जरिवाना वा दुवै सजाय हुने व्यवस्था छ। वनक्षेत्रको अतिक्रमणमा संलग्न रहेको पुष्टि भएमा त्यस्ता व्यक्तिहरू सामुदायिक वन समितिमा बस्न नपाउने व्यवस्था पनि ऐनमा उल्लेख छ।"
गोर्खा सैनिकको माग सम्बोधनका लागि पहल गर्न आग्रह,"गैरआवासीय नेपाली सङ्घ युकेले आन्दोलनरत अवकाशप्राप्त ब्रिटिश गोर्खा सैनिकको माग सम्बोधनका लागि पहल गर्न नेपाल सरकारलाई आग्रह गरेको छ । सोमबार ब्रिटिश प्रधानमन्त्री बोरिस जोनसनलाई ज्ञापनपत्र बुझाएको एनआरएन युकेले मंगलबार लण्डनस्थित नेपाली राजदूतावासमार्फत प्रधानमन्त्री देउवालाई ज्ञापनपत्र पठाउँदै अवकाशप्राप्त ब्रिटिश गोर्खा सैनिकको समस्याको दीर्घकालीन समाधानका लागि पहल गर्न आग्रह गरेको हो । गोर्खा विभाग प्रमुखसमेत रहेका गैरआवासीय युकेका अध्यक्ष प्रेम गाहामगरले बेलायतका लागि नेपाली राजदूत लोकदर्शन रेग्मीलाई भेटेर ज्ञापनपत्र बुझाएको हो । ज्ञापनपत्रमा भनिएको छ, नेपाल सरकार गोर्खा समस्यालाई कूटनीतिक माध्यमबाट समाधान गर्न प्रतिबद्ध रहेको र यससम्बन्धी कूटनीतिक प्रक्रिया पनि सुरु गरिसकेको भन्ने मन्त्रिपरिषद्को १६ अगष्टको निर्णयलाई हामीले सकारात्मकरूपमा लिएका छौँ । हामी नेपाल सरकारलाई ठोस योजनासहित यो समस्याको दीर्घकालीन समधानका लागि तत्काल पहल गर्न अपिल गर्दछौँ ।' एनआरएनए युकेले तीन महिना अगाडि बेलायतस्थित ब्रिटिश गोर्खा सैनिक सम्बद्ध विभिन्न पाँच संस्थाको सहभागितामा नेपाल सरकारलाई प्राविधिक समितिको सिफारिस कार्यान्वयनका लागि वार्ता टोली गठनको माग गर्दै पत्र पठाएको थियो । सोही समयमा बेलायती प्रधानमन्त्रीलाई पनि पत्र पठाइएको थियो । बेलायत सरकारका तर्फबाट रक्षा मन्त्रालयले ११ मे २०२१ मा जवाफ पठाएको पनि थियो । बेलायती रक्षा मन्त्रालयले एनआरएनलाई लेखेको जवाफीपत्रसमेत संलग्न गरेर ज्ञापनपत्र पठाइएको हो । 'अगष्ट ७, २०२१ देखि तीन जना अभियानकर्मीले आमरण अनशन सुरु गरेको छ । दिनप्रतिदिन उहाँहरुको स्वास्थ्य कमजोर बन्दै गएको छ । हामी उहाँहरुको जीवन रक्षाबारे अत्यन्त चिन्तित छौँ', पत्रमा उल्लेख गरिएको छ । 'लामो समयसम्म बल्झिरहेको सेवानिवृत्त ब्रिटिश गोर्खा सैनिकका समस्यामा केन्द्रित रहेर संयुक्त प्राविधिक समितिमा लामो समयसम्म गरिएको छलफलको निष्कर्षको रुपमा २०१८ मार्चमा अन्तिम रुप दिइएको १३ बुँदे प्रतिवेदनलाई अविलम्ब कार्यान्वयन गर्न बेलायत सरकारसँग कूटनीतिक पहल गरी समस्या समाधान गर्न एनआरएनए युके जोडदार माग गर्दछ', अध्यक्ष गाहामगरद्वारा हस्ताक्षरित ज्ञापनपत्रमा भनिएको छ । ज्ञापनपत्रमा गोर्खा समस्याको दिगो र स्थायी समाधानका लागि तत्काल एक उच्चस्तरीय वार्ता समिति गठन गरी वार्ताको मिति र स्थानसमेत तोक्न कूटनीतिक पहल गर्न पनि माग गरिएको छ । ज्ञापनपत्रमा नेपाली दूतावासबाट प्रदान गरिने राहदानी नवीकरण, एमआरपी, भिसा थपजस्ता सेवा नियमितरूपमा घुम्ती सेवामार्फत स्कटल्याण्डमा पनि उपलब्ध गराउने व्यवस्था मिलाउन अनुरोध गरिएको छ ।"
अब ओलीको पक्षमा लागेर केही गर्न सकिँदैन : बामदेव,"काठमाडौं : नेकपा एमालेका उपाध्यक्ष बामदेव गौतमले माधव नेपाल नेतृत्वको एमाले समाजवादी पार्टीलाई सहयोग गर्ने बताएका छन्। पार्टी एकता अभियानको जुम मिटिङलाई सम्बोधन गर्दै नेता गौतमले बिहीबार यस्तो बताएका हुन्। पार्टी एकता अभियानलाई तीव्र बनाउँदै नेपाल नेतृत्वको एमाले समाजवादी पार्टीलाई सहयोग गर्ने उनले बताएका हुन्। उनले केपी ओलीको पक्षमा लागेर अब पार्टीका लागि केही गर्न नसकिने उनको भनाइ छ। 'ओलीको पक्षमा लागेर केही गर्न सकिदैन,' उनले भने,' अब हामीले विद्रोहबाट अर्कोपक्षभन्दा शक्ति आर्जन गरेर पार्टी एकतामा जोड दिन्छौं।' उनले नेपालसँग पार्टी एकताको जिम्मेवारी आफूलाई दिन आग्रह गर्ने बताए।"
माधव पक्षका सांसदलाई कारवाही नगरेकोमा सभामुखप्रति ओली आक्रोशित,"काठमाडौँ: नेकपा एमालेका अध्यक्ष केपी शर्मा ओलीले माधव नेपाल पक्षका १४ सांसदलाई सभामुखले कारवाही नगरेकोमा आपत्ति जनाएका छन् । पूर्वप्रधानमन्त्री ओलीले बिहीबार राजधानीस्थित मिडियाहरुसँग कुरा गर्दै यस्तो बताएका हुन् । उनले सभामुख अग्नि सापकोटला समक्ष प्रश्न गरेका छन्, 'संसद चलाउनु छ कि छैन ? उहाँ के पर्खिराख्नुभएको छ ।' सभामुख सापकोटालाई उनले माओवादीको कार्यकर्ता भएकाले पनि एमालेको प्रस्तावमा पूर्वाग्रही बनेको आरोप लगाएका थिए । नेकपा एमालेले बुधबार माधव नेपाल पक्षका १४ सांसदलाई पदमुक्त गर्न भन्दै संसद सचिवालयमा निवेदन दिएको थियो । उक्त पत्र सभामुख समक्ष पुगिसकेको र पत्र दर्ता गरेपछि एमालेका प्रमुख सचेतक विशाल भट्टराईलगायतको टोलीले बिहीबार फेरि सभामुख सापकोटालाई भेटेर १४ सांसदलाई कारवाही गरेको पत्र टाँस्न आग्रह गरेको थियो । सभामुखले भने अध्ययन गरिरहेको भन्दै तत्काल निर्णय गरेको छैन । एमाले अध्यक्ष ओलीले सभामुखको प्रतिक्रिया प्रति आक्रोश पोख्दै १४ सांसदलाई कारवाही गर्न आग्रह गरेका हुन् । माधव कुमार नेपालले बुधबार दर्ता गरेको नयाँ दल एमाले समाजवादीमा सामेल रहेका सांसदलाई एमालेले कारवाही गर्नुपर्ने भन्दै सिफारिस गरेको हो ।"
अष्टलक्ष्मीको यूटर्न,"हेटौंडा : बागमती प्रदेशको मुख्यमन्त्रीमा नेकपा एमालेकी नेतृ अष्टलक्ष्मी शाक्य नियुक्त भएकी छन्। संविधानको धारा १६८ (१) अनुसार प्रदेश प्रमुख विष्णुप्रसाद प्रसाईंले शाक्यलाई बहुमतको आधारमा बुधबार साँझ मुख्यमन्त्री नियुक्त गरेका हुन्। एमालेभित्र माधव नेपाल पक्षका दरिलो नेता शाक्यले दल विभाजनको अन्तिम समयमा नेपालको साथ छाडेकी हुन्। त्यसपछि बुधबार दिउँसो बसेको एमाले बागमती प्रदेश संसदीय दलको बैठकमा दलका नेताबाट मुख्यमन्त्री पौडेलले राजीनामा दिए। पौडेलको राजीनामापछि शाक्यलाई सर्वसम्मत दलको नेता चयन गरिएको थियो। बुधबारै पौडेलले मुख्यमन्त्रीबाट समेत राजीनामा दिए। उनको राजीनामापछि प्रदेशमा एकल बहुमत रहेको एमाले प्रदेश संसदीय दलले नेता शाक्यलाई मुख्यमन्त्री बनाउन प्रदेश प्रमुखकहाँ पत्र पठाएको थियो। देशकै पहिलो महिला मुख्यमन्त्री बनेकी शाक्यले पार्टी एकतालाई जोगाउन र दबाब दिन आफूले यो निर्णय लिएको बताइन्। बागमती प्रदेशमा एमाले एकजुट छ भन्ने हामीले सन्देश दिएका छौं, उनले भनिन्, प्रदेशको विकास र समृद्धिमा राम्रो काम गर्नेछु। २०३६ देखि २०४६ सम्म पञ्चायत व्यवस्थाविरुद्ध भूमिगत राजनीति गरेकी ६८ वर्षीय शाक्य एमालेकी उपाध्यक्ष तथा वरिष्ठ महिला नेतृ हुन्। उनी पूर्वमन्त्री समेत हुन्। निवर्तमान मुख्यमन्त्री पौडेलले कसैको दबाबमा नपरी पार्टी एकता जोगाउन राजीनामा दिएको बताएका छन्। आफ्नो कार्यकालमा प्रतिकूलताका बीचमा सुशासन र विकास निर्माणमा सन्तोषजनक काम भएको उनको भनाइ छ। १०९ सदस्य रहेको बागमती प्रदेशसभाबाट मुख्यमन्त्री शाक्यले अब विश्वासको मत लिनुपर्नेछ। प्रदेशभामा एमालेको हाल रहेको संख्या ५६ जना एमालेमै रहँदा मात्र मुख्यमन्त्री शाक्यले विश्वासको मत प्राप्त गर्न सक्नेछन्। तर, एमाले विभाजनसँगै प्रदेशसभा सदस्यहरूले राजनीतिक दल सम्बन्धी अध्यादेशमा दल छनौट गर्न सक्ने सुविधाका कारण उनले सहजै विश्वासको मत प्राप्त गर्न सक्ने स्थिति भने छैन। प्रदेशसभा सदस्य राजेन्द्र पाण्डे, बसुन्धरा हुमागाईंलगायत प्रदेशसभा सदस्यहरू नेकपा एमाले समाजवादीमा रहनेछन्। तर, कति जना कुन पार्टीमा लाग्ने टुंगो भने भइसकेको छैन। नेपाल मजदुर किसान पार्टी र राप्रपाले सरकारलाई साथ दिने बताएको छ। हालै नेपाल पक्षबाट ओली समूहमा खुलेका प्रदेशसभा सदस्य तथा निवर्तमान उद्योग, पर्यटन, वन तथा वातावरणमन्त्री अरुण नेपालले आउँदो निर्वाचनसम्म एमालेकै सरकार रहने दाबी गरे। बागमतीमा ओली पक्षका ३४, नेपाल पक्षका २२ प्रदेशसभा सदस्य थिए। हाल नेकपा माओवादी केन्द्रका २३, नेपाली कांग्रेसका २२, विवेकशील साझा पार्टीका तीन, नेपाल मजदुर किसान पार्टी र राप्रपाका २२ जना र एक स्वतन्त्र प्रदेशसभा सदस्य छन्। दुई मन्त्री नियुक्त मुख्यमन्त्री नियुक्त भएलगत्तै शाक्यले मन्त्रिपरिषद् विस्तार गरेकी छन्। उनले आन्तरिक मामिला तथा कानुनमन्त्री केशवराज पाण्डेलाई भौतिक पूर्वाधार विकास मन्त्रालयको पनि जिम्मेवारी दिएकी छन्। सामाजिक विकासमन्त्रीमा कृष्णप्रसाद शर्मा खनाल नियुक्त भए। खनाल यसअघि माधव नेपाल समूहमा थिए। आर्थिक मामिला तथा योजना मन्त्रालय, उद्योग, पर्यटन, वन तथा वातावरण मन्त्रालय, भूमि व्यवस्था, कृषि तथा सहकारी मन्त्रालय मुख्यमन्त्री शाक्य आफैंले राखेकी छन्।"
अघिल्लो बर्खाका पहिरोपीडित जहाँका त्यहीँ,"बेंसीसहर : लमजुङको मस्र्याङ्दी गाउँपालिका३, पल्लोटारीका सन्तोष नेपाली पहिरो पीडित हन्। गत साउन ७ र ८ गते गाउँमा पहिरोले उनको घरजग्गा पुरेको थियो । गाउँकै सन्तबहादुर अछामीले १३ वर्ष विदेशमा दुःख गरि कमाएको १५ लाख रुपैयाँ खर्चेर बनाएको घर पनि सोही पहिरोमा डुब्यो । नेपाली र अछामीको मात्र हैन, पहिरोले सो गाउँका २१ घर पुरिए । ५९ घर उच्च जोखिममा परे । गाउँका ४ सयजना एकैपटक विस्थापित भए । उनीहरुलाई तत्काल उद्दार गरी तरापुको देविथानमा राखियो । संघ, प्रदेश, स्थानीय सरकार, विभिन्न संघसंस्था, स्थानीय आदीको सहयोगमा अस्थायी टहरा बनाएर राखियो । पटकपटक सरकारका प्रतिनिधिले घर बनाउने आश्वासन सुनाए । सिंगो हिउँद वित्यो, तर पीडितको नयाँ घरमा बस्ने सपना भने अधुरै रह्यो । सरकारका प्रतिनिधिका आश्वासनले पीडितले घरको जग खन्न सुरु गरे । कसैले डिपिसी ढलान समेत गरे । तर अनुदानका लागि सम्झौतासमेत नभएपछि पीडितहरु यो वर्षात्मा पनि त्रिपालमुनी गुजारा चलाउन बाध्य भए । सरकारका प्रतिनिधिले वैशाखमा नयाँ घरको चापी दिन्छौं भनेर भाषण गरेका थिए,' पहिरो पीडित सन्तोष नेपालीले भने, हिउँद वित्यो, बर्खा पनि वित्न लाग्यो, नयाँ घर बनाउन सम्झौतासमेत हुन सकेको छैन् । मस्र्याङ्दी गाउँपालिका३ का वडाअध्यक्ष प्रेम बस्नेतका अनुसार पहिरो पीडितका लागि घर बनाउन जग्गाको ब्यवस्थापन भइसकेको छ । देशविदेशबाट संकलन भएको चन्दा रकमबाट जग्गा ब्यवस्थापन गरिएको बस्नेतले बताए । उनका अनुसार पल्लोटारीका ५४ घर र अर्खलेबेंसीका २० घर चालु आर्थिक वर्षमा पुनर्निर्माण हुनेछन् । गाउँपालिका अध्यक्ष अर्जुन गुरुङले पहिरो पीडितसँग घर पुनर्निर्माणका लागि सम्झौताको तयारी भइरहेको बताए। घर बनाउन लाभग्राहीले ४ लाख ५० हजार रुपैयाँका दरले पाउनेछन्। यसमा संघीय सरकारको ६० प्रतिशत, प्रदेश सरकारको ३० प्रतिशत र स्थानीय सरकारको १० प्रतिशत लगानी हुनेछ। पुनर्निर्माणका लागि अनुदान व्यवस्थासहितको कार्यविधि स्वीकृत भएर आएकाले घर पुनर्निर्माण कार्य छिट्टै अघि बढ्ने अध्यक्ष गुरुङले बताए। प्रमुख जिल्ला अधिकारी होमप्रसाद लुइँटेलले पुनर्निर्माणका लागि जिल्ला विपद् व्यवस्थापन समितिको खातामा एकमुष्ट रकम आइसकेको बताए। उक्त अनुदान गाउँपालिकामार्फत वितरण हुने उनले बताए ।"
मनसुन सक्रिय : अझै तीन दिन वर्षा हुने,काठमाडौं : मनसुनी वायुको प्रभावले अझै तीन दिन देशको अधिकांश स्थानमा वर्षा हुने जल तथा मौसम विज्ञान विभागले जनाएको छ । मनसुनी वायुको प्रभावसँगै न्यून चापीय रेखा नेपालभन्दा केही दक्षिणतिर रहेको र बङगालको खाडीको उत्तरपश्चिमी भागमा निम्न चापीय प्रणाली रहेकाले अझै तीन दिन मनसुन सक्रिय भई अधिकांश स्थानमा हल्कादेखि मध्यम वर्षाको सम्भावना रहेको जल तथा मौसम विज्ञान विभागका मौसमविद् प्रतिभा मान्नधरले बताए । उनकाअनुसार मौसम सफा भई घाम लाग्न अझै केही समय लाग्ने छ । हाल गण्डकी प्रदेशमा सामन्यदेखि पूर्ण बदली रही अन्य प्रदेशमा आंशिकदेखि सामान्य बदली रहेको छ । वाग्मती र गण्डकी प्रदेशका केही स्थानमा हल्कादेखि मध्यम वर्षा भइरहेको छ । दिउँसोे देशभर सामान्यदेखि पूर्ण बदली भई धेरै स्थानमा हल्कादेखि मध्यम वर्षाको सम्भावनाका साथै लुम्बिनी र सुदूपश्चिम प्रदेशका एक दुई स्थानमा मेघ गर्जनसहित भारी वर्षाको सम्भावना रहेको बताइएको छ । मौसम पूर्वानुमान महाशाखाको पछिल्लो विवरण अनुसार आज काठमाडौँ उपत्यकाको न्यूनतम तापक्रम २१ दशमलव एक डिग्री र अधिकतम तापक्रम २८ दशमलव दुई डिग्री सेल्सियस रहनेछ। त्यस्तै आज सबैभन्दा कम जुम्लाको न्यूनतम तापक्रम १६ दशमलव शून्य डिग्री र सबैभन्दा धेरै दिपालयको अधिकतम तापक्रम ३३ दशमलव शून्य डिग्री सेल्सियस रहने छ ।
वालिङ इलाका प्रशासनबाटै परिचयपत्र,"स्याङजा : अबदेखि वालिङ इलाका प्रशासन कार्यालयबाट पनि राष्ट्रिय परिचयपत्र पाइने भएको छ। इलाका प्रशासन कार्यालयमैे पहिलो पटक बुधवार नगरप्रमुख दिलिपप्रताप खाँणको फोटो खिची परिचय पत्र बनाई औपचारिक रुपमा सुरु गरिएको हो। जिल्ला प्रशासन कार्यालयबाट मात्र बनाइने गरेको परिचयपत्र अबदेखि इलाका प्रशासनले पनि दिने भएको हो। राष्ट्रिय परिचयपत्रसँगै मतदाता परिचयपत्र समेत बनाउन सुरु गरिएको इलाका प्रशासन प्रमुख नबराज बरालले जनाए। नेपाली नागरीकता प्रमाणपत्रको कमिकमजोरी हटाउन तथा मुलुकको सुरक्षा व्यवस्थालाई चुस्त दुरुस्त बनाउने उदेश्यले नेपाली नागरीकलाई बहुउपयोगी राष्ट्रिय परिचयपत्र उपलब्ध गराउने अवधारणा अनुसार राष्ट्रिय परिचयपत्र बनाउन सुरु गरेको बरालले बताए। उनले भने, 'राष्ट्रिय परिचय पत्र अन्तराट्रिय मापदण्डको डिजिटल कार्ड हो। चिपसहितको कार्डमा प्रिन्ट हुने यसमा बैयक्तिक र जैविक विवरण समेटिन्छन। एउटै डिजिटल कार्डमा नागरिकका सबैखाले विवरण समावेश गरिने भएकाले नागरिकता, लाइसेन्स, फोटो सहितको मतदाता परिचयपत्र र जग्गाधनी पुर्जा जस्ता सामग्री बोकेर हिड्ने झण्झट पनि हुँदैन। राष्ट्रिय परिचय पत्रमा व्यक्तिको जन्मदेखि मृत्युसम्म दर्ता हुने व्यक्तिगत घटनाको विवरण पनि समावेश हुने भएकाले सबै नागरिकलाई अनिवार्य रुपमा राष्ट्रिय परिचय पत्र बनाउन वालिङ नगरपालिकाका नगरप्रमुख दिलिप प्रताप खाँणको आग्रह छ। जिल्लाको मध्यभागमा रहेको वालिङ इलाकाबाटै परिचयपत्र पाईने भएपछि आधा जसो जनसंख्यालाई स्याङजा सदरमुकाम स्थित जिल्ला प्रशासन जानुपर्ने वाध्यता हटेको छ। सेवाग्राहीलाई आधा बाटो छोटिनुका साथै छितो, छरितो र कम खर्चमा परिचयपत्र उपलब्ध हुने भएको छ।"
२५ शैयाको एचडियू वार्ड सञ्चालन,"दैलेख : दैलेख अस्पतालमा बुधवारदेखि २५ शैयाको एचडियू वार्ड सञ्चालनमा आएको छ । संघीय सरकारले पठाएको ३ करोड १२ लाख ७० हजार रुपैयाँमध्ये ठेक्का प्रक्रिया मार्फत २ करोड ८० लाखको लागतमा एचडियू (हाई डिपेन्डेन्सी युनिट)सञ्चालनमा आएको हो । सामग्रीहरु खरिद गरेर जडान गरेसँगै एचडियू सञ्चालनमा ल्याईएको स्वास्थ्य सेवा कार्यालय दैलेखका स्वास्थ्य सेवा व्यवस्थापक थीरप्रसाद रेग्मीले बताए । उनकाअनुसार २५ बेड मध्ये ५ बेड आइसोलेसन वार्ड र २० वटा बेड अस्पतालमै जडान गरिएको छ । कोरोना भाइरस (कोभिड१९) महामारीको समयमा कोरोनाका बिरामीलाई उपचार गर्ने प्रयोजनका लागि निर्माण गरिएको आइसोलेसन वार्डमा जडान गरिएको एचडियूले कोरोना संक्रमितको उपचारमा सहज हुने रेग्मीले बताए। एचडियू सञ्चालनमा आएसँगै अब सामान्य बेडमा उपचार सम्भव नहुने बिरामीलाई एचडियूमा राखेर उपचार गरिने दैलेख अस्पतालका डा जगत थापाले जानकारी दिए । उनले भने, कोरोना संक्रमित बिरामी मात्र नभई स्वासप्रश्वास लगाएतका गम्भीर बिरामीहरुको उपचारमा सहज हुनेछ । जनशक्ति अभावमा एक बर्ष अघि खरिद गरेर अस्पतालमा जडान गरिएको भन्टिलेटर थन्काउनुपरेको डा थापाको भनाई छ । एचडियूको बुधवार कर्णाली प्रदेश सरकारका भौतिक पूर्वाधार तथा शहरी विकास मन्त्री अम्मर बहादुर थापा नारायण नगरपालिकाका मेयर रत्नबहादुर खड्काले संयुक्त रुपमा उद्घाटन गरेका छन् । उद्घाटन कार्यक्रममा मन्त्री थापाले दैलेख अस्पतालमा विशेषज्ञ चिकित्सकसहितको जनशक्ति व्यवस्थापनमा ध्यान केन्द्रित गर्ने बताए । मन्त्री थापाले अबको दुई बर्षभित्र दैलेख जिल्लाको स्वास्थ्य क्षेत्रहरु सबै व्यवस्थित भईसक्ने समेत जानकारी दिए।"
प्रधानमन्त्री देउवाले बोलाए मन्त्रिपरिषद् बैठक,"काठमाडौं : प्रधानमन्त्री शेरबहादुर देउवाले मन्त्रिपरिषदको बैठक बोलाएका छन्। प्रधानमन्त्री निवास बालुवाटारमा बिहीबार दिउँसो ४ बजे मन्त्रिपरिषद् बैठक बोलाएका हुन्। बालुवाटार स्रोतकाअनुसार बैठकमा समसामयिक राजनीतिक विषयवस्तु र दैनिक प्रशासनिक काम कारबाहीबारे छलफल हुने छ। यस अगाडिको मन्त्रिपरिषद् बैठकले राजनीतिक दलसम्बन्धी अध्यादेश जारी गर्न सिफारिस गरेको थियो राष्ट्रपतिबाट अध्यादेश जारी भएपछि बुधबारै माधवकुमार नेपालको अध्यक्षतामा नयाँ दल नेकपा एमाले समाजवादी बनेको छ । यद्यपि पार्टीको चुनाव चिन्ह्को विषयमा ठोस निर्णय भइसकेको छैन । चुनाव चिन्ह् नतोकिएको भन्दै एमाले समाजवादीले यसबारे थप छलफल गरेर निर्णयमा पुगिने जनाएको छ । यस्तै जनता समाजवादी पार्टीका महन्थ ठाकुर पक्षले जनता समाजवादी पार्टी (लोकतान्त्रिक) राखेर निवेदन दिएको छ। दलको चुनाव चिन्ह साइकल हुने भएको छ। देउवासँग प्रचण्डनेपालको भेटवार्ता बिहीबार बिहान बालुवाटारमा सत्ता गठबन्धनका शीर्ष नेताहरुबीच भेटवार्ता भएको छ। प्रधानमन्त्री देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एमाले समाजवादीका अध्यक्ष माधवकुमार नेपालले बीच छलफल भएको हो। सत्ता गठबन्धनभित्र मन्त्रीको बाँडफाँट नमिल्दा मन्त्रिपरिषद विस्तार गर्न ढिलाइ भएको छ। प्रधानमन्त्री देउवा र प्रचण्डले माधवपक्षलाई सरकारमा समेट्ने तयारी गरेपनि नेपाल समूहले ठोस निर्णय नगर्दा मन्त्रिपरिषद विस्तारमा ढिलाइ भएको थियो। तर बुधबार एमाले फुटाएर नेपालले नयाँ दल गठन गरेपछि मन्त्रिपरिषद् विस्तार र राजनीति घटनाक्रमबारे गठबन्धनमा शीर्ष नेताहरुबीच छलफल भएको बालुवाटार स्रोतले जनाएको छ। सत्ता गठबन्धनमा नेपाली कांग्रेस, नेकपा माओवादी केन्द्र, जनता समाजवादी, राष्ट्रिय जनमोर्चा र नेकपा एमाले समाजवादी पक्ष सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्।"
साफ च्याम्पियनसिप : नेपालको प्रतिद्वन्द्वी माल्दिभ्स,"काठमाडौं : साविक विजेता माल्दिभ्ससँग खेल्दै नेपालले १३औं संस्करणको साफ च्याम्पियनसिपको सुरुआत गर्ने भएको छ। पाँच राष्ट्रको सहभागिता रहने साफ च्याम्पियनसिप आगामी असोज १५ गतेदेखि माल्दिभ्समा सुरु हुँदैछ। यस संस्करणमा आयोजक माल्दिभ्स, नेपाल, भारत, बंगलादेश र श्रीलंकाको सहभागिता रहने छ। भुटान र पाकिस्तानले भने सहभागिता जनाउने छैनन्। भुटानले कोरोना महामारीको कारण देखाउँदै प्रतियोगिताबाट हात झिकेको छ भने पाकिस्तान फुटबल संघ फिफाको निलम्बनमा छ। दक्षिण एसियाली फुटबल महासंघ (साफ) ले बुधबार खेल तालिका सार्वजनिक गरेको छ। साफ च्याम्पियनसिप असोज १५ देखि २७ सम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १७ मा प्रतिस्पर्धा गर्नेछ। यसैगरी असोज २२ मा भारत र लिग चरणको अन्तिम खेलमा असोज २४ गते बंगलादेशको सामना गर्नेछ। प्रतियोगिताको लिग चरणको खेलपछि शीर्ष दुई टोलीले उपाधिका लागि असोज २७ मा प्रतिस्पर्धा गर्ने छन्। साफ च्याम्पियनसिपका लागि नेपालले लामो समयदेखि तयारी गरिरहेको छ। बन्द प्रशिक्षणमा रहेका २८ खेलाडीले पोखरामा तयारी गरिरहेका छन्। उनीहरूलाई मुख्य प्रशिक्षक अब्दुल्लाह अलमुताइरी प्रशिक्षण दिइरहेका छन्। उनले सोमबार मात्र तेस्रो चरणको छनोटमा २८ खेलाडी छनोट गरेका छन्। ३८ सदस्यीय टोलीबाट १० खेलाडी सोमबार बाहिरिएका हुन्। भरत खवास, विक्रम लामा, रञ्जित धिमाल, जर्जप्रिन्स कार्की, राजीव लोप्चन, सञ्जोक राई, त्रिदेव गुरुङ, सेसेहाङ आङदेम्बे, रन्दीप पौडेल र विशाल सुनार बाहिरिएका छन्। साफ च्याम्पियनसिप अघि नेपालले भारतसँग दुई मैत्रीपूर्ण खेल खेल्नेछ। त्रिपुरेश्वरस्थित दशरथ रंगशालामा भदौ १७ र २० गते मैत्रीपूर्ण खेल हुनेछ।"
राजनीतिक दलसम्बन्धी अध्यादेशविरुद्ध सर्वोच्चमा रिट,"काठमाडौं : राजनीतिक दलसम्बन्धी अध्यादेशविरुद्ध सर्वोच्च अदालतमा रिट परेका छन्। रिट दर्ता प्रकियामा रहेको सर्वोच्च अदालतका प्रवक्ता बाबुराम दाहालले जानकारी दिए। उनले अन्नपूर्णसँग भने,' दर्ता गर्ने प्रक्रियामा छौं, ३ बजेभित्र दर्ता भइसक्छ।' अधिवक्ता अर्जुनकुमार अर्याल,सकुन्तला भुषाल,अनुप अर्याल, प्रवेश केसी,श्रीकान्त बराल,निवेश लम्साललगायतले अध्यादेश गैरसंवैधानिक भन्दै खारेजीको माग गर्नै रिट पेश गरेका हुन्। मंगलबार सरकारले राजनीतिक दलसम्बन्धी अध्यादेश राष्ट्रपतिसमक्ष पेश गरेको थियो। बुधबार राष्ट्रपति विद्यादेवी भण्डारीबाट राजनीतिक दलसम्बन्धी अध्यादेश जारी भएको हो। अध्यादेश पछि देशकै ठूलो पार्टी नेकपा एमाले र जनता समाजवादी पार्टी (जसपा) विभाजन भएको छ। सरकारले पार्टी विभाजन गर्न केन्द्रीय समिति वा संसदीय दलमध्ये कुनै एउटामा २० प्रतिशत भए पुग्ने व्यवस्था गरेरअध्यादेश ल्याएको थियो। यस अगाडि संसदीय दल र केन्द्रीय कमिटी दुबैमा ४० प्रतिशत संख्या पुर्याउनुपर्ने प्रावधान रहेकोले त्यसलाई संशोधन गर्न अध्यादेश ल्याइएको हो। अध्यादेशलाई लिएर सत्तारूढ गठबन्धनका नेता र प्रमुख प्रतिपक्ष दल नेकपा एमालेले विरोध गरिरहेका छन्। संवैधानको मर्म र भावना विपरीत दल विभाजनलाई सहज बनाउन र प्रतिपक्षीको भूमिकालाई निषेध गर्न अध्यादेश ल्याइएको भन्दै नागरिक स्तरबाट समेत यसको आलोचना भएको छ।"
डिजिटल प्लेटफर्ममा एक,"दाङ : कोरोना महामारीसँगै थला परेको नेपाली सिने क्षेत्रमा एउटा नौलो प्रयोगको सुरुवात भएको छ। महामारीका कारण दुई वर्षदेखि सिनेमा हलहरू बन्द छन्। सिने उद्योग नै धरापमा परिरहेको यो अवस्थामा चलचित्र एकले भने डिजिटल रिजिलको प्रयास थालेको छ। चलचित्र एकको डिजिटल (मोसन) पोस्टर मंगलबार ओएसआर डिजिटल नेपालले सार्वजनिक गरेको छ। नेपाली चलचित्र क्षेत्रमा सम्भवतः यो पहिलो प्रयोग हो। मनोज पण्डितको निर्देशन रहेको चलचित्र आगामी असोज २१ गते घटस्थापनादेखि डिजिटल प्लेटफर्ममार्फत प्रदर्शन हुनेछ। यसअघि नै चलिचत्रको तड्का तड्का बोलको गीत सार्वजनिक भइसकेको छ। अहिले डिजिटल युग सुरू भइसकेको छ। विश्वका धेरै ठूला सिनेमा उद्योगहरू पनि डिजिटल प्रमोसनमा गइसकेका छन्, निर्देशक पण्डित भन्छन् अब नेपाली सिनेमा पनि डिजिटलमा जानुको विकल्प छैन। कसै न कसैले त सुरुवात गर्नैपथ्र्यो। यो रिस्क चलचित्र एकमार्फत हामीले लिएका छौं। नेपाली राजनीतिमा हुने विभिन्न षड्यन्त्र र बाह्य हस्तक्षेपको प्लटमा बुनिएको चलचित्र एकको मुख्य भूमिकामा विशाल पोखरेल छन्। उनले यो सिनेमामा एक गुप्तचरको भूमिका निभाएका छन्। राजनीतिमार्फत देशविरुद्ध लाग्नेहरूलाई तह लगाउन गुप्तचरले गरेको संघर्षको कथा चलचित्र एकले बोकेको छ। यो कथा खासगरी मधेस मुद्दामा केन्द्रित छ। चलचित्रको छायांकन पनि मधेसका फाँटदेखि डोल्पाका हिमाली भेगसम्ममा गरिएको छ। गुप्तचर अधिकारीको भूमिकामा देखिएका विशालले चलचित्र एकलाई आफ्नो सिनेमा करिअरको दोस्रो र निकै चुनौतीपूर्ण इनिङ्सका रुपमा लिएका छन्। यसअघि ग्रेटर नेपाल, दासढुंगा, बधशालाजस्ता चर्चित चलचित्रहरू बनाइसकेका निर्देशक पण्डितका अनुसार यो सिनेमा स्पाई थ्रिलर हो। यो पण्डितको सातौं चलचित्र हो।"
फेलै पर्दैनन् नारायणीमा बेपत्ता भएका,"परासी : नारायणी नदीमा डुंगा पल्टिंदा मंगलबार २ जना बेपत्ता भए। माछा मार्ने क्रममा अनियन्त्रित हुँदा डुंगा नदीमा डुबेको हो। ५ जना सवारमध्ये ३ जना भने पौडी खेलेर बाँच्न सफल भए। बेपत्ता हुनेमा पश्चिम नवलपरासीको सुस्ता गाउँपालिका३ का ४३ वर्षीय मंगल बिन छन्। उनी डुंगाका साहु समेत हुन्। बेपत्ता हुने अर्का भारत बिहार प्रदेश भैंसालोटनका ३० वर्षीय दशरथ कोइरी हुन्। नदीमा डुबेको डुंगा ५ किमि तल फेला परेको थियो। बेपत्ताको अहिलेसम्म अत्तोपत्तो छैन। प्रहरीले खोजी कार्यलाई निरन्तरता दिएको बताएको छ। गतवर्ष पनि नारायणी नदीमा डुंगा पल्टिंदा एक जना बेपत्ता भएका थिए। बेपत्ता हुने भारतीय नागरिक हुन्। सुस्तामा भइरहेको निर्माण कामका लागि इँट्टा लिएर जाने क्रममा डुंगा अनियन्त्रित हुँदा नदीमा डुबेको थियो। अन्य व्यक्तिहरु भने पौडेर सकुशल निस्केका थिए। त्यस्तै वर्षायाममा नदीको भेलमा बगेर आउने दाउरा समात्न खोज्दा अघिल्लो वर्ष र त्यसअघिको वर्षमा पनि दुई जना बेपत्ता भए। बेपत्ता हुने नर्सही र रामनगरका हुन्। यी सबै घटना सुस्ता गाउँपालिकाको ठाँडीघाट र सुस्ता क्षेत्रको नारायणी नदी क्षेत्रमा भएका हुन्। बेपत्ता भएका कुनै पनि व्यक्ति फेला पर्न सकेका छैनन्। बेपत्ता भएकाहरु फेला नपर्नुमा नदीको गहिराई बढी रहेको प्रहरी चौकी रामनगरका प्रहरी सहायक निरीक्षक नारायण लुइँटेलले बताए। नदीमा बालुवा धेरै छ। डुबेपछि बालुवामै गाडीने संभावना बढी हुन्छ। त्यसैले पनि फेला पर्न मुश्किल भएको हो, लुइँटेलले भने। नारायणी नदी भारतको बिहार हुँदै पटनामा गएर मिसिएको छ। बेपत्ता भएकाहरु भारतमा फेला पर्न सक्ने संभावनालाई हेरेर प्रहरीले त्यहाँ पनि समन्वय गर्ने गरेको छ। बेपत्ता भएपछि त्यहाँका प्रहरी चौकीमार्फत भारतीय प्रहरीलाई खबर गरेर खोजी गर्न आग्रह गरिंदै आएको जिल्ला प्रहरी कार्यालयका सूचना अधिकारी डिएसपी राजु लामाले बताए। गहिराई र बालुवा भाँसिएकाले खोजी कार्य पनि कठिन रहेको प्रहरीले जनाएको छ। नारायणी नदीमा डुंगा पल्टिने र बेपत्ता हुने घटनाहरु अधिकांश डुंगा मार्फत सुस्ता गाउँ आउजाउ गर्दा, निर्माण सामाग्री ओसारपसार गर्दा, माछा मार्दा र भेलको दाउरा संकलन गर्ने क्रममा हुने गरेको सुस्ताका स्थानीयवासी रविन्द्र जयसवालले बताए। नदीमा पुल नहुँदा सुस्तावासीहरुको आउजाउ र सरसामान ओसारपसार गर्ने सवारीको माध्यम डुंगा नै हो। डुंगा पल्टिने घटना बढी हुने गरे पनि धेरै जना भने सकुशल पौडेर बाहिर निस्कने गरेको स्थानीयले बताएका छन्। सुस्ता जोड्नका लागि ६ वर्षअघि निर्माण कार्य थालनी गरेको झोलुङ्गे पुल अझै बन्न सकेको छैन। पुल नहुँदा सुस्तावासीहरु वर्षायाममा आफ्नै देशमा आउन भारतीय भूमिको प्रयोग गर्नुपर्छ भने कहिलेकाही भारतीय सुरक्षाकर्मीहरुले अवरोध गर्दा जोखिम मोलेर डुंगा मार्फत आउनु पर्ने बाध्यता छ।"
राजनीतिक दलसम्बन्धी अध्यादेश : कांग्रेसमा मिश्रित टिप्पणी,"काठमाडौं : राजनीतिक दलसम्बन्धी अध्यादेशलाई लिएर प्रमुख सत्तारुढ दल कांग्रेसका नेताहरूले मिश्रित प्रतिक्रिया दिएका छन्। अध्यादेश भनेको बाधा फुकाउन ल्याइएको कानुन हो। फुट्न तयार भएर बसेकाहरूलाई यसले स्वतन्त्र बनाइदिने काम गरेको छ, कांग्रेस केन्द्रीय सदस्य मीन विश्वकर्माले भने, संसद् चलेपछि यो स्वतः विस्थापित हुन्छ। अर्का नेता गगन थापाले भने कांग्रेसलाई अप्ठ्यारो नपर्ने भए पनि अध्यादेश ल्याउनु गलत भएको बताए। अध्यादेश हिजो पनि गलत थियो, आज पनि र भोलि पनि गलत नै हुनेछ, नेता थापाले भने, जुन पार्टी टुटुन फुटुनको जिम्मा प्रधानमन्त्री र सरकारले लिएर बाटो सहज बनाउने काम गर्ने हैन। केन्द्रीय सदस्य देवेन्द्रराज कँडेलले कांग्रेस बलियो पार्टी भएकाले अध्यादेशले नछुने दाबी गरे। भने, अध्यादेश ल्याउनु अपराध हैन। समयसापेक्ष आएको हो। आपसमा खिचातानी भइरहेको अवस्थाका पार्टीहरू जसको इच्छा थियो। फिगर क्लियर भएको मात्र हो। अर्की नेता किरण यादवले प्रधानमन्त्रीले आफ्नो क्षेत्राधिकार प्रयोग गरी अध्यादेश ल्याएको हुन सक्ने बताइन्। कांग्रेसको सरकारले नल्याएको भए राम्रो हुन्थ्यो। नजिर राम्रो बस्न सकेन, उनले भनिन्, यद्यपि सरकार गठनको सहजताका लागि प्रधानमन्त्रीले कम्युनिष्ट पार्टीका साथिहरूलाई सहज बनाइदिनुभएको छ। अर्का नेता महेन्द्र यादवले गठबन्धनलाई निकास दिन अध्यादेश नै उपयुक्त विकल्प भएको बताए। माधवकुमार नेपालले नयाँ पार्टी गठन गरेको अवस्थामा आगामी चुनावसम्मै गठबन्धन गरेर जान सकिने उनको भनाइ छ। भने, हाम्रो यो गठबन्धन चुनावसम्म रहन सक्छ। नेपाल पक्ष सरकारमा सहभागी हुने कांग्रेस नेताहरूको दाबी छ। ओली नेतृत्वको सरकारले २०७७ वैशाख ८ मा राजनीतिक दलसम्बन्धी अध्यादेश नै ल्याएको थियो। सर्वत्र विरोध भएपछि उक्त अध्यादेश फिर्ता लिइएको थियो। त्यसले बेला कांग्रेसले नै अध्यादेशको विरोध जनाएको थियो।"
कोही बाहिरिँदैमा एमालेलाई समाप्त पार्ने योजना सफल हुँदैन : महासचिव पोखरेल,"काठमाडौं : नेकपा एमालेका महासचिव ईश्वर पोखरेलले पार्टीबाट कोही बाहिरिँदैमा एमालेलाई समाप्त पार्ने योजना सफल नहुने दाबी गरेका छन्। बुधबार माधवकुमार नेपाल पक्षले पार्टी फुटाएर नयाँ पार्टी दर्ता गरेपछि पोखरेलले एमाले नेपाली जनताबाट पटकपटक अनुमोदित भएको राजनीतिक पार्टी भएको उल्लेख गरेका छन्। उनले पार्टी फुटाएर कम्युनिस्ट आन्दोलन र मुलुकको लोकतान्त्रिक राजनीतिक आन्दोलनमा केही व्यक्तिहरूबाट कालो धब्वा लगाउने काम भएको बताएका छन्। पार्टी अध्यक्षलगायत साथीहरुले गरेको अनगिन्ती प्रयासका बाबजुद पार्टी फुटाउने अपराधपूर्ण काम भएको प्रतिक्रिया दिएका छन्। हाम्रो गौरवशाली पार्टी  नेकपा ( एमाले) को आन्तरिक जीवनमा मात्र नभई नेपालको कम्युनिस्ट आन्दोलन तथा मुलुकको लोकतान्त्रिक राजनीतिक आन्दोलनमा आज केही व्यक्तिहरूबाट कालो धब्वा लगाउने घृणित र निन्दनीय काम भएको छ। बुधबार राति सार्वजनिक अपिल गर्दै भनेका छन्, दु:खका साथ भन्नुपर्दैछ  यो काम पार्टीमा लामो समय पार्टी प्रमुख भएर बस्नुभएका नेता माधव नेपालको अगुवाइमा भएको छ !! पार्टीलाई एकतावद्ध बनाएर अगाडि बढाउन यसबीच पार्टी अध्यक्ष लगायत विभिन्न साथीहरूले गर्नुभएको अनगिन्ती प्रयासका बाबजुद आज एमालेको एकतावद्ध अवस्थामा प्रश्न उठाउने अपराधपूर्ण काम भएको छ। पोखरेलले पार्टीभित्रको एकतालाई कायम राख्न पटक पटक अपिल गरिएको बताउँदै माधव नेपाललगायत केही साथीसँग आफैँले पटक पटक छलफल गरेको उल्लेख गरेका छन्। उनले ती सबै निर्रथक बनेपनि पार्टीलाई एक ढिक्का बनाउन भएका समझदारी र लचकतासमेत कुल्चेर अदृश्य शक्तिहरूको कुत्सित चाहना पूरा गर्ने काम गरिएको दाबी गरेका छन्। नेकपा (एमाले) मुलुकमा आर्थिक विकास र समृद्धि, राष्ट्रिय स्वाभिमान र स्वतन्त्रता, समाजमा अराकताको अन्त्यको उद्देश्य बोकेर अघि बढिरहेको पार्टी भएको पोखरेलले बताएका छन्। उनले एमाले पार्टी तथा आन्दोलनलाई अगाडि बढाउन संकल्पबद्ध भएको र दृढताका साथ अघि बढ्ने दाबी गरेका छन्। उनले भनेका छन्, फुटको विगत हामी सबैले देखेका भोगेका हुनाले केही मानिसहरू कुण्ठा तथा बदलाको भावना बोकेर बाहिरिदैमा धैर्यता नगुमाउन देश तथा प्रवासमा रहेका नेकपा (एमाले) का सम्पूर्ण नेता, कार्यकर्ता र शुभेच्छुकहरूलाई हार्दिक अपिल गर्दछु। नेकपा (एमाले) पार्टी तथा आन्दोलनलाई अगाडि बढाउन संकल्पवद्ध छ , दृढताका साथ अघि बढिरहनेछ।"
जान्ह्वीको अन्दाज,"मुम्बई : बलिउड अभिनेत्री जान्ह्वी कपुरले आफ्नो सुन्दरता र ग्ल्यामरस छविले सबैलाई मन्त्रमुग्ध पार्दै आएकी छन्। उनको हरेक दिन फ्यान फ्लोइङ बढिरहेको छ भने सामाजिक सञ्जालमा पनि उनलाई पछ्याउनेको संख्या निकै ठूलो छ। जान्ह्वी कपुरले आफ्नो विभिन्न अन्दाजका तस्बिर, भिडियो एवं जानकारीहरू राखेर आफ्ना फ्यानहरूलाई खुसी तुल्याउँदै आएकी छन्। उनको वेस्टर्न होस् या ट्रेडिसनल जुनसुकै पहिरनलाई पनि फ्यानहरूले मन पराउने गरेका छन्। जान्ह्वी चर्चित बलिउड अभिनेत्री श्रीदेवी र निर्माता बोनी कुपरकी छोरी हुन्। हालै जान्ह्वी कपुरले केही फोटो सुटका तस्बिर सामाजिक सञ्जालमा सेयर गरेकी छन्। रातो आउटफिटमा देखिएकी जान्ह्वीको सुन्दरतालाई धेरैले मन पराएका छन्। सामाजिक सञ्जाल इन्टाग्राममा पनि उनले राम्रै प्रतिक्रिया पाइरहेकी छन्। रातो आउटफिटमा फोटो सेयर गर्दै उनले चेरी वाइनजस्तै मिठो क्याप्सन लेखेकी थिइन्। जान्ह्वीले गुञ्जन सक्सेना मा काम गरेकी थिइन्। यस चलचित्रमा उनले निर्वाह गरेको भूमिकालाई धेरैले मन पराएका थिए। उनी गुड लक जेरी र दोस्ताना२लगायतका चलचित्रमा पनि देखिँदै छिन्। जान्ह्वीले सन् २०१८ मा बलिउडमा डेब्यु गरेकी हुन्। उनले रोमान्टिक ड्रामा फिल्म धडकमा पहिलो पटक अभिनय गरेकी थिइन्। उनले नेटफिलिक्सबाट प्रशारण भएको घोस्ट स्टोरिज, गुञ्जन सक्सेना : द कार्गिल गर्ललगायतमा काम गरिसकेकी छन्। उनले तमिल फिल्ममा पनि काम गरेकी छन्। सन् २०१६ को सुपरहिट फिल्म पिंकको तमिल रिमेकमा उनले काम गरेकी थिइन्।"
राजधानी दैनिकका अध्यक्ष महेन्द्र शेरचनको पशुपतिमा अन्त्येष्टि,"काठमाडौं : राजधानी न्युज पब्लिकेशनका अध्यक्ष महेन्द्र शेरचनको पशुपति आर्यघाटमा अन्त्येष्टि गरिएको छ। शेरचनको बिहीबार बिहान १२ बजेतिर पशुपति आर्यघाटस्थित इलोक्ट्रोनिक शवदाह गृहमा अन्तिम दाहसंस्कार गरिएको हो। कोरोना संक्रमणबाट ६७ वर्षीय सञ्चार उद्यमी शेरचनको सशस्त्र प्रहरीको एपीएफ अस्पतालमा उपचारका क्रममा बुधबार राति निधन भएको थियो। शेरचनलाई अन्तिम श्रद्धान्जली दिन गर्न नेकपा एमालेका महासचिव ईश्वर पोखरेल, सचिव प्रदिप ज्ञवालीलगायतका नेताहरुको उपस्थित थियो। स्वास्थ्मा समस्या देखिएपछि दुई हप्ताअघि अस्पताल भर्ना भएका शेरचनमा 'डेप्थ निमोनिया' र छातिमा संक्रमण देखिएको थियो। उनको अवस्था जटिल भएपछि जीवनरक्षक औषधि प्रयोग गर्नुपरेको थियो। शेरचनको अक्सिजन लेभल निकै घटेको थियो। उनी लामो समयदेखि सुगरका बिरामी थिए। उनले कोरोनाविरुद्ध दुई डोज कोभिसिल्ड खोप पनि लगाइसकेका थिए। शेरचन तत्कालीन नेकपा एमालेबाट संविधानसभा सदस्य बनेका थिए। विगत १९ वर्षदेखि प्रकाशन हुँदै आएको राजधानी दैनिकका संस्थापक अध्यक्ष रहेका शेरचन विज्ञापन बोर्ड सदस्यमा नियुक्त भएका थिए। उनी नेपाली मिडिया सञ्चालकको छाता संगठन मिडिया सोसाइटीका अध्यक्ष, वैदेशिक रोजगार व्यवसायी संघ संस्थापक अध्यक्ष हुन्। उनी मिडिया सञ्चालककै संस्था मिडिया अलाइन्सको उपाध्यक्ष पनि हुन्। उनका श्रीमती, तीन छोरा र एक छोरी छन्।"
भाइरल ज्वरोका बिरामी बढे,जिल्लामा पछिल्लो केही हप्ता यतादेखि भाइरल ज्वरोका बिरामीको संख्या थपिँदै गएको छ । यहाँका अस्पताल तथा निजी पोलिक्लिनिकमा अहिले भाइरल ज्वरोका बिरामीको संख्या ह्वात्तै बढेको छ । केही दिनदेखि जिल्लामा वर्षासँगै अत्यधिक गर्मी बढेको र वातावरणमा आएको परिवर्तनले मानिसमा भाइरल ज्वरोको प्रकोप देखिएको शैलेश्वरी अस्पताल दिपायल पिपल्लाले जनाएको छ । उक्त अस्पतालमा मात्रै दैनिक १० देखि १५ भाइरल ज्वरोका बिरामी उपचारका लागि आउने गरेका स्वास्थ्यकर्मी लोकेन्द्र बोहराले जानकारी दिए । यसैगरी जिल्ला अस्पतालमा पनि पछिल्लो दुईहप्ता यतादेखि भाइरल ज्वरोका बिरामीको संख्या थपिदै गएको अस्पतालका मेडिकल सुपरिटेन्डेन्ट एवं कार्यालय प्रमुख कृष्ण जोशीले बताए । अस्पतालमा उपचार गराउन आएका बिरामीमध्ये ६०७० प्रतिशत बिरामीमा भाइरल ज्वरोको समस्या हुने गरेको अस्पतालका सूचना अधिकारी अमरसिंह भाटले बताए । निजी मेडिकल तथा पोलिक्लिनिकमा समेत उक्त रोगका बिरामी बढ्दै गएका मुकेश मेडिकल हल दिपायलका मुकेश यादवले जानकारी दिए । यहाँका सहरी क्षेत्रका अस्पताल भन्दा पनि गाउँघरमा रहेका निजी मेडिकलमा उपचार गराउन आउने भाइरल ज्वरोका बिरामीको संख्या बढी रहेको जोरायल गाउँपालिका३ की यशोदा मल्लले बताए । निजी मेडिकलमा उच्च पावरको औषधि दिने तथा ज्वरो चाँडै निको हुने भएकाले पनि उक्त रोगका बिरामी सरकारी अस्पतालभन्दा पनि गाउँमा खोलिएका निजी मेडिकल प्रति बढी आकर्षित हुने गरेका अर्का स्थानीयवासी करनसिंह खत्रीले बताए । मौसम परिवर्तनका कारण मानिसको शरीरमा अत्यधिक गर्मी भएको र शरीर तातो नै रहेको बेला अचानक पानीमा भिज्नु वा चिसो पदार्थ पिउनाले शरीरले तापक्रम अनुकूलरूपमा मिलाउन नसक्दा 'इन्फेक्सन' भएर भाइरल ज्वरो आउने गरेको शैलेश्वरी अस्पतालका डा ललितकुमार लिम्बूले बताए ।
कक्षा १२ को स्थगित परीक्षा कहिले होला ?,"काठमाडौं : कक्षा १२ को स्थगित वार्षिक परीक्षा सञ्चालन सन्दर्भमा अन्यौलता छाएको छ । कोभिड१९ संक्रमणका कारण ३१ साउनदेखि तय भएको कक्षा १२ को परीक्षा स्थगित भएको थियो । शिक्षा विज्ञान तथा प्रविधि मन्त्रालय र कोभिड१९ संकट व्यवस्थापन केन्द्रको आग्रहमा राष्ट्रिय परीक्षा वोर्डको साउन २३ मा बसेको बैठकले परीक्षा स्थगितको निर्णय गरेको थियो । बोर्डले विद्यार्थीलाई कोरोनाविरुद्धको खोप लगाइसकेपछि मात्रै परीक्षा सञ्चालन गर्ने तयारी थालेको छ । विद्यार्थीलाई खोपको व्यवस्था गर्न स्वास्थ्य तथा जनसंख्या राज्यमन्त्री उमेश श्रेष्ठ र स्वास्थ्य सचिव डारोशन पोखरेललाई बोर्डले अनुरोध गरिसकेको छ । स्वास्थ्य राज्यमन्त्री श्रेष्ठले विद्यार्थीलाई खोप उपलब्ध गराउने सकारात्मक जबाफ दिएका थिए । स्वास्थ्य मन्त्रालयले केहिदिनमै जापानबाट कोभ्याक्स सुविधाअन्तर्गत प्राप्त १६ लाख डोजमध्ये बाँकी ८ लाख मात्रा एस्ट्राजेनेका खोप आउने जनाएको छ । वोर्डका परीक्षा नियन्त्रक कृष्ण शर्माले विद्यार्थीलाई खोप लगाइसकेपछि चिकित्सकको सुझावपछि परीक्षा सञ्चालनबारे थप निर्णय हुने बताए । उनले भने, ,'विद्यार्थीलाई खोप उपलब्ध गराउन स्वास्थ्य मन्त्रालयलाई आग्रह गरेका छौं । खोप लगाएपछि चिकित्सकको रायमा थप निर्णय लिन्छौं । परीक्षा हुनु १५ दिनअघि बोर्डले परीक्षा तालिका सार्वजनिक गर्ने जनाएको छ । बोर्डका अनुसार परीक्षामा ३ लाख ८६ हजार परीक्षार्थीले ४ हजार ३३५ परीक्षा केन्द्रबाट अनिवार्य र ऐच्छिक गरी करीब ९० विषयको परीक्षा दिने तयारीमा थिए । गत वर्ष परीक्षा समय र अंक भार घटाएर बोर्डले परीक्षा लिएको थियो । परीक्षा धकेलिदा विद्यार्थीहरु अन्योलमा परेका छन् । संसद्को शिक्षा तथा स्वास्थ्य समितिले विद्यार्थीलाई खोप उपलब्ध गराएर मात्रै परीक्षामा सामेल गराउन शिक्षा मन्त्रालयलाई निर्देशन दिएको थियो ।"
मेगा बैंकका ९ वटा एक्सटेन्सन काउन्टर अब शाखा कार्यालयमा स्तरोन्नति,"काठमाडौं : मेगा बैंक नेपाल लिमिटेडले विभिन्न स्थानहरुमा सञ्चालनमा रहेका ९ वटा एक्सटेन्सन काउन्टरहरुलाई स्तरोन्नति गर्दै शाखा कार्यालयमा परिणत गरेको छ । झापा जिल्लाको शिवसताक्षी नगरपालिका ७ मा रहेको शिवसताक्षी एक्सटेन्सन काउन्टर, मोरङ जिल्लाको धनपालथान गाउँपालिका ४ मा रहेको धनपालथान एक्सटेन्सन काउन्टर, सुनसरी जिल्लाको कोशी गाउँपालिका १ मा रहेको कोशी एक्सटेन्सन काउन्टर, धनुषा जिल्लाको मिथिला बिहारी नगरपालिका ७ मा रहेको मिथिला बिहारी एक्सटेन्सन काउन्टर, धनुषा जिल्लाकै नागराईन नगरपालिका २ मा रहेको नागराईन एक्सटेन्सन काउन्टर, अर्घाखाँची जिल्लाको मालारानी गाउँपालिका ३ मा रहेको मालारानी एक्सटेन्सन काउन्टर, पाल्पा जिल्लाको माथागढी गाउँपालिका ४ मा रहेको माथागढी एक्सटेन्सन काउन्टर, गुल्मी जिल्लाको रुरुक्षेत्र गाउँपालिका ४ मा रहेको एक्सटेन्सन काउन्टर र दार्चुला जिल्लाको शैल्यशिखर नगरपालिका ९ मा रहेको शैल्यशिखर एक्सटेन्सन काउन्टर गरी जम्मा ९ वटा एक्सटेन्सन काउन्टरहरुलाई बैंकले भदौ १ गतेबाट शाखामा स्तरोन्नति गरेको हो । यसअघि नै बैंकले सुनसरी जिल्लाको बराहाक्षेत्र गाउँपालिका वडा नम्बर ६ मा रहेको एक्स्टेन्सन काउन्टरलाई पनि शाखामा स्तरोन्नति गरिसकेको छ । अब यी सबै शाखाहरुबाट निक्षेप एवं कर्जाको कारोबारका साथै अन्य बैंकिङ सेवा तथा सुविधाहरु प्राप्त गर्न सकिने छ । योसँगै अब मेगा बैंकको शाखा संख्या १९९ पुगेको छ भने एक्सटेन्सन काउन्टरहरुको संख्या २४ कायम भएको छ।"
"सुनको मूल्य घट्यो, कति पुग्यो तोलाको?","काठमाडौं : नेपाली बजारमा सुनको मूल्य ४ सय रुपैयाँले घटेको छ। बिहीबार सुन तोलामा ४ सयले घटेर ९० हजार ८ सय रुपैयाँमा कारोबार भइरहेको नेपाल सुनचाँदी महासंघले जनाएको छ। तेजावी सुनको मूल्य ९० हजार ३०० रुपैयाँ कायम गरिएको छ। यस्तै, चाँदीको मूल्यमा पनि सामान्य गिरावट आएको छ। आज चाँदी तोलाको एक हजार १८० रुपैयाँमा कारोबार भइरहेको महासंघले जनाएको छ। बुधलबार चाँदी तोलाको एक हजार २०५ रुपैयाँमा कारोबार भएको थियो।"
जब श्रीमानले नै देहव्यापारमा लगाउन खोजे,"भैरहवा : रुपन्देहीकी २२ वर्षीया सरिता (परिवर्तित नाम) को सानो परिवार छ। बुवा, आमा, तीन दिदी बहिनी र एक भाइ छन्। सरिता परिवारमा जेठी हुन्। घरका मुखिया बुवाले खाजा पसल चलाएर जसोतसो परिवारको गुजारा चलाउँछन्। पारिवारिक जीवन राम्रै चलेको थियो। सबै खुशी थिए। सरिताको विवाह भयो। जुन विवाहले उनको जीवन नै यूटर्न मा मोडियो। परिवारसगँ छँदा आमाको काखमा रमाएर हुर्किएकी उनी विवाहको केही समयपछि कहिल्यै मुस्कुराउन सकिनन्। सात जन्म साथ निभाउने कसम खाएका आफ्नैले परदेशमा लगेर उनको शरीर घण्टाका दरले बेच्ने हर प्रयास गरे। यौन धन्दाको बजारमा उत्रिन नमानेपछि अमानवीय क्रुरताको सबै पीडा भोग्नु पर्यो उनले। सिमित केही हजार रुपैयाँका लागि मात्र उनको शरीर निचोड्न परपुरष सामुसम्म उनलाई उभाइयो। परदेशमा लगेर उनको शरीर निचोड्न का लागि ग्राहकसम्म पुर्याउने अरु कोही नभई उनकै श्रीमान ३२ वर्षीय महेशप्रसाद साह (परिवर्तित नाम) थिए। २०७४ साल बैशाखमा सरिता र अर्घाखाँचीका महेशको विवाह भएको थियो। सानी आमाले घरमा विवाहको प्रस्ताव ल्याएकी थिइन्। परिवार विवाह गराउने पक्षमा थिएन। तर, सानीमा लगायतको जोडबलमा विवाह भएको सरिता बताउँछिन्। कक्षा ११ मा पढ्दै विवाह भएकोले एक वर्ष माइतमै बसेर उनले कक्षा १२ को अध्यापन सकाइन्। पढाइ सकाएर घर अर्घाखाँची गइन्। श्रीमान वैदेशिक रोजगारका लागि कतारमा बस्ने गरेको विवाह अघि सुनेकी उनले पछि भारतमा केही काम गर्ने गरेको थाहा पाइन्। श्रीमानले सँगै भारत जान दवाव दिन थाले। उनको जाने इच्छा थिएन। श्रीमान श्रीमती सँगै काम गरे भविष्यका लागि रकम जोहो गर्न सक्ने लगायतका कुरा गरेपछि उनी राजी भइन्। दुवैजना भारतको दिल्ली गए। विवाह अघि कुरा चल्दा केटा को चालचलन, व्यवहार सबै राम्रो रहेको भन्ने सुनेकी उनले दिल्ली पुगेपछि श्रीमानको असली अवतार देखिन्। दिल्ली पुगेपछि कोठामा ल्यापटप, अनेकन सिमकार्ड, मोबाइलहरू देखेपछि पहिलो दिन नै म अचम्ममा परें, सरिताले अन्नपूर्णसँग भनिन्, विस्तारै श्रीमानको काम बारे थाहा पाएपछि म डराएँ र घर फर्किन चाहँ। महेशले दिल्लीमा सेक्स र्याकेट को धन्दा चलाउने गरेको उनले थाहा पाएकी थिइन्। उनका अनुसार श्रीमान महेशले मोबाइलमा समाजिक सञ्जाल ह्वाट्स एप को ग्रुप बनाएका थिए। जसमा व्यक्तिहरू (ग्राहक) सँग जोडिएका थिए। ग्राहकले सर्भिस चाहियो भनेको अवस्थामा उनले अनेकन युवती नग्न हुनुका साथै विभिन्न किसिमका तस्विर पठाउने र डिमाण्ड अनुसारको कल गर्ल लाई ग्राहक समक्ष पठाउँथे। जसको रकम उनले अनलाइन बैकिङ मार्फत लिन्थे। यसरी दिनमा हजारौँ रुपैयाँ कमाउँथे। उनले डरलाग्दो व्यापार देखेपछि घर छाडिदिन आग्रह गरिन्। तर श्रीमानले मानेनन्। उनले बुवालाई जानकारी गराए तनाव लिनुहुन्छ भनेर अवस्थाबारे आफन्तलाई जानकारी गराइन्। आफन्तले उक्त विषयलाई लिएर प्रहरी चौकीमा गएको श्रीमानले थाहा पाएपछि सरितालाई अर्घाखाँची घर लिएर आए। त्यसपछि आफुमाथी क्रुरता सुरु भएको उनी सम्झिन्छन्। त्यती बेलासम्म उनको एउटा छोरी समेत भइसकेको थियो। घर पुगेपछि परिवारका सबैले यातना दिन सुरु गरे, जुन भनि साध्य छैन उनले भनिन्, सबैले दिल्लीबाट किन आएको ? फेरी दिल्ली जा, जस्ता कुरा गरेर दवाव दिन थाले। तर, फेरी म जान चाहेको थिइन। बुवा आमालाई भनौ भने उहाँहरूलाई तनाव हुन्छ भनेर सबै सहेर बसेको थिएँ। सरिता सँगै जान तयार नभएपछि श्रीमानले एक वर्षे छोरीलाई लिएर दिल्लीका लागि घरबाट निस्किए। छोरीलाई लिएर निस्किएपछि उनलाई पछ्याएर बाटोमा भेटिन्। त्यसपछि आफु र छोरीलाई बुटवल (तिलोत्तमा) माइत छोड्दिन भनेपछि उनी तयार भए। तर, श्रीमानले झुक्काएर अर्कै बाटो हँुदै आफुहरूलाई कपिलवस्तुको कृष्णनगर नाकामा पुर्याएको उनी बताउँछिन्। नाकामा पुर्याएर उनी छोरी लिएर सीमापारी जान थालेपछि आफु बाध्य भएर पछि पछि जानु परेको उनले सुनाइन्। दिल्ली पुगेपछि श्रीमानले अन्य युवतीलाई जस्तै आफुलाई यौन व्यापारमा धकेल्न खोजेको उनले गुनासो गरिन्। श्रीमानले कल गर्लको रूपमा ग्राहकसगँ कुराकानी गर्न, रकम माग गर्न लगाउने जस्ता कार्य जबरजस्ती गराउँथे, उनी घटना सम्झिदै भन्छिन्, भनेको नमाने निर्धात कुटपिट गर्ने, टाउको समातेर भईंमा पछार्ने, करेन्ट लगाउने जस्ता यातना दिन्थे। घटना सम्झेर उनी धुरुधुरु रुन्छिन्। एक दिन श्रीमानले फलानो स्थानमा गएर सामान लिएर आउँन भनी झुक्काएर कल गर्ल को रूपमा ग्राहकको सामू पठाएको उनले बताइन्। ग्राहकसामु पुगेपछि यस्तो अवस्थामा केही युवती कण्डम छुट्यो लिएर आउँछु भनेर भाग्ने गरेको उनले सुनेकी थिइन्। र, त्यही जुक्ति लगाएर आफु त्यस दिन उम्किन सफल भएको र अस्मिता लुट्नबाट जोगिएको उनले बताइन्। ग्राहकबाट उम्किएर कोठामा पुगेपछि श्रीमानले उनलाई ग्राहकसगँ किन नगएको भन्दै निर्धात कुटपिट गरे। उनका अनुसार यही जुक्ति अपनाएर कुनै युवती ग्राहक सामुबाट भागेपछि ग्राहकले श्रीमानलाई फोन सम्पर्क गर्थे। त्यसपछि श्रीमानले मलाई फोनमा कुरा गर्न लगाएर थप रकम माग गराउँथे। र, ग्राहकले पुनः रकम पठाएपछि उनले ग्राहकको फोन नम्बरलाई ब्लायक लिस्टमा राखेर ठगीधन्दा समेत चलाउँथे। डिल लगत्तै ग्राहकले रकम भुक्तानी गरिदिन्थे। सोझी युवती परी भने ग्राहकसँगै जान्थे तर यदि बाठो परी भने जुक्ति लगाएर भाग्थे, उनी भन्छिन्, त्यसपछि ग्राहकको फोन आएपछि एकछिनमा आउँछु भनी भागेको युवतीको रूपमा मैले कुरा गरेर थप रकम माग्नु पथ्र्यो। उनले आफुलाई जबरजस्ती यसरी केही पटक रकम माग गर्न लगाइएको बताइन्। आफूले चलाएको यौन धन्दाको बजारमा महेशले सरिताको पनि नग्न तस्विरहरू पठाउने गरेका थिए। उनले कम उमेरको युवतीको डिमाण्ड भएको अवस्थामा श्रीमानले आफुलाई थाहा नदिई आफ्नो नग्न तस्विर ग्राहकलाई पठाउने गरेको सुनाइन्। भनेको नमाने केही खाना पनि दिन्थेनन्, आफु एक्लै खान्थे, मलाई ५१० रुपैयाँको चाउमिन ल्याएर फालिदिन्थे, आखाँबाट आसुको धारा बगाउँदै उनले पीडा सुनाइन्, असाध्यै भोक लागेपछि त्यही चाउमिन २३ दिन पछि खान्थें। महेश कोठा बाहिर जादाँ भागेर नेपाल जान सक्ने भन्दै सरितालाई कोठामा थुनेर जान्थे। सरितासगँ मोबाइल थिएन। यातनाको सीमा नाघेपछि कोठामा श्रीमान नभएको बेला झ्यालमा लगाइएको मोटो कागज (गत्ता) मा प्वाल बनाएर छिमेकीलाई बोलाइन्। उनको छिमेकको कोठामा इन्जिनियरिङ पढने छात्राहरू बस्थे। उनीहरू पनि सरितामाथि भइरहेको यातनाको विषयमा जानकार थिए। उनले आफ्नो बुवालाई समाजिक सञ्जाल फेसबुकमार्फत सम्पर्क गरेर घटनाबारे सबै जानकारी गराईदिन आग्रह गरिन्। छात्राले पनि फेसबुकमार्फत सरिताको बुवालाई सम्पर्क गरेर घटनाबारे बेलिविस्तार लगाएर उद्दार गर्न आग्रह गरे। श्रीमानले पानी लिन पठाउने बहानामा पुनः उनलाई ग्राहक समक्ष पठाउन खाजे। उनले नजिकैबाट पानी ल्याउँदा किन यति छिटो पानी ल्याएको भन्दै फेरि यातना दिएको उनले सुनाइन्। उता महेशले यातना दिइरहँदा यता छात्राबाट सूचना पाएका उनका बुवाले तत्काल जिल्ला प्रहरी कार्यालय रुपन्देहीको महिला सेललाई घटनाबारे जानकारी गराए। सरिता भागेर नेपाल जान सक्ने भन्दै महेशले उनको सबै कपडा समेत च्यातिदिएका थिए। जति याताना दिदाँ पनि सरिताको खुट्टा डग्मगाएन। उनी अडिग रहिन्। तर, यौन धन्दाको बजारमा उनले आफ्नो अस्मिता लुट्न दिइनन्। त्यस दिन महेशले आज तलाई मारेर फालिदिन्छु भन्दै नग्न बनाएर मरणाशन्न हुने गरी कुटपिट गरे, पेटमाथी बसेर गुप्ताङ क्षेत्रमा मुड्कीले पटक पटक हाने, उनले भक्काँनिदै भनिन्, पानीमा चोभे, करेन्ट समेत लगाइदिए, त्यसपछि म बेहोस भएँ। पेटमाथी बसेर गुप्ताङ क्षेत्रमा मुड्कीले पटक पटक हान्दा उनी चिच्याइन्, तड्पिरहिन्, रोइन्, कराइन तर श्रीमानको मन पग्लिएन। दया लागेन उनलाई। उल्टै अर्धचेत अवस्थामा पीडा दिएर आत्महत्याको स्विकारोक्ति बयान का लागि जबरजस्ती बोल्न लगाई भीडियो बनाएको र कागजमा सही गराएको अझै झल्झल्ती सम्झना आउँछ सरितालाई। यता बेलुका चार बजे घटनाबारे जानकारी पाएको प्रहरीले तत्काल दिल्ली स्थित मानव बेचबिखनविरुद्दका क्षेत्रमा काम गर्ने आफन्त नेपाल संस्थालाई घटनाबारे खबर गर्यो। जानकारी पाएलग्तै आफन्त नेपालले दिल्ली प्रहरी र दिल्ली महिला आयोगको टोली सहित घटनास्थल पुगेर सोही रात सरिताको मरणाशन्न अवस्थामा उद्दार गर्यो। सरितालाई उपचारका लागि अस्पतालमा भर्ना गरियो र श्रीमान महेशलाई प्रहरीले पक्राउ गर्यो। घटनाको जानकारी पाएलगत्तै हामीले आवश्यक समन्वय गरेर दयनिय अवस्थामा तत्काल उनलाई उद्दार गरेका थियौँ, आफन्त नेपालका भारत प्रमुख उद्दार अधिकृत नविन जोशीले भने, उद्दारका लागि कोठामा पुग्दा अवस्था सामान्य थिएन, करेन्ट लगाइएकोले उनको स्वास्थ्य अवस्था निकै नाजुक थियो। उनले थपे, क्रुर यातना दिइएकाले उनी बोल्न सकेकी थिइनन्। शरीर कामीरहेको थियो। आखाँबाट निरन्तर आँसु बगिरहेका थिए। एकमद कमजोर भएकी थिइन्। अवस्था नाजुक भएकाले उपचारका लागि उनलाई तत्काल अस्पतालमा भर्ना गरिएको थियो। मेरा लागि नविन दाइ र लक्ष्मी दिदी (उद्दारकर्ता) भगवानको रूपमा त्यहाँ आउनुभयो, उनी भन्छिन्, उहाँहरू नआएको भए म बाँच्ने थिइन होला। उद्दारपछि अहिले उनी आफ्नो घर तिलोत्तमा फर्किएकी छिन्। तर, पीडा बिर्सिन सकेकी छैनन्। विक्षिप्त भएकी सरितालाई अहिले घटना बिर्साएर उत्प्रेरित गर्न निकै जरुरी छ, आफन्त नेपाल संस्थाको भैरहवा शाखाकी प्रमुख मेनुका गिरीले भनिन्, हामीले सकेसम्म प्रयास गरिरहेका छौँ। सरिता अझै पढ्न चाहन्छिन्। समाजमा केही गरेर देखाउने उनको चाहना छ। तर, घरको कमजोर आर्थिक स्थितीका कारण उनको अध्यापन गर्ने चाहनामा ब्रेक लागेको छ। सरिता घर फर्किएपछि श्रीमान महेश भारतको थुनाबाट छुटेर उनको घर आए। लुकेर घरमा पसेका उनले सरिताको आमाको अनुहारमा विष छ्यापे। अस्पतालमा उपचारपछि उनको अवस्था सामान्य छ। परिवारले गुहार मागेपछि स्थानीयले महेशलाई समाते। त्यसपछि हातमा भएको विष महेशले पनि मुखमा हाले। स्थानीयले प्रहरीलाई खबर गरेपछि प्रहरीले नियन्त्रणमा लिएर उपचारका लागि स्थानीय क्रिमसन अस्पतालमा पुर्यायो। उपचारपछि अहिले उनी जिल्ला प्रहरी कार्यालय रुपन्देहीको थुनामा छन्। श्रीमान महेशविरुद्ध मानव बेचबिखन तथा ओसरपसार मुद्दा दायर गरी घटनाको अनुसन्धान भइरहेको जिल्ला प्रहरी कार्यालय रुपन्देहीका डिएसपी सत्य नारायण थापाले जानकारी दिए। महेशलाई उन्मुक्ति दिलाउन राजनितिक चलखेल भइरहेको परिवारको दावी छ। निर्मला पन्तको बलात्कार र हत्या लगायत घटना सम्झिँदै उनी भन्छिन्, हामी जस्तालाई न्याय पाउँन साह्रै गाहे छ किनभने हामीसगँ धनसम्पत्ति र शक्ति छैन। तर मेरो हकमा अदालत के गर्छ त्यो थाहा भएन। अब फैसलाले देखाउँछ न्यायलयमा न्याय पाइन्छ कि त्यहाँ पनि जीवनले गरेको जस्तै अन्याय।"
संसदीय राजनीति : फेरि उही विकृति,"काठमाडौं : व्यवस्थापिकासंसद्को राज्य व्यवस्था समितिको ०७३ चैत ७ गतेको बैठकमा ठूला पार्टीविरुद्ध साना पार्टी एकगठ्ठा भएर खनिए। राजनीतिक दलसम्बन्धी विधेयक च्यात्न खोजे, नाराबाजी गरे। त्यसको कारण थियो, ३ प्रतिशतको थ्रेसहोल्डको प्रस्ताव। तर, कांग्रेस, एमाले र माओवादी केन्द्र टसमस भएनन्। समिति हुँदै संसद्बाट विधेयक पारित भयो। त्यसपछिको निर्वाचनबाट पाँच पार्टीले मात्र राष्ट्रिय दलको मान्यता पाए। संविधानसभा निर्वाचनबाट आएका एक सिटे पार्टी लगभग हराए। ठूला पार्टीका नेता स्थिरताका लागि थ्रेसहोल्ड राख्नुपरेको कारण बताउँथे। पार्टी टुटफुट र सत्ता संघर्षको फोहोरी खेलको पुनरावृत्ति नहोस् भनेर थ्रेसहोल्डको व्यवस्था राखिएको थियो। तर, संविधानसभाबाट संविधान बनेको ६ वर्षमै संसदीय राजनीतिका विकृति देखापर्न थालेका छन्। सत्ता राजनीतिका फोहोरी खेलदेखि सत्ताकै कारण पार्टीहरू विभाजन हुने क्रम सुरु भएको छ। संविधानसभामा समानुपातिक निर्वाचन प्रणालीका कारण देशभरिबाट १८ हजार मत पाउने पार्टीबाट पनि सांसद बन्ने मौका पाए। एक सिटे दलको संख्या मात्र १५ वटा थियो। २७ दल फुट्दै ३२ वटासम्म संविधानसभामा पुगे। त्यति बेला ३ प्रतिशतभन्दा माथि मत ल्याउने दलको संख्या ४ मात्र थियो। तर, सरकार बनाउन र ढाल्न साना पार्टीहरूको उदेकलाग्दो भूमिकाकै कारण ठूला दल थ्रेसहोल्डको पक्षमा उभिएका थिए। एमाले नेता कृष्णभक्त पोखरेल सत्ता राजनीतिका फोहोरी खेल दोहोरिन नदिन सुधारिएको संसदीय प्रणालीको व्यवस्था संविधानमा गरिएको बताउँछन्। तर, दलगत स्वार्थका कारण राजनीति फोहोर बन्दै गएको उनको बुझाइ छ। संसदीय राजनीतिका विकृति नदोहोरिऊन् भनेर हामीले संविधानमा थुप्रै व्यवस्था गर्यौं, पोखरेल भन्छन्, तर यति चाँडै यस्ता विकृति देखा पर्लान भन्ने कल्पना पनि गरेका थिएनौं। संविधानमै मन्त्रीको संख्या, थ्रेसहोल्डको मापदण्ड, प्रधानमन्त्रीविरुद्ध २ वर्षसम्म अविश्वास प्रस्ताव ल्याउन नपाइने, प्रधानमन्त्रीलाई संसद् विघटनको अधिकार नदिने, एउटै व्यक्ति एकभन्दा बढी निर्वाचन क्षेत्रबाट चुनाव लड्न नपाउनेजस्ता व्यवस्था गरिएका छन्। तत्कालीन संविधानसभा अध्यक्ष सुवास नेम्बाङले संविधानका नयाँ व्यवस्थाले राजनीतिक स्थिरता दिने र संसदीय प्रणालीका विकृति अन्त्य हुने धारणा सार्वजनिक मञ्चमा पटकपटक व्यक्त गरेका थिए। ०४८ देखि ०५९ सम्म सत्ता जोगाउन सांसदहरूलाई बैंकक भ्रमण, पजेरो काण्ड, ठुल्ठूला भ्रष्टाचारका काण्ड, पार्टी विभाजन, अस्थिर सरकार, आसेपासेको सत्तामा रजाईका कारण संसदीय व्यवस्थाप्रति नै वितृष्णा पैदा भयो। तत्कालीन राजा ज्ञानेन्द्र शाहले ०५९ मा सत्ता हातमा लिँदा पनि आन्दोलनमा उठ्न धौधौ भयो। नेताहरूभन्दा नागरिक समाज अघि बढेर आन्दोलनको नेतृत्व गर्ने अवस्था आयो। संसदीय राजनीतिका विसंगतिबाट वाक्कदिक्क भएका जनताले चार वर्षपछि मात्र आन्दोलनलाई साथ दिए। ०६२६३ को क्रान्तिको बलबाट गणतन्त्र हुँदै संविधानसभाबाट बनेको संविधानका आधारभूत स्तम्भ कमजोर पार्न जिम्मेवार दल र नेताहरू नै सक्रिय बनेको नागरिक समाजका अगुवाहरूको भनाइ छ। राजनीतिक दलसम्बन्धी ऐन २०७३ पारित गर्दा स्थिरता ल्याउन र दल फुटाउने काम नेपाली भूमिमा नहोस् भन्ने उद्देश्यले सर्वसम्मतबाट पारित गरेका थियौं, पोखरेल भन्छन्। तत्कालीन संविधानसभा सदस्य एवं पूर्वमन्त्री हृदयेश त्रिपाठी दलहरूबीच अस्वस्थ प्रतिस्पर्धाका कारण अस्थिरता निम्तिएको बताउँछन्। अदालतको भूमिकालगायत निर्वाचन आयोगले सही समयमा सही ढंगले दलसम्बन्धी निर्णय नगर्दा पनि अप्ठयारो सिर्जना भएको हो, नेता त्रिपाठी भन्छन्। कांग्रेस सचेतक पुष्पा भुसाल ३ वर्षको सरकार चलाउने पद्धतिले अहिलेको अवस्था सिर्जना भएको बताउँछिन्। राजनीतिक अस्थितरतालाई समाप्त गर्नुपर्छ भन्ने मान्यता भए पनि अहिलेको गठबन्धन समूहले एकजुट भएर गरेको प्रयास सकारात्मक छ, भुसाल भन्छिन्। जनता समाजवादी पार्टीका नेता लक्ष्मणलाल कर्ण भने पार्टीहरू फुट्दैमा कुनै विकृति नफैलिने बताउँछन्। पार्टीहरू अलग हँुदैमा त्यसले नोक्सान गर्दैन्, कर्ण भन्छन्, हामीले बहुदलीय व्यवस्थाबाट देश सञ्चालन गर्ने कुराको कल्पना गरेका हौं। एमाले सचेतक शान्ता चौधरी संसदीय विकृति दोहोरिँदै गए प्रणालीमाथि नै प्रश्न उठ्ने बताउँछिन्।"
रेल्वे मुआब्जामा किसानको विरोध,"काठमाडौं : निर्धारित रेल्वे स्टेसनको मुआब्जा बजार भाउभन्दा कम भएको भन्दै स्थानीयले विरोध जनाएका छन् । रेल्वे स्टेसन बनाउन सरकारले महोत्तरीको बर्दिबासका अधिग्रहण गरेको जग्गाको बुधबार मुआब्जा निर्धारण गरिएको थियो । २०७३ सालदेखि किसानको रोक्का राखिएको ५७ विघाभन्दा बढी जग्गका मुआब्जा निर्धारण गरिएको महोत्तरीका प्रमुख जिल्ला अधिकारी तीर्थराज भट्टराईले जनाए । रेल्वेको स्टेसनभित्र अधिग्रहणमा परेको जग्गाको ३२ शीर्षकमा विभाजित गरेर कठ्ठाको ७ लाखदेखि ८० लाखसम्म मुआब्जा निर्धारण गरिएको हो । कठ्ठाको २० लाखदेखि १ करोंड २० लाखसम्म आफुहरुको माग रहेको रेल्वे मुआब्जा पीडित संघर्ष समितिका संयोजक राजु खड्काले बताए । यो आफूहरुको बटम लाइन रहेको उनको भनाइ छ । मुआब्जा निर्धारण समितिले आफ्नो ढंगले निर्धारण गरेको मुआब्जा हामीलाई मान्य छैन,उनले भने, जग्गाको मूल्य अति नै कम भयो । जग्गा धनी किसानहरुले कुनै पनि हालतमा मान्दैन ।' बिहीबार दिउँसो तीन बजे रेल्वे पीडितको छलफल बैठक बस्न लागेको छ । स्थानीय रुपमा संघर्षको बाटोसँगै कानुनी उपचार खोजिने संयोजक खड्काले भने । बर्दिबासका जनप्रतिनिधि र राजनितिक दलहरुले पनि निर्धारित मुआब्जा विमती राखेका छन् । बर्दिबास नगरपालिका मेयर बिदुर कुमार कार्कीका अनुसार, जग्गाको मूल्य कम भयो । शतप्रतिशत खुशी ढंगले किसानले मुआब्जा पाएको छैन । हाल निर्धात मूल्यमा पीडित २ सय किसानलाई मुआब्जा दिदाँ २ अर्ब ३० करोड रकम सरकारले खर्चिनुपर्छ । ब्रोडगेज रेल सेवा संचालनका लागि जयनगरजनकपुरकुर्थाभंगहासम्म लिक बनिसकेको छ। मुआब्जा विवादले भंगहाबर्दिबाससम्मको लिक र स्टेशन बन्न सकेको छैन ।"
देशकै पहिलो महिला मुख्यमन्त्री शाक्य : कस्तो छ राजनीतिक पृष्ठभूमि ?,"बागमती : बागमती प्रदेशका नवनियुक्त मुख्यमन्त्री अष्टलक्ष्मी शाक्य (बोहरा) देशकै पहिलो महिला तथा प्रदेशको दोस्रो मुख्यमन्त्री बन्न सफल भएकी छन्। उनलाई नेकपा (एमाले) संसदीय दलको नेता बनाएपछि निवर्तमान मुख्यमन्त्री डोरमणी पौडेलले पदबाट राजीनामा दिएसँगै दलका तर्फबाट एकल बहुमतको सरकार गठनको दाबीअनुसार उनी मुख्यमन्त्री बन्न सफल भएकी हुन्। नेपाली राजनीतिमा एक त्यागी नेतृका रुपमा स्थापित शाक्य यसअघि नेपाल सरकारको उद्योगमन्त्रीका साथै महिला बालबालिका तथा समाज कल्याणमन्त्रीसमेत भइसकेकी छन्। मुख्यमन्त्री शाक्यको पृष्ठभूमि एमालेका उपाध्यक्ष शाक्य विसं २०७४ को निर्वाचनमा काठमाडौँ क्षेत्र नं ८ को ख बाट प्रदेशसभा सदस्यमा विजयी भएकी थिइन्। काठमाडौँ शहरको नेवार समुदायमा जन्मिएर कम्युनिष्ट राजनीतिमा होमिएकी उनको धेरै समय राजनीतिमै बितेको छ। विसं २०५६ मा काठमाडौँबाट सांसद बनेकी उनी दोस्रो संविधानसभामा सदस्यसमेत थिइन्। उनले पार्टीका विभिन्न विभाग तथा अरु जिम्मेवारीमा सफलतापूर्वक निर्वाह गरिन्। शाक्य झण्डै चार दशकको राजनीतिक जीवनबाट अझै क्रियाशील छिन्। ६८ वर्षीय शाक्य २०३६ सालमा घर छाडेर पूर्णकालीन राजनीतिमा लागिन्। भूमिगत राजनीति गर्दा शाक्य २०४५ सालमा इलामका पक्राउ परेकी थिइन् र त्यसपछि अखिल नेपाल महिला सङ्घको अध्यक्षसमेत बनिन्। उनी निरन्तररुपमा पार्टीमा सक्रिय महिला नेतृ हुन्। मुख्यमन्त्री शाक्यको जन्म विसं २०१० को दशैँको अष्टमीका दिन काठमाडौँको हनुमानढोका दरबार स्क्वायर नजिकैको झोचेनको नेवार परिवारमा भएको थियो। आमाबुबाका आठ सन्तानमध्ये उनी दोस्रो सन्तति हुन्। मुख्यमन्त्री शाक्य र उनका पति अमृतकुमार बोहराबीच विसं २०३८ मा जनवादी विवाह भएको थियो। उनका एक छोरा र एक छोरी छन्। भूमिगत राजनीतिकै क्रममा चिनजान भएका बोहरासँग शाक्यले विवाह गरेकी थिइन्। उनीसहित बोहरा अहिले पनि राजनीतिमा सक्रिय छन्। नेपाली राजनीतिमा अष्टलक्ष्मीको नाम महिला नेतृको अग्रभागमा आउने गर्दछ। उनले १८ वर्षको उमेरमा विद्यालय तह उत्तीर्ण गरेपछि चिनियाँ भाषा अध्ययन गरेकी थिइन्। शाक्यले विसं २०२८ मा एसएलसी पास गरिन्। किशोरावस्थामै राजनीतिक चेतना जागेकाले उनलाई चिनियाँ भाषा सिक्ने अवसरले राजनीतिमा जाने प्ररेणा मिलेको थियो। उनले रत्नराज्य क्याम्पसबाट उच्च शिक्षाको अध्ययन थालेर प्रमाणपत्र तह उत्तीर्ण गरी स्नातक तह अध्ययनरत रहँदा तत्कालीन शिक्षा अव्यावहारिक र बुर्जुवा शिक्षा रहेको भन्दै अध्ययनलाई बीचमै छाडेकी थिइन्। मुख्यमन्त्री शाक्यले वामपन्थी बुद्धिजीवी महेशमान श्रेष्ठमार्फत साम्यवादका बारेमा प्रशिक्षण पाएकी थिइन्। चिनियाँ भाषाको ज्ञान भएकाले उनले माओत्सेतुङको जीवनी र चीनको पुनःनिर्माणमा उनको योगदानका बारेमा अध्ययन गरेकी थिइन्। चिनियाँ भाषा सिकेपछि शाक्य चीनको राजनीतिक व्यवस्थालाई बुझेकाले कम्युनिष्ट राजनीतिमा लाग्न बल पुगेको बताउँछिन्। उनले विभिन्न समयमा जेल जीवनसमेत बिताइन्। अखिल नेपाल महिला सङ्घको कार्यक्रम गर्दा इलाममा जेल जीवन परिन्। विसं २०४६ मा झापामा पार्टी कमिटीको बैठक भइरहेका बेला उनीसहित अन्य थुप्रै नेता पक्राउ परेका थिए। प्रहरीले दैनिक यातना दिँदा पनि हिम्मत नहारेका उनी विसं २०४६ मा देशमा बहुदल स्थापना भएपछि जेलमुक्त भएकी थिइन्। शाक्यले २०३६ देखि २०४६ सालसम्म सिन्धुपालचोकदेखि झापासम्मका गाउँमा राजनीतिक चेतनाको विकास गर्दै आएको बताइन्छ। उनले तत्कालीन समयमा मेची अञ्चलको महिला सङ्घको नेतृत्वसमेत गरिन्। उनले एमालेको मुस्लिम सङ्गठन, कानून विभाग र संसदीय सुनुवाइ समितिको प्रमुखको जिम्मेवारी निर्वाह गरिसकेकी छन्। एमालेको महिला सङ्गठनलाई मजबुद बनाउन शाक्यको विशेष भूमिका रहेको छ। तत्कालीन अवस्थामा एमालेको पाँचौँ महाधिवेशनबाट केन्द्रीय सदस्य निर्वाचित भएकी शाक्य नवौँ अधिवेशनबाट उपाध्यक्ष बनिन्। दुई मन्त्रीको शपथ प्रदेशका नवनियुक्त दुई मन्त्रीले बुधबार राति पद तथा गोपनीयताको शपथ लिएका छन्। प्रदेश प्रमुख विष्णुप्रसाद प्रसाईँले आन्तरिक मामिला तथा कानूनमन्त्रीमा केशवराज पाण्डे र सामाजिक विकासमन्त्रीमा कृष्ण खनाललाई शपथग्रहण गराएका हुन्। खोप पहिलो प्राथमिकता : प्रदेश सरकार शाक्य मुख्यमन्त्री भएपछि प्रदेश सरकारको पहिलो मन्त्रिपरिषद्को बैठक बुधबार अबेर राति सम्पन्न भएको छ। बैठकले कोभिड खोप कार्यक्रमलाई प्रभावकारी ढङ्गले सञ्चालन गर्ने, अनुगमन तथा नियमन गर्ने निर्णय गरेको आन्तरिक मामिला तथा कानूनमन्त्री केशवराज पाण्डेले जानकारी दिए। बैठकले पाण्डेलाई सरकारको प्रवक्ताको जिम्मेवारीसमेत दिएको छ। रासस"
"भरियो सिसडोल, अझै केही दिन काठमाडौंको फोहर व्यवस्थापनमा समस्या","काठमाडौं : लामो समयदेखि काठमाडौं उपत्यकाको फोहर व्यवस्थापन हुँदै आएको सिसडोल भरिएपछि पुनः समस्या भएको छ। गत सोमबार नै काठमाडौं महानगरपालिकाले सूचना जारी गर्दै एक हप्ता फोहर घरबाहिर ननिकाल्न नागरिकलाई आग्रह गरेको थियो। महानगरपालिकाका अनुसार निरन्तर पानी परिरहेकाले अझै केही दिन फोहर व्यवस्थापनमा समस्या हुनसक्ने छ। 'विगत चार दिनदेखि साविकझै फोहर उठ्न सकेको छैन, वर्षाको समय भएकाले अन्य समयमा भन्दा बढी फोहर उत्पादन हुने गर्दछ, सकेसम्म कम फोहर निकाल्ले र त्यसलाई बाहिर सडकमा नभई घरमा नै व्यवस्थापन गर्न नागरिकलाई अनुरोध गर्दछु', महानगरका वातावरण विभाग प्रमुख हरिकुमार श्रेष्ठले भने। उनका अनुसार सिसडोल भरिएको र तत्कालका लागि केही व्यवस्थापन गर्ने प्रयास भइरहेको भए पनि अझै केही दिन लाग्छ। निरन्तर पानी परिरहँदा सिसडोलमा रहेको फोहरको थुप्रो व्यवस्थापन गर्न केही असहज भएको उनले बताए। महानगरले केन्द्र सरकारसँग छिटोभन्दा छिटो दीर्घकालीन रुपमा फोहर व्यवस्थापन गर्ने स्थान बञ्चरेडाँडा निर्माण गरेर सिसडोलको विकल्प दिन आग्रह गरेको छ। सामान्य समयमा हरेक दिन २०० गाडीले फोहर व्यवस्थापन गर्दै आएका थिए। अहिले ५० गाडी पनि जान समस्या रहेको प्रमुख श्रेष्ठले जानकारी दिए। एकातिर सिसडोल भरिएको छ भने अर्कातिर ल्याण्डफिल साइट जाने सडक केही दिनदेखि परेको अविरल वर्षाका कारणले बिग्रेकाले मर्मतका लागि केही दिन लाग्ने महानगरले जनाएको छ। यसरी निरन्तर फोहर नउठ्दा काठमाडौंका सडक किनारामा जताततै फोहर हुँदा दुर्गन्ध फैलिएको छ। महानगरले दुई वर्षका लागि भन्दै विगत १३ वर्षदेखि काठमाडौं उपत्यकाका १८ स्थानीय तहको फोहर नुवाकोटको ककनी गाउँपालिका२ स्थित सिसडोलमा रहेको ल्याण्डफिल साइटमा विसर्जन गर्दै आएको छ। हाल फोहर विसर्जन भएको स्थानभन्दा दुई किलोमिटर पर बञ्चरेडाँडामा स्यानिटरी ल्याण्डफिल साइट निर्माण गर्न २०७६ वैशाख २२ गते एक वर्षभित्र काम सम्पन्न गर्ने गरी लुम्बिनी कोशी एण्ड न्यौपाने जेभि (उपक्रम)सँग ठेक्का सम्झौता गरिएको थियो। बञ्चरेडाँडामा दीर्घकालीन फोहर व्यवस्थापनस्थल निर्माणको काम समयमा नै नसकिँदा पनि समयसमयमा फोहर व्यवस्थापनमा समस्या आइरहेको छ।"
राजधानी दैनिकका अध्यक्ष महेन्द्र शेरचनको निधन,"काठमाडौं : राजधानी न्युज पब्लिकेशनका अध्यक्ष महेन्द्र शेरचनको ६७ वर्षको उमेरमा निधन भएको छ। सञ्चार उद्यमी शेरचनको सशस्त्र प्रहरीको एपीएफ अस्पतालमा उपचारका क्रममा बुधबार राति निधन भएको हो। स्वास्थ्मा समस्या देखिएपछि दुई हप्ताअघि अस्पताल भर्ना भएका शेरचनमा 'डेप्थ निमोनिया' र छातिमा संक्रमण देखिएको थियो। उनको अवस्था जटिल भएपछि जीवनरक्षक औषधि प्रयोग गर्नुपरेको थियो। शेरचनको अक्सिजन लेभल निकै घटेको थियो। उनी लामो समयदेखि सुगरका बिरामी थिए। उनले कोरोनाविरुद्ध दुई डोज कोभिसिल्ड खोप पनि लगाइसकेका थिए। शेरचन तत्कालीन नेकपा एमालेबाट संविधानसभा सदस्य बनेका थिए। विगत १९ वर्षदेखि प्रकाशन हुँदै आएको राजधानी दैनिकका संस्थापक अध्यक्ष रहेका शेरचन विज्ञापन बोर्ड सदस्यमा नियुक्त भएका थिए। उनी नेपाली मिडिया सञ्चालकको छाता संगठन मिडिया सोसाइटीका अध्यक्ष, वैदेशिक रोजगार व्यवसायी संघ संस्थापक अध्यक्ष हुन्। उनी मिडिया सञ्चालककै संस्था मिडिया अलाइन्सको उपाध्यक्ष पनि हुन्। उनका श्रीमती, तीन छोरा र एक छोरी छन्। शेरचनको बिहान ११ बजे पशुपति आर्यघाटस्थित इलोक्ट्रोनिक शवदाह गृहमा अन्तिम संस्कार गरिने राजधानी डेलीडटकमका सम्पादक ध्रुव लम्सालले जानकारी दिए।"
६ किलो चाँदीका गहनासहित वृद्ध पक्राउ,"वीरगन्ज : भारतबाट तस्करी गरी ल्याइएको चाँदीका गहना सहित एक जना वृद्धलाई प्रहरीले वीरगन्जबाट पक्राउ गरेको छ। पक्राउ पर्नेमा बाराको प्रसौनी गाँउपालिका वडा नम्बर ६ का ६० वर्षीय नागेन्द्र साह सोनार रहेका छन्। भारतको रक्सौलबाट चाँदीको गहना लिएर वीरगन्ज पैदल आउँदै गरेका सोनारलाई , प्रहरीले वीरगन्ज रक्सौल नाकाको शंकराचार्य प्रवेशद्वारबाट बिहीबार बिहान पक्रेको हो। सोनारले बोकेको ब्यागबाट चाँदीका विभिन्न गहना ६ किलो १ सय ६८ ग्राम बरामद गरिएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए। पूर्वसुचनाको आधारमा प्रहरी चौकी ईनर्वाबाट खटिएको प्रहरी टोलीले शंकास्पदरूपमा पैदल हिंडिरहेका सोनारलाई नियन्त्रणमा लिएर उनको ब्याग खानतलाशी गर्दा चाँदीका गहना बरामद भएको खनालले बताए। चाँदीका गहना सहित पक्राउ परेका सोनारलाई कारवाहीको लागि राजश्व अनुसन्धान कार्यालय पथलैया बारामा पठाइएको खनालले जानकारी दिए।"
"नुवाकोटमा पहिरोमा परेर एकजनाको मृत्यु, रसुवामा चारजना बेपत्ता","नुवाकोट : अविरल वर्षासँगै माथिबाट आएको पहिरोले पुरिएर नुवाकोटको कालधारमा एक जनाको ज्यान गएको छ। रसुवामा घर पुरिंदा चार जना बेपत्ता हुनुका साथै एक जना गम्भीर घाइते भएका छन्। पहिरो पन्छाउने क्रममा पुनः अर्को पहिरो आएर पुरिंदा नुवाकोटको दक्षिणी भेगमा रहेको बेलकोटगढी नगरपालिका वडा नं ५ कालधाराका ४० वर्षीय विष्णुप्रसाद लामिछानेको मृत्यु भएको प्रमुख जिल्ला अधिकारी जीवनप्रसाद दुलालले जानकारी दिए। उनका अनुसार बिहीबार बिहान सवा तीन बजे घर पछाडि करेसामा खसेको पहिरो पन्छाउने क्रममा पुनः अर्को पहिरो आएर पुरिंदा उनको ज्यान गएको हो। लामिछानेको शव पोष्टमार्टमका लागि नुवाकोट जिल्ला अस्पताल त्रिशूली ल्याइएको छ। बर्खाको समयमा सतर्क रहन नुवाकोट प्रशासनले सर्वसाधारणलाई सचेत गराएको छ। उता, नुवाकोटको छिमेकी रसुवामा अविरल वर्षासँगै आएको पहिरोले घर पुरिंदा एकै घरका चार जना बेपत्ता रहेका छन्। पहिराले घर पुरिंदा घरमुली श्यामकुमार तामाङ गम्भीर घाइते भएका छन्। रातीको समयमा पानीसहित आएको पहिराले नौकुण्ड गाउँपालिका वडा नं ५ कोलडाँडामा घर पुरिंदा तामाङ घाइते भएपछि स्थानीयवासी तथा सुरक्षाकर्मीले उद्धार गरी उपचारका लागि नुवाकोट जिल्ला अस्पताल त्रिशूली पठाइएको रसुवाकी सहायक प्रमुख जिल्ला अधिकारी दुर्गा थापाले जानकारी दिइन्। पहिराले घर पुरिंदा तामाङकी श्रीमतीसहित छोराछोरीसमेत गरी चार जना पहिरामै बेपत्ता रहेको थापाको भनाइ छ। दुर्गम स्थानमा गएको पहिरोमा पुरिएकाहरुको स्थानीयवासी तथा सुरक्षाकर्मीको टोलीले खोजी कार्य जारी राखेको छ। यसैबीच, अविरल वर्षाका कारण आएको पहिराले नुवाकोटमा सडकमार्ग अवरुद्ध भएको छ। पहिराले त्रिशूलीछहरेटोखा मार्गको बीचमा रहेको गुरुङगाउँमा पहिरो जाँदा सडक अवरुद्ध हुँदा यातायात ठप्प भएको जिल्ला प्रशासन कार्यालय नुवाकोटले जनाएको छ। यातायात सुचारु गर्नका लागि पहिरो पन्छाउने कार्य भइरहेको प्रजिअ जीवनप्रसाद दुलालले जानकारी दिए।"
पहिरोले राहुघाट निर्माण प्रभावित,"बेनी : सरकारी स्वामित्वको नेपाल विद्युत प्राधिकरणद्धारा सञ्चालित म्याग्दीको राहुघाट जलविद्युत आयोजनाको बाँध निर्माण कार्य रोकिएको छ। रघुगंगा गाउँपालिका४ बुग्लको पहिरोका कारण मजदुर, यातायात र ढुवानीका साधन आवतजावत गर्न नसकेपछि ४० मेगावाट क्षमताको राहुघाटको बाँध र १ नम्बर अडिटबाट सुरुङ निर्माण रोकिएको हो। बुग्लमा करिब तीन सय मिटर सडक पहिरोले पुरेको छ। आयोजना व्यवस्थापक राज बिष्टले पहिरोका कारण गत असार महिनादेखि रोकिएको बाँध र अडिट १ बाट सुरुङ निर्माणलाई अझै सूचारु गराउन नसकेको बताए। अधेरीखोलाको अडिट २ पुग्ने पहुँचमार्ग एक महिनापछि मर्मत गरेर दुई तर्फ सुरुङ निर्माण सूचारु गराएका छौ, उनले भने बर्खा नरोकिएसम्म बुग्लको पहिरोमा सडक मर्मत गर्न सक्ने अवस्था छैन्। ठेकेदारले बाँधमा जग्गा व्यवस्थापन र पहिलो नम्बरको अडित खनेर सुरुङ निर्माणको तयारी गरेको थियो। बुग्लको पहिरोले तुदी हाइड्रोपावरद्धारा सञ्चालित ४८ मेगावाटको अपर राहुघाट जलविद्युत आयोजनाको विद्युतगृह निर्माण पनि रोकिएको इञ्जिनियर नरोत्तम कार्कीले बताए। पिप्लेको बगैंचास्थित आउटलेट निर्माणस्थलमा सक्रिय भएको पहिरोका कारण तिल्केनीचौरमा राहुघाटको विद्युतगृह निर्माणलाई समेत प्रभावित बनाएको छ। नेपाल विद्युत प्राधिकरणको शत प्रतिशत शेयर लगानीमा विंस २०७३ मा स्थापना भएको रघुगंगा हाइड्रोपावर लिमिटेडसँग विंस २०७४ मंसिरमा ठेक्का सम्झौता गरेको सिभिल ठेकेदार जेपीले हालसम्म सर्चसाफ्ट र चार वटै अडित (मुख्य सुरुङमा पुग्ने पहुँचमार्ग) को ब्रेक थ्रु गरेको छ। भारतीय आयात निर्यात (एक्जीम) बैंकको ६७ मिलियन अमेरिकी डलर सहुलियतपूर्ण ऋण तथा विद्युत प्राधिकरण र नेपाल सरकारको संयुक्त लगानीमा निर्माण गर्न लागिएको यस आयोजनाको हालसम्म ३० प्रतिशत भौतिक प्रगति भएको व्यवस्थापक बिष्टले बताए। ४५ महिनाको ठेक्का सम्झौताको म्याद यहि भदौ महिनामा सकिदैछ। ठेकेदार कम्पनीले पर्याप्त मात्रामा मजदुर, उपकरण परिचालन गर्न र निर्माण सामग्री तथा उपकरण जुटाउन नसक्दा राहुघाट निर्माणमा ढिलासुस्ति भएको जिल्ला समन्वय समितिका प्रमुख देबेन्द्र केसीले बताए। प्राकृतिक विपद र कोरोना (भाइरस)को महामारीलाइृ ठेकेदारले ढिलाइको कारण दावी गरेको छ। इलेक्ट्रोमेकानीकल तर्फ २०७६ कार्तिक महिनामा सम्झौता गरेको भारत हेभी इलेक्ट्रिकल्स लिमिटेड (भेल)सँग सम्झौता भएको थियो। बेनीजोमसोम सडकको छेउमा पर्ने रघुगंगा गाउँपालिका ३ को तिल्केनीचौरमा विद्यूतगृह निर्माणका लागि प्रारम्भिक चरणको काम गरेको छ। पावरहाउसदेखि दग्नाम र झिँको सिमानामा पर्ने बाँधसम्म ११ किलोमिटर पहुँचमार्ग निर्माण गरेको छ। बुग्लस्थित रघुगंगा नदीमाथि ४० मिटर लामो ट्रस प्रविधिको मोटर चल्ने पुल निर्माण गरेको छ। छ किलोमिटर २०० मिटर लामो सुरुङ मध्य हालसम्म एक हजार ५०० मिटर निर्माण सकिएको छ। पिप्लेमा ६१ मिटर गहिरो सर्च साफ्ट र सुरुङको ब्रेक थ्रु भएको छ। अर्धजलाशययुक्त (पिआरओआर) प्रविधिको बाँध रहने यस आयोजनाले सन २०२३ को जनवरी ३१ देखि वार्षिक चौबिस करोड पाँच लाख ९३ हजार ३४ युनिट विद्युत उत्पादन गर्ने लक्ष्य सहित २०७५ चैतमा विद्युत खरिद बिक्री सम्झौता (पिपिए) गरेको थियो। सिभिल ठेकेदार जेपीले २०७५ असारमा पहुँचमार्ग र २०७६ असारमा सुरुङ खन्न सुरु गरेको थियो। एक करोड दुई लाख ९३ हजार २२३५ अमेरिकी डलरमा इलेक्ट्रोमेकानीकल ठेक्का सम्झौता गरेको भारत हेभी इलेक्ट्रिकल्स लिमिटेड (भेल)ले पनि प्रारम्भिक चरणको काम गरि हाल विस्तृत डिजाइङको कार्यलाई अन्तिम चरणमा पुर्याएको छ। राहुघाटबाट उत्पादन हुने विद्युत केन्द्रीय ग्रिडमा जोड्न कालीगण्डकी कोरीडोर अन्तर्गत २२० केभी (डबल सर्किट) क्षमताको दानाकुश्मा प्रशारण लाइनमा जोड्न लुप इन लुप आउट (लिलो)को चार वटा टावर तयार भएको छ।"
उत्तरी गोरखाको पहिरोमा डेढदर्जन खच्चड पुरिए,"गोरखा : चुमनुब्री गाउँपालिका ६ लोक्पामा झरेको पहिरोमा पुरिएर १६ वटा खच्चड मरेका छन्। चुम उपत्यकामा खाद्यान्न पुर्याएर फर्किएका दुई समूह खच्चड पहिरोमा पुरिएको डिएसपी प्रकाश दाहालले बताए। स्थानीय लोक्पाखोलामा पाँचसय मिटर माथिबाट ठूलो पहिरो खस्दा चुम्लिङको चित्रबहादुर गुरुङको आठ र छेवाङ गुरुङको आठ वटा खच्चड पुरिएको सिर्दिबास प्रहरीलाई उद्धृत गर्दै जिल्ला प्रहरी कार्यालय गोरखाले जनाएको छ। सिर्दिबास चौकीबाट बुधबार प्रहरी पहिरो गएको ठाउँ पुगेर त्यहाँको अवस्था अध्ययन गरेर फर्किएको थियो। पहिरोमा मानवीय क्षति भने नभएको प्रहरीले जनाएको छ। खच्चड धपाउनेहरु भागेर ज्यान जोगाएका उनले बताए। सो क्षेत्रमा भारी बोक्नका लागि एउटा मात्र बिकल्प खच्चड हो। एउटा खच्चडको मूल्य सो क्षेत्रमा एक लाख रुपैयाँभन्दा धेरै पर्छ। सोही पहिरोले गत साउन २० गते लोक्पा खोलामा रहेको झोलुङ्गे पुल पनि भत्काएको थियो। काठको फड्को बनाएर स्थानीयबासी अस्थायी रुपमा आउजाउ गर्ने, खच्चड ल्याउन लैजाने गरेका थिए। अहिलेको पहिरोले फड्के पनि बगाएको स्थानीयले बताएका छन्। पहिरोका कारण छेकम्पार आउजाउ गर्न स्थानीयलाई समस्या भएको स्थानीय निमा लामाले बताए। खच्चड हिड्ने बाटो नभएपछि त्यहाँ खाद्यान्न हाहाकारको अवस्था आउने खतरासँगै दैनिक गुजारा चलाउन समेत स्थानीयलाई समस्या हुने उनले बताए।"
इजरायल र नेपालका विश्वविद्यालयबीच समझदारीपत्रमा हस्ताक्षर,"काठमाडौं : नेपालको त्रिभुवन विश्वविद्यालय र इजरायलको तेल अभिभ विश्वविद्यालयबीच शैक्षिक, सांस्कृतिक, प्राविधिक, वैज्ञानिक एवं वातावरणीय क्षेत्रमा थप सहकार्य गर्ने सम्बन्धी समझदारीपत्रमा हस्ताक्षर भएको छ। नेपालइजरायलबीच सो समझदारीपत्रमा हस्ताक्षर भएको इजरायलका लागि नेपालकी राजदूत डा अन्जान शाक्यले जानकारी दिए। इजरायलको तेल अभिभ विश्वविद्यालय परिसरमा आयोजित संक्षिप्त कार्यक्रमबीच भएको उक्त समझदारीपत्रमा नेपालका तर्फबाट त्रिभुवन विश्वविद्यालयका शिक्षाध्यक्ष प्रा डा शिवलाल भुसाल र इजरायलका सो विश्वविद्यालयका उपकुलपति प्रा मिलेट समिरले भर्चुअल माध्यमबाट हस्ताक्षर गरेका थिए। शिक्षाध्यक्ष भुसालले मुख्य गरेर विपद् व्यवस्थापनको क्षेत्रमा त्यहाँको विश्वविद्यालयका विज्ञ र यहाँका विश्वविद्यालयका विज्ञबीच अनुभव आदानप्रदानमा सहज हुने अपेक्षा लिएको जानकारी दिए। सोही अवसरमा पुल्चोक इञ्जिनियरिङ क्याम्पस र तेल अभिभ विश्वविद्यालयको विपद् व्यवस्थापन विभागबीच यसअघि नै भर्चुअल माध्यमबाट हस्ताक्षर भइसकेको समझदारीपत्रसमेत प्रकाशित गरिएको थियो। समझदारीपत्रमा पुल्चोक इञ्जिनियरिङ क्याम्पसका निर्देशक जगतकुमार श्रेष्ठ र तेल विश्वविद्यालयको विपद् व्यवस्थापन विभागका प्रमुख डा बु्ररिया एडिनीले हस्ताक्षर गरेका थिए।"
प्रदेश स्थापना दिवसको अवसरमा कर्णालीमा शुक्रबार सार्वजनिक बिदा,"कर्णाली : कर्णाली प्रदेश सरकारले यही भदौ ४ गते अर्थात् शुक्रबार सार्वजनिक बिदा दिने भएको छ । प्रदेश सरकारले आफ्नो प्रदेश स्थापना दिवसका अवसरमा सार्वजनिक बिदा दिन लागेको हो । प्रदेश सरकारको विसं २०७८ वैशाख ७ गते बसेको मन्त्रिपरिषद् बैठकको निर्णयानुसार प्रदेश स्थापना तथा शहीद दिवसका अवसरमा भदौ ४ गते प्रदेशस्थित सबै सरकारी तथा सार्वजनिक कार्यालय, शैक्षिक संस्था, बैंक तथा वित्तीय संस्थामा सार्वजनिक विदा दिने सूचना गरिएको आन्तरिक मामिला तथा कानून मन्त्रालयका प्रवक्ता तुलबहादुर खड्काले जानकारी दिए। विसं २०७२ साउन २३ गतेदेखि प्रदेशमा भदौ ४ गतेसम्म सञ्चालन भएको आन्दोलनले नेपालको कान्छो प्रदेशका रुपमा कर्णाली प्रदेश स्थापना गरेको थियो । प्रदेश प्राप्तिको आन्दोलनमा जुम्लाका हरिबहादुर कुँवर र सुर्खेतका यामबहादुर बिसी, टीकाराम गौतम र गोपालसिंह रजवारको मृत्यु भएको थियो । उनीहरुको सम्झनामा प्रदेश सरकारले हरेक वर्ष प्रदेश स्थापना तथा शहीद दिवस मनाउँदै आएको छ । रासस"
माधव नेपालका गह्रुँगा पाइला,"आमा सरहका नेपाल स्वयं घरबाट अन्मिए, स्वेच्छाले। एमाले अध्यक्ष केपी शर्मा ओलीले प्रायः ठाउँमा भनिरहने (मैले नै तीनपटक सुनेको छु) एउटा कथा छ कुनै देशमा कुनै समय एउटै शिशुमाथि दुइटी आमाको दाबी परेछ। विवाद न्यायाधीशकहाँ पुग्यो। सुनुवाइ भयो। बयान लिइयो। दुवैका जिकिर पत्यारलाग्दा देखिए। न्यायमूर्ति अन्योलमा परे। शिशु जसलाई दिए पनि अन्याय हुने देखियो। समाधानस्वरूप ६६ महिनाका दरले मातृत्व बाँडिदिन चाहे। तर, दुवैले मानेनन्। अन्ततः न्यायाधीश फरक कठोर निर्णयमा पुगे। इजलासले आदेश दियो, खास आमा पहिचान गर्न नसकिएको र दुवैको समान हक देखिएकाले शिशुलाई चिरेर आधाआधा भाग लगाइदिनू। हुन्छ, एउटी आमा हतारहतार चिच्याइन्, यसमा म राजी छु। हुँदैन, अर्कीले भनिन्, बरु उसैलाई दिनुस्। यो बच्चालाई नचिर्नुस्। बल्ल न्यायाधीशले वास्तविक आमा चिने। जसले शिशुको ज्यान बचाउन चाहिन्, उनी थिइन् खास जन्मदाता। जसलाई चिरे पनि फरक परेन, उनी कृत्रिम थिइन्। माधव नेपाल शायद टक्क अडिए ! आफैंले १५ वर्ष नेतृत्व गरेको र उर्बर बनाएको एमाले फुटाएर नयाँ सिर्जनामा लाग्दा सम्भवतः उनको मन कँुडियो। भाउन्न भयो। रिँगटा छुट्यो। तर, पनि कठोर निर्णय लिइसकेका थिए उनले। जानु नै थियो। छोड्नु नै थियो। हिँड्नु नै थियो। फर्किएर आइरहने छोरी अन्माउँदा त घरमा वेदनायुक्त वातावरण हुन्छ। आँसुका धारा बग्छन्। आमा सरहका नेपाल स्वयं घरबाट अन्मिइरहेका थिए। स्वेच्छाले। आफ्नै मर्जीले। अझ कहिल्यै नफर्किने अठोट लिएर। एमाले उनको खास घर थियो। यसलाई देशको ठूलो दल बनाउँदा उनले निकै पसिना बगाएका थिए। लगातारको महासचिवपछि एमाले अध्यक्षीय प्रणालीमा गएको थियो। त्यो स्वाद भने उनले चाख्न पाएनन्। २०७१ असार अन्तिम साताको नवौं महाधिवेशनमा ओलीले नेपाललाई ४४ मतले अध्यक्षमा हराएका थिए। अर्थात्, दुई नेताको प्राप्ताङ्क ५१ र ४९ प्रतिशत अनुपातमा थियो। एक प्रतिशतभन्दा थोरै मात्र बढाएको भए नेपाल विजयी हुने थिए। ओली नेतृत्वको एमालेमा त्यसयता धेरै खोलानाला बगे। २०७५ जेठ ३ मा माओवादीसँग पार्टी एकीकरण भयो। एकीकरणका आआफ्नै स्वार्थ थिए। हेर्दा एकता थियो। तर, आआफूलाई बलियो बनाउने मूलरूपमा तीनैजना नेताको रहर मिलेको थियो यसमा। माओवादी अध्यक्ष पुष्पकमल दाहाललाई सहअध्यक्ष दिँदा आफू झन्डै दुईतिहाइको शक्तिशाली प्रधानमन्त्री बनिरहन पाउँथे ओली। नेपालको समानान्तर सक्रियता दाहालको उपस्थितिसँगै ओझेल पर्ने उनको अर्को आँकलन थियो। उता पहिलो संविधानसभामा ठूलो बनेको माओवादी २०७४ को चुनावमा एमालेसँग कार्यगत एकता गर्दासमेत तेस्रोमा खुम्चिएको थियो। उसको धरातल उँधोउँधो लाग्दो थियो। एमालेसँग एकीकरण गर्दा सर्वाधिक ठूलो नेपाल कम्युनिस्ट पार्टीको साझेदार अध्यक्ष बन्न पाउनु दाहालका लागि सौभाग्यकै विषय थियो। अर्कातिर महाधिवेशनपछि चिसिएको ओलीनेपाल सम्बन्ध क्रमशः कटुताउन्मुख थियो। नेपाल ओलीको सेखी झार्न चाहन्थे। एकीकरणपश्चात् दाहाल टोलीतर्फ लाग्दा ओलीलाई अल्पमतमा पारेर घोक्य्राउन सकिने उनको हिसाबकिताब थियो। पछि भयो पनि त्यस्तै। दाहालनेपाल एकातिर भए। बहुमतको तागतमा ओलीलाई अध्यक्ष र प्रधानमन्त्री दुवैबाट बर्खास्त गर्न अग्रसर बने। हो, त्यसैले तत्कालीन नेकपामा उग्र झगडा निम्त्यायो। जोडिएका दुवै दल अन्ततः आआफ्नो थान्कामा पुगे। एमाले र माओवादीकै रूपमा नयाँ बाटो कोर्न बाध्य भए। तर, ओलीको सत्ता रहहिर्यो। उनलाई सत्ताच्युत गर्न अर्को गठबन्धन बन्यो। त्यसमा एमालेकै वरिष्ठ नेता नेपालसमेत सामेल भए। ओली ढाले। जसले आजको दिन निम्त्यायो। अर्थात्, एमालेसमेत दुई टुक्रा भयो। माधव नेपालले शायद पुलुक्क पछाडि हेरे ! जिन्दगी बिताएको प्यारो घर एमाले छाडेर पाइला चाल्न सम्भवतः नेपाललाई सहज भएन। बीच बाटोमा पुगेर शायद पछाडि नियाले। खु्य गरे। पछिल्लो समय एमाले आँगनभन्दा दाहालको दलान र देउवाको दैलो प्यारा थिए उनका लागि। यो अवस्थासम्म आइपुग्न नेपाललाई माओवादी र कांग्रेसले उल्क्याउनु उल्क्याएका थिए भन्छन् ओली पक्षधरहरू। हेर्दा हो कि, हो कि देखिएकै हो। उनी केही बत्तिएकै हुन्। यस्तैयस्तै व्यहोरेर झन्डै दुईतिहाइबाट धोद्रै धोद्राको टुक्रा बनेको छ एमाले। एउटा चोइटो बोकेर नेपाल फरक बाटो हिँडेका छन्। श्रीस्वस्थानी ब्रतकथामा वर्णित सतीदेवीको अंगपतन भएझैं एमालेका अंग ठाउँठाउँमा खस्दै गएका छन्। अराजनीतिक पदीय द्वन्द्वबाट क्षति कति हुन्छ भन्ने उदाहरण यही हो। त्यति हुँदा पनि नेताहरूले चेतेनन्। उल्टै आफ्नै खुट्टामा बञ्चरो बजार्न उद्यत भए। वामदेव गौतमले एमाले फुटाएर माले बनाएकै हुन्। पछि एमालेमै विलीन हुन बाध्य भए। शेरबहादुर देउवाले कांग्रेस टुक्य्राएर प्रजातान्त्रिक कांग्रेस गठन गरेकै थिए। त्यसलाई उनले पनि माउ पार्टीमै समाहित गरे। र, त आज यो ठाउँमा छन्। टुक्रिएको पार्टी टुक्रिएकै हालतमा भएको भए उनको भाग्य शायद यति दर्बिलो हुने थिएन। एकता र टुटफुटको अन्तर यिनै उदाहरणले व्यक्त गर्छन्। अध्यादेशले एमाले चिर्ने आदेश दियो। ओली त्यो पर्दैन भन्दै थिए, नेपाल भने आफ्नो चिरो बोकेर अर्कातिर लागे। त्यो देख्दादेख्दै एमाले फुट्यो। कति सजिलै फुट्यो। पार्टी फुटाउनु जति अप्ठ्यारो ठानिन्थ्यो, त्यति रहेनछजस्तो आभास हुने गरी पुट्यो। तर, त्यो शायद निकै कठिन बन्यो नेपालका हकमा। हो र ? अर्कातिरबाट हेर्दा त्यो पनि होइन कि जस्तो प्रतीत भयो। यस्तो देखियो उनी त्यही अध्यादेश कुरिरहेका थिए, जसले आफ्ना सांसद जोगाएर नयाँ दलमा जान सकियोस्। राष्ट्रपतिबाट हस्ताक्षर हुनासाथ हान्निएर निर्वाचन आयोग पुगिहाले। यसले चाहिँ बताउँछ, उनलाई त्यता होमिँदा कुनै सकस भएन। मन दह्रो बनाएर बिदा भए उनी। माधव नेपाल शायद मुर्मुरिए ! एमाले छाडेर नयाँ दल खोल्नुमा नेपालको ओलीप्रति निकै आक्रोश छ। त्यसैले उनले जाँदा जाँदै सम्भवतः ओलीतिर धारे हात लगाए। र, अघि बढे। के ओलीले लखेटेका हुन् नेपाललाई ? कि उनले आफैं यो परिस्थिति निम्त्याए ? तर्क दुवैतिर समान छन्। तर, यति हो छोड्नुभन्दा भित्रै भिड्नुमा नेपालको कल्याण थियो। पछिल्लो समय उनले एमालेभित्रै बसेर शक्तिसंघर्ष गर्ने अनुमान गरिएको पनि थियो। तर, नैतिक संकटमा थिए उनी। प्रधानमन्त्रीबाट आफ्नै दलको अध्यक्षलाई खसालेका थिए उनले। त्यसयता न गठबन्धनतिरै जान सकेका थिए, न एमाले मूलधारसँग नजिकिएका थिए। एमाले नामबाटै त्यसको अहितमा परिचालित भने भइरहे। हो, ओलीले पार्टी एकलौटी गरेकै थिए। नेपाललाई पुग्दो भाग दिएनन्। मर्यादामा ख्याल पुर्याएनन्। नेपालका मान्छेलाई गनेनन्। पार्टी र देश यसरी चलाउँछु भनेर अरूलाई भन्नसम्म भनेनन्। नेपालको चित्त त्यसमै दुख्यो। चित्त मात्र दुखेन, शत्रुतापूर्ण अवस्थ्यै ल्याइदियो। त्यसो त निर्वाचित अध्यक्ष ओली थिए। नेपाललाई नै हराएर त्यहाँ पुगेका। एक कार्यकाल उनलाई स्वविवेक उपयोग गर्न दिँदा हुने थियो शायद। नेपालले त्यो धैर्य र उदारता अपनाउन सकेनन्। उनले नेतृत्व गरेको १५ वर्ष ओली निकै नेपथ्यमा थिए। भागको माग गर्दै बबन्डर गरेका थिएनन्। पार्टी नै फुटाएर जाने हर्कत गरेनन्। त्यो पनि सम्झेनन् नेपालले। पछिल्लो कालखण्डमा बरु ओली शासनमा अल्झिएका थिए। सबै कार्यकर्तालाई चित्त बुझाउने हालतमा थिएनन्। दिने ठाउँमा ओली थिए, उनकै मान्छे अवसर नपाएर चिढिएका थिए। जानेको भए, तिनलाई हात लिएर संगठन मजबुत बनाउनु पथ्र्यो नेपालले। महाधिवेशनमा नेतृत्व हत्याउने रणनीतिमा लाग्नुपथ्र्यो। महाधिवेशन छिटो गराउन दबाब दिनुपथ्र्यो। उनको जित र हित यसमा हुन्थ्यो। जितेर नेतृत्वमा पुगी ओली पारा देखाउँदा भइहाल्थ्यो। तर, त्यो कुर्न चाहेनन्। अनि, माधव नेपाल निर्मम बने ! ओलीले सुनाइरहने शिशुको त्यही कथाका एक आमा पात्रजस्ता बनेका छन् अहिले स्वयं उनी। अर्का पात्र छन् नेपाल। कुनै पनि न्यायाधीशले वास्तविक आमा पहिल्याउन हम्मे थियो एमालेमा। एमाले नामक शिशुमा ओलीको जति हक लाग्छ, नेपालको पनि कम लाग्दैन थियो। उनले यसैलाई स्याहार्नु पथ्र्यो। तर, दुर्भाग्य ! अध्यादेश नामक न्यायाधीशले चिर्ने आदेश दियो। ओली त्यो पर्दैन भन्दै थिए, नेपाल भने आफ्नो चिरो बोकेर अर्कातिर लागे। यसमा उनले जितेनन्। हारे। एमालेका वास्तविक आमा बन्नबाट चुके। :"
नीति कथा : लोभ,"एउटा गाउँमा जर्ज नाम गरेका अत्यन्तै लोभी व्यक्ति बस्थे। उनी पैसा बचत मात्र गर्थे तर खर्च गर्दैनथे। त्यसैले छरछिमेकी र साथीहरू उनको रिस गर्थे। तर विस्तारै उनीहरूले बुझे कि ती व्यक्ति त पैसा बचत गरेर धनी भएका रहेछन्। यसबाट हामीले पनि पैसा बचत कसरी गर्ने भनेर सिक्नुपर्छ। धन कमाउन चाहनेहरू बचत गर्ने उपायका लागि ती व्यक्तिकोमा जान थाले। उनलाई पनि आफ्नो मान र प्रतिष्ठा देख्दा राम्रै लाग्न थाल्यो। तर केही दिनमै थाहा भयो कि नजिकैको गाउँमा अझ ठूलो लोभी मान्छे रहेछ। उनीहरूले बिस्तारै गाउँको अर्को लोभी कहाँ जान थाले। जर्ज सोच्न बाध्य भयो कि यो को रहेछ ? जो मभन्दा नि बढी लोभी छ रे ! भोलिपल्ट बिहान, जब जर्ज छिमेकी गाउँको त्यो ठूलो लोभीलाई भेट्न जाँदै थियो, अचानक उसलाई खाली हात भेट्न जानु ठिक छैन भन्ने लाग्यो। उसले कागजको एउटा टुक्रो लियो र त्यसमा कलमले चारवटा आँप बनायो र हिँड्यो। घरमा पुग्दा त्यो लोभी मान्छे थिएन। उसको छोरो मात्रै थियो। छोरोलाई सोध्दा थाहा भयो कि ऊ कुनै कामले बाहिर गएको रहेछ। जर्जले कुर्ने निर्णय गर्यो। कुर्दा कुर्दै साँझ पर्न पर्यो तर लोभी आएन। उसले भन्यो, बाबु ! बुबालाई छिमेकी गाउँबाट जर्ज अंकल आउनुभएको थियो, फेरि भेट्न आउनुहुन्छ भनिदिनू। उसले खल्तीबाट कागज निकाल्दै भन्यो, साँच्ची, कोसेली त दिनै बिर्सेछु, आँप ल्याएको छु मिलेर खानु है। यति भन्दै जर्ज घरतर्फ जान लागेको थियो। लोभीको छोराले भन्यो, पर्खिनुहोस् अंकल ! तपाई यति टाढाबाट आउनुभयो, म कसरी खाली हात जान दिन सक्छु र ? यसो भन्दै उसले आफ्नो हातको इशाराले हावामा चार स्याउहरू बनायो र जर्जलाई भन्यो, अंकल, यी स्याउहरू लिनुहोस् र घरमा सबैले खानुहोला। जर्ज त्यहाँबाट निस्कियो, बाटोमा उसले सोच्यो, हो, रहेछ ! यो त मभन्दा नि धेरै लोभी रहेछ। जब उसको छोरा यति खतरा छ भने झन् बाबु कस्तो होला ? साँझ लोभी घर फर्कियो, उसका छोराले दिनभरिको सबै कथा सुनायो। छोराले कुरा सुनाउना साथ लोभी बाबुले छोराका गालामा दुई थप्पड हान्यो। ए मूर्ख ! साना साना स्याउ बनाउन सक्दैनथिस्। ठूला स्याउहरू बनाएर किन दिनु पर्या थियो, बाबुले हप्कायो। सबैजसो मानिसमा खराब बानी हुनसक्छन्। ती बानी अन्जानमै बच्चाहरूमा हस्तान्तरण गरिरहेका हुनसक्छौं। अभिभावकमा जस्तो बानी छ, बच्चाबच्चीमा पनि सोही बानी सर्छ। त्यसैले बानी सुधारौं।"
बर्दिबासको रेल्वे स्टेसनको मुआब्जा निर्धारण,"काठमाडौं : रेल्वे स्टेसन बनाउन सरकारले महोत्तरीको बर्दिबासका अधिग्रहण गरेको जग्गाको मुआब्जा निर्धारण गरिएको छ। २०७३ सालदेखि किसानको करिब ५७ विघा जग्गा रोक्का राखिएको थियो। रेल्वेको स्टेसनभित्र अधिग्रहणमा परेको जग्गाको ३२ शीर्षकमा विभाजित गरेर कठ्ठाको ७ लाखदेखि ८० लाखसम्म मुआब्जा निर्धारण गरिएको जग्गा मुआब्जा निर्धारण गरिएको महोत्तरीका प्रमुख जिल्ला अधिकारी तिर्थराज भट्राईले बताए। योसँगै रेल्वे स्टेशन निर्माणको बाटो खुलेको छ। शुक्रबार १५ दिने दावी विरोध सम्बन्धी सूचना प्रकाशन गरिने छ। ६ वटा सिडिओ फेरिदा पनि जग्गाको मुआब्जा समस्या समाधान हुन सकेको थिएन। ६ महिना अघि महोत्तरीको सिडिओको रुपमा आएका भट्टराईले खटेर किसानको समस्या समाधान गरेको स्थानीय पोषण थापाले जनाए। रेल्वे पीडितहरुले कठ्ठाको न्यूनतम ३० लाखदेखि अधिकतम १ करोड २५ लाखसम्म माग गरेका थिए। ब्रोडगेज रेल सेवा संचालनका लागि जयनगर जनकपुर कुर्थाभंगहासम्म लिक बनिसकेको छ। मुआब्जा विवादले भंगहाबर्दिबाससम्मको लिक र स्टेशन बन्न सकेको थिएन। सन् २०१४ मा भारत सरकारसँगको सम्झौतामा भारतकै रु ७ अर्ब २० करोड अनुदानमा जयनगरजनकपुरबर्दिबास खण्डमा ब्रोडजेग रेल्वेको पूर्वधार निर्माणको काम थालिएको थियो। सन् २०१९ मै सकिनु पर्ने समय सीमा थियो।तर, मधेश आन्दोलन, भूकम्प र बाढी, करोना संक्रमण, मुआब्जा विवादले परियोजनाका पुरा हुन सकेको छैन।"
दल चिर्ने अध्यादेश,"२०७० सालको निर्वाचनमा १ सय ३३ दल सहभागी थिए। आठ वर्षको अवधिमा ती दलमध्ये धेरै हराए, केही मात्रै अस्तित्वमा छन्। अस्तित्वमा भएका दल पनि स्थिर छैनन्। रहेका दल पनि मनमुटावले चिराचिरा भए, केही फुटे र केही भित्रभित्रै गुटको राजनीतिमा मस्त छन्। मुलुकमा दलहरूको अवस्था अस्तव्यस्त छ। राजनीतिको मूलधार र सत्ताको स्वाद चाखिरहने कांग्रेस, एमाले र माओवादी केन्द्रले लामो समयदेखि पार्टीभित्र देखिएका असन्तुष्टि समाधान गर्न सकेका छैनन्। तीनै दलभित्रका समस्याले देशको समग्र राजीतिक अवस्थालाई तरल बनाउँदै लगेको छ। अन्य साना दल पनि मुख्य पार्टीको राजनीतिक प्रदूषणको गन्धमा बिटुलिएका छन्। सत्तामा पुग्दा हरेक दलले अर्कालाई सिध्याउने निर्णय गर्छन्। त्यसले दीर्घकालमा आफैंलाई घात गरेको पत्तो उनीहरूलाई छैन। यसको पछिल्लो ज्वलन्त उदाहरण हो दल टुक्य्राउने अध्यादेश। सत्ताबाहिर हुँदा त्यही विषयलाई लिएर आन्दोलन चर्काउने दल सरकारमा पुग्दा पहिले आफैंलाई मन नपरेको निर्णय गर्न पनि पछि पर्दैनन्। अहिले सोही घटना दोहोरिएको छ। मन्त्रिपरिषद् बैठकले मंगलबार राजनीतिक दल फुटाउन हदैसम्मको सजिलो हुने गरी अध्यादेश ल्याउन सिफारिस गर्यो। राष्ट्रपति विद्यादेवी भण्डारीले बुधबार जारी गरिन्। तत्कालीन प्रधानमन्त्री केपी शर्मा ओलीले संसदीय दल वा केन्द्रीय समितिमा ४० प्रतिशत भए दल विभाजन गर्न सकिने अध्यादेश ल्याउँदा वर्तमान प्रधानमन्त्री शेरबहादुर देउवाले विज्ञप्ति निकालेरै विरोध गरेका थिए। सर्वत्र विरोधपछि त्यो अध्यादेश फिर्ता पनि भयो। तर, अहिले २० प्रतिशतमै दल विभाजन गर्न सकिने अध्यादेश देउवाले ल्याए। त्यो पनि एमाले र जसपा फुटाउने निहीत उद्देश्यले। राजनीतिक नेतृत्वको चरित्र र सत्ता यात्रामा सबैको लय उस्तै देखिन्छ। सत्ताबाहिर हुँदा मन नपर्ने कुरा सत्तामा पग्दा तिनै बिरोध गर्नेलाई उचित लागेको देखिन्छ। यस्तो घटनाक्रमले दल र सत्ताको नेतृत्वमा पुगेकाहरूको चरित्र जनतासामु उदाङ्गो भएको छ। यो आत्मघाती बाटोमा सरकार दौडदा अवश्य एक दिन ठूलो दुर्घटना निम्तने खतरा छ। दल टुक्रिनु भनेको देशकै लागि हानिकारक हो। दल विभाजनले लोकतन्त्र बलियो हुँदैन। राजनीति अस्थिर बन्छ। त्यसैले दलीय प्रणालीलाई मजबुत बनाउन राजनीतिक दलसम्बन्धी ऐनमा केही कसिला प्रावधान राखिएका छन्। तर, ती प्रावधानलाई भत्काउँदै सरकारले दल फुटाउन सक्ने व्यवस्थासहित अध्यादेश ल्यायो। अध्यादेशसँगै दलीय व्यवस्था अझै विकृत बन्दैछ। दल फुटाउन चाहनेहरू हौसिएका छन्, चम्किएका छन्। यसको ठूलो असर एमाले र जसपामा देखिइसकेको छ। दुइटै दल फुटिसकेका छन्। स्वार्थका काममा अध्यादेशको सहारा लिनु उचित होइन। २००६ साल वैशाख १० गते भारतको कलकत्तास्थित श्यामबजारमा गठन भएको नेपालको पहिलो कम्युनिष्ट पार्टीमा हालसम्म धेरै फुटको इतिहास छ। पाँच जनाबाट सुरू भएको कम्युनिष्ट पार्टी जबजब बढ्दै गयो जुटभन्दा धेरै फुटको इतिहास बन्यो। यसले पार्टीमा फाइदाभन्दा पनि असर धेरै गरेको छ। भनिन्छ, ७२ वर्षे यो इतिहासमा कम्युनिष्ट ७२ पटक नै फुट्यो। ससाना विषयलाई लिएर फुट्ने कम्युनिस्ट पार्टीलाई यसपटक अध्यादेशको साथ मिलेको छ। राज्यबाट यस्तो अस्त्र प्रयोग राम्रो होइन। सरकारलाई राज्यसञ्चालन कानुनी अपूर्णता रहेको अवस्था बाधा फुकाउन अध्यादेशको संवैधानिक व्यवस्था गरिएको हो। तर, त्यसको दुरुपयोग पछिल्लो समय निकै मौलाएको छ। त्यसमध्ये पनि दल फुटाउन अध्यादेश ल्याउनु किमार्थ उचित होइन। स्वयं सरकार र त्यसको नेतृत्व गरिरहेको दल कांग्रेसका लागिसमेत यो हितकर छैन। दीर्घकालीन क्षति पुर्याउने यो अध्यादेश खारेज गर्नु उचित हुन्छ।"
पार्टी टुटफुटको श्रृंखला,"नेपाली कांग्रेस र कम्युनिष्ट पार्टीको स्थापना लगभग उस्तै समयमा भएको थियो। २००६ चैत २७ मा नेपाल राष्ट्रिय कांग्रेस र नेपाल प्रजातान्त्रिक कांग्रेसबीच एकता भई नेपाली कांग्रेस स्थापना भयो भने २००६ वैशाख १० मा कम्युनिष्ट पार्टी गठन भयो। सैद्धान्तिक रूपमा मूलतः कम्युनिष्ट पार्टी एकै ठाउँ हुने भएपनि नेतृत्व र जुँघाको लडाइँले दर्जनौं हाँगाबिगामा विभाजित छ। पुरानो र लोकतान्त्रिक पार्टी कांग्रेसमा पनि नेतृत्वकै विवादका कारण दुई पटक ठूलो विभाजनको शिकार हुनुपर्यो। रोचक पक्ष त के छ भने कांग्रेस सत्तामै भएका पार्टी विभाजन भएको थियो। विभाजनकै कारण मधेस मुद्दा स्थापित गर्न भन्दै गजेन्द्रनारायण सिंहले स्थापना गरेको सद्भावना पार्टी राष्ट्रिय राजनीतिबाटै लोप हुन थालिसक्यो। त्यसपछि गठन भएका तमलोपा र फोरमबीच टुटफुटका दर्जनौंश्रृंखला चले। माओवादी पार्टी पनि टुटफुटकै कारण राष्ट्रिय राजनीतिमा खुम्चिदै गएको छ। मुख्य पार्टीमा भएको टुटफुटको श्रृंखलाबारेअन्नपूर्णकर्मी नरेन्द्र साउद र राजकरण महत्तोको रिपोर्ट : कम्युनिष्टहरू ७२ पटक टुटफुट नेपाल कम्युनिष्ट पार्टीको स्थापना २२ अप्रिल १९४९ (वैशाख १०, २००६) मा भारतको कलकत्तामा भएको थियो। कम्युनिष्ट आन्दोलनको स्थापनाको झन्डै ७२ वर्षमा ७२ पटक नै टुटफुटको सामना गर्नुपरेको छ।पुष्पलाल, नरबहादुर कर्माचार्य, निरञ्जनगोविन्द वैद्य, नारायणविलास श्रेष्ठ र मोतीदेवी संस्थापक रहेको कम्युनिष्ट पार्टीले स्थापनाको ११ वर्षमै विभाजनको शिकार हुनुपरेको थियो। २००८असोज ११ देखि १६ गतेसम्म भारतको कलकत्तामा प्रथम सम्मेलन सम्पन्न गरी जनवादी कार्यक्रम पारित गरेको थियो। प्रथम सम्मेलनबाट पुष्पलाल महासचिवमा चयन भएका थिए। २०१३ सालमा मनमोहन अधिकारी चीन जाँदा केशरजंग रायमाझी कार्यवाहक महासचिव बने। त्यसपछि पार्टी दक्षिणपन्थी दिशामा गयो, पार्टीभित्र विवाद सुरु भयो। २०१४ मा काठमाडौंको फोहरामा दोस्रो महाधिवेशन भयो। महासचिव भने रायमाझी नै रहे। रायमाझी राजतन्त्रलाई नै मानेर अघि बढ्नुपर्छ भन्नेमा थिए। पार्टीभित्र विवाद बढ्दै गएपछि २०१७ सालमा भारतको दरभंगामा पार्टीको विशेष विस्तारित बैठक बस्यो। बैठकले रायमाझीलाई कारबाही गर्यो। कम्युनिष्ट आन्दोलनमा त्यहीबाट फुट सुरु भयो।२०१९ सालमा वनारसमा भएको तेस्रो महाधिवेशनले तुल्सीलाल अमात्यलाई महासचिव निर्वाचित गर्यो।पार्टीभित्रको विवाद हल हुन सकेन। नेताबीचको तिब्र विवादले २०२३ सालसम्म कम्युनिष्ट पार्टी अस्तित्व नै समाप्त हुने स्थितिमा पुग्यो। पूर्व मेची कोसी प्रान्तीय कमिटी गठन भयो। अर्कोतिर रायमाझीको समूह समूह छुट्टियो। २०२५ सालमा पुष्पलालको नेतृत्वमा पार्टी पुनर्गठनको प्रयास भयो। पुष्पलालको नेतृत्वमा नयाँ केन्द्रीय कमिटि गठन भयो। तर तुलसीलाल अमात्य समूह अलग भयो। २०२८ सालमा नेपाल कम्युनिष्ट आन्दोलनका अर्का दुईवटा लाइन देखा परे। झापा जिल्ला कमिटी र केन्द्रीय न्यूक्लियस। पुष्पलालको पार्टी भने यी दुवै पक्षमा देखा परेन। एउटाको नेतृत्व सीपी मैनालीले गर्थे। अर्कोको नेतृत्व मोहनविक्रम सिंहले गर्थे। यी दुई समूहबीच लामो समयसम्म ध्रुवीकरण रह्यो। तर यी दुई समूह पनि फुट्दै दर्जनौं ससाना समूहमा विभाजित छन्। सत्ताको भोक चरम सीमामा पुगेपछि दलहरू फुटको संघारमा पुग्ने गरेको छ।अधिकारको नाममा सबै जुट्छन्, सत्ताको लोभमा टुक्राटुक्रामा फुट्छन्। २०३५साउनमा कम्युनिष्ट पार्टीका संस्थापक नेता पुष्पलालको निधनपछि मदन भण्डारी, बामदेव गौतमसहित नेताहरूले छुट्टिएर मुक्ति मोर्चा समूह बनाए। यता झापाको सीपी मैनाली लगायतको विद्रोही समूहले अखिल नेपाल कोअर्डिनेसन कमिटी बनाएको थियो। दुवै समूह मिलेर २०३५ पुस ११ गते सीपी मैनालीको नेतृत्वमा नेकपा (माले) बन्यो। त्यहीबाट हालको एमालेको इतिहास सुरु भएको मानिन्छ। मनमोहन अधिकारीले नेपाल कम्युनिष्ट पार्टी (मनमोहन) नामक आफ्नो छुट्टै पार्टी खोले। २०४३ सालमा मनमोहन अधिकारीको पार्टीसँग एकता भयो र नेपाल कम्युनिष्ट पार्टी (माक्र्सवादी) गठन भयो। २०४६ को जनआन्दोलनमा मनमोहन नेतृत्वको माक्र्सवादी र सीपी मैनालीको मालेसहित अन्य साना वाम समूहले मोर्चा बनाए। एमालेको ०४९ माघमा भएको पाँचौ महाधिवेशनले मदन भण्डरीलाई महासचिव चयन गर्यो। जनताको बहुदलीय जनवाद (जबज) लागूगर्यो। २०५० जेठ ३ गते मदन भण्डारीको दासढुंगा दुर्घटनामा निधन भयो। त्यसपछि माधवकुमार नेपाल महासचिव बने।कांग्रेसका प्रधानमन्त्री शेरबहादुर देउवा सरकारद्धारा भारतसँग गरेको महाकाली सन्धिलाई लिएर पार्टीभित्र तीव्र विवाद भयो।नेपाल र केपी ओली सम्झौताको पक्षमा उभिए। वामदेव गौतम लगायतका नेता विपक्षमा उभिए। विवादकै कारण ०५४ मा एमालेमा पहिलोपटक विभाजन भयो। वामदेव गौतम, सपना प्रधान लगायतका नेताद्धारा नेकपा माले गठन गरे। २०५८ मा एमाले र मालेबीच पार्टी एकता भयो। तर सीपी मैनालीले मालेको नाममा पार्टी सञ्चालन गरिरहे। ०७५ जेठ ३ मा एमाले र माओवादीबीच पार्टी एकता गरी नेकपा गठन भयो। एकतापछि पार्टीभित्र तिब्र विवाद देखिएकै बेला २०७७ फागुन २६ गते सर्वोच्चको फैसला अनुसार नेकपा एकता बदर भयो। एमाले र माओवादी केन्द्र साविककै पुरानै पार्टीमा फर्के। तर एमालेभित्रको विवाद बढ्दै गयो। ०७८ भदौ २ गते ओली र नेपाल पक्ष गरी एमालेमा पुनः विभाजन आयो। नेपाल र झलनाथ खनाल पक्षले नेकपा एमाले (समाजवादी) पार्टी गठनका लागि निर्वाचन आयोगमा निवेदन दर्ता गरे। उदयदेखि नै माओवादीमा फुटको सुरुआत माओवादी धारको जग मोहनविक्रम सिंहले नेतृत्व गरेको चौथो महाधिवेशनलाई मानिन्छ। २०३६ सालमा राजाले गराएको जनमत संग्रहलाई लिएर पार्टीमा विवाद भयो। विवाद बढ्दै जाँदा २०४० सालमा निर्मल लामा समूहले नेकपा (चौम) गठन गर्यो। मोहनविक्रमको समूहले आफ्नो पार्टीको नाम नेकपा मसाल राख्यो र महामन्त्रीमा मोहनविक्रम चयन भए। नेकपा मसालको पाँचौं महाधिवेशन पनि जुट्नेभन्दा फुट्ने कारण बन्यो। महाधिवेशनले यौनदुराचारको आरोपमा मोहनविक्रम सिंहलाई कारबाही गर्यो। २०४१ सालमा भएको पाँचौं महाधिवेशनबाट महामन्त्रीमा मोहन वैद्य (किरण) निर्वाचित भए। मोहनविक्रमले चित्रबहादुर केसीसहित चार केन्द्रीय सदस्य लिएर नेकपा मसाल (पातलो स) नामको पार्टी गरे। वैद्य नेतृत्वको पार्टीको नाम नेकपा मशाल (मोटो श) राखियो। २०४५ सालमा नेकपा मशालले पुष्पकमल दाहाल प्रचण्डलाई महामन्त्री बनायो। माओवादलाई पार्टीको प्रमुख सिद्धान्त मान्ने निर्णय गर्यो। बहुदल आएपछि प्रचण्डको पार्टी मशाल, निर्मल लामाको पार्टी नेकपा चौम, सर्वहारावादी श्रमिक संगठन र रूपलाल विश्वकर्माको समूह मिलेर नेकपा (एकता केन्द्र) गठन भयो। मोहनविक्रमको पार्टीबाट बाबुराम भट्टराई पनि एकता केन्द्रमा मिसिए। एकताको दुई वर्षमै सशस्त्र युद्धमा जाने कि नजाने भनेर पार्टीभित्र फेरि विवाद सुरु भयो। निर्मल लामाहरूले एकता केन्द्र छोडे।सशस्त्र युद्धमा जानुपर्ने पक्षमा रहेको प्रचण्ड नेतृत्वको एकता केन्द्रले पार्टीको नाम नेकपा माओवादी राख्यो। जनयुद्धको घोषणा गरेर यो पार्टी युद्धमा गयो। मोहनविक्रम सिंह नेतृत्वको मसाल र नारायणकाजी श्रेष्ठ नेतृत्वको एकता केन्द्रबीच ०५९ सालमा एकता भयो। २०६९ सालमा माओवादीमा ठूलो विभाजन आयो। मोहन वैद्यको नेतृत्वमा नेकपा माओवादी नामको अर्को पार्टी गठन भयो। रामबहादुर थापा लगायतका नेताहरू एकतामा आएपछि २०७३ मा पार्टीको नाम नेकपा माओवादी केन्द्र राखियो। कांग्रेसमा सुरुदेखि नै गुटको इतिहास कांग्रेस सत्तामै भएको बेला फुट्ने गरेको रमाइलो इतिहास छ। २००९ सालमा मातृकाप्रसाद कोइराला प्रधानमन्त्री र बीपी कोइराला सभापति बनेका बेला पहिलोपटक कांग्रेसमा विभाजन भयो। २०५९ सालमा शेरबहादुर देउवा प्रधानमन्त्री र गिरिजाप्रसाद कोइराला सभापति बनेका बेला कांग्रेसमा ठूलो फुट आयो। कांग्रेस जुट्दै र फुट्दै आएपनि गुटको खुलेआम बार्गेनिङ हुन्छ। कांग्रेसको इतिहास गुटको इतिहास भन्ने गरिन्छ। २००८सालमा राणा कांग्रेस मन्त्रिपरिषद् पतन हुनुमा कांग्रेसभित्र बीपी र मातृका गुटको टकराव मुख्य कारण थियो। मातृका गुटलाई विपी गुटले कारबाही गरेपछि पार्टी फुटेको थियो। २०५९ मा देउवा प्रधानमन्त्री थिए। उनलाई संकटकाल नथप्न पार्टीको निर्देशन थियो। तर देउवाले अटेर गरेको भन्दै पार्टी सभापति गिरिजाप्रसादले कारबाही गरे। उनले २०५९ असारमा पार्टी विभाजन गरी कांग्रेस प्रजातान्त्रिक गठन गरे।२०६४ मा कांग्रेसबीच पुनः पार्टी एकता भयो। संसद् विघटन गरी२०५१ सालमा मध्यावधि निर्वाचन गर्नेकोइरालाको निर्णयप्रति गणेशमान सिंह असन्तुष्ट बने। उनले २०५१ को निर्वाचनमा देशैभर विद्रोही उम्मेद्वार खडा गरे। उक्त चुनावबाट एमाले ठूलो पार्टी बन्यो। मधेसी दल :सत्ताको लोभमा फुट्ने अधिकारको नाममा सबै जुट्छन्, सत्ताको लोभमा टुक्राटुक्रामा फुट्छन्। मधेसी दलको बीस वर्षको विगतलाई नियाल्दा उनीहरूको प्रवृत्ति छेपाराको जस्तै छ छिनछिनमै रंग बदलिरहने। मधेसवादी दलहरू सत्ता स्वार्थका कारण बदनाम बन्दै आएको छ। जसको गतिलो उदाहरणको रूपमा जनता समाजवादी पार्टीको फुटले छर्लङ्ग पार्छ। जसपालाई फोडेर महन्थ ठाकुरले बुधबार नयाँ पार्टीको रूपमा जसपा नेपाल (लोकतान्त्रिक) जन्माएका छन्। दुई कित्तामा विभक्त रहेको राजपा र समाजवादी पार्टी रातभरमा जनता समाजवादी पार्टी (जसपा)को नाममा एक ढिक्का बन्यो। राजपाका महन्थ ठाकुर पक्षलाई फकाएर सत्तामा लग्यो। उनी सरकारमा जानु नै जसपामा फुटको बिजारोपणको कारण बन्यो। ठाकुरले नयाँ दल जसपा नेपाल (लोकतान्त्रिक) खोलेका छन्। २०६२६३ मा भएको राजतन्त्रविरुद्धको आन्दोलनमा १९ जना सहिद भए। मधेसको अधिकारवादी आन्दोलनमा १६५ जनाले बलिदानी दिइसकेका छन्। नौ वर्षको अन्तरालमा तीनवटा मधेस आन्दोलन भए। यसैको बलमा नेताहरू मन्त्री भए तर मधेसको मुद्दा अझै अलपत्र छ। मधेसी दलको पहिचान र शक्ति मधेस नै हो। तर, उनीहरू मधेसलाई स्वार्थका लागि ठगिरहेका छन्। २०४६ सालमा नेपाली कांग्रेस त्यागेर गजेन्द्रनारायण सिंहले सद्भावना परिषद् खोले। मधेसमा भइरहेको विभेदविरुद्ध मूल पार्टीहरूले काम नगरेको भन्दै उनले कांग्रेस त्यागेका थिए। २०४७ सालमा देशमा बहुदल आयो। परिषद् फेरिए नेपाल सद्भावना पार्टी भयो। संघीयता यसको मुल एजेण्डा थियो। स्वार्थपिच्छे टुटफुट हुँदै २०५८२०७० सम्म उक्त पार्टी नौ टुक्रा भयो। सत्तामा नेताहरू पुगेपछि मधेस मुद्दा बिर्सेको आधारशिलामै २०५४ सालमा उपेन्द्र यादव (जसपा अध्यक्ष)ले मधेसी जनअधिकार फोरम नामको संस्था खोले। अन्तरिम संविधानमा संघीयताजस्ता विषय नराखेको भन्दै यादवले माइतीघरमा संविधानको प्रतिलिपि जलाए। आन्दोलन चर्कियो । २०६४ वैशाखमा मधेसी जनअधिकार फोरमले दलका रूप लियो। उता कांग्रेसबाट ठाकुर बाहिरिएर २०६४ सालमै तराई मधेस लोकतान्त्रिक पार्टी खोले। यादव र ठाकुर नेतृत्वको मधेसवादी दल २०६४०७८ सम्म कहिले जुटे त कहिले फुटे। २०७४ वैशाखमा ६ वटा मधेसकेन्द्रित दलबीच एकता भएर राष्ट्रिय जनता पार्टी (राजपा) गठन भयो। सत्ताको भोक चरम सीमामा पुगेपछि दलहरू फुटको संघारमा पुग्ने गरेको छ। २०७७ मा यादव नेतृत्वको समाजवादी पार्टी र राजपाबीच एकता भई जनता सामाजवादी पार्टी (जसपा) बन्यो। जसपा फोडेर ठाकुरले २०७८ भदौ २ मा जसपा नेपाल (लोकतान्त्रिक) गठन गरेका छन्। यो दल पनि फुट्ने उतिकै सम्भावना छ।"
