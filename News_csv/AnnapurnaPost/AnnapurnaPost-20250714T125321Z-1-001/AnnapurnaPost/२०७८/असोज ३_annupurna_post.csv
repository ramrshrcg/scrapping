शीर्षक,विवरण
मधेसीलाई गोली हानेर जारी गरिएको संविधान स्वीकार्य छैन : लोसपा,"वीरगन्ज : लोकतान्त्रिक समाजवादी पार्टी (लोसपा )का अध्यक्ष महन्थ ठाकुरले अधिकारका लागि सडकमा निस्कएका मधेसी जनतालाई गोली हानेर बनाइएको संविधान मधेसका लागि स्वीकार्य नरहेको बताएका छन्। पर्साको पकाहामैनपुरमा आइतबार आयोजित शहिद सत्रुधन पटेलको श्रद्धान्जलीसभालाई सम्बोधन गर्दै ठाकुरले मधेसीको रगतले लेखिएको संविधानमै मधेसीकै अधिकार नसमेटिएको बताए। ठाकुरले भने, जबसम्म मधेसका माग समेटिंदैनन् तबसम्म मधेसीले यो संविधानको अपनत्व लिन सक्दैनन्, असोज ३ गतेलाई कालो दिनकै रुपमा मनाउँछन्।' संविधान जारी हुनुपूर्व आफ्ना माग राखेर शान्तिपूर्ण आन्दोलनमा उत्रिएका मधेसीलाई खस शासकले बदलाको भाव राखेर गोली चलाइ हत्या गरेको आरोप उनले लगाए। अहिले पनि मधेस प्रति शासकको विभेदकै व्यवहार रहेको भन्दै उनले भने, अहिले पनि हाम्रा पार्टीका सांसद रेशम चौधरी जेलमै छन्, सयौं नेता कायकर्ताले मुद्धा खेपी रहेका छन्।' माओवादी सशस्त्र युद्धका घाइतेलाई राज्यले भरपोषण गरिरहेको तर मधेस आन्दोलनका घाइतेहरुलाई भने वास्ता नै नगरेको गुनासो उनले गरे। लोसपाका नेता राजेन्द्र महत्तोले असोज ३ गते मधेसी र मधेसीका अधिकारको हत्या भएको दिन भएको टिप्पणी गरे। मधेसी पनि नेपाली हुन्, त्यसैले मधेसीको अधिकार पनि समेटेर संविधान जारी गर भनेर शान्तिपूर्ण आन्दोलनमा उत्रिंदा सरकारले गोली चलाएर मधेसीको हत्या गरेको महत्तोले बताए। त्यसैले यो विभेदकारी संविधान नसच्चिएसम्म मधेसीको संविधान नहुने उनले बताए। जसपाका कार्यकारीणी सदस्य एंव पूर्वमन्त्री जितेन्द्र सोनलले अहिलेको संविधान लोकतान्त्रिक संविधान नभइ खुनी (हत्यरा) संविधान रहेको बताए। उनले भने, संविधान लेख्ने बेलामा हामीले मधेसीलाई पनि नेपाली ठानेर मधेसको पनि मुद्धा समावेश गरिदेऊ भनेर माग गर्यौं , सडकमा निस्क्यौं तर खसवादी दल र त्यस बेलाको सरकारले मधेसी माथि गोली चलायो। मधेसीको छातीमा बुटले बजार्यो अनि बन्दकुको बलमा एकलौटी संविधान जारी गर्यो।' उनले आज मुलुकले पाएको संघीयता र समानुपातिक समावेशिताको उपलब्धी मधेस विद्रोहकै उपलब्धी भएको जिकिर पनि गरे। उनले भने, संघीयता , समानुपातिक समावेशिता जस्ता उपलब्धी मधेस विद्रोहकै देन हो।' श्रद्धान्जलीसभाई लोसपाका कार्यकारीणी सदस्य एंव पूर्वमन्त्री लक्ष्मणलाल कर्ण, प्रदेश सभासदस्य रमेश कुर्मी, प्रहलाद गिरी लगायतले पनि सम्बोधन गरेका थिए।"
पाकिस्तानस्थित नेपाली दूतावासमा मनाइयो संविधान दिवस,"काठमाडौँ: पाकिस्तानस्थित नेपाली राजदूतावासमा सातौं संविधान दिवस तथा राष्ट्रिय दिवस मनाइएको छ । इस्लामावादमा भएको कार्यक्रममा पाकिस्तानका लागि नेपाली राजदूत तापस अधिकारीले राजदूतावास परिसरमा झण्डोत्तोलन गरेका थिए । कार्यक्रममा उपस्थित नेपाली नागरिकलाई राष्ट्रपति विद्यादेवी भण्डारीबाट संविधान दिवस तथा राष्ट्रिय दिवस २०७८ को अवसरमा दिएको शुभकामना सन्देश पढेर सुनाइएको थियो । सो अवसरमा अधिकारीले शहिदहरुप्रति श्रद्धाञ्जली व्यक्त गर्दै नेपालको संविधान २०७२ को विशेषताबारे चर्चा गरेका थिए । अधिकारीले भने, राज्यशक्तिको श्रोत जनता रहेको सुनिश्चित गरेको, जनभावनाअनुरुप संशोधन गर्न सकिने प्रावधान रहेको, समावेशिता, सामाजिक न्यायका विषयमा संविधानद्वारा प्रत्याभूत गरिएका व्यवस्था लगायतको कारण नेपालको संविधान अग्रगामी संविधान रहेको छ । स्थिरता, सुशासन, समृद्धि र विकासको लागि संविधानको मर्म र भावना अनुरुपको इमान्दार प्रयास देश र विदेशमा रहेका सबै नेपालीबाट अपरिहार्य देखिन्छ । सो अवसरमा पाकिस्तानस्थित नेपाली समूदायको तर्फबाट सञ्जिव पोखरेलले नेपालको संविधानको विशेषताबारे चर्चा गरेका थिए । कार्यक्रममा विभिन्न अन्तर्राष्ट्रिय संघसंस्थामा कार्यरत नेपालीहरु, नेपाली विद्यार्थीहरु एवम् राजदूतावास परिवारको उपस्थिति रहेको थियो ।"
"परमाणु विस्तार गर्दै उत्तर कोरिया, महिला कर्मचारीलाई घरमै बस्न तालिबान सरकारको निर्देशन","उत्तर कोरियाले परमाणु विस्तार गर्दैः स्याटेलाइट तस्बिर प्योङयाङः उत्तर कोरियाले परमाणु सुविधा विस्तार गरिरहेको हालै सार्वजनिक स्याटेलाइट तस्बिरले देखाएको छ । मुख्य योङव्योन न्युक्लियर कम्प्लेक्सस्थित एक युरानियम प्लान्टमार्फत उत्तर कोरियाले परमाणु विस्तार गरिरहेको शनिबार खिचेको स्याटेलाइट तस्बिरले देखाएको हो । विज्ञहरुले सो प्लान्टमार्फत उत्तर कोरियाले तिब्र रुपमा परमाणु विस्तार र बमको लागि चाहिने सामग्री उत्पादन गरिरहेको बताएका छन् । मिडलब्युरी इन्स्टिच्युट अफ इन्टरनेसनल स्टडिजका अनुसार योङव्योनको प्लान्टमा युरानियममार्फत सुविधासम्पन्न परमाणु विस्तार गरिरहेको स्याटेलाइट तस्बिरले देखाएको छ । तस्बिर हेर्दा सुविधा सम्पन्न प्लान्टबाट उत्तर कोरियाले युरानियममिश्रित हातहतियार उत्पादनमा वृद्धि गर्ने योजना बुनेको देखिन्छ । हालसम्म २५ प्रतिशत परमाणु हतियार विस्तार गरेको देखिन्छ जेफ्री लुइस र अन्य दुई विज्ञले सो रिपोर्टमा भनेका छन् । उत्तर कोरियाले हालै आफ्नो पहिलो शक्तिशाली छेप्यास्त्र परीक्षण गरेको थियो । त्यसको केही दिनपछि उत्तर कोरिया र दक्षिण कोरियाले सँगै छेप्यास्त्र परीक्षण गरेको थियो । ००० संसारका शीर्ष नेताहरु युएनमा फर्किँदै अमेरिकाः संसारका शीर्ष नेताहरु संयुक्त राष्ट्रसंघमा फर्किने भएका छन् । विश्व महामारी र जलवायु मुद्धालाई जोड दिँदै उनीहरु यो हप्ता संयुक्त राष्ट्रसंघमा फर्किने भएका हुन् । विश्व महामारी कोरोना र जलवायु परिवर्तनको मुद्दालाई जोड दिँदै संसारका शीर्ष नेताहरु न्युयोर्कस्थित युएनको केन्द्रीय कार्यालयमा भेला हुने बताइएको छ । कोरोनासँग लड्न आफूहरुले गरेको प्रयासबारे जानकारीको लागि यूएनले विभिन्न १९३ देशलाई आग्रह गरिएको छ भने सदस्य राष्ट्रका राष्ट्र प्रमुखहरुहरुसँग भर्चुअल माध्यममार्फत उच्चस्तरीय बैठक हुने बताइएको छ । युएनले यही सेप्टेम्बर २१ मा न्युयोर्कस्थित आफ्नो ७५ औँ वार्षिक साधारण सभा आयोजना गरेको छ भने भर्चुअल माध्यममार्फत उच्चस्तरीय छलफल तथा बहस आयोजना गरिएको छ । ००० फिलिपिन्समा बक्सिङ खेलाडी राष्ट्रपतीय चुनावमा उठ्दै म्यानिलाः फिलिपिन्सका चर्चित बक्सिङ खेलाडी मैनी पाकुइआओले राष्ट्रपतीय चुनावमा उठ्ने घोषणा गरेका छन् । बक्सिङ स्टारको रुपमा चिनिने मैनीले आगामी वर्षको राष्ट्रपतीय चुनावमा उठ्ने घोषणा गरेका हुन् । उनले शत्तारुढ दल पिडिपीको तर्फबाट उम्मेदवारी दिने बताइएको छ । खेलाडीको रुपमा आफ्नो करियर सुरु गरेका ४२ वर्षीय मैनी फिलिपिन्सको संसदका सिनेटर समेत हुन् । ००० महिला कर्मचारीलाई घरमै बस्न तालिबानको निर्देशन काबुलः अफगानिस्तानमा तालिबान सरकारले महिला कर्मचारीलाई घरमै बस्न निर्देशन दिएको छ । तालिबानद्वारा गठित अफगानिस्तानको राजधानी काबुल सरकारले पुरुष कर्मचारी भएको कार्यालयमा आउनु नपर्ने भन्दै सो निर्देशन दिएको हो । काबुलका मेयरले आइतबार सो निर्णय लिएको बताउँदै भनेका छन्, घरको पुरुषले महिलाको सट्टा कार्यालयमा उपस्थित हुन नसकेको खण्डमा मात्र महिलालाई काममा बोलाइने छ । हैन भने महिला कर्मचारीलाई घरमै बस्न निर्देशन दिइएको छ काबुलका मेयरले भनेका छन् । यसअघि तालिबानले महिला मन्त्रालय हटाएको थियो भने विद्यालय फर्किएका छात्राहरुलाई विद्यालय प्रवेशमा रोक लगाएको थियो । ००० इरानका परमाणु वैज्ञानिकको हत्यामा एआई बन्दुक प्रयोगः रिपोर्ट तेहरानः इरानका परमाणु वैज्ञानिक मोहसेन फाख्रिजादेहको आर्टिफिसियल इन्टेलिजेन्स एआई जडित बन्दुकबाट हत्या गरिएको पुष्टि भएको छ । उनको एआई जडित बन्दुकमार्फत हत्या भएको हालै सार्वजनिक एक रिपोर्टले पुष्टि गरेको हो । परमाणु वैज्ञानिक मोहसेनको सन् २०२० नोभेम्बरमा हत्या गरिएको थियो । उनको हत्याको विषय पटकपटक विवादित बन्दै आएको थियो । उनको हत्याले परमाणुसम्बन्धी कार्यक्रममा बाधा पुर्याउँदै आएको बताइन्छ । न्युयोर्क टाइम्समा प्रकाशित समाचारले उनको हत्या इजरायली गुप्तचर एजेन्सीको हात रहेको दाबी गरेको छ । ००० म्यानमारमा सैन्य विरोधीको विस्फोटमा परी २ को मृत्यु बर्माः म्यानमारमा सैन्य शासन विरोधीको बम विस्फोटमा परी दुई जनाको मृत्यु भएको छ । यानगोन नजिकै सुरक्षा बलमा भएको विस्फोटमा परी दुईको मृत्यु भएको हो । विस्फोटमा परी दुईको मृत्यु भएको र एक जनालाई सेनाले पक्राउ गरेको स्थानीय मिडियाले जनाएका छन् । दक्षिण पूर्वी मुलुक म्यानमारमा फेब्रुअरी १ मा सेनाले नेतृ आङ सान सूकीको पदच्युत गर्दै सत्ता कब्जामा लिएको थियो । त्यसयता म्यानमारमा सैन्य शासनको विरोध र लोकतन्त्रको लागि आन्दालेनकर्ताहरुले विभिन्न आन्दोलन र धर्ना गर्दै आएका छन् । ००० अन्तरिक्ष पर्यटक पृथ्वीमा फर्किए फ्लोरिडाः अन्तरीक्ष भ्रमणमा गएका चार पर्यटकको टोली सकुशल पृथ्वीमा फर्किएको छ । पृथ्वीको कक्ष वरिपरी तीन दिने भ्रमणमा रहेको सो टोली शनिबार राति पृथ्वीमा आइपुगेका हुन् । पर्यटकको टोलीमा जेर्ड आइज्याकम्यान, सियान प्रोक्टर, हेले आर्सिनक्स र क्रिस सेमब्रोस्कीले स्थानीय समयअनुसार शनिबार करिब ७ बजे एटलान्टिक महासागरमा अवतरण गरेका थिए । स्पेस एक्स इन्स्पिरेसन ४ नामक मिसनअन्तर्गत सो टोलीले बुधबार उडान भरेको थियो । सो टोलीले विद्युतीय कार निर्माता कम्पनी टेस्ला तथा स्पेस एक्सका सिइओ एलन मस्कले निर्माण गरेको रकेटमार्फत सो टिमले पृथ्वीको कक्षमा भ्रमण गरेको थियो । पृथ्वीको कक्षको भ्रमणमा जाने सो टोली संसारकै पहिलो बनेको छ । ००० इजरायलको जेलबाट भागेका प्यालेस्टेनी कैदी पुन पक्राउ जेरुसेलमः इजरायलले करिब १० दिनअघि इजरायलको जेलबाट भागेका प्यालेस्टेनी कैदीलाई समात्न सफल भएको छ । जेल तोडेर भागेका ६ कैदीलाई आइतबार बिहानसम्म समातिसकेको इजरायली सेनाले जनाएको छ । सेप्टेम्बर ६ मा कडा सुरक्षा व्यवस्था भएको इजरायलको गिलोवा जेलबाट ६ जना प्यालेस्टेनी कैदी भाग्न सफल भएका थिए । जेलमुनि सुरुङ खनेर एकैपटक ६ कैदी भागेपछि इजरायली सेनाबीच तरंग छाएको थियो । इजरायली सेनाले उनीहरुलाई पटकपटक गरी विभिन्न स्थानबाट पुन पक्राउ गरेको स्थानीय मिडियामा खबर छ । भागेका कैदी पुन: पक्राउ गर्न इजरायलले ठूलो संख्यामा सेना र प्रहरी परिचालन गरेको थियो । ६ जना कैदीलाई इजरायलको पूर्वी जेनिन शहरबाट पक्राउ गरेको बताइएको छ । ००० चीनमा डुंगा दुर्घटनामा परी ८ को मृत्यु बेइजिङः दक्षिण पश्चिम चीनको गुइझोउ प्रान्तमा डुंगा दुर्घटना हुँदा त्यहाँ सवार ८ यात्रुको मृत्यु भएको छ भने ३९ जना बेपत्ता भएका छन् । समाचार एजेन्सी सिन्ह्वाका अनुसार लिउपान्सुई शहर नजिकैको झाङ्के नदीमा डुङ्गा दुर्घटना भएको थियो । दुर्घटनामा परी ८ को मृत्यु भएको छ भने आइतबार बिहानसम्म ३९ मानिसको उद्वार गरिएको छ । संयोजन: अस्मिता खड्का"
"थप ७ सय ३४ जनामा कोरोना संक्रमण, १२ को मृत्यु",काठमाडौं : १० हजार १३ नमूना परीक्षणमा ७ सय ३४ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ७३ सय ४ नमूनाको पीसीआर र २७ सय ९ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ६५६ र एन्टिजेन विधिबाट ७८ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप १२ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार ४० पुगेको हो। मन्त्रालयका अनुसार आइतबार थप १४ सय १३ जना कोरोनामुक्त भएका छन्। कोरोनाका सक्रिय संक्रमितको संख्या २४ हजार ३१३ पुगेको छ। मन्त्रालयका अनुसार संक्रमित ३९० जनाको भेन्टिलेटरमा र ११७ जनाको आइसीयूमा उपचार भइरहेको छ। पछिल्लो २४ घन्टामा २१ हजार ३६० जनाले कोरोनाविरुद्ध खोप लगाएका छन्।
प्रकाश सपुतदेखि अनमोल केसीसम्म विभूषित,"काठमाडौं : राष्ट्रपति विद्यादेवी भण्डारीले संविधान दिवसको अवसरमा नेपाली कलाकारितामा योगदान पुर्याएका व्यक्तिहरुलाई पदकद्वारा सम्मान गर्ने घोषणा गरेकी छन्। राष्ट्रपति भण्डारीले लोकदोहोरी गायकदेखि चलचित्रका कलाकारलाई पदकद्वारा सम्मान गर्ने भएकी हुन्। प्रबल जनसेवाश्री पदकबाट गायिका विष्णु माझी, अभिनेता रमेश बुढाथोकी, कलाकार दीपाश्री निरौला, कलाकार हेमन्त बुढाथोकी, चन्द्रप्रसाद शर्मा, दोहोरी गायक कुलेन्द्र विश्वकर्मा, गायिका देविका प्रधान, कलाकार नवल खड्का, कलाकार प्रकाश घिमिरे र गायक कस्तुप पन्त सम्मान हुने भएका छन्। त्यस्तै जनसेवाश्री पदकबाट हेमन्त शर्मा, गायक प्रकाश सपुत, अभिनेत्री केकी अधिकारी, अभिनेता अनमोल केसी, फिल्म निर्देशन मिलन चाम्स, अमेरिकी नेपाली दोहोरी गायिका अन्ना स्टिर, कलाकार शिवशंकर रिजाल 'जोगिन्दर', नृत्यांगना तेरिया मगर, फिल्म निर्माता राजकुमार राई, मैथली कलाकार रञ्जु झा, कलाकार राधिका हमाल, गायक नविनकुमार पौड्याल, कलाकार सुजल बम, नृत्यकार महेश प्रकाश हाडालाई सम्मान गरिने राष्ट्रपति भण्डारीले घोषणा गरेकी हुन्। महाउज्वल राष्ट्रदीपबाट भने स्वर सम्राट तथा संगीतज्ञ स्वनारायणगोपाल गुरुवाचार्यलाई मरणोपरान्त सम्मान गरिनेछ। सुप्रबल जनसेवाश्रीबट गीतकार कालीप्रसाद रिजाल, कलाकार गौरी मल्ल र कीर्तिमय राष्ट्रदीपबाट भने संगीतकार शम्भुजित बाँस्कोटालाई सम्मान गरिने भएको छ।"
एनआरएनएको अध्यक्षमा कुल आचार्यको उमेद्वारी घोषणा,"कुश्मा : गैरआवासीय नेपाली संघ (एनआरएनए)को दशौं अन्तराष्ट्रिय महाधिवेशनमा कुल आचार्यले अध्यक्ष पदमा उमेद्वारी घोषणा गरेका छन्। कुश्मामा आइतबार, पर्वत बाग्लुङ र म्याग्दीका पत्रकारहरुको सम्मेलन गरि यही असोज २८ देखि ३० गते काठमाडौमा हुने महाधिवेशनका लागि अध्यक्षको उमेद्वारी घोषणा गरेका हुन्। पर्वतको जलजला गाउँपालिका७ धाइरीङमा जन्मिएर हाल बेलायतमा ब्यवसाय गरेका आचार्य यसअघिको महाधिवेशनमा कुमार पन्तसँग अध्यक्षमा पराजित भएका थिए। प्रवासीलाई जन्मथलो र गाउँसँग जोड्ने, गैरआवासीय नागरिकताको व्यवस्था, दोहोरो श्रम स्विकृति, एनआरएनएको लगानीलाई पारदर्शी र मुनाफामुलक बनाउने मुद्दालाई अघि सारेको आचार्यले बताए। सुस्तामा विद्यालय, जुम्लामा प्रसुतिगृह, शंखमुलमा उद्यान, एनआरएनएको लगानी भित्र्याउन इन्भेष्टमेन्ट कम्पनी खेल्ने लगायतका कामको अगुवाइ गरेका आचार्यले ८५ देशमा रहेका ८० लाख गैरआवासीय नेपालीहरुको भावना अनुसार संस्थालाई मर्यादित र विश्वमै प्रतिष्ठित बनाउने प्रतिवद्धता जनाए। नेपालमा प्रवासीको लगानी भित्र्याउन र भित्रिएको लगानी सुरक्षाका लागि एनआरएनए नागरिकता आवश्यक छ, उनले भने, प्रवासमा रहेका नेपालीहरुलाई आफ्नो देशसँग जोड्न गैरआवासीय नागरिकताको व्यवस्था हुनुपर्छ। नेपालबाट पुँजी पलायन रोक्न र बाहिरबाट पुँजी भित्र्याउने विषयमा बहस गर्नुपर्ने उनले बताए। सरकारी निकायसँग समन्वय गरेर नेपालबाट विदेशिने कामदारको क्षमता र दक्षता बढाउन प्रयास गर्ने बताए। उमेद्वारी घोषणाको क्रममा आचार्यले जन्मथलो धाइरीङको किराखोरका पहिरो पिडितको पुर्नवासका लागि दश लाख र कुश्माको गुप्तेश्वर बहुमुखी क्याम्पसमा स्नाकोत्तर तहको पठनपाठन सञ्चालन गर्न एक लाख पचास हजार ब्यक्तिगत सहयोग गर्ने जानकारी गराए। तस्बिर पनि साथमा छ। एनआरएनएको अध्यक्षमा उमेद्वारी घोषणा गर्दै कुल आचार्य। तस्बिर : सन्तोष गौतम।"
सोमबारदेखि नयाँ नोट साट्न पाइने,"काठमाडौं : नेपालीको महत्वपूर्ण चाडको रूपमा रहेको दशैंलाई मध्यनजर गरेर बैंक तथा वित्तीय संस्थाले सोमबारदेखि नयाँ नोट उपलब्ध गराउने भएको छ। दशैंमा नयाँ नोटको विशेष महत्व रहने भएकाले नोट वितरणको व्यवस्था मिलाइएको नेपाल राष्ट्र बैंकले जनाएको छ। केन्द्रीय बैंकको नोट व्यवस्थापन विभागका अनुसार काठमाडौँ उपत्यकाभित्र यही असोज ४ गते सोमबारदेखि इजाजतप्राप्त वाणिज्य बैंकका तोकिएका शाखा कार्यालयमार्फत नयाँ नोट सटहीको सुविधा प्रदान गरिएको छ। वाणिज्य बैंकले तोकेको नजिकको शाखा कार्यालयमा गइ नोट सटही गर्न सकिने केन्द्रीय बैंकको सूचनामा उल्लेख छ। कोरोना भाइरसको सङ्क्रमणको जोखिमलाई ध्यानमा राखेर स्वास्थ्य सतर्कर्ता अपनाइ नोट सटही गर्न राष्ट्र बैंकले आग्रह गरेको छ। काठमाडौँ उपत्यका बाहिर राष्ट्र बैंकको प्रदेशस्थित कार्यालय वा वाणिज्य बैंकले तोकेको आफू नजिकको शाखा कार्यालयमा गई नोट सटहीको सुविधा लिन सकिने सूचनामा उल्लेख छ। नोट सटही गर्न जाँदा सरकार तथा स्थानीय प्रशासनले तोकेको स्वास्थ्य मापदण्ड अपनाउन र सामाजिक दूरीको पूर्ण पलना गर्न अनुरोध गरिएको छ। केन्द्रीय बैंकले रु १५ अर्बसम्म ५, १०, २०, ५० र १०० बराबरको नोट वितरण गर्ने तयारी गरेको छ। कूल रुपमा केन्द्रीय बैंकले रु ३५ अर्ब बराबरको नयाँ नोट वितरण गर्ने तयारी भएको जानकारी दिएको छ। नयाँ नोट लिनका लागि सर्वसाधारणले केन्द्रीय बैंकको कार्यालयमा लामो लाइन लाग्ने गरेको यर्थाथलाई आत्मसात् गर्दै २७ वटै वाणिज्य बैंक र तिनका शाखा कार्यालयमार्फत वितरण गर्ने व्यवस्था मिलाएको छ।"
"एमालेको नाम लिने वित्तिकै जनताले नाक, मुख खुम्च्याउन थाले : नेपाल","पोखरा : नेकपा (एकीकृत समाजवादी) का अध्यक्ष माधवकुमार नेपालले नेकपा एमालेको इज्जत प्रतिष्ठा सबै गुमेको बताएका छन् । संविधान दिवसको अवसरमा नेकपा (एकीकृत समाजवादी) पार्टीले आयोजित लोकतन्त्र एवं संविधान रक्षाको निम्ति पार्टीको भूमिका विषयक विचार गोष्ठी तथा कार्यकता भेलामा बोल्दै नेपालले यसो भनेका हुन् । नेकपा एमालेका हवीगत किन यस्तो भयो ? देशको हवीगत किन यस्तो भयो सबैले पहिल्याउने बेला आएको उनले कार्यकतामाझ बताए । संविधानमाथि धावा बोलेको भन्दै नेपालले नेकपा एमालेको नाम लिने वित्ति जनताले नाक, मुख खुम्च्याउने गरेको बताए । सारा जनताको नजरमा एमाले तल खसेको गिरेको उनले सुनाए । प्रतिनिधिसभाको विघटन प्रधामन्त्रीको पद खोसिन्छ कि ? बहुमत गुम्छ कि, मलाई हटाउँछन् कि भन्ने ठानेर गरिएको नेपालले बताए । कुनै एउटा व्यक्तिले मनपरि ढंगले प्रतिनिधिसभा विघटन गर्न नपाउने उनले बताए । आफ्नो आदेश नमान्दा कत्लेआम हत्या गर्न नपाइने उनले सुनाए । नेपालले प्रतिनिधिसभा विघटन हुनु भनेको सबै संसदको कत्लेआम हत्या जस्तै भएको बताए । जनताको अभिमतको हत्या भएको पनि उनले बताए । सर्वोच्च अदालतको पूर्णपाठले शासन सत्तमा बस्नेले संविधानको उल्लंघन गरेर शासन गर्ने छुट कोही कसैलाई नभएको प्रष्ट लेखिएको उने बताए । संविधानमाथि आघात पुर्याउनेलाई नेपाली जनताले सजाय दिने नेपालले बताए ।' पहिले नै प्रतिनिधिसभा विघटन गर्न हुँदैन थियो । दोस्रो पटक त झन हुँदै हुँदैन थियो,' उनले भने । आफूलाई कसैको निन्दा गर्ने फुर्सद नभएको उनले सुनाए । सर्वोच्चको फैसला संविधान बादको इतिहासमा कोसेढुंगा सर्वोच्च अदालतको फैसलाको पूर्णपाठको पुस्तक देखाउँदै नेपालले भने २०७८ असार २८ गतेको सर्वोच्चको फैसला एेतिहासिक रहेको बताए । पहिलो फैसलामा टेकेर दोस्रो फैसला लिएको पनि उनले सुनाए । संविधानवादको इतिहासमा सर्वोच्चको फैसलाको पूर्णपाठ कोसोढुंगाको रुपमा नेपालको इतिहासमा दर्ज हुने उनले बताए । सर्वोच्च अदालनको फैसलाले नेपालको इतिहासमै संविधानको व्याख्या गरेको पनि उनले सुनाए । 'हामीले प्रतिवद्धता गरेको विषय हामी संविधानलाई मिच्ने छैनौं, संविधानको पालना गर्नेछौं । संविधानको मुल्यमान्यता मान्ने छौं भन्नेहरुले यसको बारेमा सर्वोच्च अदालतको यो पूर्णपाठ पढे बुझिने बताए । वाइडबडी भ्रष्टाचार र झापामा भएको भ्रष्टाचार छानवीन गर वाइडडीमा भएको भ्रष्टाचार र झापामा भएको अरबौंको भ्रष्टाचार छानवीन गर्न अध्यक्ष नेपालले गठबन्धनको सरकारसँग माग गरेका छन् । एमाले सरकारले छानवीन नगरेको तिर संकेत गर्दै नेकपा (एकीकृत समाजवादी) का अध्यक्ष नेपालले वाइडबडीमा र झापामा भएको अर्बौको भ्रष्टाचार गठबन्धनको सरकारलाई छानवीन गर्न माग गरे । 'कस्ले भ्रष्टाचार गर्यौं यो हामी जान्दैनौं उनले भने ,' छानवीन नभइकन कसैलाई आरोप लगाउन पनि नमिल्दैन,देश लुट्न पाइदैन।' वाडबडी खरिदमा एउटा भाउ हुन्छ अर्को पैसा तिरिन्छ भन्दै नेपालले छानवीनको माग गरे । हामी भ्रष्टाचार गदैनौं भन्ने लुटी खाने प्रवृत्तिविरुद्ध आफ्नो पार्टी लाग्ने भन्दै आफ्नो पार्टीले भ्रष्टाचार नियन्त्रण गर्ने पनि नेपालले सुनाए । नेपाल एयरलाइन्सले गरी खाने अवस्था छैन नेकपा (एकीकृत समाजवादी) का अध्यक्ष नेपालले नेपाल एयरलाइन्सले गरिखाने अवस्थामा नदेखिएको बताए । पहिले नेपाल बैंक टाट पल्टने अवस्थामा पुगेर विदेशी ल्याएर जोगाइएको भन्दै अब त्यस्तो अवस्था भने नरहेको र नेपाली युवा नै सक्षम रहेको उनले बताए । पोखरामा आइतबार आयोजित कार्यकता भेलालाई सम्बोधन गर्ने क्रममा संसद बिघटनको फैसला गर्दाको सर्वोच्च अदालतको फैसलाको पूर्ण पाठको पुस्तक देखाउदै नेकपा एकीकृत समाजवादीका अध्यक्ष माधव कुमार नेपाल । संविधान दिवसको अवसरमा नेकपा (एकीकृत समाजवादी) पार्टीका आयोजनामा भएको लोकतन्त्र एवं संविधान रक्षाको निम्ति पार्टीको भूमिका विषयक विचार गोष्ठी तथा कार्यकता भेलामा बोल्दै अध्यक्ष नेपाल । संविधान दिवसको अवसरमा नेकपा (एकीकृत समाजवादी) पार्टीका आयोजनामा भएको लोकतन्त्र एवं संविधान रक्षाको निम्ति पार्टीको भूमिका विषयक विचार गोष्ठी तथा कार्यकता भेलामा सहभागी ।"
निर्माताले फिल्म नदिएपछि विदेशी फिल्म प्रदर्शन गरेर हल खुलाइँदै,"काठमाडौं : चलचित्र निर्माता संघले नेपाली फिल्म दिन नमानेपछि विदेशी फिल्म प्रर्दशन गरेरै हल खुलाउने तयारी थालिएको छ। नेपाली फिल्म हल सञ्चालकहरुले आगामी असोज १५ देखि विदेशी फिल्म चलाएर हल सञ्चालनमा ल्याउने तयारी थालेका छन्। सरकारले सहुलियत नदिएसम्म नेपाली फिल्म हल सञ्चालकलाई नदिने निर्माता संघले निर्णय गरेको छ। संघका अध्यक्ष आकाश अधिकारीले ठुलो लगानीमा निर्माण गरीएका फिल्महरु हलमा प्रर्दशन हुँदा जोखिमको जिम्मेवारीबारे अन्यौलता छाएको बताए। उनले भने, कोरोना जोखिम अझै कायम छ। नेपाली फिल्म दिएपछि दर्शकको संख्या न्युन होला, प्रचारप्रसारमा समस्या होला अनि यसको जोखिमको जिम्मेवारी कसले लिने? निर्माता संघका अनुसार ३५ फिल्महरु हलमा जाने तयारी अवस्थामा रहे पनि कहिले जाने अझै अन्योल छ। उनले भने, नेपाली फिल्म प्रर्दशन भएपछि यसको जोखिमको जिम्मेवारी सरकारले लिनुपर्छ। सरकारले माग पूरा नगरेसम्म फिल्म दिन सकिने अवस्था छैन। फिल्म प्रर्दशन भएको समयदेखि ६ महिनासम्म सरकारले ५० प्रतिशत आर्थिक सहयोग गरे फिल्म दिन सकिने निर्माता संघको भनाइ छ। धेरै लगानीमा बनेका फिल्महरुलाई सरकारले राहत दिनुपर्ने निर्माताहरु बताउँछन्। फिल्म हल सञ्चालक जीवन शाक्यले निर्माता संघले फिल्म नदिए विदेशी फिल्म चलाएर भए पनि हल सञ्चालनमा ल्याउने बताए। उनले भने, चलचित्र निर्माता संघलाई बारम्बार पहल गर्दा पनि फिल्म नदिएपछि विदेशी फिल्म प्रर्दशन गर्ने सोच बनाएका छौं। नेपालका सबै मल्टिप्रेसहरु हल खुलाउने पक्षमा रहेका छौं। हलमा अर्बौं रकम घाटा भएको भन्दै जसरी पनि हललाई चलायमान बनाउनुपर्ने उनले बताए। शाक्यले भने, अंग्रेजी र हिन्दी दुबै फिल्म भए पनि प्रर्दशन गरेर हल सञ्चालन गर्ने नै हो। भ्याट, टिकटमा सेयर बढाइदिन्छौं भन्दा पनि निर्माता संघले फिल्म दिन आनाकानी गरिरहेको छ। तर, हल सञ्चालकहरुले फिल्म प्रर्दशन भएपछि त्यसको जोखिमको जिम्मेवारी लिन नसक्ने अडान राखेको छ। काठमाडौं उपत्यकामा २७ हलहरु रहेका छन्। फिल्महरु नभएपछि नयाँ हलहरु सञ्चालनमा आउन सकेका छैनन्। हल सञ्चालन नहुँदा घाटा व्यहोर्नुभन्दा विदेशी फिल्म प्रर्दशन गरेर भए पनि चलायमान बनाउनुपर्ने हल सञ्चालक बताउँछन्। चलचित्र निर्माता संघले नेपाली फिल्म चलाउँदा जोखिम हुने भन्दै जोखिमको सुनिश्चितता गरेर हल खुलाउन पनि पहल गरेको छ। चलचित्र विकास बोर्डले फिल्म प्रचारपसारको लागि बजेट दिने भए पनि बोर्ड नै बजेटविहीन रहेको बताएको छ। बोर्डका अध्यक्ष दयाराम दाहालले फिल्म हल सञ्चालनमा ल्याउन निर्माता संघ, हल सञ्चालकसँग समन्वय गरीरहेको बताए। उनले भने, संयुक्त पहल भइरहेको छ। छलफल भएपछि मात्रै यसबारे थप भन्न सकिन्छ।"
हनिट्रयापमा पार्दै पैसा असुल्दै,"दाङ : पुरुषलाई मोहजाल (हनिट्रयाप)मा पारेर अपराधिक तरिकाले रकम असुल गर्ने महिलाको समूहलाई दाङ प्रहरीले पक्राउ गरेको छ। पुरुषलाई विभिन्न बहानामा सम्पर्कमा ल्याउने र ट्रयापमा पारेर लाखौं रकम असुल गर्ने दाङका तीन महिलालाई प्रहरीले पक्राउ गरी सार्वजनिक गरेको हो। पछिल्लो समय यो कार्य मौलाएको अनुमान भइरहेका बेला प्रहरीसम्म भने कमै मुद्धा जाने गरेको देखिएको छ। आन्तरिक रुपमा मिलाउने अवस्था भइरहेको बेला दाङ प्रहरीमा एक पुरुषले ठगिएको मुद्धा दर्ता गरे पछि यो गिरोह पक्राउ परेको दाङ प्रहरीले बताएको छ। दाङ प्रहरीले अपराधिक लाभ (एक्सटर्सन) कसुरमा ३ जना महिलालाई पक्राउ गरेर आइतबार सार्वजनिक गरेको हो। कानुनी परामर्शको नाममा होटेलमा बोलाइ बियर र चिया खाएकै भरमा जबरजस्ती करणीको आरोप लगाएर महिलाहरुले ती पुरुष समक्ष बार्गेनिङ सुरु गरेको पाइएको छ। ५० लाखबाट बार्गेनिङ गरेर १८ लाखमा कुरा मिलाई अपराधिक रुपमा रकम असुल गरेको पाइएपछि तीन जना महिलालाई पक्राउ गरी कानुनी कारवाही सुरु गरिएको दाङका प्रहरी प्रवक्ता मुकुन्दप्रसाद रिजालले बताए। 'हनि ट्रयापमा पारेर पैसा असुल्ने ३ जना महिलालाई पक्राउ गरी कानुनी दायरमा ल्याएका छौं', उनले भने। अनुसन्धानले उनीहरुले पैसा असुल गरेको पुष्टि पनि भएको छ। दाङका प्रहरी प्रवक्ता रिजालले पुरुषहरुलाई हनिट्रापमा पारेर रकम असुल गर्ने घोराही उपमहानगरपालीका १५ निवासी ३२ वर्षीया सितादेवी थापा, ३५ वर्षीय खुमा वली र घोराही ५ निवासी ३२ वर्षीया सुस्मा परियार रहेको बताए। पक्राउ परेकामध्ये सितादेवी थापा बस्दै आएको कोठाबाट असार ७ गते पीडितलाई धम्की दिइ पीडितबाट लिएको १७ लाखको सिभिल बैंकको चेक एक थान बरामद भएको र नगद १ लाख थापाले व्याजमा लगाइ सकेको भनी प्रारम्भिक अनुसन्धानबाट खुलेको प्रहरीले बताएको छ। प्रहरीले पीडकको साथबाट चेक र तमसुक पनि बरामद गरेको छ। उनीहरुलाई ३ वर्षसम्म कैद र ३० हजार रुपैयाँसम्म जरिवाना हुने कानुनी प्रावधान रहेको हुँदा सोही अनुसार अदालतमा मुद्धा दर्ता गरिएको रिजालले बताए।"
जात्रामा जे देखियो (फोटो फिचर),"काठमाडौँ: इन्द्रजात्राको दोस्रो दिन आइतबार काठमाडौँका नेवार समुदायले बसन्तपुर दरबार स्क्वायरबाट कुमारी, भैरब र गणेशको रथ तानेर भव्यतापूर्वक जात्रा मनाउँदैछन् । कोरोना महामारी अन्त्य नभए पनि इन्द्रजात्रा मनाउन मानिसको भव्य भीड लागेको छ। रथयात्राको क्रममा बाजागाजा सहित रमझम गरिँदैछ । इन्द्रजात्राको उद्गम स्थल मानिने हनुमानढोका दरबार क्षेत्रमा १२औंदेखि १८औं शताब्दीमा निर्मित थुप्रै मठमन्दिर छन्। शताब्दियौंदेखि चल्दैआएको यस पर्व काठमाडौं, भक्तपुर र ललितपुरमा विशेष रुपमा मनाइन्छ। भाद्र शुक्लपक्ष यँलाथ्व द्वादशीका दिन लिङ्गो उठाएपछि विधिवत रुपमा सुरु हुने इन्द्रजात्रा उक्त लिङ्गो बागमती नदीमा बिसर्जन गरेपछि जात्रा औपचारिक रुपमा समापन हुनेछ ।"
उपल्लो मुस्ताङमा भेटियो नयाँ र दुर्लभ प्रजातिको चरा !,"जोमसोम: उपल्लो मुस्ताङ क्षेत्रमा पहिलो पटक दुर्लभ प्रजातिको नयाँ चरा भेटिएको छ । यस क्षेत्रमा नेपालमै दुर्लभ मानिएको ठेउवा प्रजातिको नयाँ चरा भेटिएको अन्नपूर्ण संरक्षणक्षेत्र आयोजना, इलाका संरक्षण क्षेत्र कार्यालय लोमान्थाङले जनाएको छ । युरोपियन रोलर अथवा युरोसियन रोलरनामबाट चिनिने सो प्रजाति नेपालमै पहिलो पटक उपल्लो मुस्ताङबाट अभिलेख गरिएको हो । धार्मिक कला संस्कृति र मौलिकताले भरिएको उपल्लो मुस्ताङको पर्यटकीय गाउँ लोमान्थाङ नजिककै केकीघांङ क्षेत्रमा इलाका संरक्षण कार्यालय लोमान्थाङका कर्मचारी तथा स्थानीय पर्यटन व्यवसायी रामबहादुर गुरुङले दुई साताअघि सो प्रजातिको चराका तस्बिरहरू कैद गरेका थिए । पर्यटनकर्मी गुरुङले कैद गरेका तस्बिरहरु सुरुआतमा नेपालमा पाइने ठेउवा हो कि भन्ने आँकलन गरिए पनि सो तस्बिरको पहिचानका लागि राष्ट्रिय प्रकृति संरक्षण कोष अन्तर्गतको अन्नपूर्ण संरक्षण क्षेत्र आयोजनाको इलाका संरक्षण कार्यालयजोमसोमलोमान्थाङका कार्यालय प्रमुख एवं संरक्षण अधिकृत ऋषि बराललाई पठाइएको थियो । तस्बिर खिचेर पठाएपछि उक्त प्रजातिको चरा युरोपियन रोलरनै हो भन्नेमा उनी विश्वस्त भए । चराको थप पहिचानको पुष्टि गर्न नेपाल र बाहिरका चरा विज्ञहरूलाई सो चराको विभिन्न तस्बिरहरू पठाइएको थियो । बेलायती चराविद् क्यारोल इन्स्किप, टिम इन्स्किप तथा नेपालका चरा विदहरु डा हेमसागर बराल, सोम जिसी, सञ्जीव आचार्य लगायतले सो चरा युरोपियन रोलरनै भएको र हालसम्म सो चरा नेपालमा अभिलेख नभएको बताएका छन् । चरा अवलोकनमा रुची राखेर नियमित चरा अवलोकन गर्ने गरेका एक्यापका कर्मचारी गुरुङले सो चरा नेपालमा पहिलो पटक अभिलेख गर्न पाउँदा उत्साही भएको बताए । यस्तै, संरक्षण अधिकृत ऋषि बरालले अझै पनि नेपालमा नयाँ चराहरू भेटिनु थप अनुसन्धानको आवश्यकता रहेको औँल्याए । 'नयाँ प्रजातिको चरा कसरी यस क्षेत्रमा आयो ? यीनको अवस्था कस्तो छ?' उनले भने 'यसका लागि हामीले थप अनुसन्धान गर्नैपर्ने हुन्छ । वरिष्ठ चरा विज्ञ डा हेम सागर बरालले उपल्लो मुस्ताङमा भेटिएको उक्त चरा विल्कुल नयाँ प्रजातिको भएको दावी गरे । वास्तवमा यो चरा नेपालमा पाइन सक्छ भनेर यसमा रुची राख्ने विज्ञहरूले तराई क्षेत्रमा निकै खोज गरे, अन्तत चरा उपल्लो मुस्ताङमा पो भेटियो,' उनले भने 'यो चरा नेपालमा पहिलो पटक अभिलेख भएको छ, यो चरा वयस्क चरा भने होइन । उनका अनुसार यी चराहरु वयस्क हुँदा नयाँ ठाउँमा जाने कारणले आएको हुनसक्ने र यसको बारेमा थप खोज गरिनु पर्ने हुन्छ। यो प्रजाति मुस्ताङमा भेटिएसँगै अन्नपूर्ण क्षेत्रमा पाइने चराको सख्या ५ सय १९ पुगेको छ ।"
समाजवाद उन्मुख कार्यक्रममार्फत प्रदेशलाई समृद्ध बनाउन सकिन्छ : शर्मा,"हेटौंडा : बागमती प्रदेशका प्रदेश प्रमुख यादवचन्द्र शर्माले संविधानले परिकल्पना गरेको समाजवाद उन्मुख कार्यक्रमहरुमार्फत प्रदेशलाई समृद्ध बनाउन सकिने विश्वास व्यक्त गरेका छन्। बागमती प्रदेश सरकारको आयोजनामा संविधान दिवस तथा राष्ट्रिय दिवस २०७८ का अवसरमा आइतबार हेटौंडा भएको कार्यक्रमलाई सम्बोधन गर्दै उनले भने, समाजवाद उन्मुख अर्थतन्त्र, सामाजिक न्यायमा आधारित समतामूलक समाज निर्माण गर्दै यस प्रदेशमा रहेका अथाह प्राकृतिक स्रोतसाधन, पूर्वाधार, पर्यटन साँस्कृतिक सम्पदा र विविधता तथा मानव स्रोतको भरपुर उपयोग गरी प्रदेशलाई समृद्ध बनाउन सकिन्छ । सबै प्रकारका विभेद र उत्पीडनको अन्त्य भएको दिनका रुपमा संविधान दिवस मनाइएको शर्माले बताए । संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति सुशासन विकास समृद्धिको आकांक्षा पूरा गर्न संविधान सभाबाट पारित गरी संविधान जारी भएको आजनको दिन ऐतिहासिक हो, उनले भने, संघीयताको भावना र मर्मलाई आत्मसात गर्दै अघि बढेमा संघीयताप्रतिको जनविश्वास थप कायम भइ सुखी नेपाली र समृद्ध नेपालको लक्ष्य प्राप्तिका लागि सहयोग पुग्ने अपेक्षा गरेको छु । नेपाली जनताको लामो संघर्ष, त्याग र वलिदान पछि २०७२ सालमा जननिर्वाचित संविधानसभाद्वारा नेपालमा संविधान जारी भएको उनले स्मरण गरे । समाजवाद उन्मुख कार्यक्रम ल्याउछौं : शाक्य बागमती प्रदेशका मुख्यमन्त्री अष्टलक्ष्मी शाक्यले प्रदेशको समतामूलक विकासका लागि तत्कालै शुसासन तथा समाजवाद उन्मुख कार्यक्रम ल्याउने घोषणा गरेकी छिन् । संविधान दिवस तथा राष्ट्रिय दिवस २०७८ लाई सम्बोधन गर्दै उनले संविधानले सामाजिक न्यायमा आधारित समतामूलक समाज स्थापनाको परिकल्पना गर्दै समाजवाद उन्मुख अर्थतन्त्र निर्माण गर्ने लक्ष्य लिएकोले यसै अनुसार काम गर्न लागिएको बताइन् । मुलुकको समृद्धिका लागि नेपाल सरकारले लिएको समृद्ध नेपाल, सुखी नेपालीको राष्ट्रिय आकांक्षा अनुरुप बागमती प्रदेशको दिर्घकालिन सोच स्वस्थ,सुसंस्कृत र सुखी जनता, समाजवाद उन्मुख समृद्ध प्रदेश निर्माण गर्न आजको दिन महत्वपुर्ण हुने मुख्यमन्त्री शाक्यको अपेक्षा छ । साथै कोभीड १९ को महामारीवाट उत्पन्न कठिन परिस्थितिलाई मध्यनजर गर्दै मानव जीवन रक्षार्थ सजग र सचेत भई दैनिक क्रियाकलाप सञ्चालन गर्न प्रदेशवासी सबैमा उनले अपिल गरेकी छिन् । कार्यक्रममा बिपक्षि दलहरुका नेता तथा प्रदेशसभा सदस्यहरु, सभामुख, उपसभामुखलगायत अधिकांस प्रदेशसभा सदस्यहरुको उपस्थिती थिएन ।"
पोखरा क्षेत्रीय अन्तर्राष्ट्रिय विमानस्थल : सञ्चालनमा समस्या,"पोखरा : पोखरा क्षेत्रीय अन्तर्राष्ट्रिय विमानस्थलको निर्माण ८३ सम्पन्न भएको छ। आगमी चैतमा परीक्षण उडान गर्ने लक्ष्य रहेको आयोजना प्रमुख विनेश मुनकर्मीले बताए। तर, राष्ट्रिय गौरवको विमानस्थल सञ्चालनमा ल्याउन भने समस्या देखिएको छ। पहिलो समस्याका रूपमा विमानस्थलदेखि ३ किलोमिटरभित्र अवस्थित ल्यान्डफिल्ड साइट छ। त्यसलाई सार्न कुनै पहल छैन र पोखरा महानगरपालिकाले यसका लागि नयाँ जग्गाको पनि टुंगो लगाएको छैन। तर, महानगरले यसका लागि गठन गरेको समितिका संयोजक तथा पोखरा१६ का वडाध्यक्ष जीवनप्रसाद आचार्यले आवश्यक जमिनको खोजी गरिसकेको बताए। उनले भने, समितिले ल्यान्डफिल्ड साइटका लागि सम्भावित ४ ठाउँको अध्ययन गरिसकेको छ र ३४ दिनमा महागनरपालिकालाई सुझावसहित प्रतिवेदन बुझाउनेछ। विमानस्थल सञ्चालनमा आउनुभन्दा ६ महिनाअघि नै यसलाई सार्नुपर्ने विज्ञहरूको भनाइ छ। विमानस्थल सञ्चालनमा अर्को समस्या हो, एप्रोचमा पर्ने रिट्ठेपानीस्थित डाँडोको कटान अहिलेसम्म नहुनु। विमानस्थलदेखि पूर्वतर्फको उक्त डाँडोको कटान अलिअलि भए पनि सरकारीतर्फको डाँडाका रूखको कटान सुरु भएको छैन। अझै पूरक आईईई तयार नहुँदा काम रोकिएको बताइएको छ। डाँडा काटान गर्नुपर्ने सरकरी वन क्षेत्रमा साल, चिलाउने, कटुस, रावपार्टलगायतका साना ठूला ६ सय रूखको जंगल रहेको डिभिजन वन कार्यालय कास्कीका सूचना अधिकारी शालिकराम पराजुलीले बताए। यसमध्ये पोल (साना रूख) ५१५ र ठूला रूख ८४ वटा रहेको उनले जानकारी दिए। मुनकर्मीका अनुसार अन्तर्राष्ट्रिय जहाज उडानका लागि रिट्ठेपानीको डाँडो ४० मिटर कटान गर्नुपर्ने छ। त्यस्तै, वर्षायामको भलपानी र सिँचाइ नहर बन्नु अर्को समस्या हो। निर्माणाधीन विमानस्थलको परिसर हुँदै सिँचाइका लागि लगिएको विमानस्थलको पूर्वतर्फको नहर पटकपटक भत्केको छ। नहर भत्केर विजयपुर खोलाको डिल हुँदै पानी खस्दा विमानस्थलको पूर्वीभागमा पहिरो गएको छ। मुनकर्मीका अनुसार नहर व्यवस्थापनका लागि आयोजनाले मात्र नभएर सिँचाइ कार्यालय सडक विभाग, स्थानीय र प्रदेश सरकारसँग समन्वय भइरहेको छ। विमानस्थल निर्माणको काम चीन सरकारको स्वामित्वमा रहेको कम्पनी सीएएमसीईले २०१७ नोभेम्बर १ देखि काम थालेको थियो। कोरोनाका कारण निर्माण सामग्री ल्याउन, चिनियाँ प्राविधिक आउन ढिलाइलगायतका कारण १० जुलाइ २०२२ सम्म सम्पन्न गर्ने समय दिइएको छ। निर्माणको अन्तिम चरणमा रहेको पोखरा क्षेत्रीय अन्तर्राष्ट्रिय विमानस्थल क्षेत्र । ि कृष्णमणि बराल"
संविधान र लोकतन्त्रमाथि मजाक गर्ने काम भयो : ओली,"काठमाडौं : नेकपा एमाले अध्यक्ष केपी शर्मा ओलीले संविधान जारी गर्न एमालेको भूमिका अतुलनीय रहेको बताएका छन् । संविधान दिवसको अवसरमा पार्टीले आयोजना गरिएको कार्यक्रममा अध्यक्ष ओलीले यस्तो बताएका हुन् । उनले भने, 'नेपाली समाजलाई स्थायीत्व र समृद्धिको दिशामा अगाडि बढाउन संविधानले भूमिका खेलेको छ । सिंगो पार्टी गर्व गर्न चाहन्छ । उनले संविधानको रक्षा, कार्यान्वयन र विकास गर्न एमाले प्रतिवद्ध रहेको बताए । उनले भने, आन्दोलनका उपलब्धीहरुको संस्थागत गरेका छौं । राष्ट्रिय हितलाई रक्षा गर्दै एमाले दृढताका साथ अघि बढेको थियो । संविधानको रक्षा गर्दै दृढताका साथ अघि बढेका थियौं । सर्वसहमतिले संविधान संशोधन गरिएको बताए । सर्वस्वीकार्य संविधानलाई अगाडि बढाउन एमालेले नेतृत्व गरेको बताए । उनले भने,संविधानलाई असफल पार्ने आन्तरिक र वाह्य प्रयास भए । तत्कालको विगत अत्यन्तै भयावह बनाउने कोशिस भयो । ती कोशिसहरु त लोकतन्त्रप्रति मजाक गर्ने काम भयो । उनले राष्ट्रपति सर्वोच्च संस्था भएको भन्दै त्यस संस्थाप्रति हुर्मत लिने काम भएको बताए । उनले राष्ट्रपति संस्थाका अधिकार असंवैधानिक ढंगले कटौति गर्ने खालका कामहरु भएको बताए । उनले भने, जनताका बीचमा ताजा जनादेशमा जानु प्रतिगमन हुने संविधान मिचेर जनादेशबाट प्रधानमन्त्री तोक्ने अग्रगमन १ उनले संविधानको रक्षा अहिलेको मुख्य आवश्यकता रहेको बताए । उनले भने, पार्टी फोड्नका लागि अनेक तमासाहरु भए। अलोकतान्त्रिक, गैरसंवैधानिक क्रियाकलाप भए । संविधान रक्षा र कार्यान्वयनको सन्दर्भमा गम्भीर बाधा पैदा भएका छन् । हामी सजग र सतर्क हुनुपर्छ । अध्यक्ष ओलीले सभामुख निष्पक्ष हुनुपर्ने भन्दै जालझेल षड्यन्त्र गर्न नहुने बताए । संविधानको अपव्याख्या गरिए कागजको खोस्टोमा परिणत हुने बताए ।"
संयुक्त प्रगतिशिल सरकार गठनबारे छलफल,"गोरखा : गत शुक्रबारदेखि सुरु भएको विप्लव नेतृत्वको नेकपाको ११ औँ पूर्ण बैठक आइतबार तेस्रो दिन पनि बन्दीपुरमा जारी छ । प्रतिवन्ध फुकुवापछिको पहिलो बैठकमा महासचिव नेत्रविक्रम चन्द(विप्लव)ले प्रस्तुत गरेको राजनीतिक प्रस्तावमाथि छलफल भइरहेको बैठकमा सहभागी गोरखा जिल्ला सचिव कपिल भट्टले जानकारी दिए । महासचिव विप्लवले पहिलो दिन संयुक्त प्रगतिशिल सरकार गठन गर्नुपर्ने प्रस्ताव पेश गरेका थिए । मुलुकलाई यो व्यवस्थाले सहज निकास दिन नसकेको भन्दै उनले वैज्ञानिक समाजवाद नै अबको निकास भएको राजनीतिक प्रस्ताव पेश गरेका थिए । त्यस्तै, संविधान सभाबाट जारी भएको यो संविधान पूर्ण नरहेकाले यसलाई विघटन गरी जनमत संग्रह गर्नुपर्ने प्रस्ताव समेत पेश गरेका थिए । महासचिवले शुक्रबार पेश गरेको प्रस्तावमाथि शनिबार आइतबार छबलफल सम्पन्न गरी सोमबार निश्कर्ष निकालेपछि बैठक सम्पन्न हुने गोरखाका सचिव भट्टले जानकारी दिए । प्रतिबन्ध फुकुवापछि विप्लवले बोलाएको पहिलो केन्द्रीय बैठक जारी नेकपा केन्द्रीय बैठक : विप्लवको क्रान्तिकारी धारबारे बहस बैठकको अन्तिम दिन मंगलबार अबको राजनीतिक कार्यदिशा सार्वजनिक गर्ने कार्यक्रम रहेको उनले बताए । साथै अहिले पार्टीमा पोलिटब्यूरोको संरचना नरहेकाले यो पुनर्गठन हुनसक्ने अनुमान गरिएको छ । सरकारले लगाएको प्रतिबन्ध गत फागुन २१ मा फुकुवा भएको थियो । ओली सरकारसँग ३ बुँदे सहमतिपछि खुल्ला राजनीतिमा सक्रिय नेकपाको यो बैठकले पार्टीको आगामी कार्यदिशा, राजनीतिक एजेन्डा, रणनीतिलगायतका विषयमा छलफल हुने बताइएको छ । बैठकमा महासचिव विप्लवलगायतका कार्यालय सदस्यहरु खड्कबहादुर विश्वकर्मा(प्रकाण्ड), धर्मेन्द्र वास्तोला(कञ्चन), हेमन्तप्रकाश ओली(सुदर्शन), सन्तोष बुढामगर(बिषम) लगायत केन्द्रीय सदस्य, जिल्ला इञ्चार्ज तथा सचिवहरु सहभागी छन् । तनहूँको बन्दीपुरस्थित बन्दीपुर माउण्टेन रिसोर्टमा जारी बैठकका सहभागीहरु आसपासका घर तथा होटलहरुमा बसेका छन् । सहभागीलाई बैठकभित्र मोबाइल बोक्न तथा फोटो खिच्न निषेध गरिएको उनले बताए ।"
स्थानीय तहका कर्मचारीको सरुवा स्थगित,"काठमाडौं : सरकारले जनगणना अवधिभर स्थानीय तहका कर्मचारीको सरुवा स्थगित गरेको छ । संघीय मामिला तथा सामान्य प्रशासन मन्त्रालयले स्थानीय तहमा खटिएका कर्मचारीको सरुवा रोक्ने निर्णय गरेको हो। सामान्य प्रशासन मन्त्रालयले निकालेको सूचनामा भनिएको छ, स्थानीय तहमा कार्यरत तथा जनगणना कार्यका लागि काजमा खटिएका सम्पूर्ण कर्मचारीलाई राष्ट्रिय जनगणनाको अवधिभर हाल कार्यरत स्थान वा निकायमै रहने व्यवस्था मिलाउन लेखी आएको हुँदा सो बमोजिम उल्लिखित कर्मचारीहरुको सरुवाकाजसम्बन्धी कार्य जनगणना अवधिभरका लागि स्थगन गरिएको व्यहोरा सम्बन्धित सबैमा यसै सूचनाद्वारा जानकारी गराइन्छ । राष्ट्रिय जनगणना यही भदौ ३० बाट सुरु भएको हो । राष्ट्रिय योजना आयोगले असोज १ गते सामान्य प्रशासन मन्त्रालयलाई पत्राचार गर्दै स्थानीय तहमा कार्यरत तथा जनगणना कार्यका लागि काजमा खटिएका सम्पूर्ण कर्मचारीहरुलाई राष्ट्रिय जनगणनाको अवधिभर हाल कार्यरत स्थाननिकायमै रहने व्यवस्था मिलाउन आग्रह गरेको थियो । जनगणनाको मुख्य गणना कात्तिक २५ देखि मंसिर ९ सम्म हुनेछ ।"
न्यायाधीशले सरकारले दिएको विभुषण फिर्ता गर्नुपर्छः सुवासचन्द्र नेम्वाङ,"काठमाडौं : नेकपा एमाले संसदीय दलका उपनेता सुवासचन्द्र नेम्वाङले सरकारले न्यायाधीशहरुलाई दिएको विभुषण फिर्ता गर्न आग्रह गरेका छन् । उनले तत्कालीन केपी ओली नेतृत्वको सरकारविरुद्ध मुद्धा हाल्ने न्यायाधीशलाई नै विभुषण दिइएको जिकिर गरे। उनले भने, मुद्दामा भूमिका निर्वाह गर्नुहुने कानुन व्यवसायी मित्रहरुले मेडल पाउनुभएछ । सरकारले दिएको पदक फिर्ता गर्न आग्रह गर्छु । उनले न्यायाधीशहरुले दिइएको मेडल अस्वीकारको घोषणा गर्नुपर्ने बताए । सरकारले प्रधानन्यायाधीश चोलेन्द्रशमशेर जबरालाई महाउज्ज्वल राष्ट्रदीप, न्यायाधीश विश्वम्भर श्रेष्ठ, अनिलकुमार सिन्हा, सपना मल्ल प्रधान र तेजबहादुर केसीलाई उज्ज्वल प्रबल जनसेवाश्री विभुषण दिने घोषणा गरेको हो।"
हिन्दुराष्ट्र र राजसंस्थासहितको लोकतन्त्र स्थापित गर्छौं : कमल थापा,"काठमाडौं : राष्ट्रिय प्रजातान्त्रिक पार्टी (राप्रपा) का अध्यक्ष कमल थापाले नेपालको वर्तमान संविधानमा थुप्रै कमीकमजोरी रहेको बताएका छन् । आइतबार संविधान दिवसको अवसरमा आफ्नो धारणा व्यक्त गर्दै थापाले संविधानभित्र प्रशस्त विरोधाभास, भाषागत त्रुटि अनगन्ती रहेको बताएका हुन्। उनले संविधानमा अनावश्यक, महत्वाकांक्षी र अव्यावहारिक विषय समेटिएका बताए ।' मौलिक हक र कर्तव्य तथा राज्यका निर्देशक सिद्धान्त, नीति र दायित्वबारे अनावश्यक ढंगले लामो फेहरिस्त राखिएको छ । राष्ट्रलाई दीर्घकालीन रूपमा आघात पुयाउन सक्ने नागरिकतासम्बन्धी व्यवस्था कायम गरिएको छ । संविधानका कतिपय प्रावधानले जातीय र साम्प्रदायिक भावनालाई प्रोत्साहित गर्न खोजेका छन् ।' नेता थापाले संविधानकै परिधिभित्रबाट राजादेखि माओवादीसम्म अटाउन सक्ने नेपाली संस्करणको मौलिक प्रजातन्त्रको विकास गर्न, राजनीतिक मतभेद छाडेर आर्थिक विकासमा राष्ट्रिय सहमति कायम गर्न तथा अल्पसंख्यकलाई खुसी पार्ने भोटको राजनीतिको सट्टा अल्पसंख्यकको सुरक्षा र बहुसंख्यकको सम्मानको सिद्धान्तअनुरूप धार्मिक स्वतन्त्रतासहितको सनातन हिन्दूराष्ट्र कायम गर्नेतर्फ अब बहस आरम्भ गरिनुपर्ने बताएका छन्। अन्यथा, संविधान जारी गर्ने बेलामा अवरोध सिर्जना गर्ने, संविधानमा आफ्नो स्थान नदेख्ने, संविधान च्यातेर सिमानामा नाकाबन्दी गर्ने सबै देशी, विदेशी शक्ति एक भएर संविधान र व्यवस्था मात्र होइन, देशलाई नै धरापमा पार्न सक्ने खतरा रहेको औंल्याएका छन्। संविधानबारे राप्रपा अध्यक्ष थापाको धारणा हिन्दुराष्ट्र र राजसंस्थको एजेण्डा बोकेको कमल थापाले गणतन्त्र र धर्मनिरपेक्षता कायम गरेको वर्तमान नेपालको संविधानलाई उत्कृष्ट संबिधान भन्यो भन्ने आरोप मलाई अक्सर लाग्ने गरेको छ। वास्तविकता त्यो होईन। राष्ट्रिय अन्तर्राष्ट्रिय मंचहरूमा संबिधानवारे बोल्दा कहिल्यै पनि मैले उत्कृष्ट शब्द प्रयोग गरेको छैन। विश्वको कुनैपनि संबिधान शतप्रतिशत पूर्ण र उत्कृष्ट हॅुदैन भन्ने मेरो स्पष्ट मान्यता छ। संबिधान आफैमा गतिशील र परिवर्तनिय दस्तावेज हो।हिन्दुराष्ट्र र राजसंस्था नसमेटिएको र अनावश्यक संघीयता कायम गरिएको कारणबाट मेरो नेतृत्वमा रहेको पार्टी राप्रपाले संविधानबारे मतदान हुँदा विपक्षमा मत हालेको र संविधानको परिधिभित्रबाटै जनताको अभिमत लिएर आफ्नो एजेण्डा स्थापित गर्न प्रतिबद्ध रहेको कुरा मैले देश बिदेशमा भन्दै आएको तथ्य स्पष्ट छ। यो यथार्थ अभिलेखबाट प्रमाणित छ। वस्तुत: मैले वर्तमान संविधानमा समावेश भएका समावेशी र समानुपातिक व्यवस्था तुलनात्मकरूपले बिश्वका अन्य कतिपय संविधानभन्दा अग्रगामी र प्रगतिशील छ भनेको हुं। यो भनाईमा म अहिले पनि दृढ छु। किनभने त्यो सत्य हो। साथै, वर्तमान संबिधानले जनताको मतबाट गणतन्त्र,संघियता र धर्मनिरपेक्षता परिवर्तन गर्ने अधिकार दिएको छ । यो अधिकार हामीले संबिधानसभामा लडेर लिएको हो । यहि अधिकारको धरातलमा उभिएर एकदिन हिन्दुराष्ट्र र राजसंस्थासहितको लोकतन्त्र स्थापित गर्छौ र गर्न सक्छौ भन्ने आत्मबिश्वासका साथ नेपालको राजनीतिमा राप्रपा क्रियाशील छ। जसरी जनताको बहुदलिय जनवादको मान्यता अनुरूप तत्कालीन एमालेले राजसंस्थासंग सहकार्य गरेको थियो तदनुरूप राप्रपाले सम्वर्द्धनवादको सिद्धान्त अनुरूप संविधानसँग सहकार्य गरेको हो। संविधानसभामा नेपालको संविधान ०७२ निर्णयार्थ प्रस्तुत हुँदा त्यसको विपक्षमा मतदान गर्ने एक मात्र दल राप्रपा नेपाल थियो । आफ्ना आधारभूत मान्यता हिन्दूराष्ट्र र राजसंस्थाजस्ता विषय संविधानमा नसमेटिएका कारण राप्रपा नेपाल विपक्षमा खडा उभिएको थियो । आफ्नो असहमतिका बाबजुद ९० प्रतिशतभन्दा बढीको बहुमतबाट संविधान पारित भएपछि प्रजातान्त्रिक मूल्यमान्यताअनुरूप आफ्नो फरक मत कायम राख्दै राप्रपा नेपालले संविधानलाई आलोचनात्मक समर्थन गर्ने निर्णय गयो । संविधान र संवैधानिक व्यवस्थासँग सहकार्य गर्ने रणनीति अख्तियार गयो । राप्रपाको यस्तो नीतिको कतिपयले कठोर आलोचनासमेत गरेका छन् । तर, राप्रपाको यो नीति देश, जनता र पार्टीको बृहत्तर हितका पक्षमा छ । खेलको नियम मानेर खेलमा सहभागी हुने अनि परिणाम आफूअनुकूल नहुँदा विद्रोह गर्ने कार्य सर्वथा उपयुक्त होइन । यो हाम्रो कमजोरी होइन । जनताको सर्वोच्चता र आफ्नो सिद्धान्तप्रति आत्मविश्वासको अभिव्यक्ति हो । पृष्ठभूमि : संविधानसभा निर्वाचनमा राप्रपाको सहभागिता, संविधान निर्माणमा सकारात्मक भूमिका र प्रतिकूल परिणामलाई सहजरूपमा स्वीकार गर्ने निर्णयको विशिष्ट महत्व छ । यो तथ्य बुझ्न विगतका केही सन्दर्भको चर्चा प्रासंगिक हुनेछ । ०६२६३ को आन्दोलन दरबार र आन्दोलनकारी दलबीच सम्झौता भएर टुंगिएको सर्वविदितै छ । नेपालको संविधान ०४७ मा टेकेर संविधानसभाको चुनाव गर्ने र संविधानसभाबाट नयाँ संविधान बनाउने सो सम्झौताको मर्म हो । तर, सम्झौताविपरीत संविधानसभाको निर्वाचनअगावै ४ जेठ ०६४ मा हिन्दूराष्ट्रको पहिचान समाप्त गरी धर्मनिरपेक्षता लादियो । ०४७ को संविधान खारेज गरी ०६३ माघमा अन्तरिम संविधान ल्याइयो । अन्तरिम संविधान संशोधन गरी क्रमशः संघीयतालाई संविधानको अंग बनाइयो तथा राजसंस्थालाई पाखा लगाएर प्रधानमन्त्रीलाई राष्ट्रप्रमुखको जिम्मेवारी दिइयो । त्यति मात्र होइन, संविधानसभाको पहिलो बैठकबाट गणतन्त्र कार्यान्वयन गर्ने बाध्यकारी प्रावधान अन्तरिम संविधानमा राखियो । यो सबै कर्मकाण्ड संविधानसभाको चुनावअगावै सम्पन्न गरिए । आन्दोलनको रापतापमा यी सबै काम सम्पन्न भए । यो प्रसंग यहाँ यसकारण उल्लेख गरिएको हो कि संविधानसभा निर्वाचनअगावै राप्रपाको मूलभूत मान्यतालाई पराजित गरिसकिएको थियो । चुनावमा हारिन्छ र संविधानसभाबाट आफ्नो एजेन्डा स्थापित गर्न सकिन्न भन्ने थाहा हुँदाहुँदै पनि हामी चुनावको अभ्यासमा सहभागी भयौँ । त्यसको मूल कारण जनताको शक्तिमाथिको विश्वास र सशक्त एजेन्डा भएकाले अहिले नभए पनि भविष्यमा स्थापित गर्न सकिन्छ भन्ने आत्मविश्वास नै हो । फरक विचारबीचको प्रतिस्पर्धाले मात्र प्रजातन्त्र सुदृढ हुन्छ । नेपालको प्रजातान्त्रिक पद्धतिको विकासमा राप्रपाको यो नीतिले दूरगामी सकारात्मक महत्व राख्छ । तर, हाम्रो यस मान्यतालाई अवमूल्यन गर्दै यदाकदा संस्थापन पक्षले निषेध र अस्पृश्यताको मानसिकता र व्यवहार कायम राख्दा परिस्थिति जटिल बन्ने गरेको छ । हिन्दूराष्ट्र र राजसंस्थासहितको लोकतन्त्र स्थापना गर्न नसके पनि संविधानको परिधिभित्र रहेर प्रजातान्त्रिक ढंगले नेपाली जनताको अभिमतबाट आफ्नो एजेन्डा स्थापित गर्नसक्ने संवैधानिक अधिकार सुनिश्चित गर्न भने हामी सफल भयौँ । ०६४ को निर्वाचनबाट गठित पहिलो संविधानसभाले गणतन्त्र, धर्मनिरपेक्षता र संघीयताजस्ता मान्यता अपरिवर्तनीय हुने व्यवस्था गरेको थियो । तर, त्यसरी कुनै पनि विचार वा व्यवस्था अपरिवर्तनीय गरिनु जनताको सर्वोच्चता र लोकतान्त्रिक मान्यताविपरीत हुने हाम्रो अडान र प्रयासको परिणामस्वरूप अन्ततः राष्ट्रिय सार्वभौमिकता, भौगोलिक अखण्डता, स्वाधीनता र जनतामा निहित सार्वभौमसत्ताबाहेक अरू सबै विषय जनताको अभिमतका आधारमा परिवर्तन वा संशोधन गर्न सकिने संवैधानिक व्यवस्था कायम भएको छ । यो अधिकारको सुनिश्चितता हाम्रो आर्जन हो । यही अधिकारका कारण नै राप्रपा नेपालले नेपालको संविधान ०७२ मा हस्ताक्षर गरेको हो । फलस्वरूप यो संविधानमा हाम्रो समेत स्वामित्व कायम छ । संविधानको आत्मा : ०६२६३ को परिवर्तनका संवाहक र मुख्य रूपले तत्कालीन माओवादी गणतन्त्र, संघीयता र धर्मनिरपेक्षतालाई महान् उपलब्धिका रूपमा लिन्छन् । उनीहरू यी अवधारणालाई संविधानको आत्मा मान्छन् । तर, हाम्रो विश्लेषणमा यी अवधारणा केवल अवस्था र व्यवस्था मात्र हुन्, जुन परिवर्तनशील छन् । हाम्रो प्राचीन सनातन मान्यतामा परिवर्तन हुने विषय वा वस्तु आत्मा हुनै सक्दैन । शरीर परिवर्तनशील हो, तर आत्मा अजेय, अमर र अपरिवर्तनीय हुन्छ । त्यसर्थ, वर्तमान संविधानको आत्मा भनेको जनताको सर्वोच्चता, राष्ट्रिय सार्वभौमिकता र अखण्डता हुन् । विचारको स्वतन्त्रता, फरक विचार बोकेका कारण पार्टी प्रतिबन्धित नहुने प्रावधान, आवधिक निर्वाचन र संविधान संशोधनको सरल व्यवस्था यो संविधानका आधारस्तम्भ हुन् । यही शाश्वत यथार्थका कारण संविधानमा रहेका कतिपय मान्यताका कारण इतर विचार बोक्नेसमेत संविधानको परिधिभित्र अटाएका छन् । जनतामा विश्वास गर्ने राजनीतिक शक्तिले आफ्नो सिद्धान्त स्थापित गर्न अब जंगल पसेर बन्दुक बोक्नु वा सिमानामा बसेर आर्थिक नाकाबन्दी गर्नु आवश्यक छैन । यसो भनेर यो संविधान सर्वस्वीकार्य वा उत्कृष्ट छ भन्न खोजेको होइन । विश्वका कुनै पनि संविधान शतप्रतिशत पूर्ण हुँदैनन् । संविधान एक गतिशील दस्ताबेज हो । समय, काल र परिस्थितिअनुसार जनताको अभिमतबाट संविधानलाई परिमार्जित र परिस्कृत गर्दै लैजान सकिन्छ र सक्नु पनि पर्छ । सबल र कमजोर पक्ष : नेपालको वर्तमान संविधानमा थुप्रै कमी कमजोरी छन् । संविधानभित्र प्रशस्त विरोधाभास छन् । भाषागत त्रुटि अनगन्ती छन् । अनावश्यक, महत्वाकांक्षी र अव्यावहारिक विषय समेटिएका छन् । मौलिक हक र कर्तव्य तथा राज्यका निर्देशक सिद्धान्त, नीति र दायित्वबारे अनावश्यक ढंगले लामो फेहरिस्त राखिएको छ । राष्ट्रलाई दीर्घकालीन रूपमा आघात पुयाउन सक्ने नागरिकतासम्बन्धी व्यवस्था कायम गरिएको छ । संविधानका कतिपय प्रावधानले जातीय र साम्प्रदायिक भावनालाई प्रोत्साहित गर्न खोजेका छन् । राजनीतिक दलहरूले निहित स्वार्थपूर्तिका लागि संविधान र लोकतन्त्रलाई माध्यम बनाउने हो भने वर्तमान संविधान पनि तासको घरझैँ गल्र्यामगुर्लुम ढल्न कत्ति बेर लाग्दैन समाजवादजस्तो पार्टी विशेषको विचारलाई संविधानको अंग बनाइएको छ । धर्मनिरपेक्षताको विवादास्पद र भ्रमपूर्ण स्पष्टीकरण राखिएको छ । परम्परागत संस्थालाई निषेध गर्ने प्रयास भएको छ । बहुसंख्यक जनताको भावनाको सम्मान भएको छैन । संविधानसभामा रहेका दलहरूको प्रतिष्ठा र तुष्टीकरणका कारण संविधान भद्दा बन्न पुगेको छ । यस्ता कैयौँ कमीकमजोरी तथा त्रुटिका बाबजुद अस्थिरता र अराजकतापूर्ण लामो संक्रमणपश्चात् देशले संविधान प्राप्त गरेको तथ्यलाई सकारात्मक रूपमा ग्रहण गर्नुपर्छ । जेजस्तो भए पनि यो संविधानले विश्वका प्रचलित प्रजातान्त्रिक मूल्य र मान्यता अंगीकार गरेको छ । समानुपातिक र समावेशी प्रतिनिधित्वका दृष्टिकोणबाट यो संविधान निःसन्देह प्रगतिशील छ । विभिन्न क्षेत्रमा महिला वर्गको प्रतिनिधित्वको दृष्टिकोणबाट विश्वका कुनै पनि संविधानभन्दा नेपालको संविधान अग्रगामी छ । इमानदार र उदार भावनाले काम गर्ने हो भने यो संविधान शान्ति, स्थायित्व र समृद्धिको प्रस्थानबिन्दु बन्न सक्छ । चुनौती र भावी कार्यदिशा : उपर्युक्त सकारात्मक यथार्थविपरीत राजनीतिक दलले निहित स्वार्थ परिपूर्तिका निमित्त संविधान र लोकतन्त्रलाई माध्यम बनाउने हो भने वर्तमान संविधान पनि तासको घरझैँ गल्र्यामगुर्लुम ढल्न कत्ति बेर लाग्दैन । संविधान जारी भएको चार वर्ष पूरा भएको छ । नयाँ संविधानबमोजिम चुनाव भएर सरकार गठन भएको पनि दुई वर्ष पूरा हुन लाग्दै छ । तर, यसबीच जनताले सकारात्मक परिवर्तनको अनुभूति गर्न पाएका छैनन् । त्यसको ठीकविपरीत भ्रष्टाचार, गरिबी, बेरोजगारी, धर्मपरिवर्तन, सर्वसत्तावाद, राष्ट्र विखण्डन र माओवादी विद्रोहको पुनरुत्थानजस्ता चुनौती र समस्या देखापरेका छन् । यी सबै कारणले गर्दा सरकार, दल र नेता मात्र होइन, समग्र राजनीतिप्रति नै जनताको असन्तुष्टि, आक्रोश र वितृष्णा तीव्र गतिले बढिरहेको छ । लोकतन्त्रको आवरणमा लुटतन्त्र मौलाउँदै गएको छ । बिस्तारै सर्वसत्तावादतर्फ देश अग्रसर भइरहेको आभास हुन्छ । यहाँ स्मरण गर्नु जरुरी छ कि ००७ सालमा प्रजातन्त्रको पहिलो बिहानी झुल्केको नेपालमा किन अझै स्थायी राजनीतिक प्रणाली र संविधान कायम हुन सकेको छैन ? मूलतः त्यसका तीन कारण छन् भन्ने पंक्तिकारलाई लाग्छ । पहिलो निषेधको मानसिकता, दोस्रो आर्थिक परिवर्तनको अभाव र तेस्रो बाह्य हस्तक्षेप । सात सालदेखि हरेक परिवर्तनपछि विजेता शक्तिले सबैलाई सँगै लिएर हिँड्नुको सट्टा आफ्नो वर्चस्व सुरक्षित गर्न अन्य शक्तिमाथि विभेद र निषेध गर्ने कार्य जारी रह्यो । फलस्वरूप परिवर्तन संस्थागत हुन सकेन । साथै, राजनीतिक परिवर्तनपश्चात् जनतालाई आर्थिक दृष्टिकोणबाट समृद्ध तुल्याउने काम भएन । परिवर्तनको प्रतिफललाई सीमित वर्गले अपहरण गरे । जनताले परिवर्तनमा आफ्नो स्वामित्व र स्वार्थ स्थापित गर्न सकेन । यसैगरी नेपालका हरेक परिवर्तनमा बाह्य शक्तिको व्यापक प्रभाव र भूमिका रह्यो । परिवर्तनपश्चात् बाह्य शक्तिले आफ्नो स्वार्थ पूरा गर्न गराउन प्रयास गयो । जसलाई परिवर्तनकारी शक्तिले सहजै पूरा गरिदिन सक्ने अवस्था भएन । फलस्वरूप केही कालपछि बाह्य शक्ति फेरि नयाँ अस्थिरता सिर्जना गर्ने दिशातर्फ उद्यत भयो । यो चक्र विगत सात दशकदेखि चलिरहेको छ । अहिले पनि त्यसका प्रारम्भिक संकेत देखिन सुरु भइसक्यो । यो तितो यथार्थ महसुस गरी सबै राजनीतिक शक्तिले परिपक्वता र उदारता देखाउन ढिलो गर्नु हुँदैन । यस क्रममा संविधानकै परिधिभित्रबाट राजादेखि माओवादीसम्म अटाउन सक्ने नेपाली संस्करणको मौलिक प्रजातन्त्रको विकास गर्न, राजनीतिक मतभेद छाडेर आर्थिक विकासमा राष्ट्रिय सहमति कायम गर्न तथा अल्पसंख्यकलाई खुसी पार्ने भोटको राजनीतिको सट्टा अल्पसंख्यकको सुरक्षा र बहुसंख्यकको सम्मानको सिद्धान्तअनुरूप धार्मिक स्वतन्त्रतासहितको सनातन हिन्दूराष्ट्र कायम गर्नेतर्फ अब बहस आरम्भ गरिनुपर्छ । अन्यथा, संविधान जारी गर्ने वेलामा अवरोध सिर्जना गर्ने, संविधानमा आफ्नो स्थान नदेख्ने, संविधान च्यातेर सिमानामा नाकाबन्दी गर्ने सबै देशी, विदेशी शक्ति एक भएर संविधान र व्यवस्था मात्र होइन, देशलाई नै धरापमा पार्न सक्ने खतरा रहन्छ ।"
यसरी मनाइयो संविधान दिवस (फोटोफिचर),"काठमाडौं : सैनिक मञ्च टुँडिखेलमा सातौँ संविधान दिवस मनाइएको छ । आइतबार विशेष समारोहकाबिच राष्ट्रपति विद्यादेवी भण्डारी, प्रधानमन्त्री शेरबहादुर देउवालगायतको उपस्थितिमा दिवस मनाइएको हो । समारोहमा सभामुख अग्निप्रसाद सापकोटा, राष्ट्रियसभाका अध्यक्ष गणेश तिमिल्सिनालगायतको उपस्थिति रहेको थियो । तर उपराष्ट्रपति नन्दबहादुर पुन भने उपस्थित थिएनन् । समारोहका अवसरमा नेपाली सेनाले पुष्पवृष्टि तथा मार्च पास गरेको थियो । यसपटक झाँकी भने देखाइएन । कोरोना महामारीका कारण झाँकी नदेखाइएको संविधान दिवस मूल समारोह समितिले जनाएको छ । हेर्नुहोस् अन्नपूर्णकर्मी अशोक दुलालले खिचेका समारोहका तस्बिरहरू :"
पोखरी र नदीमा डुबेर २ बालकसहित ३ जनाको मृत्यु,"वीरगन्ज : पर्सामा पोखरी र नदीमा डुबेर २ बालकसहित ३ जनाको मृत्यु भएको छ । वीरगन्ज महानगरपालिका १२ मुर्लीमा रहेको सार्वजनिक पोखरीमा डुबेर १३ र १७ वर्षका २ बालक र बहुदरमाइ नगरपालिकामा पर्ने तिलावे नदीमा डुबेर २२ वर्षीय एक युवकको मृत्यु भएको हो । वीरगन्ज १२ स्थित मुर्ली पोखरीमा डुबेर वीरगन्ज १५ ब्रम्हचोकका उमेश महत्तोका छोरा १३ वर्षीय प्रितम महत्तो र दिनेश साहका छोरा १७ वर्षीय आशीष कुमार साहको मृत्यु भएको हो । प्रहरी नायव उपरीक्षक ओम प्रकाश खनालका अनुसार शनिबार अपरान्ह ३ बजेतिर दुवैजना बालक नुहाउन भन्दै कपडा फुकालेर पोखरीमा पसेका थिए । तर अबेर साँझसम्म पनि दुवै बालक घर नफर्किएपछि अभिभावकले खोजी गरिदिन शनिबार बेलुकी ७ बजेतिर वडा प्रहरी कार्यालय श्रीपुरमा खबर गरेका थिए । त्यसपछि स्थानीयवासीको सहयोगमा प्रहरीले खोजतलास गर्दा शनिबार राति साढे ९ बजे तिर दुवै बालक पोखरीमा डुबेको अवस्थामा भेटिएका थिए । त्यसपछि पोखरीबाट झिकेर दुवै बालकलाई तराई हस्पिटलमा लगिएकोमा चिकित्सकले दुवैलाई मृत घोषित गरेको प्रहरी नायव उपरीक्षक खनालले जानकारी दिए । यस्तै पर्साकै तिलावे नदीमा डुबेर एकजना युवकको मृत्यु भएको छ। मृत्यु हुनेमा बहदुरमाइ नगरपालिका २ पिपराका २२ वर्षीय श्यामकुमार साह रहेका छन् । शनिबार अपरान्ह साढे ३ बजे तिर बहुदरमाई नगरपालिका४ स्थित तिलावे नदीमा विश्कर्मा भगवानको मूर्ति सेलाएर, नुहाउन भनेर ६७ जना युवक नदीमा पसेका थिए । त्यस क्रममा श्यामसहित दुईजना नदीमा डुबेका थिए । ती मध्ये वीरगञ्ज २० हरपतगन्जका २५ वर्षीय फिरोज अन्सारीलाई भने स्थानीयले तत्कालै उद्धार गरी उपचारको लागि नारायणी अस्पतालमा पठाएका थिए । तर नदीमा डुबेर बेपत्ता भएका श्यामको शव भने शनिबार अबेर साँझ मात्र नदिको झाडीमा अड्किएको अवस्थामा भेटिएको प्रहरी नायव उपरीक्षक खनालले जानकारी दिए ।"
मुस्ताङका महिलाले सुरु गरे 'सिवकर्थोन' को जुस उत्पादन,"जोमसोम : मुस्ताङका महिलाहरुले सिवकर्थोन को जुस उत्पादन सुरु गरेका छन्। वारागुङ मुक्तिक्षेत्र गापा१ झारकोटका महिलाहरूले सिवकर्थोन संकलन गरी प्रशोधन गर्न थालेका छन्। उनीहरुले यसलाई वैकल्पिक आयआर्जनको माध्यम बनाएका छन्। हिमाली जिल्ला मुस्ताङमा परापूर्वकालदेखि विभिन्न जटीबुटी पाइन्छ। यस्ता जटीबुटी आयुर्वेदिक चिकित्साको परम्परागत रुपमा घरेलु उपचारको रुपमा प्रयोग हुने गरेको छ। उच्चपहाडी भूभागमा बहुमुल्य यार्सा गुम्बा, निरमसी, जटामसी, पाँच औंले, बनलसुन, बन जिम्बु र सिवकथोर्न जस्ता जटीबुटी पाइन्छ। यी जटीबुटीको यथोचित व्यवस्थापन र प्रर्वद्धन हुन सकिरहेको छैन। अन्नपूर्ण संरक्षणक्षेत्र अन्तर्गत मुस्ताङमा सिमान्तकृत तथा गरिव जनताको जीवन स्तर उकास्ने महत्वपूर्ण बन्य दुई प्रजातीको नेपाली नाम हो 'डालेचुक र 'भुईंचुक। यो ईलाग्नेसी प्रजातीको बहुउपयोगी काँडेदार र पतझड बनस्पती हो। यसका ससाना बुट्यानदेखि झाडीदार मझौला रुखसम्म हुन्छन्। यसलाई भाषामा अंग्रजी भाषामा 'सिवकथोर्न र तिब्बती भाषामा 'तर्बु' भन्ने गरिन्छ। यस प्रजाती अन्तर्गत पर्ने ससाना बुट्यान भएको बनस्पतीलाई स्थानीय गुरुङ भाषामा तोरा र झाडीदार मझौला रुख भएको बनस्पतीलाई थकाली भाषामा चिची भन्ने गरिन्छ। यसप्रकारको बनस्पती मुस्ताङसहित मनाङ र डोल्पा लगायतका हिमाली जिल्लामा पाइन्छ। समुन्द्री सतहदेखिको ३३ सय मिटरदेखि ४५ सय मिटरको उचाइमा सिवकथोर्न अर्थात तोरा पाइन्छ। मुस्ताङको घरपझोङ गापादेखि माथि उपल्लो मुस्ताङका उच्च भूभागमा यो प्रजातीको बनस्पती पाइन्छ। यो होचो झाङ्गिने प्राकृतिक बनस्पती हो। यो बनस्पतीको औसत १० देखि ५० सेमी उचाइ हुन्छ। यसको पातलाई खैरो खिया रहेको कत्लाले ढाकेको हुन्छ। यो बनस्पती पातविहीन हाँगामा झुप्पाझुप्पा भएर फल्दछ। यो सुन्तला रङको चिची भन्दा ठूलो आकारको हुन्छ। असोजकार्तिक महिनामा यो फल्छ। यसको वैज्ञानिक नाम 'हिप्पोफे तिबेतना' हो। मुस्ताङको उच्च भू्भागमा वर्षौंदेखि प्रयोगविहीन भइ खेर गएका प्राकृतिक रुपमा पाइने तोरा आशिंक रुपमा प्रयोगमा आउन थालेको छ। मुस्ताङको झारकोट महिला समुहले २०६९ सालदेखि व्यवसायिक रुपमा यो बनस्पतीलाई संकलन गरी उद्योगको रुपमा संञ्चालन गरेका थिए। ८ वर्षअघि उच्चपहाडी तथा हिमाली जिल्लामा बाली,पशुपालन तथा जटीबुटी उत्पादन तथा प्रर्वद्धन गरी स्थानीयको जीवनस्तर उकास्न हिमाली उपआयोजनाले सो समुहले जटीबुटी प्रशोधन उपकरण उपलब्ध गराएको थियो। सोही उपकरणबाट झारकोटका महिलाले तोरा फलबाट जुस उत्पादन गर्ने गरेका छन्। मुस्ताङमा प्राकृतिक रुपमा पाइने सिवकथोर्न खेतीको प्रचुर सम्भावना रहेको र यसले स्थानीयको जिविकोपार्जमा दिगो सुधार हुने भएकाले मुस्ताङमा जटीबुटी खेती बिस्तार तथा प्रर्वद्धनमा यहाँका स्थानीय तह, डिभिजन वन, एक्याप , आयुर्वेद लगायतका सरोकार निकायको ध्यान जान आवश्यक देखिन्छ। यसले स्थानीय स्तरमा स्वरोजगार तुल्याउन सक्तछ। त्यसै खेर गएको वनस्पतिलाई झारकोटका महिला समुहले आयआर्जनको माध्यम बनाएका स्थानीय पाल्गेन गुरुङले जानकारी दिए। उच्च उचाइको नाङ्गो पाखामा पाइने यो बनस्पती नाङ्गो हातले टिप्न सकिंदैन। यसलाई प्लास्टिकको पञ्जा लगाएर मात्र टिप्न सकिने गुरुङले बताए। झारकोट महिला समुहले प्राकृतिक रुपमा फल्ने तोरा बनस्पतीलाई प्रशोधन विधिमार्फत जुस उत्पादन गर्न थालेपछि करिव ३५ घरधुरीका महिला वैकल्पिक आयआर्जनमा जोडिएका हुन्। उनीहरुले बर्सेनि १२ सयदेखि २ हजार लिटरसम्म जुस उत्पादन गर्ने गरेको सो समुहकी सदस्य स्थानीय माया गुरुङले बताइन्। प्रशोधन मार्फत उत्पादन गरिएको तोरा जुस उनीहरुले उद्योगबाट आधा लिटरको १ सय ७५ रुपैयाँमा बिक्री गर्ने गरेका छन्। पछिल्लो डिभिजन वन कार्यालयले झारकोट महिला समुहलाई विभिन्न सामाग्री खरिद गर्न ४ लाख अनुदान सहयोग गरेको थियो। कोरोना कहरका कारण गतवर्ष उद्योगमा उत्पादन भएको झन्डै १२ सय लिटर तोरा जुस बिक्री नभइ खेर गएको स्थानीय महिला समुहको भनाइ छ। उनीहरुका अनुसार कोरोना अघि तोरा जुसको ब्यवसाय राम्रो चलेको र पोखरा काठमाडौंसम्म निर्यात हुने गरेको थियो। पछिल्लो दुई वर्ष सहजै बिक्री हुन नसकेको जनाइएको छ। गत हप्ता झारकोट महिला समुहका सदस्यहरुले तोरा फल संकलन गरेको समुहले जनाएको छ। उनीहरुले चाडपर्वलाई लक्षित गरी दसैं अगावै प्रशोधन गरी तोरा जुस बनाउने जनाएका छन्। तोरा जुस सेवनले ग्यास्टिक, प्रेसर, सुगर, मधुमेह लगायतका बिरामीलाई फाइदा पुग्ने जनाएको छ। झाडिदार मझौला आकारको सिवकथोर्न अर्थात चिची मुस्ताङको थासाङ गापामा पाइन्छ। समुन्द्री सतहको १८ सयदेखि ३ हजार मिटरसम्मको उचाइमा यो प्रजाती पाइन्छ। यसलाई नेपालीमा डालेचुक भन्ने गरिन्छ। यस प्रजातीको उचाई ३ देखि ७ सेमी लम्बाइ र ६ देखि ८ मिटरसम्म चौडा हुन्छ। पातको तल्लो भाग खरानी रङको हुन्छ। यसको पुरानो हागामा तिखा काँडाँहरु हुन्छन्। यो प्रजातीको फल पाकेपछि सुन्तला जस्तो पहेंलो हुन्छ। यो फल पनि तोरा जस्तै असोजकार्तिक महिनामा टिप्ने गरिन्छ। विशेषत थासाङको कालिगण्डकी नदी किनारामा यो प्रजाती प्राकृतिक रुपमा पाइए पनि पछिल्लो समय यसको व्यवसायिक खेती गरिन थालिएको धौलागिरि बहुउद्देश्य महिला सहकारी संस्थाकी सचिव बिष्णु थापाले जानकारी दिइन्। थासाङको टुकुचेमा धौलागिरि बहुउद्देश्य सहकारी संस्थामा आवद्ध महिलाहरुले ब्यवसायिक रुपमा २०७५ सालदेखि यो खेती सुरु गरेका हुन्। तोरा र चिचीको अंग्रेजी कमन नाम 'सिवकर्थोन' हो। यसको स्वाद अमिलो हुनाले अमृतफल समेत भन्ने गरिन्छ। यसप्रकारको कच्चा पदार्थलाई प्रशोधन गरी ड्राई चिची र जुस बनाएर बिक्री गर्ने गरेको संस्थाकी सचिव थापाले उल्लेख गरिन्। उनका अनुसार समुहले आव २०७५ सालदेखि यो प्रजातीको ब्यवसायिक अभ्यास सुरु गरिएको हो। यो प्रजाती मुस्ताङको घाँसादेखि मार्फासम्मको कालिगण्डकी बगरमा पाइने थापाले जनाइन्। पछिल्लो समय समुहले कालिगण्डकी बगरमा चिचीको बेर्नासमेत लगाइसकेको उनले बताइन्। समुहले अन्य व्यक्तिले उत्पादन गरेको चिची खरिद गरी सामाग्री तयार गर्ने गरेको जनाइएको छ। संस्थाले बर्सेनि ६ सय लिटरसम्म तोरा जुस उत्पादन गर्ने गरेको छ। उनीहरुले घरेलु प्रविधि मार्फत जुस उत्पादन गर्ने गरेका छन्। कोरोनाअघि अत्यधिक माग बढेको भए पनि कोरोना कहरको वर्षमा ३ सय लिटर चिची जुस खेर गएको संस्थाकी सचिव थापाले जानकारी दिइन्। उनका अनुसार स्थानीय स्तरमा तयार पारिएको चिची जुस लिटरको २ सय रुपैयाँमा बिक्री गर्ने गरिएको थियो।"
"संविधानको गतिशीलता, कार्यान्वयनमा सरलता","नेपालको इतिहासमा सबैभन्दा धेरै धारा रहेको संविधान संविधानसभाबाट घोषणा भई राष्ट्रपतिले प्रमाणीकरण गरेको आज ६ वर्ष पूरा भएको छ। २ सय ४० वर्ष लामो राजतन्त्रात्मक व्यस्थालाई विस्थापित गरी संघीय लोकतान्त्रिक गणतन्त्रात्मक शासन व्यवस्थालाई सुनिश्चित गरिएको नेपालको संविधानमा ३५ भाग, ९ वटा अनुसूची र ३ सय ८ धारा छन्। संविधानबमोजिम संघ, प्रदेश र स्थानीय तहले आआफ्नो अनुकूलतामा कानुन निर्माण गरी कार्यान्वयन पनि गरिरहेका छन्। संघ, प्रदेश र स्थानीय तहले बनाएर कार्यान्वयन गरिरहेका कानुनहरूका बारेमा बहस जारी छ। संविधानको धारा १६ देखि धारा ४८ सम्म ३१ मौलिक हक छन्। एक युगमा एक पटक गठन हुने संविधानसभामार्फत बनेको संविधानको धारा ४७ मा मौलिक हक कार्यान्वयनको व्यवस्था गरिएको छ। एकातिर संविधानले नागरिकलाई अधिकार दिएको छ भने अर्कोतिर नागरिकका कर्तव्यलाई पनि तोकिदिएको छ। संविधानको धारा ४८ मा नागरिकको कर्तव्यको व्यवस्था गरिएको छ। राज्यले चाहेमा जुनसुकै बेला सेवा गर्न नागरिक तयार हुनुपर्छ। त्यो सेवा सःशुल्क वा निःशुल्क दुवै हुन सक्छ। सार्वजनिक सम्पत्तिको संरक्षण गर्नु नागरिकको कर्तव्य हो। सार्वजनिक सम्पत्तिको तोडफोड गर्नु संविधानविपरीत कार्य हो। धर्मको आधारमा भेदभाव नगरिने र सबै मातृभाषा राष्ट्रभाषा हुने व्यवस्था संविधानमा छ। प्रदेशसभाले कानुन बनाउने मात्रै होइन, बनाएको कानुन कार्यान्वयनको अवस्था परीक्षण गर्ने अधिकार पनि राख्दछ। नेपालको संविधान २०७२ बमोजिम संविधानसँग नबाझिने गरी १ संघ, ७ प्रदेश, ६ महानगरपालिका, ११ उपमहानगरपालिका, २ सय ७६ नगरपालिका ४ सय ६० गाउँपालिका गरी ७ सय ५३ स्थानीय तहले कानुन बनाउने र कार्यान्वयन गराउने अधिकार राख्छन्। संविधानको धारा ५६ को उपधारा ३ मा नेपाललाई सात प्रदेशको संघीय संरचनामा विभाजन गरिएको छ। संविधानको धारा ५७ मा संघ, प्रदेश र स्थानीय तहको काम, कर्तव्य र अधिकार उल्लेख गरिएको छ। संविधानको अनुसूची ५ मा संघको अधिकार, अनुसूची ६ मा प्रदेशको अधिकार, अनुसूची ७ मा संघ र प्रदेशको साझा अधिकार छन्। अनुसूची ८ मा स्थानीय तहको अधिकार छ भने अनुसूची ९ मा संघ, प्रदेश र स्थानीय तहको साझा अधिकार छन्। संविधान उपरोक्त व्यवस्थाबमोजिम बागमती प्रदेशमा १ सय ४ वटा कानुन बनेका छन्। जन्मिएको चार वर्ष नपुग्दै बागमती प्रदेशसभाबाट पारित भई बनेका ५० ऐनमध्ये ११ सोही सभाबाट संशोधन भइसकेका छन्। सार्वभौमसत्ता सम्पन्न जनताका प्रतिनिधि संस्थाको रूपमा प्रदेशसभा कानुन बनाएर संशोधन गर्ने तहमा पुग्नु आफैंमा महत्त्वपूर्ण छ। सात प्रदेशमध्ये बागमती प्रदेशमा बनेका कानुन तुलनात्मक रूपमा परिपक्व देखिन्छन्। यद्यपि बागमती प्रदेशका कानुनहरू त्रुटिरहित भने छैनन्। त्रुटिलाई सच्याएर परिपक्व बनाउन जनप्रतिनिधिमूलक संस्था सक्रिय र गतिशील हुन आवश्यक हुन्छ। प्रदेशसभाले कानुन बनाउने मात्रै होइन, बनाएको कानुन कार्यान्वयनको अवस्था परीक्षण गर्ने अधिकार पनि राख्दछ। जनप्रतिनिधिमूलक संस्था नभएको अवस्थामा आवश्यक कानुन बनाउने अधिकार सरकारलाई हुन्छ। सोहीअनुरूप बागमती प्रदेश सरकारले तीनवटा अध्यादेश जारी गरेको थियो तर ती अध्यादेश प्रदेशसभामार्फत प्रतिस्थापन भइसकेका छन्। ऐनअन्तर्गत नियमावली बन्छन्। बागमती प्रदेशले २१ वटा नियमावली जारी गरेको छ। त्यसमध्ये ९ नियमावली संशोधन भइसकेका छन्। ऐनअन्तर्गत नै विनियमावली बनाउने अधिकार सरकारलाई हुन्छ। बागमती प्रदेश सरकारले एक विनियमावली बनाएको थियो, त्यो पनि संशोधन भइसकेको छ। ऐन र नियमावलीले मात्र पर्याप्त नभएपछि निर्देशिका बनाउने अधिकार सरकारलाई हुन्छ। बागमती प्रदेश सरकारले दुईवटा निर्देशिका बनाएको थियो, त्यसमध्ये एउटा संंशोधन भइसकेको छ। वार्षिक नीति तथा कार्यक्रम र बजेट कार्यान्वयन गराउन कार्यविधि बनाउने अधिकार मन्त्रालयलाई हुन्छ। कार्यालयलाई अनुशासनमा राखेर काम गराउन मन्त्रालयले कार्यविधि बनाइदिन्छ। बागमती प्रदेशमा १८ वटा कार्यविधि बनेका छन्। त्यसमध्ये तीनवटा संशोधन भइसकेका छन्। सरकारले आवश्यक ठानेमा आदेश जारी गर्न पाउने अधिकार राख्छ। बागमती प्रदेशले सातवटा आदेश जारी गरेको छ। त्यसमध्ये पाँचवटा संशोधन भइसकेका छन्। तीमध्ये पनि दुईवटा आदेश खारेज भएका छन्। बागमती प्रदेश सरकारले दुईवटा मापदण्ड पनि बनाएको थियो। गतिशील दस्तावेजका रूपमा रहेको संविधानको धारा ५० मा राज्यका निर्देशक सिद्धान्त प्रष्टसँग व्यवस्था गरिएको छ। राजनीतिक उद्देश्य, सामाजिक सांस्कृतिक उद्देश्य, आर्थिक उद्देश्य र अन्तर्राष्ट्रिय सम्बन्ध गरी चारवटा निर्देशित सिद्धान्त छन्। ती निर्देशक सिद्धान्तका आधारमा संघ, प्रदेश र स्थानीय तहका नीति, नियम र मापदण्ड बन्ने गर्दछन्। नागरिक र सरकारलाई अनुशासनमा राख्न कानुन आवश्यक पर्छ। कानुनलाई स्वीकृत गर्ने अधिकार जनताका प्रतिनिधिलाई हुन्छ। जनताले प्रत्यक्ष मतदान गरी प्रतिनिधि निर्वाचित गरेका हुन्छन्। जनप्रतिनिधि निर्वाचित गराउन १८ वर्ष पुगेका नागरिकलाई मतदानमा भाग लिन पाउने व्यवस्था संविधानमै गरिएको छ। संविधानको धारा १२ मा आमा वा बाबुको नामबाट लैंगिक पहिचानसहितको नागरिकता पाउने व्यवस्था छ। जनताका प्रतिनिधिले कानुन बनाउँछन्। त्यो कानुन कार्यान्वयन गराउन पनि जनप्रतिनिधि सम्मिलित मन्त्रिपरिषद् बनेको हुन्छ। कुनै पनि कानुन जनताका प्रतिनिधिले स्वीकृति जनाएपछि मात्रै कार्यान्वयनको तहमा जान्छन्। यो व्यवस्था स्थानीय, प्रदेश वा संघीय निकायमा हुन्छ। कानुन बनाउने, संशोधन गर्ने, प्रतिस्थापन गर्ने र खारेज गर्ने अधिकार जनप्रतिनिधिलाई नै हुन्छ। प्रतिनिधिसभामा १ सय ६५ प्रत्यक्ष निर्वाचित र समानुपातिकबाट १ सय १० गरी २ सय ७५ जना रहने व्यवस्था छ। ७ प्रदेशबाट ५६ जना र राष्ट्रपतिबाट ३ जना गरी ५९ जनाको राष्ट्रियसभाको व्यवस्था छ। संघमा दुई सदनात्मक व्यवस्था भए पनि प्रदेशमा भने एक सदनात्मक व्यवस्थापिका रहने व्यवस्था संविधानमा छ। संविधानको धारा २८५ मा प्रदेशको राजधानी र प्रदेशको नामकरण प्रदेशसभाको दुई तिहाइ बहुमतबाट गर्न सक्ने व्यवस्था छ। सो व्यवस्थाबमोजिम प्रदेश १ र प्रदेश २ बाहेक बागमती, गण्डकी, लुम्बिनी, कर्णाली र सुदूरपश्चिम प्रदेशले आफ्नो नामकरण गरिसकेका छन्। संविधानको धारा ७६ मा संसद्बाट निर्वाचित प्रधानमन्त्री कार्यकारी प्रमुख रहने व्यवस्था छ। शासन व्यवस्थालाई अस्थिर हुन नदिन र राजनीतिक स्थिरताका लागि संविधानका धारा १००(४) मा दुई वर्षसम्म प्रधानमन्त्रीविरुद्ध अविश्वासको प्रस्ताव ल्याउन नपाइने व्यवस्था छ। मन्त्रिपरिषद् २५ सदस्यीयभन्दा बढी रहन नपाउने व्यवस्था संविधानले गरेको छ। प्रतिनिधिसभाको सदस्य नभएको व्यक्ति प्रधानमन्त्री बन्न नसक्ने व्यवस्था छ। नेपालको संविधानअनुसार निर्वाचनमा पराजित भएको व्यक्ति प्रधानमन्त्री हुन पाउने छैन। बजेट ढिलो पारित भएका कारण विकास निर्माण निर्धारित समयमा पूरा नभएको गुनासो बढेपछि विकास र समृद्धिलाई अगाडि बढाउन संविधानको धारा ११९ मा जेठ १५ गते संघीय संसद्मा बजेट प्रस्तुत गर्नुपर्ने व्यवस्था छ। सरकारले वार्षिक आय तथा व्ययको विवरण जनप्रतिनिधिमूलक संस्थामा पेस गर्ने मिति सामान्यतया तोकिँदैन। नेपालका विगतका संविधानमा पनि मिति तोकिएको थिएन। संविधानको यही व्यवस्थाका कारण प्रतिनिधिमूलक संस्था नभएको अवस्थामा अध्यादेशबाट पनि ल्याउने गरिएको छ। चालू आर्थिक वर्षमा संघीय संसद् नभएको अवस्थामा अध्यादेशबाट ल्याएको बजेटलाई प्रतिनिधिसभा पुनस्र्थापना भएपछि अध्यादेशलाई प्रतिस्थापन गर्ने गरी बजेट प्रस्तुत गरिएको छ। प्रदेशसभाबाट मुख्यमन्त्री र राष्ट्रपतिबाट प्रदेश प्रमुख नियुक्त गर्ने व्यवस्था संविधानमा छ। संविधानको धारा २७६ मा जुनसुकै अदालत, विशेष अदालत वा निकायबाट भएका सजायलाई कानुनबमोजिम माफी, मुल्तवी, परिवर्तन वा कम गर्न सक्ने अधिकार राष्ट्रपतिलाई दिइएको छ। राष्ट्रपतिलाई राष्ट्र र जनताको प्रतीकको रूपमा संविधानमा व्यवस्था गरिएको छ। राष्ट्रपति संविधानको संरक्षक पनि हो। संघ र प्रदेश वा प्रदेश प्रदेशका बीचमा विवाद उत्पन्न भएमा त्यस्तो विवाद समाधान गर्न प्रधानमन्त्रीको अध्यक्षतामा अन्तरप्रदेश परिषद्को गठन गर्ने व्यवस्था संविधानको धारा २३४ मा छ। यो राजनीतिक परिषद् हो। संविधानबमोजिम संघ र प्रदेशले बनाउनुपर्ने कानुनका बारेमा यो परिषद्मा व्यापक छलफल भइदिने हो। संघ र प्रदेशबीच विवादमा कमी आउनेछ र बनेका कानुन कार्यान्वयनमा पनि सहजीकरण हुनेछ। कार्यान्वयन नहुँदासम्म कानुन एउटा काल्पनिक दस्तावेजका रूपमा रहन्छ। संविधान र कानुनको वास्तविक परीक्षण कार्यान्वयनमा हुन्छ। सामाजिक सुधार ऐनमा जन्ती जाने संख्या तोकिएको छ तर त्यो मापदण्डलाई कसैले पालना गरेको पाइँदैन। त्यस्तो कानुनको औचित्य रहँदैन। संविधान र कानुनलाई व्यावहारिक बनाउन पनि समयानुकूल परिमार्जन आवश्यक हुन्छ। संविधान र कानुनहरू जति धेरै परिमार्जन हुँदै जान्छन्, त्यति नै परिपक्व पनि बन्दै जान्छन्। राजनीतिक तहबाट पारित हुने संविधान र कानुन कार्यान्वयन प्रशासनिक संरचनाबाट हुन्छ। व्यवस्थापिका र कार्यपालिकाबीच संविधान र कानुनमा विवाद उत्पन्न भएमा न्यायपालिकाले निर्णय गर्छ। न्यायपालिकाको निर्णयलाई कार्यपालिका र व्यवस्थापिका दुवैले स्वीकृति जनाउँछन् र पालना गर्छन्। व्यवस्थापिका, कार्यपालिका र न्यायपालिका एकअर्काका पूरक र सहयोगी हुँदा मात्रै राज्यमा सन्तुलन कायम हुन्छ। विकास र समृद्धिका लागि राज्यका संरचनाहरू सन्तुलित र स्वस्थ रूपमा सञ्चालन हुनुपर्छ।"
आरकेष्ट्राको विवादले लिए एक वृद्धको ज्यान,महोत्तरी : आरकेष्ट्रा नाचको विषयमा विवाद हुँदा महोत्तरीमा एक वृद्धको ज्यान गएको छ। मृत्यु हुनेमा सोनमा गाउँपालिका २ इमलियाटोलका ६५ वर्षीय रामप्रसाद यादव रहेका छन्। त्यस्तै सोही विवादमा परी उनका दुई छोरा मोदनारायण र सरोज कुमार घाइते भएका छन्। उनीहरुको प्राथामिक स्वास्थ्य केन्द्र गौशालामा उपचार भइरहेको छ। यता मृतकको शव पोष्टमार्टमको लागि जलेश्वर पठाउने तयारी भइरहेको इलाका प्रहरी कार्यालय गौशालाले जनाएको छ। आइतबार खोसिएको मोबाइलको विषयमा मैनटोल बस्तीमा बुझ्न जाँदा झडप भएको प्रहरीले जनाएको छ। अन्धाधुन्ध ढुंङ्गा प्रहार गर्दा यादव दाजुभाइ घाइते भएका थिए। पछि झगडा छुट्याउन बस्ती पुगेका रामप्रसाद यादव माथि समेत उनीहरुले ढुंङ्गा प्रहार गर्दा गम्भीर घाइते भएका थिए। उनको उपचारको लागि गौशाला ल्याउने क्रममा मृत्यु भएको इलाका प्रहरी कार्यालय गौशालाले जनाएको छ। गएराति नाच हेर्ने क्रममा विवाद हुँदा स्थानीयले सरोज यादवलाई कुटपिट गरेका थिए। उनको मोबाइल र अन्य सामानहरू स्थानीय मलेछी सदाले खोसेका थिए। आइतबार सोही सामग्री लिन सरोज यादव र मोदनारायण बस्तीमा पुगेका थिए। घटनामा संलग्न रहेको आरोपमा प्रहरीले सोनमा गाउँपालिका ७ मैनटोलका ३५ वर्षीय मलेछी सदा र २८ वर्षीय नथु सदालाई नियन्त्रणमा लिएको छ।
संविधानमाथि पुनरविचारको एजेण्डा नै छैन : सुवास नेम्वाङ,"काठमाडौं : संविधान सभाका अध्यक्ष सुवासचन्द्र नेम्वाङले देश संविधान कार्यान्वयनको महत्वपूर्ण चरणमा रहेको बताएका छन् । नेकपा एमालेले आयोजना गरेको कार्यक्रममा संविधान सभाका अध्यक्ष समेत रहेका एमाले संसदीय दलका उपनेता नेम्वाङले यस्तो बताएका हुन् । उनले भने, जनताको सुझावका आधारमा सहभागितामुलक ढंगले संविधान बन्यो । ५ वर्ष ८ महिना लगाएर संविधान बनायौं । संविधान ल्याउँदा धम्की पनि खेपे तर समयमै संविधान बनायौं । उनले यो संविधान समावेशी र सहभागितामुलक भएको दावी गरे। उनले भने, हामीले दुःख गरेर संविधान बनायौं । ३१ राजनीतिक दलको हस्ताक्षरसहितको संविधान हो । यो संविधान सम्झौता र समझदारीको दस्तावेज हो । उनले संविधान बनाउँदा नेपालको झण्डादेखि नेपालको नामसम्म परिवर्तनका बारेमा छलफल भएको पनि बताए । उनले भने, छस्याकछुसुक म सुन्छु ठूला दलले संविधान संशोधनका कुरा उठाएका छन् । यति दुःख र समझदारीका साथ बनाएको यो संविधान संशोधन छलफलको एजेण्डा नै छैन । अब त १० वर्ष पुग्यो नी भन्नेपनि सुनिन्छ । उनले अहिलेको संविधान जनताले बनाएको संविधान भएको बताए । उनले भने, यो संविधानका स्रोत जनता हुन् । यस अघिका संविधानको स्रोत शासक थिए, राजा थिए । संविधानका प्रत्येक शब्दशब्दले अर्थ बोकेको उनले बताए । उनले भने, मधेश आन्दोलनलाई कति साह्रो हेपेको भन्ने पनि प्रश्न उठ्छ बेला बेलामा । छलफल पनि उठ्छ बेला बेलामा तर, संविधानले सम्पूर्ण आन्दोलनलाइ शशस्त्र आन्दोलन शशस्त्र क्रान्तिको उपलब्धी विषय समेटिएको छ । नेता नेम्वाङले जनताको बल र राजनीतिक दलको प्रयासबाट संविधान निर्माण भएको बताए । उनले भने, ७० वर्षदेखिको जनताको चाहनले मूर्तता प्राप्त गर्यौं । यो संविधान समावेशी संविधान सभाले निर्माण गरेको हो । छिमेकी देश भारतमा झण्डै झण्डै एउटा राजनीतिक दलको प्रभुत्व थियो । संविधान निर्माणका क्रममा दुई दुईपटक जनताको बीचमा गएको स्मरण गर्दै उनले भने,जनताबाट आएका लाखौं सुझावहरुलाई प्रतिवेदनमा समेट्यौं । मलाई सम्झना छ हामीलाई त सभाध्यक्षले स्कुले टीचर बनाइदिनुभयो । सभासद्हरु बिहानदेखि साँझसम्म जनताका सुझावलाई टिपोट गर्नुहुन्थयो,' उनले भने, १० वर्ष संविधान नबनाउने संविधान सभाको अध्यक्ष बन्नु भन्दा एक वर्ष संविधान बनाउने संविधान सभाको अध्यक्ष बन्नु राम्रो भनेर भनेको थिए ।"
प्रधानमन्त्री दुई पटकभन्दा बढी बन्नु हुँदैन,"काठमाडौं : काङ्ग्रेसका प्रवक्ता विश्वप्रकाश शर्माले गृह जिल्ला झापा पुगेर २४ बुँदे अवधारणा पत्र सार्वजनिक गरेका छन् । कांग्रेसको १४ औँ महाधिवेशनमा महामन्त्री पदमा आफ्नो उम्मेदवारी दिने घोषणा गरेका शर्माले राजनीतिमा परिवर्तनको खाँचो भएको भन्दै संविधान दिवसको दिनमा झापको बृहत भेलालाई सम्बोधन गर्दै उक्त कुरा बताएका हुन् । हिजो राजनीतिक परिवर्तन, अब राजनीतिमा परिवर्तन नाम दिएर २४ बुँदे अवधारणापत्र झापाको विर्तामोडमा भेला भएका कार्यकर्ता माझ सार्वजनिक गरेका हुन् । शर्माले भने, एक व्यक्ति चार पटकभन्दा धेरै सांसद बन्न नपाउने कानुनी व्यवस्था गर्न प्रस्ताव राखेका छन्, राष्ट्रपति एक पटकभन्दा दुई पटक बन्न नपाउने, प्रधानमन्त्री दुई पटकभन्दा बढी बन्न नपाइने, मन्त्री तीन पटकभन्दा बढी बन्न नपाइने, अनि कसैको कार्यकाल बढी लाग्ने छैन । शर्माले राजनीतिको छविमा पुर्नताजगीको आकाङ्क्षा आवश्यक रहेको बताउँदै संविधान बनाउनेले संविधानप्रति इमान राख्न पनि अनुरोध गरे। शर्माले सार्वजनिक गरेको लोकतन्त्र, सुशासन, पारदर्शिता र परिवर्तित राजनीतिको मूल संस्कारलगायतका २४ बुँदाको राजनीतिक अवधारणा यस्तो छ ।"
कोरोना नियन्त्रणका नाममा २२ करोड खर्च,"जनकपुरधाम : धनुषाका स्थानीय तहहरुले राहत सामग्री उपलब्ध गराउने नाममा २२ करोडभन्दा बढी रकम खर्च गरेको पाइएको छ । धनुषामा एक उपमहानगरपालिका, ११ नगरपालिका र ६ गाउँपालिकासहित १८ स्थानीय तहले कोरोनाकालमा राहत उपलब्ध गराउने नाममा २२ करोड ४ लाख ७६ हजार ३ सय ५५ रुपैयाँ खर्च गरेको पाइएको हो । कोरोना कालमा सबैभन्दा बढी जनकपुरधाम उपमहानगरपालिकाले ३ करोड ५ लाख ७८ हजार ९ सय ३२ रुपैयाँ खर्च गरेको छ । जनकपुरधाम उपमहानगरले राहत वितरणको नाममा १ करोड ४६ लाख १६ हजार ४ सय ५० रुपैयाँ खर्च गरेको छ भने क्वारेन्टिनहोल्डिङ्ग सेन्टरवापत ६८ लाख ९१ हजार ५ सय ५९ रुपैयाँ खर्च गरेको छ । त्यस्तै, गणेशमान चारनाथ नगरपालिकाले २ करोड ३२ लाख ७२ हजार ६ सय ६४ रुपैयाँ कोरोनाको नाममा खर्च गरेको प्रतिवेदनमा उल्लेख गरिएको छ । नगराइन नगरपालिकाले १ करोड ७९ लाख ६७ हजार १ सय ९२, सबैला नगरपालिकाले १ करोड ५७ लाख १५ हजार, मिथिला विहारीले १ करोड ४० लाख २९ हजार १ सय ३६, लक्ष्मिनिया गाउँपालिकाले १ करोड ३९ लाख ९१ हजार २ सय २ रुपैयाँ कोरोना महामारीको नाममा खर्च गरेको छ । हंसपुर नगरपालिकाले आव २०७६७७ मा १ करोड २३ लाख ६९ हजार ५ सय २९ रुपैयाँ खर्च गरेको प्रतिवेदनमा उल्लेख गरिएको हो । हंसपुर नगरपालिकाले १६ लाख भन्दा बढीको मास्क मात्र खरिद गरेको हो । नगरपालिकाले वैदेही कन्स्ट्रक्सन एण्ड सप्लायर्ससँग कपडाको मास्क खरिद गर्दा ३ लाख ७२ हजार ९ सय, ऋद्धिसिद्धि ट्रेडर्सबाट कपडाको मास्क खरिद गर्दा ४ लाख ९७ हजार २ सय, कविर जेनरल अर्डर सप्लायर्ससँग ८५ हजार २ सय ५८, आदित्य इन्टरनेशनलसँग के एन ९५ मास्क खरिदवापत १ लाख ५४ हजार ५ सय ६०, वैदेही कन्स्ट्रक्सन एण्ड सप्लायर्ससँग पीपीइ सेट, मास्क सेनिटाइजर खरिद गर्दा ३ लाख ४१ हजार ७ सय २० रुपैयाँ भुक्तानी गरेको प्रतिवेदनमा उल्लेख गरिएको छ । कमला नगरपालिकाले आव २०७६७७ मा १ करोड २३ लाख १५ हजार ७ सय ९५ रुपैयाँ कोरोना महामारीमा खर्च गरेको छ । त्यस्तै क्षिरेश्वरनाथ नगरपालिकाले १ करोड १५ लाख ५ सय ५५, विदेह नगरपालिकाले १ करोड १२ लाख ५२ हजार १३, शहिदनगर नगरपालिकाले १ करोड ३ लाख ७८ हजार २३, जनकनन्दिनी गाउँपालिकाले ९६ लाख ७६ हजार ७ सय ८९, धनुषाधाम नगरपालिकाले ९६ लाख १ हजार ४ सय ६२, मुखियापट्टी मुसहरनियाँ गाउँपालिकाले ९४ लाख १९ हजार ७ सय २, धनौजी गाउँपालिकाले ५६ लाख ५० हजार ६ सय, औरही गाउँपालिकाले ५३ लाख ९५ हजार २ सय ५४, मिथिला नगरपालिकाले ५२ लाख ६७ हजार ११ र वटेश्वर गाउँपालिकाले कोरोना महामारीमा २० लाख ९५ हजार ४ सय ९६ रुपैयाँ खर्च गरेको महालेखापरीक्षकको ५८ औँ प्रतिवेदनमा उल्लेख गरिएको छ । नेपालमा पहिलो पटक कोरोना भाइरसको संक्रमण फैलिएपछि नेपाल सरकारले २०७६ साल चैत ११ देखी देशैभरी निषेधाज्ञा घोषणा गरिएको थियो ।"
हाब्रेको छालासहित युवक पक्राउ,जाजरकोट : जाजरकोटमा हाब्रे(रेडपाण्डा)को छाला सहित एक युवक पक्राउ परेका छन्। जिल्लाको बारेकोट गाउँपालिका५ नायकवाडा बस्ने १९ वर्षीय लोकेश परियारलाई प्रहरीले पक्राउ गरेको हो। रेडपाण्डाहरूको छाला बिक्री गर्न भनी नलगाड नगरपालिका वडा नं ५ कालीमाटी स्थित होटलमा ल्याइ आएको छ भन्ने गोप्य सूचनाको आधारमा पक्राउ गरिएको प्रहरी नायव उपरीक्षक डिएस्पी मधुकुमार थापाले बताए। थापाका अनुसार होटल तथा सम्पूर्ण कोठाहरु खानतलासी गर्ने क्रममा सो होटलको माथिल्लो तलाको २ नम्बर कोठाभित्र निज लोकेश परियार र निजको साथमा रहेको झोला फेलापारी रितपुर्वक खान तलासी गर्दा झोला भित्र रेडपाण्डा जस्तो देखिने जनावरको ४२ इन्च लम्बाइ भएको ठूलो छाला १ थान र टाउको नभएको २२ इन्च सानो छाला १ थान फेला पारीएको हो। घटनाको थप अनुसन्धान भइरहेको र आवश्यक कार्वाहीको लागि जिल्ला वन कार्यालय खलङ्गा जाजरकोटसँग समन्वय भएको डिएस्पी थापाले बताए।
संविधान दिवस : ९०३ जनालाई विभुषण गर्ने घोषणा,"काठमाडौं : सरकारले संविधान दिवसका अवसरमा ९०३ जनालाई विभिन्न विभूषण, अलङ्कार र पदक प्रदान गर्ने घोषणा गरेको छ। नेपालको संविधानको धारा २७७ को उपधारा ९१० बमोजिम गत भदौ २९ गतेको मन्त्रिपरिषद्को सिफारिसमा राष्ट्रपति विद्यादेवी भण्डारीबाट विभूषण प्रदान गर्ने घोषणा गरेको हो। राष्ट्रपति भण्डारीले नेपाल रत्न एकजनालाई, राष्ट्र गौरव दुई जनालाई, महाउज्ज्ल राष्ट्रदीप प्रथम श्रेणी पाँचजनालाई, सुप्रसिद्ध प्रवल जनसेवाश्री प्रथम श्रेणी पाँच जनालाई, उज्ज्वल कीर्तिमय राष्ट्रदीप द्वितीय श्रेणी एक जनालाई, प्रसिद्ध प्रवल जनसेवाश्री द्वितीय श्रेणी २४ जनालाई, सुकीर्तिमय राष्ट्रदीप तृतीय श्रेणी ३९ जनालाई, सुप्रवल जनसेवाश्री तृतीय श्रेणी १६१ जनालाई, कीर्तिमय राष्ट्रदीप चतुर्थ श्रेणी आठ जनालाई, प्रवल जनसेवाश्री चतुर्थ श्रेणी ३१९ जनालाई र जनसेवाश्री पञ्चम श्रेणी १९० जनालाई प्रदान गर्नुभएको राष्ट्रपतिको कार्यालयले आइतबार जनाएको छ । यसैगरी राष्ट्र यशोवद्र्धक अलङ्कार चार जनालाई, नेपाल सेवा प्रवीण दुईजनालाई, समाजसेवा रत्न २१ जनालाई, नेपाल प्रताप सुभूषण ३४ जनालाई, अतिपौरख भास्कर सात जनालाई, नेपाल प्रताप आभूषण २४ जनालाई, महापौरख भास्कर तीनजनालाई र नेपालप्रताप भूषण १६ जनालाई प्रदान गरिने भएको हो। राष्ट्रपतिले राष्ट्रसेवा पदक प्रथम श्रेणी तीनजनालाई, सुकीर्ति पदक १० जनालाई, सगरमाथा पदक सात जनालाई, वीरता पदक सात जनालाई, विकासरत्न पदक एकजनालाई र प्राकृतिक प्रकोप पीडितोद्धार पदक नौजनालाई प्रदान गर्नेछिन्।"
किन विवादित बन्छ विभूषण ?,"काठमाडौँ: नेपाल सरकारले भविष्यमा प्रदान गर्ने पुरस्कारमानपदवीसम्मानहरु विवादरहित रहोस् भन्ने कामना गर्दछ । साथै चिकित्सकीय सेवा प्रदान गर्ने क्रममा आफ्ना बिरामी र बिरामीका आफन्तजनहरूबाट पाइएको धन्यबाद नै सबभन्दा ठूलो पुरस्कार हुने हँदा सो पाइरहने आशा गर्दछु । संविधान दिवसको उपलक्ष्यमा मेरो नाम पनि पदक पाउनेहरूमा देख्दा खुसी लागे तापनि पदक दिँदा विभूषण सिफारिस कार्यविधि एवं प्रदानसम्बन्धी मापदण्ड २०७५ अनुसार नेपाल सरकार निजामती कर्मचारीको तहश्रेणी र साथसाथै मेरो शैक्षिक पद (सहप्राध्यापक) सरह नमिलेको हुनाले नेपाल सरकारलाई पुरस्कार प्रदान गरेकोमा धन्यवाद ज्ञापन गर्दै सहर्ष अस्वीकार गरेको घोषणा गर्दछ । सामाजिक सञ्जालमा यो स्ट्याटस लेख्दै वीर अस्पतालका छाती रोग विशेषज्ञ डा अशेष ढुंगानाले प्रवल जनसेवा श्री पदक नलिने घोषणा गरे । पत्रकार नारायण अमृतले पनि पदक अस्वीकार गर्दै सामाजिक ससञ्जालमा स्टाटस लेखेका छन्, विना खबर, विना प्रक्रिया र विना मापदण्ड वितरण गरिने यस्ता पुरस्कारमा दलीय भागबण्डाको स्पष्ट दर्पण देखिन्छ । कसैलाई लागेर फलानाको नाम पनि यो शीर्षकमा राख्दिम् न भनेर हचुवाको भरमा नाम समाविष्ट गरिने प्रक्रियाले खास योगदान दिने व्यक्तिलाई अवमूल्यनसमेत गर्छ भन्ने मर्म कहिले बुझिएला ? पूर्वमेयर तथा नेपाली कांग्रेसका नेता पीएल सिंहले सरकारले प्रदान गरेको सुप्रशिद्ध प्रवल जनसेवाश्री अस्वीकार गरे । उनले सार्वजनिक सञ्चार माध्यममार्फत् राज्यका नाममा दिइने सम्मान स्वीकार, अस्वीकार तथा बहिष्कार गर्ने आफ्नो अधिकारको प्रयोग गर्दै यो निर्णय गरेको सिंहले बताए । गृह मन्त्रालयका सचिव टेकनारायण पाण्डेले समेत विभूषण नलिने घोषणा गरे । विभूषण दिइने व्यक्तिको छनोट मण्डलमा रहेकाले पाण्डेले विभूषण नलिने बताएका हुन् । यस्तै, कलाकार मदनकृष्ण श्रेष्ठले २०६७ सालमा प्रवल जनसेवा श्री विभूषण लिएनन् । कलाकार हरिवंश आचार्यले सोही वर्ष प्रवल जनसेवा श्री पुरस्कार लिएनन् । क्रिकेट खेलाडी पारस खड्काले पनि २०७४ मा किर्तिमय राष्ट्रदीप विभूषण लिएनन् । समाजसेवी भैरव रिसालले २०७३ मा सुप्रवल जनसेवा श्री विभूषण लिएनन् । मानवअधिकारकर्मी दमननाथ ढुगांनाले पनि २०६७ सालमा उज्ज्वल किर्तिमय राष्ट्रदीप विभूषण लिएनन् । यस्तै, २०६७ सालदेखि २०७५ सालसम्म विभूषण नलिनेहरुको संख्या १९२ पुगेको छ । तीमध्ये अधिकांशले विभूषण अस्वीकार गर्दै नलिने घोषणा गरेका छन् । राजनीतिक दलगत भागबण्डाका आधारमा पदक बाँडिने भएकाले पनि यस्ता विभूषण विवादित बन्ने गरेका छन् । डा। रामेश कोइरालाका अनुसार यसरी वितरण गरिने विभूषणहरु सस्तो बन्ने गरेको छ । पछिल्लो पटक शेरबहादुर देउवा सरकारले प्रदान गरेको विभूषणबारे डा कोइरालाले सामाजिक सञ्जालमा चकलेट बाँडेजस्तो भएको भन्दै टिप्पणी गरेका छन् । सम्बन्धित व्यक्तिले गरेको उल्लेखनीय कार्य एवं योगदानबाट सार्वजनिक रुपमा प्रभाव स्थापित भएका व्यक्तिलाई विभूषण सिफारिस गर्न सकिने मापदण्ड छ । गृह मन्त्रालयका अनुसार २०६७ सालदेखि २०७५ सम्म राज्यले विभूषणका लागि छनोट गरेका १९२ जना व्यक्तिले अझैसम्म विभूषण नलिएको पाइएको छ । संविधान दिवसको अवसरमा २५ किसिमका विभूषण घोषणा गरिएको छ । जसअन्तर्गत् ११ किसिमका मानपदवी, ८ किसिमका अलंकार र ६ किसिमका पदक छन् । संविधान दिवसका अवसरमा यस वर्ष राष्ट्रपति विद्यादेवी भण्डारीले ९०३ जनालाई विभिन्न विभूषण, अलङ्कार र पदक प्रदान गरेकी छन् । नेपालको संविधानको धारा २७७ को उपधारा (१) बमोजिम नेपाल रत्न एक जनालाई, राष्ट्र गौरव दुईजनालाई, महाउज्ज्ल राष्ट्रदीप प्रथम श्रेणी पाँचजनालाई प्रदान गरेकी छन् । गृहमन्त्री बालकृष्ण खाणले देशका लागि योगदान गरेका व्यक्तिको सही मुल्याकंन र पहिचान गरेर मानपदवी विभूषण दिन निर्देशन दिएका थिए । तर, सो निर्देशन औपचारिकतामै सिमित भएको छ। ।"
"संविधानको होइन, हाम्रो गल्ती हो","झण्डै ७० वर्षको जनक्रान्ति र बलिदानीबाट संविधान बनेको ६ वर्ष बित्यो । राजनीतिक स्थिरता, विकास र सम्वृद्धिको जनताको चाहना भने ज्यूँका त्यूँ छन् । राज्यका तीनवटै अंग विवादमा तानिएका छन् । राजनीतिक अस्थिरता बढ्दो छ । संसदीय विकृति र विसंगतिको पुनरावृत्तिले प्रणालीमाथि नै प्रश्न उठ्ने हो कि भन्ने चिन्ता गर्न थालिएको छ । संविधान सातौं वर्ष प्रवेशका सन्दर्भमा संविधानसभा अध्यक्ष सुवास नेम्वाङसँग अन्नपूर्णकर्मी नरेन्द्र साउद र तारा चापागाईंले गरेको कुराकानी । संविधान निर्माणका ६ वर्षमै कार्यपालिका अस्थिर बन्यो। न्यायपालिका विवादमा पर्यो। व्यवस्थापिका बन्धक भयो ? यसको कारण के हो ? संविधान निर्माण सफलतापूर्वक सम्पन्न गर्यौँ। मूलभूत रूपमा कार्यान्वयन पनि सफलतापूर्वक नै गरेका छौं। त्यसकै जगमा तीन तहको निर्वाचन पनि सम्पन्न गर्र्यौं। देशलाई आवश्यक सबै कानुनलाई संविधानसम्मत निर्माण गर्र्यौं। जनतालाई अधिकार सम्पन्न बनाउने गरी मौलिक हकसम्बन्धी कानुन निर्माण गर्यौँ। मौलिक हकको उपभोग गर्ने अवस्थातिर मुलुकलाई डोर्याएका छौँ। तर, कतिपय प्रसंगमा भने विवादहरू देखिएका छन्। कमी, कमजोरी पनि देखिए। अदालतसम्बन्धी प्रसंग उठेका छन्। स्वयं अदालतले बनाएको अध्ययन समितिले नै अदालतमा विसंगति देखाएको छ। तिनलाई के गर्ने भन्नेमा विवाद छन्। तीनवटै अंगबीच समन्वय र सम्बन्धका विषयमा पनि प्रश्न उठेका छन्। अदालतले स्थापित गरिदिएको सरकारको कमी, कमजोरीका कारण विसंगति बढेको भन्ने आवाज पनि जोडदार रूपमा उठेका छन्। अदालतको पछिल्लो निर्णयले देश र प्रणालीलाई नै कमजोर बनाउने काम गर्यो भन्ने प्रसंग पनि चर्चामा छन्। अदालतमा बेन्च बहिष्कार र संवैधानिक इजलास गठनमा विवाद देखिएका छन्। दुईदुई पटक व्यवस्थापिका नै विघटन भयो नि ? संसद् विघटनका विषयमा प्रश्न उठेका छन्। तर, अदालतबाट जे जस्तो फैसला भए पनि त्यसको सम्मान गर्नैपर्छ। अदालतको स्वतन्त्र, निष्पक्ष र गरिमाप्रति सधैं सम्मान र आदर छ। अदालतको पछिल्लो निर्णयले प्रणालीलाई कमजोर बनाउन लागेको हो कि भन्ने छ। संसद् पुनस्र्थापना भएपछि पनि प्रमुख प्रतिपक्ष दललाई अध्यादेश ल्याएर विभाजन गर्ने काम भयो। संसद्ले सिन्को भाँच्न सकेको छैन। अदालतको परमादेशबाट स्थापित भएको सरकारले मन्त्रिपरिषद् विस्तार गर्न सकेको छैन। प्रतिपक्षी दलतिर सोझ्याएर दल विभाजन अध्यादेश ल्याइयो। दल विभाजन गर्ने काम भएको छ। त्यसले गर्दा संसद् अवरुद्ध भएको हो। योलगायत थुप्रै प्रसंग बिग्रिएका छन्। हुँदाहुँदा दल विभाजनतर्फ लाग्दा बजेट प्रतिस्थापन गर्ने विधेयक बनाउनतिर सरकारले काम गरेन। परिणामस्वरूप अहिले बजेट ठप्प भएको अवस्था छ। सबै कुरामा सभामुखलाई अधिकार सम्पन्न बनाएका छौं। संसद्ले सिन्को भाँच्न सकेको छैन। खेल खेल्दै रेफ्रीले नै पुक्क गोल हिर्कायो भने के हुन्छ ? सरकारले मन्त्रिपरिषद् विस्तार गर्न सकेको छैन। सरकारका कमीकमजोरीका कारण विसंगति बढेको भन्ने आवाज जोडदार रूपमा उठेको छ। शेरबहादुर देउवाजीले नै मलाई जनताको जनादेश छैन भन्नुभएको थियो। सर्वोच्च अदालतले आदेश गरेर ल फलानो प्रधानमन्त्री भनेर तोकिदिँदा के हुन्छ भन्ने देखिसक्यौं नि। प्रतिपक्षी दलतिर सोझ्याएर दल विभाजन अध्यादेश ल्याइयो। दल फुटाउन सरकार एक महिनासम्म लाग्यो। गणतन्त्रको प्रतीक राष्ट्रपति संस्थालाई विवादमा तानियो। संसद्को नेतृत्वको भूमिकालाई लिएर संसद् अवरोध छ। के कारणले यस्तो अवस्था आयो ? संसद्को नेतृत्वको सन्दर्भमा हामीले प्रष्ट भनेका छौं। हाम्रो एउटा मात्र कुरा छ। सभामुख संसद्को साझा नेता हो। सभामुखलाई कति अधिकार सम्पन्न बनाएका छौं भन्दाखेरि सांसद पनि सभामुखले तोकेको ठाउँमा बस्नुपर्छ। सभामुखको अनुमति दिएर मात्र बोल्नुपर्छ। सबै कुरामा सभामुखलाई अधिकार सम्पन्न बनाएका छौं। किन त्यसो गरेको भन्दा, सभामुख भनेको संसद्मा रेफ्री हो। उहाँले सबै दलको साझा नेताको रूपमा काम गर्नुपर्छ। तर, पछिल्लो समयमा उहाँले भेदभाव गर्नुभयो भनेर एमालेले संसद् अवरोध गरेको हो। उहाँलाई हामी सबैले रेफ्री बनाएको हो। खेल खेल्दै गर्दा रेफ्रीले नै पुक्क गोल हिर्कायो भने के हुन्छ ? त्यसैले हामीले भेदभाव भयो, हामीलाई विश्वस्त तुल्याउनुपर्यो भनेर प्रश्न उठाएका छौँ। सभामुखका हकमा भएको यही हो। संविधानले सबैलाई अधिकार सम्पन्न बनायो भन्यौ। देशलाई स्थिरता दिन्छ भनियो। तर पार्टीहरूले जे वाचा गरेका थिए, चाँडै बिर्सिएजस्तो लाग्दैन ? पहिलेदेखि अम्बेडकरको उदाहरणमा जोड दिन्थे। अम्बेडकरले भारतको संविधानलाई लिएर प्रश्न उठ्दा, भारतको संविधानमा कुनै खोट छैन। कमी, कमजोरी छैन। संविधानसभाबाट संविधान जारी हुँदै गर्दा भनेको थिएँ, समझदारीको रूपमा संविधानको राम्रो दस्तावेज बनायांै। सम्झौताको दस्तावेज हो यो भनेर भनेको थिएँ। सबैले समझदारी देखाए। यसरी संविधान बन्यो। नभए ३१ राजनीतिक दल भएका बेला संविधानसभाबाट समावेशी संविधान बनाउने कुरा निकै अप्ठ्यारो र जटिल विषय थियो। त्यसैले यसको कार्यान्वयन गर्ने कुरा त्यत्तिकै चुनौतीपूर्ण छ। संविधान जतिसुकै राम्रो भए पनि त्यो संविधानले बुद्धि, विवेक र क्षमता बाँड्दैन। त्यो बुद्धि, विवेक र क्षमता दलीय नेताले देखाउने हो। ६० दिनभित्र अध्यादेश बजेटलाई संसद्मा टेबल भएपछि प्रतिस्थापन गर्नुपर्छ भन्ने थाहा थियो। तर, साउन ३२ गते अचानक संसद् अधिवेशन अन्त्य गरियो। दल फुटाउन यस्तो गरियो। भोलिपल्ट त्यही भयो। दल फुटाउन सरकारलाई एक महिना लाग्यो। देशलाई नचाहिने, एउटा मूल्यमान्यता र गलत काममा सरकार नलागेको भए, बजेट पारित हुन्थ्यो। अहिलेको बजेट होलिडेको अवस्था आउँथ्यो र ? सानोसानो राजनीतिको फैसला गर्ने अधिकार पनि अदालतलाई सुम्पेको देखियो। शक्ति सन्तुलनको सिद्धान्त बिर्सेर अदालतलाई नै सबै अधिकार दिनेतिर दलहरू लागे कि ? अचानक पहिलो संविधानसभा विघटन गरियो। राम्रो काम गर्दागर्दै कुनै व्यवस्था नगरी संविधानसभा विघटन गरिएको थियो। सदन पनि छैन, निर्वाचनको व्यवस्था पनि छैन। यसले अँध्यारो सुरुङमा प्रवेश गर्यौँ। त्यतिबेला संविधानसभा विघटन गरियो। हुँदै जाँदा अन्तिममा दलहरूले के गरे त भन्दा, बाधा अडकाउ र अनेक अनेक उपाय निकाल्दै सर्वोच्च अदालतका प्रधानन्यायाधीशलाई ल्याएर प्रधानमन्त्री बनाइयो। मन्त्रिपरिषद्को अध्यक्ष बनाइयो। र, उहाँलाई चुनाव गर्ने जिम्मा दिइयो। साँच्चै भन्ने हो भने उहाँ (पूर्वप्रधानन्यायाधीश खिलराज रेग्मी) गलत बाटोबाट सत्तामा आउनुभयो। तर, उहाँले चुनाव सम्पन्न गरेर राम्रो काम गर्नुभयो। विज्ञहरूको त भनाइ थियो कि उहाँलाई चुनाव गर्न ल्याइएकै थिएन। तर पनि उहाँले चुनाव गराउनुभयो। जनताले पत्याएर दलहरूलाई जिम्मा दिएका छन्। दलहरूले आफू प्रधानमन्त्री नभएर किन सर्वोच्च अदालतको प्रधान्यायाधीशलाई ल्याएर प्रधानमन्त्री बनाए ? सर्वोच्च अदालतको गडबडको कारणमा यो घटना पनि छ भन्ने चर्चा छ। प्रत्येक कुरा दलहरूले अदालत वा अरूलाई जिम्मा लगाउँदै जानु ठीक होइन। दलहरू आफैंले राजनीतिक बुद्धिमता देखाउनुपर्छ। जनताका पक्षमा ठीक ढंगले काम गर्नुपर्छ। पटकपटक चुकेका छौं। अहिले पनि गलत गरिरहेका छौं। अदालतले एउटा मुद्दामा फैसला गरेर एउटा पक्ष खुसी हुने, अर्को निर्णय गर्दा अर्को पक्ष खुसी हुने। अदालतलाई हौस्याएका हौ कि ? यसमा त विवादै भएन नि। राजनीतिक दलहरूले अदालतलाई लगेर सुम्पिएका छन्। भरसक त्यसो नहोस् भन्न चाहन्छौं। दुवै पटकको संसद् विघटनको निर्णयमा पार्टीको एउटा राय थियो। तर अदालतले पार्टीलाई हरायो। हाम्रा प्रधानमन्त्रीलाई हरायो। एक मिनेटमा स्वीकार गर्र्यौं। कतिपय निर्णयका कमी, कमजोरीलाई असहमति जायर गर्दै स्वीकार गर्यौँ। आखिरमा कार्यान्वयन गर्र्यौं। एउटा कुरा प्रष्ट के छ भने २०५२ सालमा मनमोहन अधिकारीको बेलामा भएको फैसलाले प्रधानमन्त्रीय पद्दतिलाई कमजोर बनायो। हामीले उठाएको विषयलाई अहिले सबैले मान्न थालेका छन्। त्यतिबेला त्यो फैसला नभएको भए देश जनयुद्धतिर जान्थ्यो कि जाँदैनथ्यो भन्ने प्रश्न पनि उठेका थिए। अहिले त फैसलाको भोलिपल्टैदेखि त्यस्तो प्रश्न उठ्न थालेका छन्। यसका लागि धेरै लामो समय अध्ययन गर्न नै चाहिएन। अहिलेको फैसलाले त न्यायालयले स्थापित गरेका धेरै प्रणालीमाथि प्रहार गरेको छ। उदाहरणका रूपमा भन्नुपर्दा, हामी त बहुदलीय प्रणालीमा छौं। बहुदलीय प्रतिस्पर्धामा ह्वीपका बारेमा त्यस्तो दृष्टिकोण ठीक हो ? यसले त प्रणालीमाथि प्रहार गर्यो। संसद्ले सरकार बनाउँछ। जनताको जनादेशमा सरकार बन्छ। शेरबहादुर देउवाजीले नै मलाई जनताको जनादेश छैन भन्नुभएको थियो। यस्तो अवस्थामा सर्वोच्च अदालतले आदेश गरेर ल फलानो प्रधानमन्त्री भनेर तोकिदिँदा के हुन्छ ? त्यसको परिणाम त हामीले अहिले देखिरहेका छौं। सरकार विस्तार हुन सकेको छैन। सरकार निर्माणमा दलहरूले सहमति गरेको भए त त्यो अधिकार सर्वोच्चलाई जाँदैनथ्यो होला नि त ? मैले पनि त्यही भनेको हुँ। अहिले देशलाई अप्ठ्यारो नबनाउने, बजेट बन(ाउनेतिर सल्लाह गरेको भए बजेट विहीनताको अवस्थामा देश जान्थ्यो र ? एमाले नफुटाई नछोड्ने भनेर लागेपछि देश कहाँ पुग्यो ? त्यसैले यो स्थिति ल्यायो कसले ? यो कुरा लेख्न र भन्न सक्नुपर्छ। गणतन्त्रको प्रतीक विषयमा राष्ट्रपतिमाथि पनि प्रश्न उठेको छ ? यसलाई विवादमा ल्याउने काम दलहरूले किन गरेका होलान् ? यो गलत हो, दलहरूकै कमजोरी हो। कमजोरी आफू गर्ने, राष्ट्रपतिलाई दोष लगाउने। तत्कालीन प्रधानमन्त्री केपी ओलीले कुनै सिफारिस गर्नुभयो, राष्ट्रपतिले त त्यो सिफारिस कार्यान्वयन गर्नैपर्छ। पालना गर्नुको विकल्प छ र, राष्ट्रपतिसँग ? संविधानबमोजिम भएको सिफारिसलाई राष्ट्रपतिले आँखा चिम्लेर सदर गर्ने हो। हाम्रो राष्ट्रपति सेरोमोनियल हो। त्यस्तोमा त राष्ट्रपतिको के दोष ? जसले सिफारिस गर्छ, उसको दोष हो। हिजो प्रधानमन्त्रीमा केपी ओली हुँदा राष्ट्रपति समक्ष जे जे पुगे, राष्ट्रपतिले जे जे गर्नुभयो, त्यसको जिम्मेवार प्रधानमन्त्री हो। अहिले शेरबहादुरले सिफारिस गर्दा पनि राष्ट्रपतिले भकाभक गरिरहनुभएको छ। त्यसैले यो विषयमा कहीँ कतैबाट पनि राष्ट्रपतिलाई छुनु हुँदैन। संविधान जारीपछिको निर्वाचनमा तत्कालीन वाम गठबन्धनलाई जनताले दुई तिहाइ मत दिए। तीन वर्ष नपुग्दै भत्ताभुंग भयो, यस्तो हुनुको कारण के हो ? यसमा त दलहरूकै कमजोरी हो। अरू को आएर कमजोरी गर्यो भन्नु ? संविधानमा मिश्रित प्रणाली अपनायौं। त्यो व्यवस्थाले अब देशमा प्रष्ट बहुमतको सरकार नआउने भो भनेर विज्ञहरूले भनेका थिए। किनकि मिश्रित निर्वाचन प्रणालीबाट बहुमत आउँदैन भन्ने सबैतिरको अनुभव छ। सौभाग्य, प्रष्ट बहुमत झन्डै दुई तिहाई मत पायौं। यो अचम्मको अपवाद हो। संविधानले जब त्यस्तो व्यवस्था गरेको छ भने त्यसको अर्थ, स्वच्छ, राम्रो मूल्यमान्यतामा आधारित, कोलिसन कल्चरको विकास गर्नुपर्छ भनेको हो नि त। तर हामीले त्यसअनुसार काम गर्यौँ त ? अहिलेको कोलिसन हेरौं त, यो कोलिसन हो त। यो त दूषित कोलुसन हो। राष्ट्रपतिज्यूकोमा निवेदन दिन जाँदा दल विभाजन भएको थियो ? थिएन। दल विभाजन भएको थिएन भने यहाँका केही साथीले हाम्रो पार्टीका साथीहरू लिएर कसरी प्रधानमन्त्रीविरुद्ध निवेदन हाल्नुभयो ? कसरी त्यो निवेदन सर्वोच्च अदालतमा गयो ? कसरी उहाँले गठबन्धन बनाउनुभयो ? त्यो गठबन्धन दूषित भएन र ? किनभने उहाँहरूले एउटा कुरा त स्वीकार गर्नुभयो नि। सरकार विस्तारको कुरा गर्दा दल विभाजन नभई नगर्ने भन्नुभयो। अर्थात्, दल विभाजन नभई त मन्त्री बनाउन मिल्दैन भन्ने हो नि उहाँहरूको कुरा। भनेपछि गठबन्धन कसरी गर्नुभयो ? यो गठबन्धन दूषित हो। दूषित गठबन्धनले देशलाई ठीक ठाउँमा पुर्याउँदैन। यो ढंगले देश अप्ठ्यारोमा पर्नेबाहेक अरू केही हुन सक्दैन। विपक्षी दलले त गठबन्धन गरेर सरकार बनाउन खोज्ने नै भयो। तर सत्तापक्षले किन पार्टीलाई इन्ट्याक्ट राख्न सकेन भन्ने प्रश्न उठ्छ नि त ? विपक्षीले यस्तो गर्ने होइन। गलत हो। कुनै पनि हालतमा मूल्य र मान्यतालाई छोड्नु हुँदैन। केपी ओली प्रधानमन्त्री हुँदा मैले नै मूल्य र मान्यताबारे कांग्रेसका नेताहरूसँग कुरा गरेको थिएँ। अहिले पनि हामी प्रतिपक्षमा छौं। भनेका थियौं कि हामीलाई साथीभाइ चोरेर यताउता गरेर सरकार बनाउनु छैन। हामी त्यो पक्षमा छैनौं। संविधान जारी भएकै छोटो उपलब्धि अवधिकै प्रश्न उठ्न थालेका छन्। के भन्नुहुन्छ ? व्यवस्थापन नभएर केही कमजोरी भएका छन्। गणतन्त्र, संघीयता र धर्मनिरपेक्षताबारे त्यो ढंगले कुरा उठेको छैन। केही साथीले तल पर, छेउछाउमा प्रश्न उठाउनुलाई साँच्चिकै रिसियस प्रश्न उठ्यो भन्न मिल्दैन। जिम्मेवार दलहरू छन्। ती जिम्मेवार व्यक्तिले यस विषयमा छलफल गरेका छैनन्। हाम्रो पार्टीको स्थायी समिति, केन्द्रीय समिति कतै पनि प्रश्न उठेको छैन। हाम्रो पार्टीमा त्यसबारे एजेन्डा छैन। एमालेकै नेताहरूले संघीयता खारेज गर्नुपर्छ भनेर भाषण त गर्नुभएको छ नि ? कुनै एक जना नेताले लेख्दैमा वा बोल्दैमा पार्टीको एजेन्डा हुँदैन। एमालेको स्थायी समितिमा कार्यसूची बन्नुपर्यो। यस्तो एजेन्डा बन्नै दिँदैनौं। यो देश संघीय लोकतान्त्रिक गणतन्त्र, धर्मनिरपेक्ष, समावेशीसहितको संविधान बनाएका छौं। त्यसमा हामी कटिबद्ध छौं। कुनै एकजना नेताले लेख्दै बोल्दैमा कार्यसूची बन्नु पर्छ भन्ने छैन। बनिहाले अस्वीकार गर्छौं।"
भारतसँगको सीमाक्षेत्रमा चिनियाँ सेनाले राख्यो अत्याधुनिक हतियार,"बेइजिङः चिनियाँ सेनाले भारतीय सीमानजिकै तैनाथ वेस्टर्न थियटर कमान्डको लागि अत्याधुनिक हतियार उपलब्ध गराएको छ । हिमाली क्षेत्रमा रहेको भारतीय सीमा नजिकैको सो युनिटको रात्रीकालीन सैन्य अभ्यासका लागि अत्याधुनिक सैन्य उपकरण उपलब्ध गराएको हो । साउथ चाइना मर्निङ पोष्टमा प्रकाशित समाचार अनुसार रात्रिकालीन सैन्य अभ्यास र नयाँखाले हातहतियार र सैन्य उपकरण चिनाउन चीनको पिपुल्स लिवरेसन आर्मी पिएलएले यस्तो प्रयास गरेको हो । शरद ऋतुको सुरुवातसँगै सिनजियाङका विभिन्न सैन्य बलले रात्रिकालीन सैन्य अभ्यासका लागि भारतीय सीमानजिकै रहेको करिब ५ हजार उचाईमा अत्याधुनिक उपकरणहरु पुर्याइरहेको पिएलए डेलीमा समाचार छ । उच्च हिमाली क्षेत्रको चुनौतीपुर्ण वातावरण र सैन्य तालिम निकै कठिन हुने भएकोले हामीले हाम्रो तालिका र मागलाई परिमार्जन गरेका हौँ । त्यसैले अत्याधुनिक सैन्य उपकरण उपलब्ध गराइएको हो कम्पनीका कमान्डर याङ याङले पिएलएसँग भनेका छन् । पिएलएका पुर्व प्रशिक्षक सङ जोङपिङका अनुसार पुरानो जेनेरेसनको जे७ फाइटर जेटको सट्टा अत्याधुनिक जे१६ बहुउपयोगी युद्दक उपकरणसँगै नयाँखाले पिएचएल ११ ट्रक, बहु प्रणालिमा आधारित स्वचालित १२२ मिलिमिटरका रकेट लन्चर आदि हिमाली क्षेत्रमा राखिएका छन् । सबैखाले हतियार र उपकरणहरु नियमित ड्रिलमार्फत बारम्बार परीक्षण गर्नुपर्छ । र लडाकु विमानका लागि विशेषज्ञसँगै तालिम लिनुपर्छ सङले भनेका छन् । दी वेस्टर्न थिएटर कमान्डले सिनजियाङ र तिब्बती सैनिकलगायतले भारतसँगको आफ्नो सीमाको सुरक्षाको लागि आफैँ जिम्मेवार हुने बताएको छ । सन् २०१७ मा चीनको सेनाले भारतसँग जोडिएको हिमाली क्षेत्रको सीमा अवलोकलनका लागि डोक्लाम प्लेटमाथि अवलोकन पोष्ट निर्माण गरेको थियो । यसअघि बिहीबार भारतले चीनलाई हिमाली सीमा क्षेत्रबाट दुबै देशले सीमा सुरक्षा बल हटाउनु पर्ने प्रस्ताव राखेको थियो ।"
"रहस्यमय बन्दै घटना, थप चार जना अनुसन्धानमा तानिए","संखुवासभा : मादी नगरपालिकाको हत्याकाण्डमा संलग्न भएको आरोपमा प्रहरीले थप चार जना माथि अनुसन्धान सुरु गरेको छ। एकै परिवारका ६ जनाको हत्यामा संलग्न स्थानिय लोकबहादुर कार्कीलाई प्रहरीले पक्राउ गरिसकेको छ। लोकबहादुरका भाइ नरेश समेत प्रहरी नियन्त्रणमा छन्। हत्यामा संलग्न लोकबहादुर र उनका भाइ नरेश बाहेक अन्य ४ जनामाथि प्रहरीले अनुसन्धान थालेको छ। भदौ २१ गते बिहान लोकबहादुरले ६ जनाको हत्या गरेको बताइएको छ। लोकबहादुरको बयानका आधारमा उनका भाइ नरेशलाई पक्राउ गरेको हो। हत्यामा संलग्न भएको आरोपमा पक्राउ परेका लोकबहादुर र नरेशको बयानका आधारमा अन्य ४ जना माथि समेत प्रहरीले अनुसन्धान थालेको छ। प्रहरीले ती ४ जनाको नाम भने खुलाएको छैन। प्रहरीले मृतक रञ्जनाको हराएको मोबाइल लोकबहादुरको घरमा फेला पारेपछि अनुसन्धान लोकबहादुर र उनका भाइ नरेशमाथि केन्द्रित भएको छ। लोकबहादुर र उनका भाइ नरेशसँगको बयानका आधारमा प्रहरीले थप ४ जनालाई अनुसन्धानको दायरामा ल्याएको हो। घटनाको सातौं दिन अभियुक्त लोकबहादुर कार्कीलाई पक्राउ गरी प्रहरीले सार्वजनिक गरेको थियो। मृतक रञ्जना कार्कीको हराएको मोबाइल प्रहरीले फेला पारेपछि अनुसन्धान टोली पुनः घटना स्थल केन्द्रित बनेको १ नम्बर प्रदेश प्रहरी कार्यालय विराटनगरका प्रवक्ता एसपी नवीनराज राईले बताए। हत्या आरोपमा पक्राउ परेका लोकबहादुरको घरबाट बिहीबार मोबाइल भेटिएको हो। रञ्जनाको मोबाइल घटना भएको बिहानदेखि नै हराएको थियो। मोबाइल स्विच अफ भएकाले प्रहरीले सम्भावित ठाउँमा खोजी गरिरहेको थियो। घटनाबारे थप प्रमाण फेला परेपछि संघीय इकाई प्रहरी कार्यालय धरानका एसपी भीम दाहालको नेतृत्वमा १ नम्बर प्रदेश प्रहरी कार्यालयका प्रहरी सहित ६ जनाको टोली घटना स्थल पुगेर पुनः अनुसन्धान सुरु गरेको छ। घटनामा अन्य व्यक्तिहरुको समेत संलग्नता भएको आशंकामा अनुसन्धान सुरु गरेका छौँ, एसपी राईले अन्नपूर्णसँग भने। छिमेकीले समेत घटनाको जानकारी नदिँदा प्रहरी अनुसन्धानमा जटिलता भएको थियो। एक जना व्यक्तिले मात्र उक्त घटना गराउन नसक्ने प्रहरीकै केही अधिकारीहरुले बताउँदै आएका छन्। लोकबहादुरलाई सार्वजनिक गरेकै दिन संघीय इकाई प्रहरी कार्यालय धरानका एसपी भीम दाहाल, प्रदेश १ प्रहरी प्रमुख डिआईजी अरुणकुमार बीसी, केन्द्रीय अनुसन्धान ब्युरो डीएसपी रुगमबहादुर कुँवरसहितको अनुसन्धान टोली आआफ्नो कार्यालय फर्किएका थिए। थप अनुसन्धान र सुरक्षाका लागि इलाका प्रहरी कार्यालय चैनपुरका प्रहरी निरीक्षक योगराज खतिवडासहितको टोली घटना स्थलमै रहेको थियो।"
गणतन्त्रात्मक शासन प्रणालीलाई सुदृढ गरौँ : प्रधानमन्त्री,"काठमाडौं : प्रधानमन्त्री शेरबहादुर देउवाले संविधानको संरक्षण र संघीय लोकतान्त्रिक गणतन्त्रात्मक शासन प्रणालीलाई सुदृढ गर्दै मुलुकलाई आर्थिक विकासमा डोर्याउनुपर्ने बताएका छन्। संविधान दिवसका अवसरमा शुभकामना सन्देश दिँदै प्रधानमन्त्री देउवाले यस्तो बताएका हुन्। नेपाली कांग्रेसको नेतृत्वमा संविधान सभाबाट घोषणा भएको नेपालको संविधान लामो संघर्षपूर्ण लोकतान्त्रिक आन्दोलनको एउटा महत्वपूर्ण उपलब्धि भएको उनले बताए । नेपाली कांग्रेसको नेतृत्वमा सबै दल तथा नागरिकको सहयोगमा देशमा क्रमशः शान्ति स्थापना, संविधान निर्माण तथा संघ, प्रदेश र स्थानीयतहको निर्वाचन गराएर संविधान कार्यान्वयन गरेको सर्वविदित नै छ', उनले भने, 'यो संविधानले लोकतन्त्र र मानव अधिकारका विश्वव्यापी मान्यतालाई आत्मसात् गर्दै सबैको हक र अधिकार सुनिश्चित गरेको छ । उनले अनेक चुनौतीका बाबजुद संविधानको सफल कार्यान्वयनसँगै सबैले देशको समुन्नतिलाई सुनिश्चित गर्ने संकल्प गर्नु आवश्यक रहेको बताए । यस्तै सरकार संविधानको भावनालाई जनताको जीवनमा महशुस हुनेगरी कार्यान्वयन गर्न प्रयत्नशील रहेको पनि बताए । 'कोभिड१९ विरुद्धको स्वास्थ्य मापदण्डको पालना गर्दै उच्च सर्तकता र दृढ मनोबलकासाथ यो महामारीको सामना गर्न संविधान दिवसको अवसरमा म सबैलाई आग्रह गर्दछु, उनले भने, विश्वव्यापी रुपमा फैलिरहेको कोभिड१९ को महामारीबाट नेपाली नागरिकको जीवन रक्षा गर्न आगामी चैत्र मसान्तभित्र सबै नेपाली नागरिकहरुलाई पूर्ण खोप लगाउनु वर्तमान सरकारको मुख्य लक्ष्य रहेको छ।'"
"फेरियो संविधान, फेरिएन संस्कार","काठमाडौं : कैयौं दृश्यअदृश्य शक्तिका दबाब र स्वार्थलाई चिर्दै ०७२ असोज ३ गते संविधानसभाबाट संविधान घोषणा भयो। ऐतिहासिक संविधान घोषणासभामा तत्कालीन सभाध्यक्ष सुवास नेम्बाङले भनेका थिए संविधानले अधिकार दिन्छ तर विवेक र क्षमता दिँदैन। नेता र नेतृत्वमा सही ढंगले कार्यान्वयन गर्ने विवेक र क्षमता भएन भने संविधानमा कुनै पनि बेला समस्या आउनेतर्फ सभाध्यक्ष नेम्बाङले सचेत गराएका थिए। त्यस बेला सबै जाति, क्षेत्र, लिंग र समुदायलाई समान अधिकार दिएको भन्दै देशभर उत्सव मनाइएको थियो। संघीयता, धर्मनिरपेक्षता, गणतन्त्र र समावेशीतालाई संविधानका खम्बा भनेर व्याख्या गरिएको थियो। तर, ७ वर्ष नपुग्दै संविधानले कल्पना गरेभन्दा विपरीतका दृश्य देखिन थाले। राज्यका तीनै अंग विवादमा तानिए। राजनीतिक स्थिरताको कल्पना गरिए पनि मुलुक पुनः अस्थिरतातिर धकेलिएको छ। दलीय लुछाचुँडीका विसंगतिको पुनरावृत्ति भइरहेको छ। गणतन्त्रको प्रतीक राष्ट्रपति संस्था पनि विवादरहित रहेन। संविधानले एकात्मक व्यवस्था फेर्यो। तर, नेता र नेतृत्वमा संस्कार फेरिएन। नेताहरू आन्दोलनको नेतृत्व गर्न सफल भए। तर, परिवर्तनलाई संस्थागत गर्न चुकिरहेका छन्। जसकारण समाज पुनः राजनीतिक विकृतिकै चक्रव्युहमा फस्ने जोखिम देखिँदै छ। संविधानविद् एवं राष्ट्रियसभा सदस्य राधेश्याम अधिकारी संविधानमा नभई कर्ताहरूमा दोष देखिएको बताउँछन्। संविधानले त बलियो संसद्, स्थिर सरकार र स्वतन्त्र न्यायपालिकाको व्यवस्था गरेको छ, सांसद अधिकारी भन्छन्, तर, प्रयोगकर्ताले संविधानको ठीक पालना गर्न सकेनौं। त्यसैले विकृति र विसंगति देखापरेका हुन्। अर्का संविधानविद् एवं माओवादी केन्द्रका सांसद रामनारायण बिडारी निवर्तमान सरकारको कार्यशैली र दलीय अडानका कारण संविधानमाथि प्रश्न उठेको आरोप लगाउँछन्। अदालतमा एकलौटी न्यायाधीश नियुक्त गर्ने, संसद (प्रतिनिधिसभा) भंग गर्ने, असंवैधानिक रूपमा संवैधानिक निकायमा नियुक्ति गर्ने कार्यले संविधानमाथि प्रश्न उठेका हुन्, बिडारी भन्छन्, यस्तो स्थिती आउनुमा संविधान नभई दलका कार्य जिम्मेवार छन । कार्यपालिका अस्थिर संविधानको प्रमुख उद्देश्य र लक्ष्य थियो, स्थिर सरकार। त्यसका लागि कैयौं व्यवस्था गरिए। तर, संविधानमै छिद्र खोज्दै ती व्यवस्था भत्काइए। ०७४ को निर्वाचनले वाम गठबन्धनलाई झन्डै दुईतिहाइको बहुमत दियो। एमाले र माओवादी केन्द्र मिलेर नेकपा पनि बन्यो। तर, आन्तरिक किचलो र खिचातानीले शक्तिशाली सरकार तीन वर्षमै ढल्यो। पार्टी पनि सग्लो रहेन, पुरानैमा फर्किनुपर्यो। आफ्नै पार्टीको सरकारका पक्षमा सांसदले मत दिएनन्। सत्तासीन एमालेका सांसदले फ्लोर क्रस गरे। दलीय द्वन्द्वबीच तत्कालीन प्रधानमन्त्री केपी शर्मा ओलीले दुईपटक प्रतिनिधिसभा विघटन गरी मध्यावधि निर्वाचन घोषणा गरे। सर्वोच्च अदालतले दुईपटक नै प्रतिनिधिसभा पुनःस्थापनाको फैसला गर्यो। दलीय द्वन्द्वकै कारण परमादेशबाट शेरबहादुर देउवा प्रधानमन्त्री नियुक्ति भए। त्यसपछि ल्याएको अध्यादेशले एमाले र जसपा फुटे। प्रतिनिधिसभा फेरि हङ पार्लियामेन्ट बन्दै छ। सरकार बनाउन र भत्काउन अनेक विकृति र विसंगति देखापर्दै छन्। कानुनविद् एवं एमाले सांसद कृष्णभक्त पोखरेल संविधान बनाउने बेला गरेका बाचा र संकल्प दलहरूले बिर्सेका कारण छोटै समयमा राज्यका सबै अंग विवादमा परेको बताउँछन्। व्यवस्थापिका बन्धक संसद्को मुख्य काम कानुन निर्माण हो। तर, दलीय द्वन्द्वले राजनीतिक खिचातानीको थलो बनिरहेको छ। अघिल्लो सरकारले अध्यादेशबाट ल्याएको बजेट प्रतिस्थापन गर्ने विधेयक पारित नहुँदा मुलुक पहिलो पटक केही दिन बजेटविहीन बन्न पुग्यो। विपक्षी एमालेले सभामुखको भूमिकामाथि प्रश्न उठाउँदै संसद्मा अवरोध गरिरहेको छ। संसद् अवरुद्ध हुँदा कानुन निर्माण र जनताका जल्दाबल्दा समस्यामाथि छलफल ठप्प छ। मौलिक हक कार्यान्वयनमा नआउँदा जनताले राहतको महसुस गर्न पाएका छैनन्। संघीयता कार्यान्वयनसँग जोडिएका नागरिकता, निजामती कर्मचारी, प्रहरी समायोजनजस्ता विधेयक अड्केको अड्क्यै भएका छन्। महत्वपूर्ण विधेयकलाई टुंगोमा पुर्याउन सरकार र संसद्को ध्यान गएको छैन। न्यायपालिका विवादमा राजनीतिक विवादको निरुपण न्यायालयबाट हुन थालेको छ। यससँगै न्यायालयको क्षेत्राधिकारमाथि प्रश्न उठ्न थालेको छ। संवैधानिक इजलास गठन विवादमा प्रधानन्यायाधीश चोलेन्द्रशमशेर जबराले फोर्स लिभ लिनुपरेको छ। सरकारका निर्णयसम्बन्धी कैयौं मुद्दामा कन्फ्लिक्ट अफ इन्ट्रेस्टका विषय विवादमा रहे। न्यायालयमै भ्रष्टाचार मौलाएको तथ्य अध्ययन प्रतिवेदनले औंल्यायो। त्यसको कार्यान्वयन कसरी हुन्छ भन्ने प्रश्न उठेका छन्। संविधानविद् एवं राष्ट्रियसभा सदस्य अधिकारी संविधानका कमीकमजोरी संशोधन र परिमार्जन गर्न आयोग बनाएर काम गर्ने बेला भएको बताउँछन्। सरकार गठनसम्बन्धी धारा ७६ मा परिमार्जन, प्रतिनिधिसभा नभएको बेला राष्ट्रियसभालाई अधिकार हस्तान्तरण र संवैधानिक परिषद्मा प्रधानन्यायाधीशको सहभागिता गराउने कि नगराउने भन्नेमा अध्ययन गर्नुपर्ने अधिकारी बताउँछन्। अपूरै छ मधेसको माग संविधानसभा भवनमा २०७२ असोज ३ गते भव्य कार्यक्रम थियो। जनप्रतिनिधिले संविधान जारी गर्दै थिए। राजधानीसहित पहाडी र हिमाली क्षेत्रमा खुसियाली थियो। तर, तराईमधेसमा विरोध जनाइयो। आन्दोलन नै भयो। ठोस निष्कर्षमा पुर्याउने सहमति वा उपलब्धि नभई उक्त आन्दोलन सेलायो। संघीयताको माग गर्ने मधेस थियो। अर्को माग पनि थियो, समानुपातिक समावेशी। मुलुकको पहिलो राष्ट्रपति र उपराष्ट्रपति मधेसी मूलकै डा रामवरण यादव र परमानन्द झा भए। राज्यका सबै निकायमा मधेसीको समानुपातिक समावेशीको सिद्धान्त लागू गरियो। तर, मधेस केन्द्रित दलले माग गर्दै आएको संविधान संशोधनको माग पूरा भएको छैन। यो माग सत्तामा जाने भर्याङ र राजनीतिक फेस सेभिङ मात्र भइरहेको देखिएको छ। संघीयता कार्यान्वयनपछि मधेसमा भौतिक पूर्वाधार र विकास निर्माणले फड्को मारेको छ। राज्य प्रणालीमा उपस्थिति बढेको छ। तर, शिक्षामा खासै प्रगति नभएको सरोकारवाला बताउँछन्। सत्ता गठबन्धनको जसपाले त संविधान दिवस नै बहिस्कार गर्न निर्देशन जारी गरेको छ।"
महँगियो भान्सा,"काठमाडौं : बजारमा अस्वाभाविक ढंगले खाद्यवस्तुको मूल्यवृद्धि भएको छ। बढ्दो महँगीले उपभोक्ता मारमा परेका छन्। मौसमी तरकारीदेखि तेल, दाल र चिनीलगायत दैनिक उपभोग्य वस्तुको मूल्य बढेकाले भान्सा महँगिएको हो। हरेकको भान्सामा दिनहुँ चाहिने तेल, गेडागुडी र दालको मूल्य अकासिएको छ। तेलमै प्रतिलिटर ९० रुपैयाँदेखि गेडागुडीमा ४० रुपैयाँसम्मको मूल्य बढ्दा उपभोक्ता मारमा परेका छन्। बजारमा अधिकांश वस्तुको मूल्य अकासिएको छ। सबैभन्दा बढी तेलको मूल्य बढेको छ। नेपाल खुद्रा व्यापार संघको तथ्यांकअनुसार गत भदौमा प्रतिलिटर १ सय ५० रुपैयाँमा पाइने तेलको मूल्य ६० प्रतिशतले वृद्धि भई २ सय ४० रुपैयाँ पुगेको छ। गत वर्ष भदौमा भुटेको तोरी तेलको मूल्य प्रतिलिटर २ सय ७५ रुपैयाँ थियो। तर, अहिले ८५ रुपैयाँ बढेर ३ सय ६० रुपैयाँ पुगेको छ। यो वृद्धि गत वर्षको तुलनामा ३०९१ प्रतिशतले बढी हो। काँचो तोरीको तेल गत भदौमा प्रतिलिटर १ सय ८० रुपैयाँ थियो। अहिले ८० रुपैयाँले बढेर २ सय ६० रुपैयाँ पुगेको छ। यसको वार्षिक वृद्धिदर ४४४४ प्रतिशत हो। सनफ्लावर तेलको मूल्य प्रतिलिटर १ सय ६४ रुपैयाँबाट ८६ रुपैयाँ बढेर २ सय ५० रुपैयाँ पुगेको छ। घिउ र गेडागुडीको मूल्य पनि उत्तिकै महँगिएको छ। डाल्डा घिउ प्रतिलिटरमै ७५ रुपैयाँले बढेर २ सय २० रुपैयाँ पुगेको छ। गत भदौको तुलनामा गेडागुडी किलोमा ३० रुपैयाँदेखि ४० रुपैयाँले वृद्धि भएको छ। सेतो केराउ प्रतिकिलो १ सय, सानो केराउ १ सय ८० रुपैयाँ र हरियो केराउ प्रतिकेजी १ सय ५० रुपैयाँ पुगेको छ। यसैगरी राजमाको मूल्य प्रतिकेजी दुई सय रुपैयाँ पुगेको छ। गत वर्षको तुलनामा किलोमा ४० रुपैयाँले बढेको हो। गत भदौमा प्रतिकेजी १ सय ६० रुपैयाँमा राज्मा पाइन्थ्यो। मस्यौराको मूल्य पनि ह्वात्तै बढेको छ। सुक्खा तरकारीमा प्रयोग हुने मस्यौरा किलोमै ७० रुपैयाँँले बढेर दुई सय रुपैयाँ पुगेको संघले जानकारी दिएको छ। काठमाडौं चन्द्रागिरिकी प्रमिला ठकुराठी किराना पसल सुरु गरेको करिब डेढ वर्षमा तेलको मूल्य अचाक्ली बढेको गुनासो गर्छिन्। कोभिड महामारीले आम नागरिकको आम्दानी यसपूर्वको अवस्थामा अझै पुगिसकेको छैन। यस्तो बेलामा महँगी चर्को हुँदा उपभोक्ताले ढाड भाँच्चिएको गुनासो गर्छन्। यता खुद्रा व्यापार संघका पूर्वअध्यक्ष पवित्र बज्राचार्य चाडपर्व नजिकिन थालेकाले महँगी अझै बढ्ने बताउँछन्। मूल्य बढ्नुमा सरकार पनि जिम्मेवार भएको उनको भनाइ छ। सरकारले ठूला पसललाई अनुगमन गर्न नसकेको गुनासो गरे। तेलको मूल्यवृद्धि अस्वाभाविक रूपमा बढ्नुको कारण उत्पादक भएको उनको दाबी छ। तेल उत्पादन गर्ने करिब २० वटा कम्पनी छन्। तेल उत्पादकहरूले सिन्डिकेट लगाएकाले अस्वाभाविक मूल्य बढेको उनले बताए। सिन्डिकेट गर्न पाइँदैन, बज्राचार्यले भने, व्यापारीबीच मिलेर मूल्य बढाउने प्रवृत्ति देखिन्छ। उपभोक्ता अधिकार संरक्षण मञ्चका अध्यक्ष माधव तिमिल्सिना महँगी बढ्नुमा राष्ट्रिय र अन्तर्राष्ट्रिय कारण रहेको तर्क गर्छन्। चाडपर्वमा बजारमा बढी कारोबार हुने भएकाले व्यवसायीले चलखेल गर्ने गरेको उनको दाबी छ। केही व्यवसायीहरूले यहीँ बेला नै मौका छोप्ने गर्दा मूल्यमा असर परेको पक्कै हो, उनले भने। मूल्यवृद्धिका कारण खोज्दै सरकार जिम्मेवार भएर नियन्त्रण गर्नुपर्ने उनले बताए। तेलको कच्चा पदार्थको मूल्य बढेको छ। अन्तर्राष्ट्रिय बजारमा बढेको तुलनामा नेपालमा बढेको ठीक हो कि होइन भनेर मूल्य विश्लेषण गर्न सरकारसँग माग गरेका छौं, उनले भने। तेलको मूल्य बढेकोबारे सरकारले तेल उद्योगीहरूसँग छलफल सुरु गरिसकेको छ। यसैबीच, मूल्य नियन्त्रण गर्न खाद्य व्यवस्था तथा व्यापार कम्पनी, साल्ट ट्रेडिङ कर्पोरेसन लिमिटेड र डीडीसीले चाडपर्वलाई लक्षित गर्दै सुपथ पसल सञ्चालनमा ल्याएका छन्। बजारको मूल्यमा सन्तुलन ल्याउन तथा मूल्य वृद्धिलाई नियन्त्रण गर्ने उद्देश्यले यस्ता सुपथ पसल हरेक वर्ष सञ्चालनमा ल्याइए पनि मूल्य नियन्त्रण हुन सकेको छैन।"
कर्णालीलाई साक्षर बनाउनै मुस्किल,"सुर्खेत : आधाभन्दा बढी नागरिक गरिबीको रेखामुनि रहेको कर्णालीलाई साक्षर बनाउन मुस्किल देखिएको छ। विशेषगरी साविक कर्णालीका पाँच जिल्लामा जटिलता छ। आर्थिक अभाव, भौगोलिक विकटता, सामाजिक मान्यता र धार्मिक अन्धविश्वास तथा सरकारी बेवास्ता नै साक्षर कर्णाली अभियानमा चुनौती बनेका हुन्। यहाँका करिब एक चौथाइ नागरिक सामान्य लेखपढ गर्न, आफ्नो नाम लेख्न र हस्ताक्षर गर्नसमेत जान्दैनन्। सरकारी तथा गैरसरकारी निकायले साक्षर बनाउने भन्दै बर्सेनि करोडौं रकम लगानी गरिरहेका छन्। तर, धेरै नागरिक सामान्य अक्षर पनि चिन्न सकेका छैनन्। आर्थिक वर्ष २०६५६६ देखि सुरु भएको साक्षरता अभियानअन्तर्गत कर्णालीलाई २ वर्षभित्र साक्षर बनाउने लक्ष्य लिइएको थियो। तर, १३ वर्ष बितिसक्दा पनि यो अभियान अधुरै रहेको हो। कर्णाली प्रदेशका १० जिल्लामध्ये हुम्ला, जुम्ला, मुगु, डोल्पा र कालीकोट हालसम्म साक्षर जिल्ला घोषणा हुन सकेका छैनन्। कर्णालीमा अझै ४ लाख ७७ हजार आठ सय ४१ जना नागरिक निरक्षर अर्थात् सामान्य पढ्न र लेख्न नसक्ने अवस्थामा छन्। कर्णाली प्रदेशको सामाजिक विकास मन्त्रालयको तथ्यांकअनुसार १५ देखि ६० वर्ष उमेर समूहका १२ हजार ६ सय ४८ जना नागरिक निरक्षर छन्। उनीहरूलाई साक्षर बनाउन मुख्य चुनौती छ। सबैभन्दा धेरै १५ वर्षदेखि ६० वर्ष उमेर समूहका कालीकोटमा ४ हजार दुई सय ७० जना नागरिक निरक्षर छन्। मुगुमा ३ हजार दुई सय, जुम्लामा २ हजार आठ ६०, हुम्लामा १ हजार सात सय ६३ र डोल्पामा ५ सय ५५ नागरिक निरक्षर छन्। यो समस्या ध्यानमा राख्दै कर्णाली प्रदेश सरकारको पूर्ण साक्षर अभियानलाई मुख्य एजेन्डा बनायो। हरेक वर्षको नीति तथा कार्यक्रममा प्रदेश सरकारले कर्णालीलाई साक्षर घोषणा गर्ने योजनालाई प्राथमिकतामा राख्यो। तर, कोरोना महामारीका कारण प्रदेश सरकारले त्यो लक्ष्य भेटाउन सकेन। स्थानीय र प्रदेश सरकार मिलेर पूर्णसाक्षर प्रदेश घोषणा गर्ने योजना पनि बनाए। कोरोनाका कारण साक्षरता अभियान नै सफल हुन सकेन, सामाजिक विकास मन्त्रालयका शिक्षा शाखा प्रमुख विष्णुप्रसाद अधिकारीले भने, कोरोनाकै कारण अभियान प्रभावकारी हुन सकेको छैन, कर्णालीलाई पूर्ण साक्षर बनाउन अझै समय लाग्छ। कोरोनाको अवस्था सहज भए २ वर्षभित्र कर्णालीलाई पूर्णसाक्षर बनाउन सकिने अधिकारीको दाबी छ। अर्कोतर्फ कर्णालीमा प्राथमिक तहको सिकाइ उपलब्धि पनि कमजोर देखिएको छ। प्राथमिक तहमा प्रदेशको कुल सिकाइ उपलब्धि ४५ प्रतिशत मात्रै रहेको सामाजिक विकास मन्त्रालयले जनाएको छ। भर्नादर सकारात्मक भए पनि उत्तीर्णदर पनि चिन्ताजनक छ। प्राथमिक तहमा १५ प्रतिशत विद्यार्थी अनुत्तीर्ण हुने गरेका छन्। असफल सिकाइका कारण वार्षिक १० प्रतिशत विद्यार्थीले कक्षा दोहोर्याउनुपर्ने अवस्था छ। त्यस्तै, ५ प्रतिशत बालबालिकाले कक्षा छोड्ने गरेका छन्। हाल सरकारले सिकाइ उपलब्धि बढाउन र विद्यार्थी टिकाउन सरकारले दिवा खाजा र छात्रवृत्ति जस्ता कार्यक्रम सञ्चालन गर्दै आएको छ। तैपनि कर्णालीमा साक्षरता अभियान प्रभावकारी हुन सकेको छैन।"
नेपाली पहिचान झल्काउने इन्द्रजात्रा,"काठमाडौं : हनुमानढोकामा हर्षोल्लास छ। मानव सागरले भरिभराउँ छ। बाजागाजाको मंगलधुनले झन् रौनक थपेको छ। कालभैरव मन्दिर अगाडि ३२ फिटे लिङ्गो ठ्याएर इन्द्रजात्राको आगमन भएको छ । श्वेत भैरवको मन्दिर पूजापाठ र दर्शनका लागि खोलिएको छ। त्यहाँ उपस्थित सबैको अनुहारमा खुसीको सीमा छैन। कोही नाच्दै छन् त कोही गाउँदै छन्। कोही बाजा बजाउँदै छन्। शनिबार हनुमानढोका पुग्दा साँस्कृति पर्व इन्द्रजात्राको यस्तै उत्सव देखियो। यो रमझम अबको आठ दिनसम्म चल्नेछ। इन्द्र देवताको प्रतीकका रुपमा लिंगो ठड्याइन्छ। यो जात्रा शताब्दियौंदेखि चल्दै आएको छ। साँस्कृतिक शहर काठमाडौं, भक्तपुर, ललितपुरमा विशेष रुपमा इन्द्रजात्रा मनाइन्छ। इन्द्रजात्राको उद्गम स्थल हनुमानढोका दरबार क्षेत्र हो। यहाँ १२औंदेखि १८औं शताब्दीमा निर्मित थुप्रै मठमन्दिर छन्। भाद्र शुक्लपक्ष यँलाथ्व द्वादशीका दिन लिङ्गो उठाएपछि इन्द्रजात्रा विधिवत् रुपमा सुरु भएको मानिन्छ। र, उक्त लिङ्गो बागमती नदीमा बिसर्जन गरेपछि जात्रा औपचारिक रुपमा समापन हुने गर्दछ। इन्द्रजात्राको रौनक रथयात्रा मौलिक नाच, गान, रथयात्रा इन्द्रजात्राको रौनक र विशेषता हो। जहाँ हामी मात्रै होइन, विदेशी पर्यटक पनि औधी रमाउँछन्। इन्द्रजात्राको अर्को मुख्य आकर्षण कुमारी, गणेश र भैरवको रथयात्रा हो। इन्द्रजात्रामा ३३ कोटी देवता उपस्थित भएको जनविश्वास रहेको इन्द्रजात्रा व्यवस्थापन समितिका अध्यक्ष गौतमरत्न शाक्य बताउँछन्। दर्शनका लागि प्रत्येक वर्ष राष्ट्र प्रमुखको सवारी हुन्छ, उनले भने, जात्रामा सबै देवीदेवताको समिश्रण हुन्छ। श्वेतभैरवको मुखबाट प्रसादका रुपमा रक्सी बगाउने चलन छ। त्यो प्रशाद खानाले शरीरमा भएको रोग निवारण हुने जनविश्वास छ, शाक्य भन्छन्। वर्षा र सहकालका देवता इन्द्रको पूजाआराधना गरी परम्परागत रूपमा नेवार समुदायले मनाउने जात्रा हो, इन्द्रजात्रा। राजधानीमा मनाइने विविध जात्रामध्येको एउटा रमाइलो र महत्वपूर्ण जात्रा इन्द्रजात्रा हो। इन्त्रजात्राको प्रमुख कार्य नै लिंगो (ध्वजा) स्थापना हो। उक्त लिंगो ठड्याएपछि फेदमा हात्ती चढेको सुनको जलप लगाइएको इन्द्रको प्रतिमा राखेर पूजा गरिन्छ। नाला जंगलको लिङ्गो भक्तपुरको नाला जंगलबाट लिङ्गो ठड्याउन सालको रुख काटिन्छ। ३२ फिट अग्लो सिधा रुख छनोट गरिन्छ। लिङ्गोका लागि रुख काट्न कालोबोको लिएर जात्रा व्यवस्थान समितिका पदाधिकारी जंगलमा जान्छ। उनीहरूको साथमा केन्द्रीय मानन्धर समूह र नेपाली सेनाका जवान हुन्छन्। रुखलाई इन्द्रको रुपमा पूजा गर्दै बोका बली दिइन्छ, अध्यक्ष शाक्य भन्छन्, लिङ्गोका लागि पहिलो पटक चाँदीको बञ्चरोले रुखको जरामा हानिन्छ। त्यसपछि मात्रै बञ्चरोले काटेर रुख ढालिन्छ। लिङ्गोलाई डोरीमा बाँधेर तान्दै भोटाहिटीको असनमा ल्याइन्छ। यहाँसम्म लिङ्गोलाई ल्याउन ४५ दिनसम्म लाग्छ। यस वर्ष २९ गते नै जंगलबाट लिङ्गो नगरप्रवेश गराइएको थियो। इन्द्रजात्रा : प्राचीन जात्रा इन्द्रजात्राका लागि सरकारले बर्सेनि २३ लाख बजेट दिन्छ। तर, यसपालि भने व्यवस्थान समितिको खातामा रकम आएको छैन। इन्द्रजात्रा प्राचीन जात्रा रहेको राष्ट्रिय धर्म सभा नेपालका अध्यक्ष प्राडा माधव भट्टराई बताउँछन्। २४२५ सय वर्ष अगाडि लेखिएकोे नाटक सिद्धान्तमा इन्द्रजात्राकोे चर्चा गरिएको छ । त्यसअघि मनाइन्थ्यो र चर्चा गरियो, उनी भन्छन्, यो पर्वले सिंगो नेपाल र नेपालीको साँस्कृतिक, धार्मिक र सामाजिक एकताको पहिचान झल्काएको छ। पछिल्लो समय इन्द्रजात्राको रौनकमा कमी आएको अध्यक्ष भट्टराईले औंल्याए। पहिला परम्परागत नाचगान हुन्थ्यो। अहिले मौलिकताभन्दा देखावटी ज्यादा भयो, उनी भन्छन्, विश्वको सबैभन्दा पुरानो जात्राको सरकारले प्रचार गर्न सकेको छैन। बैदिक सनातन धर्म, तान्त्रिक विधि र बौद्धमार्गीलाई इन्दजात्राले एउटै मालामा उन्ने काम गर्दै आएको बताउँदै उनले थपे, संसारको समावेशी, धार्मिक र समाजलाई जोड्ने कुनै पर्व हो भने त्यो इन्द्रजात्रा नै हो। इन्द्र वर्षाका देवता पनि हुन्। समयमा पानी पर्दा धान खेती गरेर किसानहरू वर्षभरी खाद्यान्न उब्जाउँछन्। वर्षा होस् र धान फलोस् भन्ने कामना गर्दै किसानहरू इन्द्रलाई देवताका रुपमा पूजा गर्छन्। इन्द्रजात्राको किंवदन्ती स्वर्गलोकका राजा इन्द्र काठमाडौं आएर पारिजातको फूल टिप्दा चोर भनेर पक्राउ परे। उनको आमा बसुन्धराले ब्रत गरेकी थिइन्। पूजामा सघाउन फूल टिप्दा उनलाई चोर भनी नियन्त्रणमा लिएको थियो। डोरीले पाता कसी बिच सडकमै जात्रा गरेको दिनमा इन्द्रजात्रा मनाइन्छ। इन्द्रकी आमा स्वयंम् काठमाडौं आएर छोराको बदलामा कुहिरो दिने बाचा गरी इन्द्रलाई फर्काएर लग्छिन्। त्यही कुहिरोले गर्दा धानबाली समयमा पाक्ने भयो भन्ने कथन अझै पनि जनजिब्रोमा जीवितै छ। पुराण अनुसार प्राचीन कालमा देवता र असुरहरू ठूलो युद्धको तयारीमा लागे। त्रिदेव र सम्पूर्ण देवगणले देवराज इन्द्रलाई विजयी गराउन ध्वजा बनाएर त्यसलाई पूजा गरेर इन्द्रलाई हस्तान्तरण गरे। इन्द्रले समातेकाले त्यस ध्वजालाई इन्द्रध्वजा भनियो। देवासुर संग्राममा देवताहरूको विजय भएपछि इन्द्रध्वज पूजा र समारोहले निरन्तरता पायो। स्वर्गलोक र पृथ्वीमा समेत विजयको कामनाले राजाहरूले इन्द्रध्वज स्थापना गर्न थाले। पृथ्वीका राजा उपरिचर बसुलाई देवराज इन्द्रले इन्द्रध्वजा दिएपछि उनले युद्धमा सजिलै विजय हासिल गरेको चर्चाले सबैमा यो पर्व मनाउने हौसला जाग्यो। आफ्नो राज्यमा सुख, समृद्धि वृद्धि गर्न इन्द्रध्वजा स्थापना गर्ने परम्परा बस्न थाल्यो। जात्रामा नेवारी परिकार इन्द्रजात्रा एक हप्ता अघिदेखि नै पूर्णचण्डी मन्दिरलाई टोलबासीले मिलेर सरसफाई गर्छन्। मन्दिरको मर्मतसम्भार र रंग लगाई चिटिक्क पारिन्छ, ललितपुरका विकेश शाक्य भन्छन्, नेवारहरूले घरघरमा सयम:बजी खान्छन्। यसमा च्यूरा, भटमास, आलु, साग, छोइला, अदुवा, जेरी हुन्छ। बेलुका बाँडेर प्रसादका रुपमा खाइन्छ। इन्द्रजात्रा परम्परागत परिकारहरूलाई संरक्षण गर्दै आएको उनी बताउँछन्। पुरानो पुस्ताले इन्द्रजात्रा मनाएको देखेर नयाँ पुस्तामा यो जात्रा हस्तान्तरण हुन्छ। एकताको अभूतपूर्व पर्व नेपाल एकीकरणको परिप्रेक्षमा यस दिनको विशेष महत्व छ। यही दिन पृथ्वीनारायण शाहले राजा जयप्रकाश मल्ललाई हराएर कान्तिपुर विजय गरेका थिए। प्राय: सबै पर्वहरू सामाजिक एकताका पर्वहरू हुन्। तर, अरुभन्दा पनि इन्द्रजात्राको एकताको अभूतपूर्व पर्व छ। नेपाल एकीकरणकर्ता पृथ्वीनारायण शाहले पनि नेपाल एकीकरण गर्दा सबै जात्रामा रमाइरहेको मौका छोपेका थिए भने यहाँका राजालाई पराजित गरेपछि उनले कुमारीको दर्शन गरेर जनताको मत लिएका थिए भन्ने किंवदन्ती छ।"
संविधानलाई इमान र निष्ठापूर्वक पालना गरौं : सभामुख सापकोटा,"काठमाडौं : सभामुख अग्निप्रसाद सापकोटाले लोकतान्त्रिक मूल्य मान्यताहरूको संरक्षण र प्रवर्द्धन गर्न प्रतिबद्ध बन्न जरुरी रहेको बताएका छन्। संविधान दिवस २०७८ का अवसरमा सभामुख सापकोटाले यस्तो बताएका हुन्। सभामुख सापकोटाले लोकतान्त्रिक संस्थाहरूलाई क्रियाशील हुने वातावरण निर्माण गरी लोकतान्त्रिक मूल्य मान्यताहरूको संरक्षण र प्रवर्द्धन गर्न प्रतिबद्ध बन्न जरुरी रहेको बताए। दिवसले संविधानलाई इमान र निष्ठापूर्वक पालना गर्दै कार्यान्वयन गर्न हामी सबैलाई प्रेरणा मिल्नेछ भन्ने विश्वास लिएको छु। नेपाली जनताको कठिन संघर्षको परिणामका रूपमा नेपालको संविधान जारी गरिएको थियो, उनले भने । उनले संविधानमा व्यवस्था गरिएको शक्ति पृथकीकरण तथा नियन्त्रण र सन्तुलनको सिद्धान्त अनुरूप अघि बढ्दा यसको कार्यान्वयनमा सहजता आउने कुरा स्वयम् सिद्ध भएको बताए। वर्तमान संविधानमा परम्परागत अभ्यास भन्दा केही विशिष्ट र मौलिक विशेषता समावेश गरिएका छन्', उनले भने, 'संविधानमा अन्तर्निहित लोकतान्त्रिक मूल्य, मान्यता, आदर्श र प्रतिवद्धताहरूलाई व्यवहारमा रुपान्तरण गर्नु आजको मुख्य कार्यभार हो। सभामुख सापकोटाले संविधानवाद, संवैधानिक नैतिकता तथा लोकतन्त्र गतिशील अवधारणाहरु रहेको बताए।"
वीरगञ्जका होटल सुनसान,"वीरगन्ज : कोरोना संक्रमण रोकथामका लागि बन्द गरिएको वीरगन्ज नाका पूर्णरूपमा नखोलिएका कारण वीरगन्जका होटल तथा पर्यटन व्यवसाय धराशायी बनेको व्यवसायीहरूले बताएका छन्। कोरोना संक्रमण नियन्त्रणका लागि सरकारले वीरगन्ज नाका २०७६ चैत ११ गतेदेखि बन्द गरेको हो। उक्त नाका अहिलेसम्म पनि पूर्ण रूपमा खोलिएको छैन। वीरगन्ज नाकाबाट मालवाहक सवारी र पैदलयात्रुको आवागमन मात्र भइरहेको छ। भारतबाट साना तथा ठूला यात्रुवाहक र निजी सवारीसाधनको प्रवेशमा सरकारले लगाएको रोक यथावत् छ। जसले गर्दा भारतीय पर्यटक विगत डेढ वर्षदेखि आउन पाएका छैनन्। पर्यटक आउन नसकेपछि होटल तथा पर्यटन व्यवसाय धराशायी बन्दै गएको व्यवसायीहरूको गुनासो छ। कोरोनाको पहिलो र दोस्रो लहरमा वीरगन्ज क्षेत्रको होटल तथा पर्यटन व्यवसायले करिब डेढ अर्बको नोक्सानी व्यहोरी सकेको होटल तथा पर्यटन व्यवसायी संघ वीरगन्जका अध्यक्ष हरि पन्तले बताए। उनले भने, पहिलो लहरमा मात्रै करिब ५० करोड जतिको नोक्सानी भयो, दोस्रो लहरमा पनि झन्डै एक अर्बको नोक्सानी भएको छ। पन्तका अनुसार वीरगन्जमा साना र ठूला गरी ७० भन्दा बढी होटल सञ्चालनमा छन्। १० वटा होटल सञ्चालनको तयारीमा छन्। वीरगन्ज क्षेत्रका होटलमा आउने ग्राहक र पर्यटक ६० देखि ८० प्रतिशत भारतीय नै हुन्छन्। तर डेढ वर्षदेखि वीरगन्ज नाका पूर्ण रूपमा नखोलिएको र भारतीय यात्रुवाहक सवारीको प्रवेशमा रोक लगाइएका कारण डेढ वर्षयता वीरगन्जमा भारतीय पर्यटक नै नआएको पन्तले बताए। बसपार्क क्षेत्रका ४५ वटा होटल त बन्द नै भइसके, केही बन्दको तयारीमा छन्। उनले भने। सञ्चालनमा रहेका होटल पनि २५ प्रशितको क्षमतामा मात्र चलिरहेका छन्। होटल पूर्ण क्षमतामा सञ्चालनमा आउन नसक्दा ६० प्रतिशत कर्मचारीले रोजगारीसमेत गुमाउनु परेको संघका सदस्य कुबेर कार्कीले बताए। घरधनीलाई भाडा तथा कामदारको तलबभत्ता दिन सकेका छैनौ, उनले भने, बैंकको ब्याज, किस्ता र बिजुलीको महसुल बक्यौता पनि थपिँदै गएको छ। लिंकरोडमा रहेको होटल कुमु प्यालेसका सञ्चालकसमेत रहेका कार्कीले नाकाको अवस्था यस्तै रहेमा होटल बन्द गर्नुको विकल्प नरहने गुनासो गरे। वीरगन्ज नाका पूर्ण रूपमा खोल्न माग वीरगन्जसहित देशैभर कोरोना संक्रमणको अवस्थामा सुधार भइसकेकाले वीरगन्ज नाका पूर्ण रूपमा खोल्न यहाँका होटल व्यवसायीले माग गर्दै आएका छन्। तर आफूहरूको माग सरकारले सुनुवाइ नगरेको संघको गुनासो छ। गत असार ११ गते संघले वीरगन्जका होटल, लज र पार्टी प्यालेस सञ्चालन गर्न दिनुपर्ने माग गर्दै जिल्ला प्रशासन कार्यालय पर्सा र जिल्ला कोभिड संकट व्यवस्थापन केन्द्रलाई ज्ञापनपत्र बुझाएको थियो। स्थानीय प्रशासनले त्यसको सुनुवाइ नगरेपछि अब संघले प्रधानमन्त्रीलाई नै भेटेर ज्ञापनपत्र बुझाउने तयारी गरेको छ।"
राष्ट्रपतिद्वारा ५२३ जनाको कैद कट्टा,"काठमाडौं : संविधान दिवसको अवसरमा राष्ट्रपति विद्यादेवी भण्डारीले ५ सय २३ जनाको कैद कट्टा गरेकी छन् भने राष्ट्रपति भण्डारीले ८ जनालाई आममाफी गरेकी हुन्। असोज ३ गतेबाट लागू हुने गरी हर्कबहादुर राईसहित ५ सय २३ जना कैदीहरूको भुक्तान हुन बाँकी कैद कट्टा गरी संविधान दिवस, २०७८ को अवसरमा माफी मिनाहा भएको छ, राष्ट्रपति कार्यालयले जारी गरेको विज्ञप्तिमा भनिएको छ। पूर्णबहादुर भन्ने किशोर भण्डारीसमेतका ८ जना व्यक्तिलाई विभिन्न अदालतले सुनाएको कैद सजाय माफी भएको छ। संविधानको धारा २७६ बमोजिम मन्त्रिपरिषद्को सिफारिसमा मुलुकी फौजदारी कार्यविधि संहिता, ०७४ को दफा १ सय ५९ को प्रावधानअनुसार ८ जनाको कैद सजाय माफी भएको राष्ट्रपति कार्यालयका प्रवक्ता जगन्नाथ पन्तद्वारा जारी विज्ञप्तिमा उल्लेख छ। मन्त्रिपरिषद् बैठकले असोज ३ गते संविधानको अवसर पारेर कैद माफी र कैद कट्टाका लागि राष्ट्रपतिसमक्ष भदौ २९ गते सिफारिस गरेको थियो। २०७२ साल असोज ३ गते संविधान जारी भएको दिनलाई सरकारले राष्ट्रिय उत्सवको रूपमा मनाउँदै आएको छ।"
संविधानका ६ वर्ष : के भन्छन् संविधानविद् ?,"काठमाडौं : प्रथम राष्ट्रपति डा रामवरण यादवले नेपालको संविधानका पाँचवटा प्रतिलाई ढोगे। हस्ताक्षर गर्दै जारी गरे। त्यससँगै गणतन्त्र र संघीयता संस्थागत भएको घोषणा गरियो। तर, संविधानको कार्यान्वयन जुन ढंगले हुनुपथ्र्यो त्यसरी हुन सकेन। किन त ? पूर्वप्रधानन्यायाधीश रामकुमारप्रसाद साह भन्छन्, सुरुदेखि नै संविधानको भावना र मनशायअनुकूल कार्यान्वयन भएको देखिँदैन। यसको पालनामा निष्ठा र इमानदारीको अभाव देखिएको छ। राजनीतिज्ञहरूमा निष्ठा र इमानदारी अभाव देखिँदा जनता एवं संविधानका मर्मज्ञहरूमा निराशा छाउनु स्वाभाविक रहेको साहको भनाइ छ। अर्का पूर्वप्रधानन्यायाधीश कल्याण श्रेष्ठ संविधानमा धेरै राम्रा कुरा लेखिए पनि कार्यान्वयन हुन नसकेको बताउँछन्। संविधानमा राम्रा कुराहरू लेखिनुले पर्याप्त हुँदैन। ती कुराहरूको रूपान्तरण हुनुपर्छ, श्रेष्ठ भन्छन्। यसको सफल कार्यान्वयनका लागि कार्ययोजना नै नबनेको श्रेष्ठको भनाइ छ। संविधानमा उल्लेखित कुराहरूको रूपान्तरणका लागि कार्ययोजना बनाउने संवैधानिक संस्कृति नै बसेन। संविधान कार्यान्वयनको निष्ठा नै भएन, उनी भन्छन्, संवैधानिक अंगहरूले पनि चुस्तदुरुस्त काम गर्न सकेको भए रूपान्तरण हुने वातावरण बन्थ्यो। सेवाप्रवाह प्रभावकारी भइदिएको भए राम्रो संविधानको अनुभूति जनताले महसुस गर्थे। नेपाल बार एसोसिएसनका पूर्वमहासचिव सुनिल पोखरेलका अनुसार संविधान लेखनभन्दा पनि सफल कार्यान्वयनको प्रक्रिया झन् कठिन हुन्छ। संविधानविद् पूर्णमान शाक्य संविधान कार्यान्वयन सुस्त गति हुनुमा दलहरूको कमजोरी रहेको बताउँछन्। संविधान चलायमान गराउने दल र नेताहरूबाटै हो। दलीय संस्कार, गुटबन्दीयुक्त कार्यशैली र आनीबानी नसुध्रेसम्म जस्तोसुकै संविधान जारी गरे पनि केही हुँदैन, संविधानविद् शाक्य भन्छन्, गणतन्त्र, संघीयता, धर्मनिरपेक्षता र समावेशितालाई दोष दिनुहुँदैन। संविधान दोषी होइन। संविधानविद् टीकाराम भट्टराईका अनुसार संविधानमा रहेका निर्जीव अक्षरहरूलाई सजीव बनाउने दलहरूले नै हो। संविधानको निर्जीव शब्दहरूलाई सजीव बनाउन राजनीतिका पात्रले जति इमानदारीपूर्ण प्रयत्न गर्नुपथ्र्यो त्यो गरेको देखिएन, अधिवक्ता भट्टराई भन्छन्, त्यसको परिणाम मुलुकले भोगिरहेको छ। यसका प्रमुख दोषी राजनीतिक दलहरू नै हुन्। शक्ति पृथकीकरणमा सकस मन्टेस्क्युले २ सय ७२ वर्षअघि कानुनको शासन र नागरिक स्वतन्त्रता रक्षाका लागि अघि सारेको शक्ति पृथकीकरण नै सकसमा परेको छ। शक्ति पृथकीकरणको साटो शक्तिशाली बन्ने होडले संविधान कार्यान्वयन निराशाजनक रहेको विज्ञ बताउँछन्। संविधानविद् भट्टराई कार्यपालिकालाई पर्याप्त मात्रामा जवाफदेही बनाउन व्यवस्थापिकाले नसकेको बताउँछन्। व्यवस्थापिकाभित्रका संसदीय प्रणालीहरू निस्क्रिय भएका छन्। समितिमा मन्त्रीलाई स्पष्टीकरण लिने, र्याखर्याख्ति पार्ने परम्पराको अन्त्य भएको छ, उनी भन्छन्, यो त मेरो पार्टीको मन्त्री हो, अप्ठेरो पार्नुहुँदैन भन्ने मानसिकताबाट सांसदहरू निर्देशित भएका छन्। संवैधानिक दायित्व तथा क्षमता नै सांसदले बिर्सिए। कार्यपालिका मातहतको संस्थाका रूपमा न्यायपालिकालाई सोच्ने वा निर्देशित गर्न खोज्ने प्रवृत्ति रहेको उनको दाबी छ। संवैधानिक परिषद्मा बसेर न्यायपालिकाको नेतृत्वले कार्यपालिकासँग हिस्सेदार खोज्ने कुराले संवैधानिक एवं कानुनी प्रश्नहरू अनिर्णित हुँदा न्यायालय नै विवादमा तानिएको छ, उनी भन्छन्। नेपाल बार एसोसिएसनकी उपाध्यक्ष रक्षा बस्याल मौलिक हकको अनुभूति जनताले पाउन नसकेको बताउँछिन्। संविधानमा ३१ वटा मौलिक हक छन्। त्यसको कार्यान्वयन तीन वर्षभित्र कानुन बनाएर गरिने उल्लेख छ। बस्यालका अनुसार कार्यपालिका र व्यवस्थापिकाको भूमिका पनि प्रभावकारी हुन सकेको छैन। कार्यपालिका (सरकार)ले प्रभावकारी ढंगले काम गर्न सकेको छैन। व्यवस्थापिकामा पनि गन्जागोल छ, उनी भन्छिन्, सर्वोच्च अदालतलाई चाहेरनचाहेर विवादमा ल्याउने वा विवादमा आउन चाहने प्रवृत्ति देखिएको छ। संविधानविद् भट्टराई न्यायपालिका पनि विवादमा तानिनु दुर्भाग्यपूर्ण हो, भन्छन्। एउटा फैसला गरी कार्यपालिकालाई नियन्त्रण गर्ने त्यसपछि फेरि रिसायो कि भनेर सन्तुलन वा खुसी गराउने नाममा अर्को फैसला गर्ने विपरीत प्रवृत्ति पनि देखियो, उनी भन्छन्, कार्यपालिकाको प्रभाव र दबाबबाट न्यायपालिका मुक्त हुन सकेन। लोकतन्त्र र संविधानवाद भएको मुलुकमा सबैभन्दा पहिले न्यायपालिका सुध्रिनुपर्ने उनको भनाइ छ। न्यायिक नेतृत्व सुध्रिने हो भने कार्यपालिका र व्यवस्थापिकामा हुने विकृतजन्य अभ्यासलाई सच्याउन सक्छ, उनी भन्छन्, न्यायपालिका विवादरहित हुनुपर्यो। त्यसका लागि क्षमतावान व्यक्तिहरू न्यायपालिकामा नियुक्त हुनुपर्छ। उनका अनुसार कार्यपालिकालाई रिझाएर संवैधानिक अंगमा जागिर खाने सोंच हावी देखिएको छ। भन्छन्, कार्यपालिका मातहतको संस्थाजस्तो संवैधानिक अंगहरू भए। साख गुमाए। बारका पूर्वमहासचिव पोखरेल संविधानका चार खम्बा गणतन्त्र, संघीयता, समावेशिता र धर्मनिरपेक्षतामा प्रश्न उठ्न थालेको बताउँछन्। तरमारा वर्गले फाइदा उठाएकाले समावेशिताको औचित्यमा पनि प्रश्न उठेको छ, उनी भन्छन्, राष्ट्रिय एकता र भाइचाराको विषयलाई लिएर धर्मनिरपेक्षतामा पनि प्रश्न उठेको छ। पूर्वप्रधानन्यायाधीश साह संविधान जारी भएदेखि नै केही असन्तुष्टि सुनिएकाले अपनत्व महसुस गराउनुपर्ने बताउँछन्। संविधानलाई सर्वस्वीकार्य बनाउनुपर्छ, उनी भन्छन्। संविधानका कारणले मुलुकले दुर्गति भोग्नु परेको निष्कर्ष निकाल्न नहुने भट्टराईको तर्क छ। भन्छन्, अहिले संविधानमा तुरुन्तै पुनरावलोकन गरिहाल्नुपर्ने अवस्था देखिँदैन। फेरियो संविधान, फेरिएन संस्कार"
तलामाथिबाट हामफाल्दा युवतीको मृत्यु,विराटनगर : विराटनगर आफ्नै घरको ४ तलामाथिबाट हामफाल्दा मोरङको सुन्दरहरैँचामा शनिबार राति एक युवतीको मृत्यु भएको छ । घरमाथिबाट हामफालेकी सुन्दरहरैँचा नगरपालिका९ की १८ वर्षीया रुवि मुखियाको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । घटनाको अनुसन्धान थालिएको श्रेष्ठले बताए । उनका अनुसार राति ८ः३० बजेतिर रुविले घरमाथिबाट हामफालेको खुलेको छ । गम्भीर घाइते भएकी उनको उपचारका क्रममा विराटनगरको न्युरो अस्पतालमा राति ९ः४५ बजेतिर मृत्यु भएको डीएसपी श्रेष्ठले बताए ।
भाषाको प्रतिवेदन देखाउन ढिलाइ,"सचित राईकाठमाडौं, शिवराज भट्टधनगढी भाषा आयोगले सरकारी कामकाजको भाषाका आधारहरूको निर्धारण तथा भाषासम्बन्धी सिफारिसहरूको पूर्ण प्रतिवेदन डेढ सातासम्म सार्वजनिक गरेको छैन। सातै प्रदेशमा कामकाजी भाषा तोकिएको प्रतिवेदनको सारांश भने प्रधानमन्त्री शेरबहादुर देउवालाई बुझाएकै दिन (भदौ २१ गते)आयोगले वेबसाइटमा राखेको थियो। नेपाल आदिवासी जनजाति महासंघले यसप्रति षड्यन्त्रको आशंका गरेको छ। एक प्रतिशतभन्दा बढी जनसंख्याले बोल्ने भाषा, थोरै जनसंख्याले बोल्ने भाषा र लोपोन्मुख भाषाको सम्बन्धमा केही न केही बोलेको र सिफारिस पनि गरेको देखिए पनि, महासंघका अध्यक्ष जगतबहादुर बरामले बिहीबार जारी गरेको प्रेस विज्ञप्तिमा लेखिएको छ, सरकारलाई प्रतिवेदन बुझाएको यत्तिका दिन बितिसक्दा पनि सार्वजनिक नगराउनाले विगतका झैँ जालसाजी षड्यन्त्रत भइरहेको छैन भन्ने प्रश्न उब्जाएको छ। तसर्थ, सरकार तथा सम्बन्धित निकायले पूर्ण प्रतिवेदन अविलम्ब सार्वजनिक गर्न यसै वक्तव्यमार्फत जोड्दार माग गर्छाैं। अध्यक्ष बरामले प्रतिवेदनको मोटामोटी कुरा बाहिरबाहिर थाहा पाए पनि धेरै विषय नखुलाइएको अन्नपूर्ण पोस्ट्सित बताए। यसले गर्दा जनतालाई भ्रममा राखेर आफ्नो ड्युटी मात्रै पूरा गर्न खोजेको आभास भएको बरामको भनाइ छ। उनका अनुसार प्रदेश १ मा राई जातिको भाषा छुट्ट्याइएको छ। कतिपयलाई दुई प्रदेशमा प्रयोग गर्ने भनिएको छ। उनले सिफारिस वैज्ञानिक भएन कि भन्ने विषय उठाएको बताए। हामी सम्बन्धित आधिकारिक भाषिक संघसंस्थाहरूसँग परामर्श र छलफल नगरेकोमा घोर भत्र्सना गर्छाैं, विज्ञप्तिमा लेखिएको छ, सम्बन्धित भाषिक समूहसमुदायको प्रतिनिधिमूलक संगठनहरूसँग प्रभावकारी परामर्श नभएकाले समेत सार्वजनिक सारांश सिफारिस र सञ्चार माध्यममा आएका खबरहरूको आधारमा प्रश्न, आशंका र विरोधका समेत आवाज उठेका छन्। आयोगका सूचना अधिकारी डा लोकबहादुर लोप्चनले पूर्ण प्रतिवेदन सार्वजनिक गर्न केही समय लाग्ने प्रतिक्रिया दिए। डा लोप्चनका अनुसार जनगणनाको तथ्यांक केही यताउता भएको पाइएको छ। टेक्निकल कुराहरू सच्चिने भएकाले केही समय लाग्छ होला। केही सुझावहरू पनि आएका छन्, डा लोप्चनले भने, समिति बनाएर प्राविधिक त्रुटिरहित बनाउनुपर्छ भन्ने कुरा भएको छ। नवलपरासीको विषय सच्याउनुपर्ने देखिएको उनले बताए। आयोग अध्यक्ष डा लवदेव अवस्थीले मंगलबार अन्नपूर्ण पोस्ट्सित सिफारिसको मूल कुरा सारांशमै रहेको बताएका थिए। त्यसका सैद्धान्तिक कुराहरू, प्रदेशगत प्रतिवेदनहरू छन्, अध्यक्ष डा अवस्थीले भने, त्यसको भाषा मिलाउनुपर्ला हो भनेर हो। किरात राई यायोक्खाले सिफारिस सच्याउन विज्ञप्तिमार्फत माग गरेको छ। प्रदेश १ मा राई भाषाका वक्ता संख्या १ लाख २० हजार ७ सय ९१ लाई नखुट्याइएकोमा उसले आपत्ति जनाएको छ। राई भाषा नभई जाति हो। भाषाको रूपमा आएको राईभित्र कुनकुन भाषा कतिको संख्यामा आएको भन्ने कुराको निक्र्योल नै नगरी सिफारिससम्बन्धी निर्णय लिने कुरा सही होइन, विज्ञप्तिमा लेखिएको छ। अन्नपूर्ण पोस्ट्मा सोमबार १ लाख २० हजार वक्ता कुन भाषाका शीर्षक समाचार प्रकाशन भएको थियो। किरात राई बान्तावा खिमले प्रदेश १ मा आयोगले बान्तवा भाषीलाई अन्यायमा पारेको गुनासो गरेको छ। कैलाली र कञ्चनपुरका रानाथारूले आफ्नो भाषा कामकाजीमा नराखेको भन्दै सोमबार सुदूरपश्चिमको प्रदेश राजधानीमा प्रदर्शन गरेका थिए। आयोगले पाँचवटा भाषा सूचीमा राखेको छ। त्यसमा प्रदेशमा सरकारी कामकाजी भाषाका लागि डोट्याली र थारु भाषामात्रै राखेको छ, रानाथारू समाजका केन्द्रीय अध्यक्ष कृपा रानाले भने, थारू र रानाथारूको भाषा एकदमै फरक छ। हामी पनि सुदूरपश्चिममा १० प्रतिशतभन्दा बढी छौं। तर, हाम्रो भाषा सूचीमै समेटिएन। उनले एक दिनअघि डोट्याली र थारूरानाथारू भनेर राख्ने कुरा भए पनि सूचीबाट हटाइएको दाबी गरे। आयोगले भने आगामी जनगणनाको तथ्यांकका आधारमा सिफारिसहरूको पुनरावलोकन र संशोधन हुन सक्ने स्पष्ट पारेको छ। २०६८ को जनगणनाको तथ्यांकका आधारमा कार्यादेशको कार्यान्वयन गरिएको सारांश प्रतिवेदनमा उल्लेख छ। महासंघले अहिलेसम्म विभिन्न अध्ययन सुझाव कार्यदल, आयोगको कुनै पनि सुझाव लागू नभएको उल्लेख गरेको छ। यो सिफारिस लागू गर्ने आधारहरूबारे मातृभाषी समुदायलाई प्रस्ट पार्नुपर्ने विज्ञप्तिमा उल्लेख छ। हामी मातृभाषीहरूले निरन्तर उठाइरहेको विषयहरूलाई समयमा नै गम्भीरतापूर्वक लिएर प्रतिवेदन सर्वस्वीकार्य बनाउन सकेको खण्डमा प्रतिवेदन लागू गर्न गराउन महासंघ र यसका सदस्य संगठनहरूको तर्फबाट साथ सहयोग, योगदान रहने स्पष्ट पार्छौँ, अध्यक्ष बरामले भनेका छन्। नेपालीबाहेक अन्य भाषालाई पहिलो पटक प्रदेशस्तरमा कामकाजमा ल्याउन सिफारिस गरेकोमाभने उसले धन्यवाद भनेको छं। इतिहासको लामो कालखण्डदेखि जारी एकल भाषिक नीति व्यवहारको निरन्तरताको सट्टा बहुभाषिकता नीति र व्यवहारतर्फको प्रारम्भको थालनी भएको हाम्रो ठहर छ, विज्ञप्तिमा लेखिएको छ।"
"अध्यादेश ल्याउँदै, निष्क्रिय बनाउँदै","काठमाडौं : अघिल्लो सरकारले २०७७ असोज १२ गते पहिलो पटक तेजाब (एसिड) तथा अन्य घातक रासायनिक पदार्थको नियमनसम्बन्धी अध्यादेश ल्यायो। तर, संसद्मा प्रतिस्थापन विधेयक नल्याउँदा निष्क्रिय भयो। दोस्रो पटक गत वैशाख २१ गते जारी गरिएको अध्यादेश पनि भदौ ३० गते निष्क्रिय भएको छ। एसिड आक्रमणका घटना नरोकिएपछि सरकारले अध्यादेश ल्याए पनि त्यसलाई दीर्घकालीन रूपमै कानुन बनाउन चासो दिएको देखिँदैन। जसका कारण पीडितले अझै न्याय पाएको महसुस गर्न सकेका छैनन्। एसिड आक्रमणकारीलाई सजायको मात्रा बढाउने फौजदारी कानुनमा संशोधनसम्बन्धी अध्यादेश पनि निष्क्रिय भएको छ। धनुषा जिल्ला अदालतले हालै जनकपुरका सञ्जीव साहलाई एसिड आक्रमणमा दोषी ठहर गरी १० वर्ष ६ महिना कैद सजाय र ६ लाख जरिवाना तोक्यो। एसिड बिक्री गर्ने नागेन्द्र साहले भने सफाइ पाए। उक्त फैसलाप्रति पीडित आरती साहले चित्त बुझाएकी छैनन्। मेरो जीवन बर्बाद गर्नेलाई सजाय कम भयो। एसिड बेच्नेलाई किन उन्मुक्ति ?, आरतीले अन्नपूर्ण पोस्ट्सँग भनिन्। सञ्जीवले श्रीमती आरती र छोरी रिया साहलाई एसिड छ्यापेका थिए। मोटरसाइकलगाडीका ग्यारेज, सुनचाँदी पसल, हार्डवेयर र ब्याट्री मर्मत केन्द्रमा एसिड किन्न पाइने गरेको छ। सस्तोमा सजिलै पाउँदा पीडकले महिलालाई छ्याप्ने गरेका छन्। यस्ता घटना बढ्दै गए पनि सरकारले यसको किनबेचमा नियमन गर्न सकेको छैन। घटना भएपछि खुला बिक्री वितरण बन्देजको कुरा उठ्छ। तर, चाँडै सेलाउने गरेको छ। सरकार गम्भीर नहुँदा पीडकले एसिडलाई प्रतिशोध साध्ने हतियार बनाउने गरेका छन्। अध्यादेशमा तेजाब वा अन्य घातक रासायनिक पदार्थको उत्पादन, निकासी, पैठारी वा बिक्रीवितरण गर्न अनुमति लिनुपर्ने व्यवस्था थियो। यस्तै औद्योगिक प्रयोजनका लागि मात्र अनुमति दिन सकिने भनिएको थियो। होसियारीपूर्वक भण्डारण गर्नुपर्ने, बोतलको बाहिर चेतावनीमूलक संकेत प्रयोग गर्नुपर्ने, बिक्रीको लगत राख्नुपर्ने, केन्द्रीय नियन्त्रण समिति गठन गर्नुपर्ने व्यवस्थासमेत गरिएको थियो। १८ वर्ष उमेर पूरा नभएको व्यक्तिलाई बिक्री वितरण गर्न वा गराउन नहुने भनिएको थियो। जथाभावी बेचबिखन गर्नेलाई १ लाखसम्म जरिवाना र एक वर्षसम्म कैद सजायको व्यवस्था गरिएको थियो। अधिकारकर्मी मीरा ढुंगानाले उक्त अध्यादेश निष्क्रिय हुनु दु:खद् भएको बताइन्। एसिड आक्रमणका घटना संवेदनशील छन्, ढुंगानाले भनिन्, एसिड बेचबिखनलाई तुरुन्तै नियमन गर्नुपर्छ। राष्ट्रिय महिला आयोग अध्यक्ष कमलाकुमारीले पराजुली एसिड नियमनसम्बन्धी कानुन ल्याउन सरकार र संसद्को ध्यान जान जरुरी भएको बताइन्। महिलामाथि जघन्य अपराधका घटना भइरहँदा पनि संसदले कानुन निर्माणमा उदासीनता देखाउनु राम्रो होइन, अध्यक्ष पराजुलीले भनिन्। महिलामाथि हिंसा र दुर्व्यवहारको स्थिति भयावह हुँदै गएको उनको भनाइ छ। स्थिति भयावह छ, उनले भनिन्, आयोगमा पीडितहरूको भीड लाग्ने गरेको छ। जघन्य हिंसाका घटनाहरू फलोअप गरिरहेका छौं। उनका अनुसार स्थानीय तहमा महिला, बालबालिकाको अधिकारसम्बन्धी कार्यालय नहँुदा पनि घटना बढ्दै गएको हो। आयोगमा २०७७७८ मा महिला हिंसाका १ हजार ५ सय ७५ उजुरी परेका छन्। जसमा बागमती प्रदेशबाट सबैभन्दा बढी १ हजार १ सय ७३ वटा छन्। आयोगका प्रवक्ता श्याम श्रेष्ठले मानसिक यातना, कुटपिट, चरित्रहत्या, आर्थिक यातना, यौन दुर्व्यवहार, बलात्कारलगायत २५ प्रकारका मुद्दा दर्ता हुने गरेको बताए। महिला सांसद उदासीन अध्यादेशलाई प्रतिस्थापन गर्ने विधेयक निर्माणमा महिला सांसद नै उदासीन देखिएका छन्। सत्तासीन कांग्रेस सांसद डिला संग्रौलाले केपी शर्मा ओली नेतृत्वको अघिल्लो सरकारले ल्याएको अध्यादेश अत्यन्तै महत्वपूर्ण भएको बताइन्। बदलिँदो राजनीतिक परिस्थितिका कारण प्रतिस्थापन विधेयक निर्माणमा ढिलाइ भएको सांसद संग्रौलाको भनाइ छ। एमालेबाट राष्ट्रियसभा सदस्य भगवती न्यौपानेले महिलासँग जोडिएका कानुन निर्माणमा ढिलाइ हुँदा महिलाहरू पीडित भइरहेको बताइन्। कांग्रेस सचेतक पुष्पा भुसालले महिलासँग जोडिएका एसिड आक्रमणलगायत मुद्दालाई सम्बोधन गर्ने कानुन निर्माणमा अग्रसर हुने बताइन्। हिजो पनि आवाज उठाएका थियौं, सांसद भुसालले भनिन्, महिलाका विषयलाई गम्भीरता साथ लिएका छौं। संविधानको धारा ११४ मा संसद चालू नरहेको अवस्थामा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्ने व्यवस्था छ। संघीय संसद्का दुवै सदनमा पेस गर्नुपर्ने, दुवै सदनले स्वीकार नगरे स्वत: निष्क्रिय हुने भनिएको छ। यस्तै, राष्ट्रपतिबाट जुनसुकै बखत खारेज हुन सक्ने, निष्क्रिय वा खारेज नभए दुवै सदनको बैठक बसेको ६० दिनपछि स्वत: निष्क्रिय हुने प्रावधान छ। कानुन चाहियो : प्रहरी प्रहरी प्रवक्ता वसन्त कुँवरले एसिडको प्रभावकारी नियमनका लागि कानुनी व्यवस्था हुनुपर्ने बताए। प्रभावकारी नियमनको व्यवस्था कानुनमै समेटिनुपर्छ , प्रवक्ता कुँवरले भने, कानुनमा स्पष्ट आउनुपर्यो। कानुनमा टेकेर कारबाही प्रक्रिया अगाडि बढाउन सकिन्छ। उनले संयन्त्र बनाएर एसिडको अनुगमन र नियन्त्रण गर्न सकिने बताए। भने, कानुनमा नभएको व्यवस्थामा कारबाही गर्न सकिँदैन। एसिड नियन्त्रणमा कडा कानुन चाहिन्छ। एसिडको सहज उपलब्धता, कडा कानुन र जनचेतना अभावले एसिड आक्रमणका घटना बढ्दै गएको प्रहरीको निष्कर्ष छ। प्रेम अस्वीकार, बदलाको भावना र महिलाको सुन्दरता बिगार्नलगायत रिसको झोकमा यस्ता घटना भइरहेको छ। मुलुकी अपराध (संहिता) ऐनको दफा १९३ मा तेजाब वा अन्य रासायनिक, जैविक वा विषालु पदार्थ प्रयोग गरी कुरुप पार्न नहुने लेखिएको छ। अनुहार कुरुप पारे पाँचदेखि ८ वर्षसम्म कैद र १ लाखदेखि ५ लाख रुपैयाँसम्म जरिवाना तोकिएको छ। शरीरका अन्य अंग कुरुप पारे तीनदेखि पाँच वर्षसम्म कैद र ५० हजारदेखि ३ लाख रुपैयाँसम्म जरिवानाको व्यवस्था गरिएको छ। ८ वर्षमा २८ माथि प्रहार प्रहरी तथ्यांकअनुसार एसिड आक्रणका घटना पछिल्लो आठ वर्षमा २५ वटा भएका छन्। जसमा २८ जना पीडित बनेका छन्। जसमा २१ महिला र ७ पुरुष छन्। पीडकमध्ये ३० पुरुष र दुई महिला छन्। आरोपित सबै जना पक्राउ परेको प्रहरीले जनाएको छ। तीमध्ये दुई जनालाई कर्तव्य ज्यान, तीन जनालाई कर्तव्य ज्यान उद्योग, १४ जना कुटपिट, ६ जना अंगभंग र १ जनालाई सार्वजनिक अपराधमा कारबाही गरिएको तथ्यांक छ। २०७१ फागुन १० मा ट्युसन सेन्टर जाँदै गरेका सीमा बस्नेत र संगीता मगर बसन्तपुरमा आक्रमणमा परेका थिए। उक्त घटनाका अभियुक्त जीवन विकले एक वर्कसपबाट १ सय २५ रुपैयाँमा एसिड किनेको खुलेको थियो। २०७६ जेठ १ मा २० वर्षीया जेनी खड्कालाई श्रीमान् विष्णु भुजेलले एसिड छ्यापेका थिए। प्रहरी अनुसन्धानका क्रममा भुजेलले काभ्रेको एक सुनचाँदी पसलबाट एसिड किनेको खुलेको थियो। स्कुलबाट फर्किंदै गरेकी मुस्कान खातुनमाथि २०७६ भदौ २१ गते वीरगन्जमा आक्रमण भएको थियो । उक्त घटनाका अभियुक्त सम्सद आलमले हार्डवेयर पसलबाट एसिड किनेको पाइएको थियो। डेराबाट दही किन्न निस्किएकी ओखलढुंगाकी २२ वर्षीया पवित्रा कार्कीमाथि २०७७ साउन ८ गते सीतापाइलामा एसिड प्रहार भएको थियो। मोहम्मद आलम र भारतीय नागरिक मुन्ना मोहम्मदले गार्मेन्ट फ्याक्ट्रीमा राखिएको एसिड छ्यापेका थिए।"
"ऐन बनाऔं, रेल चलाऔं","रेल नेपालको सपना हो। आवश्यकता हो। विश्वका विकसित मुलुकले देश समृद्धिको मापन गर्दा रेल सेवालाई पनि प्राथमिकतामा राख्छन्। यात्रा छिटो, सहज र सस्तो हुने भएकाले यातायातका साधनमध्ये रेल सेवालाई सस्तो पनि मान्ने गरिन्छ। नेपाल समृद्ध बन्ने सपना बोकेको मुलुक हो। रेल सेवा सञ्चालन गर्नुलाई देश विकासको गतिसँग पनि जोड्ने भएकाले नेपालले रेल चलाउनै पर्छ। रेल सेवा बाध्यता र आवश्यकता दुवै बनेको समयमा नेपालमा भने किनेको रेल पनि थन्किएको छ। सरकारले २०७५ मा रेल किन्न ८४ करोड ६५ लाख रुपैयाँ बजेट छुट्ट्याइयो। रेल खरिद भएर नेपालमा तामझामका साथ एक वर्षअघि भित्र्याइयो पनि। तर, किनेको रेल पनि थन्क्याएर राखिएको छ। नयाँ रेलमा खिया लाग्दैछ। जनकपुरजयनगर खण्डमा चलाउन खरिद गरेर ल्याइएको रेल अत्याधुनिक विद्युतीय प्रणालीयुक्त हो। प्रहरीको निगरानीमा राखिएको रेल अझै कति समय यसरी नै थन्किने हो पत्तो छैन। रेलमा चढ्ने आश बोकेका नागरिक निराश छन्। नेपालले रेल सेवा सञ्चालनका लागि विभिन्न समयमा प्रयास नगरेको भने होइन। १९९४ सालमा कोइलाबाट चल्ने इन्जिनसहितको बोगीबाट नेपालमै पहिलो पटक विवाह पञ्चमीका दिन जनकपुरधाममा रेल सञ्चालन भएको थियो। राणा शासनकै पालामा भारतमा तत्कालीन इस्ट कम्पनीले महोत्तरीको जंगलबाट सखुवाको गोलिया काठ ओसारपोसार गर्न भारतको जयनगरदेखि धनुषा हुँदै महोत्तरीको बिजलपुरासम्म सञ्चालनमा ल्याएको तथ्य भेटिन्छ। पछि रेल्वेलाई व्यवस्थित गर्न २०२१ सालमै नेपाल यातायात संस्थानअन्तर्गत राखियो। जनकपुरजयनगर रेल्वे नामकरण २०२५ सालमा भयो। २०५८ मंसिर मसान्तमा यातायात संस्थान विघटन गरी २०६१ जेठ १८ गतेदेखि कम्पनीअन्तर्गत गाभेर जनकपुरजयनगर रेल्वेलाई नेपाल रेल्वेमा परिणत भयो। अहिले रेलका लागि छुट्टै विभाग गठन भएको छ। विभाग भौतिक पूर्वाधार तथा यातायात व्यवस्था मन्त्रालयअन्तर्गत छ। विभिन्न समयमा बनेका सरकारले रेल सञ्चालन र व्यवस्थित गर्ने विषयमा चासो राखे पनि उपलब्धि भने अझै हात परेको छैन। २०५९ सालमा आएको बाढीबाट जनकपुरजयनगर रेल खण्डमा पर्ने विग्ही पुल क्षतिग्रस्त भएपछि नेपालकै पहिलो रेल्वे सेवाको समस्याका दिन सुरु भए। त्यसपछि ५२ किलोमिटरसम्म सञ्चालन हुँदै आएको रेल जनकपुरदेखि जयनगरसम्म २९ किलोमिटरमा सीमित भयो। अहिले रेलमार्गलाई जयनगरजनकपुरबिजलपुराबर्दिबाससम्म ६९ किमिमा विस्तार गरिएको छ। तर, विस्तार भएको बाटोमा रेल दौडन सकेको छैन। नेपाल सरकारले महत्त्व र गौरवको आयोजनामा राखेको रेल सेवा सञ्चालन गर्न अर्बौं खर्चसमेत भइसकेको छ। रेल चलाउने आवश्यक भौतिक पूर्वाधार, कर्मचारी र कानुनको अभाव मुख्य समस्या हो। २०२० सालमा बनेको रेल्वे ऐनले रेलको सञ्चालनबारे मात्रै बोलेकाले अहिलेको समयमा कानुनी अवरोध छ। नयाँ रेलमार्गको निर्माण गर्दा आवश्यक कानुनी व्यवस्थाहरूका सन्दर्भमा ऐनमा केही पनि उल्लेख छैन। अहिलेसम्म सरकारले राजपत्रका सूचना प्रकाशित गर्दै कानुनी अवरोध चिरेर रेलमार्ग निर्माणका लागि प्रक्रिया अघि बढाउँदै आएको छ। कानुन नै नहुँदा सबै कुरा रोकिने भएकाले सबैभन्दा पहिले सरकारले कानुन निर्माणलाई प्राथमिकतामा राख्नुपर्छ। कर्मचारी र भौतिक संरचनाको पनि विकास गर्दै किनेको रेल सञ्चालन गर्नुपर्छ। भारतसँग केही सम्झौता र सहमति बाँकी भए समयमै त्यसको छिनोफानो हुन आवश्यक छ। जुनै सरकार बने पनि रेलमा झेल नहोस्। रेल चढ्ने नेपालीको चाहना पूरा होस्।"
"मलको हाहाकार, कालोबजारी बढ्यो","वीरगन्ज : वीरगन्जस्थित कृषि सामाग्री कम्पनीको प्रादेशिक कार्यालयले मलको बिक्री बन्द गरेको छ। कार्यालयमा मलको मौज्दात सकिएपछि सूचना जारी गरेर केही दिन अघिदेखि मलको बिक्री बन्द गरेको हो। हाल युरिया र डीएपी दुवै मलको मौज्दात सकिएकाले अर्को सूचना जारी नहुन्जेलसम्मका लागि मलको बिक्री वितरण बन्द गरिएको बताइएको छ। युरिया र डीएपी मल सकिएकाले थप मल प्राप्त हुने अनिश्चित भएको भन्दै बन्द गरिएको प्रादेशिक कार्यालय प्रमुख गोरखनाथ केसीले बताए। केसीले अब कम्तीमा २०२५ दिनपछि मात्रै कार्यालयमा युरिया र डीएपी मल आइपुग्ने जानकारी दिए। मल आएपछि पछि मात्रै फेरि मलको बिक्री वितरण र परिचालन सुचारु हुने उनले बताए। उनका अनुसार नेपाल सरकारले सिंगापुरबाट खरिद गरेको ३० हजार मेट्रिकटन युरिया मल अहिले सामुद्रिक मार्गमै छ। केसीले भने, उक्त मल ४५ दिन पछि भारतको कलकत्ता बन्दरगाहमा आइपुग्छ। त्यहाँबाट रेलमार्ग हुँदै वीरगन्जको सिर्सिया सुक्खा बन्दरगाहमा आउन कम्तीमा पनि २० दिन लाग्छ। सरकारले खरिद गरेको २५ हजार मेट्रिकटन डीएपी मल पनि एक महिना पछि मात्रै वीरगन्ज आइपुग्ने केसीले बताए। वीरगन्जमा रहेको कृषि सामग्री कम्पनीको प्रादेशिक कार्यालयले भारत तथा तेस्रो मुलुकबाट नेपाल आयात गरिएको अनुदानको मल प्रदेश २ को पर्सा, बारा, रौतहट, सर्लाही, महोत्तरी, धनुषाका साथै काठमाडौं, काभ्रे, धादिङ, मकवानपुर, सिन्धुली, चितवन, तनहुँ, नवलपरासी, रौतहट, पर्वत, सर्लाही, धनुषा, महोत्तरी, नुवाकोट, कास्की गरी १६ जिल्लामा आपूर्ति गर्दै आएको छ। धानबालीमा युरिया मल हाल्ने बेलामै मलको अभाव भएर किसान समस्यामा परेका छन्। कृषि सामग्री कम्पनीले मलको बिक्री वितरण बन्द गरिदिएपछि किसान थप समस्यामा परेका हुन्। धान रोपेको २५ देखि ३० दिनमा धानबालीमा ट्रप ड्रेसिङका लागि युरिया मल हाल्नुपर्छ।"
विदेशी जहाजको टिकटमै जान्छ करोडौं,"काठमाडौं : त्रिभुवन विमानस्थल स्वदेशीभन्दा विदेशी जहाजले नै भरिएको हुन्छ। तिनै जहाजको टिकट खरिदमा बर्सेनि करोडौं रकम बिदेसिन्छ। २०७७७८ मा मात्रै ३४ करोड १२ लाख रुपैयाँ विदेशी जहाजको टिकट खरिदमा बाहिरिएको छ। नेपाल राष्ट्र बैंककोे तथ्यांकअनुसार अन्तर्राष्ट्रिय उडान भर्ने वायुसेवा कम्पनीहरूले यात्रु सेवाबापत ३४१२ मिलियन रुपैयाँ लगेका छन्। यति ठूलो रकम हवाई टिकट खरिदबाट मात्रै बाहिरिएको हो। त्यस्तै, आव २०७६७७ मा ८५ करोड १२ लाख, आव २०७५७६ मा ४ अर्ब ३९ करोड, आव २०७४७५ मा १० अर्ब ७३ करोड र आव २०७३७४ मा ८ अर्ब १२ करोड रुपैयाँ बाहिरिएको छ। कोभिडका कारण पछिल्लो २ वर्षमा अन्तर्राष्ट्रिय उडानमा कटौतीसँगै केही रकम भने घटेको तथ्यांकले देखाउँछ। कोभिडअघिसम्म कुल २८ वटा अन्तर्राष्ट्रिय कम्पनीहरूले नेपालमा उडान भर्दै आएका थिए। हाल कतार, एयर इन्डिया, फ्लाइ दुबई, टर्किस एयर, जजिरा एयर र एयर अरेबियाले मात्रै नियमित उडान भर्दै आएका छन्। सिंगापुर एयरलाइन्स केही समयभित्रै नियमित उडानमा थपिने क्रममा रहेको नेपाल नागरिक उड्ड्यन प्राधिकरणका प्रवक्ता राजकुमार क्षेत्रीले बताए। क्षेत्रीका अनुसार कोरोनाले अन्तर्राष्ट्रिय उडान संख्यामा कटौती भएको छ। यसमा अन्तर्राष्ट्रिय उडान भर्दै आएका नेपाली ध्वजावाहक नेपाल एयरलाइन्स र निजी विमान कम्पनी हिमालय एयरलाइन्सलाई भने समेटिएको छैन। त्रिभुवन अन्तर्राष्ट्रिय विमानस्थलको तथ्यांकअनुसार सन् २०२० मा फ्लाइट मुभमेन्ट र यात्रु चापका आधारमा नेपाल एयरलाइन्स नै पहिलो नम्बरमा छ। नेपाल एयरलाइन्सले उक्त अवधिमा १ हजार ८ सय ६२ अन्तर्राष्ट्रिय उडान गरेको थियो। नेपाल एयरलाइन्सले २ लाख ७३ हजार ९ सय ५ जना यात्रीलाई सेवा दिएको थियो। तथ्यांकअनुसार दोस्रो नम्बरमा रहेको कतार एयरवेजले ९ सय ४० उडान गरेको थियो। कतारले १ लाख ५० हजार ९ सय ८५ जनालाई सेवा दिएको छ। यात्रु चापको आधारमा हिमालय एयरलाइन्स तेस्रो नम्बरमा रहेको छ। हिमालयले १ हजार ३ सय ४० उडान भर्दा ९० हजार ४४ जनालाई सेवा दिएको छ। नेपाली एयरलाइन्सहरूको सीमित गन्तव्यका कारण विदेशी जहाजहरूको वर्चस्व कायम भएको पर्यटन मन्त्रालयका सहसचिव बुद्धीसागर लामिछाने स्वीकार्छन्। हाम्रा सेवा सीमित भएर नै हो, लामिछाने भन्छन, अन्तर्राष्ट्रिय उडान भर्ने नेपाली एयरलाइन्सहरूको क्षमता विस्तार गर्न आवश्यक छ। नेपाली ध्वजावाहकसँगै निजी कम्पनीका विमानहरूको पनि क्षमता विस्तार गर्न जरुरी रहेको लामिछानेको भनाइ छ। यसका साथै भएका विमानस्थहरूको सेवामा सुधार र थप अन्तर्राष्ट्रिय विमानस्थल सुचारु गर्न जरुरी रहेको उनले बताए।"
पर्यटकको पर्खाइमा रक गार्डेन,"सन्धिखर्क : अर्घाखाँचीको सन्धिखर्क नगरपालिका ११ डिभर्नामा रहेको रक गार्डेनको प्रचारप्रसार गर्न सके पर्यटकीयस्थलको रूपमा विकास हुने देखिएको छ। प्राकृतिक रूपमा रहेको चट्टान आफैं गार्डेन जस्तै बनेर बसेको छ। एक पटक हेर्न जाने मानिस चट्टानको बनावट र त्यहाँको वातावरणमा प्रफुल्लित हुन्छन्। चिसो वातावरण र छिटोछिटो परिवर्तन हुने मौसममा देखिने ढुंगाको बगैंचामा जाने पर्यटक आकर्षित हुने गरेका छन्। कलात्मक रूपमा मानिसले आफैं सजाएर र योजनाअनुसार बनाएर राखेको जस्तो देखिने ती चट्टान अनौठो प्रकृतिका छन्। सयौ रोपनी क्षेत्रफलमा फैलिएको उक्त स्थानलाई पर्यटकीय स्थलको रूपमा विकास गर्न र प्रचारप्रसार गर्न सन्धिखर्क नगरपालिकाले गुरुयोजना बनाएर अगाडि बढ्न थालेको सन्धिखर्क नगपालिकाका प्रमुख प्रशासकीय अधिकृत नारायण अर्यालले बताए। रक गार्डेनमा स्थानीय तथा आन्तरिक पर्यटक आउन थालेका छन्। ती पर्यटकलाई सहजताका लागि शौचालय, ट्रस्ट तथा मन्दिर पनि निर्माण गरिएको छ। प्राकृतिक रूपमा बनेको ढुंगाको बगैंचाको प्रचारप्रसार र विकासमा ध्यान दिन सकेमा सन्धिखर्क नगरपालिकाको महŒवपूर्ण पर्यटकीय स्थलको रूपमा विकास गर्न सकिने सन्धिखर्क नगरपालिका ११ का वडाध्यक्ष धु्रुव आचार्यले बताए। अहिले पनि जिल्लाभित्रका मानिस दैनिक रूपमा घुम्न आउने गरेका छन्। डिभर्नामा रहेको यो रक गार्डेन साँच्चिकै नेपालकै नमुना छ। लुम्बिनी र सुपा देउराली मन्दिरमा आएका पर्यटकलाई सन्धिखर्क बजार हुँदै अर्घा भगवती मन्दिर र डिभर्नाको यस रक गार्डेनमा ल्याउन सके सन्धिखर्कमा चहलपहल बढ्नेछ। यसले स्थानीयको जीवन पनि उकास्न सकिनेछ। रक गार्डेनमा पर्यटक भिœयाउन र संघीयताका कारण कम चहलपहल भएको सन्धिखर्कमा चहलपहल वृद्धि गर्न योजनाका साथ काम गरिरहेको नगर प्रमुख कमलप्रसाद भुसालको भनाइ छ। पछिल्लो समयमा गन्तव्य स्थलको रूपमा विकास भइरहेको छ। अझै पनि प्रचारप्रसारमा लागेर प्रमुख गन्तव्यस्थलको रूपमा विकास गर्ने काममा नगरपालिका अगाडि बढेको नगर प्रमुख भुसालले बताए। यस स्थानबाट सन्धिखर्क नगरपालिका, भूमिकास्थान नगरपालिका, मालारानी गाउँपालिका, पाणिनि गाउँपालिका र छत्रे गाउँपालिका मात्र हैन पाल्पा र प्यूठानका केही भागहरू हेर्न सकिन्छ। ढुंगाको जंगल जस्तै देखिने यस स्थानको प्रचारप्रसार गर्न सके यो एउटा नेपालकै प्रमुख पर्यटकीय स्थलको रूपमा विकास हुन सक्ने स्थानीय बताउँछन्। रक गार्डेनमा सरसफाई"
संविधान कार्यान्वयनमै समस्या,"संवैधानिक परिषद्सम्बन्धी अध्यादेशमा भएको गणपूरकसम्बन्धी व्यवस्था संविधानविपरीत भन्नु पूर्वाग्रही तर्क हो। दोस्रो संविधानसभाबाट पारित भई २०७२ सालमा जारी भएयता संविधानको कार्यान्वयन प्रयोग र अभ्यासमा ६ वर्ष पूरा भएको छ। कस्तो रह्यो त त्यसका केही दृष्टान्तहरू ? नेपालको संविधानको धारा २८४(घ) मा प्रधानन्यायाधीश वा यस संविधानबमोजिमका १३ वटा संवैधानिक निकायका पदाधिकारीको पद रिक्त हुनुभन्दा एक महिनाअगावै नियुक्तिका लागि संवैधानिक परिषद्ले सिफारिस गर्नुपर्ने संवैधानिक व्यवस्था छ। संविधानमा पहिलो पटक व्यवस्था भएका समावेशी प्रकृतिका अधिकांश आयोगमा २०७७ पुससम्म अर्थात् ६ वर्षभन्दा बढी समयसम्म नियुक्ति हुन सकेन। राष्ट्रिय मानवअधिकार आयोग पूर्ण रूपमा खाली रहेको थियो भने अख्तियार दुरूपयोग अनुसन्धान आयोगमा प्रमुख आयुक्तसहित तीन, निर्वाचन आयोगमा दुई पद रिक्त थियो। अधिकांश आयोगहरूमा पदाधिकारी नियुक्ति हुन नसक्नु संविधानको गम्भीर उल्लंघन थियो। महत्त्वपूर्ण आयोगहरूले संविधानबमोजिमका कार्यहरू गर्न नसक्ने परिस्थिति बन्नु राज्यलाई असफल बनाउने पूर्वाभ्यास थियो। संवैधानिक परिषद्का सदस्यबीच मतैक्य हुन नसक्दा र गणपूरक संख्या नपुगेका कारण संविधानको गम्भीर उल्लंघन हुन गएको तथा विभिन्न आयोग निष्प्रभावी भएका छन्। जसले गणपूरक संख्यामा केही फेरबदल गर्दै पहिलो पटक तत्कालीन सरकारले २०७६ मसिंर ३ गतेमा संवैधानिक परिषद्सम्बन्धी ऐनको पहिलो संशोधन अध्यादेश राष्ट्रपतिसमक्ष सिफारिस गर्यो। सबैको सहमतिसहित आउँदा राम्रो हुने र अझै पनि संवैधानिक परिषद्ले सहमति गरी काम गर्ने अपेक्षासहित राष्ट्रपतिबाट अध्यादेशको सिफारिस फिर्ता गर्न आग्रह गरेबमोजिम सरकारले उक्त अध्यादेश जारी नगरीकनै फिर्ता लियो। संवैधानिक परिषद्ले गणपूरक संख्याको अभावमा काम गर्न नसकेको परिस्थितिमा पुनः २०७७ वैशाख ८ गते राजनीतिक दलसम्बन्धी र संवैधानिक परिषद्सम्बन्धी अध्यादेश सिफारिस गर्यो। तर, नेकपाको आन्तरिक किचलोका कारण चार दिनपछि नै खारेज गराइयो। अहिलेको अवस्थामा कार्यपालिका, व्यवस्थापिका, न्यायपालिका सबैले संविधानको मर्म र भावनाअनुसार काम कारबाही नगरेको देखिन्छ। संविधानको कार्यान्वयन र प्रयोग यस्तै रहने हो भने कसरी न्याय सेवा चुस्त र दुरुस्त रहला ? विभिन्न औपचारिकअनौपचारिक छलफलबाट समेत सहमति जुट्न नसकी अधिकांश संवैधानिक निकायमा पदाधिकारी रिक्त भए। उक्त निकायहरूको कामकारबाही ठप्प हुने स्थिति भएपछि पुनः २०७७ मंसिर ३० गते सरकारको सिफारिसमा संवैधानिक परिषद्सम्बन्धी पहिलो संशोधन अध्यादेश जारी भयो। यो नयाँ व्यवस्थाले पनि परिषद्का सबै सदस्यलाई उपस्थित हुन रोक लगाएको थिएन। सबै उपस्थित नभएमा पनि बैठक बस्न सक्नेसम्मको व्यवस्था गरेको थियो। संवैधानिक निकायहरूमा नियुक्तिका लागि सिफारिस र नियुक्ति भयो भने अध्यादेशमा भएको संशोधनपश्चात संवैधानिक परिषद्को बैठक बस्यो। जसमा सभामुख र प्रतिपक्ष दलको नेता उपस्थित भएनन्। नयाँ कानुनी प्रावधानबमोजिम अख्तियार, निर्वाचन र मानव अधिकारसहित ११ आयोगहरूमा नियुक्तिका लागि सिफारिस गरियो। जुन सिफारिस संघीय संसद््मा २०७७ पुस ६ गते दर्ता भयो। तत्कालीन नेकपाको चरम आन्तरिक द्वन्द्वका कारण सरकारलाई काम गर्न नदिइएको भन्दै तत्कालीन प्रधानमन्त्री र मन्त्रिपरिषद्को सिफारिसमा पुस ६ गते प्रतिनिधिसभाको विघटन हुन पुग्यो। प्रतिनिधिसभा विघटन भएका कारण नियुक्तिका लागि सिफारिस भएका पदाधिकारीको संसदीय सुनुवाइ हुन सकेन। तर, समितिमा प्राप्त नामावलीमा ४५ दिनसम्म सुनुवाइ हुन नसकेमा समेत सिफारिस भएका व्यक्तिहरूलाई नियुक्ति गर्न सकिने संघीय संसद्ले नियमावली बनाएको थियो। नियमावली, २०७५ को नियम २६ मा भएको कानुनी व्यवस्थाबमोजिम २०७७ माघ २१ गते ११ वटा आयोगहरूमा ३२ जनाको नियुक्ति भई हाल कार्यरत छन्। सर्वोच्च अदालतबाट २०७७ फागुन ११ गते प्रतिनिधिसभा पुनस्र्थापित भई फागुन २३ गतेदेखि अधिवेशन सुरु भयो। संसद् अधिवेशन प्रारम्भ भएपछि संवैधानिक परिषद्लगायत सातवटा अध्यादेश पुनः जारी भए। वैशाख ६ मा अन्त्य भएको प्रतिनिधिसभाको अधिवेशनलाई पुनः कानुनी व्यवस्थालाई निरन्तरता दिन सातवटा अध्यादेश ल्याउनु बाध्यता देखिन्थ्यो। संवैधानिक निकायहरूमा माघ २१ मा भएको नियुक्तिपश्चात् र पहिले नै नियुक्ति हुन नसकेका रिक्त लोकसेवा, निर्वाचन, अख्तियार आदि आयोगमा नियुक्तिको सिफारिस गर्न संवैधानिक परिषद्को बैठक बस्यो। जुन बैठकमा पुनः सभामुख र प्रतिपक्षी दलका नेता उपस्थित नभई संवैधानिक दायित्व पूरा गर्नु भएन। लोकसेवा आयोग पूर्णरूपमा पदाधिकारीविहीन भएकाले सरकारका सबै अंग, सुरक्षा निकाय र सबै सार्वजनिक संस्थाहरूको पदपूर्ति ठप्प भए र जसका कारण रिक्त राख्न सक्ने अवस्था भएन। वैशाख २६ मा बसेको परिषद्को बैठकले ११ वटा संवैधानिक आयोगमा २० जनालाई नियुक्तिका सिफारिस गर्यो। संसदीय सुनुवाइको दर्ता भयो। सुनुवाइ समितिले सुनुवाइको कारबाही प्रारम्भ गर्नुपर्नेमा सो हुन सकेन। पुनः २०७८ जेठ ८ गते प्रतिनिधिसभा विघटन भयो। सुनुवाइसम्बन्धी ४५ दिने कानुनी प्रावधानबमोजिम दोस्रो पटक सिफारिस भएका २० व्यक्तिले असार १० गते नियुक्ति लिए र काम गरिरहेका छन्। २०७७ मंसिर ३० मा जारी अध्यादेश र सोबमोजिम संवैधानिक निकायमा भएका नियुक्तिका सिफारिसविरुद्ध सर्वोच्च अदालतमा रिट निवेदन दायर भए। सभामुखबाट समेत नेपालको इतिहासमै पहिलो पटक संवैधानिक परिषद् र सरकारविरुद्ध सर्वोच्च अदालतमा रिट दर्ता गरियो। दोस्रो पटक जारी भएको अध्यादेश र नियुक्तिविरुद्ध परेका रिट निवेदन हाल संवैधानिक इजलासमा विचाराधीन छन्। संवैधानिक परिषद्सम्बन्धी अध्यादेश अवैध हो र योबमोजिम भएका नियुक्ति गैरकानुनी हुन् त ? संविधानले संसद््को अधिवेशन नचलेको अवस्थामा तत्काल नगरी नहुने कामका लागि अध्यादेश ल्याउन पाउने व्यवस्था धारा ११४ मा गरेको छ। जुन अध्यादेश ऐनसरह मान्य हुने व्यवस्था छ। अध्यादेश ल्याउने काम कार्यपालिकाले व्यवस्थापकीय अधिकार प्रयोग गरी गर्ने हो। संसद््ले जुन विषयमा र जुन हदसम्म ऐन पास गर्न सक्छ। २०६५ माघ १० देखि २०७४ माघ ५ सम्म ४६ वटा अध्यादेश जारी भए। २०७६ मंसिर र २०७७ वैशाखमा ल्याएका अध्यादेश फिर्ता गर्दासमेत संवैधानिक परिषद्ले नियुक्तिको सिफारिस गर्न सकेन। सरकारले कार्यकारिणी अधिकार प्रयोग गरी गर्नुपर्ने कार्यहरू नै गर्न नसक्ने अवस्था र अधिकांश आयोग पदाधिकारीविहीन भएको अवस्था छ। जसले गर्दा अविलम्ब नियुक्ति गर्नैपर्ने अवस्था रहेकाले पनि अध्यादेश ल्याउनु परेको थियो। कोभिडका कारण २०७७ साउनदेखि संसद््को अधिवेशन चल्न सकेन। २०७८ वैशाख ६ गतेदेखि संसद्को अधिवेशन चलेको थिएन। यसअघि जारी अध्यादेशहरू प्रतिनिधिसभामा छलफल भई स्वीकृत वा अस्वीकृत हुन नसकेको अवस्था थियो। जसमा जारी अध्यादेशबमोजिम गरिएका संशोधनहरूलाई कानुनी रूप दिनसमेत संवैधानिक परिषद्लगायतका सात अध्यादेश जारी भए। अध्यादेश कायम रहेका अवस्थामा भएगरेका कामहरू ऐनसरह मान्य हुने प्रावधान रहेकाले उक्त नियुक्तिहरू स्वतः वैध मानिन्छन्। संसदीय सुनुवाइ समितिबाट हुन नसकेमा सिफारिस भएका व्यक्तिलाई नियुक्ति दिन सकिने कानुनी प्रावधान छ। त्यसैले राष्ट्रपतिबाट नियुक्ति दिइएकाले अवैध हुने प्रश्न नै छैन। मुस्लिम आयोगका अध्यक्षलाई यही प्रावधानमा नियुक्ति दिइएको थियो। पहिलेको नियुक्तिलाई चुनौती दिन सकेनन्। यसबाट नितान्त मनोगत रूपमा पूर्वाग्रह राखेर राज्यका कामहरूमा बाधा पुर्याउने र संवैधानिक आयोगहरूलाई काम गर्न नदिने, रिक्त राख्ने र असफल राष्ट्र बनाउने गलत उद्देश्य र कसैबाट परिचालित भएको देखिन्छ। दल विभाजन गर्न ४० प्रतिशत सांसद वा ४० प्रतिशत केन्द्रीय सदस्य भए हुने गरी २०७७ वैशाखमा राजनीतिक दलसम्बन्धी अध्यादेश ल्याइयो। अध्यादेशबमोजिम नेकपा (एमाले) र राजपामा भएको दल विभाजनपश्चात भदौ २३ गते अधिवेशन बोलाइयो। त्यो अवस्थामा के अध्यादेशबमोजिम भएको दल विभाजन बदर हुन्छ ? किनकि यो अध्यादेशबमोजिम भएको हो। संवैधानिक परिषद्सम्बन्धी अध्यादेश र सोबमोजिम भएका नियुक्तिविरुद्ध अदालतलाई प्रभाव पार्न खोज्नेहरू राजनीतिक दलसम्बन्धी अध्यादेश र सोबमोजिम भएका दलहरूको विभाजनप्रति चुइँक्क बोलेनन्। न्यायपरिषद्का ६ सदस्यमध्ये तीन सदस्यले मध्यरातमा उच्च अदालतमा आठ न्यायाधीश नियुक्ति भएको सन्दर्भमा उक्त नियुक्तिहरू बदर गर्न सर्वोच्च अदालतमा रिटहरू परे। त्यसमा संवैधानिक इजलासले २०७६ कात्तिक १ मा खारेज गरी भइसकेको कार्यहरूलाई यथावत् राखेको नजिर छ। संवैधानिक परिषद्सम्बन्धी अध्यादेश हाल खारेज भइसके पनि सोबमोजिम भएको नियुक्तिमा बाधा नपर्ने र पूर्वाग्रही भई कानुनविपरीत आदेश कसरी संवैधानिक निकायहरूमा नियुक्ति हुन सक्छ ? जुन हालको अवस्थामा असम्भव देखिन्छ। संवैधानिक निकायहरूमा ५२ जना खाली हुन जाने र लोकसेवा, अख्तियार र मानव अधिकार आयोगले समेत कुनै काम गर्न नसक्ने हुन्छ। के विकल्पबिनै सम्मानित सर्वोच्च अदालतबाट यस्तो गैरकानुनी फैसला हुने कल्पना गर्न सकिन्छ ? बीसौं वर्ष न्यायिक क्षेत्रमा रहेर खारिएका न्यायमूर्तिहरूबाट राजनीतिक खिचातानी र पूर्वाग्रह राखी गर्न खोजिएको अराजकतामा ल्याप्चे लगाउन सक्लान् र ? कल्पना पनि गर्न सकिँदैन। संवैधानिक परिषद्मा ६ जना रहने व्यवस्था गरेता पनि गणपूरक संख्याको हकमा व्यवस्था नगरेको, सो कुरा संवैधानिक परिषद् (काम, कर्तव्य, अधिकार र कार्यविधि) सम्बन्धी ऐनमा गरेको र सो गणपूरकसम्बन्धी व्यवस्थालाई अध्यादेशबाट सामान्य परिवर्तन गरेको हुँदा यो संविधानविपरीत हो भन्ने कुरा हास्यास्पद कुतर्क हो। नेपालमै पनि अन्य धेरै आयोग, समिति वा परिषद्मा गणपूरक संख्या सम्पूर्ण सदस्यको ५० प्रतिशत वा सोभन्दा बढी राखिएको देखिन्छ। जस्तै न्यायपरिषद्मा तीनजना (६ सदस्यीयमा) रहेको देखिन्छ जुन भावी प्रधानन्यायाधीश हुने सर्वोच्च अदालतका न्यायाधीश नियुक्तिको समेत सिफारिस गर्दछ। संसद््मा समेत विधेयक पेस गर्न गणपूरक संख्या एक चौथाइ हो। यसको बहुमतले विधेयक पारित हुनसक्छ। यसर्थ संवैधानिक परिषद्सम्बन्धी अध्यादेशमा भएको गणपूरकसम्बन्धी व्यवस्था संविधानविपरीत भन्नु नितान्त मनोगत, पूर्वाग्रही र हास्यास्पद तर्क हो। नागरिकको संवैधानिक हकको प्रयोग हेर्दा प्रेरणा राज्यलक्ष्मी सिंहका नामको सम्पत्ति रिट निवेदनको माध्यमबाट सर्वोच्चले २०७२ असारमा गरेको देखिन्छ। जुन निर्णय र सोका उपर परेको पुनरावलोकन निवेदनमा पुनः २०७३ पुस २१ मा भएको निर्णय र उक्त निर्णय उपर प्रेरणाले संविधानविपरीतको निर्णय भयो भनी पुनः सर्वोच्चमा रिट दायर गरेको पाइन्छ। जसमा सर्वोच्चको संवैधानिक इजलासले २०७६ माघ २४ मा मागदाबी नपुग्ने भनी निर्णय खारेज गरेको पाइन्छ। दीपकराज जोशीले कामु प्रधानन्यायाधीश भएर चलाए। सो बेलामा संवैधानिक इजलासको नेतृत्व गरेको अवस्थालाई देखाएर अहिलेको अवस्थासँग मेल नखाँदा नखाँदै पनि रिट निवेदक र केही मिडियाले प्रचारप्रसार गरेको पाइन्छ। यसले स्वच्छ सुनुवाइ र निष्पक्ष न्यायमा समेत अवरोध पुर्याउने देखिन्छ। अहिलेको अवस्थामा कार्यपालिका, व्यवस्थापिका, न्यायपालिका सबैले संविधानको मर्म र भावनाअनुसार काम कारबाही नगरेको देखिन्छ। संविधानको कार्यान्वयन र प्रयोग यस्तै रहने हो भने कसरी न्याय सेवा चुस्त र दुरुस्त रहला ?"
"संविधानको गतिशीलता, कार्यान्वयनमा सरलता","नेपालको इतिहासमा सबैभन्दा धेरै धारा रहेको संविधान संविधानसभाबाट घोषणा भई राष्ट्रपतिले प्रमाणीकरण गरेको आज ६ वर्ष पूरा भएको छ। २ सय ४० वर्ष लामो राजतन्त्रात्मक व्यस्थालाई विस्थापित गरी संघीय लोकतान्त्रिक गणतन्त्रात्मक शासन व्यवस्थालाई सुनिश्चित गरिएको नेपालको संविधानमा ३५ भाग, ९ वटा अनुसूची र ३ सय ८ धारा छन्। संविधानबमोजिम संघ, प्रदेश र स्थानीय तहले आआफ्नो अनुकूलतामा कानुन निर्माण गरी कार्यान्वयन पनि गरिरहेका छन्। संघ, प्रदेश र स्थानीय तहले बनाएर कार्यान्वयन गरिरहेका कानुनहरूका बारेमा बहस जारी छ। संविधानको धारा १६ देखि धारा ४८ सम्म ३१ मौलिक हक छन्। एक युगमा एक पटक गठन हुने संविधानसभामार्फत बनेको संविधानको धारा ४७ मा मौलिक हक कार्यान्वयनको व्यवस्था गरिएको छ। एकातिर संविधानले नागरिकलाई अधिकार दिएको छ भने अर्कोतिर नागरिकका कर्तव्यलाई पनि तोकिदिएको छ। संविधानको धारा ४८ मा नागरिकको कर्तव्यको व्यवस्था गरिएको छ। राज्यले चाहेमा जुनसुकै बेला सेवा गर्न नागरिक तयार हुनुपर्छ। त्यो सेवा सःशुल्क वा निःशुल्क दुवै हुन सक्छ। सार्वजनिक सम्पत्तिको संरक्षण गर्नु नागरिकको कर्तव्य हो। सार्वजनिक सम्पत्तिको तोडफोड गर्नु संविधानविपरीत कार्य हो। धर्मको आधारमा भेदभाव नगरिने र सबै मातृभाषा राष्ट्रभाषा हुने व्यवस्था संविधानमा छ। प्रदेशसभाले कानुन बनाउने मात्रै होइन, बनाएको कानुन कार्यान्वयनको अवस्था परीक्षण गर्ने अधिकार पनि राख्दछ। नेपालको संविधान २०७२ बमोजिम संविधानसँग नबाझिने गरी १ संघ, ७ प्रदेश, ६ महानगरपालिका, ११ उपमहानगरपालिका, २ सय ७६ नगरपालिका ४ सय ६० गाउँपालिका गरी ७ सय ५३ स्थानीय तहले कानुन बनाउने र कार्यान्वयन गराउने अधिकार राख्छन्। संविधानको धारा ५६ को उपधारा ३ मा नेपाललाई सात प्रदेशको संघीय संरचनामा विभाजन गरिएको छ। संविधानको धारा ५७ मा संघ, प्रदेश र स्थानीय तहको काम, कर्तव्य र अधिकार उल्लेख गरिएको छ। संविधानको अनुसूची ५ मा संघको अधिकार, अनुसूची ६ मा प्रदेशको अधिकार, अनुसूची ७ मा संघ र प्रदेशको साझा अधिकार छन्। अनुसूची ८ मा स्थानीय तहको अधिकार छ भने अनुसूची ९ मा संघ, प्रदेश र स्थानीय तहको साझा अधिकार छन्। संविधान उपरोक्त व्यवस्थाबमोजिम बागमती प्रदेशमा १ सय ४ वटा कानुन बनेका छन्। जन्मिएको चार वर्ष नपुग्दै बागमती प्रदेशसभाबाट पारित भई बनेका ५० ऐनमध्ये ११ सोही सभाबाट संशोधन भइसकेका छन्। सार्वभौमसत्ता सम्पन्न जनताका प्रतिनिधि संस्थाको रूपमा प्रदेशसभा कानुन बनाएर संशोधन गर्ने तहमा पुग्नु आफैंमा महत्त्वपूर्ण छ। सात प्रदेशमध्ये बागमती प्रदेशमा बनेका कानुन तुलनात्मक रूपमा परिपक्व देखिन्छन्। यद्यपि बागमती प्रदेशका कानुनहरू त्रुटिरहित भने छैनन्। त्रुटिलाई सच्याएर परिपक्व बनाउन जनप्रतिनिधिमूलक संस्था सक्रिय र गतिशील हुन आवश्यक हुन्छ। प्रदेशसभाले कानुन बनाउने मात्रै होइन, बनाएको कानुन कार्यान्वयनको अवस्था परीक्षण गर्ने अधिकार पनि राख्दछ। जनप्रतिनिधिमूलक संस्था नभएको अवस्थामा आवश्यक कानुन बनाउने अधिकार सरकारलाई हुन्छ। सोहीअनुरूप बागमती प्रदेश सरकारले तीनवटा अध्यादेश जारी गरेको थियो तर ती अध्यादेश प्रदेशसभामार्फत प्रतिस्थापन भइसकेका छन्। ऐनअन्तर्गत नियमावली बन्छन्। बागमती प्रदेशले २१ वटा नियमावली जारी गरेको छ। त्यसमध्ये ९ नियमावली संशोधन भइसकेका छन्। ऐनअन्तर्गत नै विनियमावली बनाउने अधिकार सरकारलाई हुन्छ। बागमती प्रदेश सरकारले एक विनियमावली बनाएको थियो, त्यो पनि संशोधन भइसकेको छ। ऐन र नियमावलीले मात्र पर्याप्त नभएपछि निर्देशिका बनाउने अधिकार सरकारलाई हुन्छ। बागमती प्रदेश सरकारले दुईवटा निर्देशिका बनाएको थियो, त्यसमध्ये एउटा संंशोधन भइसकेको छ। वार्षिक नीति तथा कार्यक्रम र बजेट कार्यान्वयन गराउन कार्यविधि बनाउने अधिकार मन्त्रालयलाई हुन्छ। कार्यालयलाई अनुशासनमा राखेर काम गराउन मन्त्रालयले कार्यविधि बनाइदिन्छ। बागमती प्रदेशमा १८ वटा कार्यविधि बनेका छन्। त्यसमध्ये तीनवटा संशोधन भइसकेका छन्। सरकारले आवश्यक ठानेमा आदेश जारी गर्न पाउने अधिकार राख्छ। बागमती प्रदेशले सातवटा आदेश जारी गरेको छ। त्यसमध्ये पाँचवटा संशोधन भइसकेका छन्। तीमध्ये पनि दुईवटा आदेश खारेज भएका छन्। बागमती प्रदेश सरकारले दुईवटा मापदण्ड पनि बनाएको थियो। गतिशील दस्तावेजका रूपमा रहेको संविधानको धारा ५० मा राज्यका निर्देशक सिद्धान्त प्रष्टसँग व्यवस्था गरिएको छ। राजनीतिक उद्देश्य, सामाजिक सांस्कृतिक उद्देश्य, आर्थिक उद्देश्य र अन्तर्राष्ट्रिय सम्बन्ध गरी चारवटा निर्देशित सिद्धान्त छन्। ती निर्देशक सिद्धान्तका आधारमा संघ, प्रदेश र स्थानीय तहका नीति, नियम र मापदण्ड बन्ने गर्दछन्। नागरिक र सरकारलाई अनुशासनमा राख्न कानुन आवश्यक पर्छ। कानुनलाई स्वीकृत गर्ने अधिकार जनताका प्रतिनिधिलाई हुन्छ। जनताले प्रत्यक्ष मतदान गरी प्रतिनिधि निर्वाचित गरेका हुन्छन्। जनप्रतिनिधि निर्वाचित गराउन १८ वर्ष पुगेका नागरिकलाई मतदानमा भाग लिन पाउने व्यवस्था संविधानमै गरिएको छ। संविधानको धारा १२ मा आमा वा बाबुको नामबाट लैंगिक पहिचानसहितको नागरिकता पाउने व्यवस्था छ। जनताका प्रतिनिधिले कानुन बनाउँछन्। त्यो कानुन कार्यान्वयन गराउन पनि जनप्रतिनिधि सम्मिलित मन्त्रिपरिषद् बनेको हुन्छ। कुनै पनि कानुन जनताका प्रतिनिधिले स्वीकृति जनाएपछि मात्रै कार्यान्वयनको तहमा जान्छन्। यो व्यवस्था स्थानीय, प्रदेश वा संघीय निकायमा हुन्छ। कानुन बनाउने, संशोधन गर्ने, प्रतिस्थापन गर्ने र खारेज गर्ने अधिकार जनप्रतिनिधिलाई नै हुन्छ। प्रतिनिधिसभामा १ सय ६५ प्रत्यक्ष निर्वाचित र समानुपातिकबाट १ सय १० गरी २ सय ७५ जना रहने व्यवस्था छ। ७ प्रदेशबाट ५६ जना र राष्ट्रपतिबाट ३ जना गरी ५९ जनाको राष्ट्रियसभाको व्यवस्था छ। संघमा दुई सदनात्मक व्यवस्था भए पनि प्रदेशमा भने एक सदनात्मक व्यवस्थापिका रहने व्यवस्था संविधानमा छ। संविधानको धारा २८५ मा प्रदेशको राजधानी र प्रदेशको नामकरण प्रदेशसभाको दुई तिहाइ बहुमतबाट गर्न सक्ने व्यवस्था छ। सो व्यवस्थाबमोजिम प्रदेश १ र प्रदेश २ बाहेक बागमती, गण्डकी, लुम्बिनी, कर्णाली र सुदूरपश्चिम प्रदेशले आफ्नो नामकरण गरिसकेका छन्। संविधानको धारा ७६ मा संसद्बाट निर्वाचित प्रधानमन्त्री कार्यकारी प्रमुख रहने व्यवस्था छ। शासन व्यवस्थालाई अस्थिर हुन नदिन र राजनीतिक स्थिरताका लागि संविधानका धारा १००(४) मा दुई वर्षसम्म प्रधानमन्त्रीविरुद्ध अविश्वासको प्रस्ताव ल्याउन नपाइने व्यवस्था छ। मन्त्रिपरिषद् २५ सदस्यीयभन्दा बढी रहन नपाउने व्यवस्था संविधानले गरेको छ। प्रतिनिधिसभाको सदस्य नभएको व्यक्ति प्रधानमन्त्री बन्न नसक्ने व्यवस्था छ। नेपालको संविधानअनुसार निर्वाचनमा पराजित भएको व्यक्ति प्रधानमन्त्री हुन पाउने छैन। बजेट ढिलो पारित भएका कारण विकास निर्माण निर्धारित समयमा पूरा नभएको गुनासो बढेपछि विकास र समृद्धिलाई अगाडि बढाउन संविधानको धारा ११९ मा जेठ १५ गते संघीय संसद्मा बजेट प्रस्तुत गर्नुपर्ने व्यवस्था छ। सरकारले वार्षिक आय तथा व्ययको विवरण जनप्रतिनिधिमूलक संस्थामा पेस गर्ने मिति सामान्यतया तोकिँदैन। नेपालका विगतका संविधानमा पनि मिति तोकिएको थिएन। संविधानको यही व्यवस्थाका कारण प्रतिनिधिमूलक संस्था नभएको अवस्थामा अध्यादेशबाट पनि ल्याउने गरिएको छ। चालू आर्थिक वर्षमा संघीय संसद् नभएको अवस्थामा अध्यादेशबाट ल्याएको बजेटलाई प्रतिनिधिसभा पुनस्र्थापना भएपछि अध्यादेशलाई प्रतिस्थापन गर्ने गरी बजेट प्रस्तुत गरिएको छ। प्रदेशसभाबाट मुख्यमन्त्री र राष्ट्रपतिबाट प्रदेश प्रमुख नियुक्त गर्ने व्यवस्था संविधानमा छ। संविधानको धारा २७६ मा जुनसुकै अदालत, विशेष अदालत वा निकायबाट भएका सजायलाई कानुनबमोजिम माफी, मुल्तवी, परिवर्तन वा कम गर्न सक्ने अधिकार राष्ट्रपतिलाई दिइएको छ। राष्ट्रपतिलाई राष्ट्र र जनताको प्रतीकको रूपमा संविधानमा व्यवस्था गरिएको छ। राष्ट्रपति संविधानको संरक्षक पनि हो। संघ र प्रदेश वा प्रदेश प्रदेशका बीचमा विवाद उत्पन्न भएमा त्यस्तो विवाद समाधान गर्न प्रधानमन्त्रीको अध्यक्षतामा अन्तरप्रदेश परिषद्को गठन गर्ने व्यवस्था संविधानको धारा २३४ मा छ। यो राजनीतिक परिषद् हो। संविधानबमोजिम संघ र प्रदेशले बनाउनुपर्ने कानुनका बारेमा यो परिषद्मा व्यापक छलफल भइदिने हो। संघ र प्रदेशबीच विवादमा कमी आउनेछ र बनेका कानुन कार्यान्वयनमा पनि सहजीकरण हुनेछ। कार्यान्वयन नहुँदासम्म कानुन एउटा काल्पनिक दस्तावेजका रूपमा रहन्छ। संविधान र कानुनको वास्तविक परीक्षण कार्यान्वयनमा हुन्छ। सामाजिक सुधार ऐनमा जन्ती जाने संख्या तोकिएको छ तर त्यो मापदण्डलाई कसैले पालना गरेको पाइँदैन। त्यस्तो कानुनको औचित्य रहँदैन। संविधान र कानुनलाई व्यावहारिक बनाउन पनि समयानुकूल परिमार्जन आवश्यक हुन्छ। संविधान र कानुनहरू जति धेरै परिमार्जन हुँदै जान्छन्, त्यति नै परिपक्व पनि बन्दै जान्छन्। राजनीतिक तहबाट पारित हुने संविधान र कानुन कार्यान्वयन प्रशासनिक संरचनाबाट हुन्छ। व्यवस्थापिका र कार्यपालिकाबीच संविधान र कानुनमा विवाद उत्पन्न भएमा न्यायपालिकाले निर्णय गर्छ। न्यायपालिकाको निर्णयलाई कार्यपालिका र व्यवस्थापिका दुवैले स्वीकृति जनाउँछन् र पालना गर्छन्। व्यवस्थापिका, कार्यपालिका र न्यायपालिका एकअर्काका पूरक र सहयोगी हुँदा मात्रै राज्यमा सन्तुलन कायम हुन्छ। विकास र समृद्धिका लागि राज्यका संरचनाहरू सन्तुलित र स्वस्थ रूपमा सञ्चालन हुनुपर्छ।"
संविधान कार्यान्वयनमै समस्या,"संवैधानिक परिषद्सम्बन्धी अध्यादेशमा भएको गणपूरकसम्बन्धी व्यवस्था संविधानविपरीत भन्नु पूर्वाग्रही तर्क हो। दोस्रो संविधानसभाबाट पारित भई २०७२ सालमा जारी भएयता संविधानको कार्यान्वयन प्रयोग र अभ्यासमा ६ वर्ष पूरा भएको छ। कस्तो रह्यो त त्यसका केही दृष्टान्तहरू ? नेपालको संविधानको धारा २८४(घ) मा प्रधानन्यायाधीश वा यस संविधानबमोजिमका १३ वटा संवैधानिक निकायका पदाधिकारीको पद रिक्त हुनुभन्दा एक महिनाअगावै नियुक्तिका लागि संवैधानिक परिषद्ले सिफारिस गर्नुपर्ने संवैधानिक व्यवस्था छ। संविधानमा पहिलो पटक व्यवस्था भएका समावेशी प्रकृतिका अधिकांश आयोगमा २०७७ पुससम्म अर्थात् ६ वर्षभन्दा बढी समयसम्म नियुक्ति हुन सकेन। राष्ट्रिय मानवअधिकार आयोग पूर्ण रूपमा खाली रहेको थियो भने अख्तियार दुरूपयोग अनुसन्धान आयोगमा प्रमुख आयुक्तसहित तीन, निर्वाचन आयोगमा दुई पद रिक्त थियो। अधिकांश आयोगहरूमा पदाधिकारी नियुक्ति हुन नसक्नु संविधानको गम्भीर उल्लंघन थियो। महत्त्वपूर्ण आयोगहरूले संविधानबमोजिमका कार्यहरू गर्न नसक्ने परिस्थिति बन्नु राज्यलाई असफल बनाउने पूर्वाभ्यास थियो। संवैधानिक परिषद्का सदस्यबीच मतैक्य हुन नसक्दा र गणपूरक संख्या नपुगेका कारण संविधानको गम्भीर उल्लंघन हुन गएको तथा विभिन्न आयोग निष्प्रभावी भएका छन्। जसले गणपूरक संख्यामा केही फेरबदल गर्दै पहिलो पटक तत्कालीन सरकारले २०७६ मसिंर ३ गतेमा संवैधानिक परिषद्सम्बन्धी ऐनको पहिलो संशोधन अध्यादेश राष्ट्रपतिसमक्ष सिफारिस गर्यो। सबैको सहमतिसहित आउँदा राम्रो हुने र अझै पनि संवैधानिक परिषद्ले सहमति गरी काम गर्ने अपेक्षासहित राष्ट्रपतिबाट अध्यादेशको सिफारिस फिर्ता गर्न आग्रह गरेबमोजिम सरकारले उक्त अध्यादेश जारी नगरीकनै फिर्ता लियो। संवैधानिक परिषद्ले गणपूरक संख्याको अभावमा काम गर्न नसकेको परिस्थितिमा पुनः २०७७ वैशाख ८ गते राजनीतिक दलसम्बन्धी र संवैधानिक परिषद्सम्बन्धी अध्यादेश सिफारिस गर्यो। तर, नेकपाको आन्तरिक किचलोका कारण चार दिनपछि नै खारेज गराइयो। अहिलेको अवस्थामा कार्यपालिका, व्यवस्थापिका, न्यायपालिका सबैले संविधानको मर्म र भावनाअनुसार काम कारबाही नगरेको देखिन्छ। संविधानको कार्यान्वयन र प्रयोग यस्तै रहने हो भने कसरी न्याय सेवा चुस्त र दुरुस्त रहला ? विभिन्न औपचारिकअनौपचारिक छलफलबाट समेत सहमति जुट्न नसकी अधिकांश संवैधानिक निकायमा पदाधिकारी रिक्त भए। उक्त निकायहरूको कामकारबाही ठप्प हुने स्थिति भएपछि पुनः २०७७ मंसिर ३० गते सरकारको सिफारिसमा संवैधानिक परिषद्सम्बन्धी पहिलो संशोधन अध्यादेश जारी भयो। यो नयाँ व्यवस्थाले पनि परिषद्का सबै सदस्यलाई उपस्थित हुन रोक लगाएको थिएन। सबै उपस्थित नभएमा पनि बैठक बस्न सक्नेसम्मको व्यवस्था गरेको थियो। संवैधानिक निकायहरूमा नियुक्तिका लागि सिफारिस र नियुक्ति भयो भने अध्यादेशमा भएको संशोधनपश्चात संवैधानिक परिषद्को बैठक बस्यो। जसमा सभामुख र प्रतिपक्ष दलको नेता उपस्थित भएनन्। नयाँ कानुनी प्रावधानबमोजिम अख्तियार, निर्वाचन र मानव अधिकारसहित ११ आयोगहरूमा नियुक्तिका लागि सिफारिस गरियो। जुन सिफारिस संघीय संसद््मा २०७७ पुस ६ गते दर्ता भयो। तत्कालीन नेकपाको चरम आन्तरिक द्वन्द्वका कारण सरकारलाई काम गर्न नदिइएको भन्दै तत्कालीन प्रधानमन्त्री र मन्त्रिपरिषद्को सिफारिसमा पुस ६ गते प्रतिनिधिसभाको विघटन हुन पुग्यो। प्रतिनिधिसभा विघटन भएका कारण नियुक्तिका लागि सिफारिस भएका पदाधिकारीको संसदीय सुनुवाइ हुन सकेन। तर, समितिमा प्राप्त नामावलीमा ४५ दिनसम्म सुनुवाइ हुन नसकेमा समेत सिफारिस भएका व्यक्तिहरूलाई नियुक्ति गर्न सकिने संघीय संसद्ले नियमावली बनाएको थियो। नियमावली, २०७५ को नियम २६ मा भएको कानुनी व्यवस्थाबमोजिम २०७७ माघ २१ गते ११ वटा आयोगहरूमा ३२ जनाको नियुक्ति भई हाल कार्यरत छन्। सर्वोच्च अदालतबाट २०७७ फागुन ११ गते प्रतिनिधिसभा पुनस्र्थापित भई फागुन २३ गतेदेखि अधिवेशन सुरु भयो। संसद् अधिवेशन प्रारम्भ भएपछि संवैधानिक परिषद्लगायत सातवटा अध्यादेश पुनः जारी भए। वैशाख ६ मा अन्त्य भएको प्रतिनिधिसभाको अधिवेशनलाई पुनः कानुनी व्यवस्थालाई निरन्तरता दिन सातवटा अध्यादेश ल्याउनु बाध्यता देखिन्थ्यो। संवैधानिक निकायहरूमा माघ २१ मा भएको नियुक्तिपश्चात् र पहिले नै नियुक्ति हुन नसकेका रिक्त लोकसेवा, निर्वाचन, अख्तियार आदि आयोगमा नियुक्तिको सिफारिस गर्न संवैधानिक परिषद्को बैठक बस्यो। जुन बैठकमा पुनः सभामुख र प्रतिपक्षी दलका नेता उपस्थित नभई संवैधानिक दायित्व पूरा गर्नु भएन। लोकसेवा आयोग पूर्णरूपमा पदाधिकारीविहीन भएकाले सरकारका सबै अंग, सुरक्षा निकाय र सबै सार्वजनिक संस्थाहरूको पदपूर्ति ठप्प भए र जसका कारण रिक्त राख्न सक्ने अवस्था भएन। वैशाख २६ मा बसेको परिषद्को बैठकले ११ वटा संवैधानिक आयोगमा २० जनालाई नियुक्तिका सिफारिस गर्यो। संसदीय सुनुवाइको दर्ता भयो। सुनुवाइ समितिले सुनुवाइको कारबाही प्रारम्भ गर्नुपर्नेमा सो हुन सकेन। पुनः २०७८ जेठ ८ गते प्रतिनिधिसभा विघटन भयो। सुनुवाइसम्बन्धी ४५ दिने कानुनी प्रावधानबमोजिम दोस्रो पटक सिफारिस भएका २० व्यक्तिले असार १० गते नियुक्ति लिए र काम गरिरहेका छन्। २०७७ मंसिर ३० मा जारी अध्यादेश र सोबमोजिम संवैधानिक निकायमा भएका नियुक्तिका सिफारिसविरुद्ध सर्वोच्च अदालतमा रिट निवेदन दायर भए। सभामुखबाट समेत नेपालको इतिहासमै पहिलो पटक संवैधानिक परिषद् र सरकारविरुद्ध सर्वोच्च अदालतमा रिट दर्ता गरियो। दोस्रो पटक जारी भएको अध्यादेश र नियुक्तिविरुद्ध परेका रिट निवेदन हाल संवैधानिक इजलासमा विचाराधीन छन्। संवैधानिक परिषद्सम्बन्धी अध्यादेश अवैध हो र योबमोजिम भएका नियुक्ति गैरकानुनी हुन् त ? संविधानले संसद््को अधिवेशन नचलेको अवस्थामा तत्काल नगरी नहुने कामका लागि अध्यादेश ल्याउन पाउने व्यवस्था धारा ११४ मा गरेको छ। जुन अध्यादेश ऐनसरह मान्य हुने व्यवस्था छ। अध्यादेश ल्याउने काम कार्यपालिकाले व्यवस्थापकीय अधिकार प्रयोग गरी गर्ने हो। संसद््ले जुन विषयमा र जुन हदसम्म ऐन पास गर्न सक्छ। २०६५ माघ १० देखि २०७४ माघ ५ सम्म ४६ वटा अध्यादेश जारी भए। २०७६ मंसिर र २०७७ वैशाखमा ल्याएका अध्यादेश फिर्ता गर्दासमेत संवैधानिक परिषद्ले नियुक्तिको सिफारिस गर्न सकेन। सरकारले कार्यकारिणी अधिकार प्रयोग गरी गर्नुपर्ने कार्यहरू नै गर्न नसक्ने अवस्था र अधिकांश आयोग पदाधिकारीविहीन भएको अवस्था छ। जसले गर्दा अविलम्ब नियुक्ति गर्नैपर्ने अवस्था रहेकाले पनि अध्यादेश ल्याउनु परेको थियो। कोभिडका कारण २०७७ साउनदेखि संसद््को अधिवेशन चल्न सकेन। २०७८ वैशाख ६ गतेदेखि संसद्को अधिवेशन चलेको थिएन। यसअघि जारी अध्यादेशहरू प्रतिनिधिसभामा छलफल भई स्वीकृत वा अस्वीकृत हुन नसकेको अवस्था थियो। जसमा जारी अध्यादेशबमोजिम गरिएका संशोधनहरूलाई कानुनी रूप दिनसमेत संवैधानिक परिषद्लगायतका सात अध्यादेश जारी भए। अध्यादेश कायम रहेका अवस्थामा भएगरेका कामहरू ऐनसरह मान्य हुने प्रावधान रहेकाले उक्त नियुक्तिहरू स्वतः वैध मानिन्छन्। संसदीय सुनुवाइ समितिबाट हुन नसकेमा सिफारिस भएका व्यक्तिलाई नियुक्ति दिन सकिने कानुनी प्रावधान छ। त्यसैले राष्ट्रपतिबाट नियुक्ति दिइएकाले अवैध हुने प्रश्न नै छैन। मुस्लिम आयोगका अध्यक्षलाई यही प्रावधानमा नियुक्ति दिइएको थियो। पहिलेको नियुक्तिलाई चुनौती दिन सकेनन्। यसबाट नितान्त मनोगत रूपमा पूर्वाग्रह राखेर राज्यका कामहरूमा बाधा पुर्याउने र संवैधानिक आयोगहरूलाई काम गर्न नदिने, रिक्त राख्ने र असफल राष्ट्र बनाउने गलत उद्देश्य र कसैबाट परिचालित भएको देखिन्छ। दल विभाजन गर्न ४० प्रतिशत सांसद वा ४० प्रतिशत केन्द्रीय सदस्य भए हुने गरी २०७७ वैशाखमा राजनीतिक दलसम्बन्धी अध्यादेश ल्याइयो। अध्यादेशबमोजिम नेकपा (एमाले) र राजपामा भएको दल विभाजनपश्चात भदौ २३ गते अधिवेशन बोलाइयो। त्यो अवस्थामा के अध्यादेशबमोजिम भएको दल विभाजन बदर हुन्छ ? किनकि यो अध्यादेशबमोजिम भएको हो। संवैधानिक परिषद्सम्बन्धी अध्यादेश र सोबमोजिम भएका नियुक्तिविरुद्ध अदालतलाई प्रभाव पार्न खोज्नेहरू राजनीतिक दलसम्बन्धी अध्यादेश र सोबमोजिम भएका दलहरूको विभाजनप्रति चुइँक्क बोलेनन्। न्यायपरिषद्का ६ सदस्यमध्ये तीन सदस्यले मध्यरातमा उच्च अदालतमा आठ न्यायाधीश नियुक्ति भएको सन्दर्भमा उक्त नियुक्तिहरू बदर गर्न सर्वोच्च अदालतमा रिटहरू परे। त्यसमा संवैधानिक इजलासले २०७६ कात्तिक १ मा खारेज गरी भइसकेको कार्यहरूलाई यथावत् राखेको नजिर छ। संवैधानिक परिषद्सम्बन्धी अध्यादेश हाल खारेज भइसके पनि सोबमोजिम भएको नियुक्तिमा बाधा नपर्ने र पूर्वाग्रही भई कानुनविपरीत आदेश कसरी संवैधानिक निकायहरूमा नियुक्ति हुन सक्छ ? जुन हालको अवस्थामा असम्भव देखिन्छ। संवैधानिक निकायहरूमा ५२ जना खाली हुन जाने र लोकसेवा, अख्तियार र मानव अधिकार आयोगले समेत कुनै काम गर्न नसक्ने हुन्छ। के विकल्पबिनै सम्मानित सर्वोच्च अदालतबाट यस्तो गैरकानुनी फैसला हुने कल्पना गर्न सकिन्छ ? बीसौं वर्ष न्यायिक क्षेत्रमा रहेर खारिएका न्यायमूर्तिहरूबाट राजनीतिक खिचातानी र पूर्वाग्रह राखी गर्न खोजिएको अराजकतामा ल्याप्चे लगाउन सक्लान् र ? कल्पना पनि गर्न सकिँदैन। संवैधानिक परिषद्मा ६ जना रहने व्यवस्था गरेता पनि गणपूरक संख्याको हकमा व्यवस्था नगरेको, सो कुरा संवैधानिक परिषद् (काम, कर्तव्य, अधिकार र कार्यविधि) सम्बन्धी ऐनमा गरेको र सो गणपूरकसम्बन्धी व्यवस्थालाई अध्यादेशबाट सामान्य परिवर्तन गरेको हुँदा यो संविधानविपरीत हो भन्ने कुरा हास्यास्पद कुतर्क हो। नेपालमै पनि अन्य धेरै आयोग, समिति वा परिषद्मा गणपूरक संख्या सम्पूर्ण सदस्यको ५० प्रतिशत वा सोभन्दा बढी राखिएको देखिन्छ। जस्तै न्यायपरिषद्मा तीनजना (६ सदस्यीयमा) रहेको देखिन्छ जुन भावी प्रधानन्यायाधीश हुने सर्वोच्च अदालतका न्यायाधीश नियुक्तिको समेत सिफारिस गर्दछ। संसद््मा समेत विधेयक पेस गर्न गणपूरक संख्या एक चौथाइ हो। यसको बहुमतले विधेयक पारित हुनसक्छ। यसर्थ संवैधानिक परिषद्सम्बन्धी अध्यादेशमा भएको गणपूरकसम्बन्धी व्यवस्था संविधानविपरीत भन्नु नितान्त मनोगत, पूर्वाग्रही र हास्यास्पद तर्क हो। नागरिकको संवैधानिक हकको प्रयोग हेर्दा प्रेरणा राज्यलक्ष्मी सिंहका नामको सम्पत्ति रिट निवेदनको माध्यमबाट सर्वोच्चले २०७२ असारमा गरेको देखिन्छ। जुन निर्णय र सोका उपर परेको पुनरावलोकन निवेदनमा पुनः २०७३ पुस २१ मा भएको निर्णय र उक्त निर्णय उपर प्रेरणाले संविधानविपरीतको निर्णय भयो भनी पुनः सर्वोच्चमा रिट दायर गरेको पाइन्छ। जसमा सर्वोच्चको संवैधानिक इजलासले २०७६ माघ २४ मा मागदाबी नपुग्ने भनी निर्णय खारेज गरेको पाइन्छ। दीपकराज जोशीले कामु प्रधानन्यायाधीश भएर चलाए। सो बेलामा संवैधानिक इजलासको नेतृत्व गरेको अवस्थालाई देखाएर अहिलेको अवस्थासँग मेल नखाँदा नखाँदै पनि रिट निवेदक र केही मिडियाले प्रचारप्रसार गरेको पाइन्छ। यसले स्वच्छ सुनुवाइ र निष्पक्ष न्यायमा समेत अवरोध पुर्याउने देखिन्छ। अहिलेको अवस्थामा कार्यपालिका, व्यवस्थापिका, न्यायपालिका सबैले संविधानको मर्म र भावनाअनुसार काम कारबाही नगरेको देखिन्छ। संविधानको कार्यान्वयन र प्रयोग यस्तै रहने हो भने कसरी न्याय सेवा चुस्त र दुरुस्त रहला ?"
