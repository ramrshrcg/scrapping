शीर्षक,विवरण
महन्थ ठाकुरविरुद्ध कीर्ते जालसाजी मुद्दा दर्ता गर्दै,"काठमाडौं : जनता समाजवादी पार्टी निकट कानुन व्यवसायीले अध्यक्ष महन्थ ठाकुर र वरिष्ठ नेता राजेन्द्र महतो समूहविरुद्ध अदालतमा कीर्ते जालसाजी मुद्दा दर्ता गर्ने तयारी गरेका छन्। अल्पमतमा परेका जसपाका अध्यक्ष महन्थ ठाकुरले अर्कै प्रयोजनका लागि गरेको हस्ताक्षरको दुरुपयोग गरेको भन्दै संघीय परिषद् अध्यक्ष डा बाबुराम भट्टराई, अर्का अध्यक्ष उपेन्द्र यादव समूह निकट कानुन व्यवसायीले अदालतमा मुद्दा दर्ता गर्न लागेका हुन्। भट्टराईयादव समूहको तर्फबाट संघीय कानून व्यवसायी संघका अध्यक्ष दीपक राईलगायतका अधिवक्ताले मुद्दा दर्ताको लागि तयारी सुरु गरेका छन्। अर्को प्रयोजनको लागि पहिले नै भएको हस्ताक्षर महन्थ ठाकुरलगायतले दुरुप्रयोग गरेर निर्वाचन आयोगमा पेस गर्नु भएछ, अधिवक्ता राईले भने, कीर्ते जालसाक्षी लिखतसम्बन्धी कसुरमा जिल्ला अदालतमा मुद्दा हाल्न लागेका छौँ। यस्तो कसुर चाहिँ दुनियावादी फौजदारी मुद्दाको रुपमा दर्ता मिल्छ यही अनुसार दर्ता गर्न लागेका छौँ। यसमा महन्थ ठाकुरलाई विपक्षी बनाउछौ। जसपाको भट्टराईयादव समूहले आफ्नो समूह जसपाको आधिकारिक भएको दाबी गर्दै निर्वाचन आयोगलाई पत्र बुझाइसकेको छ।"
"३४ सय ५६ जना डिस्चार्ज हुँदा २४ सय ४२ संक्रमित थपिए, ५१ को मृत्यु","काठमाडौं : पछिल्लो २४ घन्टामा थप २४ सय ४२ जनामा कोरोना भाइरस संक्रमण पुष्टि भएको छ। विभिन्न प्रयोगशालामा परीक्षण गराएका १० हजार ९५६ नमूनामध्ये २४ सय ४२ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यी परीक्षणबाट देशभर २१ दशमलव ३ प्रतिशतमा संक्रमण देखिएको हो। जसमध्ये सबैभन्दा बढी संक्रमण दर गण्डकी प्रदेशमा देखिएको छ। गण्डकीमा परीक्षण ७३७ जनामा ३२१मा संक्रमण देखिएको हो। पछिल्लो २४ घन्टामा ३४ सय ५६ जना डिस्चार्ज भएका छन्। यस्तै आइतबार कोरोनाबाट थप ५१ जनाको मृत्यु भएको मन्त्रालयले पुष्टि गरेको छ। काठमाडौं उपत्यकामा ५४८ जनामा कोरोना संक्रमण देखिएको छ। जसमध्ये काठमाडौंमा ४५० ,ललितपुरमा ५३ र भक्तपुरमा २५ जना नयाँ संक्रमित थपिएका हुन्।"
"आँधीखोलाको नीति तथा कार्यक्रम, स्वास्थ्य र पर्यटकीय क्षेत्र प्राथमिकतामा","स्याङ्जा : आँधीखोला गाउँपालिकाले आफ्नै पालिकाअन्तरगत पर्ने अन्धाअन्धी दह र श्रवणकुमारको पहिचान बढाउने खालका कार्यक्रम जाऊँ है अन्धाअन्धी श्रवणकुमार अभियान संचालन गर्ने भएको छ। स्याङजाको पहिचान बोकेको धार्मिक एवं पर्यटकीय स्थल अन्धाअन्धी दह एवं श्रवणकुमारलाई विश्वभर चिनाउने उदेश्यले चालु आर्थिक वर्ष २०७८७९ को नीति तथा कार्यक्रमभित्र पारेको हो। गाउँपालिकाका अध्यक्ष सुधिर पौडेलले नवौ गाउँसभाबाट चालु वर्षका नीति तथा कार्यक्रम सार्वजनिक गर्दै दिर्घकालिन तथा अल्पकालिन विकास योजनाका बारेमा नीति तथा कार्यक्रममा समावेश गरिएको जानकारी गराए। स्वास्थ्य, शिक्षा, कृषि, उद्यम, सूचना प्रविधि र पर्यटनलाई जोड दिएको छ । यसैगरी, सिरुवारी गोरुजुरे अन्धाअन्धी श्रवणकुमार पंचासे पर्यटन मार्ग बनाउने, सेतीदोभान  साधना गार्डेन पदमार्ग र टावर निर्माण, डहरे लेकमा जंगल पार्क बनाइने जस्ता योजनालाई समावेश गरिएका छन्। सिरुवारी होमस्टेको संस्थागत संरचनाको निर्माण गरिने भएको छ । कार्यक्रममा कृषि तथा फलफूल उत्पादन केन्द्र (पकेट) विकास कार्यक्रम, सुन्तला पकेट कार्यक्रम, किवी पकेट विकास कार्यक्रम संचालन गर्ने भनिएको छ । भूमि बैङ्क र चक्लाबन्दीलाई प्रोत्साहन गर्ने, एक गाउ एक पकेट क्षेत्र, कृषकलाई कृषि तथा पशु बिमा गर्न प्रोत्साहन गरिने जस्ता कार्यक्रम छन् । सबै जातजातिका, भेषभुषा, संस्कृतिको संरक्षण र पहिचानको लागि बहुजातीय संग्रहालय निर्माण, सबै वडा कार्यालयमा इन्टरनेटको ब्यवस्था, २ वटा वडा बालमैत्री बनाईने, पालिकाबासीलाई एक घर एक धारा अनुरुप सर्वसुलभ र स्वच्छ खानेपानी, गाउपालिकाको १० शैयाको अस्पतालको स्तरोन्नी, योग ध्यान केन्द्र निर्माण, उपचार सहायता राहत कोषको स्थापना, किशोर किशोरीमैत्री सूचना केन्द्र, हाम्रो विद्यालय राम्रो विद्यालय, जोखिमयुक्त बस्ती पहिचान सहित स्थानान्तरण, वातावरणमैत्री स्थानीय शासनमा जोड दिइएको छ। नीति तथा कार्यक्रम अन्तर्गत उत्पादनसँग विद्यार्थी विद्यार्थीसँग अध्यक्ष कार्यक्रम अनिवार्य रुपमा खोपको व्यवस्था, जेष्ठ नागरिकको सेवालाई स्वास्थ्य प्रबर्द्धन गर्दै जेष्ठ नागरिक गाउँघर स्वास्थ्य क्लिनिक कार्यक्रम, जेष्ठ नागरिक पोषण कार्यक्रम, पनि समावेश छन। लोक सेवा आयोग तथा शिक्षक सेवा आयोगको तयारी कक्षा सञ्चालन गर्नका लागि आवश्यक व्यवस्था गरिने, खेल मैदान निमार्ण, गाउँपालिकाको केन्द्रबाट वडा केन्द्रसम्म पुग्ने सडकलाई स्तरोन्नत्तिसहित कालोपत्रे गरिने, सडक एवं पूर्वाधारतर्फ ४० प्रतिशत स्टक्चरको काम गर्ने उल्लेख छ। सेतीदोभान र शिरुवारी जोड्ने आँधीखोलामा निर्माणाधीन पुल निर्माण, बहुउद्देश्यीय सभा हल व्यापारिक तथा सपिङ कम्प्लेक्स जस्ता गाउँपालिकाका गौरब आयोजनाका कामलाई सम्पन्न गरी संचालन गर्ने व्यवस्था मिलाइने, सौर्य ऊर्जाका साथ आँधीखोला उज्यालो अभियान सञ्चालन गर्न प्रयत्न गरिने उल्लेख छ ।पालिकाले गत वर्षभरी गरेका कामका बारेमा समीक्षा गदै चालु वर्ष संचालन गर्नेगरी नीति तथा कार्यक्रम सार्वजनिक गरेको हो । पालिकाले १३ वटा ऐन पारित गरेको, कोभिडको माहामारीमा परेका नागरिकको स्वास्थ्य उपचारका लागि अक्सिजनसहितको स्वास्थ्य उपचार र आवश्यकता अनुरुपको स्वास्थ्य परीक्षण गरेको, न्यायिक समितिमा परेका १७ वटा उजुरीमध्ये १६ वटाका समस्या समाधान गरेको, राजश्व संकलनमा ९४ प्रतिशत सफलता मिलेको, पालिकामा संचालित आयोजनामा ८५ प्रतिशत भौतिक तथा ६२ प्रतिशत बित्तिय प्रगती भएको, ९८ प्रतिशतलाई खानेपानीको सुबिधा, ७० हेक्टरमा सिंचाइ सुविधा, गतवर्ष २६ किलोमीटर कालेपत्रे सडक निर्माणपछि अहिले पालिकाभित्र ३० दशमलब ४ किलोमीटर पक्की सडक बनेको अध्यक्ष पौडेलले जानकारी गराए । पालिकाले ५० प्रतिशत अनुदानमा टनेल, हाते ट्याक्टर उपलब्ध गराउनुका साथै, निशुल्क बिउ विजन, मल, कागतीका विरुवा उपलब्ध गराएको छ । पर्यावरण जोगाउन ५२ हजार माछाका भुरा, विद्यार्थीलाई एभोकाडो कार्यक्रमसहित १६ हजार बिरुवा रोपण, ९ हजार किलो वर्षे आलुको बीउ सामुहिकरुपमा वितरणलगायतका विभिन्न कार्यक्रम सम्पन्न गरेको थियो ।"
युवा परिषद उपाध्यक्ष नियुक्तिप्रति आपत्ति,काठमाडौँ : बागमती प्रदेश राष्ट्रिय युवा परिषद उपाध्यक्षको लागि नियुक्ति गरेको प्रक्रियाप्रति भिम लामाले आपत्ति जनाएका छन्। बागमती प्रदेश सरकारद्वारा युवा परिषदको उपाध्यक्ष नियुक्ति गर्न बनेको ऐन र कार्यविधि विपरीत एमाले युवा संघका सन्तोष चौलागाईलाई उपाध्यक्षमा नियुक्ति गरेपछि सोही पदका उम्मेद्वार लामाले आपत्ति जनाएका हुन्। बागमती प्रदेश सरकारको सामाजिक विकास मन्त्रालय अन्र्तगत रहने गरी राष्ट्रिय युवा परिषद गठन ऐन तथा विधेयक बनेको छ। ऐनमा उल्लेख भएअनुसार परिषद्को उपाध्यक्ष बन्न योग्य उम्मेद्वारका लागि गत वर्ष ०७७ को साउनमा सूचना सार्वजनिक गरिएको थियो। सोही सूचनाको आधारमा आफू योग्य ठानेर आफ्नो अनुभावसहित कार्ययोजना पेश गरेको उल्लेख गर्दै सिफारिस समितिको मूल्यांकनमा दोस्रो स्थानमा रहेता पनि छंैठो स्थानमा रहेको व्यक्ति नियुक्ति गरेको भन्दै आपत्ति जनाएका हुन्। मन्त्रालयका सचिवको अध्यक्षमा अन्य दुईजना विज्ञ रहेको सदस्यीय सिफारिस समिति गठन गरिएता पनि समितिले आवेदकको मूल्यांकन गर्न १ वर्षसम्म अल्झाएर राखिएको र आवेदकमध्ये छनोटमा परेका ६ जनालाई गत जेठ २३ गते अन्तर्वार्ताका लागि हेटौंडा बोलाएका थिए । अन्तर्वार्ता लिए पनि कार्यविधिमा उल्लेख भएअनुसार ३ जनाको सिफारिस नै नगरी मुख्यमन्त्री डोरमणी पौडेलले आफू निकट तथा गृह जिल्लाकै चौलागाईलाई नियुक्ति गरेपछि विवादमा आएको छ। बागमती युवा परिषद् ऐनको परिच्छेद ४ अन्र्तगत (३) उपदफा (२) बमोजिम सिफारिस समितिले योग्यता पुगेका व्यक्तिमध्ये तीन जनाको नाम सिफारिस गरेर एकजना नियुक्ति गरिने भनिए पनि परिषद ऐनको मर्मविपरीत उपाध्यक्ष नियुक्ति गरेको छ। राजनीतिक भ्रममा परेर परिषदको मूल कानुनको मर्म विपरीत काम गरेको भन्दै लामाले नियुक्ति बदरको माग गरेका छन्। आवेदन दिएका १६ उम्मेद्वारमध्ये ६ जना अन्तर्वार्ताका लागि छनोटमा छैटो स्थानमा परेका चौलागाई कसरी सिफारिस भए भन्दै उनले प्रश्न गरेका छन्। युवा हेर्न मन्त्रालयका मन्त्री अध्यक्ष रहने गरी गठन भएको परिषदमा ४ वर्षको कार्यकाल रहनेछ। हाल प्रदेशस्तरीय सरकारमा भने सामाजिक विकास मन्त्रालयका मन्त्री अध्यक्ष रहने छ भने कार्यकारी रुपमा उपाध्यक्षले जिम्मेवारी पाउनेछ।
अफगान राष्ट्रपति र तालिवान वार्ता प्रक्रिया प्रमुख अमेरिका पुगेर बाइडेनलाई भेट्दै,"वासिङटन: अफगानिस्तानका राष्ट्रपति अशरफ घानी र देशको शान्ति प्रक्रिया प्रमुख अब्देल्लाह अब्दुल्लाहले अमेरिकी राष्ट्रपति जो बाइडेनसँग भेट गर्दैछन् । अमेरिका पुगेका उनीहरुले शुक्रबार राष्ट्रपति कार्यालय ह्वाइट हाउसमै पुगेर बाइडेनसँगको भेटवार्ता गर्न लागेका हुन् । अमेरिकी सेनालाई अफगानिस्तानबाट फिर्ता गर्ने तयारी भइरहँदा अफगान नेता घानी अमेरिका पुगेर भेटवार्ता गर्न लागेका हुन् । बाइडेनले यही वर्षको सेप्टेम्बर ११ सम्म अफगानिस्तानमा रहेका सबै अमेरिकी सैनिकलाई फिर्ता गर्न निर्देशन दिएका छन् । जुन अमेरिकामाथि आतंकवादी हमलाको २०औं स्मृति दिवस समेत हो । ""राष्ट्रपति घानी र डा अब्दुल्लाह अब्दुल्लाहले अमेरिकी सेना फिर्ता गरिरहँदा अमेरिका र अफगानिस्तानबीच स्थायी साझेदारीको विषयलाई जोड दिनेन्,"" प्रवक्ता जेन साकीले बताइन् । अमेरिकाले आफ्ना सेना सेप्टेम्बर ११ सम्म फिर्ता गरिसक्ने भनिरहँदा अफगानिस्तानमा युद्धरत सशस्त्र समूह तालिबानले भने सरकारी फौजसँग हरेक दिन भीडन्त गरिरहेको छ । साथै ४० जिल्लामा आफूहरुले कब्जा गरेको तालिबान समूहको दाबी छ । यस्तै शान्ति वार्ताको लागि अमेरिका पुगेका घानी र अब्दुल्लाहलाई लक्षित गर्दै तालिबानले असन्तुष्टि व्यक्त गरेको छ । तालिबानले उनीहरु शान्ति वार्ताका लागि अमेरिका पुगे पनि अफगानिस्तानमा युद्ध अन्त्य गर्ने ""वास्तविक इस्लामिक विधि"" भएको प्रतिक्रिया दिएको छ । तालिबान समूह र अफगान सरकारबीच वार्ता प्रक्रिया महिनौँदेखि स्थगित छ । र तालिबान हमला समेत पछिल्लो समय बढ्दो क्रममा छन् ।"
४० हजार घुससहित सहायक वन अधिकृत पक्राउ,काठमाडौं : अख्तियार दुरुपयोग अनुसन्धान आयोगले ४० हजार घुससहित सहायक वन अधिकृत पक्राउ गरेको छ। निलकण्ठ सव डिभिजन वन कार्यालय धादिङका सहायक वन अधिकृत आठौं तह (कार्यालय प्रमुख) कृष्णप्रसाद पौडेललाई घुस रकमसहित पक्राउ गरेको अख्तियारका प्रवक्ता नारायण प्रसाद रिसालले बताएका छन्। सेवाग्राहीले फर्निचर उद्योगमा चिरानको लागि ल्याएको काठको सम्बन्धमा अनुसन्धान गर्ने भनी कागजात तयार गरी वन कार्यालयमा लगेपछि मुद्दा मिलाइदिने भन्दै ४० हजार घुसमाग गरेको उजुरीका आधारमा अख्तियारले उनलाई प्रकाउ गरेको हो। घुसररिसवत माग गरेको भन्ने सूचना एवं उजुरी निवेदनका आधारमा अख्तियार दुरुपयोग अनुसन्धान आयोग टंगालको टोलीले पौडेललाई ४० हजार रुपैयाँ घुसररिसवत लिएको अवस्थामा उनकै कार्यकक्षबाट नियन्त्रणमा लिइ थप अनुसन्धान भइरहेको अख्तियारले जनाएको छ।
चीन भन्छ: १ अर्ब भन्दा धेरै खोप प्रयोग गरियो,बेइजिङ: चीनले कोभिड १९ को खोप १ अर्ब डोज भन्दा धेरै प्रयोग गरिसकेको स्वास्थ्यकर्मीहरुले बताएका छन् । जुन संख्या विश्वभर वितरण भएको एकतिहाइ भन्दा पनि धेरै हो । चीनका राष्ट्रिय स्वास्थ्य आयोगका अधिकारीहरुले आइतबार यस्तो बताएका हुन् । जवकि हालसम्म विश्वभर साढे २ अर्ब खोप वितरण भएको छ । तर हालसम्म कति नागरिकले खोप लगाइसके वा कति बाँकी छन् भन्ने यकिन गरेको छैन । सरकारले भने यस महिनाको अन्त्यसम्म देशको ४० प्रतिशत जनसंख्यालाई पूर्ण रुपमा खोप लगाइसक्ने लक्ष्य लिएको छ । केही प्रान्तले भने जनतालाई खोप प्रति उत्साही गराउन निशुल्क खोप वितरण गर्दैछन् । चीनमा पछिल्लो आइतबार एकै दिन जम्मा २३ जनालाई कोरोना संक्रमण पुष्टि भएको छ । चीनमा हालसम्म चार प्रकारका कोभिड खोपले स्वीकृति पाएका छन् । चिनियाँ मिडियाका अनुसार यस वर्ष चीनले ३ अर्ब भन्दा धेरै खोप उत्पादन गर्ने लक्ष्य लिएको छ । तर चीनले कहिलेसम्म आम रुपमा प्रतिरोधी क्षमता 'हर्ड एम्युनिटी' को लक्ष्य हासिल गर्छ वा विदेशमा खोप विक्री गर्छ भन्नेबारे स्वास्थ्य अधिकारीहरुले बताएका छैनन् ।
पशुपति क्षेत्रमा राम मन्दिरको शिलान्यास : सात करोडमा पुननिर्माण,"काठमाडौं : संस्कृति पर्यटन तथा नागरिक उड्डयनमन्त्री उमाशंकर अरगरियाले पशुपति क्षेत्र विकास कोषको निरीक्षण गरेका छन्। कोषका अध्यक्षसमेत रहेका मन्त्री अरगरिया आइतबार बिहान कार्यकारी निर्देशक डा घनश्याम खतिवडा र सदस्य सचिव प्रदीप ढकालका साथमा निरीक्षण गरेका हुन्। निरीक्षणका क्रममा उनले पशुपतिनाथ मन्दिरको दर्शन पनि गरेका छन्। त्यसैगरी पशुपति परिसरभित्रै रहेको राम मन्दिरको धार्मिक विधिअनुसार शिलान्याश गरे। भूकम्पबाट क्षतिग्रस्त मन्दिरको पुनर्निर्माणका लागि काम सुरु भएको छ। ७ करोड लगानीमा आगामी अढाई वर्षभित्र सक्नेगरी राम मन्दिरको निर्माण सुरु भएको हो। शिलन्यासपछि मन्त्री अरगरियाले राम मन्दिरले धार्मिक पर्यटनमा थप टेवा पुग्ने बताए। उनले समयमै निर्माण कार्य सम्पन्न गर्न पनि निर्देशन दिए। मन्दिर पुरातत्व विभागको मापदण्डअनुसार परम्परागत शैलीमा बन्ने उनको भनाइ छ। मन्त्री अरगरियाले युनेस्कोको विश्व सम्पदा सूचीमा परेको सम्पदाको कुनै संरचनागत परिवर्तन नहुने प्रष्ट पारेका छन्। साधुसन्तको सुरक्षालाई ख्याल गरेर निर्माण हुने बताउँदै कसैलाई पनि अवहेलना र निकालिने वातावरण अन्त्य गरिने उनको भनाइ थियो। शिलान्याश कार्यक्रममा सदस्य सचिव ढकालले मन्दिर निर्माणको काम समयमै सकिने बताए। कार्यक्रममा जसपाका युवा नेता मनिष मिश्रा, कोषका पदाधिकारी, साधुसन्त र भक्तजन सहभागी थिए।"
उपत्यकामा निषेधाज्ञा एक साता थपियो : बारको आधारमा पसल खुल्ने,"काठमाडौं : कोरोना भाइरस (कोभिड१९) संक्रमण रोकथामका लागि काठमाडौं उपत्यकामा निषेधाज्ञा एक साता थपिएको छ। काठमाडौं, भक्तपुर र ललितपुरका प्रमुख जिल्ला अधिकारीको बैठकले निषेधाज्ञा असार १४ गते मध्यरातसम्म थप गरेको हो । वैशाख १६ गतेदेखि लागू भएको निषेधाज्ञाले निरन्तरता पाएको हो । पछिल्लो एक साता थपिएको निषेधाज्ञाको मोडालिटी केही परिवर्तन भएको छ। निषेधाज्ञाको नयाँ मोडालिटी अनुसार प्रशासनले बारको आधारमा व्यवसाय सञ्चालन गर्न दिने भएको छ। असार ८ गतेदेखि आइतबार, मंगलबार र बिहीबार सुनचाँदी, भाँडा, विद्युतीय, घरायसी सामानका पसल खुल्नेछन्। त्यसैगरी सोमबार, बुधबार र शुक्रबार सपिङ मल, खेलकुद सामग्री पसल, कपडा, जुत्ता पसल खोल्न दिने निर्णय भएको छ। बारको आधारमा बिहान ११ बजेदेखि ४ बजेसम्म पसल खोल्न पाइने छ। तरकारी, खाद्यान्न र फलफूलका पसल बिहान ११ बजेसम्म खुल्नेछन्। यसअघिको निषेधाज्ञा असार ७ गते मध्यरातसम्म कायम रहनेछ। थप भएको निषेधाज्ञा असार ८ गतेदेखि कार्यान्वयन हुनेछ।"
लुम्बिनीमा विपक्षीले गरे बजेटमाथिको छलफल बहिष्कार,बुटवल : लुम्बिनी प्रदेशमा विपक्षी गठबन्धनले प्रदेशसभा बैठक बहिष्कार गरेको छ । अल्पमतले ल्याएको बजेट छलफल आवश्यक नभएको भन्दै विपक्षीले बहिष्कार गरेका हुन्। लुम्बिनीमा सरकारको वैधतामाथि विपक्षीले प्रश्न उठाएका हुन् । विपक्षीले बहिष्कार गरेपछि प्रदेशसभा बैठक केही समयका लागि लागि स्थगित भएको छ । प्रदेशसभा बैठक सुरु भएलगत्तै विशेष समय लिएर बोलेका नेपाली कांग्रेसका संसदीय दलका नेता विरेन्द्रप्रसाद कनौडियाले अल्पमतको सरकारले ल्याएको बजेटको स्वामित्व प्रदेश सभाले लिने कि नलिने भन्ने प्रश्न उठेको बताए । उनले पहिले सरकारले आफ्नो वैधानिकता प्रस्तुत गर्नुपर्ने उल्लेख गरे ।
मुस्ताङको काभ्रेभीरमा पहिरोले पुरियो मालवाहक ट्रक,"जोमसोम: उत्तरदक्षिण जोड्ने राष्ट्रिय गौरवको बेनीजोमसोम सडकखण्ड अन्तर्गत मुस्ताङ र म्याग्दीको सिमाना काभ्रेभीर सडकमा आइतबार दिउँसो एक मालवाहक ट्रक पहिरोले पुरिएको छ । मुस्ताङको जोमसोमबाट सामान पुर्याएर म्याग्दीतर्फ फर्किँदै गरेको ग १ क ३४९२ नम्बरको ट्रक दिउँसो करिव १ बजे समयमा सडक माथिबाट खसेको पहिरोले पुरिएको जिल्ला प्रहरी कार्यालय मुस्ताङले जनाएको छ । जिप्रका मुस्ताङका प्रहरी निरीक्षक आशिष अधिकारीका अनुसार जोमसोमबाट मालसामान पुर्याएर म्याग्दीतर्फ फर्किँदै गरेको मालवाहक ट्रक दिउँसो साढे १२ बजेपछि हिलाम्मे सडकमा फसेको थियो । हिलोमा फसेको ट्रक निकाल्न चालक र सहचालक उपकरणको खोजी गर्न जाँदा त्यसको १ घण्टापछि अचानक सडक माथिबाट खसेको पहिरोले ट्रकको पूरै भाग पुरिएर क्षत विक्षत भएको छ । प्रहरीका अनुसार ट्रक अझै पहिराले पुरिएकै अवस्थामा रहेको छ । यस्तै, अविरल वर्षाका कारण आएको पहिरोले केहीदिन अघि अन्नपूर्ण गाउँपालिका३ म्याग्दीको रुप्सेमा झरनामा २ दिनसम्म एक स्कार्पियो जीप फसेको थियो । तर २ दिनसम्म पहिरोले खसेको उक्त सवारी तेश्रो दिनमा पहिराले कालिगण्डकीमा बगाएको थियो । मुस्ताङमा गत आइतबारदेखि परेको अविरल वर्षाले काभ्रेभीर सडकमा १५ मिटर सडक भासिएको थियो । मौसममा केही सुधार आएकाले अहिले सडक सफा गर्ने कार्य भइरहेको बताइएको छ ।"
ज्वाला संग्रौलासहित तीनजना पक्राउ,काठमाडौं : अभद्र व्यवहार गरेको आरोपमा सामाजिक अभियान्ता भनेर सामाजिक सञ्जालमा प्रचार गर्दै आएकी ज्वाला संग्रौलासहित तीनजना पक्राउ परेका छन् । खुस्बु घिमिरेले अभद्र व्यवहार गरेको आरोपमा गरेको उजूरीको आधारमा प्रहरीले ज्वाला (टीका संग्रैला)सँगै हिमाल उपाध्याय र शर्मिला बाइबालाई पक्राउ गरेको हो । काठमाडौं प्रहरी परिसरका प्रवक्ता एसपी रमेशकुमार बस्नेतका अनुसार उनीहरुमाथि अनुसन्धान सुरु भएको छ । केही दिन अगाडि प्रहरी सहायक निरीक्षक मणिकान्त झाविरुद्ध रङ्गभेदी अभिव्यक्ति दिएको भन्दै उनको विरोध भएको थियो । उनीहरुविरुद्ध मधेसी आयोगमा बुधबार उजूरी परेको थियो । सामाजिक अभियान्ताको भेसमा ठगी गरेको भन्दै उनीहरुको आलोचना हुने गरेको छ । ज्वालाको समूहसँगै प्रहरीले घिमिरे समूका दुई जनालाईसमेत नियन्त्रणमा लिएको छ । पक्राउ परेका सबैमाथि अनुसन्धान सुरु भएको प्रहरीको भनाइ छ ।
उपत्यकामा जोरबिजोरका आधारमा निजी सवारी चल्ने,"काठमाडौं : काठमाडौं उपत्यकामा जोर बिजोरका आधारमा आधारमा निजी सवारी साधन चल्ने भएका छन् । असार ८ गतेदेखि लागू हुनेगरी जिल्ला प्रशासन कार्यालयले निषेधाज्ञाको मोडालिटी परिवर्तन गरेको हो । निजी सवारी साधन कार, जीप, भ्यानमा बढीमा चारजना, ट्याक्सीमा बढीमा तीनजना मात्र सवार हुन पाउने छन् । मोटरसाइकल, स्कुटी जोरबिजोर प्रणालीमा चल्नेछन् । सबै सवारी साधन जोर गते जोर र बिजोर गते बिजोर नम्बरका आधारमा सञ्चालन हुनेछन् । सरकारी, सार्वजनिक संस्थान, कूटनीतिक नियोग, सुरक्षा निकाय, स्वाास्थ्यकर्मी, कृषि, मल, बिउविजन, पशु चिकित्सकलगायत अत्यावश्यक सवारी साधन निर्वाध रुपमा रुपमा सञ्चालन हुनेछन् । सार्वजनिक तथा निजी निर्माण कार्यको लागि निर्माण सामग्री ढुवानी राति ९ बजेदेखि बिहान ५ बजेसम्म सञ्चालन हुनेछन् । उपत्यकामा निषेधाज्ञा एक साता थपियो : बारको आधारमा पसल खुल्ने पत्रकार तथा सञ्चारकर्मीले सूचना तथा प्रसारण विभागको प्रेस पासको आधारमा आवतजावत गर्ने र सूचना तथा प्रसारण विभागको प्रेस पास नभएका सञ्चारकमीृको हकमा आधिकारिक निकायमा दर्ता भएको सम्बन्धित सञ्चार गृहको परिचयपत्रका आधारमा आवत जावत गर्न सक्नेछन् ।"
देउवा निवासमा विपक्षी गठबन्धनको छलफल : के कुरा भयो ?,"काठमाडौं : नेपाली कांग्रेसका सभापति शेरबहादुर देउवा निवास बूढानीलकण्ठमा विपक्षी गठबन्धनका नेताबीच छलफल भएको छ। समसामयिक राजनीतिक घटनाक्रम, प्राकृतिक विपत्ति र कोरोना महामारीको विषयमा छलफल भएको त्यहाँ सहभागी एक नेताले जानकारी दिए। देउवा निवासमा भएको छलफलले गठबन्धनलाई निरन्तरता दिने र गण्डकी प्रदेशमा जस्तै अन्य प्रदेशमा नयाँ सरकार गठनको प्रक्रियालाई अगाडि बढाउने कुराकानी भएको ति नेताको भनाइ छ। कांग्रेस महामन्त्री पूर्णबहादुर खड्काका अनुसार राजनीतिक घटनाक्रम र प्राकृतिक विषयमा केन्द्रित छलफल भएको हो। देउवा निवासको छलफलमा प्रदेश १, बागमती र लुम्बिनीमा विपक्षी गठबन्धनको सरकार गठनको विषयमासमेत छलफल भएको स्रोतको दाबी छ। छलफलमा नेकपा (एमाले) वरिष्ठ नेता माधवकुमार नेपालले विपक्षी गठबन्धनलाई निरन्तरता दिने बताएका छन्। छलफलमा एमालेको तर्फबाट नेपालसँगै भीम रावल सहभागी थिए। कांग्रेस सभापति देउवा, वरिष्ठ नेता रामचन्द्र पौडेल, पूर्णबहादुर खड्कालगायत नेता सहभागी थिए भने माओवादी केन्द्रका अध्यक्ष पुष्पकमल दाहाल प्रचण्ड, नारायणकाजी श्रेष्ठ, देव गुरुङलगायत सहभागी थिए। त्यसैगरी जनता समाजवादी पार्टीको तर्फबाट अध्यक्ष उपेन्द्र यादव, बाबुराम भट्टराई र राजेन्द्र श्रेष्ठ सहभागी भएका थिए। एमाले माधवकुमार नेपाल पक्षबाट भने नेता नेपालसँगै भीम रावल सहभागी थिए। देउवा निवासमा भएको छलफलले गठबन्धनलाई निरन्तरता दिने र गण्डकी प्रदेशमा जस्तै अन्य प्रदेशमा नयाँ सरकार गठनको प्रक्रियालाई अगाडि बढाउने कुराकानी भएको ति नेताको भनाइ छ। कांग्रेस महामन्त्री पूर्णबहादुर खड्काका अनुसार राजनीतिक घटनाक्रम र प्राकृतिक विषयमा केन्द्रित छलफल भएको हो। देउवा निवासको छलफलमा प्रदेश १, बागमती र लुम्बिनीमा विपक्षी गठबन्धनको सरकार गठनको विषयमासमेत छलफल भएको स्रोतको दाबी छ। छलफलमा नेकपा (एमाले) वरिष्ठ नेता माधवकुमार नेपालले विपक्षी गठबन्धनलाई निरन्तरता दिने बताएका छन्। छलफलमा एमालेको तर्फबाट नेपालसँगै भीम रावल सहभागी थिए। कांग्रेस सभापति देउवा, वरिष्ठ नेता रामचन्द्र पौडेल, पूर्णबहादुर खड्कालगायत नेता सहभागी थिए भने माओवादी केन्द्रका अध्यक्ष पुष्पकमल दाहाल प्रचण्ड, नारायणकाजी श्रेष्ठ, देव गुरुङलगायत सहभागी थिए। त्यसैगरी जनता समाजवादी पार्टीको तर्फबाट अध्यक्ष उपेन्द्र यादव, बाबुराम भट्टराई र राजेन्द्र श्रेष्ठ, अशोक राईसँगै राष्ट्रिय जनमोर्चाकी उपाध्यक्ष दुर्गा पौडेल सहभागी भएका थिए।"
झलनाथको स्वास्थ्यमा सुधार अक्सिजन सपोर्ट हटाइयो,"काठमाडौं : पूर्वप्रधानमन्त्री एवं नेकपा एमालेका वरिष्ठ नेता झलनाथ खनालको स्वास्थ्यमा क्रमिक सुधार भएको छ। खनालका स्वकीय सचिव कृष्ण भट्टराईका अनुसार खनाललाई दिइएको अक्सिजन सपोर्टसमेत आइतबारबाट हटाइएको छ। स्वास्थ्यमा समस्या आएपछि जेठ ३१ गते थापाथलीस्थित नर्भिक इन्टरनेशनल अस्पताल भर्ना गरिएका खनाललार्ई असार २ गते थप उपचारका लागि भारतको राजधानी दिल्ली लगिएको हो। खनालको अहिले दिल्लीस्थित अपोलो अस्पतालमा उपचार भइराखेको छ। भर्खरै पूर्वप्रधानमन्त्री खनालज्यूसंँग प्रत्यक्ष फेस टु फेस भिडियोमा कुराकानी भयो। उहॉंको स्वास्थ्यमा उल्लेख्य सुधार भइरहेको छ। ज्वरो, टाउको दुख्ने समस्या र खोकी हटिसकेको छ, स्वकीय सचिव भट्टराईले भने, अहिले अक्सिजन सपोर्ट पनि हटाइएको छ। भट्टराईका अनुसार स्वास्थ्यमा सुधार भए पनि उपचारका लागि अझै केही समय लाग्नेछ। पूर्वप्रधानमन्त्री खनालको फोक्सोमा पानी जमेको चिकित्सकले बताएका छन्। फोक्सोमा पानी जमेपछि श्वासप्रश्वासमा समस्या हुँदा उनलाई चिकित्सकको सुझाव अनुसार दिल्ली लगिएको हो। किड्नी पीडित खनाले वैशाखमा मात्र कोरोना जितेका हुन्।"
पर्सामा बजार खोल्नेगरी निषेधाज्ञा असार १३ गतेसम्म थप,"वीरगन्ज : पर्सामा जारी निषेधाज्ञा पसल तथा बजार खोल्न दिने गरी असार १३ गते सम्मका लागि थप गरिएको छ । आइतबार दिउँसो बसेको जिल्ला कोभिड संकट व्यवस्थापन केन्द्र (डिसिसिएमसी) को बैठकले बिहान १० बजेदेखि अपरान्ह ५ बजेसम्म पसल तथा बजार खोल्न दिने गरी निषेधाज्ञा असार१३ गते सम्मका लागि थप्ने निर्णय गरेको हो । यसअघि पछिल्लो पटक जेठ ३१ देखि असार६ गते सम्मका लागि थपिएको निषेधाज्ञामा भने मध्यान्ह १२ बजे सम्म खाद्यान्न र कृषिजन्य पसलहरु मात्र खोल्न दिइएको थियो । तर असार ७ देखि १३ सम्म थप एक साताका लाथि थपिएको निषेधाज्ञामा भने बिहान १० बजे देखि अपरान्ह ५ बजे सम्म सबै किसिमका पसल र बजार खोल्न दिने निर्णय गरिएको पर्साका प्रमुख जिल्ला अधिकारी पिताम्बर घिमिरेले जानकारी दिए । यसका साथै डिसिसिएमसीको बैठकले जिल्लामा रहेका सबै सरकारी, सार्वजनिक र नीजि कार्यालय स्वास्थ्य सुरक्षाको मापदण्ड पालना गरेर र स्थानीय तह अनुसार आलोपालो मिलाइ भीडभाड नहुने गरी असार७ गते देखि खोल्न दिने निर्णय पनि गरेको छ । बैठकले सार्वजनिक यातयातका सवारीसाधन भने संचालन गर्न नपाइने तथा निजी मोटरसाइकल भने चल्न दिने निर्णय गरेको छ । असार१३ गते सम्म विद्यालय , क्याम्पस , ट्युसन , कोचिङ सेन्टर , होटल , लज , रेष्टुरेण्ट ,पार्टी प्यालेस ,सिनेमा हल , सैलून , जिमखाना , ब्युटि पार्लर , सपिङ मलका साथै गोष्ठी , सेमीनार , तालिम , सम्मेलन ,सभा संचालनमा नआउने निर्णय गरिएको पनि प्रजिअ घिमिरेले जानकारी दिए । विकास निर्माण र आयोजनाका कामहरु भने स्वास्थ्य सुरक्षाको मापदण्ड पालना गरी गर्न गराउन पाइने उनले जानकारी दिए । कोभिड १९ संक्रमण नियन्त्रण तथा रोकथामका लागि पर्सामा वैशाख १६ गते देखि निषेधाज्ञा जारी छ । पछिल्लो पटक जेठ ३० गते बसेको डिसिसिएमसीको बैठकले निषेधाज्ञा असार६ गते आइतबार राति १२ बजे सम्मका लागि थपेको थियो । संक्रमणको चेन ब्रेक गर्न निषेधाज्ञा उपयोगी देखिएको र संक्रमण दर पनि घट्दै गएकाले केहि परिमार्जनसहित असार१३ गते सम्मका लागि निषेधाज्ञा थप्ने निर्णय गरिएको पर्साका प्रमुख जिल्ला अधिकारी पिताम्बर घिमिरेले बताए । दोस्रो लहरमा पनि कोरोना संक्रमणको हटस्पट बनेको पर्सा जिल्ला ,कोरोना संक्रमण दर र संक्रमितको संख्या घट्दै गएर अवस्था सुधार हुँदै गएको छ । वैशाख अन्तिम सातादेखि निरन्तर घट्दै गएको संक्रमण दर असारपहिलो सातामा ७ प्रतिशतमा झरेको छ । दोस्रो लहर सुरु भएपछि वीरगन्जमा वैशाख दोस्रो र तेस्रो सातातिर संक्रमण दर ह्वात्तै बढेर ७० प्रतिशतभन्दा माथि पुगेको थियो । वैशाख १६ गते देखि लगाइएको निषेधाज्ञाका कारण संक्रमणको चेन ब्रेक भएर संक्रमण दर र संक्रमितको संख्या घट्दै गएको हो ।"
मजदुरलाई निःशुल्क खाना,"विराटनगर : लकडाउनले रोजगारी गुमाए पनि दैनिक विराटनगर आउँछु, बुद्धनगरका वीरेन्द्र मुखियाले भने, काम गर्न होइन खाना खान विराटनगर आउने गरेको छु । ४१ वर्षीय मुखियाले दैनिक विराटनगरमा ठेला चलाएर ४ जना परिवारको पेट भर्दै थिए । तर दोस्रो चरणको कोरोना महामारीको नियन्त्रण गर्न भएको निषेधज्ञाले काम बन्द भएपछि खान समस्या भएको थियो । ठेला चालाउन नपाएर भोकै बस्नु पर्ने बेला दुई छाक खान विराटनगरमा जाने उनले भने, निःशुल्क खानाको व्यवस्था मनकारी युवाहरुले नगरेको नभए के हाल हुुन्थ्यो ? विरामी भएर श्रीमतीको मृत्यु हुँदा ऋणमा डुबेको बेला कमाउने माध्यम नै बन्द भए पछि खान समस्या भएको मुखियालाई वासिम आलमको नेतृवमा रहेको मनकारी युवाहरुको समूहले हाम्रो अभियानले ३७ दिनदेखि खाना दिन थालेपछि जीवन सहज बनेको छ । अहिले निषेधाज्ञा छ घरमा नै बस्नु पर्ने बाध्यता भए पनि खान लिन उनी सधै वैकल्पिक बाटो हुँदै १० किलो मिटर विराटनगर आउने गरेको बताउँछन् । विराटनगमा दैनिक रुपमा कोरोना संक्रमण बढ्न थालेपछि निषेधज्ञा जारी रहेको बेला अत्यावश्यक कामका लागि निस्किनेबाहेक सबै थुनिएका छन् । सबैतिर बन्द भएपछि मजदुरी गर्नेहरू सडकमा आइपुगेको अवस्थामा सडकपेटीमै बस्नेहरू र दैनिक मजदुर गर्नेहरु ५४ सयको हराहरीमा आलमको नेतृवमा रहेका हाम्रो अभियानले दुई छाक खाना खुवाउदै आएका छन् । सुनसरी इटहरी नगरपालिका गाडी चालक संन्तोष चौधरीले पनि यातायात बन्द हुँदा भोकै बस्ने समस्याको समाधान युवाहरुले नगरेको भए भोकले नै मर्ने आवस्था आउने बताउँछन्। मुखिया र चौधरी जस्तै आलमको खाना खुवाउने अभियानमा अहिलै ५सय जनाले खाना खाइरहेका छन् । बजार खुल्ला रहेका बेला मानिसहरूको आवागमन हुँदा पाएको काम गरेर जीविका चलाउँथे। अभियानका नेतृत्व गर्दे आएका वासिम आलमले भने, युवासंग समन्वय गरेर सहयोग गर्न अभियान चलाएका हो । आलमसंगै मजदुरको भोको पेटको चिन्ता स्थानीय युवाहरूले गरेका छन्। संक्रमक रोगको पर्वाह नगरी केही युवाहरू सडकमा दैनिक असहायलाई खान बाड्दै हिँडिरहेका छन्। आलमका अनुसार पहिलोपटक लकडाउन सुरू भएपछि नै असहायलाई निःशुल्क खाना खुवाउने अभियान सुरु गरेका थिए । पहिलो चरणमा उनले एक सय २० दिन खाना खुवाएका थिए । दोस्रो चरणको संक्रमण तिव्र रुपमा फैलिन थालेपछि फेरी ३७ दिनदेखि खाना खुवाउदै आएको अभियन्ता आलमले बताए । युवाहरुलाई समाजिक काम गर्नतर्फ अगसर गराउन पनि अभियानले निकै आत्मबल बढाएको आलमले सुनाए । खाना खुवाउन अभियानमा सहभागि युवाहरु आफैं सामान जुटाउँछु, आफैं पकाउने गरेका छन्। आलम नेतृत्वको अभियानका सदस्य भाडामा बस्ने र काम गर्न नपाएर विच्चलीमा रहेकालाई घरघरमा गएर खाद्यान्य लगायतका सामग्री समेत दिदै आएका छन् । आलम नेतृत्वको युवाहरुको समुहले वृद्धाश्रमम समेत खाद्यान्य र विस्कुट, चाउचाप दिने गरेका छन्।"
फुर्सदमा सिर्जनात्मक बन्ने कि ?,"संसारमा सबैभन्दा महत्त्वपूर्ण भनेकै समय हो। यसको न कुनै मूल्य छ न यसलाई रोक्न, छेक्न सक्ने कसैको तागत छ। बस यही समयले मान्छेलाई महान् बनाउँछ, बलवान् बनाउँछ र यसैले तुच्छ र निर्बल पनि बनाउँछ। मानवदेखि जीवजन्तु प्राणीसम्मले समयकै पाबन्दीमा जीवन बिताउनै पर्छ। जीवनयापन तथा व्यवहारमा सबैभन्दा सस्तो र सहज रूपमा उपलब्ध हुने फेरि समय नै हो। साथीभाइसँग होस् या चाहे घरपरिवारसँग, अमूल्य समयको धेरै भाग यसै खेर फ्याँकिरहेका हुन्छौं। अहिलेको सामाजिक सञ्जाल होस् या राजनीतिक विश्लेषण, ज्ञानको भण्डार उपयोगको तुलनामा दुरुपयोग नै बढी भएको देखिन्छ। बस्, आफूलाई सिर्जनात्मक बनाउनु पर्यो। दुनियाँमा आफू चिनाउने यो समयको उपहार हो। लगनशील र सिर्जनशील भइदिनुभयो भने तपाईको जीवनको यो टर्निङ प्वाइन्ट हुनसक्छ। अझै भन्नुपर्दा हाम्रो देशमा यसको दुरुपयोग चरम उत्कर्ष नै देखिन्छ। हरेक समय ज्ञान प्राप्त गर्न खोजिरहेका हुन्छौं तर प्राप्त ज्ञान बाँड्न भने कन्जुस्याइँ गर्छौं। किताबमा ढड्डा पढेर आर्जन गरेको ज्ञानलाई मात्र होइन, जीवनमा आफूले पढेर वा परेर, जानेर, सिकेर आर्जन गरेको अनुभवरूपी ज्ञान बाँडेमात्र आफ्नो ज्ञानको तह पनि बढ्छ। प्राप्त ज्ञान जीवनभर रहिरहन्छ जबसम्म मस्तिष्कले सम्झन सक्छ। अहिलेको आधुनिक युग विज्ञानको युग हो। युवा सन्तति धर्म, संस्कृति, अध्यात्म र परम्पराभन्दा प्रमाणित, तथ्य र मूर्त कुरामा विश्वास गर्छन्। सनातनी तत्य र पौराणिक कथाहरूलाई वास्तविक कथाहरू नै ठान्छन्। हामी कखगघ भन्दा पहिले एबीसीडी सिकाउन खोज्छौं। नेपालीभन्दा अंग्रेजी बोलेको रुचाउँछौं। सन्तानलाई नेपाली भजन, प्रवचन होइन, हिन्दी र अंग्रेजी गीत र डाइलग सिकाउँछौ। सम्भवत यो समयको प्रतिस्पर्धात्मक युगको बाध्यता पनि हो। डेढ वर्षदेखि कोरोना महामारीले विश्व आतंकित छ। करोडौं मान्छे घरमा बसेर अमूल्य समय व्यतीत गरिरहेका छन्। करोडौं संख्यामा संक्रमित भएका छन्, लाखौं संख्यामा मृत्यु भइसकेका छन्। प्रथम लहरपछि अहिले दोस्रो लहर चलेको छ। कति लहरमा गएर अन्त हुने हो कसैले अनुमान गर्न सकिरहेका छैनन्। कोरोनासँग लड्न र यसलाई उन्मूलन गर्न भारत, चीन, रुस, बेलायत, अमेरिकाजस्ता राष्ट्रले कोरोनाविरुद्धको खोप उत्पादन गरी लगाउँदै छन्। तथापि अहिलेसम्मको रेकर्ड अनुसार विश्वमा कुल जनसंख्याको ५९ प्रतिशतले मात्र पूर्णरूपमा भ्याक्सिन लगाउन पाएका छन् जसमा अमेरिका, बेलायतजस्ता देशले ४० प्रतिशतभन्दा बढी जनतालाई पूर्णरूपमा खोप लगाइसकेका छन्। छिमेकी देशहरू भारत, नेपाल, बंगलादेश, पाकिस्तान, श्रीलंकाजस्ता धेरै देशका ५ प्रतिशतभन्दा कमै जनताले पूर्ण रूपमा खोप लगाउन पाएका छन्। छिट्टै खोप लाउन पाउने आशा पनि कमै देखिन्छ। पाँच सातादेखि लकडाउन हुँदा नेपालीको जनजीवन अस्तव्यस्त छ। अमूल्य समयहरू धेरैको फेसबुक, फिल्म, टिकटक र राजनीतिक खिचातानीका अप्राकृतिक खेलहरूका समाचार हेरेरै बित्ने गरेका छन्। समयलाई उपयोग गर्दै केही समसामयिक विषयका लेख, आफू घुमेडुलेका ठाउँको यात्रा स्मरणहरू, आफ्नो जीवनका अनुभूति र संस्मरणहरू, धर्मसंस्कृति र चाडपर्वबारे जानकारी आदि तथा अन्य रोचक लेखहरू लेख्ने अवसर समयले सबैलाई जुराइदिएको छ। बस्, आफूलाई सिर्जनात्मक बनाउनु पर्यो। दुनियाँमा आफू चिनाउने यो समयको उपहार हो। लगनशील र सिर्जनशील भइदिनुभयो भने तपाईको जीवनको यो टर्निङ प्वाइन्ट हुनसक्छ। कुनै पनि विषयवस्तुबारे लेख्दा सो विषयको सैद्धान्तिक ज्ञानको महत्त्वपूर्ण भूमिका रहन्छ। युट्यूबमा लेख्न सिकाउने भिडियो र वेवसाइटहरू लेखहरू प्रशस्त आएका छन्, केवल तपाईंको जाँगरको खाँचो छ। लेख्ने कला भनिए पनि यो एउटा रुचिको विषय पनि हो। रुचिले कलाको विकास गर्छ। लेख्न मन लाग्नु मात्र पर्छ, अनुसन्धान तथा जानकारहरूसँग सम्बन्ध स्वतः बढ्छ। लामो समय घरमा बस्ने वा निवृत्त भएको फुर्सदको समयमा हामीले विशेषगरी घर, व्यवहार, व्यापार, जागीर वा अरू कुनै सेवामा लामो समय बिताएकाले आफ्नो व्यावसायिक ज्ञान, निजी जीवनका अनुभूतिहरू, यात्राका संस्मरणहरू, वंशको इतिहास, आफ्नो संस्कृति परम्परा तथा जीवनदर्शन आदिबारे कलम चलाउँदा एकातिर अमूल्य सम्पत्ति संरक्षण हुन्छ, समयको सदुपयोग हुन्छ भने अर्कोतिर ज्ञान तथा अनुभवको उपयोगले सन्ततीले धेरै जान्नेबुझ्ने छन्। जीवनको उत्तरार्ध छ भने मन बहलाउने साथी पनि बन्ने छ, लेखन र अध्ययन। फुर्सदको समयमा ज्ञानको भण्डार खोलौं। पढ्ने र लेख्ने बानी बसालौं।"
जनाधार भएर पनि कमजोर कांग्रेस,"दुईचार महिना ढिलो छिटो संघीय संसद्को चुनाव हुन्छ नै। संसद् पुनस्थापना भएमा पनि छिटै नै चुनाव हुन्छ। देश आज निकै अप्ठ्यारो परिस्थितिमा उभिएको छ। विभिन्न पार्टीहरू फुटको अवस्थामा छन्। मुलुकमा मनपरी तन्त्र चलिरहेको छ। नियम र कानुनको अपव्याख्या भइरहेका छन्। यस्तो राजनीतिक अवस्थामा पनि देशकै ठूलो, पुरानो र विश्व मञ्चमा विश्वास बनाएको दल नेपाली कांग्रेसको भूमिका निकै निराशाजनक देखिन्छ। देशलाई नेतृत्व गरेर अगाडि बढ्नुपर्ने समयमा कांग्रेस चुप लागेर बस्यो। अहिले समय घर्किइसकेको छ। यस्तो अवस्थामा कांग्रेसले बिल्कुलै अस्वाभाविक र नसुहाउँदो गठबन्धन गरेर बसिरहेको देखिन्छ। नेपाली कांग्रेसबाट नेपाली जनताले प्रभावकारी, सशक्त र नेतृत्वदायी भूमिका खोजिरहेका छन्। तर, कांग्रेसको दिमागमा त्यो कुरा छिर्न सकेको छैन। नेपाली कांग्रेस यस्तो जनाधार भएको राजनीतिक दल हो जसको क्रियाशील सदस्यतामात्रै आज दस लाख पुगिसकेका छन्। तर, यो ठूलो जनसमूहलाई परिचालन गर्नु त परको कुरा यो शुभचिन्तक समूहको चाहनासमेत बुझ्न नखोज्ने कांग्रेस नेतृत्वको शैली चित्तबुझ्दो छैन। नेपाली कांग्रेस आफैंमा ठूलो गौरवपूर्ण इतिहास बोकेको राजनीतिक दल हो। विश्व मञ्चमा चिरपरिचित र विश्वका राजनीतिक शक्तिहरूले विश्वास गरेको एउटा सशक्त लोकतान्त्रिक शक्ति नेपाली कांग्रेस विश्व मञ्चमा सबैभन्दा प्रभावकारी नेपाली राजनीतिक शक्ति हो। इतिहासमा कहिल्यै नदबेको र नझुकेको कसैसँग मोलमोलाइ गरेर सम्झौता नगरेको कांग्रेस त्यही इतिहासका कारण अन्तर्राष्ट्रिय राजनीतिक शक्तिमाझ विश्वासिलो बनेको हो। पञ्चायती व्यवस्थामा राजाले सम्झौता गरेर मुलुक चलाउने प्रस्ताव गर्दा राजासँग लोकतन्त्र र जननिर्वाचित सरकार, संसदीय प्रणालीको अडान राख्ने शक्ति नेपाली कांग्रेस नै हो। संसदीय प्रजातन्त्र निःशर्त राजाले स्वीकार गर्नुपर्छ भनेर पञ्चायत व्यवस्थाविरुद्ध लड्दै आएको तथा २००४ सालदेखि आजसम्मका सबै राजनीतिक घटनामा मुलुकवासी जनतालाई नेतृत्व दिँदै आएको, लोकतान्त्रिक शक्ति नेपाली कांग्रेस आज किन दिशाविहीन देखिन लागेको छ। आज कांग्रेसको यस्तो हविगत किन भयो ? यसका पछाडि के कारण होला ? यी र यस्तै यावत प्रश्नको उत्तर खोज्नुपर्ने समय आएको छ। नेकपा माओवादी अहिले निकै कमजोर छ। नेकपा एमाले पनि फुटको संघारमा पुगेका कारण चुनाव जित्ने सम्भावना छैन। मधेसी दलका नेताहरूले पनि एकले अर्कोलाई कारबाही गरेर पार्टी फुटाउन तमतयार छन्। अन्य पार्टीहरू कमजोर हुँदै गएका छन्। अहिले नेपाली कांग्रेससामु न कहाँ पुग्ने भन्ने लक्ष्य छ न त कुनै योजना नै। स्थापनाको सात दशक बित्दासम्म आफ्नो निश्चित कार्यदिशा, उद्देश्य, लक्ष्य लिएर अगाडि बढिरहेको कांग्रेस आज किन अचानक दिशाविहीन बन्न पुग्यो ? नेपाली कांग्रेस जनताको म्यान्डेटविपरीत अगाडि सर्ने राजनीतिक शक्ति होइन। तर किन अहिले नेपाली कांग्रेसका नेता नेपाली जनताको म्याण्डेटविपरीत सत्ताका लागि असफल प्रयत्न गर्दैछन् ? कांग्रेस आज जुन गठबन्धनमा छ त्यो उसको लागि सुहाउँदो गठबन्धन हो ? अवश्य पनि होइन। अहिलेका नेपाली कांग्रेसका नेताले पार्टीलाई सुहाउने काम गरिरहेका छैनन्। कांग्रेस अहिले जुन गठबन्धनमा छ र जे गरिरहेको छ त्यो उसका मतदातालाई चित्त बुझिरहेको छैन। जुन समयमा कांग्रेसले गठबन्धन गरेर सरकारको नेतृत्वका लागि अघि सर्नुपर्ने थियो त्यो समयमा चासो नदेखाएको पनि जनतालाई चित्त बुझिरहेको छैन। नेपाली कांग्रेस किन आज गठबन्धनमा छ ? के नपाली कांग्रेसलाई आजको दिनमा गठबन्धनको खाँचो थियो। त्योभन्दा पनि महŒवपूर्ण कुरा त के कांग्रेस आज जुन गठबन्धनमा छ त्यो उसका लागि सुहाउँदो गठबन्धन हो ? संसद्मा एक सांसद सदस्यमात्रै भएको राजनीतिक दल र सत्तासीन नेकपा एमालेको विद्रोही गुटका नेता र तत्कालीन नेकपाबाट अलग्गिएको माओवादी केन्द्रजस्ता दल र समूहसँग नेपाली कांग्रेसले गठबन्धन गर्नु अनि समान भोटिङ राइटको गठबन्धन सदस्य बन्नु दुर्भाग्यपूर्ण हो। के नेपाली कांग्रेसको हैसियत एमालेको विद्रोही समूहको बराबरी हो ? जुन समूहका नेताहरूले आफ्नो मूल पार्टी एमाले त्याग्ने हिम्मत गरिरहेका छैनन् तिनै नेताहरूलाई समान हैसियत कांग्रेसले किन दिइरहेको छ ? दिनभर भौंतारिएका यी नेताहरू बेलुका आफ्नै घर फर्किए भने त्यो बेला कांग्रेसले के गर्छ ? कांग्रेसका वर्तमान नेताले यी आठदस लाख क्रियाशील सदस्य, कार्यकर्ता, शुभचिन्तक, पेशागत व्यावसायी बुद्धिजीवीहरू, भातृ तथा भगिनी संगठनहरू यी सबका प्रति आज विश्वासघात गरेको भान भएको छ। नेताको गतिविधिले यी सबै शुभचिन्तकको मन दुखाएको छ र नैराश्यता सृजना गरेको छ। कांग्रेससँग सम्वद्ध कार्यकर्ता, जनताको बुझाइ र भनाइ अझै पनि एउटै छ नेपाली कांग्रेस आफैंमा सक्षम छ, जनआधार भएको राजनीतिक शक्ति हो। लोकतान्त्रिक शक्ति हो। विश्वले पत्याएको एकमात्रै लोकतान्त्रिक दल हो। यस्तो दलले आफ्नो नीति, सिद्धान्त र कार्यक्रमको आधारमा अगाडि बढ्नुपर्छ। आफ्नो बाटो हिँड्नुपर्छ, जनसमक्ष जानुपर्छ। कसैसँग गठबन्धन गर्न आवश्यक छैन। राजनीतिमा अगाडि एक दुई दशक सत्ता बाहिर वा सत्तामा बसे पनि राजनीतिक रूपले मुलुकको नेतृत्व लोकतान्त्रिक विचारले नै गर्छ। नेपाली कांग्रेसले नै गर्छ। अहिलेको राजनीतिक परिदृष्यले पनि त्यही देखाएको छ। त्यसो हुँदा कांग्रेसले भारत र चीनसँगको मित्रवत् सम्बन्धलाई समय र परिस्थितिअनुसार असल बनाउँदै लैजानुपर्छ। जब दुई देशको सम्बन्धलाई मजबुद बनाउन सकिन्छ, त्यसले शक्ति सन्तुलन गर्छ। यसैगरी दाता राष्ट्र, शक्ति राष्ट्र र संसारका सबै मित्रराष्ट्रसँगको सम्बन्ध सुमधुर बनाउने हो भने त्यसले कांग्रेसलाई निकै फाइदा पुर्याउँछ। त्यसपछि लोकतान्त्रिक संसदीय प्रणालीलाई सुदृढ बनाउन, संविधानसभाले जारी गरेको नेपालीको संविधान २०७२ को सवल कार्यान्वयनका लागि आउने संसदीय निर्वाचनमा कसैसँग गठबन्धन र सिट तालमेल नगरी नेपाली कांग्रेस एक्लै अगाडि बढ्न र जनसमक्ष जानुपर्छ। त्यसका लागि लोकतान्त्रिक विधिद्वारा वडादेखि केन्द्रसम्मका सबै महाधिवेशन सम्पन्न गर्ने तथा पार्टी र नेतृत्वले नयाँ नेतृत्व तथा उर्जा लिएर आगामी संघीय संसद्को निर्वाचनमा आफूलाई प्रचण्ड बहुमतका साथ निर्वाचित भएर देश हाँक्ने अठोट र आँटका साथ अगाडि बढ्नुपर्छ। दुईचार महिना ढिलो छिटो संघीय संसद्को चुनाव हुन्छ नै। संसद् पुनस्थापना भएमा पनि छिटै नै चुनाव हुन्छ। त्यसमा शंका गर्नुपर्ने ठाउँ छैन। अब नेपाली कांग्रेसजस्तो लोकतान्त्रिक पार्टीले अहिले आएर ससाना बामपन्थीहरूसँग गठबन्धनमा बाँधिने गठबन्धन कै आधारमा चुनावमा जाने सिट तालमेल गर्ने काम कदापि गर्नु हुँदैन। कांग्रेसलाई गठबन्धनमा बाँधिएको कांग्रेसको हित चाहनेहरूले देख्न चाहेका पनि छैनन्। यसरी गठबन्धनमा बाँधिएर चुनावमा जाँदा कांग्रेसलाई ठूलो घाटा हुने निश्चित नै छ। अब यसरी चनावमा गएमा जुन क्षेत्रमा कांग्रेसको पकड छ, त्यस्तो क्षेत्रहरू बामपन्थीहरूले आफू लिन खोज्ने र नेपाली कांग्रेसलाई साइजमा ल्याउने गर्छन्। अब पनि प्रचण्डसँग सिट तालमेल गर्ने वा नेकपा एमाले बाट फुटेर गएका माधम नेपाल समूहसँग तालमेल गर्ने हो भने तालमेलको चक्करमा कांग्रेसले कुन ठाउँबाट, कुन क्षेत्रबाट चुनाव लड्ने अनि कति सिटका लागि लड्ने ? त्यसैले कांग्रेसले आफ्ना खुट्टामा आफैं बन्चरो हान्नु हुँदैन। तालमेलमा गएमा जनताले त होइन तर कांग्रेस आफैंले आफूलाई नै आकारमा झार्ने छ। त्यस्तो काम कांग्रेसको नेतृत्वले गर्नु हुँदैन। कांग्रेसले जित्ने चितवनको चुनावी क्षेत्र प्रचण्डको छोरीलाई छोड्नुपर्ने, कांग्रसले जित्ने गोर्खाको क्षेत्र बाबुरामलाई सहयोग गरीदिनुपर्ने, कांग्रेसले जित्ने सप्तरीको क्षेत्र उपेन्द्र यादवलाई दिनुपर्ने यसरी जिताउने सिट तालमेल गर्ने काम गर्दा कांग्रेसको सिट संख्या उल्टै झर्ने छ। कांग्रेसले अब पनि गठबन्धन गराउने चुनावी तालमेल गर्ने काम गर्यो भने बहुमतको सरकार बनाउने हैसियत राख्दैन। कांग्रेस आफंैमा सक्षम पार्टी हो। १० लाखभन्दा बढी क्रियासिल सदस्य भएको पार्टी कांग्रेसको ०४६ सालयता कुनै पनि निर्वाचनमा भोट घटेको छैन। झरेको भोटमा कांग्रेसको भोट अझ बढी नै आएको छ। बामपन्थीहरू मिलेर उनीहरूको उमेद्वारले चुनाव जित्यो होला तर कांग्रेसको भोट घटेको छैन। परिणाममा कांग्रेस हारे पनि मतदाता बढेकै छा्। त्यो गणितलाई कांग्रेसको नेतृत्वले बुझ्नुपर्छ। नेकपा माओवादी अहिले निकै कमजोर छ। नेकपा एमाले पनि फुटको संघारमा पुगेका कारण चुनाव जित्ने सम्भावना छैन। मधेसी दलका नेताहरूले पनि एकले अर्कोलाई कारबाही गरेर पार्टी फुटाउन तमतयार छन्। यसको अर्थ एक त नेपाली कांग्रेस आफैं बलियो पार्टी। त्यसमा झनै अन्य पार्टीहरू कमजोर हुँदै गएका छन्। यस्तो अवस्थामा पनि कांग्रेसले तालमेल गर्छौं भनेर अन्य कमजोर पार्टीलाई उकास्न खोज्छ भने आफैं हिलोमा फस्ने निश्चित छ। त्यसैले कांग्रेसले यो गणितलाई बुझ्नुपर्छ। चुनावमा एक्लै भिड्नुपर्छ र नेपालको बलियो प्रजातान्त्रिक पार्टीको हैसियतले जनमत लिएर नेपालको नेतृत्व गर्नुपर्छ।"
तीन तहको संघीयतामा प्रदेशको भूमिका,"प्रदेशको भूमिका सीमित छ किनकि संविधानले प्रदेशलाई राष्ट्रिय जीवनलाई अमूल्य योगदान दिन सक्ने खालको अधिकार प्रदान गरेको छैन नेपालको संविधानको प्रस्तावनामा निरंकुश, केन्द्रीकृत र एकात्मक राज्यव्यवस्थाले सृजना गरेका सबै प्रकारका विभेद र उत्पीडनको अन्त्य गर्ने प्रतिज्ञा गरिएको छ। प्रस्तावनाको अन्तिम वाक्य भन्दछ, संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा पूरा गर्न संविधान सभाबाट पारित गरी यो संविधान जारी गर्दछौं। संविधानमा नेपाली जनताले पटकपटक गर्दै आएको ऐतिहासिक जनआन्दोलन, सशस्त्र संघर्ष, त्याग र बलिदानको स्मरण र पीडित नागरिकलाई सम्मानसमेत गरिएको छ। संविधानले पटकपटक गर्दै आएको आन्दोलनलाई सम्मान गरे तापनि पटकपटक हासिल हुँदै आएका उपलब्धिलाई बिर्सेको छ। यस हिसाबले हेर्दा जनताले बारम्बार आन्दोलन गरे पनि वास्तविक सफलता भने यही संविधान लागू हुनुभन्दा ठीक अगाडिको आन्दोलनले मात्र प्राप्त गरेको हो भन्न खोजेको देखिन्छ। त्यसअघिका उपलब्धिहरूलाई समूल खारेज गर्नुको तात्पर्य हो, गणतन्त्र र संघीय प्रणालीप्रतिको अगाध र अटल सम्मान। संविधानको माध्यमबाट घोषित रूपमै इतिहाससँग बदला लिने प्रयत्न गर्दै अघिल्लो शासनपद्धतिको घोर निन्दा गरे तापनि यो मुलुक पुर्खाले जोगाएर राखेकोमा द्विविधा छैन। पटकपटकको आन्दोलन र सशस्त्र संघर्षबारे गौरवका साथ उल्लेख गर्दा यो देशलाई जगेर्ना गरेर राखिदिने वीर पुर्खाको विषयमा एक अक्षर उल्लेख नहुनु दुर्भाग्य हो। प्रस्तावनाको सुरुमै नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानलाई अक्षुण्ण राखी जनताको सार्वभौम अधिकार, स्वायत्तता र स्वशासनको अधिकारलाई आत्मसात गर्दै भन्ने उल्लेख भएको छ। यस उक्तिका दुई भाग देखिन्छन्। पहिलो हो, स्वतन्त्रता, सार्वभौमिकता, भौगोलिक अखण्डता, राष्ट्रिय एकता र स्वाधीनतालाई अक्षुण्ण राख्ने प्रतिज्ञा। यसको तात्पर्य हो, यी कुरा यो संविधान आरम्भ हुँदाको बखतमा पनि अक्षुण्ण नै थिए। दोस्रो हो, जनताको सार्वभौम अधिकार, स्वायत्तता र स्वशासनको अधिकारलाई आत्मसात गर्ने। यो मुलुक सार्वभौम र अक्षुण्ण छ भनेर स्वीकार गर्दै गर्दा यसको रक्षा र जगेर्ना गर्ने पितापुर्खाको सम्झना गर्न केले रोक्यो होला ? आश्चर्य लाग्छ। नेपालको संविधान अनौठो वातावरणमा रचिएको दस्तावेज हो। यसमा उल्लेख भएको निरंकुश, केन्द्रीकृत र एकात्मक राज्यव्यवस्थाले सृजना गरेका सबै प्रकारका विभेद र उत्पीडन भनी स्वीकार गर्ने प्रायः सबै दलहरू साबिक राज्यव्यवस्थाका सञ्चालक थिए। आफैंले सञ्चालन गरेको शासनव्यवस्थालाई सामन्ती र निरंकुश मान्न तयार हुनु र पुनः पुनः सत्तारुढ हुन पाउनु अलौकिक घटना हो। यस क्रममा प्रष्ट रूपमा देखिएको एउटै कुरा छ, त्यो हो साराका सारा दोष राजसंस्थाको थाप्लोमा भिराएर अन्य सबै राजनीतिक खेलाडीहरू साखुल्ले भएर चोखिनु। अहिले नेपालको प्रदेश तहले राज्यशत्तिाको प्रयोगमा महत्वपूर्ण स्थान हासिल गर्न नसकेकै अवस्था हो। तर पनि प्रदेश खारेज गर्ने होइन, बरु यसलाई अझै अधिकारसम्पन्न बनाउनुपर्छ भन्ने अभिमत पनि सबल र हस्तक्षेपकारी तवरले प्रकट हुने गरेका छन्। संघीय प्रणाली संघीयता राज्यव्यवस्थाको जटिल प्रणाली हो। अठारौं शताब्दीको अन्त्यतिर बेलायती साम्राज्यको अधीनमा रहेका केही उत्तर अमेरिकी राज्यहरूले आपसमा मिलेर बेलायती अधीनताविरुद्ध आन्दोलन गरे। सन् १७७६ मा अमेरिकी स्वतन्त्रताको घोषणाबाट राज्यहरू स्वतन्त्र त भए तर विदेशी आक्रमणको भय र आन्तरिक अराजकता कायमै थियो। त्यो परिस्थितिमा उनीहरूले के महसुस गरे भने विदेशी आक्रमणबाट जोगिन सबै राज्य मिलेर एउटा बलियो संघीय सरकार निर्माण गर्नु नितान्त जरुरी छ। कहिल्यै प्रयोगमा नआएको र कुनै शास्त्र र सिद्धान्तसमेत नरहेको राज्यपद्धति निर्माण गर्नु चानचुने कुरो थिएन। राजतन्त्रात्मक पद्धति रहेका युरोपीय देशहरूबाट बढीमा तीन चार पुस्ताअघि मात्र बसाइ सराइ गरेर आएका गोराहरू राजतन्त्रमा अभ्यस्त थिए। संविधान सभामा अनेकौं विचार बोकेका मानिस थिए। यातायात र सञ्चारको सुविधा थिएन। एक राज्यबाट अर्कोमा पुग्न कैयौं दिनको यात्रा गर्नु पर्दथ्यो। तथापि नेताहरूको अपूर्व सुझबुझ, भिन्न अभिमतहरूको सम्मान, असल प्रस्तावलाई सहर्ष स्वीकार गर्ने उदारता र बुद्धिमत्ताले गर्दा एउटा अनुपम दस्तावेज तयार भयो। राजतन्त्रलाई स्वीकार गर्नु भनेको जनताको सन्तानलाई राष्ट्रको प्रमुख हुने अवसरबाट वञ्चित गर्नु हो। जनता नै मालिक हो र आफ्नो राष्ट्रप्रमुख छान्ने स्वतन्त्रता पनि जनतामै छ भन्ने सिद्धान्त व्यवहारमै लागू भयो। सार्वभौम राज्यहरू संयुक्त राज्य अमेरिकाको संघीय संविधानको छहारीमुनि आउन मन्जुर भएका कारण नै बलियो संघीय राज्यको स्थापना भएको हो। त्यसरी सार्वभौम राज्यहरू कसैको दबाब र हस्तक्षेपबिना स्वेछाले एउटा बलियो छहारीतल आउनु आश्चर्यजनक र सुखद् घटना थियो। संघीयताको प्रारूप सार्वभौमसत्तासम्पन्न राज्यहरू आपसमा जोडिई निर्माण भएको संयुक्त राज्य अमेरिकाको उपक्रम नै संघीयताको पहिलो र सफल प्रयोग हो। सार्वभौम राज्यहरू एकै ठाउँ आएर खडा गरिएको संघ भएको हुँदा यस्तो प्रणालीलाई सँगै आउनु (कमिङ टुगेदर) भन्ने गरिन्छ। संयुक्त राज्य अमेरिकामा राज्य र संघबीच सार्वभौमसत्ताको बाँडफाँट भएको छ। त्यहाँको संघीय पद्धतिमा राज्यले संघलाई प्रदान गरेका अधिकारहरू मात्र संघको नियन्त्रणमा हुन्छन्। संयुक्त राज्य अमेरिकाको संविधानअनुसार अवशिष्ट अधिकार राज्यमा निहित हुन्छ। संयुक्त राज्य अमेरिकाको नागरिकसँग राज्य र संघको गरी दुई किसिमको नागरिकता हुन्छ। राज्यको आफ्नो छुट्टै संविधान, झन्डा, अदालत र सुरक्षा प्रणाली छ। दैनन्दिन सेवाप्रवाह गर्ने विषयसमेत समेटेर विस्तृत रूपमा उल्लेख गरिएको हुँदा संयुक्त राज्य अमेरिकाको संविधानभन्दा राज्यका संविधानहरू धेरै विस्तृत छन्। संघीय संविधानमा करिब साढे ४ हजार शब्द रहेका छन् भने अलाबामा राज्यको संविधानमा झन्डै साढे तीन लाख। स्विट्जरल्याण्ड र अस्ट्रेलियाको संघीय प्रणाली यही कमिङ टुगेदरको सिद्धान्तमा आधारित छ। विभिन्न राज्य (प्रदेश) र संघबीच राज्यशक्ति बाँडफाँट गरी स्थापना गरिने संघीयतालाई होल्डिङ टुगेदर भन्ने गरिन्छ। यस्तो संघीय पद्धतिमा राज्यभन्दा संघ बलियो हुन्छ। भारत, बेल्जियम र नेपाल यसका उदाहरण हुन्। नेपालको संघीय प्रणाली अझै अनुपम, विशिष्ट र विलक्षण छ। नेपाली संघीयताको आधारभूत विशेषता विविधतामा एकता हो। संघीयताका तह मूलतः संघीय प्रणालीमा दुई तहका सरकारबीच राज्यशक्तिको बाँडफाँट गरिएको हुन्छ। संघीय पद्धतिको आधारभूत ध्येय पनि त्यही नै हो। किन्तु पछिल्लो समयमा केही मुलुकले तीन तहको संघीय प्रणाली आत्मसात गरेको देखिन्छ। अर्जेन्टिना, ब्राजिल, दक्षिण अफ्रिका, स्विट्जरल्याण्ड र नेपालमा यस्तो पद्धति अंगीकार गरिएको छ। यस्तो पद्धतिमा राज्यशक्तिलाई तीन तहका सरकारमाझ बाँडफाँट गरिएको हुन्छ। संयुक्त राज्य अमेरिका, भारत र अस्ट्रेलियाजस्ता देशमा स्थानीय निकायलाई राज्यअन्तर्गत राखिएको छ। स्थानीय तहहरू राज्यको मातहत रहन्छन् र राज्यले निर्माण गरेको कानुनअनुरूप कार्यसम्पादन गर्छन्। यी अर्धस्वायत्त निकायहरूसँग संविधानप्रदत्त राज्यशक्ति हुँदैन। तथापि संयुक्त राज्य अमेरिका र अस्ट्रेलियाजस्ता देशमा यी निकायहरूले प्रशंसनीय रूपमा काम गरेको देखिन्छ। भारतमा भने ग्राम पञ्चायत र नगर निगमहरूले खासै उल्लेखनीय काम गर्न सकेका छैनन्। जनताको घर आँगनसम्म राज्यशक्ति पुर्याउने मामिलामा भारतभन्दा नेपाल धेरै उम्दा छ। यो नेपाली जनताका लागि गौरवको कुरा हो। नेपालमा राज्यशक्तिको प्रयोग संविधानको भाग ५ मा राज्यको संरचना र राज्यशक्तिको बाँडफाँटबारे उल्लेख छ। धारा ५६ मा उल्लेख भएको छ, संघीय लोकतान्त्रिक गणतन्त्र नेपालको मूल संरचना संघ, प्रदेश र स्थानीय तह गरी तीन तहको हुनेछ। नेपालको राज्यशक्तिको प्रयोग संघ, प्रदेश र स्थानीय तहले यस संविधान तथा कानुनबमोजिम गर्नेछन्। धारा ५७ मा संघ, प्रदेश र स्थानीय तहको एकल र साझा अधिकारको व्यवस्था छ। ती अधिकारहरूको विवरण अनुसूची ५ देखि ९ सम्म विस्तृत रूपमा दिइएको पाइन्छ। संघ, प्रदेश र स्थानीय तहले आफूलाई प्राप्त अधिकारको सीमाभित्र रही राज्यशक्तिको प्रयोग गर्ने हुँदा नेपालमा समानान्तर रूपमा तीन तहका सरकार क्रियाशील रहन्छन्। तीनै तहका सरकार स्वायत्त छन्। बेलाबेलामा केही संघीय पदाधिकारीले प्रदेश र स्थानीय तह संघअन्तर्गत रहेको भन्ने गरेको पाइन्छ, जो नितान्त असत्य कुरा हो। प्रदेशको संरचना र अधिकार नेपालको संघीय पद्धति सहकारिता, समन्वय र सहअस्तित्वमा आधारित छ। आफ्नो अधिकारक्षेत्रभित्र कानुन बनाउँदा संघले देशभर या देशको कुनै भागमा लागू हुने गरी र प्रदेशले प्रदेशभर या प्रदेशभित्रको कुनै भागमा लागू हुने गरी कानुन बनाउन सक्दछ। नेपाल सरकारले राष्ट्रिय महŒवको विषय र प्रदेशबीच समन्वय गर्नुपर्ने मामिलामा प्रदेश सरकारलाई आवश्यक निर्देशन दिनसक्छ। कुनै प्रदेशमा नेपालको सार्वभौमसत्ता, भौगोलिक अखण्डता, राष्ट्रियता वा राष्ट्रिय स्वाधीनतामा गम्भीर किसिमको असर पर्ने कार्य भएमा राष्ट्रपतिले त्यस्तो प्रदेशको मन्त्रिपरिषद्लाई सचेत गराउन वा प्रदेश सभालाई निलम्बन वा विघटन गर्न सक्दछ। प्रदेश सरकारहरूले एकापसको कानुनी व्यवस्थाका साथै प्रशासकीय निर्णय या आदेशको कार्यान्वयनमा सहयोग गर्नु आवश्यक छ। एक प्रदेशले अर्को प्रदेशसँग साझा चासो र हितको सम्बन्धमा आवश्यक समन्वय गर्न सक्छन्। नेपाल सरकारले संविधान र संघीय कानुनबमोजिम आफंै या प्रदेश सरकारमार्फत स्थानीय कार्यपलिकालाई सहयोग या निर्देशन दिन सक्छ। संविधानको धारा २३४ मा संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न प्रधानमन्त्रीको अध्यक्षतामा एक अन्तरप्रदेश परिषद् रहने व्यवस्था छ। धारा २३५ मा प्रदेश र स्थानीय तहबीच सद्भाव र सहकारिता कायम गर्न सम्बन्धित स्थानीय तहसँग समन्वय गरी प्रदेश सभाले विवाद समाधान गर्ने व्यवस्था गरिएको छ। संविधानको अनुसूची ६ मा उल्लेख भएको प्रदेशको अधिकारको सूची हेर्दा प्रदेशलाई खासै महŒवपूर्ण अधिकार सुम्पिएको देखिन्न। संवैधानिक रूपमा प्रदेशको संरचना बृहत् देखिए तापनि अधिकारको मामिलामा प्रदेशलाई स्थानीय तहभन्दा कमजोर अवस्थामा राखिएको छ। स्थानीय तहलाई प्रदेशअन्तर्गत राखी प्रदेशलाई बलियो र निर्णायक स्थान प्रदान गर्नुपर्ने भनी केही पक्षबाट असन्तुष्टि पनि व्यक्त भएका थिए। अचेल राज्यशक्तिको प्रयोगको मामिलामा प्रदेशको खासै भूमिका नरहेको हुँदा खर्च मात्र बढाउने यो बोझिलो तह राखिरहनुको कुनै प्रयोजन नरहेको कुरा पनि उठ्ने गरेका छन्। केहीले प्रदेशको अधिकार संकुचित रहेको हुँदा यसलाई विस्तार गर्न मनासिब हुने विचार अभिव्यक्त गरेको पाइन्छ। संयुक्त राज्य अमेरिकाको त के कुरा, छिमेकी मुलुक भारतका राज्यहरूको जति भूमिका पनि हाम्रा प्रदेशहरूले पाएका छैनन्। यस पृष्ठभूमिमा प्रदेश संरचनाको औचित्य के हो ? भन्ने प्रश्न उठ्नु स्वाभाविक हो। संविधान निर्माताले कुन ध्येयबाट यस्तो कमजोर र निम्छरो तह राखे होलान् भन्ने ठोस कारण कतैबाट प्रकट भएको छैन। त्यसै पनि संघीय पद्धति खर्चिलो, जटिल र बोझिलो हुन्छ । त्यसमाथि तीन तहको संघीयता त झनै जटिल र कार्यान्वयन गर्न कठिन प्रणाली हो। कतिलाई संघीय पद्धतिको माध्यमबाट सार्वभौम जनताको अधिकार जनताकै नजिक पुग्नु ठूलो उपलब्धि हो भन्ने महसुस हुन बाँकी छ भने केही वर्तमान व्यवस्था र संविधानकै विरोध गर्नेहरू पनि छन्। जतिसुकै तर्कवितर्क, संवाद र वादविवाद गरे तापनि नेपालजस्तो देशमा तीन तहको संघीयताको औचित्य पुष्टि गर्न अत्यन्तै कठिन छ। जे जस्तो अवस्थामा होस्, मुलुकले तीन तहको संघीय पद्धति अपनायो र अनेकौं आलोचना र प्रश्नका बीच यो क्रियाशील छ। विरोध गर्नेहरूले जति नै तर्कसंगत कुरा गरे तापनि हाम्रो वर्तमान राजनीतिले प्रदेश तह खारेज गर्ने क्षमता राख्दैन र त्यस्तो खालको मुडमा पनि देखिँदैन। प्रदेश खारेज गर्ने होइन, बरु यसलाई अझै अधिकारसम्पन्न बनाउनुपर्छ भन्ने अभिमत पनि सबल र हस्तक्षेपकारी तवरले प्रकट हुने गरेका छन्। राजनीतिमा कुनै पनि कुरा पूर्ण सत्य र पूर्ण झूटो हुँदैन। राजनीति शक्तिका लागि संघर्षको खेल भएको हुँदा समय र परिस्थिति अनुसार राजनीतिक प्रणालीको विस्थापन र स्थापना हुन्छ। जुनसुकै राजनीतिक पद्धतिले आफ्नो स्थायित्व चाहन्छ र विभिन्न तहका राजनीतिक एकाइमा कार्यरत शक्तिहरू आफ्नो औचित्य प्रमाणित गर्न प्रयत्नशील रहन्छन्। अहिले नेपालको प्रदेश तहले राज्यशक्तिको प्रयोगमा महत्वपूर्ण स्थान हासिल गर्न नसकेकै अवस्था हो। करिब साढे तीन वर्षको अनुभवमा बरु स्थानीय सरकारहरूले जनस्तरमा आफ्नो औचित्य प्रमाणित गर्दै केही हदसम्म सफलताका साथ क्रमशः संस्थागत रूप प्राप्त गरेका छन्। परन्तु प्रदेश तहबाट त्यस्तो कुनै वर्णनीय काम हुन सकेको छैन। तथापि राजनीति औचित्य र आवश्यकताको बाटोमा मात्र यात्रा गर्दैन। प्रदेश तहले आर्थिक र सामाजिक क्षेत्रमा ठोस योगदान दिन नसकेको साँचो हो। किन्तु राजनीतिक क्षेत्रमा यसले धूम मच्चाइसकेको छ। वर्तमान समयमा निर्णायक भूमिकामा रहेका राजनीतिक दलहरू प्रदेश राजनीतिको खेल मैदानमा जमिसके। हाम्रो जस्तो तरल वातावरणमा कुन राजनीतिक दल औचित्य र अनौचित्यको छानबिन गरेर विवेकपूर्ण निर्णय गर्न तयार होला ? अर्को कुरा, जुन राजनीतिक शक्तिले वर्तमान प्रणालीको स्थापना गर्यो, त्यही शक्ति आफ्नै हितमा खडा भएको संरचना भत्काउन कसरी तयार होला ? कुरा यति मात्र होइन। संघीय प्रणालीको महŒव काठमाडौं, पोखरा, भरतपुर, विराटनगर, झापा र बुटवललाई त्यति महसुस हुँदैन, जति ताप्लेजुङ, रसुवा, डोल्पा, जुम्ला, बाजुरा र महोत्तरीलाई हुन्छ। संघीय प्रणालीको उपादेयता देशको अर्थतन्त्र, शिक्षा, मिडिया र सामाजिक आर्थिक क्षेत्रमा वर्चस्व जमाएर बसेकालाई भन्दा वञ्चितीकरणमा परेका र समुदायको सीमान्तमा बस्ने नागरिकहरूलाई ज्यादा छ। सीमित भूमिका, बृहत् संरचना प्रदेशको भूमिका सीमित छ। संविधानले प्रदेशलाई राष्ट्रिय जीवनलाई अमूल्य योगदान दिन सक्ने खालको अधिकार प्रदान गरेको छैन। प्रदेशले स्थानीय तहलाई कुनै निर्देशन र मार्गदर्शन गर्ने अधिकार राख्दैन। प्रदेश र स्थानीय तहको अन्तर्सम्बन्ध आदेशात्मक नभई अनुनयात्मक मात्र छ। साधन स्रोतको अभावले गर्दा सधै संघको अनुग्रहमा सीमित हुने वाध्यता छ। कार्यक्षेत्रको तुलनामा प्रदेशको संरचना अत्यन्तै व्यापक र विस्तृत छ। पाएको अधिकारलाई एक क्षणका लागि बिर्सेर प्रदेशको कार्यपालिका र विधायिका निर्माणको जटिल कार्यविधि हेर्ने हो भने यो अत्यन्तै महŒवपूर्ण र निर्णायक भूमिकाप्राप्त संगठन देखा पर्छ। प्रदेश राजनीतिक खेलको एक विशाल अखाडा हो। त्यहाँ राजनीतिक आयामको परिपूर्तिकै लागि मात्र ठूलो जनशक्ति र स्रोतको दरकार पर्दछ। समृद्धिको भूमिकामा सीमितता देखिए तापनि प्रादेशिक संरचना राजनीति खेलेरै कहिल्यै फुर्सद नहुने खालको छ। सबै राजनीतिक खेलाडीहरू जनसरोकारभन्दा बाहिरका गतिविधिमा अविरल व्यस्त देखिन्छन्। कोही फुर्सदमा छैन। यसो गर्न सके प्रदेशको औचित्य प्रमाणित हुन्छ संविधानका स्थूल अक्षरहरूमा मात्र भूमिका खोज्ने हो भने प्रदेशहरू कुहिराका काग बन्नेछन्। प्रदेश नेतृत्वले आफ्नो भूमिका संविधानमा मात्र नभई समन्वयमा खोज्नु जरुरी छ। हाम्रो संघीय पद्धति प्रतिस्पर्धामा आधारित होइन। हाम्रो संविधान पनि समन्वय र सहकारितामा विश्वास गर्दछ। तथापि विकासको मामिलामा संघप्रदेश, प्रदेशप्रदेश र प्रदेशस्थानीय तहबीच प्रतिस्पर्धा हुनु नितान्त जरुरी छ। प्रदेशले आफ्नो औचित्य र उपादेयता संविधानका पानामा होइन, सूक्ष्म तवरले प्रदेशको कुनाकन्दरामा खोज्नुपर्छ। छुट्टै प्रकारका तुलनात्मक लाभका क्षेत्रको पहिचान, प्रदेशमा लगानीको वातावरण, लगानीकर्तालाई विचलित हुन नदिई अड्याएर राख्नु र आफ्ना जनताका लागि आफ्नै प्रदेशभित्र रोजगारीका अवसर सृजना गर्नु नै संघीय पद्धतिको सफलताको कडी हो। अमेरिकी संघीय प्रणाली यही तरिका अपनाएर सफल भएको हो। प्रदेशको नेतृत्व सवल र कुशल हुने हो भने संघलाई कन्भिन्स गराएर थप स्रोत प्राप्त गर्न सकिन्छ। संघीय प्रणालीमा प्रदेश तह नै समृद्धिको वाहक र संघ सहजकर्ता हो भन्ने सन्देश प्रवाह गर्न आफ्नो प्रदेशको सामुदायिक, सांस्कृतिक, पर्यटकीय, औद्योगिक, वन्य र कृषिका लाभका क्षेत्रहरू पहिचान गर्नु आवश्यक छ। संघीय पद्धतिमा सरकारी संस्था मात्र होइन स्थानीय नेता र जनतामा समेत समृद्धि उन्मुख प्रतिस्पर्धाको दरकार छ। आरोप र वास्तविकता नेपालको राजनीति प्रायः विवश र लाचार अवस्थामा देखिन्छ। कहिल्यै मिलेर नबस्ने र राजनीतिक खेलका हरेक लक्ष्मणरेखाको उल्लंघन गर्न सदा तत्पर रहने केन्द्रीय राजनीतिको प्रवृत्ति सरुवा रोग बनेर प्रदेशसम्म पुगेको छ। रातोदिन राजनीतिमा मात्र अल्झनुमै व्यस्त नेताका समृद्धिका धक्कुहरू फगत लफ्फाजी प्रतीत हुन्छन्। उत्पन्न परिस्थितिको विरोध गर्नेहरू पनि राजनीतिको केन्द्रबिन्दुमा रहेका कर्ताहरूमा भन्दा पनि व्यवस्थामा खराबी भेट्टाइरहेका छन्। वातावरण यस्तो बनाइएको छ कि सारा बेथितिको जड संघीय प्रणाली नै हो। दोष जति खेल मैदानलाई बोकाइएको हुँदा नियम तोड्ने खेलाडीलाई हाइसन्चो भएको छ। पदाकांक्षी राजनीतिक कार्यकर्ता आफ्नो नेतासँग त्यति नै डराउँछ जति पदोन्नतिको पंक्तिमा उभिएको कर्मचारी हाकिमसँग। केन्द्रको नेतासँग वादविवाद गर्न थाल्यो भने अनिकालको ढिकी जस्तो हुनुपर्छ भन्ने बुझेको कार्यकर्ता जानेर पनि अन्जान बन्न बाध्य छ। केन्द्रका राजनीतिक गुरुहरूबाट प्रदेशका चेलाहरूले सिकेको दीक्षा पदीय तिकडमबाजी हो। यो लोलुपताको रुझान समवेत रूपमा सबै दलमा व्याप्त छ। एक सदस्यीय दल र स्वतन्त्र सांसदसमेत यो दौडका निर्णायक खेलाडी बन्न सफल भए। तर गुरुले सबै हुनर नसिकाएको हुँदा प्रादेशिक चेलाहरू अलि बल्ड्याङ खान पुगेका छन्। जहिलेसम्म प्रदेशको राजनीतिमा केन्द्रीय नेताहरूको वर्चस्व रहन्छ, तहिलेसम्म प्रदेशले आफ्नो खुट्टाले टेक्नु असम्भव छ। अन्त्यमा प्रदेशमा हर्ताकर्ता भएर बसेका सबै राजनीतिक दलहरूले प्रदेश संरचनाको औचित्य छैन भनेर विरोध गरिरहनेहरूको आरोपलाई आफैं पुष्टि गरिदिए। विद्यमान राजनीतिक पद्धतिका खेलाडीले नै व्यवस्था विरोधीहरूको दिल खुस पारेको योभन्दा उम्दा उदाहरण अर्को के होला ? हतार गरे मुसिबतमा परिन्छ भन्ने लोकोक्तिलाई परिपुष्ट गर्दै नवसत्तारोही नेता पनि निन्दित र उपहसित हुन निकै राम्रोसँग सफल भए। संघीय प्रणालीलाई सिंहदरबारले नभई समुदायले हुर्काउने हो भन्ने कुराको हेक्कासम्म नराखेपछि हुने त यही नै हो। व्यवस्थाका सञ्चालकहरू नै व्यवस्थाको हुर्मत लिन तल्लीन हुन थालेपछि पशुपतिनाथले मात्र कति दिन थामेर राख्लान् खै ! संघीय प्रणालीको माध्यमबाट नागरिक अधिकारको जगेर्ना र समृद्धि हासिल हुनेछ भनी आशा गरेर बस्ने जनताले लोकतान्त्रिक गणतन्त्रका प्रतिनायकहरूको मति सुध्रिने आशा गर्नुबाहेक अर्को उपाय छैन। परन्तु केन्द्रदेखि सुदूर गाउँसम्म अड्डा जमाएर बसेका प्रदेशका प्रतिनायकहरूले आआफ्नो मति सुधारेर नायक बन्ने गतिमा अघि बढ्नुको विकल्प छैन।"
महामारीले छेकेन विकास,"विराटनगर : कोरोना महामारीका कारण निषेधाज्ञाले देशनै ठप्प बने पनि सरकारले गौरवका आयोजनाको कामलाई रोकेको छैन। यस्तै महत्वपूर्ण आयोजनामध्येको हो प्रदेश १ मा रहेको उत्तरदक्षिण लाइफलाइन (जोगवनीकिमाथाङ्का) सडक खण्ड। अहिले यसको सजिलो भाग मात्रै होइन, सबैभन्दा कठिन भागको पनि काम भइरहेको छ। उत्तरदक्षिण क्षेत्र जोड्ने लाइफलाइन जोगवनीकिमाथाङ्का सडकको लम्बाइ ३ सय ९३ किलोमिटर हो। अहिले जोगवनीदेखि संखुवासभाको खाँदबारीसम्मको २ सय ३१ किलोमिटर सडक खण्ड कालोपत्रे भइसकेको छ। कठिन क्षेत्रमा पर्ने संखुवासभाको चेन्ताङदेखि घंगोप्पा सम्मको १४ किलोमिटर क्षेत्रमा पनि ट्रयाक खोल्ने काम सुरु भएको छ। यो क्षेत्रमा फागुन १४ गतेदेखि नेपाली सेनाको टोलीले ट्रयाक खोल्न थालेको छ। अहिले पनि काम भइरहेको उत्तरदक्षिण कोसी सडक आयोजना खाँदबारी डिभिजन कार्यालयका प्रमुख गौतमकुमार श्रेष्ठ बताउँछन्। १४ किलोमिटर क्षेत्रमा कडा चट्टानी पहाड रहेकाले झन्डै तीन वर्षदेखि यस क्षेत्रमा काम रोकिएको थियो। कोरोना महामारी भनेर पनि भएन, काम भइरहेको छ, उनले भने, हाम्रो भौतिक र वित्तीय प्रगति दुवै राम्रो छ। गौतमका अनुसार कोरोना संक्रमणका कारण मजदुर पनि प्रभावित बन्दा कामको गती केही घटे पनि रोकिएको भने छैन। अहिले चट्टानको क्षेत्रमा सेना र अन्य स्थानमा मजदुरले काम गरिरहेका छन्। कडा चट्टानमा ट्रयाक खोल्न विस्फोटक पदार्थ आवश्यक पर्ने भएपछि मन्त्रिपरिषद्को बैठकले २०७६ भदौ २२ गते नेपाली सेनालाई सो काम सुम्पिएको थियो। सोही निर्णयअनुसार नेपाली सेनाले आवश्यक विस्फोटक पदार्थ भण्डारण गरेर काम सुरु गरेको हो। सेनालाई यो भागको ट्रयाक खोल्न दुई वर्षजति लाग्ने अनुमान गरिएको छ। सेनाको टोली यतै बसेर काम गरिरहेको छ, उनीहरूमा पनि कोरोना संक्रमण भयो, तर काम रोकिएको छैन, गौतमले भने, दुई वर्षमा चट्टान फोर्ने १४ किलोमिटरको काम पनि सकिन्छ। खाँदबारीदेखि वरुण नदीसम्मको ८० किलोमिटर खण्डमा हिउँदमा यातायात सञ्चालन हुन्छ। बरुण नदीदेखि चेन्ताङसम्म ५४ किलोमिटर र घंगोप्पादेखि किमाथाङ्कासम्मको १४ किलोमिटर क्षेत्रमा पनि ट्रयाक खुलेको छ। ट्रयाक खुलेको क्षेत्रमध्ये खाँदबारीदेखि फाक्सिन्दो दोभानसम्मको ५० किलोमिटर क्षेत्रमा चार वर्षअघि नै ग्राभेल गर्ने काम सकिएको थियो। तर, केही स्थानमा सडक भत्किएको छ। यसरी भत्किएको सडक खण्डको मर्मत गर्ने काम पनि अहिले जारी छ। पहाडी क्षेत्रमा वर्षातमा काम गर्न केही समस्या हुन्छ नै, बनाएको बाटो पनि भत्कने हुँदा मर्मत पनि सँगसँगै गर्नुपर्छ, प्रमुख श्रेष्ठ भन्छन्, हिउँदमा बरुण नदीसम्म मज्जाले गाडी कुदाउन सकिन्छ। कोसी करिडोरको अरुण नदीदेखि गोलासम्म निर्माण गरिने १० वटा पुलमध्ये नौवटा निर्माणाधीन अवस्थामा छन्। त्यसमध्ये थाक्रे, नाङ, साङ र ओहाङ खोलामा निर्माणाधीन चारवटा पुलको निर्माण कार्य अन्तिम चरणमा पुगिसकेको सडक आयोजना कार्यालय खाँदबारी डिभिजन कार्यालयले जनाएको छ। यता उत्तरदक्षिण कोसी राजमार्गको जोगवनीधरानसम्मको ४९ किलोमिटर खण्ड छ लेन बनाउने काम पनि भइरहेको छ । जोगवनीदेखि ३० किलोमिटरसम्म कालोपत्रे गर्ने काम सम्पन्न भइसकेको छ भने बाँकी १२ किलोमिटरमध्ये तरहरादेखि धरानसम्मको १० किलोमिटर जंगल क्षेत्रमा गत असारमै ठेक्का लागेर सडक निर्माणको काम धमाधम भइरहेको छ । निर्माण कम्पनीसँगको सम्झौताअनुसार उक्त १० किलोमिटर क्षेत्रमा तीन वर्षभित्र छ लेनमा सडक विस्तारको काम पूरा हुनेछ । ठेक्का लागे पनि इटहरीस्थित नेपाली सेनाको पृतनापतिको कार्यालयदेखि दक्षिणका दुई किलोमिटर क्षेत्रमा स्थानीयको अवरोधका कारण काम अगाडि नबढेको हो । यो आयोजना २०८०८१ मा सम्पन्न गर्ने लक्ष्य राखिएको छ। यो सडक आयोजना पूरा हुनासाथ नेपालचीन व्यापारका लागि अहिलेको चालू नाका तातोपानी र रसुवा नाकाभन्दा धेरै सहज हुने उद्योगी व्यवसायी बताउँछन्। नेपालचीनबीच सम्झौता भयो भने विराटनगरबाट किमाथान्का हुँदै चीनको शिगात्से रेल्बे स्टेसनसम्म गएर प्रदेश नम्बर १ का व्यापारीहरूले चीन तथा अन्य देशसँग सोझै व्यापार गर्न सक्नेछन्।"
कोभिडसँग हारेको जोडि,चितवन : भरतपुरका एक दम्पती अठार दिनदेखिको कोभिडसँगको लडाईमा पराजित भएका छन् । कोभिड संक्रमणका कारण एकदिनको फरकमा श्रीमानश्रीमतीको निधन भएको हो । भरतपुर महानगरपालिका ३ बस्ने ७१ वर्षका भैरव कायस्थको असार पाँचगते बिहान पाँच बजे र उनकी श्रीमती कांग्रेस नेतृ विजया रेग्मी कायस्थको असार ६ गते बिहान चार बजे निधन भएको हो । ४५ वर्षीया विजया नेपाल तरुण दलकी जिल्ला सदस्य हुन् । उनीहरु कोभिड संक्रमण भएपछि सुरुमा भरतपुरकै पुष्पाञ्जली अस्पतालमा गएका थिए । त्यहाँ चारदिन रहँदा अवस्था गम्भीर भएपछि चितवन मेडिकल कलेजमा भर्ना भएका थिए। कोभिडका कारण उनीहरुको फोक्सोमा गम्भीर समस्या देखिएको चितवन मेडिकल कलेजले जनाएको छ । कोभिड संक्रमण भएपछि अठार दिनदेखि मेडिकल कलेजको कोभिड आइसीयुमा थिए । मेडिकल कलेजका अप्रेसन म्यानेजर पारस अधिकारीले मेडिकल कलेज ल्याउँदा अक्सिजनको मात्रा निकै कम भएको बताए । फोक्सोमा निमोनिया भएपछि निधन भएको उनले बताए ।
"कोरोना परीक्षणमा अनिच्छा : लक्ष्य १० हजार, परीक्षण गर्ने ६७४ जनामात्र","भक्तपुर : भक्तपुरको मध्यपुर थिमि नगरपालिकाले शनिबार एकैदिन १० हजार नगरवासीको कोभिड १९ को एन्टिजेन परीक्षण गर्ने तयारी गयो। यसको लागि सातादिनदेखि जनप्रतिनिधिसँगै स्वास्थ्य कर्मचारीहरु भ्याइनभ्याई खटिए। तर अन्तमा जम्मा ६७४ जनाले मात्रै एन्टिजेन परीक्षण गराए। मध्यपुर थिमि नपाको समुदायस्तरमै कोरोना भाइरस संक्रमण फैलिएको आशंकामा त्यसको यथार्थ पत्ता लगाउन नपाको कार्यपालिका बैठकले नगरव्यापी एन्टिजेन परीक्षण गर्ने निर्णय नै गरेको थियो। आखिरमा एन्टिजेन परीक्षणमा मध्यपुर थिमि नगरवासीले अनिच्छा देखाए। नपाले आफ्ना ९ वटै वडामा परीक्षण केन्द्र तोकेरै नगरवासीलाई एन्टिजेन परीक्षण गर्न आह्वान गरेको थियो। नगरपालिकाको तामझाम र तयारी हेर्दा १० हजारभन्दा बढीले एन्टिजेन परीक्षण गराउने सम्भावना थियो तर शनिबार लक्ष्यभन्दा धेरै कम करिब ७ प्रतिशतले मात्रै एन्टिजेन परीक्षण गराएको नपाका प्रवक्ता एवं २ नम्बर वडाका अध्यक्ष राम थापामगरले जानकारी दिए। उनका अनुसार ९ वटा वडामा एकैपटक गरिएको एन्टिजेन परीक्षणमा ३७१ जना पुरुष र ३०३ जना महिलामात्रै सहभागी भए। ९ वटा वडामध्ये सबैभन्दा बढी २ वडामा ८०८० जना महिला पुरुष गरी १६० जनाले एन्टिजेन परीक्षण गराए। १ वडामा ७२ पुरुष र ७३ महिला गरी १४५ जनाले परीक्षण गराएको वडा अध्यक्ष थापामगरले बताए। अरु वडामा २ अंकको संख्याभन्दा बढीले एन्टिजेन परीक्षण गराएनन्। उनका अनुसार ७ वडामा ४८ जना पुरुष र २२ जना महिला गरी ७० जना, ४ वडामा ४५ जना पुरुष र २४ जना महिला गरी ६९ जनाले एन्टिजेन परीक्षण गराए। ९ वडाका ३६ पुरुष र २४ महिला गरी ६० जना सहभागी हुँदा ३ वडाका २९ पुरुष र २८ महिला गरी ५७ जनाले एन्टिजेन परीक्षण गराए, प्रवक्ता थापामगरले भने, ८ वडाका २८ पुरुष र २६ महिला गरी ५४ जना, ५ वडाका २४ पुरुष र ७ महिला गरी ३१ जना तथा ६ वडाका १९ महिला र ९ पुरुष गरी २८ जनाले मात्रै एन्टिजेन परीक्षण गराए। उनका अनुसार एउटा एन्टिजेन परीक्षणवापत नपाले करिब एकहजार रुपैयाँ खर्च गर्ने अनुमान गरिएको थियो। कूल ६७४ जनामा १३ जना पुरुष र ११ जना महिला गरी २४ जनाको एन्टिजेन परीक्षणमा पोजिटिभ देखिएको प्रवक्ता थापामगरले बताए। उनले लक्ष्यभन्दा धेरै कमले मात्रै एन्टिजेन परीक्षण गराउनुले नगरवासीमा कोभिड परीक्षणप्रति नै कुनै रुचि एवं इच्छा नभएको पुष्टि हुने बताए। कोरोना परीक्षणको क्रममा झुक्किएरै भए पनि पोजिटिभ देखाउँदा खेप्नुपर्ने सास्ती देखेर एन्टिजेन परीक्षणमै अनिच्छा देखिएको वडा अध्यक्ष थापामगर बताउँछन्। भक्तपुरका ४ वटा नपामध्ये मध्यपुर थिमि नपा कोरोना भाइरस संक्रमणका दृष्टिले हटस्पट मानिएको छ। पहिलो लहरमा जस्तै दोस्रो लहरमा पनि मध्यपुर थिमि नपामै सबैभन्दा बढी कोरोना भाइरस संक्रमण पुष्टि भएको थियो। त्यस्तै कोरोना भाइरस संक्रमणको कारण ज्यान गुमाउने पनि मध्यपुर थिमिकै बढी छन्। एन्टिजेन परीक्षणमा पोजिटिभ देखिएका नगरवासीको नपाले नै निःशुल्क पीसीआर विधिबाट पुनः कोरोना भाइरस संक्रमण परीक्षण गर्ने बताएको छ। पीसीआर विधिबाट कोरोना भाइरस संक्रमण पुष्टि भएर अस्पतालमै उपचार गर्नुपर्ने भए पनि मध्यपुर थिमि नपाद्वारा सञ्चालित नेपाल कोरिया मैत्री नगरपालिका अस्पतालले निःशुल्क उपचार गर्ने प्रवक्ता थापामगरले बताए। यसको लागि नेपाली कांग्रेसको तर्फबाट निर्वाचित ६ जना वडा अध्यक्षले आआफ्नो वडाबाट ३०३० लाख रुपैयाँ अस्पताललाई सहयोग गरेका छन्। त्यस्तै नपाले बोडेस्थित कृषि विकास तालिम केन्द्रमा निःशुल्क आइसोलेसन केन्द्रसमेत सञ्चालन गरिरहेको छ। स्वास्थ्य कार्यालय भक्तपुरका अनुसार शनिबारसम्म मध्यपुर थिमि नपाका ७ हजार २९९ जनामा कोरोना भाइरस संक्रमण पुष्टि भएको छ। यहाँका ६३ जना पुरुष र २८ पहिला गरी ९१ जना संक्रमितको मृत्यु भएको छ। कार्यालयका अनुसार मध्यपुर थिमि नपाका ३ हजार ७९१ जना पुरुष र ३ हजार २८१ महिला गरी ७ हजार ८२ जना कोरोना भाइरसलाई जितेर डिस्चार्ज भएका छन्। शनिबार यहाँ १३६ जना सक्रिय कोरोना भाइरस संक्रमित रहेका छन्।"
ओलम्पिक दिवस मनाइयो,"काठमाडौं : नेपालमा विभिन्न कार्यक्रम आयोजना गरी ओलम्पिक दिवस मनाइएको छ। नेपाल ओलम्पिक कमिटीले शनिबार सातदोबाटोस्थित मुख्यालयमा एक कार्यक्रम आयोजना गरी ओलम्पिक दिवस मनाएको छ। कोरोना भाइरसको महामारीका कारण सम्पूर्ण सुरक्षा मापदण्ड अपनाएर ओलम्पिक दिवस मनाइएको नेपाल ओलम्पिक कमिटीले जनाएको छ। कार्यक्रममा युवा तथा खेलकुदमन्त्री एकबाल मियाँले नेपालको झण्डा झण्डोत्तोलन गरेका थिए। कार्यक्रममा खेलकुदमन्त्री मियाँ र नेपाल ओलम्पिक कमिटीका अध्यक्ष जीवनराम श्रेष्ठबीच मैत्रीपूर्ण टेबुलटेनिस खेल भएको थियो। कार्यक्रममा नेपाल ओलम्पिक कमिटीका पूर्व अध्यक्ष ध्रुवबहादुर प्रधान, उपाध्यक्ष तथा कार्यकारी निर्देशक चतुरानन्दराज बैद्य, महासचिव निलेन्द्र श्रेष्ठलगायत खेलाडी, प्रशिक्षकहरूको उपस्थिति रहेको थियो। नेपालमा सन् २०११ देखि प्रत्येक वर्ष ओलम्पिक दिवस मनाउन थालिएको हो। यसपटक नेपाल ओलम्पिक कमिटीलगायत विभिन्न संघ संस्थाले दुई सय ३१ वटा कार्यक्रम आयोजना गर्ने जनाइएको छ। ओलम्पिक दिवसकै अवसरमा पोखरामा आर्चरी संघको आयोजनामा टोकियो ओलम्पिकका लागि प्रशिक्षणमा रहेका खेलाडीहरूले आर्चरी खेलको प्रदर्शन गरेका थिए। यस्तै फेन्सिङ संघको आयोजनामा फेन्सिङको प्रदर्शनी खेल सञ्चालन गरिएको गरिएको थियो। बाँकेमा मंगोलियन जुडो डोजोद्वारा जुडो खेलको प्रदर्शन गरिएको थियो। यसैगरी भीएस निकेतन स्कुलले २५० विद्यार्थीहरूबीच भर्चअल चित्रकला प्रतियोगिता आयोजना गरेको थियो। आगामी पाँच दिनसम्म विभिन्न कार्यक्रम आयोजना गरी ओलम्पिक दिवस मनाइने नेपाल ओलम्पिक कमिटीले जनाएको छ।"
महाकालीमा पानीको बहाव यस वर्षकै उच्च,"महेन्द्रनगर : महाकाली नदीमा पानीको बहाव आइतबार दुई लाख २३ हजार २०० क्युसेक पुगेको छ । इलाका प्रहरी कार्यालय गड्डाचौकीका अनुसार शनिबारदेखि महाकाली नदीमा पानीको बहावमा उतारचढाव आइरहेको छ । 'मध्यरातमा पानीको बहाव दुई लाख ६७ हजार क्युसेकसम्म पुगेको थियो,' इलाका प्रहरी कार्यालयका प्रमुख प्रहरी नायब निरीक्षक जीवन गुरुङले भने, 'यो यस वर्षकै उच्च बहाव हो ।' महाकालीमा आएको बाढीका कारण भीमदत्त नगरपालिका१२ ऐरीघाटमा स्थानीयवासी छ सोनाह परिवार विस्थापित भएका छन् । 'विस्थापितलाई हामीले जनता प्राविमा आश्रय दिएर राखेका छौँ,' प्रनानि गुरुङले भने, 'स्थानीय खोला थुनिदा छेउछाउका बस्ती जलमग्न भएका छन् ।' स्थानीय प्रशासनले तटीय क्षेत्रका नागरिकलाई सतर्कता अपनाउन आग्रह गरेको छ । त्यसैगरी महाकालीमा आइरहेको बाढीले दुई दिनदेखि नदीमा निर्माणाधीन चार लेनको पक्की पुलका संरचना भत्काउन थालेको छ । तीन अर्ब ६७ करोडको लागतमा निर्माणाधीन पुलको पहुँचमार्ग भत्काउनुका साथै बाढीले दोधारा चादँनीसित जोड्ने अस्थायी बाटोसमेत अवरुद्ध गराएको छ । त्यसैगरी पुलअन्तर्गत महाकालीमा निर्माण गरिएको टापु (आइल्याण्ड)समेत बगाएको पुल निर्माण कम्पनीले जनाएको छ । कुमारसिएसइसी जेभीका इञ्जीनियर किशोरराज पाण्डेयले पुल संरचनामा बाढीले क्षति पुग्दा करोडौं रकम बराबरको नोक्सान भएको बताए । 'गत जेठमा पनि बाढी आउँदा रु तीन करोडभन्दा बढीको क्षति भएको थियो, 'उनले भने, 'त्यसबेला कालोपत्र गर्न स्थापना गरिएको प्लान्ट नै बगाएको थियो ।' उनले अहिले पनि पहुँचमार्ग, टापुलगायतका संरचनामा बाढीले क्षति पुर्याएको बताउँदै तत्काल निर्माणको काम प्रभावित हुने बताए । 'अस्थायीरूपमा क्षति कम होस् भनेर तारजाली ढुङ्गा भरान गरिरहेको भए पनि पानीको बहाव बढिरहँदा समस्या भयो, उनले भने,'यसरी क्षति हुँदा निर्माणको समयावधि धकेलिने हुन्छ ।' महाकाली नदीले १५ घर डुबानमा महाकाली नदीको पानीको बहाव बढेसँगै कञ्चनपुरको दोधारा चाँदनी नगरपालिका१० कुतियाकभर बैदीफाँटाका १५ घर डुबानमा परेका छन् । राति २ :४५ बजे नदीको पानीले बस्ती डुबानमा पारेपछि स्थानीय बासिन्दालाई उद्धार गरी सुरक्षित स्थानमा सारिएको छ । सशस्त्र प्रहरीको बोर्डर आउट पोष्ट कुतियाकभरबाट उद्धार सामग्रीसहित सशस्त्र प्रहरी नायब निरीक्षक दानबहादुर विष्टको नेतृत्वमा रहेको सात जनाको टोली, दोधारा चाँदनीस्थित बोर्डर आउट पोष्टका सशस्त्र प्रहरी नायब निरीक्षक केशव विष्टको नेतृत्वमा रहेको सात जनाको टोली तथा नेपाल प्रहरी र स्थानीय बासिन्दाको सहयोगमा डुबानमा परेका परिवारलाई पशुचौपायासहित सुरक्षित स्थानमा स्थानान्तरण गरिएको छ । उद्धार गरिएका परिवारमा आलोक दमाई, पुरन दमाई, शङ्कर आग्री, चोकवीरे दमाई, जीतबहादुर खड्का, तुलसी सार्की, महावीर सुनार, जीवन सुनार, कर्णबहादुर सुनार, मानवीर सुनार र गगन सुनारलगायतको परिवार छन् । 'घर डुबानमा परेको खबर पाउनेबित्तिकै टोलीलाई परिचालन गरी स्थानीय बासिन्दालाई सुरक्षित स्थानमा सारेका छौँ, 'सशस्त्र प्रहरी बल शैलेश्वरीका सशस्त्र प्रहरी उपरीक्षक वीरेन्द्रबहादुर ऐरले भने, 'मानवीय र भौतिक क्षति भएको छैन ।' महाकाली नदी बाढीको पानीले जोगबुढा नदीको पानी थुनिँदा कुतियाकभरका बस्तीमा पानी छिरेको बताइएको छ । भीमदत्त नगरपालिका१२ ऐरीमा बाढीले घर डुबानमा परेपछि छ परिवारलाई उद्धार गरी वडा कार्यालयमा राखिएको छ । महाकाली नदीमाथि निर्माण भइरहेको चार लेनको पक्की पुल जोड्ने पहुँचमार्गको २५ मिटर सडक बाढीले कटान गरी बगाएको छ । सोही स्थानबाट नदी बगिरहेको छ । पहाडी क्षेत्रमा पानी पर्ने क्रम रोकिएसँगै महाकाली नदीको बहाव अहिले घट्दो क्रममा रहेको छ । बिहान छ बजेको मापनअनुसार पानीको बहाव दुई लाख १६ हजार क्यूसेक रहेको छ । राति २ बजे पानीको बहाव दुई लाख ४६ हजार क्यूसेकसम्म पुगेको थियो । महाकाली राजमार्ग पुनः अवरुद्ध लगातारको वर्षाले सडकमाथिबाट पहिरो खस्दा महाकाली राजमार्ग पुनः अवरुद्ध भएको छ । राजमार्गको बैतडीको सतबाँझगोकुलेश्वर सडकखण्डको दोगडाकेदार गाउँपालिका५ ढिकगाडमा पहिरो खस्दा राजमार्ग अवरुद्ध बनेको हो । गए राति १ बजेदेखि राजमार्ग अवरुद्ध भएको त्यहाँबाट से१ख १३३३ एमबुलेन्सका चालक धनेश जोशीले जानकारी दिए। उनले भने, 'सडक माथिबाट पहिरो खसेको छ, राजमार्ग पूर्णरूपमा अवरुद्ध छ ।' राजमार्ग अवरुद्ध हुँदा एम्बुलेन्स, मालवाहक सवारी साधन, अत्यावश्यक कामका लागि हिँडेका यात्रु अलपत्र परेका छन् । अवरुद्ध राजमार्ग जेसिबीको सहायताले खोल्ने प्रयास भइरहेको खोचलेक प्रहरी चौकीका इञ्चार्ज मोती बमले जानकारी दिए । उनले भने, 'गाउँपालिकाको जेसिबी लिएर जाँदैछौँ, लगातारको वर्षाले केही समस्या गर्लाजस्तो छ ।' यसअघि शनिबार अपराह्न सुर्नया गाउँपालिका३ धरमघर नजिकै पहिरो खस्दा राजमार्ग अवरुद्ध भएकामा बेलुका सञ्चालनमा ल्याइएको थियो । केही दिनदेखिको लगातारको वर्षाले यहाँका राजमार्ग तथा ग्रामीण सडक अवरुद्ध भइरहेका छन् । रासस"
"इरानमा कट्टरपन्थी नेता राष्ट्रपतिमा निर्वाचित, इजरायलले दियो खतराको चेतावनी","इजरायलले इरानमा इब्राहिम रइसीलाई नयाँ राष्ट्रपतिमा निर्वाचित भएको चुनावलाई अन्तर्राष्ट्रिय समुदायले गम्भीर चासो दिनुपर्ने बताएको छ । इजरायलको विदेश मन्त्रालयका एक प्रवक्ता लिओर हैअतले रइसीलाई इरानको अहिलेसम्मकै कट्टरपन्थी राष्ट्रपति बताएका छन्। ती प्रवक्ताले नयाँ राष्ट्रपतिले इरानको आणविक गतिविधिहरू बढाउने भन्दै सजग गराएका छन्। आइतवार रइसीलाई इरानको नयाँ राष्ट्रपतिय चुनावको विजेता घोषणा गरिएको थियो। इरानमा राष्ट्रपति सर्वोच्च नेतापछि दोस्रो वरीयतामा हुन्छन्। इरानको चुनावको ढाँचा रइसीले जित्ने गरी बनाइएको आरोप लगाइएको छ। रइसीले अगस्ट महिनाबाट पदभार सम्हाल्नेछन्। राष्ट्रपतिको आन्तरिक र वैदेशिक मामिलामा महत्त्वपूर्ण प्रभाव हुन्छ। तर राज्यसम्बन्धी सम्पूर्ण मामिलामा अन्तिम निर्णय सर्वोच्च नेता आयातोल्लाह अलि खामेनेईको हुने गर्छ । अहिले इरानका प्रधानन्यायाधीश रहेका रइसी अतिरूढिवादी विचार राख्छन्। अमेरिकाले उनीविरुद्ध प्रतिबन्ध लगाएको छ । उनी राजनीतिक बन्दीहरूलाई दण्ड दिइएका मुद्दामा संलग्न थिए । चुनाव जितेपछि उनले सरकारप्रतिको जनविश्वासलाई बलियो पार्ने र पूरा देशको नेता बन्ने वाचा गरेका छन्। 'म मिहिनेती, क्रान्तिकारी र भ्रष्टाचारविरोधी सरकार बनाउनेछु,' सरकारी सञ्चारमाध्यमले उनलाई उद्धृत गर्दै लेखेको छ। एउटा आलोचनात्मक ट्विटको लहरोमा इजरेली विदेश प्रवक्ताले उनी इरानको परमाणु कार्यक्रमलाई तीव्र गतिमा बढाउन प्रतिबद्ध एक अतिवादी व्यक्तित्व भएको उल्लेख गरेका छन्। लामो समयदेखि इरान र इजरेल एउटा 'छाया युद्ध'मा छन् जसको असर दुई देशहरूका बदलाको भाव झल्कने गतिविधिमा देखिन्छ। तर अहिलेसम्म दुई देश चौतर्फी द्वन्द्वको अवस्थालाई छल्दै आएका छन्। पछिल्लो समयमा यी दुईबीच तनाव पुनः चर्किएको थियो। तनावको मुख्य स्रोत इरानको परमाणु गतिविधिहरू हुन्। इरानले इजरायलमाथि गतवर्ष आफ्ना शीर्ष परमाणु वैज्ञानिकको हत्या गरेको र एप्रिलमा आफ्नो एउटा युरेनियम प्रशोधन केन्द्रमा हमला गरेको आरोप लगाएको छ। इजरायलले भने इरानको आणविक कार्यक्रम पूर्ण रूपले शान्तिपूर्ण हुनेमा विश्वास गर्दैन र तेहरान परमाणु हतियार विकासमा लागि परेको ठान्छ। आफ्नो ट्वीटमा प्रवक्ता हैअतले रइसीलाई सन् १९८८ मा हजारौँ राजनीतिक बन्दीहरूलाई मारिएको सन्दर्भ जोडेर उनलाई तेहरानको निर्दयी हत्यारा भनेका छन्। रइसी मृत्युदण्डसम्बन्धी समितिका चारमध्ये एक न्यायाधीश थिए जसले पाँच हजार पुरुष तथा महिलालाई मृत्युदण्ड दिएको एमनेस्टी इन्टर्न्याश्नलको भनाइ छ। इजरायली विदेश प्रवक्ताले ३०,००० भन्दा धेरै मानिसहरू मारिएको दाबी गरेका छन् जुन इरानी मानवअधिकारवादी समूहहरूले समेत बताइरहने सङ्ख्या हो। इरानले कहिल्यै पनि सामूहिक मृत्युदण्ड दिइएको स्वीकारेको छैन र रइसीले पनि उनीमाथि लागेको आरोपबारे सफाइ दिएका छैनन्।"
"करेन्ट लागेर भाइको मृत्यु, दाजु घाइते",राजविराज : ट्युववेल (चापाकल) जडान गरिरहेका एक मिस्त्रीको सप्तरीमा करेन्ट लागेर मृत्यु भएको छ। सप्तरीको रुपनी गाउँपालिकाकटैयामा ट्युववेल जडान गरिरहेका सोही ठाउँका सञ्जिब लौगीको करेन्ट लागेर मृत्यु भएको स्थानीय मिठु माझीले जानकारी दिए। माझीका अनुसार शनिबार साँझ सञ्जिब र उनका दाजु सुरेन्द्र स्थानीय बचाइ माझीको घरमा ट्युववेल जडान गरिरहेका थिए। घटनास्थलमा माथिबाट झुण्डिएर गएको बिजुलीको तारमा फलामको पाइप छोइएर काम गरिरहेका सञ्जिबलाई करेन्ट लागेर उनी छटपटाउन थालेका थिए। भुईंमा छटपटाएको देखेर उनका दाजु सुरेन्द्र छोडाउन गएका थिए। भाइलाई छुटाउन गएका दाजुलाई समेत करेन्ट लागेपछि बचाइको छोरा शिवकुमार माझी पनि उनीहरुलाई उठाउन गएका थिए। तीनै जनालाई करेन्ट लाग्यो। जसमध्ये सञ्जिबको मृत्यु भयो। घाइतेमध्ये सुरेन्द्रको उपचार राजविराजस्थित छिन्नमस्ता अस्पतालमा भइरहेको छ। अर्का घाइते माझी सामान्य अवस्थामा छन्। शवलाई पोस्टमार्टमका लागि राजविराजस्थित गजेन्द्रनारायण सिंह अस्पतालमा ल्याइएको छ। शवको आइतबार पोष्टमार्टम गरेर मृतक परिवारलाई जिम्मा लगाइने जिल्ला प्रहरी कार्यालय सप्तरीका एसपी राजेन्द्रप्रसाद धमलाले बताए।
महामारीमा सुधारिँदै स्वास्थ्य क्षेत्र,"हेटौंडा : अघिल्लो वर्ष कोभिड अस्पताल नहुँदा निकै कष्ट भोग्न बाध्य भएका मकवानपुरवासी संक्रमितले यस पटक आफ्नै जिल्लाको अस्पतालबाट सेवा लिने मौका पाए। पहिलो चरणको विपद्मा हेटौंडा अस्पतालले संक्रमितको उपचारमा प्रत्यक्ष भूमिका खेल्न सकेको थिएन भने जिल्लाका कुनै पनि अस्पतालमा कोभिडका बिरामीको उपचार गर्ने व्यवस्था थिएन। पोहोर त सामान्य लक्षण देखिएकालाई यतै आइसोलेसनमा राख्यौं तर जटिल आईसीयूमा राख्नुपर्ने र थप उपचार गर्नुपर्ने बिरामीलाई चितवन पठायौं, हेटौंडा उपमहानगरपालिकाका जनस्वास्थ्य निरीक्षक भोला चौलागाईंले भने, यहाँ उपचार दिन सक्ने अवस्था थिएन। बागमती प्रदेशको राजधानी हेटौंडामा रहेको हेटौंडा अस्पताल अहिले कोभिड अस्पताल बनेको छ। मुलुकमा नयाँ भेरियन्टको कोरोना भाइरस (कोभिड१९) भित्रिएसँगै संक्रमणको त्रास बढिरहँदा सम्भावित विपद्को सामना गर्न हेटौंडा अस्पताललाई कोभिड अस्पताल बनाइएको हो। प्रदेश सरकारको मातहतमा रही अस्पताल विकास समितिमार्फत सञ्चालन हुँदै आएको हेटौंडा अस्पताल २०७७ चैत १६ गतेदेखि कानुनी रूपमा मदन भण्डारी स्वास्थ्य विज्ञान प्रतिष्ठानमा हस्तान्तरण भएको थियो। स्वास्थ्य विज्ञानको अध्ययन, अध्यापन र अनुसन्धानको व्यवस्था गर्न २०७६ असोज २ गते बागमती प्रदेश सरकारले स्थापना गरेको प्रतिष्ठान मातहतमा सञ्चालित अस्पतालमा हाल आईसीयू, हाइडिपेन्डेन्ट युनिट (एचडीयू) सहितको सुविधासम्पन्न उपचार केन्द्र स्थापना भएको छ। पछिल्लो संकटलाई सामना गर्न हेटौंडा अस्पताललाई कोभिड अस्पताल बनाएपछि यहाँ मकवानपुर मात्र नभई छिमेकी जिल्ला बारा, सर्लाही, पर्सालगायतबाट पनि सेवाग्राही आउने गरेको अस्पताल सञ्चालक समितिका सदस्य उत्सव चौलागाईंले जानकारी दिए। अस्पतालमा हाल ३७ वटा एचडीयू आईसीयूसहितको सुविधा छ। ५० शय्याको विकास समिति र ५० शय्याको नेपाल सरकारबाट गरी एक सय शय्याको दरबन्दी रहेको अस्पतालमा ३७ वटा आईयू, एचडीयूसहित र अन्य जनरल बेड सञ्चालन भइरहेको छ। यहाँको जनशक्ति, व्यवस्थापन, आवश्यक उपकरण र प्रविधिलाई आकलन गर्दा कोभिड अस्पतालका रूपमा ५० देखि ७० बेड क्षमता रहने सदस्य चौलागाईंले बताए। ६ वटा भेन्टिलेटरसहितको र कुल ७ वटा आईसीयू तथा ३० वटा एचडीयू सुविधा अस्पतालमा छ। चौलागाईंका अनुसार कोभिडको पछिल्लो संकट सामना गर्न जिल्लामा आवश्यक सुविधासहितको आईसीयू, एचडीयू र जनरल वार्डसहित ७० शैय्याको कोभिड अस्पताल छ। करिब २ सय जनशक्ति अस्पतालमा कार्यरत छन्। २०१६ सालमा स्वास्थ्य सेवा प्रारम्भ गरी २०२२ सालदेखि जिल्ला अस्पतालका रूपमा सेवा दिँदै आएको यस अस्पतालमा सामान्य अवस्थामा दैनिक ४ सयदेखि ६ सयसम्म बिरामीले सेवा लिने गरेको तथ्यांक छ। प्रतिष्ठान मातहत सञ्चालन सुरु गरिएसँगै हालको एक सय शय्याबाट तत्काल ३ सय शय्या र भविष्यमा ७ सय शय्याको अस्पतालमा स्तरोन्नति गर्दै शिक्षण अस्पतालमा रूपान्तरण गर्ने लक्ष्य राखिएको अध्यक्ष राजेश प्रसाईंले बताए। हेटौंडामा मात्र होइन, पछिल्लो समय बागमती प्रदेशका सबै जिल्लामा कोभिड अस्पताल तयार रहेको बागमती प्रदेश सामाजिक विकास मन्त्रालयका अस्पताल विकास तथा चिकित्सा सेवा महाशाखाका वरिष्ठ स्वास्थ्य प्रशासक डा पुरुषोत्तमराज सेढाईंले जानकारी दिए। प्रदेशका १३ वटै जिल्लामा प्रदेश सरकारको आफ्नै अस्पताल रहेको र ती अस्पतालमा सुविधा थप गरिएको उनले बताए। तीमध्ये ६ वटामा मेजर अपरेसन पनि हुन्छ, उनले भने। काठमाडौंसहित उपत्यकाका तीन जिल्ला र चितवन स्वास्थ्य सुविधामा पहिलादेखि नै अगाडि थिए भने केही जिल्ला विकासका क्रममा थिए। रसुवा, दोलखालगायत निकै पछाडि परेका जिल्लाहरूमा समेत हाल आईसीयू, एचडीयूसहितको सुविधा रहेको पाइन्छ। कोभिडपछिको अवस्थामा स्वास्थ्य क्षेत्रमा विकासका लागि स्रोत प्राप्त भएको डा सेढाईं बताउँछन्। पछिल्लो समय स्वास्थ्य क्षेत्रको विकासलाई प्राथमिकतामा राखेको प्रदेश सरकारले कोरोना महामारीले निम्त्याएको असहज परिस्थितिसँग सामना गर्न अस्पताल सुदृढीकरणको कार्यक्रमअन्तर्गत ५ वटा अस्पताललाई प्रदेश मातहतमा ल्याएको थियो। प्रदेशले दोलखाको चरीकोट अस्पताल, काभ्रेपलाञ्चोकको मेथिनकोट अस्पताल, ललितपुरको बज्रवाराही चापागाउँ अस्पताल, चितवनको बकुलर रत्ननगर अस्पताल र काठमाडौंको टोखा चण्डेश्वरी प्राथमिक स्वास्थ्य केन्द्रलाई प्रदेश मातहतको अस्पतालको रूपमा स्तरोन्नति गर्ने निर्णय गरेको छ। प्रदेशका १३ जिल्लामध्ये यसअघि प्रदेश मातहतमा आठवटा अस्पतालहरू सञ्चालित थिए।"
"सुनको भाउ घट्यो, कतिमा हुँदैछ कारोबार?",काठमाडौं : केही दिनयता सुन तथा चाँदीको भाउ लगातार घट्न थालेको छ। आइतबार पनि सुनको भाउ तोलामा ८०० रुपैयाँले घटेको छ भने चाँदीको तोलामा १५ रुपैयाँले घटेको छ। नेपाल सुनचाँदी व्यवसायी महासंघका अनुसार छापावाला सुन प्रतितोला ९० हजार रुपैयाँ र तेजाबी सुन प्रतितोला ८९ हजार ५०० रुपैयाँमा खरिद बिक्री भइरहेको छ। शुक्रबार छापावाला सुन प्रतितोला ९० हजार ८०० र तेजाबी सुन प्रतितोला ९० हजार ३०० रुपैयाँमा खरिद बिक्री भएको थियो। यस्तै चाँदी पनि तोलामा १५ रुपैयाँले घटेर प्रतितोला १ हजार २९० रुपैयाँमा खरिद बिक्री भइरहेको छ। महासंघका अनुसार शुक्रबार चाँदी प्रतितोला १ हजार ३०५ रुपैयाँमा खरिद बिक्री भएको थियो।
अन्तर्राष्ट्रिय स्तरको प्रयोगशाला बनाऔं,"गत वर्ष चीनबाट फैलिएको कोरोना भाइरसले अहिले रूप फेरेको छ। कोरोनाको नयाँ प्रजाति (भेटियन्ट) ले सबैभन्दा बढी छिमेकी मुलुक भारतसँगै नेपाललाई पनि सतायो। भारतमा फैलिएको समयमा नयाँ भेरियन्ट पुष्टि हुँदा नेपालमा पनि यसका संक्रमितको संख्या उच्च भइसकेको थियो। परिवर्तित रूपमा आएको कोरोना महामारीले चाँडो असर गर्दा नेपालमानै मृत्यु र संक्रमितको संख्या केही दिनमै उच्च भयो। महामारीको संकट व्यवस्थापन गर्न धौधौ परेको सरकारलाई सहजै उपचार व्यवस्थापनको त परको कुरा संक्रमितको समयमा परीक्षण गर्नेसमेत मुस्किल पर्यो। अहिले संक्रमितको संख्या क्रमशः ओरालो लाग्दैछ। उपचार र परीक्षण सहज बन्दैछ, कोरोना जित्नेहरू बढ्दैछन्। पहिलो चरणको कोरोना भाइरस नेपालमा भित्रँदासम्म नेपालमै यसको परीक्षण सम्भव थिएन। स्वाब संकलन गरेर परीक्षणका लागि हङकङ पठाउनु पर्थ्यो। परीक्षणको रिपोर्ट आउनै दुई साता कुर्दा उपचार र व्यवस्थापनमा मात्रै होइन, फैलनबाट रोक्न पनि मुस्किल पर्यो। सरकारले समयमा सक्रियता देखाउँदा अहिले कोरोना भाइरस (कोभिड १९) को परीक्षण नेपालका प्रायः सबै प्रदेशमा हुन्छ। केही निजीक्षेत्रले व्यावसायिक रूपमा समेत कोरोनाको परीक्षण गर्ने पीसीआर मेसिन राखेर परीक्षणलाई सहज बनाएका छन्। अहिले केही घण्टामै नेपालमा पीसीआर परीक्षणको रिपोर्ट हात पर्छ। यो खुसीको कुरा पनि हो। कोरोना भाइरसको भेरियन्ट थपिँदो क्रममा छ। नयाँ भेरियन्ट आउँदा यसले पार्ने असर र देखिने लक्षण पनि फरक फरक छन्। समयमा भेरियन्ट र लक्षण पत्ता नलाग्दा उपचार पद्धतिमा पनि यसले असर पार्ने स्वास्थ्यविज्ञ बताउँछन्। नयाँ भेरियन्ट थपिँदै आउँदा यसलाई पत्ता लगाउन वा पुष्टि गर्न पनि नयाँ प्रविधि चाहिन थालेको छ। एउटै प्रविधिले सबै भेरियन्ट पुष्टि नहुने हुँदा थपिँदै गएको संक्रमण नयाँ भेरियन्ट हो या होइन छुट्याउन समस्या हुने गरेको छ। विश्वभर फैलिएका कोरोना भाइरसका एक दर्जन भेरियन्टमध्ये नेपालमा एउटाको मात्र पहिचान गर्न सकिन्छ। अन्य भेरियन्ट पहिचानका लागि विदेशस्थित प्रयोगशालाकै भर पर्नुपर्ने बाध्यता छ। नेपालमा अल्फा भेरियन्ट (बी११७) को मात्र परीक्षण हुन्छ। अन्य भेरियन्ट पत्ता लगाउन जीन सिक्वेन्सिङ गर्नुपर्ने हुन्छ। यसअघि कोरोना भाइरस संक्रमितको नमुनाको जीन सिक्वेन्सिङका लागि हङकङ र भारतस्थित प्रयोगशालामा पठाइएको थियो। हङकङमा पठाइएका १५ नमुनामध्ये एक जनामा डबल म्युटेन्ट (अल्फा) भाइरस फेला परेको थियो। त्यस्तै, दोस्रोपटक मुलुकका विभिन्न भागबाट संक्रमितका ३५ नमुना डब्लूएचओको समन्वयमा भारत पठाइएको थियो। नयाँ भेटियन्ट पत्ता लगाउन गरिएको जीन सिक्वेन्सिङमा ९७ प्रतिशत (३४) वटामा डेल्टा भेरियन्ट (बी१६१७२) पुष्टि भएको र बाँकी ३ प्रतिशतमा कप्पा (बी६१७१) पाइएको थियो। यो सबै नेपालका लागि नयाँ हुन्। यो छुट्याउने प्रविधि अहिलेसम्म नेपालमा छैन। नयाँ भेरियन्टमध्ये अल्फाको मात्रै नेपालमा परीक्षण सम्भव छ। नयाँ भेटिएका मध्ये अल्फा, डेल्टा, गामा र कप्पा असर गर्ने भेरियन्ट हुन्। कोभिड१९ को नेपालमा तीनवटा भेरियन्ट कडा खालको भएको पाइएको छ। डेल्टा, अल्फा र कप्पा (बी६१७१) नेपालमा फैलिएका नयाँ र कडा भेरियन्ट हुन्। यीमध्ये डेल्टा सबैभन्दा बढी संक्रामक मानिन्छ। यसको नेपालमा परीक्षण हुँदैन। स्वाब हङकङ र भारत पठाएर मात्रै यसलाई पुष्टि गर्न सकिने विज्ञ बताउँछन्। कोरोनाको नयाँ रूपसँगै नयाँ प्रविधि जडान गर्नुपर्ने चुनौती देशलाई क्रमशः थपिँदै गएको छ। अल्फा बाहेकका अन्य भेरियन्ट परीक्षणका लागि नेपालमा कुनै संरचना निर्माण नभएकाले अब निर्माण गर्नैपर्ने बाध्यता र आवस्यकता पनि छ। केन्द्रीय स्तरको प्रयोगशालामा जनशक्ति, उपकरण, आधारभूत संरचना र सेवा सुविधालगायत अभाव अझै छ। सयमा यस्ता समस्या समाधान नगर्दा नयाँ भेरियन्टले बढी क्षति पुर्याएको छ। कोरोना महामारी अघिसम्म स्वास्थ्य क्षेत्रको विकास र नयाँ प्रविधि भित्र्याउन ध्यान नदिँदा संकटको अवस्था आएको हो। हरेक क्षेत्रमा नयाँ प्रविधि थप्दै जानुपर्छ भन्ने पाठ अब कोरोना महामारीले सिकाइसकेको छ। महिनैपिच्छे नयाँ भेरियन्ट आउने भएकाले समयमै अन्तर्राष्ट्रिय स्तरको सुविधा सम्पन्न प्रयोगशाला व्यवस्थापनमा ध्यान पुर्याऔं। समयमा काम भए स्वाब बोकेर विदेश दौडने अवस्था आउँदैन।"
चर्चित धावक मिल्खा सिंहको निधन,चण्डीगढ : भारतका चर्चित धावक मिल्खा सिंहको शुक्रबार राति निधन भएको छ। ९१ वर्षका सिंहलाई असहज भएपछि चण्डीगढस्थित पीजीआई अस्पतालमा भर्ना गराइएको थियो। मिल्खा सिंहले एक महिनाभन्दा बढी समय कोरोनासँग संघर्ष गरेका थिए। पछिल्लो समय कोरोना नेगेटिभ भए पनि उनको स्वास्थ्य निकै बिग्रिएको थियो। उनको स्वास्थ बिग्रिएका कारण धेरै कोसिसका बाबजुद पनि बचाउन नसकिएको चण्डीगढस्थित पीजीआई अस्पतालका प्रवक्ता अशोक कुमारले बताएका छन्। उनका अनुसार मिल्खा सिंहको निधन शुक्रबार राति ११ः३० बजे भएको हो। २० मेमा उनलाई अस्पतालको आईसीयूमा भर्ना गरिएको थियो। १३ जुनसम्म उनी आईसीयूमै थिए र यस दौरान उनले कोरोना पनि जितेका थिए। १३ जुनमा कोरोनाको रिपोर्ट नेगेटिभ आए पनि कोभिडसम्बन्धी समस्या जारी नै रहेपछि उनलाई फेरि आईसीयू भर्ना गरेर उपचार गरिएको थियो। पाँच दिनपहिले मात्रै मिल्खा सिंहकी पत्नी निर्मल सिंहको निधन पनि कोरोनाकै कारण भएको थियो। उनी ८५ वर्षका थिइन्। सन् १९६० मा रोम ओलम्पिकमा मिल्खा फाइनल राउन्डमा चौथो स्थानमा आएका थिए। यसबाहेक उनले एसियाली खेलकुदलगायत विभिन्न प्रतियोगिता उत्कृष्ट प्रदर्शन गरेका थिए। उनको जीवनीमा भाग मिल्खा चलचित्रसमेत निर्माण भएको छ। मिल्खा सिंहको निधनमा भारतीय प्रधानमन्त्री नरेन्द्र मोदीलगायतका व्यक्तिहरूले गहिरो दुःख व्यक्त गरेका छन्।
भागबन्डामा लफडा : गण्डकीमा मन्त्रिपरिषद् विस्तारमा ढिलाइ,"पोखरा : गण्डकी प्रदेशमा कांग्रेस नेता कृष्णचन्द्र नेपाली नेतृत्वमा गठित सरकार सातादिन नपुग्दै धरमराएको छ । सत्ता साझेदार दलहरुबीच मन्त्रालय भागबन्डा नमिल्दा विवाद चर्किएको छ । मुख्यमन्त्री कृष्णचन्द्र पोखरेलले २९ जेठमा सपथ लिँदा अरु ४ मन्त्रीसहितको मन्त्रिपरिषद बनाएका थिए । तर गठबन्धनका दलहरु माओवादी, जनता समाजवादी पार्टीसँग मन्त्रालय भागबन्डाको विषयमा अझै कुरा मिल्न सकेको छैन । उसै दिन मन्त्री बनेकाहरु अझै पनि विना विभागीय छन् । नयाँ मन्त्री नियुक्त गरेर परिषदलाई पूर्णता दिन पोखरेललाई सकस परेको छ । जनता समाजवादी पार्टीले विश्वासको मत दिँदाकै दिन मुख्यमन्त्री पोखरेलसँग अर्थ मन्त्रालय दिनुपर्ने सम्झौता गरेको थियो । एमाले नेतृत्वको सरकार हटाउन कांग्रेस, माओवादी, जसपा, जनमोर्चा र स्वतन्त्र एकजना सांसदसहितको गठबन्धन बनेको थियो । अहिलेसम्म कांग्रेसका मुख्यमन्त्री र एक मन्त्री छन् भने माओवादी, जसपा र स्वतन्त्र ११ जना मन्त्री भएका छन् । उनीहरुले मन्त्रालय पाएका छैनन् । बजेट पनि मुख्यमन्त्री आफैंले सार्वजनिक गरेका थिए । मुख्यमन्त्रीले जसपाकासँग गरेको सम्झौतामा प्रदेश सभामा दलीय मान्यता पाउने थ्रेसहोल्ड हटाउने गरी कानुन संशोधन गर्ने उल्लखे छ । अर्का बुँदामा जसपाबाट २ मन्त्री बनाउने र एकजनालाई अर्थ मन्त्रालय दिने सम्झौता छ । प्रदेश सरकारबाट हुने राजनीतिक नियुक्तिमा भागबण्डा गर्ने उल्लेख छ । यही सम्झौता भएपछि मुख्यमन्त्री पोखरेललाई जसपाले विश्वासको मत दिएको थियो । अहिले यही सम्झौता अनुसार चल्न मुख्यमन्त्री पोखरेललाई अप्ठेरो परेको छ । अर्थ मन्त्रालय नपाए सरकारमा नजाने अडानमा जसपा छ । सत्ता साझेदार दोस्रो ठूला दल माओवादी केन्द्रले अर्थ मन्त्रालय वा भौतिक योजना मन्त्रालयमध्ये १ चाहिने अडान राखेको छ । जसपाका एक नेता भन्छन्, हामीले गरेको सम्झौता कार्यान्वयन नगरे सरकारबाट फिर्ता हुन्छौं । कांग्रेस र माओवादीमा राजनीतिक नैतिकता नदेखिएको उनी बताउँछन् भने माओवादी केन्द्रका एकजना सांसद भने दोस्रो ठूलो दलको हैसियत अनुसार आफूहरुले अर्थ वा भौतिक मन्त्रालय पाउनुपर्ने बताउँछन् । मन्त्रालय भागबन्डा मिलाउन लफडा भएकैले मुख्यमन्त्री पोखरेलले हतार हतार गरी ४ असारमा विश्वासको मत लिएका थिए । तर त्यसपछि पनि मन्त्रालय भागबन्डा टुंगो लगाउन लफडा कायमै छ ।"
बाढीले बगाउँदै सीमा स्तम्भ,"गुलरिया : दक्षिणवर्ती नेपालभारत सिमानास्थित नदी तटीय क्षेत्रका दसगजामा गाडिएका सीमा स्तम्भहरू बाढीको जोखिममा छन्। बबई, कर्णाली तथा यिनका सहायक नदीहरूमा पानीको बहाव बढेसँगै निम्तिने बाढी र कटानका कारण सीमा स्तम्भ बग्ने र फेला नपर्ने गरेका छन्। बर्दियाको ८३ किलोमिटर खुला सिमानामा मुख्य, सहायक र साना गरी २ सय ४५ वटा सीमा स्तम्भ गाडिएका छन्। नेपालभारत सिमानामा ४२ वटा मुख्य, ६८ वटा सहायक र १ सय ३५ वटा साना स्तम्भहरू हुन्। बर्दियाको सिमानामा मुख्य ६ वटा सहायक ८ वटा र साना २७ वटा गरी ४१ वटा स्तम्भहरू रहेको सशस्त्र प्रहरी बल नम्बर ३१ गण हेडक्वार्टर बर्दियाका गणपति सशस्त्र प्रहरी उपरीक्षक नरबहादुर रावतले बताए। सीमा क्षेत्रमा मुख्य सीमा स्तम्भहरू २६ वटा मर्मत गर्नुपर्ने, ५ वटा पुनर्निर्माण गर्नुपर्ने अवस्थामा छन्। मुख्य ५ वटा सीमा स्तम्भ फेला परेका छैनन्। रावतका अनुसार सहायक सीमा स्तम्भहरूमध्ये ३६ वटा मर्मत गर्नुपर्ने, ८ वटा पुनर्निर्माण गर्नु पर्नेछन्। ७ वटा खोलाले बगाएको र ९ वटा फेला नपरेको अवस्थामा छन्। साना स्तम्भहरू पनि २ वटा मर्मत गर्नुपर्ने २३ वटा पुनर्निर्माण गर्नुपर्ने अवस्थामा छ। सानामध्ये २४ वटा खोलाले बगाएको र ५८ वटा मर्मत गर्नुपर्ने अवस्थामा छन्। बर्दियामा सहायक ७, सानो २५ गरी ३२ वटा सीमा स्तम्भ खोला नदीले बगाएका छन्। मुख्य ५, सहायक ९ र साना ५८ गरी ७२ वटा सीमा स्तम्भ हराएका छन् र फेला परेका छैनन्। बबई र कर्णाली नदीका कारण सीमा स्तम्भहरू कटान र बाढीको जोखिममा परी हराउने गरेको भन्दै रावलले थपे, कार्यालय स्थापनापछि रेकर्ड राख्न थालेपछि स्तम्भहरू हराएका छैनन्। जंगली हात्तीले समेत सीमा स्तम्भ भत्काएका छन्। स्तम्भको सुरक्षार्थ गस्तीलाई तीव्रता दिएका छौं। सशस्त्र प्रहरी उपरीक्षकलगायत बीओपी कालाबञ्जरका सशस्त्र प्रहरी निरीक्षक तेजबहादुर बोहराको कमान्डमा रहेको गस्तीले केही महिनाअघि गुलरिया नगरपालिका१० मस्जिदिया घाटस्थित बबई नदीको पूर्वी किनारमा ६७११ नम्बरको सानो सीमा स्तम्भ फेला पारेको छ। उत्तर प्रदेश भारतको बहराइच जिल्ला लौकाही ग्राम पञ्चायतसँग स्तम्भ फेला परेको सीमा जोडिएको छ। स्तम्भको जीआर एन २८ डी १० एम ४९ सेक, ई ८१ डी २३ एम ११ सेक रहेको प्रमुख रावतले जानकारी दिए। स्तम्भ फेला पारेपछि जिल्ला प्रशासन कार्यालय बर्दियामा जानकारी दिई सहरी विकास तथा भवन निर्माण कार्यालय नेपालगन्ज र नापी कार्यालय बर्दियामा बोधार्थ दिइएको छ। सानो स्तम्भ बबइभादा नदी ढिकको खोंचमा बालुवाले ढाकेको अवस्थामा भेटिएपछि सरसफाइ गरेर राखिएको छ। हराएका पिलरको खोजी भइराखेको उनले बताए।"
"बचतमा एनएमबि बैंकको सर्वाधिक ब्याज, अनलाइनबाटै खाता खोल्न सकिने","काठमाडौं : एनएमबि बैंकले निक्षेपमा सबैभन्दा बढी ब्याज प्रदान गरिरहेको जनाएको छ । बचत खातामा उच्च ब्याज प्रदान गर्दै आएको एनएमबि बैंकले अहिले बचत खातामा उच्च ब्याज प्रदान गर्ने उद्देश्यले ५६० प्रतिशतसम्म वार्षिक ब्याजदर तोकेको छ जुन बाणिज्य बैंकहरुले प्रदान गरिरहेको मध्येकै सर्वाधिक ब्याज भएको बैंकले दाबी गरेको छ। बैंकले मुद्दतीमा भने ८३० प्रतिशतसम्म वार्षिक ब्याज प्रदान गर्ने उल्लेख गरेको छ। बैंकले हाल देशभरी १८१ शाखा, १३७ एटीएमहरू, ९ एक्सटेन्सन काउन्टरमार्फत सेवा प्रदान गर्दै आइरहेको जनाएको छ।"
"उपत्यकाका सीडीओहरुको बैठक बस्दै, लागू होला त स्मार्ट लकडाउन ?","काठमाडौं : जारी निषेधाज्ञाबारे निर्णय गर्ने काठमाडौं उपत्यकाका ३ जिल्लाका प्रमुख जिल्ला अधिकारीको बैठक बस्दैछ । बैठक आइतबार अपरान्ह बस्ने भएको हो। आइतबार बस्ने प्रजिअहरुको बैठकले निषेधाज्ञा लम्ब्याउने अथवा मोडालिटी परिवर्तन गर्नेबारे निर्णय गर्ने जनाइएको छ। हाल जारी निषेधाज्ञा सोमबार (भोली) सकिँदैछ। यसअघि कोरोना निर्देशक समितिको बैठकले असार दोस्रो सातादेखि स्मार्ट लकडाउन गर्ने निर्णय गरेको थियो। यसको मोडालिटी बनाउने जिम्मा कोभिड१९ संकट व्यवस्थापन समिति (सीसीएमसी)लाई दिइएको छ । तर सीसीएमसीले अन्तिम निर्णय भने गरिसकेको छैन । जारी निषेधाज्ञामा पुस्तक पसल, खाद्यान्न र तरकारी पसल बिहान ११ बजेसम्म खुला गरिएको छ भने निर्माण सामग्री विक्रीवितरण गर्ने पसल अपरान्ह ४ बजेपछि खुल्दै आएका छन्। कोरोना संक्रमण दर घट्दै गएपनि जोखिम भने कायमै रहेकाले निषेधाज्ञा थप गर्ने तयारी गरिएको जनाइएको छ। जारी निषेधाज्ञालाई केही खुकुलो बनाएर एक हप्ता लम्ब्याउने तयारी रहेको बताइएको छ। १६ बाट वैशाख जारी निषेधाज्ञा पछिल्लो पटक ७ असारसम्म लम्ब्याइएको थियो।"
रूसमा रमाउँदै तापसी,"मुम्बई : बलिउड अभिनेत्री तापसी पन्नु अहिले रूसमा छिन्। कोरोना भाइरसको दोस्रो लहरले भारतमा प्रभाव जमाएपछि तापसी छुट्टी मनाउन रूस पुगेकी थिइन्। भारतीय चलचित्रको सुटिङलगायतका काम अझै सुचारु नभएका कारण उनी रूसका विभिन्न स्थानको घुमघाममा व्यस्त छिन्। उनी आफू मात्रै रूसका सुन्दर ठाउँहरू घुम्ने होइन, आफूले घुमेका स्थानहरूको तस्बिर सामाजिक सञ्जालमा सेयर गरेर आफ्ना फ्यानहरूलाई पनि जानकारी दिइरहेकी छन्। उनले इन्टाग्राममा सेयर गरेका तस्बिरमा उनका फ्यानहरूले राम्रै प्रतिक्रिया दिइरहेका छन्। तापसी पन्नु केही न केही कारणले चर्चामा रहिरहने अभिनेत्री हुन्। उनी भारतीय चलचित्र उद्योग (बलिउड) मा महिला सशक्तीकरणको अभियानलाई पनि अगाडि बढाइरहेकी छन्। तापसी पछिल्लो समयकी निकै व्यस्त अभिनेत्री हुन्। उनी सदैव सुटिङमा व्यस्त भइरहन्छिन्। भारतमा कोरोनाको दोस्रो लहर सुरु हुनुअघि थुप्रै चलचित्रमा अभिनय गर्ने सम्झौता गरेकी थिइन्। केही वर्षअघि मात्र बलिउडमा डेब्यु गरेकी तापसीले लामो समयदेखि क्रियाशील अभिनेत्रीहरूलाई पछाडि छाड्दै आएकी छन्। उनी गत वर्ष अनुभव सिन्हाको चलचित्र थप्पडका कारण चर्चामा आएकी थिइन्। उनको अभिनयको धेरैले प्रशंसा गरेका थिए। तापसी हसिन दिलरुबा, रश्मी रकेट, दो बारा, लुप लपेटा र साबास मिठ्ठुलगायतका चलचित्रमा देखिँदै छिन्। सन् २०१० मा तेलेगु चलचित्र झुमन्डी नाडमबाट रंगीन पर्दामा डेब्यु गरेकी तापसीले हिन्दी, तेलेगु र तमिल भाषाको चलचित्रमा पनि अभिनय गरिसकेकी छन्। उनले डेभिड धवनको चस्मे बद्दुरबाट बलिउडमा इन्ट्री गरेकी थिइन्। उनले दुई फिल्म फेयर अवार्ड जितिसकेकी छन् भने सन् २०१८ मा फोब्स इन्डियाको एक सय सेलिब्रेटीको सूचीमा पनि पर्न सफल भएकी थिइन्।"
नबिल बैंकको विशेष साधारण सभा सम्पन्न,"काठमाडौं : नबिल बैंकले आज सम्पन्न विशेष साधारण सभामा युनाइटेड फाइनान्सलाई एक्विजेशन (प्राप्ति)गर्ने सम्बन्धी प्रस्ताव पारित गरेको छ । युनाइटेड फाइनान्सको सम्पत्ति र दायित्वको मूल्यांकन प्रतिवेदन तथा अन्य सम्वद्ध व्यवस्थाको आधारमा निर्धारण गरिएको सेयर मुल्य अनुपात १००ः३५ लाई उक्त विशेष साधारणसभाले स्वीकृति प्रदान गरेको छ । जसअनुसार युनाइटेड फाइनान्सका सेयरधनीहरूले युनाइटेड फाइनान्सको १०० कित्ता बराबर नबिल बैंकको ३५ कित्ता सेयर प्राप्त गर्नेछन् । युनाइटेड फाइनान्सलाई प्राप्ति गरे पश्चात नबिल बैंकको चुक्ता पुजी १३ अर्व ८४ करोड पुग्नेछ भने कुल पुँजीकोष ३२ अर्ब ६८ करोड हुनेछ । साथै, नबिल बैंकको शाखा सञ्जाल बृद्धि भई १४७ हुनेछ भने एटीएम संख्या भने १८९ हुनेछ। चैत्र मसान्तको वित्तीय विवरण अनुसार निक्षेपको आकार २१६ अर्ब हुनेछ भने कर्जाको आकार २०१ अर्ब हुने बैंकले जनाएको छ । यसले गर्दा नबिल बैंकको कर्जा एवं निक्षेप दुबैको आकार २ खर्ब माथि हुने बैंकले जनाएको छ ।"
ब्राजिलमा एकैदिन २५ लाख बढीलाई खोप,साओ पाओलो : ब्राजिलमा एकै दिनमा २५ लाखभन्दा बढी नागरिकलाई कोरोनाविरुद्धको खोप लगाइएको छ। यहाँ शुक्रबार मात्र २५ लाख ६१ हजार ५५३ जनालाई खोप लगाइएको हो। यहाँ केही महिना यतादेखि नै कोरोना विरुद्धको खोप लगाउने व्यापक अभियान नै सञ्चालन गरिएको छ। तर एकै दिनमा यो नै सबैभन्दा बढी खोप लगाइएको बताइएको छ। ब्राजिलमा अहिलेसम्म यहाँका ८ करोड ४० लाख मानिसले पहिलो खोप लगाएका छन् भने ६ करोडभन्दा बढीले दोस्रो खोप पनि लगाएका छन्। ब्राजिलले यही वर्षको जनवरीदेखि आफ्ना नागरिकलाई कोरोना विरुद्धको खोप दिन थालेको हो। ब्राजिल कोरोना भाइरसले असर गर्ने विश्वकै सबैभन्दा बढी प्रभावित देशहरूको सुचीमा दोस्रो स्थानमा पर्छ। यहाँ अमेरिकापछि सबैभन्दा बढी नागरिकको ज्यान गएको छ। ब्राजिलमा कोभिड १९ संक्रमणका कारण चार लाख ९५ हजार भन्दा बढी नागरिकको मृत्यु भएको यहाँको स्वास्थ्य मन्त्रालयले जानकारी दिएको छ। कोरोना भाइरसको संक्रमण सुरु भएयता ब्राजिलमा हालसम्म १ करोड ७६ लाखभन्दा बढीमा सो संक्रमण भएको बताइएको छ। ब्राजिलमा कोरोना भाइरसबाट सबैभन्दा बढी प्रभावित राज्यका रूपमा साओ पाओलो रहेको छ। साओ पाओलोमा मात्र एक लाखभन्दा बढी नागरिकको ज्यान गएको छ। त्यसैगरी सो राज्यमा करिब ४० लाख भन्दा बढी नागरिक कारोना भाइरसबाट संक्रमित भएका छन्। ब्राजिलमा अमेरिकापछि विश्वमै सबैभन्दा धेरै नागरिकको ज्यान गएको छ।
घट्यो कोरोना संक्रमण,"काठमाडौं : निषेधाज्ञाअघि कोरोना संक्रमितको अस्पतालमा चाप थामिनसक्नु थियो। अक्सिजन हाहाकार थियो। त्यो क्रम क्रमशः घट्दै निकै ओरालो लागेको छ। समग्र र तराईमा घटे पनि पहाडको स्थिति उस्तै छ। पाँच सयभन्दा बढी सक्रिय संक्रमित भएका जिल्लामा सुदूरपश्चिमका ६ वटामध्ये चार पहाडी छन्। उक्त प्रदेशका पहाडी जिल्ला डडेल्धुरा, बैतडी, अछाम र डोटीमा ५ सयभन्दा बढी संक्रमित उपचारार्थ रहेको स्वास्थ्य मन्त्रालयले जनाएको छ। प्रदेश १ मा उदयपुर, संखुवासभा, ओखलढुंगा, पाँचथर र खोटाङमा संक्रमितहरू बढेका छन्। मन्त्रालयका अनुसार यी जिल्लामा २ सयभन्दा बढी संक्रमित उपचाररार्थ छन्। घना जनसंख्या रहेका मोरङ, सुनसरी र झापामा भने ५ सयभन्दा बढी छन्। त्यस्तै बागमती प्रदेशका सबैजसो जिल्लामा ५ सयभन्दा बढी सक्रिय संक्रमित छन्। तिनमा मकवानपुर, धादिङ, सिन्धुपाल्चोक, काभ्रेपलाञ्चोक, सिन्धुली, नुवाकोट, दोलखा, रामेछाप, काठमाडौं, ललितपुर, भक्तपुर छन्। रसुवामा मात्र २ सयभन्दा बढी सक्रिय संक्रमित छन्। गण्डकी प्रदेशका कास्की, गोरखा, तनहुँ र बाग्लुङमा ५ सयभन्दा बढी सक्रिय संक्रमित छन्। बाग्लुङमा संक्रमण उच्च देखिएको छ। यहाँ पछिल्लो चौबीस घण्टामा २ सय २५ जना नयाँ संक्रमित पुष्टि भएका छन्। लमजुङ, स्याङ्जा, पर्वत र म्याग्दी जिल्लामा सक्रिय संक्रमितको संख्या २ सयभन्दा बढी छ। त्यस्तै म्याग्दीमा ७० जना संक्रमित थपिएका छन्। लुम्बिनी प्रदेशको हट स्पट मानिएको बाँके जिल्लामा पछिल्लो चौबीस घण्टामा एक जना नयाँ संक्रमित थपिएका छन्। पहाडी जिल्ला गुल्मीमा भने १४ जना नयाँ संक्रमित पुष्टि भएको मन्त्रालयले जनाएको छ। यहाँ पाल्पा र रोल्पामा मात्रै ५ सयभन्दा बढी सक्रिय संक्रमितहरू छन्। गुल्मी र अर्घाखाँचीमा २ सयभन्दा बढी सक्रिय संक्रमित छन्। प्रदेश २ मा ५ सयभन्दा बढी सक्रिय संक्रमित रहेका जिल्ला ६ वटा छन्। तिनमा धनुषा, पर्सा, महोत्तरी, बारा, सप्तरी र सिराहा हुन्। रौतहट र सर्लाहीमा २ सयभन्दा बढी सक्रिय संक्रमित छन्। कर्णाली प्रदेशका सुर्खेत र दैलेखमा ५ सयभन्दा बढी सक्रिय संक्रमित छन्। त्यस्तै सल्यान, रुकुम पश्चिम र जुम्लामा २ सयभन्दा बढी सक्रिय संक्रमित छन्। पछिल्लो चौबीस घण्टामा रुकुम पश्चिम र जुम्लामा गरी १७ जना संक्रमित थपिएका छन्। प्रदेश १ का तराईका जिल्लामा भने संक्रमण अधिक देखिन्छ। मोरङ, सुनसरी र झापामा दैनिक संक्रमितको संख्या एक सय नाघेको छ। प्रदेश २ को संक्रमण दर घटेको पाइएको छ। यस प्रदेशमा संक्रमितको संख्या ह्वात्तै घट्दै गएको छ। स्वास्थ्य मन्त्रालयका प्रवक्ता डा कृष्णप्रसाद पौडेलका अनुसार, तराईका केही जिल्लामा संक्रमण ओरालो लागे पनि पहाडी जिल्लामा संक्रमण कायमै छ। उनले भने, निषेधाज्ञा गरेका कारण पनि कोरोना संक्रमण दर घट्दै गएको छ। संक्रमणको जोखिम घटिसकेको छैन। कोभिडको दोस्रो लहर आएपछि जेठको पहिलो साता पीसीआर परीक्षणमा ५२ प्रतिशतसम्म पोजिटिभ देखिएको थियो। तर, असारमा औसत संक्रमण दर २० देखि २५ प्रतिशतको बीचमा पाइएको छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बासुदेव पाण्डेका अनुसार, समय क्रममा भाइरसविरुद्ध मान्छेले शक्ति बनाउँदै जाने र भाइरस कमजोर भई हराएर जाने हुन्छ। कति व्यक्तिमा एण्टिबडी छ भन्ने अध्ययन हुन सकेको छैन। अहिले कोरोना भाइरस कमजोर भइसकेको छैन, उनले भने।"
वैदेशिक रोजगारी छोडेर तरकारी खेती,"तानसेन : पाल्पा रिब्दीकोट गाउँपालिका वडा नं ७ बतासे डबका युवा पछिल्लो समयमा वैदेशिक रोजगारी छोडेर कृषि पेसामा होमिएका छन। पाँच वर्ष अघिसम्म निर्वाहमुखी कृषि पेसा गर्दै आएका डबका किसानहरू गाउँलाई तरकारीमय बनाएका छन्। यहाँका किसानहरूलाई निषेधाज्ञाले कुनै प्रभाव पारेको छैन। निषेधाज्ञाको समयमा अधिकाश व्यक्तिहरू कोरोना संक्रमणको जोखिमको कारण घरमै दिन बिताए पनि पाल्पा डबकाका किसानहरूको दैनिकी खेतबारीमै बित्ने गरेको छ। यहाँका ३५ घर परिवार एकजुट भएर व्यावसायिक खेती गर्दै आएका छन्। किसानहरूले बेमौसमी काँक्रा, करेला, सिमी, बन्दालगायतका तरकारी उत्पादनबाट राम्रो आम्दानी गर्दै आएका छन्। अधिकांश वैदेशिक रोजगारी छोडेर व्यावसायिक कृषिमा लागेका छन्। गाउँमा प्रशस्त सिँचाइको सुविधा भएकोले पाल्पा डबकाका किसानहरू मकै, गहँुजस्ता खेतीबाली छोडेर तरकारी खेतीमा होमिएका हुन्। चार वर्ष अघिसम्म सबैले घर खर्चको लागि मात्र तरकारी खेती गर्दै आएकोमा ३५ घर परिवार अहिले व्यावसायिक तरकारी खेतीमा जुटेका हुन्। परिवारसँग बसेका छौ, बेलामौकामा साथीभाइ जुटेर रमाइलो गर्दछौं, गाउँ परिवारका सबै मिलेर तरकारी खेतीमा जुटेका छौ, किसान सूर्य कुँवरले भने। उनी कतारको रोजगारी छोडी गाउँमै कृषि पेसामा रमाएका छन्। निषेधाज्ञाको समयमा किसानको उत्पादित तरकारी खेतबारीमा पुगेर व्यापारीहरूले किन्ने गरेका छन्। किसानहरूले खेतबारीबाटै थोक मूल्यमै भक्तपुरे लोकल काँक्रा ५० रुपैयाँ किलो, सिमी ६० रुपैयाँ किलोमा बिक्री गर्छन्। सिजनमा ५० देखि ७० क्विन्टल उत्पादन हुने भएकोले बुटवल क्षेत्रका व्यापारीहरू किसानको खेतबारीमा पुग्छन्। किसानले एक महिनाको अवधिका ५० हजार रुपैयाँदेखि एक लाख रुपैयाँसम्मको काँक्रो बिक्री गरिसकेका छन्। अफ सिजनका तरकारीजन्य उत्पादनबाट राम्रो आम्दानी भएपछि पाल्पा डबकाका किसानहरू तरकारी खेतीमा उत्साहित भएको कुँवरले बताए। युवाहरू कृषि पेसाप्रति उत्साहित भएपछि स्थानीय सरकारदेखि प्रदेश सरकारले बिउबिजन, मल प्राविधिक सहयोग र अनुदानको व्यवस्था गर्दै आएका छन्।"
देउवा फेरि उठ्ने,"काठमाडौं : कांग्रेस सभापति शेरबहादुर देउवाले पुनः नेतृत्वमा प्रतिस्पर्धा गर्ने मनसाय व्यक्त गरेका छन्। आफ्नो निवासमा निकटका केही नेतालाई बोलाएर उनले यसबारे अवगत गराएका हुन्। उनले प्रदेशस्थित अगुवा नेतासँग छलफल गर्ने र धारणा बुझ्ने अभियान सुरु गरेका छन्। देउवाले शनिबार प्रदेश १ र प्रदेश २ का नेतालाई छुट्टाछट्टै बूढानीलकण्ठ बोलाएका थिए। प्रदेश १ को छलफलमा उपसभापति विजयकुमार गच्छदार, सहमहामन्त्री सुनील थापा, ज्ञानेन्द्रबहादुर कार्की, मीन विश्वकर्मा, भीष्मराज आङ्दम्बे, सीता गुरुङ, सुजता परियार, रामकृष्ण भट्टराई, बाबुराम बस्नेत, डा डिला संग्रौलालगायत सहभागी थिए। त्यस क्रममा उनले पार्टीलाई एकढिक्का र सुदृढ बनाउन फेरि एकपटक नेतृत्व लिनुपर्ने अवस्था आएको बताएका थिए। बैठकमा सहभागी एक नेताले सभापति देउवाको भनाइ उधृत गर्दै भने, फेरि नेतृत्व लिनुपर्ने स्थिति आयो। म फेरि लड्छु। उनले लोकतन्त्र र संविधान रक्षाका लागि यो अवस्था आएको बताएका थिए। प्रदेश २ को छलफलमा उपसभापति बिमलेन्द्र निधि, आनन्द ढुंगाना, जंगिलाल रायलगायत नेता सहभागी थिए। सभापति देउवाले सातै प्रदेशका आफू निकट नेतासँग छलफल गर्ने भएका छन्। केन्द्रीय सदस्य ज्ञानेन्द्रबहादुर कार्कीले सभापति देउवाले आफू निकटसँग आन्तरिक छलफल गरेको जानकारी दिए। कांग्रेस महाधिवेशन भदौ १६ देखि १९ गतेसम्म निर्धारित छ। कोरोनाका कारण हुनेनहुनेमा भने अधिकांश नेता नै सशंकित छन्। सभापतिका लागि यसपालि देउवा, वरिष्ठ नेता रामचन्द्र पौडेल, महामन्त्री डाशशांक कोइराला, केन्द्रीय सदस्य डा शेखर कोइराला, उपसभापति बिमलेन्द्र निधि, कृष्णप्रसाद सिटौलालगायतले रुचि देखाएका छन्। देउवाका विश्वासपात्र निधिले पनि उम्मेदवारी दिने बताइरहेका छन्।"
बारीमै ओइलाए फूल,"चितवन : मनग्य आम्दानीका लागि फूल खेती गरेका गुञ्जनगरका कमलप्रसाद अर्यालले डेढ बिघा जमिनमा फूलखेती गरेका छन्। बारी ढकमक्क फूलले ढाकेको छ। उनी दिनहुँ फूलबारीमा पुग्छन्। फुलेका फूलहरू देखेपछि उनी खिन्न हुन्छन्। मिहिनेत र खर्च गरेर उत्पादन गरेको फूल उनले बिक्री गर्न पाएनन्। बेच्न नपाउँदा बारीमै फूल ओइलिएको छ। उनले तीन ओटा फूल बिक्री गर्ने लक्ष्य लिएका थिए। अर्यालले डेढ बिघा जमिनमा ग्ल्याडिओलस लगाएका छन्। यो विवाह, उत्सव, पाहुना स्वागत सत्कारमा प्रयोग हुन्छ। कोभिड संक्रमणको जोखिमले सबै कार्यक्रम बन्द भए। त्यसको असर फूल खेतीमा पनि पर्यो। लगानीको हिसाबले तरकारीमा भन्दा फूलखेतीमा बढी हुन्छ। लकडाउनले कार्यक्रम नै नभएपछि सभा समारोहमा मात्रै प्रयोग हुने फूल बिक्री भएन, अर्यालले भने, बारीमा सुकाएर फाल्नुको विकल्प रहेन। बिक्री गर्न पाएको भए उनले ४० लाखको फूल बिक्री गर्थे। व्यावसायिक रूपमा गरिएको फूलखेतीले बजार पाउन नसकेपछि उनी निराश छन्। उनले गत वर्ष पनि घाटा व्यहोरे। यो वर्ष ३० लाखको बिक्री गर्ने लक्ष्य थियो उनको। करिब डेढ लाखको मात्रै बिक्री गरेपछि लकडाउन सुरु भयो। अत्यावश्यक सेवामा परेका खाद्यवस्तु, तरकारी बिक्री भए। तर फूलखेती गर्ने किसानको लगानीसमेत डुबेको छ। फूलखेतीबाट लगातार दोस्रो वर्ष पनि घाटा भएपछि कमलप्रसादकी श्रीमती कृष्ण अर्यालले राज्यले फूलखेती गर्ने किसानका लागि केही नगरेको गुनासो गरिन्। अन्य कृषि व्यवसायलाई अनुदान या बजारको लागि सरकार नै लाग्छ, उनले भनिन्, उत्पादन गरेपछि भएको नोक्सानीमा राज्यले केही गरिदिएन। फूल प्रतिगोटा सानो र ठूलो हेरी १२ देखि २० रुपैयाँसम्म बिक्री हुन्छ। बिक्री गर्न नपाएपछि किसानको लगानी डुबेको हो। पुष्प व्यवसायअन्तर्गत चारवटा क्षेत्र हुन्छ। माला, सजावटमा प्रयोग गर्ने कट फ्लावर उत्पादक, कट फ्लावर बिक्रेता, बिरुवा उत्पादन तथा बिक्री वितरण र गार्डेनिङ पर्छन्। बन्दले सबैभन्दा बढी प्रभाव उत्पादकलाई पारेको छ। लगानी, बिउबिजनको खर्चसमेत धानेनन्। बारीमा उत्पादन भएको फूल राख्न मिलेन, त्यसै बारीमा कुहिने हो, फ्लोरिकल्चर एसोसियसन नेपाल जिल्ला अध्यक्ष प्रकाशराज पन्तले भने, सबैभन्दा बढी शतप्रतिशत घाटा उत्पादकलाई भएको छ। जिल्लामा फूलखेतीमा लाग्ने किसान कम छन्। सिजनमा मात्रै फूलेर बिक्री गर्ने फूलको बिरुवा बेच्न पाएनन्। यो वर्ष मात्रै चितवनमा पाँच करोडको नोक्सानी परेको छ।"
जडीबुटी खेतीमा सहकारी,"दाङ : दाङमा सहकारीमार्फत जडीबुटी खेती हुने भएको छ। सहकारीका सदस्य किसानलाई बिरुवा निःशुल्क उपलब्ध गराई प्रतिबिरुवा ३ रुपैयाँ अनुदान दिइने कार्यक्रम सुरु भएको छ। डिभिजन वन कार्यालय दाङले सर्वोत्तम बहुउद्देश्यीय सहकारी संस्था दाङमार्फत जडीबुटीका बिरुवा लगाउने किसानहरूलाई बिरुवा निःशुल्क उपलब्ध गराउनेछ। बिरुवा हुर्काउने किसानलाई प्रोत्साहनस्वरूप प्रतिबिरुवा ३ रुपैयाँ नगद अनुदान उपलब्ध गराउने कार्यक्रम ल्याइएको छ। दाङ जिल्लामा सुगन्ध कोकिला (मालगेडी), टिमुर, दालचिनी, कुरिलो, अमला, सर्पगन्धालगायतका जडीबुटीको व्यावसायिक खेतीको प्रचुर सम्भावना बोकेको जिल्ला भएकोले यहाँ जडीबुटीका खेती गर्न चाहने किसानहरूलाई प्रोत्साहन गर्नका लागि सहकारीमार्फत जडीबुटी खेती सुरु गरेको संस्थाका सचिव हेमराज शर्माले जानकारी दिए। सहकारीमार्फत जडीबुटी विस्तार कार्यक्रमबाट यो वर्ष करिब ७५ हजार जडीबुटीका बिरुवा रोप्ने गरी कार्यक्रम अघि बढाइएको डिभिजन वन कार्यालयय दाङका प्रमुख विजयराज सुवेदीले जानकारी दिए। उनका अनुसार जडीबुटीको पकेट क्षेत्र मानिएको दाङको पहाडी भेगमा पर्ने बंगलाचुली गाउँपालिकाका ५ वटा वडाहरू र घोराही उपमहानगरपालिकाका २ वटा गरी जम्मा ७ वटा वडामा जडीबुटी खेती बिस्तार कार्यक्रम सुरु गरिएको छ। यो कार्यक्रमअन्तर्गत किसानहरूलाई टिमुर, तेजपात र मालागेडी जातका बिरुवाहरू निःशुल्क उपलब्ध गराइनेछ। आफ्नो खेर गइरहेको वा कम उत्पादनशील निजी जग्गामा जडीबुटी खेती गरी किसानहरूलाई व्यावसायिक र उद्यमी बनाउने र यही अभियानमार्फत गाउँगाउँमा समृद्धिको मार्ग प्रशस्त गर्ने कार्यक्रमको उद्देश्य रहेको डिभिजन वन कार्यालय दाङका सहायक वन अधिकृत एवं सूचना अधिकारी खिमबहादुर केसीले जानकारी दिए। यसका लागि किसानले कम्तीमा दुई कठ्ठा क्षेत्रफलमा बिरुवा रोप्ने छन्। यसरी लगाइएका जडीबुटी बिरुवा हुर्काउने किसानलाई अनुगमनपछि प्रतिबिरुवा ३ रुपैयाँका दरले स्याहार सम्भार प्रोत्साहन प्रदान गरिने डिभिजनल वन अधिकृत सुवेदीले जानकारी दिए। किसानलाई दिने बिरुवाको अधिकांश हिस्सा डिभिजन वन कार्यालयले आफैंले उत्पादन गरेका बहुवर्षीय (ठूलो साइज पुगेका) टिमुर, दालचिनी र मालागेडी हुने र नपुग बिरुवा खरिद गरेरसमेत दिन सकिने सूचना अधिकारी खिमबहादुर केसीले बताए। डिभिजन वन कार्यालय दाङको सहयोगमा जडीबुटी खेतीका विस्तार कार्यक्रमका लागि लक्षित वडामा स्थानीय सहजकर्ता परिचालन गरी जडीबुटीको बिरुवा रोप्न चाहने किसानको लगत संकलन गर्ने काम भइरहेको कार्यक्रम कार्यान्वयन गर्ने जिम्मा पाएको सर्वोत्तम बहुउद्देश्यीय सहकारी संस्था दाङका अध्यक्ष ध्रुवराज पौडेलले जानकारी दिए। उनका अनुसार प्रत्येक वडामा १ जनाका दरले ७ जना सहजकर्ता र सहजकर्तालाई परिचालन गर्ने, १ जना सुपरभाइजर परिचालन गरी अहिले किसानहरूले लगाउन खोजेको जडीबुटीको बिरुवा, जडीबुटीको जात र परिमाण, जडीबुटी लगाउने जग्गाको क्षेत्रफल, बिरुवा ढुवानी र वितरणका लागि सुरक्षित स्थानमा व्यवस्थापन र वितरणको लागि आवश्यक रणनीति बनाउने काम गाउँ तहमा भइरहेको छ। बिरुवा वितरण तथा वृक्षरोपण सहजकर्ताहरूलाई जडीबुटी खेती विस्तारसम्बन्धी ज्ञान तथा सीप विकास सहजकर्ताहरूलाई अभिमुखीकरण गरी काममा लगाइएको उनले बताए। लुम्बिनी प्रदेशको नीति तथा कार्यक्रममा दाङ जिल्ला पनि जडीबुटीको लागि प्रसिद्ध जिल्ला भएको भन्दै जडीबुटी लक्षित कार्यक्रम सञ्चालन गर्ने उल्लेख छ। कार्यालयले गत वर्ष टिमुर वर्ष कार्यक्रम घोषणा गरी एक लाखभन्दा बढी बिरुवा लगाएको थियो। गत वर्ष लगाइएका अधिकांश बिरुवा हुर्किएको कार्यालयले जनाएको छ। यसैबीच, सर्वोत्तम बहुउद्देश्यीय सहकारी संस्था लिमिटेड दाङ र डिभिजन वन कार्यालय घोराही दाङको सहयोगमा सहकारीमार्फत पकेट क्षेत्रमा जडीबुटी विस्तार कार्यक्रमअन्तर्गत सहजकर्ताहरूको लागि अभिमुखीकरण कार्यक्रम घोराहीमा सम्पन्न भएको छ।"
रोकिएन केराउ तस्करी,"परासी : पश्चिम नवलपरासीका नाकाहरूबाट केराउ तस्करी बढेको छ। निषेधाज्ञा जारी भएको केही समय तस्करीमा कमी आए पनि पश्चिम नवलपरासीमा तस्करी हुन थालेको हो। सीमावर्ती क्षेत्रका भूजहवा, बसैया, जगन्नाथपुर, बिस्नुपुरालगायतका नाकाबाट दिनहुँजसो केराउ भारततर्फ तस्करी हुँदै आएको छ। सबैभन्दा बढी बसैया र जगन्नाथपुरबाट जाने गरेको स्थानीयले बताएका छन्। बसैया ठाउँ त केराउको अखडै रहेछ। भारतबाट ट्याक्टर ल्याएरसमेत पिकअप भ्यानबाट अनलोड गरेर लैजाने गरेका छन्। एक स्थानीयले नाम उल्लेख नगर्ने सर्तमा भने। ती नाकाहरूबाट दैनिक ४० देखि ५० पिकअप भ्यान केराउ भारत जाने गरेको उनले बताए। नाकाहरूमा पिकअप भ्यान लैजाने र त्यहाँबाट भारतीय ट्याक्टर, साइकल र मोटरसाइकलबाट केराउ भारततर्फ लैजाने गरेका छन्। जिल्लाबाट तस्करीमा कडाइ गरे पनि सीमावर्ती क्षेत्रमा रहेका प्रहरी चौकीका इन्चार्जको मिलेमतोमा केराउ तस्करी हुने गरेको पाइएको हो। तेस्रो मुलुकबाट आउने हरियो केराउ नेपालमा भन्दा भारतमा महँगो पर्ने भएकाले तस्करी बढेको हो। गत वर्ष केराउको तस्करी बढेपछि जिल्लास्थित सुरक्षा समितिको बैठकले कोरोनाको कारण देखाउँदै ओसारपसार गर्ने सवारीसाधनमा रोक लगाएको थियो। त्यस वर्ष केराउ ओसारपसारमा प्रतिबन्ध लगाएपछि तस्करहरूको दबाबमा उद्योग वाणिज्य संघकै प्रतिनिधिहरू जिल्ला प्रशासन पुगेर कारोबारलाई सुचारु गर्न आग्रह गरेका थिए। तर प्रशासनले मानेको थिएन। सीमावर्ती क्षेत्रमा नेपाल प्रहरी र सशस्त्र प्रहरीका चेकिङ पोस्टहरू छन्। केराउको तस्करी गर्ने कारोबारीले सीमा नाकाको दसगजा नजिकको ठेगाना राखेर पसल दर्ता गर्ने र सोही पसलको गोदाममा लगेर राख्ने गर्दछन्। त्यहीबाट उनीहरूले भारततर्फ पठाउने गरेका छन्। सीमा क्षेत्रका नेपाली पसलका गोदाममा राखिएका केराउलाई अवैध भनेर प्रहरी र राजस्व कार्यालयले बरामद गर्न नसक्ने कानुनी झन्झटको फाइदा उठाउँदै तस्करहरूले भारतर्फ तस्करी गर्ने गरेको जिल्ला प्रहरी कार्यालयका उपरीक्षक अजय केसीले बताए। मातहतका प्रहरी चौकीलाई केराउ तस्करीलाई नियन्त्रण गर्न कडा निर्देशन दिइएको उनले बताए। केराउ बोकेर हिँडेका सवारीसाधनलाई चेक गर्दा भन्सारसहित सबै कागज देखाउँछन्। यो तस्करी गर्नकै लागि हो भन्ने थाहा छ। तर के गर्नु कागजपत्र भएपछि समस्या हुँदो रहेछ। तैपनि निगरानी बढाएर तस्करीमा कमी ल्याउने प्रयास गरिरहेका छौं। प्रहरी उपरीक्षक केसीले भने।"
तीन तहको संघीयतामा प्रदेशको भूमिका,"प्रदेशको भूमिका सीमित छ किनकि संविधानले प्रदेशलाई राष्ट्रिय जीवनलाई अमूल्य योगदान दिन सक्ने खालको अधिकार प्रदान गरेको छैन नेपालको संविधानको प्रस्तावनामा निरंकुश, केन्द्रीकृत र एकात्मक राज्यव्यवस्थाले सृजना गरेका सबै प्रकारका विभेद र उत्पीडनको अन्त्य गर्ने प्रतिज्ञा गरिएको छ। प्रस्तावनाको अन्तिम वाक्य भन्दछ, संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा पूरा गर्न संविधान सभाबाट पारित गरी यो संविधान जारी गर्दछौं। संविधानमा नेपाली जनताले पटकपटक गर्दै आएको ऐतिहासिक जनआन्दोलन, सशस्त्र संघर्ष, त्याग र बलिदानको स्मरण र पीडित नागरिकलाई सम्मानसमेत गरिएको छ। संविधानले पटकपटक गर्दै आएको आन्दोलनलाई सम्मान गरे तापनि पटकपटक हासिल हुँदै आएका उपलब्धिलाई बिर्सेको छ। यस हिसाबले हेर्दा जनताले बारम्बार आन्दोलन गरे पनि वास्तविक सफलता भने यही संविधान लागू हुनुभन्दा ठीक अगाडिको आन्दोलनले मात्र प्राप्त गरेको हो भन्न खोजेको देखिन्छ। त्यसअघिका उपलब्धिहरूलाई समूल खारेज गर्नुको तात्पर्य हो, गणतन्त्र र संघीय प्रणालीप्रतिको अगाध र अटल सम्मान। संविधानको माध्यमबाट घोषित रूपमै इतिहाससँग बदला लिने प्रयत्न गर्दै अघिल्लो शासनपद्धतिको घोर निन्दा गरे तापनि यो मुलुक पुर्खाले जोगाएर राखेकोमा द्विविधा छैन। पटकपटकको आन्दोलन र सशस्त्र संघर्षबारे गौरवका साथ उल्लेख गर्दा यो देशलाई जगेर्ना गरेर राखिदिने वीर पुर्खाको विषयमा एक अक्षर उल्लेख नहुनु दुर्भाग्य हो। प्रस्तावनाको सुरुमै नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानलाई अक्षुण्ण राखी जनताको सार्वभौम अधिकार, स्वायत्तता र स्वशासनको अधिकारलाई आत्मसात गर्दै भन्ने उल्लेख भएको छ। यस उक्तिका दुई भाग देखिन्छन्। पहिलो हो, स्वतन्त्रता, सार्वभौमिकता, भौगोलिक अखण्डता, राष्ट्रिय एकता र स्वाधीनतालाई अक्षुण्ण राख्ने प्रतिज्ञा। यसको तात्पर्य हो, यी कुरा यो संविधान आरम्भ हुँदाको बखतमा पनि अक्षुण्ण नै थिए। दोस्रो हो, जनताको सार्वभौम अधिकार, स्वायत्तता र स्वशासनको अधिकारलाई आत्मसात गर्ने। यो मुलुक सार्वभौम र अक्षुण्ण छ भनेर स्वीकार गर्दै गर्दा यसको रक्षा र जगेर्ना गर्ने पितापुर्खाको सम्झना गर्न केले रोक्यो होला ? आश्चर्य लाग्छ। नेपालको संविधान अनौठो वातावरणमा रचिएको दस्तावेज हो। यसमा उल्लेख भएको निरंकुश, केन्द्रीकृत र एकात्मक राज्यव्यवस्थाले सृजना गरेका सबै प्रकारका विभेद र उत्पीडन भनी स्वीकार गर्ने प्रायः सबै दलहरू साबिक राज्यव्यवस्थाका सञ्चालक थिए। आफैंले सञ्चालन गरेको शासनव्यवस्थालाई सामन्ती र निरंकुश मान्न तयार हुनु र पुनः पुनः सत्तारुढ हुन पाउनु अलौकिक घटना हो। यस क्रममा प्रष्ट रूपमा देखिएको एउटै कुरा छ, त्यो हो साराका सारा दोष राजसंस्थाको थाप्लोमा भिराएर अन्य सबै राजनीतिक खेलाडीहरू साखुल्ले भएर चोखिनु। अहिले नेपालको प्रदेश तहले राज्यशत्तिाको प्रयोगमा महत्वपूर्ण स्थान हासिल गर्न नसकेकै अवस्था हो। तर पनि प्रदेश खारेज गर्ने होइन, बरु यसलाई अझै अधिकारसम्पन्न बनाउनुपर्छ भन्ने अभिमत पनि सबल र हस्तक्षेपकारी तवरले प्रकट हुने गरेका छन्। संघीय प्रणाली संघीयता राज्यव्यवस्थाको जटिल प्रणाली हो। अठारौं शताब्दीको अन्त्यतिर बेलायती साम्राज्यको अधीनमा रहेका केही उत्तर अमेरिकी राज्यहरूले आपसमा मिलेर बेलायती अधीनताविरुद्ध आन्दोलन गरे। सन् १७७६ मा अमेरिकी स्वतन्त्रताको घोषणाबाट राज्यहरू स्वतन्त्र त भए तर विदेशी आक्रमणको भय र आन्तरिक अराजकता कायमै थियो। त्यो परिस्थितिमा उनीहरूले के महसुस गरे भने विदेशी आक्रमणबाट जोगिन सबै राज्य मिलेर एउटा बलियो संघीय सरकार निर्माण गर्नु नितान्त जरुरी छ। कहिल्यै प्रयोगमा नआएको र कुनै शास्त्र र सिद्धान्तसमेत नरहेको राज्यपद्धति निर्माण गर्नु चानचुने कुरो थिएन। राजतन्त्रात्मक पद्धति रहेका युरोपीय देशहरूबाट बढीमा तीन चार पुस्ताअघि मात्र बसाइ सराइ गरेर आएका गोराहरू राजतन्त्रमा अभ्यस्त थिए। संविधान सभामा अनेकौं विचार बोकेका मानिस थिए। यातायात र सञ्चारको सुविधा थिएन। एक राज्यबाट अर्कोमा पुग्न कैयौं दिनको यात्रा गर्नु पर्दथ्यो। तथापि नेताहरूको अपूर्व सुझबुझ, भिन्न अभिमतहरूको सम्मान, असल प्रस्तावलाई सहर्ष स्वीकार गर्ने उदारता र बुद्धिमत्ताले गर्दा एउटा अनुपम दस्तावेज तयार भयो। राजतन्त्रलाई स्वीकार गर्नु भनेको जनताको सन्तानलाई राष्ट्रको प्रमुख हुने अवसरबाट वञ्चित गर्नु हो। जनता नै मालिक हो र आफ्नो राष्ट्रप्रमुख छान्ने स्वतन्त्रता पनि जनतामै छ भन्ने सिद्धान्त व्यवहारमै लागू भयो। सार्वभौम राज्यहरू संयुक्त राज्य अमेरिकाको संघीय संविधानको छहारीमुनि आउन मन्जुर भएका कारण नै बलियो संघीय राज्यको स्थापना भएको हो। त्यसरी सार्वभौम राज्यहरू कसैको दबाब र हस्तक्षेपबिना स्वेछाले एउटा बलियो छहारीतल आउनु आश्चर्यजनक र सुखद् घटना थियो। संघीयताको प्रारूप सार्वभौमसत्तासम्पन्न राज्यहरू आपसमा जोडिई निर्माण भएको संयुक्त राज्य अमेरिकाको उपक्रम नै संघीयताको पहिलो र सफल प्रयोग हो। सार्वभौम राज्यहरू एकै ठाउँ आएर खडा गरिएको संघ भएको हुँदा यस्तो प्रणालीलाई सँगै आउनु (कमिङ टुगेदर) भन्ने गरिन्छ। संयुक्त राज्य अमेरिकामा राज्य र संघबीच सार्वभौमसत्ताको बाँडफाँट भएको छ। त्यहाँको संघीय पद्धतिमा राज्यले संघलाई प्रदान गरेका अधिकारहरू मात्र संघको नियन्त्रणमा हुन्छन्। संयुक्त राज्य अमेरिकाको संविधानअनुसार अवशिष्ट अधिकार राज्यमा निहित हुन्छ। संयुक्त राज्य अमेरिकाको नागरिकसँग राज्य र संघको गरी दुई किसिमको नागरिकता हुन्छ। राज्यको आफ्नो छुट्टै संविधान, झन्डा, अदालत र सुरक्षा प्रणाली छ। दैनन्दिन सेवाप्रवाह गर्ने विषयसमेत समेटेर विस्तृत रूपमा उल्लेख गरिएको हुँदा संयुक्त राज्य अमेरिकाको संविधानभन्दा राज्यका संविधानहरू धेरै विस्तृत छन्। संघीय संविधानमा करिब साढे ४ हजार शब्द रहेका छन् भने अलाबामा राज्यको संविधानमा झन्डै साढे तीन लाख। स्विट्जरल्याण्ड र अस्ट्रेलियाको संघीय प्रणाली यही कमिङ टुगेदरको सिद्धान्तमा आधारित छ। विभिन्न राज्य (प्रदेश) र संघबीच राज्यशक्ति बाँडफाँट गरी स्थापना गरिने संघीयतालाई होल्डिङ टुगेदर भन्ने गरिन्छ। यस्तो संघीय पद्धतिमा राज्यभन्दा संघ बलियो हुन्छ। भारत, बेल्जियम र नेपाल यसका उदाहरण हुन्। नेपालको संघीय प्रणाली अझै अनुपम, विशिष्ट र विलक्षण छ। नेपाली संघीयताको आधारभूत विशेषता विविधतामा एकता हो। संघीयताका तह मूलतः संघीय प्रणालीमा दुई तहका सरकारबीच राज्यशक्तिको बाँडफाँट गरिएको हुन्छ। संघीय पद्धतिको आधारभूत ध्येय पनि त्यही नै हो। किन्तु पछिल्लो समयमा केही मुलुकले तीन तहको संघीय प्रणाली आत्मसात गरेको देखिन्छ। अर्जेन्टिना, ब्राजिल, दक्षिण अफ्रिका, स्विट्जरल्याण्ड र नेपालमा यस्तो पद्धति अंगीकार गरिएको छ। यस्तो पद्धतिमा राज्यशक्तिलाई तीन तहका सरकारमाझ बाँडफाँट गरिएको हुन्छ। संयुक्त राज्य अमेरिका, भारत र अस्ट्रेलियाजस्ता देशमा स्थानीय निकायलाई राज्यअन्तर्गत राखिएको छ। स्थानीय तहहरू राज्यको मातहत रहन्छन् र राज्यले निर्माण गरेको कानुनअनुरूप कार्यसम्पादन गर्छन्। यी अर्धस्वायत्त निकायहरूसँग संविधानप्रदत्त राज्यशक्ति हुँदैन। तथापि संयुक्त राज्य अमेरिका र अस्ट्रेलियाजस्ता देशमा यी निकायहरूले प्रशंसनीय रूपमा काम गरेको देखिन्छ। भारतमा भने ग्राम पञ्चायत र नगर निगमहरूले खासै उल्लेखनीय काम गर्न सकेका छैनन्। जनताको घर आँगनसम्म राज्यशक्ति पुर्याउने मामिलामा भारतभन्दा नेपाल धेरै उम्दा छ। यो नेपाली जनताका लागि गौरवको कुरा हो। नेपालमा राज्यशक्तिको प्रयोग संविधानको भाग ५ मा राज्यको संरचना र राज्यशक्तिको बाँडफाँटबारे उल्लेख छ। धारा ५६ मा उल्लेख भएको छ, संघीय लोकतान्त्रिक गणतन्त्र नेपालको मूल संरचना संघ, प्रदेश र स्थानीय तह गरी तीन तहको हुनेछ। नेपालको राज्यशक्तिको प्रयोग संघ, प्रदेश र स्थानीय तहले यस संविधान तथा कानुनबमोजिम गर्नेछन्। धारा ५७ मा संघ, प्रदेश र स्थानीय तहको एकल र साझा अधिकारको व्यवस्था छ। ती अधिकारहरूको विवरण अनुसूची ५ देखि ९ सम्म विस्तृत रूपमा दिइएको पाइन्छ। संघ, प्रदेश र स्थानीय तहले आफूलाई प्राप्त अधिकारको सीमाभित्र रही राज्यशक्तिको प्रयोग गर्ने हुँदा नेपालमा समानान्तर रूपमा तीन तहका सरकार क्रियाशील रहन्छन्। तीनै तहका सरकार स्वायत्त छन्। बेलाबेलामा केही संघीय पदाधिकारीले प्रदेश र स्थानीय तह संघअन्तर्गत रहेको भन्ने गरेको पाइन्छ, जो नितान्त असत्य कुरा हो। प्रदेशको संरचना र अधिकार नेपालको संघीय पद्धति सहकारिता, समन्वय र सहअस्तित्वमा आधारित छ। आफ्नो अधिकारक्षेत्रभित्र कानुन बनाउँदा संघले देशभर या देशको कुनै भागमा लागू हुने गरी र प्रदेशले प्रदेशभर या प्रदेशभित्रको कुनै भागमा लागू हुने गरी कानुन बनाउन सक्दछ। नेपाल सरकारले राष्ट्रिय महŒवको विषय र प्रदेशबीच समन्वय गर्नुपर्ने मामिलामा प्रदेश सरकारलाई आवश्यक निर्देशन दिनसक्छ। कुनै प्रदेशमा नेपालको सार्वभौमसत्ता, भौगोलिक अखण्डता, राष्ट्रियता वा राष्ट्रिय स्वाधीनतामा गम्भीर किसिमको असर पर्ने कार्य भएमा राष्ट्रपतिले त्यस्तो प्रदेशको मन्त्रिपरिषद्लाई सचेत गराउन वा प्रदेश सभालाई निलम्बन वा विघटन गर्न सक्दछ। प्रदेश सरकारहरूले एकापसको कानुनी व्यवस्थाका साथै प्रशासकीय निर्णय या आदेशको कार्यान्वयनमा सहयोग गर्नु आवश्यक छ। एक प्रदेशले अर्को प्रदेशसँग साझा चासो र हितको सम्बन्धमा आवश्यक समन्वय गर्न सक्छन्। नेपाल सरकारले संविधान र संघीय कानुनबमोजिम आफंै या प्रदेश सरकारमार्फत स्थानीय कार्यपलिकालाई सहयोग या निर्देशन दिन सक्छ। संविधानको धारा २३४ मा संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न प्रधानमन्त्रीको अध्यक्षतामा एक अन्तरप्रदेश परिषद् रहने व्यवस्था छ। धारा २३५ मा प्रदेश र स्थानीय तहबीच सद्भाव र सहकारिता कायम गर्न सम्बन्धित स्थानीय तहसँग समन्वय गरी प्रदेश सभाले विवाद समाधान गर्ने व्यवस्था गरिएको छ। संविधानको अनुसूची ६ मा उल्लेख भएको प्रदेशको अधिकारको सूची हेर्दा प्रदेशलाई खासै महŒवपूर्ण अधिकार सुम्पिएको देखिन्न। संवैधानिक रूपमा प्रदेशको संरचना बृहत् देखिए तापनि अधिकारको मामिलामा प्रदेशलाई स्थानीय तहभन्दा कमजोर अवस्थामा राखिएको छ। स्थानीय तहलाई प्रदेशअन्तर्गत राखी प्रदेशलाई बलियो र निर्णायक स्थान प्रदान गर्नुपर्ने भनी केही पक्षबाट असन्तुष्टि पनि व्यक्त भएका थिए। अचेल राज्यशक्तिको प्रयोगको मामिलामा प्रदेशको खासै भूमिका नरहेको हुँदा खर्च मात्र बढाउने यो बोझिलो तह राखिरहनुको कुनै प्रयोजन नरहेको कुरा पनि उठ्ने गरेका छन्। केहीले प्रदेशको अधिकार संकुचित रहेको हुँदा यसलाई विस्तार गर्न मनासिब हुने विचार अभिव्यक्त गरेको पाइन्छ। संयुक्त राज्य अमेरिकाको त के कुरा, छिमेकी मुलुक भारतका राज्यहरूको जति भूमिका पनि हाम्रा प्रदेशहरूले पाएका छैनन्। यस पृष्ठभूमिमा प्रदेश संरचनाको औचित्य के हो ? भन्ने प्रश्न उठ्नु स्वाभाविक हो। संविधान निर्माताले कुन ध्येयबाट यस्तो कमजोर र निम्छरो तह राखे होलान् भन्ने ठोस कारण कतैबाट प्रकट भएको छैन। त्यसै पनि संघीय पद्धति खर्चिलो, जटिल र बोझिलो हुन्छ । त्यसमाथि तीन तहको संघीयता त झनै जटिल र कार्यान्वयन गर्न कठिन प्रणाली हो। कतिलाई संघीय पद्धतिको माध्यमबाट सार्वभौम जनताको अधिकार जनताकै नजिक पुग्नु ठूलो उपलब्धि हो भन्ने महसुस हुन बाँकी छ भने केही वर्तमान व्यवस्था र संविधानकै विरोध गर्नेहरू पनि छन्। जतिसुकै तर्कवितर्क, संवाद र वादविवाद गरे तापनि नेपालजस्तो देशमा तीन तहको संघीयताको औचित्य पुष्टि गर्न अत्यन्तै कठिन छ। जे जस्तो अवस्थामा होस्, मुलुकले तीन तहको संघीय पद्धति अपनायो र अनेकौं आलोचना र प्रश्नका बीच यो क्रियाशील छ। विरोध गर्नेहरूले जति नै तर्कसंगत कुरा गरे तापनि हाम्रो वर्तमान राजनीतिले प्रदेश तह खारेज गर्ने क्षमता राख्दैन र त्यस्तो खालको मुडमा पनि देखिँदैन। प्रदेश खारेज गर्ने होइन, बरु यसलाई अझै अधिकारसम्पन्न बनाउनुपर्छ भन्ने अभिमत पनि सबल र हस्तक्षेपकारी तवरले प्रकट हुने गरेका छन्। राजनीतिमा कुनै पनि कुरा पूर्ण सत्य र पूर्ण झूटो हुँदैन। राजनीति शक्तिका लागि संघर्षको खेल भएको हुँदा समय र परिस्थिति अनुसार राजनीतिक प्रणालीको विस्थापन र स्थापना हुन्छ। जुनसुकै राजनीतिक पद्धतिले आफ्नो स्थायित्व चाहन्छ र विभिन्न तहका राजनीतिक एकाइमा कार्यरत शक्तिहरू आफ्नो औचित्य प्रमाणित गर्न प्रयत्नशील रहन्छन्। अहिले नेपालको प्रदेश तहले राज्यशक्तिको प्रयोगमा महत्वपूर्ण स्थान हासिल गर्न नसकेकै अवस्था हो। करिब साढे तीन वर्षको अनुभवमा बरु स्थानीय सरकारहरूले जनस्तरमा आफ्नो औचित्य प्रमाणित गर्दै केही हदसम्म सफलताका साथ क्रमशः संस्थागत रूप प्राप्त गरेका छन्। परन्तु प्रदेश तहबाट त्यस्तो कुनै वर्णनीय काम हुन सकेको छैन। तथापि राजनीति औचित्य र आवश्यकताको बाटोमा मात्र यात्रा गर्दैन। प्रदेश तहले आर्थिक र सामाजिक क्षेत्रमा ठोस योगदान दिन नसकेको साँचो हो। किन्तु राजनीतिक क्षेत्रमा यसले धूम मच्चाइसकेको छ। वर्तमान समयमा निर्णायक भूमिकामा रहेका राजनीतिक दलहरू प्रदेश राजनीतिको खेल मैदानमा जमिसके। हाम्रो जस्तो तरल वातावरणमा कुन राजनीतिक दल औचित्य र अनौचित्यको छानबिन गरेर विवेकपूर्ण निर्णय गर्न तयार होला ? अर्को कुरा, जुन राजनीतिक शक्तिले वर्तमान प्रणालीको स्थापना गर्यो, त्यही शक्ति आफ्नै हितमा खडा भएको संरचना भत्काउन कसरी तयार होला ? कुरा यति मात्र होइन। संघीय प्रणालीको महŒव काठमाडौं, पोखरा, भरतपुर, विराटनगर, झापा र बुटवललाई त्यति महसुस हुँदैन, जति ताप्लेजुङ, रसुवा, डोल्पा, जुम्ला, बाजुरा र महोत्तरीलाई हुन्छ। संघीय प्रणालीको उपादेयता देशको अर्थतन्त्र, शिक्षा, मिडिया र सामाजिक आर्थिक क्षेत्रमा वर्चस्व जमाएर बसेकालाई भन्दा वञ्चितीकरणमा परेका र समुदायको सीमान्तमा बस्ने नागरिकहरूलाई ज्यादा छ। सीमित भूमिका, बृहत् संरचना प्रदेशको भूमिका सीमित छ। संविधानले प्रदेशलाई राष्ट्रिय जीवनलाई अमूल्य योगदान दिन सक्ने खालको अधिकार प्रदान गरेको छैन। प्रदेशले स्थानीय तहलाई कुनै निर्देशन र मार्गदर्शन गर्ने अधिकार राख्दैन। प्रदेश र स्थानीय तहको अन्तर्सम्बन्ध आदेशात्मक नभई अनुनयात्मक मात्र छ। साधन स्रोतको अभावले गर्दा सधै संघको अनुग्रहमा सीमित हुने वाध्यता छ। कार्यक्षेत्रको तुलनामा प्रदेशको संरचना अत्यन्तै व्यापक र विस्तृत छ। पाएको अधिकारलाई एक क्षणका लागि बिर्सेर प्रदेशको कार्यपालिका र विधायिका निर्माणको जटिल कार्यविधि हेर्ने हो भने यो अत्यन्तै महŒवपूर्ण र निर्णायक भूमिकाप्राप्त संगठन देखा पर्छ। प्रदेश राजनीतिक खेलको एक विशाल अखाडा हो। त्यहाँ राजनीतिक आयामको परिपूर्तिकै लागि मात्र ठूलो जनशक्ति र स्रोतको दरकार पर्दछ। समृद्धिको भूमिकामा सीमितता देखिए तापनि प्रादेशिक संरचना राजनीति खेलेरै कहिल्यै फुर्सद नहुने खालको छ। सबै राजनीतिक खेलाडीहरू जनसरोकारभन्दा बाहिरका गतिविधिमा अविरल व्यस्त देखिन्छन्। कोही फुर्सदमा छैन। यसो गर्न सके प्रदेशको औचित्य प्रमाणित हुन्छ संविधानका स्थूल अक्षरहरूमा मात्र भूमिका खोज्ने हो भने प्रदेशहरू कुहिराका काग बन्नेछन्। प्रदेश नेतृत्वले आफ्नो भूमिका संविधानमा मात्र नभई समन्वयमा खोज्नु जरुरी छ। हाम्रो संघीय पद्धति प्रतिस्पर्धामा आधारित होइन। हाम्रो संविधान पनि समन्वय र सहकारितामा विश्वास गर्दछ। तथापि विकासको मामिलामा संघप्रदेश, प्रदेशप्रदेश र प्रदेशस्थानीय तहबीच प्रतिस्पर्धा हुनु नितान्त जरुरी छ। प्रदेशले आफ्नो औचित्य र उपादेयता संविधानका पानामा होइन, सूक्ष्म तवरले प्रदेशको कुनाकन्दरामा खोज्नुपर्छ। छुट्टै प्रकारका तुलनात्मक लाभका क्षेत्रको पहिचान, प्रदेशमा लगानीको वातावरण, लगानीकर्तालाई विचलित हुन नदिई अड्याएर राख्नु र आफ्ना जनताका लागि आफ्नै प्रदेशभित्र रोजगारीका अवसर सृजना गर्नु नै संघीय पद्धतिको सफलताको कडी हो। अमेरिकी संघीय प्रणाली यही तरिका अपनाएर सफल भएको हो। प्रदेशको नेतृत्व सवल र कुशल हुने हो भने संघलाई कन्भिन्स गराएर थप स्रोत प्राप्त गर्न सकिन्छ। संघीय प्रणालीमा प्रदेश तह नै समृद्धिको वाहक र संघ सहजकर्ता हो भन्ने सन्देश प्रवाह गर्न आफ्नो प्रदेशको सामुदायिक, सांस्कृतिक, पर्यटकीय, औद्योगिक, वन्य र कृषिका लाभका क्षेत्रहरू पहिचान गर्नु आवश्यक छ। संघीय पद्धतिमा सरकारी संस्था मात्र होइन स्थानीय नेता र जनतामा समेत समृद्धि उन्मुख प्रतिस्पर्धाको दरकार छ। आरोप र वास्तविकता नेपालको राजनीति प्रायः विवश र लाचार अवस्थामा देखिन्छ। कहिल्यै मिलेर नबस्ने र राजनीतिक खेलका हरेक लक्ष्मणरेखाको उल्लंघन गर्न सदा तत्पर रहने केन्द्रीय राजनीतिको प्रवृत्ति सरुवा रोग बनेर प्रदेशसम्म पुगेको छ। रातोदिन राजनीतिमा मात्र अल्झनुमै व्यस्त नेताका समृद्धिका धक्कुहरू फगत लफ्फाजी प्रतीत हुन्छन्। उत्पन्न परिस्थितिको विरोध गर्नेहरू पनि राजनीतिको केन्द्रबिन्दुमा रहेका कर्ताहरूमा भन्दा पनि व्यवस्थामा खराबी भेट्टाइरहेका छन्। वातावरण यस्तो बनाइएको छ कि सारा बेथितिको जड संघीय प्रणाली नै हो। दोष जति खेल मैदानलाई बोकाइएको हुँदा नियम तोड्ने खेलाडीलाई हाइसन्चो भएको छ। पदाकांक्षी राजनीतिक कार्यकर्ता आफ्नो नेतासँग त्यति नै डराउँछ जति पदोन्नतिको पंक्तिमा उभिएको कर्मचारी हाकिमसँग। केन्द्रको नेतासँग वादविवाद गर्न थाल्यो भने अनिकालको ढिकी जस्तो हुनुपर्छ भन्ने बुझेको कार्यकर्ता जानेर पनि अन्जान बन्न बाध्य छ। केन्द्रका राजनीतिक गुरुहरूबाट प्रदेशका चेलाहरूले सिकेको दीक्षा पदीय तिकडमबाजी हो। यो लोलुपताको रुझान समवेत रूपमा सबै दलमा व्याप्त छ। एक सदस्यीय दल र स्वतन्त्र सांसदसमेत यो दौडका निर्णायक खेलाडी बन्न सफल भए। तर गुरुले सबै हुनर नसिकाएको हुँदा प्रादेशिक चेलाहरू अलि बल्ड्याङ खान पुगेका छन्। जहिलेसम्म प्रदेशको राजनीतिमा केन्द्रीय नेताहरूको वर्चस्व रहन्छ, तहिलेसम्म प्रदेशले आफ्नो खुट्टाले टेक्नु असम्भव छ। अन्त्यमा प्रदेशमा हर्ताकर्ता भएर बसेका सबै राजनीतिक दलहरूले प्रदेश संरचनाको औचित्य छैन भनेर विरोध गरिरहनेहरूको आरोपलाई आफैं पुष्टि गरिदिए। विद्यमान राजनीतिक पद्धतिका खेलाडीले नै व्यवस्था विरोधीहरूको दिल खुस पारेको योभन्दा उम्दा उदाहरण अर्को के होला ? हतार गरे मुसिबतमा परिन्छ भन्ने लोकोक्तिलाई परिपुष्ट गर्दै नवसत्तारोही नेता पनि निन्दित र उपहसित हुन निकै राम्रोसँग सफल भए। संघीय प्रणालीलाई सिंहदरबारले नभई समुदायले हुर्काउने हो भन्ने कुराको हेक्कासम्म नराखेपछि हुने त यही नै हो। व्यवस्थाका सञ्चालकहरू नै व्यवस्थाको हुर्मत लिन तल्लीन हुन थालेपछि पशुपतिनाथले मात्र कति दिन थामेर राख्लान् खै ! संघीय प्रणालीको माध्यमबाट नागरिक अधिकारको जगेर्ना र समृद्धि हासिल हुनेछ भनी आशा गरेर बस्ने जनताले लोकतान्त्रिक गणतन्त्रका प्रतिनायकहरूको मति सुध्रिने आशा गर्नुबाहेक अर्को उपाय छैन। परन्तु केन्द्रदेखि सुदूर गाउँसम्म अड्डा जमाएर बसेका प्रदेशका प्रतिनायकहरूले आआफ्नो मति सुधारेर नायक बन्ने गतिमा अघि बढ्नुको विकल्प छैन।"
जनाधार भएर पनि कमजोर कांग्रेस,"दुईचार महिना ढिलो छिटो संघीय संसद्को चुनाव हुन्छ नै। संसद् पुनस्थापना भएमा पनि छिटै नै चुनाव हुन्छ। देश आज निकै अप्ठ्यारो परिस्थितिमा उभिएको छ। विभिन्न पार्टीहरू फुटको अवस्थामा छन्। मुलुकमा मनपरी तन्त्र चलिरहेको छ। नियम र कानुनको अपव्याख्या भइरहेका छन्। यस्तो राजनीतिक अवस्थामा पनि देशकै ठूलो, पुरानो र विश्व मञ्चमा विश्वास बनाएको दल नेपाली कांग्रेसको भूमिका निकै निराशाजनक देखिन्छ। देशलाई नेतृत्व गरेर अगाडि बढ्नुपर्ने समयमा कांग्रेस चुप लागेर बस्यो। अहिले समय घर्किइसकेको छ। यस्तो अवस्थामा कांग्रेसले बिल्कुलै अस्वाभाविक र नसुहाउँदो गठबन्धन गरेर बसिरहेको देखिन्छ। नेपाली कांग्रेसबाट नेपाली जनताले प्रभावकारी, सशक्त र नेतृत्वदायी भूमिका खोजिरहेका छन्। तर, कांग्रेसको दिमागमा त्यो कुरा छिर्न सकेको छैन। नेपाली कांग्रेस यस्तो जनाधार भएको राजनीतिक दल हो जसको क्रियाशील सदस्यतामात्रै आज दस लाख पुगिसकेका छन्। तर, यो ठूलो जनसमूहलाई परिचालन गर्नु त परको कुरा यो शुभचिन्तक समूहको चाहनासमेत बुझ्न नखोज्ने कांग्रेस नेतृत्वको शैली चित्तबुझ्दो छैन। नेपाली कांग्रेस आफैंमा ठूलो गौरवपूर्ण इतिहास बोकेको राजनीतिक दल हो। विश्व मञ्चमा चिरपरिचित र विश्वका राजनीतिक शक्तिहरूले विश्वास गरेको एउटा सशक्त लोकतान्त्रिक शक्ति नेपाली कांग्रेस विश्व मञ्चमा सबैभन्दा प्रभावकारी नेपाली राजनीतिक शक्ति हो। इतिहासमा कहिल्यै नदबेको र नझुकेको कसैसँग मोलमोलाइ गरेर सम्झौता नगरेको कांग्रेस त्यही इतिहासका कारण अन्तर्राष्ट्रिय राजनीतिक शक्तिमाझ विश्वासिलो बनेको हो। पञ्चायती व्यवस्थामा राजाले सम्झौता गरेर मुलुक चलाउने प्रस्ताव गर्दा राजासँग लोकतन्त्र र जननिर्वाचित सरकार, संसदीय प्रणालीको अडान राख्ने शक्ति नेपाली कांग्रेस नै हो। संसदीय प्रजातन्त्र निःशर्त राजाले स्वीकार गर्नुपर्छ भनेर पञ्चायत व्यवस्थाविरुद्ध लड्दै आएको तथा २००४ सालदेखि आजसम्मका सबै राजनीतिक घटनामा मुलुकवासी जनतालाई नेतृत्व दिँदै आएको, लोकतान्त्रिक शक्ति नेपाली कांग्रेस आज किन दिशाविहीन देखिन लागेको छ। आज कांग्रेसको यस्तो हविगत किन भयो ? यसका पछाडि के कारण होला ? यी र यस्तै यावत प्रश्नको उत्तर खोज्नुपर्ने समय आएको छ। नेकपा माओवादी अहिले निकै कमजोर छ। नेकपा एमाले पनि फुटको संघारमा पुगेका कारण चुनाव जित्ने सम्भावना छैन। मधेसी दलका नेताहरूले पनि एकले अर्कोलाई कारबाही गरेर पार्टी फुटाउन तमतयार छन्। अन्य पार्टीहरू कमजोर हुँदै गएका छन्। अहिले नेपाली कांग्रेससामु न कहाँ पुग्ने भन्ने लक्ष्य छ न त कुनै योजना नै। स्थापनाको सात दशक बित्दासम्म आफ्नो निश्चित कार्यदिशा, उद्देश्य, लक्ष्य लिएर अगाडि बढिरहेको कांग्रेस आज किन अचानक दिशाविहीन बन्न पुग्यो ? नेपाली कांग्रेस जनताको म्यान्डेटविपरीत अगाडि सर्ने राजनीतिक शक्ति होइन। तर किन अहिले नेपाली कांग्रेसका नेता नेपाली जनताको म्याण्डेटविपरीत सत्ताका लागि असफल प्रयत्न गर्दैछन् ? कांग्रेस आज जुन गठबन्धनमा छ त्यो उसको लागि सुहाउँदो गठबन्धन हो ? अवश्य पनि होइन। अहिलेका नेपाली कांग्रेसका नेताले पार्टीलाई सुहाउने काम गरिरहेका छैनन्। कांग्रेस अहिले जुन गठबन्धनमा छ र जे गरिरहेको छ त्यो उसका मतदातालाई चित्त बुझिरहेको छैन। जुन समयमा कांग्रेसले गठबन्धन गरेर सरकारको नेतृत्वका लागि अघि सर्नुपर्ने थियो त्यो समयमा चासो नदेखाएको पनि जनतालाई चित्त बुझिरहेको छैन। नेपाली कांग्रेस किन आज गठबन्धनमा छ ? के नपाली कांग्रेसलाई आजको दिनमा गठबन्धनको खाँचो थियो। त्योभन्दा पनि महŒवपूर्ण कुरा त के कांग्रेस आज जुन गठबन्धनमा छ त्यो उसका लागि सुहाउँदो गठबन्धन हो ? संसद्मा एक सांसद सदस्यमात्रै भएको राजनीतिक दल र सत्तासीन नेकपा एमालेको विद्रोही गुटका नेता र तत्कालीन नेकपाबाट अलग्गिएको माओवादी केन्द्रजस्ता दल र समूहसँग नेपाली कांग्रेसले गठबन्धन गर्नु अनि समान भोटिङ राइटको गठबन्धन सदस्य बन्नु दुर्भाग्यपूर्ण हो। के नेपाली कांग्रेसको हैसियत एमालेको विद्रोही समूहको बराबरी हो ? जुन समूहका नेताहरूले आफ्नो मूल पार्टी एमाले त्याग्ने हिम्मत गरिरहेका छैनन् तिनै नेताहरूलाई समान हैसियत कांग्रेसले किन दिइरहेको छ ? दिनभर भौंतारिएका यी नेताहरू बेलुका आफ्नै घर फर्किए भने त्यो बेला कांग्रेसले के गर्छ ? कांग्रेसका वर्तमान नेताले यी आठदस लाख क्रियाशील सदस्य, कार्यकर्ता, शुभचिन्तक, पेशागत व्यावसायी बुद्धिजीवीहरू, भातृ तथा भगिनी संगठनहरू यी सबका प्रति आज विश्वासघात गरेको भान भएको छ। नेताको गतिविधिले यी सबै शुभचिन्तकको मन दुखाएको छ र नैराश्यता सृजना गरेको छ। कांग्रेससँग सम्वद्ध कार्यकर्ता, जनताको बुझाइ र भनाइ अझै पनि एउटै छ नेपाली कांग्रेस आफैंमा सक्षम छ, जनआधार भएको राजनीतिक शक्ति हो। लोकतान्त्रिक शक्ति हो। विश्वले पत्याएको एकमात्रै लोकतान्त्रिक दल हो। यस्तो दलले आफ्नो नीति, सिद्धान्त र कार्यक्रमको आधारमा अगाडि बढ्नुपर्छ। आफ्नो बाटो हिँड्नुपर्छ, जनसमक्ष जानुपर्छ। कसैसँग गठबन्धन गर्न आवश्यक छैन। राजनीतिमा अगाडि एक दुई दशक सत्ता बाहिर वा सत्तामा बसे पनि राजनीतिक रूपले मुलुकको नेतृत्व लोकतान्त्रिक विचारले नै गर्छ। नेपाली कांग्रेसले नै गर्छ। अहिलेको राजनीतिक परिदृष्यले पनि त्यही देखाएको छ। त्यसो हुँदा कांग्रेसले भारत र चीनसँगको मित्रवत् सम्बन्धलाई समय र परिस्थितिअनुसार असल बनाउँदै लैजानुपर्छ। जब दुई देशको सम्बन्धलाई मजबुद बनाउन सकिन्छ, त्यसले शक्ति सन्तुलन गर्छ। यसैगरी दाता राष्ट्र, शक्ति राष्ट्र र संसारका सबै मित्रराष्ट्रसँगको सम्बन्ध सुमधुर बनाउने हो भने त्यसले कांग्रेसलाई निकै फाइदा पुर्याउँछ। त्यसपछि लोकतान्त्रिक संसदीय प्रणालीलाई सुदृढ बनाउन, संविधानसभाले जारी गरेको नेपालीको संविधान २०७२ को सवल कार्यान्वयनका लागि आउने संसदीय निर्वाचनमा कसैसँग गठबन्धन र सिट तालमेल नगरी नेपाली कांग्रेस एक्लै अगाडि बढ्न र जनसमक्ष जानुपर्छ। त्यसका लागि लोकतान्त्रिक विधिद्वारा वडादेखि केन्द्रसम्मका सबै महाधिवेशन सम्पन्न गर्ने तथा पार्टी र नेतृत्वले नयाँ नेतृत्व तथा उर्जा लिएर आगामी संघीय संसद्को निर्वाचनमा आफूलाई प्रचण्ड बहुमतका साथ निर्वाचित भएर देश हाँक्ने अठोट र आँटका साथ अगाडि बढ्नुपर्छ। दुईचार महिना ढिलो छिटो संघीय संसद्को चुनाव हुन्छ नै। संसद् पुनस्थापना भएमा पनि छिटै नै चुनाव हुन्छ। त्यसमा शंका गर्नुपर्ने ठाउँ छैन। अब नेपाली कांग्रेसजस्तो लोकतान्त्रिक पार्टीले अहिले आएर ससाना बामपन्थीहरूसँग गठबन्धनमा बाँधिने गठबन्धन कै आधारमा चुनावमा जाने सिट तालमेल गर्ने काम कदापि गर्नु हुँदैन। कांग्रेसलाई गठबन्धनमा बाँधिएको कांग्रेसको हित चाहनेहरूले देख्न चाहेका पनि छैनन्। यसरी गठबन्धनमा बाँधिएर चुनावमा जाँदा कांग्रेसलाई ठूलो घाटा हुने निश्चित नै छ। अब यसरी चनावमा गएमा जुन क्षेत्रमा कांग्रेसको पकड छ, त्यस्तो क्षेत्रहरू बामपन्थीहरूले आफू लिन खोज्ने र नेपाली कांग्रेसलाई साइजमा ल्याउने गर्छन्। अब पनि प्रचण्डसँग सिट तालमेल गर्ने वा नेकपा एमाले बाट फुटेर गएका माधम नेपाल समूहसँग तालमेल गर्ने हो भने तालमेलको चक्करमा कांग्रेसले कुन ठाउँबाट, कुन क्षेत्रबाट चुनाव लड्ने अनि कति सिटका लागि लड्ने ? त्यसैले कांग्रेसले आफ्ना खुट्टामा आफैं बन्चरो हान्नु हुँदैन। तालमेलमा गएमा जनताले त होइन तर कांग्रेस आफैंले आफूलाई नै आकारमा झार्ने छ। त्यस्तो काम कांग्रेसको नेतृत्वले गर्नु हुँदैन। कांग्रेसले जित्ने चितवनको चुनावी क्षेत्र प्रचण्डको छोरीलाई छोड्नुपर्ने, कांग्रसले जित्ने गोर्खाको क्षेत्र बाबुरामलाई सहयोग गरीदिनुपर्ने, कांग्रेसले जित्ने सप्तरीको क्षेत्र उपेन्द्र यादवलाई दिनुपर्ने यसरी जिताउने सिट तालमेल गर्ने काम गर्दा कांग्रेसको सिट संख्या उल्टै झर्ने छ। कांग्रेसले अब पनि गठबन्धन गराउने चुनावी तालमेल गर्ने काम गर्यो भने बहुमतको सरकार बनाउने हैसियत राख्दैन। कांग्रेस आफंैमा सक्षम पार्टी हो। १० लाखभन्दा बढी क्रियासिल सदस्य भएको पार्टी कांग्रेसको ०४६ सालयता कुनै पनि निर्वाचनमा भोट घटेको छैन। झरेको भोटमा कांग्रेसको भोट अझ बढी नै आएको छ। बामपन्थीहरू मिलेर उनीहरूको उमेद्वारले चुनाव जित्यो होला तर कांग्रेसको भोट घटेको छैन। परिणाममा कांग्रेस हारे पनि मतदाता बढेकै छा्। त्यो गणितलाई कांग्रेसको नेतृत्वले बुझ्नुपर्छ। नेकपा माओवादी अहिले निकै कमजोर छ। नेकपा एमाले पनि फुटको संघारमा पुगेका कारण चुनाव जित्ने सम्भावना छैन। मधेसी दलका नेताहरूले पनि एकले अर्कोलाई कारबाही गरेर पार्टी फुटाउन तमतयार छन्। यसको अर्थ एक त नेपाली कांग्रेस आफैं बलियो पार्टी। त्यसमा झनै अन्य पार्टीहरू कमजोर हुँदै गएका छन्। यस्तो अवस्थामा पनि कांग्रेसले तालमेल गर्छौं भनेर अन्य कमजोर पार्टीलाई उकास्न खोज्छ भने आफैं हिलोमा फस्ने निश्चित छ। त्यसैले कांग्रेसले यो गणितलाई बुझ्नुपर्छ। चुनावमा एक्लै भिड्नुपर्छ र नेपालको बलियो प्रजातान्त्रिक पार्टीको हैसियतले जनमत लिएर नेपालको नेतृत्व गर्नुपर्छ।"
फुर्सदमा सिर्जनात्मक बन्ने कि ?,"संसारमा सबैभन्दा महत्त्वपूर्ण भनेकै समय हो। यसको न कुनै मूल्य छ न यसलाई रोक्न, छेक्न सक्ने कसैको तागत छ। बस यही समयले मान्छेलाई महान् बनाउँछ, बलवान् बनाउँछ र यसैले तुच्छ र निर्बल पनि बनाउँछ। मानवदेखि जीवजन्तु प्राणीसम्मले समयकै पाबन्दीमा जीवन बिताउनै पर्छ। जीवनयापन तथा व्यवहारमा सबैभन्दा सस्तो र सहज रूपमा उपलब्ध हुने फेरि समय नै हो। साथीभाइसँग होस् या चाहे घरपरिवारसँग, अमूल्य समयको धेरै भाग यसै खेर फ्याँकिरहेका हुन्छौं। अहिलेको सामाजिक सञ्जाल होस् या राजनीतिक विश्लेषण, ज्ञानको भण्डार उपयोगको तुलनामा दुरुपयोग नै बढी भएको देखिन्छ। बस्, आफूलाई सिर्जनात्मक बनाउनु पर्यो। दुनियाँमा आफू चिनाउने यो समयको उपहार हो। लगनशील र सिर्जनशील भइदिनुभयो भने तपाईको जीवनको यो टर्निङ प्वाइन्ट हुनसक्छ। अझै भन्नुपर्दा हाम्रो देशमा यसको दुरुपयोग चरम उत्कर्ष नै देखिन्छ। हरेक समय ज्ञान प्राप्त गर्न खोजिरहेका हुन्छौं तर प्राप्त ज्ञान बाँड्न भने कन्जुस्याइँ गर्छौं। किताबमा ढड्डा पढेर आर्जन गरेको ज्ञानलाई मात्र होइन, जीवनमा आफूले पढेर वा परेर, जानेर, सिकेर आर्जन गरेको अनुभवरूपी ज्ञान बाँडेमात्र आफ्नो ज्ञानको तह पनि बढ्छ। प्राप्त ज्ञान जीवनभर रहिरहन्छ जबसम्म मस्तिष्कले सम्झन सक्छ। अहिलेको आधुनिक युग विज्ञानको युग हो। युवा सन्तति धर्म, संस्कृति, अध्यात्म र परम्पराभन्दा प्रमाणित, तथ्य र मूर्त कुरामा विश्वास गर्छन्। सनातनी तत्य र पौराणिक कथाहरूलाई वास्तविक कथाहरू नै ठान्छन्। हामी कखगघ भन्दा पहिले एबीसीडी सिकाउन खोज्छौं। नेपालीभन्दा अंग्रेजी बोलेको रुचाउँछौं। सन्तानलाई नेपाली भजन, प्रवचन होइन, हिन्दी र अंग्रेजी गीत र डाइलग सिकाउँछौ। सम्भवत यो समयको प्रतिस्पर्धात्मक युगको बाध्यता पनि हो। डेढ वर्षदेखि कोरोना महामारीले विश्व आतंकित छ। करोडौं मान्छे घरमा बसेर अमूल्य समय व्यतीत गरिरहेका छन्। करोडौं संख्यामा संक्रमित भएका छन्, लाखौं संख्यामा मृत्यु भइसकेका छन्। प्रथम लहरपछि अहिले दोस्रो लहर चलेको छ। कति लहरमा गएर अन्त हुने हो कसैले अनुमान गर्न सकिरहेका छैनन्। कोरोनासँग लड्न र यसलाई उन्मूलन गर्न भारत, चीन, रुस, बेलायत, अमेरिकाजस्ता राष्ट्रले कोरोनाविरुद्धको खोप उत्पादन गरी लगाउँदै छन्। तथापि अहिलेसम्मको रेकर्ड अनुसार विश्वमा कुल जनसंख्याको ५९ प्रतिशतले मात्र पूर्णरूपमा भ्याक्सिन लगाउन पाएका छन् जसमा अमेरिका, बेलायतजस्ता देशले ४० प्रतिशतभन्दा बढी जनतालाई पूर्णरूपमा खोप लगाइसकेका छन्। छिमेकी देशहरू भारत, नेपाल, बंगलादेश, पाकिस्तान, श्रीलंकाजस्ता धेरै देशका ५ प्रतिशतभन्दा कमै जनताले पूर्ण रूपमा खोप लगाउन पाएका छन्। छिट्टै खोप लाउन पाउने आशा पनि कमै देखिन्छ। पाँच सातादेखि लकडाउन हुँदा नेपालीको जनजीवन अस्तव्यस्त छ। अमूल्य समयहरू धेरैको फेसबुक, फिल्म, टिकटक र राजनीतिक खिचातानीका अप्राकृतिक खेलहरूका समाचार हेरेरै बित्ने गरेका छन्। समयलाई उपयोग गर्दै केही समसामयिक विषयका लेख, आफू घुमेडुलेका ठाउँको यात्रा स्मरणहरू, आफ्नो जीवनका अनुभूति र संस्मरणहरू, धर्मसंस्कृति र चाडपर्वबारे जानकारी आदि तथा अन्य रोचक लेखहरू लेख्ने अवसर समयले सबैलाई जुराइदिएको छ। बस्, आफूलाई सिर्जनात्मक बनाउनु पर्यो। दुनियाँमा आफू चिनाउने यो समयको उपहार हो। लगनशील र सिर्जनशील भइदिनुभयो भने तपाईको जीवनको यो टर्निङ प्वाइन्ट हुनसक्छ। कुनै पनि विषयवस्तुबारे लेख्दा सो विषयको सैद्धान्तिक ज्ञानको महत्त्वपूर्ण भूमिका रहन्छ। युट्यूबमा लेख्न सिकाउने भिडियो र वेवसाइटहरू लेखहरू प्रशस्त आएका छन्, केवल तपाईंको जाँगरको खाँचो छ। लेख्ने कला भनिए पनि यो एउटा रुचिको विषय पनि हो। रुचिले कलाको विकास गर्छ। लेख्न मन लाग्नु मात्र पर्छ, अनुसन्धान तथा जानकारहरूसँग सम्बन्ध स्वतः बढ्छ। लामो समय घरमा बस्ने वा निवृत्त भएको फुर्सदको समयमा हामीले विशेषगरी घर, व्यवहार, व्यापार, जागीर वा अरू कुनै सेवामा लामो समय बिताएकाले आफ्नो व्यावसायिक ज्ञान, निजी जीवनका अनुभूतिहरू, यात्राका संस्मरणहरू, वंशको इतिहास, आफ्नो संस्कृति परम्परा तथा जीवनदर्शन आदिबारे कलम चलाउँदा एकातिर अमूल्य सम्पत्ति संरक्षण हुन्छ, समयको सदुपयोग हुन्छ भने अर्कोतिर ज्ञान तथा अनुभवको उपयोगले सन्ततीले धेरै जान्नेबुझ्ने छन्। जीवनको उत्तरार्ध छ भने मन बहलाउने साथी पनि बन्ने छ, लेखन र अध्ययन। फुर्सदको समयमा ज्ञानको भण्डार खोलौं। पढ्ने र लेख्ने बानी बसालौं।"
ओलम्पिक दिवस मनाइयो,"काठमाडौं : नेपालमा विभिन्न कार्यक्रम आयोजना गरी ओलम्पिक दिवस मनाइएको छ। नेपाल ओलम्पिक कमिटीले शनिबार सातदोबाटोस्थित मुख्यालयमा एक कार्यक्रम आयोजना गरी ओलम्पिक दिवस मनाएको छ। कोरोना भाइरसको महामारीका कारण सम्पूर्ण सुरक्षा मापदण्ड अपनाएर ओलम्पिक दिवस मनाइएको नेपाल ओलम्पिक कमिटीले जनाएको छ। कार्यक्रममा युवा तथा खेलकुदमन्त्री एकबाल मियाँले नेपालको झण्डा झण्डोत्तोलन गरेका थिए। कार्यक्रममा खेलकुदमन्त्री मियाँ र नेपाल ओलम्पिक कमिटीका अध्यक्ष जीवनराम श्रेष्ठबीच मैत्रीपूर्ण टेबुलटेनिस खेल भएको थियो। कार्यक्रममा नेपाल ओलम्पिक कमिटीका पूर्व अध्यक्ष ध्रुवबहादुर प्रधान, उपाध्यक्ष तथा कार्यकारी निर्देशक चतुरानन्दराज बैद्य, महासचिव निलेन्द्र श्रेष्ठलगायत खेलाडी, प्रशिक्षकहरूको उपस्थिति रहेको थियो। नेपालमा सन् २०११ देखि प्रत्येक वर्ष ओलम्पिक दिवस मनाउन थालिएको हो। यसपटक नेपाल ओलम्पिक कमिटीलगायत विभिन्न संघ संस्थाले दुई सय ३१ वटा कार्यक्रम आयोजना गर्ने जनाइएको छ। ओलम्पिक दिवसकै अवसरमा पोखरामा आर्चरी संघको आयोजनामा टोकियो ओलम्पिकका लागि प्रशिक्षणमा रहेका खेलाडीहरूले आर्चरी खेलको प्रदर्शन गरेका थिए। यस्तै फेन्सिङ संघको आयोजनामा फेन्सिङको प्रदर्शनी खेल सञ्चालन गरिएको गरिएको थियो। बाँकेमा मंगोलियन जुडो डोजोद्वारा जुडो खेलको प्रदर्शन गरिएको थियो। यसैगरी भीएस निकेतन स्कुलले २५० विद्यार्थीहरूबीच भर्चअल चित्रकला प्रतियोगिता आयोजना गरेको थियो। आगामी पाँच दिनसम्म विभिन्न कार्यक्रम आयोजना गरी ओलम्पिक दिवस मनाइने नेपाल ओलम्पिक कमिटीले जनाएको छ।"
चर्चित धावक मिल्खा सिंहको निधन,चण्डीगढ : भारतका चर्चित धावक मिल्खा सिंहको शुक्रबार राति निधन भएको छ। ९१ वर्षका सिंहलाई असहज भएपछि चण्डीगढस्थित पीजीआई अस्पतालमा भर्ना गराइएको थियो। मिल्खा सिंहले एक महिनाभन्दा बढी समय कोरोनासँग संघर्ष गरेका थिए। पछिल्लो समय कोरोना नेगेटिभ भए पनि उनको स्वास्थ्य निकै बिग्रिएको थियो। उनको स्वास्थ बिग्रिएका कारण धेरै कोसिसका बाबजुद पनि बचाउन नसकिएको चण्डीगढस्थित पीजीआई अस्पतालका प्रवक्ता अशोक कुमारले बताएका छन्। उनका अनुसार मिल्खा सिंहको निधन शुक्रबार राति ११ः३० बजे भएको हो। २० मेमा उनलाई अस्पतालको आईसीयूमा भर्ना गरिएको थियो। १३ जुनसम्म उनी आईसीयूमै थिए र यस दौरान उनले कोरोना पनि जितेका थिए। १३ जुनमा कोरोनाको रिपोर्ट नेगेटिभ आए पनि कोभिडसम्बन्धी समस्या जारी नै रहेपछि उनलाई फेरि आईसीयू भर्ना गरेर उपचार गरिएको थियो। पाँच दिनपहिले मात्रै मिल्खा सिंहकी पत्नी निर्मल सिंहको निधन पनि कोरोनाकै कारण भएको थियो। उनी ८५ वर्षका थिइन्। सन् १९६० मा रोम ओलम्पिकमा मिल्खा फाइनल राउन्डमा चौथो स्थानमा आएका थिए। यसबाहेक उनले एसियाली खेलकुदलगायत विभिन्न प्रतियोगिता उत्कृष्ट प्रदर्शन गरेका थिए। उनको जीवनीमा भाग मिल्खा चलचित्रसमेत निर्माण भएको छ। मिल्खा सिंहको निधनमा भारतीय प्रधानमन्त्री नरेन्द्र मोदीलगायतका व्यक्तिहरूले गहिरो दुःख व्यक्त गरेका छन्।
