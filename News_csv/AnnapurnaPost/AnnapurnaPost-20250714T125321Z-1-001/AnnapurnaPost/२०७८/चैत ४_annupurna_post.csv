शीर्षक,विवरण
राष्ट्रिय गौरवको कोरला सडक अलपत्र,"मुस्ताङ: जोमसोमउत्तरदक्षिण व्यापारिक मार्ग विस्तारित आयोजनाअन्तर्गत उत्तरी चीनको स्वशासित क्षेत्र कोरला नाका जोड्ने राष्ट्रिय गौरवको बेनीजोमसोमकोरला सडक निर्माण कप्पनी र ठेकेदारको ढिलासुस्तीले लामो समयदेखि अलपत्र परेको छ। २०७४ सालदेखि निर्माण आरम्भ गरिएको बेनीजोमसोमकोरला सडकको कोवाङजोमसोम १८ किमी र उपल्लो मुस्ताङको चराङ छोसेर २५ किमी सडक विगत २ वर्षदेखि अलपत्र परेको हो। भौतिक पूर्वाधार मन्त्रालयले २०७४ सालमा बेनीजोमसोम ७६ किमी ४ खण्ड र जोमसोमकोरला ११० किमी सडक ७ खण्डमा सडक स्तरोन्नतिको योजना अघि बढाएको थियो। जसअन्तर्गत जोमसोमकोरला ७ खण्डमध्ये ६ खण्ड कालिगण्डकी करिडोर सडकलाई हस्तान्तरण भइसक्दा चराङ छोसेर सडक अलपत्र परेको हो। यस्तै बेनीजोमसोम ७६ किमी सडकमध्ये ३ खण्डको आशिंकमात्र काम भइरहे पनि कोवाङजोमसोम सडक स्तरोन्नति कार्य लामो समयदेखि ठप्पै भएको हो। गौरवको बेनीजोमसोमकोरला सडक खण्डको दुई प्याकेज निर्माण कम्पनीको फेरबदलका कारण ढिलासुस्ती हुन पुगेको आयोजनाले जनाएको छ। बेनीजोमसोम सडकअन्तर्गत कोवाङजोमसोम १८ किमी र जोमसोमकोरला सडकको चराङ छोसेर २५ किमी सडक स्तरोन्नतिको जिम्मा कोशी एण्ड न्यौपानेले लिएको भए पनि उक्त कन्ट्रक्सनले काम गर्न नसकेपछि उक्त २ प्याकेजको काम सप्तकोशी जलाधार कन्ट्रक्सनलाई सुम्पिएको थियो। तर उक्त कन्ट्रक्सनले पनि काम गर्न नसकेपछि अहिले उक्त दुई प्योकजको सडक स्तरोन्नतिको काम भूमी कन्ट्रक्सनले लिएको छ। निर्माण कम्पनीको फेरबदल र अबको नयाँ कन्ट्रक्सनले अलपत्र सडक स्तरोन्नतिका लागि उपकरण र कामदार कार्यक्षेत्रमा खटाउने तयारी गरेको बेनीजोमसोमकोरला सडक आयोजनाको भनाइ छ। आयोजनाले राष्ट्रिय गौरवको कोरला सडकको काम प्राकृतिक प्रकोप र निर्माण कन्ट्रक्सनकै कारण ढिलासुस्ती हुन पुगेको स्वीकार गरेको छ। बेनीजोमसोम ७६ सडक स्तरोन्नतिका लागि पटकपटक थपिएको समयअवधि चालु वर्षको चैत्र महिनाभित्रै सकिँदै छ। तर आयोजनाको सडक निर्माणको अवधि सकिन लाग्दा समय निर्माण कन्ट्रक्सनको हेलचक्र्याई र ढिलासुस्तीले कोरला सडक आयोजना कहिले सम्पन्न होला भन्ने प्रश्न उठ्न थालेको छ। निर्माण कम्पनी र ठेकेदारका कारण ढिलासुस्ती भईरहेको कोवाङजोमसोम १८ किमी सडकको भौतिक प्रगति ५ वर्षमा ५५ प्रतिशत र चराङछोसेर २५ किमी सडकको भौतिक प्रगति ६० प्रतिशतमात्र छ। कोवाङजोमसोमको कालोपत्रे सडक निर्माण लागत ६५ करोड र चराङछोसेर २५ किमी ग्राभेल सडक निर्माणको लागत २५ करोडमा निर्माण कन्ट्रक्सनले सम्झौता गरेको थियो। अलपत्र सडकको जिम्मा पाएको निर्माण कम्पनीलाई आयोजनाले पटकपटक ताकेता गरे पनि काम अघि बढ्न सकेको छैन। चराङछोसेर सडकमा ६० प्रतिशत भौतिक प्रगति हुँदा त्यहाँ ३ लाख घनमिटर माटो कटिङ, २५ घन मिटर नालीवाल निर्माणको काम बाँकी नै छ। त्यहाँको सडकमा २५ मिटर सडकको सवबेस र ग्राभेलिङ गर्ने काम पूरै बाँकी छ। त्यस्तै कोवाङजोमसोम सडकअन्तर्गत जोमसोम बजार क्षेत्रमा साढे १ मिटर सडकमा आरसिसी ढलान गर्ने, तटबन्ध निर्माण गर्ने र कालोपत्रे गर्नेलगायतको काम बाँकी रहेको आयोजनाले बताएको छ। जोमसोमक्षेत्रमा सडक स्तरोन्नतिका लागि ४ वर्षअघि नै मापदण्डमा परेका घरटहरा हटाउने र आरसिसी गर्ने काम अघि बढ्न सकेको छैन। राष्ट्रिय गौरवको कोरला सडकमध्ये ६ खण्ड सकिँदा ५ खण्डको काम सम्पन्न हुन बाँकी छ। जसमध्ये बेनीजोमसोमको पहिलो खण्डको काम ६५ प्रतिशत, दोस्रो खण्डको ६५ प्रतिशत र तेस्रो खण्डको ८५ प्रतिशत र चौथो खण्डको ६० प्रतिशत भौतिक प्रगति छ। बेनीजोमसोम सडकअन्तर्गत म्याग्दीको भीरकाटे र काभ्रेभीर सडकमा अहिले रक कटिङ गरी सडक चौडा गर्ने काम भइरहेको आयोजनाले जनाएको छ। पछिल्लो समय पर्वतको मालढुङ्गादेखि बेनी १३ किमी कालोपत्रे, बेनीदेखि गलेश्वर २ किमी कालोपत्रे र जोमसोमकागबेनी सडक कालोपत्रे गर्ने थप ३ वटा योजना थपिएका छन्। राष्ट्रिय गौरवको कोरला सडक आयोजनाको कूल लागत ९ अर्ब ७५ करोड छ। आयोजनाले हालसम्म ७ अर्ब ५५ करोडको ठेक्का सम्झौता गरेकोमा ५ अर्ब ४० करोड खर्च भइसकेको जनाएको छ। आयोजनाको हालको भौतिक प्रगति ६५ प्रतिशत र वित्तीय प्रगति ६० प्रतिशत भएको बताएको छ। आयोजनाअन्तर्गत कोरला सडकमा ३८ सडक पुलमध्ये १६ वटा निर्माणाधीन, १९ वटा डिजाइन र ३ वटा पुल सम्पन्न भइसकेको जनाएको छ। आयोजनाले म्याग्दीको भीरकाटे क्षेत्रमा ३ सय मिटर सुरुङ मार्ग विस्तार गर्न मन्त्रालयलाई प्रस्ताव अघि बढाएको छ।"
युएईसँग नेपाल पराजित,काठमाडौं : आईसीसी क्रिकेट विश्वकप लिग टू एकदिवसीय सिरिज अन्तर्गत आज भएको खेलमा नेपाल युएईसँग ४८ रनले पराजित भएको छ। नेपालले ३५१ ओभरमा अल आउट हुँदै १२० रन मात्र जोड्न सक्यो। नेपालका लागि रोहित पौडेल बाहेक अन्य ब्याटसम्यानले राम्रो पर्दशन गर्न सकेनन्। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ। आईसीसी क्रिकेट विश्वकप लिग टू अन्तर्गत बुधबार भएको एकदिवसीय सिरिजमा नेपालले पपुवा न्यूगीनी(पीएनजी)लाई ४ बल बाँकी छदै २ विकेटले हराएको थियो।
पल शाहलाई थप पाँच दिन हिरासत राख्न अनुमति,"तनहुँः तनहुँ जिल्ला अदालतले नायक पल शाहलाई थप ५ दिन हिरासतमा राखेर अनुसन्धान गर्न अनुमति दिएको छ । बलात्कारसम्बन्धी मुद्धाको थप अनुसन्धान गर्न नायक शाहलाई अदालतले पाँच दिन हिरासतमा राख्न अनुमति दिएको तनहुँ जिल्ला अदालतका सूचना अधिकारी हरीशचन्द्र गौतमले जानकारी दिए । यसअघि सो मुद्दामा पहिलोपटक ८ दिन र दोस्रोपटक १२ दिनको समय दिइएको थियो । उमेर नपुगेकी किशोरीमाथि बलात्कार आरोपमा शाहविरुद्ध नवलपुर जिल्ला अदालतमा मुद्दा दर्ता भइसकेको छ। किशोरीले दिएको जाहेरीका आधारमा बिहीबार सरकारी वकिलको कार्यालयले मुद्दा दर्ता गरेको हो । किशोरीले आफूमाथि बलात्कार भएको भन्दै शाहविरुद्ध जिल्ला प्रहरी कार्यालय तनहुँमा र जिल्ला प्रहरी कार्यालय नवलपरासीमा छुट्टाछुट्टै जाहेरी दिएकी थिइन्। सोही जाहेरीका आधारमा केही दिनअघि जिल्ला प्रहरी कार्यालय तनहुँको हिरासतमा रहेका शाहलाई गैँडाकोट झिकाएर नवलपुर प्रहरीले एक साता लगाएर बयान लिएको थियो। अनुसन्धानका क्रममा अभियोग लगाउन पर्याप्त प्रमाण भएकाले मुद्दा दर्ता गरिएको हो। हाल शाह जिल्ला प्रहरी कार्यालय तनहुँको हिरासतमा छन् । पल शाह प्रकरण: १० न्युजपोर्टलसहित १६ युट्युब च्यानल कारबाहीमा पल शाहलाई थप १२ दिन थुनामा राख्न आदेश पल शाह प्रकरण: एक युट्युबर पक्राउ पल शाहलाई थप अनुसन्धानका लागि गैंडाकोट लगियो पल शाहका म्यानेजर पक्राउ गैँडाकोटमा एक हप्ता लगाएर पल शाहको बयान लिइयो, फेरि तनहुँ फर्काइयो पल शाहविरुद्ध नवलपुर जिल्ला अदालतमा बलात्कार मुद्दा दर्ता"
कक्षा १२ को परीक्षा तालिका सार्वजनिक,काठमाडौं: कक्षा १२ को परीक्षा तालिका सार्वजनिक भएको छ। राष्ट्रिय परीक्षा बोर्डको बैठकले जेठ १६ गतेदेखि परीक्षा सञ्चालन गर्ने निर्णय गरेको हो। यसअघि जेठ १८ गतेदेखि परीक्षा हुने भनिएको थियो। बोर्डका अनुसार करिब ४ लाख विद्यार्थीले यस वर्ष कक्षा १२ को परीक्षामा सहभागी हुनेछन्।
अन्तर्राष्ट्रिय जगतमा नेपालको छबिमा उल्लेख्य वृद्धि : प्रधानमन्त्री देउवा,"काठमाडौं: प्रधानमन्त्री शेरबहादुर देउवाले वर्तमान सरकार सत्तामा आएपछि अ भएको बताएका छन्। नेपाल विश्व सम्बन्ध परिषद्को ७४औँ वार्षिकोत्सवको अवसरमा आयोजित समारोहमा उनले नेपाल र नेपाली जनताको हित प्रवर्द्धनमा केन्द्रित भएर अन्तर्राष्ट्रिय समुदायमा देशको छबि उकास्ने, सबै देशबाट अधिकतम सद्भाव, समर्थन र सहयोग प्राप्त गर्न सक्रियताका साथ अनुकूल अन्तर्राष्ट्रिय वातावरण सिर्जना गर्ने लक्ष्य राखेको धारणा व्यक्त गरे। प्रधानमन्त्री देउवाले कोभिड१९ ले निम्त्याएको सीमितताका बाबजुद सरकारले अन्तर्राष्ट्रिय संलग्नतालाई तीव्रता दिइरहेको उल्लेख गर्दै त्यस्ता फोरमहरूमा नेपालको सक्रिय र अर्थपूर्ण सहभागिताले हाम्रो अन्तर्राष्ट्रिय दृश्यता बढाउन मद्दत गरेको धारणा व्यक्त गरे। यसबाट जलवायु परिवर्तन, खाद्य सुरक्षा, भ्याक्सिन समानता, लोकतन्त्र र सुशासन जस्ता विश्वव्यापी महत्वका मुद्दाहरूमा हाम्रा सिद्धान्तहरू, प्राथमिकताहरू र चासोहरूलाई आवाज उठाउने अवसर प्रदान गरेको उनको भनाइ थियो।"
ल्याण्डफिल्ड साइटका स्थानीयले आन्दोलन गर्दा पोखरामा उठेन फोहोर,"कास्की: पोखरा महानगरपालिकामा ४ दिन देखि फोहोर नउठ्दा पोखराका सडकमै फोहोर थुप्रन थालेको छ। ल्याण्डफिल्ड नजिकका स्थानीयको माग महानगरपालिकाले पुरा नगरेको भन्दै फोहोर ल्याण्डफिल्ड साइट सम्म पुर्याउने गाडी स्थानीयले रोक लगाएपछि फोहोर सडकमै थुप्रन थालेको हो। पोखरा१४ मा दाहासंस्कारका लागि आवश्यक घाट निर्माण, सडक, ल्याबसहितको सहरी स्वास्थ्य चौकी बनाउन, पोखरा १४ र पोखरा २१ निर्मल पोखरी जोड्ने सेतीमा पुल बनाउने लगायतका माग राखेको तर त्यो पूरा नभएकाले आन्दोलनमा जानु परेको जनसरोकार समिति पोखा १४ का अध्यक्ष बोधराज कार्कीले बताए। महानगरपालिकामा पटक पटक स्थानीयका माग पूरा गर्न अनुरोध गर्दा पनि सुनुवाई नभएपछि आन्दोलनमा जानुपरेको अध्यक्ष कार्कीले सुनाए। अब प्रतिबद्धता होइन एक्सनमा काम नगरेसम्म स्थानीय नमान्ने पक्षमा रहेको पनि उनले बताए। २०५७ सालमा बनाउन सुरु भएर २०६१ सालबाट पोखरा १४ बाच्छीबुडुवामा ल्याण्डफिल्डल साइट सञ्चालनमा आएको र त्यती बेलादेखिका सम्झौता सबै पूरा नभएको उनले बताए। २४ घण्टा अल्टिमेटम दिएर ४ दिनदेखि फोहोर फाल्न रोकेको उनले सुनाए। वार्ता भइरहेको र भोलिसम्म महानगरपालिकाले स्थानीयको माग पूरा गर्ने विश्वास पनि उनले लिए। पोखरा महानगरपालिका प्रवक्ता धनबहादुर नेपालीले स्थानीयका सबै मागप्रति महानगरपालिका पूरा गर्न प्रतिबद्ध भएको सुनाए। स्थानीयसँग छलफल भइरहेको र मागप्रति महानगर समर्थन गर्दै पूरा गर्न प्रतिबद्ध रहेको नेपालीले सुनाए। छिट्टै नै स्थानीयका माग सम्बोधन हुने भएकाले अवरोध हट्ने विश्वास उनले गरे। फोहोर नउठेपछि पोखराका मुख्य सडक सिर्जना चोक, न्युरोड, महेन्द्रपुल क्षेत्रमा फोहोर थुप्रन थालेको छ। गर्मी बढेसँगै भिडभाड हुने बजार क्षेत्रमा फोहोर थुप्रदा स्वास्थ्य समस्या बढ्नेप्रति स्थानीयले चिन्ता व्यक्त गरेका छन्।"
गृहमन्त्रीसँग लिम्बुवान पार्टीका पदाधिकारीको भेट,"काठमाडौं: गृहमन्त्री बालकृष्ण खाँणसँग संघीय लिम्बुवान पार्टी नेपालको प्रतिनिधिमण्डलले भेट गरेको छ। गृह मन्त्रालयमा भएको भेटमा गृह मन्त्रीसँग प्रतिनिधिमण्डलले विभिन्न समयमा पक्राउ गरेका आफ्ना नेता तथा कार्यकर्ता रिहाइ तथा लागेका मुद्दा फिर्ताका लागि अनुरोध गरेका थिए। लिम्बुवानको प्रतिनिधिमण्डलमा पार्टी महासचिव सूर्य माखिम, उपमहासचिव विक्रम सुब्बा, पार्टीका जिल्ला इलाम अध्यक्ष शरण फागोलगायत थिए। उक्त पार्टीले यसअघि सोमप्रसाद पाण्डेयको नेतृत्वमा रहेको वार्ता कमिटीसँग छ पटक सम्वाद गरेको सो अवसरमा जानकारी दिइयो।"
"पर्यटक लिन गएको स्करपियो दुर्घटना, एक जनाको मृत्यु",कास्की: माछापुच्छ्रे गाउँपालिका८ घलेलमा आज स्करपियो गाडी दुर्घटना हुँदा चालकको घटनास्थलमै मृत्यु भएको छ। दुर्घटनामा सोही गाउँपालिकाको अस्ताम निवासी ४६ वर्षीय बलबहादुर भुजेलको मृत्यु भएको प्रहरीले जनाएको छ। माछापुच्छ्रे गाउँपालिका९ स्थित मर्दी हिमाल इको भिलेजमा दिउँसो पर्यटक लिन गएको ग२च ३९३१ नम्बरको गाडी घलेलकालीमाटी सडक खण्डको तादी खोला पारी उकालोमा सडकबाट अन्दाजी २०० मिटर तल खसेर दुर्घटना भएको जिल्ला प्रहरी कार्यालयका सूचना अधिकारी प्रहरी नायब उपरीक्षक सुन्दर तिवारीले जानकारी दिए। दुर्घटनालगत्तै भिँडाबारी प्रहरी चौकीबाट गएका सुरक्षाकर्मी र स्थानीयवासीले चालकको उद्धार गरेका थिए। दुर्घटनामा परेको गाडी अस्तामस्थित अन्नपूर्ण इको भिलेजको रहेको बताइन्छ। मर्दी हिमालबाट फर्किएका पर्यटकलाई लिन गएको गाडी दुर्घटनामा परेपछि पर्यटकलाई अर्को गाडीको व्यवस्था गरी गन्तव्यमा पठाइएको मर्दी हिमाल इको भिलेजका प्रबन्ध निर्देशक शिवप्रसाद भण्डारीले जानकारी दिए।
शून्य रनमा पभेलियन फर्के आरिफ,काठमाडौं : ८५ रनमा नेपाललाई पाँचौ झट्का लागेको छ। नेपालका ब्याट्सम्यान आरिफ शेख शून्य रनमा आउट भएका हुन्। ताजा अवस्थामा नेपाल २३५ ओभर खेल्दै ८५ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
७५३ वटै स्थानीय तहमा प्राविधिक शिक्षा सञ्चालन गर्ने शिक्षा मन्त्रीको तयारी,"सिन्धुली: शिक्षा विज्ञान तथा प्रविधिमन्त्री देबेन्द्र पौडेलले देशभरका ७५३ वटै स्थानीयतहमा प्राविधिक शिक्षा सञ्चालन हुने बताएका छन्। शुक्रबार कमलामाई नगरपालिका४ मा रहेको सिन्धुली विद्याश्रम अंग्रेजी मावि सार्वजनिक शैक्षिक गुठीको नवनिर्मित विद्यालय भवनको उद्घाटन गर्दै मन्त्री पौडेलले यस्तो बताए। राजनीतिक पहुँच हुनेहरुले एउटै वडामा तीन वटासम्म प्राविधिक शिक्षालय सञ्चालन गरेका छन्। पहुँच नहुने दुर्गमका क्षेत्रमा एउटा पनि छैन। अब यस्तो अवस्था आउँदैन, सरकारले अब एउटै मापदण्ड बनाएर कम्तीमा एक पालिका एक प्राविधिक शिक्षा सञ्चालन गर्छ, उनले भने। यसका लागि सबै सामुदायिक विद्यालयहरुमा शिक्षण सिकाई प्रणालीमा समेत गुणात्मक सुधार गर्दै लैजाने बताए। शिक्षकहरुको सेवा सुविधा निजामती कर्मचारी सरह गरिने पनि उनको भनाई छ। शिक्षक अपमानित भयो भने शिक्षा क्षेत्रमा सुधार हुन सक्दैन। यसका लागि शिक्षा ऐनको संशोधन, भौतिक पूर्वाधारको विकास र शिक्षण सिकाई प्रणालीलाई सुधार गरेर लगिने छ, उनले थपे। उनले आगामी शैक्षिक शत्रबाट विद्यालयतहको एसइई परिक्षा प्रदेश परीक्षा बोर्डले सञ्चालन गर्ने समेत बताए। यसका लागि यही वर्षभित्र प्रदेश परीक्षा बोर्डको गठन हुनेछ। शिक्षा मन्त्रालय र शिक्षक महासंघबीच भएको ५१ बुँदे सहमतिलाई कार्यान्वयन गर्न सरकार प्रतिबद्ध रहेको मन्त्री पौडेलको भनाइ छ। यस्तै कार्यक्रममा पूर्व कृषिमन्त्री तथा संघीय सांसद हरिबोल गजुरेलले राज्यले शिक्षा र स्वास्थ्य क्षेत्रलाई निशुल्क गर्न नसक्दा भ्रष्ट्राचार बढेको तर्क गरे। राजनीतिक नेतृत्व र सरकारले जनअपेच्छा अनुसारको काम गर्न नसक्दा शैक्षिक गुणस्तर झनझन् खस्किँदै गएको गजुरेलको भनाइ छ। कार्यक्रममा बागमती प्रदेशका सांसद राजन दाहाल, शिक्षाविद् डाक्टर सुरेशराज शर्मा, गोविन्द गजुरेल लगायतले शैक्षिक क्षेत्रको सुधारका लागि सरकार गम्भीर हुनुपर्ने आवश्यकता औंल्याएका थिए। विद्यालय भवन उद्घाटन कार्यक्रममा पूर्वप्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले समेत टेलिफोनमार्फत् शुभकामना व्यक्त गरेका थिए। राष्ट्रपति शैक्षिक सुधार कार्यक्रमअन्तर्गत ३६ लाख र स्थानीय पाँच जना गजुरेल परिवारको आर्थिक सहयोगमा विद्यालयमा दुईवटा १० कोठाको पक्की भवन निर्माण गरिएको विद्यालयका प्रन्सिपल पोषक पौडेलले बताए।"
अफगान कूटनीतिज्ञहरू तालिबान शासनको दबाबमा,"इस्लामावाद: नयाँ तालिबान शासनलाई मान्यता दिन अस्वीकार गर्ने विश्वभरका अफगान दूतावासहरूले आफ्नो अस्तित्व कायम राख्न संघर्ष गरिरहेका छन् । तालिबान वफादार प्रतिस्थापनहरू स्वीकार गर्न काबुलबाट बढ्दो दबाबको सामना गरिरहेका छन् । पश्चिमी समर्थित पूर्व राष्ट्रपति असरफ घानीले नियुक्त गरेका देशका ६० वा सोभन्दा बढी राजदूत, कन्सुल वा कूटनीतिक नियोगका प्रमुखहरूमध्ये कुनै पनि कट्टरपन्थी इस्लामवादी समूहले सत्ता कब्जा गरेदेखि सेवा गर्न सहमत भएका छैनन । तालिबान सरकारलाई कुनै पनि राष्ट्रले औपचारिक रूपमा मान्यता दिन सकेको छैन, र अन्तर्राष्ट्रिय समुदायले अफगानहरूलाई आर्थिक र मानवीय संकटको सामना गर्न मद्दत गर्दै देशका नयाँ शासकहरूसँग कसरी व्यवहार गर्ने भन्ने कुरामा जुझिरहेको छ । हामी एकदमै दुर्भाग्यपूर्ण अवस्थामा छौँ । तर हामीले अझै पनि यी कठिन परिस्थितिहरूमा काम गर्न जारी राख्नुपर्छ, नर्वेका लागि राजदूत युसुफ गफुरजाईले भनेका छन् । कुनै पनि कुरा बढाउने प्रयास गर्ने सन्दर्भमा दूतावासहरूको अझै पनि महत्वपूर्ण भूमिका भएको उनले बताएका छन् । तालिबानले नियन्त्रणमा लिएपछि संयुक्त राज्य अमेरिका र अन्तर्राष्ट्रिय समुदायले जम्मा गरेको सहायता र नगद भण्डारहरू लामो समयदेखि लगभग पूर्ण रूपमा दाताहरूमा निर्भर रहेको देशमा फर्किन थालेका छन् । तर गफुरजाई र उनका सहकर्मीहरूले नयाँ शासनसँग कुनै सम्पर्क गरेका छैनन्, र कर्मचारीहरूलाई महिनौंदेखि तलब दिइएको छैन । संयुक्त राज्य अमेरिकामा अफगान दूतावास र यसका वाणिज्य दूतावासहरू आगामी हप्ता बन्द हुँदैछन् । अफगान दूतावास र वाणिज्य दूतावासहरू गम्भीर आर्थिक दबाबमा छन् । उनीहरूको बैंक खाताहरू उनीहरूलाई उपलब्ध छैनन्, अमेरिकी विदेश विभागका एक अधिकारीले एएफपीलाई भने । दूतावास र वाशिंगटनले संयुक्त राज्य अमेरिकामा सबै कूटनीतिक मिशन सम्पत्तिहरूको सुरक्षा र संरक्षण गर्ने तरिकाले सञ्चालनहरू सुचारु गर्न सक्षम नभएसम्म व्यवस्थित रूपमा बन्द गर्ने व्यवस्था गरेको छ, अधिकारीले भने । विश्वभरि, अफगान राजदूतहरूलाई नाटकीय रूपमा आफ्ना गतिविधिहरू घटाउन, ऊर्जा बिलहरू र खानाको लागत घटाउन र साना परिसरहरूमा जान पनि बाध्य पारिएको छ । उनीहरूले राजस्व उठाउन कन्सुलर शुल्क पनि बढाएका छन् । दूतावासले काबुलबाट कुनै रकम वा आर्थिक सहयोग प्राप्त गरिरहेको छैन नयाँ दिल्लीका राजदूत फरीद मामुन्दजेले एएफपीलाई बताएका छन् । दूतावासहरूले जारी गरेको भिसा, प्रमाणपत्र र अन्य कागजातहरूलाई तालिबान वा अन्तर्राष्ट्रिय समुदायले कहिलेसम्म मान्यता दिने भन्ने कुरा स्पष्ट छैन । काबुलमा जारी गरिएको नयाँ राहदानीहरूले अझै पनि तालिबानको मनपर्ने इमिरेट्स को सट्टा इस्लामिक गणतन्त्र अफगानिस्तानको रूपमा देशलाई जनाउँदछ, तर अधिकारीहरूले दुबई दूतावासले स्वतन्त्र रूपमा जारी गरिएको भिसा लिएर आउने विदेशी पत्रकारहरूलाई भविष्यमा सम्मान नगर्ने चेतावनी दिएका छन् । अफगानिस्तान नजिकैका मुट्ठीभर देशहरूमा, केही राजदूतहरूले आफ्नो पद छोडेका छन् वा तालिबानद्वारा धकेलेका छन्, जसले आफ्नै प्रतिनिधिहरू सम्मिलित गरेका छन् तर प्रतिस्थापनहरूले पनि कठिनाइको सामना गर्छन् । पाकिस्तानमा सेप्टेम्बरदेखि तलब भुक्तानी गरिएको छैन । भिसा र राहदानी नवीकरण शुल्क र विवाह प्रमाणपत्रहरूबाट हुने आम्दानीमा कर्मचारीहरू गुजारा चलाउँछन्, अफगानिस्तानको सीमानजिकै रहेको पेशावरस्थित वाणिज्य दूतावासको स्रोतले भन्यो । तालिबानले नियुक्त गरेको नयाँ कन्सुल जनरलले आफ्नो पूर्ववर्तीले गरेको झण्डै ५ हजार अमेरिकी डलरको तुलनामा मासिक ५०,००० रुपैयाँ ९२८० डलर० मात्र पाउँछन्, स्रोतले थप्यो ।तालिबानले पाकिस्तानलाई आफ्नो उद्देश्यलाई सहयोग गरेको आरोप लगाएको थियो । पाकिस्तान पहिलो देश हो जहाँ उनीहरूले नयाँ प्रतिनिधि पठाएका थिए । बेइजिङमा, राजदूतले राजीनामा दिएपछि तालिबानप्रति वफादार एक वरिष्ठ कूटनीतिज्ञ दूतावासमा नियुक्त गरिएको थियो । उनीले अहिले अनौपचारिक रूपमा नेतृत्व गरिरहेका छन् । तालिबानले उज्बेकिस्तान र इरानमा पनि आफ्ना व्यक्तिहरू पठाउन सफल भएका छन् । यसैबीच, रूसले भने कि यो दुई वा तीन नयाँ कूटनीतिज्ञहरू स्वीकार गर्न तयार छ, तर तिनीहरूले वर्तमान राजदूतको स्थान लिने छैनन् । तालिबानले टिप्पणीको लागि एएफपीको अनुरोधलाई प्रतिक्रिया दिएन, तर तिनीहरूले पहिले अफगान दूतावासहरूमा ठूलो मात्रामा नियन्त्रण रहेको दाबी गरेका छन् । यद्यपि, उनीहरूले आफ्ना शीर्ष प्रवक्ताहरू मध्ये एक, सुहेल शाहिन, संयुक्त राष्ट्रसंघका लागि राजदूतको रूपमा मान्यता प्राप्त गर्न असफल भएका छन्, महासभाले यस विषयमा मतदान अनिश्चितकालका लागि स्थगित गरेको छ । रोममा, अफगान राजदूत र हालै बर्खास्त गरिएका तालिबान समर्थक कूटनीतिज्ञबीच झगडा भएपछि इटालियन प्रहरीले हस्तक्षेप गर्नुपर्यो जसले आफूलाई शीर्ष काम दिइएको दाबी गरेको थियो । हाम्रा केही मिसनहरूमा वैचारिक रूपमा तालिबान समर्थक असन्तुष्ट पूर्व कर्मचारीहरूद्वारा धम्की र हिंसा भएको छ, रोमका राजदूत खालेद जेक्रियाले भने, तालिबान प्रशासनले हाम्रो दूतावासलाई आफ्नो तर्फबाट काम गर्न मनाउन खोज्यो, तर मैले हुँदैन भने, अफगानिस्तानमा एक समावेशी प्रतिनिधि सरकार स्थापना नभएसम्म मेरो जवाफ उस्तै रहनेछ । तालिबानले काबुलबाट ओस्लो र जेनेभामा पनि प्रतिनिधिमण्डल पठाएका छन्, स्थानीय दूतावासहरूलाई बाइपास गरेर, पश्चिमी शक्तिहरूसँग वार्ताका लागि ।अफगान कूटनीतिक नियोगहरू विशेष गरी पश्चिममा जनवरीमा ओस्लो भ्रमणअघि मानव अधिकारको सम्मान गर्न असफल भएकोमा तालिबानको खुलेआम आलोचना गर्न एकजुट भए । यो गाह्रो अवस्था हो, नर्वेका लागि राजदूत गफुरजाईले भने । तर हामीलाई यो पनि थाहा छ कि हामीले आफ्नो इतिहासमा धेरै कठिनाइहरू भोगेका मानिसहरूको प्रतिनिधित्व गर्न जारी राख्छौं । अनुवादः मोहिनी मिश्ररासस"
भिजिट भिसामा विदेश हिँडेका ११ जनालाई अध्यागमनले फर्कायो,"काठमाडौं: भिजिट भिसामा विदेश हिँडेका ११ जनालाई त्रिअबी अध्यागमन कार्यालयले प्रस्थान अनुमति दिन अस्वीकार गरेको छ। भ्रमण उद्देश्य नखुलाई दुबई, न्युजिल्यान्ड, दक्षिण कोरिया, कम्बोडिया र घाना हिँडेका उनीहरुलाई अफलोड गरिएको अध्यागमन कार्यालयले जनाएको छ। उसका अनुसार युएई जाने सोलुखुम्बुका पासाङ लामा, झापाका प्रभा तामाङ, खर्घाखाँचीका विक्रम आले, सुनसरीका लक्ष्मी बम, मोरङका सागर नेपाल, धादिङका अरुण राना र स्याङजाका सुन्दरी पाण्डे रहेका छन्। त्यस्तै घाना हिँडेका दाङका मदन नेपाली, कम्बोडिया हिँडेका नुवाकोटका गणेश तामाङ, दक्षिण कोरिया हिँडेका ओखलढुंगाका पासाङ दावा शेर्पा र न्युजिल्यान्ड हिँडेका बागलुङका मनिस चन्द रहेका छन्। उनीहरुको भ्रमण उद्देश्य स्पष्ट नभएको र आवश्यक कागजात पेश गर्न नसकेको अध्यागमन स्रोतले जनाएको छ।"
कांग्रेस केन्द्रीय समितिको बैठक चैत ११ गतेका लागि आह्वान,"काठमाडौं: नेपाली कांग्रेस केन्द्रीय कार्यसमितिको बैठक चैत ११ गते बस्ने भएको छ। बैठक दिउँसो २ बजे पार्टी केन्द्रीय कार्यालय सानेपामा बस्ने कांग्रेसका मुख्य सचिव कृष्णप्रसाद पौडेलले जानकारी दिए। बैठकमा स्थानीय तह निर्वाचनको तयारी एवं घरघर जाऔँ, कांग्रेस जिताऔँ अभियानको प्रारम्भिक समीक्षा, संसदीय समिति गठनलगायत विषयमा छलफल हुने कार्यसूची रहेको मुख्यसचिव पौडेलले जानकारी दिए।"
मोरङमा सवारी दुर्घटनामा दुईको मृत्यु,"मोरङ: तराईमा आज मनाइएको फागुन पूर्णिमा (होली) का दिन मादक पदार्थ सेवन गरी मोटरसाइकल चलाउने दुईको मृत्यु भएको छ। जिल्ला प्रहरी कार्यालय मोरङका प्रवक्त मञ्जिल मुकारुङका अनुसार को२५प ८५५९ नम्बरको मोटरसाइकल दुर्घटना हुँदा मोरङको कटहरी गाउँपालिका५ का १६ वर्षीय आलोक विश्वास र ग्रामथान गाउँपालिका१ का १८ वर्षीय रिसभ चौधरीको आज दिउँसो उपचारका क्रममा विराट शिक्षण अस्पतालमा मृत्यु भएको हो। त्यसैगरी जिल्ला ट्राफिक कार्यालय मोरङका प्रमुख प्रहरी निरीक्षक चन्द्रबहादुर खड्काले मापसे गरेर सवारी साधन चलाउने मोटरसाइकल, सिटी, अटो, कार, ट्र्याक्टरसहित ४१३ वटा सवारी साधनलाई आज कारबाही गरेको बताए। यस्तै मापसे सेवन गरी होहल्ला गरी हिँड्ने सात जनालाई प्रहरीले नियन्त्रणमा लिएको छ।"
कोरोनाकालपछि नेपालगन्जको उल्लासमय होली (फोटो फिचर),"नेपालगन्ज: कोरोना कहरको दुई वर्षपछि शुक्रबार नेपालगन्जमा उल्लासमय रुपमा धुमधाम साथ होली मनाइएको छ। नेपालगन्जको त्रिवेणी मोड, त्रिभुवन चोक, रामलीला मैदानलगायतका थुप्रै चोकहरुमा डिजे बजाएर होली खेलिएको थियो। कोरोनाका कारण दुई वर्ष त होली मनाउन पाइएको थिएन। यो वर्ष नगरमा असम्बन्धित व्यक्तिलाई लोला हानेको र रंग दलेको भने देखिएन। जिल्ला प्रहरी कार्यालय बाँकेका प्रवक्ता डीएसपी मधुसुधन न्यौपानेले बढी होहल्ला गर्ने आठ दश जना व्यक्ति र तीस पैँतीस वटा मोटरसाइकल नियन्त्रणमा लिएर जरिवाना छोडेको बताए। उनले भने, कुनै अप्रिय घटना घटेका छैनन्। अत्यन्तै सौहार्दपूर्ण रुपमा होली सम्पन्न भएको छ।"
नेपालको १ सय रन पूरा,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईविरुद्ध खेलिरहेको नेपालले १ सय रन पूरा गरेको छ। ताजा अवस्थामा नेपाल २७३ ओभर खेल्दै १०३ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
नेपाललाई आठौं झट्का,काठमाडौं : ११० रनमा नेपाललाई आठौं झट्का लागेको छ। नेपालका ब्याट्सम्यान कमल एरी ३ रनमा आउट भएका हुन्। ताजा अवस्थामा नेपाल ३११ ओभर खेल्दै ११० रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
रोहित ४६ रनमा क्याच आउट,काठमाडौं : १०७ रनमा नेपाललाई छैटौं झट्का लागेको छ। नेपालका ब्याट्सम्यान रोहित पौडेल ४६ रनमा आउट भएका हुन्। ताजा अवस्थामा नेपाल २९४ ओभर खेल्दै १०७ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
८२ रनमा नेपाललाई चौथो झट्का,काठमाडौं : ८२ रनमा नेपाललाई चौथो झट्का लागेको छ। नेपालका ब्याट्सम्यान ज्ञानेन्द्र मल्ल २८ रनमा आउट भएका हुन्। ताजा अवस्थामा नेपाल २२६ ओभर खेल्दै ८२ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
"स्वास्थ्य सेवा विभागमा कर्मचारी प्रोमोसनमा आर्थिक चलखेल, अख्तियारले थाल्यो छानबिन","काठमाडौं: स्वास्थ्य सेवा विभागबाट अख्तियार दुरुपयोग अनुसन्धान आयोगले महत्वपूर्ण कागजातहरु नियन्त्रणमा लिएर अनुसन्धान प्रक्रिया अघि बढाएको छ। विभागमा पारामेडिक्सतर्फका कर्मचारीको स्तरवृद्धिमा आर्थिक चलखेल भएको भन्दै उजुरी परेपछि अख्तियारले कागजात नियन्त्रणमा लिएर कारबाही प्रक्रिया अघि बढाएको हो। पारामेडिक्सतर्फ पाँचौं तहबाट छैटौं तहमा जान चलखेल भएको भन्दै गत माघ १४ मा अख्तियारमा उजुरी परेको थियो। उजुरी परेपछि अख्तियारले अनुसन्धानका लागि भन्दै स्वास्थ्य सेवा विभागबाट कागजात नियन्त्रणमा लिएको हो। स्वास्थ्य सेवा विभागमा दरबन्दी नभएका केही कर्मचारीलाई काजमा राखेर विभागका अधिकारीले आफू अनुकूल खटाएको पाइएको छ। फागुन तेस्रो साता अख्यितारको टोली स्वास्थ्य सेवा विभाग पुगेको थियो। अख्तियारका प्रवक्ता श्यामप्रसाद भण्डारीले यो अनुसन्धानको विषय भएकाले भन्न नमिल्ने बताए। उनले अन्नपूर्णसँग भने, यो अनुसन्धानको विषय भएकाले भन्न मिल्दैन। सम्बन्धित महाशाखाका कर्मचारीहरु स्वास्थ्य विभागमा जानुभएको हुनसक्छ। स्रोतका अनुसार पारामेडिक्सतर्फ पाँचौं तहबाट छैटौं तहमा जानका लागि एउटा टिम थियो। सो टिममा एक सयभन्दा धेरै कर्मचारीको काम भयो। स्वास्थ्य सेवा विभागले गत पुस २९ गते हेल्थ असिस्टेन्ट (पाँचौं तह)लाई जनस्वास्थ्य निरीक्षक (छैटौं तह)मा लैजाने निर्णय गरेको थियो। यो निर्णयमा आर्थिक चलखेल भएको भन्दै एक कर्मचारीले आर्थिक उजुरी दिएका थिए। स्तरवृद्धिका लागि पाँच वर्षको हकमा सुरु नियुक्ति भएका वा पाँचौं तहमा स्तरवृद्धि भइ सो तहको लागि न्युनतम शैक्षिक योग्यता पूरा भएको र कम्तिमा एक वर्ष अति दुर्गम वा दुई वर्ष दुर्गम क्षेत्रमा काम गरेको हुनुपर्ने उल्लेख छ। श्रीमान प्रमुखज्यू, दोगडाकेदार गाउँपालिकाअन्तर्गत् कार्यरत हेल्थ असिस्टेन्ट वीरसिंह भाटसहित ३१ जनाको आन्तरिक हेल्थ असिसटेन्ट पदबाट जनस्वास्थ्य निरीक्षक पदमा स्वास्थ्य सेवा विभागको मिति २०७८ पुस २९ को निर्णयअनुसार स्तरवृद्धि भएको पाइएको छ। उनीहरुको स्तरवृद्धिपत्र वेवसाइटमा पनि राखेको देखिएन। गोप्य सूचनाअनुसार जनही ६० हजार रुपैँया उठाएको हल्ला आएको छ। यसमा सत्यता के हो? श्रीमान् छानबिन गरिपाउँ, एक कर्मचारीले दिएको उजुरीमा भनिएको छ। स्वास्थ्य सेवा ऐन २०५३ को दफा ९ अनुसार पाँचौं तहबाट छैठौं तहमा स्तरवृद्धिका लागि सम्बन्धित तहमा पाँच देखि ८ वर्ष सेवा गरेको हुनुपर्ने उल्लेख छ। स्तरवृद्धिका लागि पाँच वर्षको हकमा सुरु नियुक्ति भएका वा पाँचौं तहमा स्तरवृद्धि भइ सो तहको लागि न्युनतम शैक्षिक योग्यता पूरा भएको र कम्तिमा एक वर्ष अति दुर्गम वा दुई वर्ष दुर्गम क्षेत्रमा काम गरेको हुनुपर्ने उल्लेख छ। यस्तै, पाँचौं तहबाट छैठौं तहको स्तरवृद्धिका लागि आठ वर्ष सम्बन्धित तहमा सेवा गर्नुपर्ने अवधिको हकमा पाँचौं तहमा आन्तरिक प्रतियोगितात्मक परीक्षाद्वारा बढुवा भएका वा स्तरवृद्धि भएकामध्ये सो तहको लागि न्युनतम शैक्षिक योग्यता नभएकाको हकमा कम्तिमा एक वर्ष अति दुर्गम वा दुई वर्ष दुर्गम क्षेत्रमा सेवा गरेको हुनुपर्ने उल्लेख छ। तर, ऐनविपरीत सेवा अवधि पूरा नभएका केही कर्मचारीलाई स्तरवृद्धि गरिएको बताइएको छ। स्वास्थ्य सेवा विभाग प्रशासन र छैटौं तहमा जाने ग्रुप (लाभाञ्वित समूह)बीच आर्थिक लेनदेन भएको पीडित कर्मचारीहरु बताउँछन्। एक जनाबाट लगभग ६० हजारका दरले रकम उठाए। पैसा उठाएर लगभग सय जनाको काम गरिदिए। त्यसपछि उनीहरुको स्तरवृद्धि भयो। झण्डै ५० लाख रकम उठाएका छन्, एक कर्मचारीले अन्नपूर्णसँग भने। नेपाल स्वास्थ्य सेवा ऐन, २०५३ (संशोधनसहित २०७०) को दफा ९ को (१) अनुसार ऐनको दफा ९(४) बमोजिम जुन तहबाट स्तरवृद्धि भएको हो, सोही तहको काम गर्नेगरी ऐनको दफा ५ र नेपाल स्वास्थ्य सेवा नियमावली, २०५५ (संशोधनसहित २०७०) को नियम ७ बमोजिम विभागको माघ १८ को निर्णयानुसार बमोजिम स्तरवृद्धि गरी पदनाम दिइएको स्वास्थ्य सेवा विभागले जनाएको छ। स्वास्थ्य सेवा ऐन २०५३ अनुसार जुन तहबाट स्तरवृद्धि भएको हो, त्यही तहमा काम गर्ने उल्लेख छ। तर, समायोजन ऐन २०७५ ले तहगत प्रणालीलाई प्राथमिकता दिएको छ। जसकारण स्वास्थ्य सेवा ऐन र समायोजन ऐन बाझिएको देखिन्छ।"
"नेपालको अवस्था नाजुक बन्दै, सोमपाल ६ रनमै आउट",काठमाडौं : १०७ रनमा नेपाललाई सातौं झट्का लागेको छ। नेपालका ब्याट्सम्यान सोमपाल कामी ६ रनमा आउट भएका हुन्। ताजा अवस्थामा नेपाल ३०२ ओभर खेल्दै १०७ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
एक दिन मागेर वर्षभरीको जोहो (फोटो फिचर),"जनकपुरधाम : मिथिलाञ्चलमा होलीको पर्व सबैका लागि विशेष हुन्छ। तर, एक वर्गका लागि यो पर्व आर्थिक उपार्जनको ठूलो माध्यम हो। मिथिलामा १५ दिवसीय माध्यमिकी परिक्रमाको अन्तिम दिन फागु पूर्णिमाका दिन जनकपुर नगरक्षेत्रको अन्तरगृह परिक्रमा गरिन्छ। परिक्रमा गर्ने क्रममा दानपुण्य गर्नुपर्ने धार्मिक मान्यता छ। यसै अनुरुप परिक्रमा यात्रीहरुले गरिब र मगन्तेहरुलाई चामल, पैसा, कपडा र खाद्यान्न सामग्रीहरु दान गर्ने गर्छन्। श्रद्धालुहरुबाट गरिने दान पाउन सयौंको संख्यामा मगन्तेहरु नेपाल र छिमेकी मुलुक भारतका विभिन्न स्थानहरुबाट जनकपुर आइपुग्छन्। फागु पूर्णिमाभन्दा एक दिन अगावै जनकपुर आउने गरेका यी मगन्तेहरुले परिक्रमा घुम्ने बाटोमा कपडाले ठाउँ छेकेर आफ्नो स्थान सुरक्षित गर्छन्। आफू बस्ने ठाउँमा अर्को मगन्ते नबसोस् त्यसको लागि सडकमै तैनाथ रहने गर्छन्। भारतको सहरसा गाउँका बिरजु बिन पछिल्लो करिब दुई दशकदेखि होलीको बेला परिक्रमामा भिख माग्न जनकपुर आउने गरेका छन्। उनको गाउँबाट उनी झैं अन्य मगन्तेहरु पनि जनकपुर टोली बनाएरै आउछन्। यहाँ एक दिन भिख माग्यो भने वर्षभरीलाई पुग्ने चामल पाउछ, बिनले अन्नपूर्णकर्मीसँग कुरा गर्दै भने, हाम्रो घरबार छैन। जहाँ बस्छौं त्यहाँ पनि गाउँ बाहिर केही ठाउँ दिइएको छ। पेट पाल्न भिख माग्नुको विकल्प छैन् तर, परिक्रमामा भिख माग्न मेरा बुवाहरु पनि आउने गरेकाले म पनि आउन थालेको हुँ। मान्छेहरुले भिखमा कुहिएको र खानै नसक्ने सामानहरु पनि फालेर जान्छन्, जनकपुरकै मगन्ते सम्तोलियाले भनिन्, हामी पनि त मान्छेनै हो कसरी कुहिएको खाने। कसै कसैले त पुरै च्यातेको लुगा दिएर जान्छ एकै पटक त्यस्तो लुगा कसरी लगाउने तर, जे भएपनि दान गर्नेहरु धेरै छन्।"
१९ रनमा नेपालले २ विकेट गुमायो,काठमाडौं : १९ रनमा नेपालले २ विकेट गुमाएको छ। नेपालका ओपनर ब्याट्सम्यान आशिफ शेख ७ रनमा आउट भएका हुन्। ताजा अवस्थामा नेपाल ४४ ओभर खेल्दै १९ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
युएईको सातौं विकेट पतन,काठमाडौं : नेपालविरुद्ध खेलिरहेको युएईको सातौं विकेट पतन भएको छ। आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि सागर ढकालले सातौं विकेट लिएका हुन्। उनले युएईका बसील हमिद को विकेट लिएका हुन्। ताजा अवस्थामा युएई ४०३ ओभर खेल्दै १३७ रनमा रहेको छ। नेपालका लागि सोमपाल कामीले व्यक्तिगत ३ विकेट लिएका छन्।
दाङमा होली मनाइँदै,"दाङ : फागुन शुक्ल पूर्णिमाका दिन मनाइने फागु अर्थात् होली पर्व शुक्रबार तराईका जिल्लामा हर्षोल्लासका साथ मनाइँदैछ।दाङमा पनि बिहानैदेखि होली पर्व नाइँदैछ। फागुन शुक्ल पूर्णिमाका दिन मनाइने यो पर्व पहाडी, हिमाली र तराई क्षेत्रमा फरकफरक दिन मनाइने गरिन्छ । बसन्त ऋतुको आगमनसँगै आपसी मेलमिलाप र सद्भावनाको सन्देश लिइ आउने होली पर्व परम्परागत रूपमा विभिन्न रङ र लोला खेली मनाउने गरिन्छ । होली बिहीबार हिमाली तथा पहाडी जिल्लामा मनाइएको भएपनि आज दाङसहितका जिल्लामा मनाइँदैछ।"
युएईले दियो नेपाललाई १६९ रनको लक्ष्य,"काठमाडौं : युएईले नेपाललाई जितका लागि १६९ रनको लक्ष्य दिएको छ। ४६३ ओभरमा अल आउट हुँदै युएईले १६८ रनमा जोडेको थियो। नेपालका लागि सोमपाल कामीले ४ विकेट लिएका छन्। त्यस्तै सन्दीप लामिछाने, सागर ढकाल र करन केसीले ११ विकेट लिएका छन्।"
सोमपालले लिए युएईविरुद्ध ४ विकेट,"काठमाडौं : नेपाललाई सोमपाल कामीले आठौं सफलता दिलाएका छन्। उनले युएईका काशिफ दाउदको विकेट लिएका हुन्। ताजा अवस्थामा युएई ४५२ ओभर खेल्दै १६४ रनमा रहेको छ। नेपालका लागि सोमपाल कामीले ४ विकेट लिएका छन्। त्यस्तै सन्दीप लामिछाने, सागर ढकाल र करन केसीले ११ विकेट लिएका छन्।"
उपचार गर्न अस्पताल जाँदा पीसीआर परीक्षण गर्नु नपर्ने,काठमाडौं : स्वास्थ्य तथा जनसङ्ख्या मन्त्रालयले स्वास्थ्य संस्था तथा अस्पतालमा उपचारका लागि जाँदा अब पीसीआर परीक्षण गर्नु नपर्ने जनाएको छ । मन्त्रालयका सहप्रवक्ता डा समीरकुमार अधिकारीले कोरोना भाइरसविरुद्धको खोपको पूर्ण मात्रा लगाइसकेका र कोभिड१९ को सङ्क्रमणको लक्षण नदेखिका व्यक्तिले अस्पतालमा उपचारका लागि पीसीआर परीक्षण गराउनुनपर्ने बताए। यसअघि अस्पतालमा उपचारका लागि जाँदा पीसीआर परीक्षण अनिवार्य गर्नुपर्ने प्रावधान थियो । सरकारले पीसीआर परीक्षणको शुल्क आठ सय तोकेको छ। अस्पतालमा जाँदा खोप कार्ड भने अनिवार्यरुपमा लिएर जानुपर्ने मन्त्रालयले जनाएको छ ।
घुस लिएर लाइसेन्स : यातायात कार्यालय पोखराका निमित्त प्रमुखसहित ९ जनाविरुद्ध भ्रष्टाचार मुद्दा,"काठमाडौं : यातायाता व्यवस्था कार्यालय पोखराका तत्कालीन निमित्त कार्यालय प्रमुख गोकुल शर्मा पौडेलसहित ९ जनाविरुद्ध अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको छ। यातायात प्रमुख पौडेलसहित शाखा अधिकृतहरु हरिप्रसाद गौतम,भरतराज काफ्ले, प्रेम प्रसाद श्रेष्ठ, डिल्लीराम बराल, भरतमणि बराल,कम्प्युटर अधिकृत होमनाथ शर्मा, कम्प्युटर अपरेटर (करार) झलक पौडेल, कम्प्युटर अपरेटर (करार) मोहनमणि सुवेदीविरुद्ध भ्रष्टाचार आरोपमा अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको हो। २०७६ साल कार्तिक र मंसिर महिनामा संचालन गरिएको सवारी चालक अनुमतिपत्रको परीक्षामा अनुत्तीर्णलाई उत्तीर्ण गरेको अनुसन्धानबाट खुल्न आएपछि उनीहरुविरुद्ध भ्रष्टाचार आरोपमा मुद्दा दर्ता गराएको अख्तियारले जनाएको छ। विभिन्न मितिमा संचालन भएका विभिन्न वर्गका सवारी चालक अनुमतिपत्रको प्रयोगात्मक परीक्षामा अनुत्तीर्ण तथा अनुपस्थित परीक्षार्थीहरुलाई उत्तीर्ण गराएको र उत्तीर्ण भएका परीक्षार्थीहरुलाई अनुत्तीर्ण गरी प्रयोगात्मक परीक्षाको परिणाम फेरवदल गरेको पाइएपछि मुद्दा दर्ता गरिएको अख्तियारका प्रवक्ता श्याम प्रसाद भण्डारीले जानकारी दिए। सवारी चालक अनुमतिपत्रको विभिन्न मितिमा लिएको विभिन्न वर्गका प्रयोगात्मक परीक्षामा फेल तथा अनुपस्थित भएका परीक्षार्थीहरुमध्ये १६६ जना परीक्षार्थीहरुलाई पास गराएको तथा २ जना प्रयोगात्मक परीक्षामा पास भएका परीक्षार्थीहरुलाई फेल गराइ जम्मा १६८ जना परीक्षार्थीहरुको प्रयोगात्मक परीक्षाको परिणाम फेरबदल गरेको देखिएको अख्तियारले जनाएको छ। निमित्त कार्यालय प्रमुखसमेतले संलग्न कर्मचारीहरुलाई कुनै प्रकारको विभागीय कारवाही गरेको नदेखिएको हुँदा उनीहरुविरुद्ध भ्रष्टाचार निवारण ऐन, २०५९ को दफा १३ बमोजिमको कसुर ठहर गर्दै विशेष अदालतमा मुद्दा दायर भएको अख्तियारले जनाएको छ।"
नेपाललाई सन्दीपले दिलाए पाँचौ सफलता,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि सन्दीप लामिछानेले पाँचौ विकेट लिएका छन्। उनले युएईका चुनडानगपोयली रिजवानको विकेट लिएका हुन्। ताजा अवस्थामा युएई ३३२ ओभर खेल्दै ११२ रनमा रहेको छ। नेपालका लागि सोमपाल कामीले व्यक्तिगत ३ विकेट लिएका छन्।
नेपाललाई पहिलो झटका,काठमाडौं : नेपाललाई पहिलो झटका लागेको छ। नेपालका ओपनर ब्याट्सम्यान कुशल भुर्तेल ११ रनमा आउट भएका हुन्। ताजा अवस्थामा नेपाल ४१ ओभर खेल्दै १८ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
संवैधानिक पदाधिकारी नियुक्तिविरुद्धको रिट हेर्दाहेर्दैमा,"काठमाडौंः तत्कालीन प्रधानमन्त्री केपी शर्मा ओलीको पालामा संवैधानिक परिषद्ले गरेका नियुक्तिविरुद्ध परेको रिट हेर्दाहेर्दैमा राखिएको छ । संवैधानिक परिषद्को सिफारिसमा नियुक्त भएका ५२ जना पदाधिकारीको नियुक्ति खारेजीको माग गर्दै परेका रिटहरूमाथि आजदेखि संवैधानिक इजलासमा सुनुवाइ सुरु भएको हो। मुद्दाको सुनुवाइका लागि कामु प्रधान न्यायाधीश कार्की नेतृत्वको संवैधानिक इजलासमा न्यायाधीशहरु मीरा खड्का, हरिकृष्ण कार्की,विश्वम्भर श्रेष्ठ र ईश्वर खतिवडा छन्। अधिवक्ता डा गणेश रेग्मीले संवैधानिक पदाधिकारीको नियुक्तिविरुद्धमा रिट दर्ता गराएका थिए। अधिवक्ता डा रेग्मीले दर्ता गरेको रिट निवेदनमा १७ भदौ २०७८ मा जारी भएको अन्तरिम आदेशका कारण संवैधानिक पदाधिकारीको नियुक्ति विरुद्धमा परेका मुद्दा अघि बढ्न सकेका थिएनन् ।"
स्थानीय तह निर्वाचन: उम्मेदवारी दर्ता वैशाख ११ र १२ गते,"काठमाडौंः निर्वाचन आयोगले स्थानीय तहको निर्वाचन कार्यक्रम पास गरेको छ। आयोगले निर्वाचन कार्यक्रमअन्तर्गत वैशाख ११ र १२ गते उम्मेदवारी दर्ताको समय तोकेको छ। त्यस्तै उजरी दर्ता, त्यसमाथि जाँचबुझलगायतको प्रक्रिया पूरा गरेर १५ वैशाखमा उम्मेदवारको नाम सार्वजनिक गरिने कार्यक्रम छ। उम्मेदवारले नाम फिर्ता लिन चाहे १६ गते समय दिइने निर्वाचन आयोगले जनाएको छ। सोही दिन साँझ ५ देखि ६ बजेसम्म उम्मेदवारहरुको अन्तिम नामावली प्रकाशित गरिने र १७ गते चुनाव चिन्ह प्रदान गरिने छ। वैशाख ३० मा तोकिएको स्थानीय तह निर्वाचनअन्तर्गत् २७ गते मध्यरातदेखि मौन अवधि लागू हुनेछ।"
ल्भिभमा विमानस्थलनजिकै बम आक्रमण,"ल्भिभ : ल्भिभस्थित विमानस्थलनजिकैको भवनमा रुसले शुक्रबार हवाई आक्रमण गरेको छ। त्यहाँका नगरप्रमुखले आफ्नो टेलिग्राममा विमानस्थल नजिकै रहेको भवनमा बम प्रहार भएको बताएका छन्। विस्फोटमा कोही हताहत नभएको उनले जानकारी दिएका छन्। रुसी आक्रमणको निसानामा परेको भवनमा विमान मर्मत सम्भार हुने गरेको बीबीसीले जनाएको छ। तर उक्त भवनमा काम पहिला नै रोकिएको नगरप्रमुखले जानकारी दिएका छन्। उक्त स्थानमा उद्धारकर्मी पुगिसकेको उनको भनाई छ। ल्भिभ पोल्यान्डको सीमबाट केवल ७० किलोमिटर टाढा छ। यो सहर पूर्वी र दक्षिणी युक्रेनमा सङ्घर्ष भइरहेका स्थानभन्दा निकै टाढा छ। ल्भिभभन्दा ३० किलोमिटर पर रहेको एउटा एउटा सैन्य तालिम केन्द्रमा पाँच दिनअघि त्यस्तै आक्रमण भएको थियो। पश्चिमी युक्रेनका विभिन्न क्षेत्रमा शुक्रबार बिहान हवाई आक्रमणको चेतावनी दिन साइरन बजिरहेको छ। युक्रेनको राष्ट्रिय समाचारसंस्था युक्रिनफोर्मका अनुसार रिभ्ने, भोलीन, ल्भिभ, टेर्नोपिल र इभानोफ्रान्किभ्स्क क्षेत्रमा साइरन बजेको हो।  बीबीसी"
यसरी मनाइयो भैरहवामा होली (तस्बिरहरु),"भैरहवा : आज होली अर्थात फागु पूर्णिमा तराईका विभिन्न जिल्लाहरुमा हर्षोल्लासका मनाइएको छ। पहाडि र हिमाली क्षेत्रमा मनाइएको भोलिपल्ट तराईमा होली मनाउने गरिन्छ । कोरोना संक्रमणका कारण विगतका वर्षमा हर्षोल्लासका साथ होली मनाउन नपाएका सर्वसाधरणहरु यस वर्ष भने झुमेर पर्व मनाए। भैरहवाको विभिन्न स्थानको चोकमा सांगीतिक कार्यक्रम गर्दै तथा एक आपसमा मित्रता, आत्मीयता, र सद्भाव दर्शाउन साथी भाइहरुलाई अबिर तथा रङ लगाइ होली पर्व मनाइयो। होली पर्वलाई सदभावपूर्ण बनाउनका लागि रुपन्देही जिल्लामा सुरक्षा व्यवस्था कडा पारिएको छ । जिल्लाको चोकचोकमा सुरक्षाकर्मी तैनाथ छन्। जिल्लाभरी पिकेट, मोबाइल गस्ती, ठाउँठाउँमा चेकिङ प्वाइन्ट, प्रहरीका टिमहरु विभाजन गरी खटाइएको जिल्ला प्रहरी कार्यालय रुपन्देहीका प्रहरी नायब उपरीक्षक नवरत्न पौडेलले जानकारी दिए । होली पर्वलाई लक्षित गरी जिल्लाभर करिब आठ सय प्रहरी परिचालन गरिएको उनले बताए । उनका अनुसार हालसम्म जिल्लामा कुनै अप्रिय घटना घटेको छैन । कसैको इच्छा विपरित लोला हान्ने, रङ लगाउने, ट्राफिक नियमको उल्लंघन, मादक पदार्थ सेवन गरेर होहल्ला, झैझगडालगायत जस्ता क्रियाकलाप गर्नेहरुलाई पक्राउ गरी कारबाही गर्ने रुपन्देही प्रहरीले जनाएको छ । कोरोना संक्रमणका कारण स्वास्थ्य मापदण्ड अपनाएर होली पर्व मनाउन जिल्ला प्रशासन कार्यालय रुपन्देहीले सर्वसाधरणलाई आग्रह गरेको छ ।"
नेपालमा कोरोनाका अझै करिब चार हजार सक्रिय संक्रमित,काठमाडौं: नेपालमा थप ५१ जनामा कोरोना संक्रमण देखिएको छ। देशभरि ५९१४ जनाको नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। त्यस्तै पछिल्लो २४ घन्टामा थप ३९२ जना संक्रमित कोरोनामुक्त भएका छन् भने मृत्यु संख्या शून्य रहेको छ। मन्त्रालयका अनुसार सक्रिय संक्रमितको संख्या ३९९६ रहेको छ भने थप २९ हजार ३९० जनाले कोरोनाविरुद्धको खोप लगाएका छन्।
नेपालले तेस्रो विकेट गुमायो,काठमाडौं : नेपालले तेस्रो विकेट गुमाएको छ। नेपालका ब्याट्सम्यान दिपेन्द्र सिंह एरी ४ रनमा आउट भएका हुन्। ताजा अवस्थामा नेपाल ८५ ओभर खेल्दै २७ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
बैंकको ब्याजदर नियन्त्रण गर्ने तयारी,"काठमाडौं : अर्थमन्त्री जनार्दन शर्मा (प्रभाकर)ले बैंकको ब्याजदर नियन्त्रण गर्ने तयारी भएको बताएका छन् । ललितपुर उद्योग बाणिज्य संघको ५५ औं स्थापना दिवसको अवसरमा बोल्दै मन्त्री शर्माले व्यवसायीको मागअनुसार ब्याजदर निर्धारणका लागि पहल थालिरहेको बताए । बैंकको बढ्दो ब्याजदरप्रति व्यवसायीले गुनासो गर्न थालेपछि नियन्त्रणका लागि छलफल थालेको उनको भनाइ छ । 'बैंकले आफूखुसी ब्याजदर निर्धारण गर्ने प्रचलन छ । अर्थतन्त्रमा असर नपर्ने गरी बैंकको ब्याजदर सिमा निर्धारण भइ व्यवसायी अनुकूल हुनुपर्छ भनेर छलफल थालेको छु,' उनले भने, 'राष्ट्र बैंकलाई उत्पादनमूलक क्षेत्रको कर्जाको बेसरेट २ प्रतिशतभन्दा बढी राख्न हुँदैन्, 'उनले भने ।' चाँडै बैंक तथा वित्तीय संस्थाका प्रतिनिधिसँग थप छलफल गरी मध्यममार्गी बाटो अपनाइ समस्या समाधान गर्ने विश्वास दिलाए । अन्तर्राष्ट्रिय बजारमा बढेको मूल्य श्रृङ्खलाका कारण मुलुकको शोधानान्तर स्थिति चिन्ताजनक अवस्थामा पुगेको उनको भनाइ छ । 'शोधानान्तर स्थितिमा सुधार हुँदैछ । हामी तरलता समस्या समाधान गर्ने दिशामा पनि अघि बढेका छौं,' उनले भने । उनले ४७ वस्तुको आयातमा मार्जिन लगाएपछि कूल आयात घट्न थालेको र यसले अर्थतन्त्रमा सुधार आउने विश्वास व्यक्त गरे ।"
युएईलाई छैटौं झटका,काठमाडौं : नेपालविरुद्ध खेलिरहेको युएईलाई छैटौं झटका लागेको छ। आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि दिपेन्द्र सिंह एरीले छैटौ विकेट लिएका छन्। उनले युएईका रोहन मुस्ताफाको विकेट लिएका हुन्। ताजा अवस्थामा युएई ३८१ ओभर खेल्दै १३४ रनमा रहेको छ। नेपालका लागि सोमपाल कामीले व्यक्तिगत ३ विकेट लिएका छन्।
स्थानीय तह निर्वाचनबारे निर्णय लिन विप्लव नेतृत्वको नेकपाको बैठक कपिलवस्तुमा,"काठमाडौंः नेत्रविक्रम चन्द विप्लव नेतृत्वको नेकपाको केन्द्रीय कमिटीको पूर्ण बैठक कपिलवस्तुको शिवगडीमा सुरु भएको छ। बैठक समसामयिक विषय र पार्टीको आगामी रणनीतिक विषयमा केन्द्रीत हुनेछ। नेकपा प्रवक्ता खड्गबहादुर विश्वकर्माले स्थानीय तहको निर्वाचनबारे केन्द्रीय कमिटी बैठकले थप निर्णय गर्ने अन्नपूर्णलाई जानकारी दिए। उनले भने, बैठकले तोकिएको स्थानीय तहको निर्वाचनबारे थप निर्णय गर्छ। तर, यो सरकारले हामीलाई वास्ता नगरेर अघि बढिरहेको छ।"
बाबुरामलाई खुलापत्र : कमरेड तपाईंका सुरक्षा निम्ति बोकेका बन्दुक तपाईंतिरै पड्किन सक्छन्,"आदरणीय कमरेड बाबुराम भट्टराईज्यू, क्रान्तिकारी अभिवादन। अहिलेसम्म त शरीरभरि गोली बोकेर भौतिकरूपमा जेजेस्तो संर्घष गर्नु परे पनि वैचारिकरूपमा एकदमै आरामै रहेको खबर अवगत गराउन चाहन्छु। त्यहाँ तपाईंलाई पनि वैचारिकरुपमा सकिएको खबर पाए पनि भौतिकरुपमा आरामै रहोस् भन्ने कामना गर्छु। किनकि म पूर्वजनमुक्ति सेनाको एक लडाकु हुँ। आदरणीय कमरेड, विशेष पत्र लेख्ने हामी लडाकुको निम्ति नवीन खबर त केही छैन। तैपनि शान्ति प्रक्रियापछि लामो समयको अन्तरालपछि तपाईंसँग वैचारिक भेट गर्ने जमर्को गरिरहेकी छु। तपाईंले आज सामाजिक सञ्जालमा प्रकाश सपुतले गाएको पीर गीतको संश्लेषण गरी यो कुरा सत्य हो भन्ने विश्लेषण गरेर जुन स्टाट्स लेख्नु भएको रहेछ। मैले त्यो स्टाट्स पढेँ। मलाई सारै पीर लाग्यो अनि मन खिन्न बनायो, त्यसैले म तपाईंलाई प्रश्न गर्न चाहन्छु। कमरेड आज तपाईं कहाँ हुनुहुन्छ? के गर्दै हुनुहु्न्छ? तपाईंलाई थोरै पनि लाज लाग्न छाडेको हो? छाडेको हो भने पनि हाम्रो लागि भए सानो रुमालले लाज छोपेर हिँड्ने गर्नुहोस् कमरेड। किनकि हामी लडाकु हुनुको नाताले इमान्दारिताका साथ प्रतिष्ठा जोगाइराख्न चाहन्छौं। तपाईंजस्तो एउटा व्यक्तिगत स्वार्थ पूरा गर्नका निमित्त हजारौंको बलिदानी, लाखौंको समर्पण, करोडौंको संर्घषलाई लात मारेर पार्टी बदल्दै हिँड्ने राजनीतिमा तपाईंले गरेकोजस्तो व्यस्यावृत्ति चरित्र हामी लडाकुले गरेका छैनौं, यो कुरामा ध्यानाकर्षण गर्न चाहन्छु। आदरणीय कमरेड जुन जनयुद्धमा मिठा सपना तपाईंले पनि बाँड्नुभएको थियो, ती सपनाहरु कसरी भुल्न सक्नुभयो? तपाईंले लड्नुपर्ने अग्रिम मोर्चामा हामी लडिदिएका थियौं, तपाईंले खानुपर्ने गोली हामीले थापिदिएका थियौं, र त आज तपाईं कुर्सीका लागि दौडिरहनुभएको छ। आदरणीय कमरेड, आज तपाईं आफूले गरेको आन्दोलन र भएका परिवर्तनमा पश्चताप गरिरहुनुभएको छ। जुन कुरा हामीले देखिराखेका छौं। हिजोका ती भयानक चुनौती पार गरी लडेर ल्याएको व्यवस्थामाथि तपाईंको औंला उठिरहेको छ। तपाईँ पछुतोको आगोमा जलिरहनुभएको छ। तर, हामीलाई जो गरेको दु:ख र संर्घषमा एउटा पनि पछुतो छैन। हामीले गरेको दु:ख कष्टबाट हाम्रो देशको व्यवस्था परिवर्तन भएको छ, हामी गर्व गर्छौ। भलै हाम्रो जीवनस्तर परिवर्तन भएको छैन, तैपनि हामी खुसी छौं र गलत प्रवृतिविरुद्ध लडिरहेका छौं। मागेर खाएका छौं। पार्टीभित्रबाट भागेर गएका छैनौं, पसिना बेचेर खाएका छौं, इमेज बेचेर खाएका छैनौं। आदरणीय कमरेड, तपाईंलाई जनमुक्ति सेनाप्रतिको थोरै भए पनि माया अर्थात् दया थियो भने नेपाल सरकारको अर्थमन्त्री, प्रधानमन्त्री भएर सरकारको नेतृत्व गर्नुभएको थियो। तर, हामी लडाकुका निम्ति तपाईंले गरेको एमात्रै काम के हो? आज के बोल्दै हुनुहुन्छ, तपाईं आफैँलाई थाहा छ नि? लडाकु महिलाले दुःखका दिन काट्नु, संर्घष गर्नु, विदेशिनु यो दोष प्रचण्डको मात्रै हो? यो जिम्मा तपाईंले लिनु पर्दैन? पर्दैन भने कसरी पर्दैन स्पष्टीकरण चाहिन्छ। प्रचण्ड पछाडिको लिडर हुनुको हैसियतले यो जिम्मा प्रचण्ड र तपाईंले बराबर लिनुपर्छ। तपाईंको व्यक्तिगत स्वार्थ पूरा नभएपछि पार्टी छोड्दैमा युद्धका समस्याबाट तपाईंलाई उम्कने सुविधा छैन। जनयुद्धकालका हरेक राम्रो र नराम्रो कामको हिस्सेदार तपाईं पनि हो। आदरणीय कमरेड, तपाईंले हामीलाई दिएको आदर्शमय विचारको पागल भएर हामीले कठिन दिनहरु बिताउनुपरे पनि बाटो भुलेका छैनौं। तर, तपाईं सुविधा खोज्दै ऐसआरामको जीवन विताउने रहरमा आफ्नो वर्गलाई भुलेर सयौं कार्यकर्ताहरुको जीवनमा तुसारापात गरी आलिसान महल खोज्दै हिँड्नु भएको छ नि, त्यसको मूल्य महँगो हुनेछ। पार्टी बदल्दैमा तपाईंले दिएको धोकालाई हामी छापामारहरुले सजिलै माफ गर्ने छैनौं। गैरजिम्मेवारीपूर्ण अभिव्यक्ति दिँदै हिँड्ने छुट तपाईंलाई छैन र हामी छोड्दैनौं पनि। हिजो तपाईंका सुरक्षा निम्ति बोकेका बन्दुक तपाईंतिर पड्किन सक्छन्, हामी मरेर बाँचेकालाई मर्न डर छैन कमरेड ध्यान दिनुहोला। मानवीय बम बनेर तपाईंकै अगाडि पड्किदा तपाईंलाई थाहा नहुन सक्छ, तपाईंले नै सिकाएको युद्धकला हामीसँग भरपुर मात्रामा छ, हामीमाथि आइपरे जाइलाग्न पछि हट्ने छैनौं, हेक्का रहोस्। हाम्रो त्यो महान् इतिहासलाई अर्थहीन ढंगले प्रस्तुत गर्ने कोसिस कसैले गर्छ भने हामीले रगतले लेखेको इतिहासलाई बचाइराख्न जतिसुकै महँगो मूल्य चुकाउन हामी तयार रहेको खबर तपाईंलाई अवगत गराउन चाहन्छु कमरेड। परिवर्तनको यो युगमा पुगिसक्दा पनि महिलाहरुले गर्नसक्ने काम जति पनि भएकाले र जस्तोसुकै काम गरेर खानसक्ने महिलाको क्षमता हुँदाहुँदै पनि शरीर बेचेरमात्रै खाना सक्छन् भन्ने तपाईंको बुझाइप्रति मेरो घोर विरोध छ। त्यसप्रति म खेद व्यक्त गर्न चाहन्छु। नयाँ समाजको निर्माण गर्ने महान् उदेद्श्यलाई भुलेर कम्युनिस्ट शब्दलाई उचारण गर्न नसक्ने बाटोमा हिँड्नुभएका नेतालाई योभन्दा धेरै लामो पत्र लेख्न चाहन्न, किनकि मेरो पत्रले तपाईंको मनमा प्राथमिकता पाउँदैन, त्यो पनि मलाई थाहा छ। तसर्थ जनयुद्धले सबै क्षेत्रमा पुरातनविरुद्ध नविनताको उद्घाटन र स्थापन गर्दै अगाडि बढिरहेको छ भन्ने कुराको आशा एवं विश्वासका फूलहरु फूलाउँदै दौडिरहेका कलम यही विश्राम गर्ने अनुमति माग्दै विदा हुन्छु। अभिवादन। उही पूर्वलडाकु छापामार राममाया हमाल (क रमिता घाइते) कर्णाली प्रदेश जाजरकोट नलगाड नगरपालिका दल्ली"
भंगहामा व्यवस्थित बसोबासका लागि कोष खडा गरौं : पूर्वमन्त्री पोखरेल,"महोत्तरी : महोत्तरी, भंगहा नगरपालिका ३ का भूमिहीन दलित सुकुम्बासीलाई जग्गा व्यवस्थितका लागि कोष खडा गर्न नेकपा माओवादी केन्द्रका नेता एवम् पूर्वमन्त्री गिरीराजमणि पोखरेलले सबैमा आग्रह गरेका छन् । सो स्थानका मुसहर समुदायका २५ घरधुरीलाई व्यवस्थित बसोबासका लागि नेता पोखरेलले आफनो एक महिनाको तलब उपलब्ध गराउने घोषणा गरे। बिहीबार दिउँसो नेकपा माओवादी केन्द्र नगर समिति भंगहाको पार्टी कार्यालयको उदघाटन तथा होली पर्वको शुभकामना कार्यक्रमकाबीच पूर्वमन्त्री समेत रहेका नेता पोखरेलले घरधुरी भूमिहिन,दलित सुकुम्बासीलाई जग्गा खरिद गरी बसोबास ग्यारेन्टीका लागि कोष खडा गर्न लागिएको उद्घोष गरिएका हुन् । स्थानीय रामराजी सदाजस्ता २५ जनाको घर परिवारलाई विस्थापित गर्न खोजिएको जनाउँदै पोखरेलले भने, ' आउने महिनाको तलब वापतको रकम कोषमा प्रदान गर्नेछु । यहाँहरुले पनि यस अभियानलाई सहयोग गर्नुहोस्। चक्रीय व्याजको मारमा परेका यहाँका मुसहर समुदायलाई अदालतले न्याय दिन सकिरहेको छैन । उनीहरुको लागि जग्गा खरिद गर्नका लागि अभियान चलाएर कोष खडा गरौं ।' माओवादी जनयुद्धकालमा त्यहाँ बसोबास रहेका २५ जना घरधुरी दलितलाई जग्गाधनीले अरुलाई जग्गा बेचेपछि समस्या उत्पन्न भएको हो। पछि सोको समाधान गर्न नेता पोखरेलको पहलमा दुवै पक्षबीच जिल्ला प्रशासन कार्यालय महोत्तरीमा छलफल भएको थियो । सो निर्णय अझ कार्यान्वयन नहुँदा उनीहरु उठिवासको चपेटामा रहेका छन् ।"
भारतमा बालिकालाई यौन दुर्व्यवहार गरेको आरोपमा १०२ वर्षीय वृद्ध पक्राउ : १५ वर्षको जेल सजाय,नयाँ दिल्ली : तामिलनाडुको तिरुवल्लुरमा नाबालिगको यौन शोषण गरेको आरोपमा एक वृद्धलाई १५ वर्षको जेल सजाय सुनाइएको छ। अदालतले १०२ वर्षीय परशुरामलाई १५ वर्षको सजाय सुनाएको हो। अदालतले आदेशमा दोषीलाई १० वर्ष कडा सजाय र ५ वर्ष साधारण सजाय दिनइने बताएको छ। यो चार वर्ष पुरानो घटना हो। वृद्धले २०१८९ मा एक नाबालिगलाई यौन शोषण गरेका थिए। तिरुवल्लुरको महिला कोर्टले दोषीलाई पीडितलाई ४५ हजार भारु क्षतिपूर्ति दिने र ५ हजार फाइन भर्न पनि आदेश दिएको छ। आजतक
भेरीबबई सुस्त,"सुर्खेत : राष्ट्रिय गौरवको भेरीबबई डाइभर्सन बहुउद्देश्यीय आयोजनाको प्रगति न्यून देखिएको छ। भेरी नदीको पानी बबई नदीमा खसालेर सिँचाइ र विद्युत् उत्पादन गर्ने यस आयोजनाको उद्देश्य छ। पहिलो चरणमा उत्साहजनक काम गरेको यस आयोजनामा दोस्रो चरणको काम भने सुस्त बनेको हो। यो आयोजना सुरु भएको १० वर्ष भयो। आर्थिक वर्ष २०६८६९ बाट प्रक्रिया अघि बढे पनि निर्माण आव २०७१७२ बाट थालिएको थियो। हालसम्म आयोजनाअन्तर्गत आधा काम मात्रै सकिएको छ। आयोजना सम्पन्न गर्न तोकिएको समय सीमा सकिन अब डेढ वर्ष मात्रै बाँकी छ। तर, आयोजनाको कुल प्रगति आधा मात्रै सकिएको हो। हालसम्मको भौतिकतर्फ ५३ प्रतिशत र वित्तीयतर्फ ४५ प्रतिशत मात्रै काम भएको आयोजनाले जनाएको छ। यो आयोजना २०७९८० भित्र निर्माण सम्पन्न गरी सक्नुपर्ने छ। आयोजनाले पहिलो चरणमा महत्वपूर्ण मानिएको सुरुङ निर्माण गरिसकेको छ। नेपालमै पहिलोपटक टनेल बोरिङ मेसिनबाट १२ दशमलव २ किलोमिटर सुरुङ खनिएको छ। यही सुरुङबाट भेरीको पानी बबईमा खसालिनेछ। कठिन र चुनौतीपूर्ण मानिएको सुरुङ निर्माण तोकिएको अवधिभन्दा अगाडि सम्पन्न भए पनि दोस्रो चरणको काम सुस्त बनेको हो। दोस्रो चरणमा पावरहाउस (बाँध र विद्युत् गृह) निर्माणको काम भइरहेको छ। बाँध र पावरहाउस निर्माणको जिम्मा चीनको ग्वाङ्डोनयुनाटियन र नेपालको रमण कन्स्ट्रक्सन जेभीले लिएका छन्। ग्वाङ्डोनरमणले ६ अर्ब १६ करोड ५२ लाख १५ हजार ७७५ रुपैयाँको ठेक्का लिएका हुन्। अहिले नदीमा ११४ मिटर लामो र १४ मिटर अग्लो पुलसहितको ६ वटा ढोका राखेर बाँध निर्माणको काम भइरहेको छ। सम्झौताअनुसार ठेकेदार कम्पनीले अबको डेढ वर्षभित्र विद्युत् गृहको निर्माण सक्नुपर्नेछ। दोस्रो चरणका कामहरू नै सुस्त बनेपछि आयोजनाको तेस्रो चरणका काम पनि प्रभावित बनेका छन्। हालसम्मको भौतिकतर्फ ५३ र वित्ताीयतर्फ ४५ प्रतिशत मात्रै काम सम्पन्न आव २०७९८० भित्र निर्माण सम्पन्न गरी सक्नुपर्नेछ तेस्रो चरणमा हाइड्रोमेकानिकल र इलेक्ट्रोमेकानिकल कामहरू पर्छन्। हाइड्रो मेकानिकलका काम सुरु भए पनि इलेक्ट्रोमेकानिकलको काम सुरु नै भएको छैन। २ अर्ब १३ करोड ७४ लाख ९३ हजार ९१६ रुपैयाँमा हाइड्रोमेकानिकलको जिम्मा चीनको ज्हेजियाङ ओरिएन्ट इन्जिनियरिङ कम्पनीले लिएको छ। तेस्रो चरणअन्तर्गतकै इलेक्ट्रोमेकानिकलको प्रक्रिया पनि सुरु भएको आयोजनाले जनाएको छ। यो आयोजनाबाट बाँके र बर्दियाको ५१ हजार हजार हेक्टर क्षेत्रफलमा सिँचाइ सुविधा उपलब्ध हुनेछ। यस्तै, ४६ मेगावाट बिजुली उत्पादन गर्ने योजना छ। मुख्य रूपमा सिँचाइका लागि बनाइएको यस आयोजनाबाट वार्षिक करिब ४ अर्ब ३ करोड बराबरको बिजुली उत्पादन हुने अनुमान गरिएको छ। निर्माणमा ढिलाइ भए वार्षिक ७ करोडभन्दा बढी क्षति हुनेछ। तर, आयोजनाले पछिल्लो समय गति लिन नसक्दा तोकिएको समयभित्र निर्माण सम्पन्न नहुने आशंका बढेको छ। आयोजनाले प्रभावित क्षेत्रका नागरिकलाई क्षतिपूर्ति वितरण गर्न पनि सकेको छैन। आयोजना सञ्चालन हुँदा सुर्खेतको भेरीगंगा, गुर्भाकोट र लेकबेंसीको ३२ हेक्टरभन्दा बढी जग्गा डुबानमा पर्छ। आयोजनाले सञ्चालनअघि नै प्रभावित सबैलाई मुआब्जा र क्षतिपूर्ति दिनुपर्दछ। तर, अहिलेसम्म झण्डै २३ हेक्टर क्षेत्रफलको क्षतिपूर्ति दिन सकेको छैन। दुई महिनाअघि नै निर्णय भए पनि ऐलानी जग्गा भएका प्रभावितलाई मुआब्जा वितरण गर्न सकिएको छैन, आयोजनाका सिनियर डिभिजनल इन्जिनियर लेखनाथ सुवेदीले भने, प्रभावितसँग समन्वय भइरहेको छ। अब छिट्टै वितरण हुन्छ। साथै उनले कोरोना महामारी र निर्माण सामग्रीको अभावका कारण दोस्रो चरणको प्रगति अपेक्षाकृत हुन नसकेको बताए। अब भने कामले गति लिने उनको भनाइ छ।"
'द काश्मिर फाइल्स'को विवादमा नाना पाटेकरले भने अनावश्यक विवाद सिर्जना गर्नु ठीक होइन,"एजेन्सी : अभिनेता नाना पाटेकरले बलिउड फिल्म 'द काश्मिर फाइल्स' विवादमा धारणा व्यक्त गरेका छन् । अभिनेता पाटेकरले फिल्मबारे अनावश्यक विवाद खडा गर्नु ठीक नभएको बताएका छन् । आजतकसँगको कुराकानीमा नाना पाटेकरले भने, 'यहाँ भारतका हिन्दू र मुस्लिमहरू बस्छन्। दुवैलाई शान्तिपूर्वक बाँच्न आवश्यक छ। दुवै समुदायलाई एक अर्काको खाँचो छ । दुबै एकअर्का बिना बाँच्न सक्दैनन्। कुनै एक चलचित्रका कारण यस्तो विवाद सिर्जना गर्नु ठीक होइन।' काश्मिरी पण्डितहरुको कथावस्तुमा तयार पारिएको यो फिल्मलाई विवेक अग्निहोत्रीले लेखेका छन् भने उनैले निर्देशनसमेत गरेका छन्। फिल्ममा मिथुन चक्रवती, अनुपम खेर, दर्शन कुमार, पल्लभी जोशी, चिनमे मन्डेकललगायतले मुख्य अभिनय गरेका छन्। यसअघि फिल्मबारे भारतीय प्रधानमन्त्री नरेन्द्र मोदीले समेत प्रतिक्रिया दिएका थिए। उनले इतिहासलाई किताब, कविता, साहित्य र फिल्मको माध्यमबाट जीवन्त बनाउन सकिने बताएका थिए। तर दुर्भाग्य त्यस्तो काम विरलै हुने गरेको उनको भनाइ थियो। उनले द काश्मिर फाइल्सको तथ्यमाथि विश्लेषण गर्न छाडेर फिल्मविरुद्ध आवाज उठेको भन्दै गुनासो पोखेका थिए। फिल्मले छ दिनको अवधिमा करिब ८० करोड कमाइसकेको छ । यो फिल्म गत ११ मार्चमा रिलिज्ड भएको थियो। रिलिज्डसँगै यो फिल्मले बक्स अफिसमा राम्रो कमाइ गरेको छ भने सार्वजनिक बहसको विषयसमेत बनेको छ। भारतका कतिपय राज्यमा यो फिल्मलाई 'ट्याक्स फ्री'समेत बनाइएको छ। फिल्मकै कारण कमेडियन किपल शर्मा, अभिनेत्री कंगना रनौट, क्रिकेटर सुरेश रैनजस्ता हस्तीहरु ट्रोलका शिकार बनेका छन्।"
तरकारी खेतीले आत्मनिर्भर बन्दै चेपाङ,"गोरखा : गोरखाको गण्डकी गाउँपालिका६, कौदीफाँटमा चेपाङको १९ घरधुरी छ। ती सबै व्यावसायिक तरकारी खेतीमा लागेका छन्। तरकारी खेतीबाट उनीहरूको कमाइ मनग्य हुन थालेको छ। हाम्रो कौदीफाँटका १९ घरका सबै चेपाङ तरकारी खेती गर्छौं, स्थानीय जनक चेपाङ भन्छन्, कमाइ राम्रो हुन थालेपछि थुम्काबाट धमाधम यहाँ झरेर तरकारीखेती गर्न थालेका छन्। यसअघि उनी हेटौँडा सिमेन्ट कम्पनीको चुनढुंगाखानीमा काम गर्थे। भन्छन्, २० वर्षसम्म ढुंगाखानीमा काम गरें। न पेन्सन भयो, न उपदान, उनी भन्छन्, तरकारीखेती गर्न थालेको ५६ वर्ष भयो। अहिले राम्रो कमाइ छ। तरकारीको कमाइले गाउँका चेपाङ समुदायले पहिले झै ढिँडो खान नपरेको उनले बताए। गण्डकी१,३,६,७ र ८ तथा सहिदलखन गाउँपालिका४ का विभिन्न गाउँमा चेपाङ समुदायको बसोबास छ। तरकारी खेतीले जीवनस्तर उकास्न थालेपछि कौदीजस्ता विभिन्न गाउँका चेपाङ समुदायले निमेक र कन्दमुलबाट मुक्ति पाएका छन्। अहिले थुम्काबाट धमाधम कौदीफाँटमा झर्ने क्रम बढिरहेको स्थानीयको भनाइ छ। कसैले तीन रोपनी, कसैले चारपाँच रोपनी खेतमा तरकारी खेती गर्न थालेका छन्, जनक चेपाङ भन्छन्, आफ्नै जग्गा नहुनेले भाडामा लिएर पनि तरकारी लगाउन थालेका छन्। ४६ वर्षीय पूर्णबहादुर चेपाङ पनि कुल्ली काम छाडेर केही वर्षदेखि तरकारी खेती गर्छन्। उनी भन्छन्, दुई रोपनीमा लगाएको तरकारीबाट पोहोर एकै सिजनमा साढे ३ लाख कमाएँ। यसपालि पनि राम्रै छ। खाडी जानुभन्दा यहीँ ठीक छ। तरकारीबाट कमाएको पैसाले छोरीलाई कृषि विषयमा क्याम्पस पढाएको उनले बताए। अतिसीमान्कृत चेपाङ समुदाय अन्य अर्काको खेतबारीमा काम गर्ने, घर बनाउने, भारी बोक्नेलगायतका शारीरिक श्रम बढी पर्ने काम गरेर जीविकोपार्जन गर्ने गर्छन्। उनीहरूसित लालपुर्जा भएको जग्गा एक डेढ रोपनी मात्र हुन्छ। सबैले खोरिया फाँडेर ऐलानी जग्गामा खेती गर्छन्। आफ्नो जग्गाको आम्दानीले वर्षभरि खान नपुगेपछि उनीहरू राजमार्गका बजारी क्षेत्रमा ज्याला मजदुरी गरेर जीवन निर्वाह गर्छन्। ३४ वर्ष भयो अरूको निमेक र ज्याला मजदुरी गर्नुपरेको छैन, अर्का स्थानीय धनबहादुर चेपाङ भन्छन्, पहिले तरकारीखेती थाहा थिएन। लिबर्ड संस्थाले तरकारी खेती गर्न सिकायो। तालिम पनि दियो। त्यसपछि यहीँ सानो जग्गामा ३ सिजन तरकारी खेती गर्छौं। यसैले पेट पाल्न पुगेको छ। छोराछोरी पढाउन पुगेको छ। तरकारी खेतीले कतिपयको जीवन निर्वाह सहज बनाए पनि धेरैजसो चेपाङ समुदायलाई तरकारी खेती गर्ने जग्गाको अभाव छ। चेपाङ किसानले उत्पादन गरेको तरकारी फिस्लिङमा लगेर बेच्छन्। त्यहाँ किसानले भन्दा काँटावाला (बिचौलिया)ले धेरै नाफा खाने किसानहरूको गुनासो छ। बेच्ने पनि ठगिन्छ। किन्ने पनि ठगिन्छ। काँटावाला मालामाल छ, उनी भन्छन्।"
युएईविरुद्ध यस्तो छ नेपालको सुरुआती ११,"काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा आज नेपाल र युएई भिड्दै छन्। नेपाली समयानुसार बिहान ११:१५ बजे देखि युएईको सारजाह मैदानमा हुने खेलमा युएईले टस जितेर ब्याटिङ् रोजेको छ। युएईविरुद्ध नेपालका लागि कप्तान सन्दिप लामिछाने, ज्ञानेन्द्र मल्ल, दिपेन्द्रसिंह एरी, कुशल भुर्तेल, आरीफ शेख, आशिफ शेख, कमल एरी, सागर ढकाल, करन केसी, रोहित पौडेल र सोमपाल कामी रहेका छन्। लिग टू मा नेपाललगायत कुल ७ टिम सहभागि रहेका छन्। नेपाल ९ खेलमा १० अंक जोडेर छैटौं स्थानमा रहेको छ।"
युएईविरुद्ध सोमपालको तेस्रो विकेट,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि सोमपाल कामीले तेस्रो विकेट लिएका छन्। उनले युएईका मुहम्मद वासिमको विकेट लिएका हुन्। ताजा अवस्थामा युएई ९१ ओभर खेल्दै ३२ रनमा रहेको छ। लिग टू मा नेपाललगायत कुल ७ टिम सहभागि रहेका छन्। टस हारेर नेपाल बलिङमा युएईविरुद्ध यस्तो छ नेपालको सुरुआती ११ नेपाललाई पहिलो सफलता आईसीसी क्रिकेट विश्वकप लिग टु : सोमपालले लिए दोस्रो विकेट युएईविरुद्ध सोमपालको तेस्रो विकेट
बहुउपयोगी नीम,"आयुर्वेदिक गुणले भरिपूर्ण नीम स्वास्थ्यवर्धक जडिबुटी हो। नीमको रुखका हेरक भाग औषधिका रुपमा आयुर्वेद विज्ञानमा प्रयोग गरिन्छ। यसको बोक्रा, जरा, पात आदिबाट औषधि बनाइन्छ। जानौं बहुउपयोगी नीमका बारेमा केही तथ्य। हरेक मौसम तथा जहाँ पनि पाइने सदाबहार रुखमा नीम पर्छ। यसका पात वर्षभरि नै रुखमा रहिरन्छन्। नीमले अन्यको भन्दा बढी अक्सिजन बनाउँछ। यसको पातले हावा शुद्ध पार्छ। यसको रुख झ्याम्म परेको हुन्छ। ३० फुटदेखि ८० फुटसम्म अग्लो हुन्छ। अग्लो रुखको मोटाइ भने करिब ४ फुटसम्म हुन्छ। नीम नेपाल, भारतका साथै अफ्रिका, अष्ट्रेलिया लगायत एसियाका प्रायः सबै स्थानमा पाइन्छ। नीमको पात, बोक्रा, जरा आदिको स्वाद तीतो हुन्छ। यसको फल पहेँलो हुन्छ। नीमको फूलबाट माहुरीले बनाएको मह उच्चकोटीको मानिन्छ। यसको पात जलाएको धुवाँले लामखुट्टे भाग्छन्। नीमको तेल लामखुट्टे भगाउन प्रयोग गरिन्छ। यसको गन्ध कडा हुन्छ। त्यसैले यसलाई कीटनाशक औषधिका रुपमा पनि प्रयोग गरिन्छ। अनुहारसम्बन्धी रोगबाट मुक्त हुन यसको तेल प्रयोग गरिन्छ। नीमको पात चपाएर खाँदा पेटमा रहेका अनावश्यक किटाणुहरू मर्छन्। छालासम्बन्धी रोग, कपालको चायाँ भएकाहरूले नीमको पात पानीमा उमालेर नुहाएमा फाइदा पुग्छ। नीमको डाँठले दाँत माझेमा त्यहाँ भएका किटाणु नस्ट भएर गिजा बलियो हुन्छ। यसको पातबाट बनाइएको चियाबाट रगत सफा हुनुका साथै अल्सर पनि कम हुन्छ। नीमको चिया पिउनका लागि चिकित्सकको सल्लाह लिनु अनिवार्य छ। किनभने यसको बाहिरी प्रयोग सुरक्षित हुन्छ, तर भित्री प्रयोगबाट हानी पनि हुन सक्छ। नीम गर्भवती तथा बच्चाले प्रयोग गर्नुहुँदैन। यसबाट गर्भपतन पनि हुनसक्छ। (विभिन्न एजेन्सीको सहयोगमा)"
संवैधानिक परिषद्ले गरेका नियुक्तिविरुद्धका रिटमाथि सुनुवाइ हुँदै,"काठमाडौं : तत्कालीन प्रधानमन्त्री केपी शर्मा ओलीको पालामा संवैधानिक परिषदले गरेका नियुक्तिविरुद्धका रिटमाथि संवैधानिक इजलासमा सुनुवाइ हुँदैछ। संवैधानिक परिषदको सिफारिसमा नियुक्त भएका ५२ जना पदाधिकारीको नियुक्ति खारेजीको माग गर्दै परेका रिटहरूमाथि संवैधानिक इजलासमा आज सुनुवाइ हुन लागेको हो। अधिवक्ता डा गणेश रेग्मीले संवैधानिक पदाधिकारीको नियुक्तिविरुद्धमा रिट दर्ता गराएका थिए। अधिवक्ता डा रेग्मीले दर्ता गरेको रिट निवेदनमा १७ भदौ २०७८ मा जारी भएको अन्तरिम आदेशका कारण संवैधानिक पदाधिकारीको नियुक्ति विरुद्धमा परेका मुद्दा अघि बढ्न सकेका थिएनन् । कामु प्रधान न्यायाधीश कार्की नेतृत्वको संवैधानिक इजलासमा न्यायाधीशहरु मीरा खड्का, हरिकृष्ण कार्की,विश्वम्भर श्रेष्ठ र ईश्वर खतिवडा छन्।"
मनहरीमा बस दुर्घटना : सहचालकसहित दुई जनाको मृत्यु,हेटौंडा : मकवानपुरको मनहरीमा आज भएको यात्रुबस दुर्घटनामा परी मृत्यु भएका दुई जनाको सनाखत भएको छ। पूर्वपश्चिम महेन्द्र राजमार्गअन्तर्गत मकवानपुरको मनमहरि गाउँपालिका६ मा भएको दुर्घटनामा मृत्यु हुनेहरूमा बसका सहचालक नुवाकोट जिल्ला तारकेश्वर गाउँपालिका४ निवासी २२ वर्षीय सुवास श्रेष्ठ र उक्त बसमा सवार सोही ठाउँका २९ वर्षीय शम्भु दराई मगर रहेको जिल्ला प्रहरी कार्यलयका प्रवक्ता प्रहरी नायब उपरीक्षक जयश्वर रिमालले जानकारी दिए। प्रहरीका अनुसार हेटौँडाबाट चितवनतर्फ गइरहेको ना ४ ख ४४५४ नंको बस आज बिहान ८:३० बजे मनहरी ६ को कुलचोकमा दुर्घटना भएको हो। दुर्घटनामा दुई जनाको घटनास्थलमै मृत्यु भएको भएको मनहरीस्थित इलाका प्रहरी कार्यलयका प्रहरी निरीक्षक प्रकाश थापाले जानकारी दिए। बसमा कति यात्रु सवार थिए भन्ने यकिन विवरण नआइसकेको र दुर्घटनाको कारण पनि खुल्न नसकेको उनको भनाइ थियो। घाइते भएकाहरूलाई चितवन अस्पताल पठाइएको र मृतकको शव परीक्षणका लागि हेटौँडा अस्पताल ल्याइएको छ।
निर्वाचन आचारसंहिता : चुनाव प्रचारसम्बन्धी के छ व्यवस्था ?,"काठमाडौं : निर्वाचन आयोगले रातको समयमा चुनाव प्रचार गर्न नपाइने नियम बनाएको छ। बिहान ८ देखि साँझ ७ बजेसम्म मात्रै चुनावी कार्यक्रम सञ्चालन गर्न पाइने आयोगले जारी गरेको आचारसंहितामा उल्लेख छ। राजपत्रमा बिहीबार प्रकाशित आचारसंहिता केही दिनमै लागू हुने आयोग प्रवक्ता शालिग्राम शर्मा पौडेलले बताए। जुलुस, आमसभा, भेला वा प्रचारप्रसारका काम गर्दा बिहान ८ बजेदेखि साँझ ७ बजेसम्म मात्रै गर्नुपर्ने, आचारसंहितामा लेखिएको छ। स्थानीय प्रशासनको अनुमति लिएर मात्र राजनीतिक दल र तिनका भ्रातृसंगठनले सार्वजनिक स्थलमा जुलुस, आमसभा, कोणसभा वा बैठक गर्न पाउने भएका छन्। राजनीतिक दल वा उम्मेदवारले निर्वाचन चिह्न अंकित ज्याकेट, टोपी, गम्छा, टिसर्ट, कमिज, माक्स लकेट उत्पादन र प्रयोग गर्न नपाइने आचारसंहितामा उल्लेख छ। घरधनीको स्वीकृति नलिई कसैको घरमा पनि राजनीतिक गतिविधि वा प्रचारप्रसार गर्न नपाइने आयोगको नियम छ। निर्वाचन आचारसंहिता राजपत्रमा प्रकाशित, दलहरुले के के गर्न पाउँदैनन् ? आयोगले निर्वाचनमा सामाजिक सञ्जालको दुरुपयोग गर्न नहुने आचारसंहिता बनाएको छ। सामाजिक सञ्जालमा गलत, भ्रामक, वा द्वेषपूर्ण सूचना प्रवाह गर्न नपाइने जनाइएको छ। निर्वाचनमा प्रभाव पार्ने उद्देश्यले झुटा साइट बनाउन नपाइने आयोगले स्पष्ट पारेको छ। निर्वाचनलाई प्रभाव पार्ने उद्देश्यले सामाजिक सञ्जालमा होच्याउने, अपमान गर्ने, द्वेषपूर्ण भाषण (हेट स्पिच) जस्ता भ्रामक टिकाटिप्पणी गर्न नहुने आचारसंहितामा उल्लेख छ। उम्मेदवार मनोनयनको समयदेखि राजनीतिक दल वा उम्मेदवारको मत सर्वेक्षण गर्न वा प्रकाशन गर्न नपाइने आचारसंहिता आयोगले सञ्चारमाध्यमका लागि बनाएको छ। निर्वाचन प्रचारमा १८ वर्षमुनिका बालबालिका प्रयोग गर्न पाइने छैन। आयोगले चुनावमा हेलिकप्टर प्रयोग गर्न दिने भनेको छ। राजनीतिक दलले प्रचारप्रसारका लागि आफ्नो तर्फबाट दुई जना मुख्य प्रचारकको नाम आयोगमा बुझाउनुपर्ने र आयोगले अनुमति दिएका मुख्य प्रचारकले मात्रै हेलिकप्टर सेवा प्रयोग गर्न सक्ने, आचारसंहितामा लेखिएको छ। खर्चको विवरण पेस गर्नुपर्ने उम्मेदवारले बैंकमार्फत मात्रै रकम खर्च गर्नुपर्ने, २५ हजार बढी आर्थिक आर्थिक सहयोग लिँदा बैंक तथा वित्तीय संस्थामार्फत लिनुपर्ने र खर्चको विवरण पेस गर्नुपर्ने आचारसंहितामा छ। स्थानीय तहका बहालवाला पदाधिकारीहरू आगामी चुनावमा उम्मेदवार बन्ने भए मनोनयन गर्नु अघि पदबाट राजीनामा दिनुपर्ने आयोगले नियम बनाएको छ।"
चोरीको मोटरसाइकलसहित स्वयम्भूबाट एकजना पक्राउ,"काठमाडौं : महानगरीय ट्राफिक प्रहरी महाशाखाले चोरीको मोटरसाइकलसहित एकजनालाई पक्राउ गरेको छ। ट्राफिक प्रहरीले कालिकोट महाबी गाउँपालिका २ घर भइ हाल भक्तपुर बस्दै आएका २३ वर्षीय पञ्चबहादुर सिंहलाई मोटरसाइकलसहित स्वयम्भू भुँइखेलबाट नियन्त्रणमा लिएको हो । कोहलपुर बाँकेबाट हराएको प्रदेश ३०२, ००३ प २४७३ नम्बरको कालो रुङको मोटरसाइकलसहित सिंहलाई नियन्त्रणमा लिएको महानगरीय ट्राफिक प्रहरी महाशाखाका प्रवक्ता प्रहरी उपरीक्षक संजीव शर्मा दासले जानकारी दिए। सिंहले २ चैत्रमा यातायात व्यवस्था कार्यालय बागमतीले संचालन गर्दै आएको गुर्जुधाराबाट सवारी चालक अनुमतिपत्रको परीक्षामा बाँके खजुरा वडा नं ३ बस्ने कबिन्द्र शाहीको नागरिकता प्रमाणपत्रमा आफ्नो फोटो टाँस गरी प्रयोगात्मक परीक्षा दिएको समेत खुल्न आएको छ । वास्तविक नम्बर भे १० प ४३६२ खुल्न आएको सो मोटरसाइकल आशिष गुरूङको रहेको समेत पत्ता लागेको प्रहरीले जनाएको छ । मोटरसाइकलसहित पक्राउ परेका सिंहलाई अनुसन्धानकमा लागि महानगरीय प्रहरी वृत्त थानकोट पठाइएको महाशाखाले जानकारी दिएको छ ।"
१ सय ३२ केभी प्रसारण लाइनको मोतीपुर सबस्टेशन समुद्घाटन,"सन्धिखर्क : कपिलबस्तुको मोतीपुरमा १ सय ३२ केभी प्रसारण लाइन आयोजनाको मोतीपुर सबस्टेशनको समुद्घाटन भएको छ। बुर्तिबांग, पौदी अमराई, तम्घास, सन्धिखर्क, गोरुसिंगे १ सय ३२ केभी प्रसारण लाइनको उर्जा जलस्रोत तथा सिंचाई मन्त्री पम्फा भुसालले कपिलबस्तुको मोतीपुरमा उद्धाटन गरेकी हुन्। सब स्टेशनबाट कपिलबस्तुको बाणगंगा, बुद्धभूमी, तौलिहवा, रुपन्देहीको सुद्धोदन गाउँपालिका, लुम्विनी सांस्कृतिक नगरपालिका र गौडीहवा गाउँपालिकाका एक लाख ग्राहक प्रत्यक्ष लाभान्वित हुने छन्। यस क्षेत्रका बासिन्दाले छिनछिनमा विद्युत जाने समस्याबाट छुटकरा पाएको उर्जा जल स्रोत तथा सिंचाई मन्त्रालयका कार्यकारी निर्देशक कुलमान घिसिंगले बताए। सब स्टेशनको उद्धाटन गर्दै उर्जा जलस्रोत तथा सिंचाई मन्त्री पम्फा भुसालले सबै क्षेत्रमा उर्जाको रुपमा जलस्रोतको प्रयोग गर्नुपर्ने बताउँदै गरिबी मुक्त नेपाल बनाउन गरिबीको रेखामुनी रहेका जनतालाई विशेष राहात र सुविधा दिनुपर्ने बताइन्।"
तानसेनमा छोरी शिक्षा कार्यक्रम : २ सय १० जना छात्राले पाए छात्रवृत्ति,"तानसेन : पढ्ने इच्छा भएका तर आर्थिक अभावबाट बञ्चित छोरीहरुलाई लक्षित गरेर तानसेन नगरपालिकाले छोरी शिक्षा कार्यक्रम लागू गरेको छ । दलित, जनजाती, अल्पसंख्यक तथा अन्य समुदायका आर्थिक अवस्थामा कमजोर रहेका छात्रालाई केन्द्रित गरेर आधारभूत तहदेखि माध्यमिक तहसम्म पठनपाठनका लागि छोरी शिक्षा कार्यक्रम लागू गरेको हो । चालु आर्थिक वर्षबाट सुरु भएको कार्यक्रमा कक्षा ८ मा ७० जना, कक्षा ९ मा ७० जना र कक्षा १० मा ७० जना गरी २ सय १० जना छात्रालाई तानसेन नगरपालिकाले छोरी शिक्षा कार्यक्रममा समावेश गरेको छ । तानसेन नगरपालिकाले १४ वटा वडाबाट पाँच पाँच जनाका दरले छोरी शिक्षा छात्रवृत्तीका लागि सहयोग गर्दै आएको छ । प्रत्येक वडा वडाबाट जनजाती २ जना, २ जना दलित र अन्य १ जना गरी ५ जना छात्राहरु छात्रवृत्ती कार्यक्रममा समावेश भएका छन् । तानसेन नगरपालिकाले छोरी शिक्षा छात्रवृत्तिमा सहभागी प्रत्येक छात्रालाई अध्ययन तथा शैक्षिक सामग्रीका लागि मासिकरुपमा एक हजार रुपैयाँ सहयोग दिँदै आएको छ । तानसेन नगरपालिकाले छोरी शिक्षा कार्यक्रममा छनौट भएका छात्रालाई ६ महिनाको ६ हजार रुपैयाँका दरले छात्रवृत्ति वितरण गरेको हो। तानसेन नगरपालिकाले छोरीको सम्मानमा, संविधानले प्रदान गरेको अधिकार सुनिश्चित गर्न छोरीको शिक्षा, रोजागार सभ्य समाज निर्माणको लागि तानसेन नगरपालिकाले दिर्घकालीन सोचका साथ छोरी शिक्षा कार्यक्रम लागू गरेको नगर प्रमुख अशोक कुमार शाहीले बताए । तानसेन नगरपालिकाले दिएको छात्रवृत्ती रकमले आफूमा पढाइप्रति थप हौसल्ला बढेको विधार्थी इच्छा गैरेले बताइन्। आफूले आर्थिक अभाव तथा सामाजिक रुढीवादीका कारण पढ्न नपाएकोमा पछुतो भएपनि छोराछोरीलाई भने राम्रोसँग पढाउने इच्छा रहेको तानसेन दमकडाकी वविता परियारले बताइन । 'तानसेन नगरपालिकको छोरी शिक्षा कार्यक्रमले आफूलाई आत्मबल बढाएको भन्दै परियारले छोरीलाई स्नाकोत्तर तहसम्म पढाएर समाज परिवर्तनमा लगाउने बताइन्। तानसेन नगरपालिकाले लागू गरेको छोरी शिक्षा कार्यक्रमले आर्थिक अभावका कारण पढाइ छोड्ने विद्यार्थीको संख्या न्यून हुने विश्वास नगरपालिकाले लिएको छ। दलित जनजातीमा शिक्षित महिलाको संख्या बढ्दै जाने र उनीहरु पनि अन्य जातजातीका महिलासरह सक्षम भई समाज रुपान्तरणको महत्वपूर्ण हिस्सा बन्ने स्थानीयले विश्वास लिएका छन्।"
आईसीसी क्रिकेट विश्वकप लिग टु : सोमपालले लिए दोस्रो विकेट,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि सोमपाल कामीले दोस्रो विकेट लिएका छन्। उनले युएईका विरतया अरविन्दोको विकेट लिएका हुन्। ताजा अवस्थामा युएई ५१ ओभर खेल्दै २७ रनमा रहेको छ। लिग टू मा नेपाललगायत कुल ७ टिम सहभागि रहेका छन्। टस हारेर नेपाल बलिङमा युएईविरुद्ध यस्तो छ नेपालको सुरुआती ११ नेपाललाई पहिलो सफलता
नेपाललाई चौथो सफलता,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि करन केसीले चौथो विकेट लिएका छन्। उनले युएईका आशिफ खानको विकेट लिएका हुन्। ताजा अवस्थामा युएई १०३ ओभर खेल्दै ३५ रनमा रहेको छ। लिग टू मा नेपाललगायत कुल ७ टिम सहभागि रहेका छन्।
नेपाललाई पहिलो सफलता,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपाललाई पहिलो सफलता मिलेको छ। नेपालका लागि सोमपाल कामीले युएईका चिराग सुरीको विकेट लिएका हुन्। ताजा अवस्थामा युएई ३५ ओभर खेल्दै १९ रनमा रहेको छ। लिग टू मा नेपाललगायत कुल ७ टिम सहभागि रहेका छन्।
बिर्तामोडमा श्रीमानको कुटाइबाट श्रीमतीको मृत्यु,झापा : झापाको बिर्तामोड नगरपालिकामा श्रीमानको कुटपिटबाट श्रीमतीको मृत्यु भएको छ । बिर्तामोड५ का ४० वर्षीय कमल राउतले कुटपिट गर्दा ३९ वर्षीया खेमजुङ गुरुङको मृत्यु भएको हो । गए राति राउतले घरायसी विवाद हुँदा खेमजुङलाई कुटपिट गरेको जिल्ला प्रहरी कार्यालयले जनाएको छ । श्रीमानको कुटाइबाट गम्भीर घाइते उनको बिर्तामोडस्थित कनकाई अस्पतालमा उपचार सम्भव नभएपछि थप उपचारका लागि विराटनगरस्थित नोबेल अस्पताल लगिएको थियो । नोबेल अस्पतालमा पनि उपचार हुन नसकेपछि आफन्तले बिर्तामोडस्थित माइती घर ल्याएकामा गए राति मृत्यु भएको हो । घटनाबारे इलाका प्रहरी कार्यालय अनारमनीले अनुसन्धान अघि बढाएको छ ।
अन्तरगृह परिक्रमा गरी सकियो मिथिलाको 'महाकूम्भ',"जनकपुरधाम : फागु पूर्णिमाको तिथिमा जनकपुर नगरको अन्तरगृह परिक्रमा गरी १५ दिवसीय मिथिला मध्यमा परिक्रमा विधिवतरुपमा समापन भएको छ । फागुन शुक्ल औंसी तिथीको दिन धनुषाको मिथिला विहारी नगरपालिकाको कचुरीबाट मिथिला विहारीको डोला उठाएर हजारौं धार्मिक यात्री परिक्रमामा सहभागी भएका थिए। १५ दिवसीय परिक्रमामा सहभागी हुन नसकेकाहरु अन्तिम दिन जनकपुर नगरक्षेत्रको परिक्रमामा सहभागी भए। मध्यमा परिक्रमा जनकपुरको हनुमानगढी, भारतको कल्यानेश्वर, गिरिजास्थान, महोत्तरीको मठिहानी, जलेश्वर, मडई, धु्रवकुण्ड, कञ्चनवन, धनुषाको पर्वता, धनुषाधाम, सतोषर हुँदै औरही पुगेको थियो। त्यसपछि भारतको करुणा, विशौललगायतका धार्मिकस्थल हुँदै फागु पूर्णिमाको दिन जनकपुर आइ पुगेको हो। नेपाल तथा भारतसहित कुल १ सय ३३ किलोमिटर लामो दूरीमा पैदल यात्रा गर्ने यात्रीहरु निकै नियम निष्ठाका साथ १५ दिनको समय विताउने गर्छन्। परिक्रमामा सहभागी हुँदा पापमोक्ष हुनुका साथै मनले सोचेको कुरा पूरा हुने जनविश्वास रहेको छ ।"
युएईको १ सय रन पूरा,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा नेपाल विरुद्ध टस जितेर ब्याटीगं गरिरहेको युएईले १ सय रन पूरा गरेको छ। ताजा अवस्थामा युएई ४ विकेट गुमाएर ३११ ओभर खेल्दै १ सय रनमा रहेको छ। नेपालका लागि सोमपाल कामीले ३ विकेट लिएका छन्।
क्या बसन्त ! क्या होली !,"प्रकृति, पर्यावरण अनि मौसमी चाडपर्वको मधुकर उत्सवको नाम संज्ञा होली रहेको छ। प्रकृति शाश्वत रूपमा नियमित तवरमा चल्छ। निर्बाध प्रकृतिको गतिमान चक्रले घुमाइफिराइ ल्याएको ऋतुजन्य पर्व होली रहेको छ। प्रकृति, पर्यावरण र मौसमसित रुपिँदै हाम्रा घर आँगन, यत्रतत्र लहसिँदै आएको ऋतुराज पर्व हो लालीमय सिन्दूर चाड होली। मूलतः होली रङका पनि मूल रङ रातो र रङका अबिर प्रधान रङ। रातो रङ सूर्यको रङ। सूर्य सम्पूर्ण ऊर्जाकै रङ। सूर्यबाटै हामी सौर्य आर्जन गर्छौं। सौर्य जीवनकै जीवन्त रङ। जीवन्त रङ रगतको रङ। रगत जीवनकै रङ। रक्त सञ्चार नभए प्राणीको प्राणै धानिन्न। शल्यक्रिया, प्रजनन अवस्थामा रगतकै निरन्तरता रहन्छ। केही समय हेनरी ड्युना प्रतिपादित रेडक्रस सोसाइटीको स्थानीय अभियन्ता हुँदा रक्त महिमाको मर्म गहिरो बुझेँ। होली अब जीवनको डोली झैं लाग्छ। चुक्क चुम्बन जय होली ! अनेकन श्रुतिमय छ होली। हिरण्य कश्यपुका बहिनी होलिका दहन प्रसंग जोडिएको छ होलीसित। जनश्रुतिमय छ होली। जनश्रुति लोकवार्ता हो। लोकले कथेको, गुँथेको लोकोक्ति लोक बखान ! लोक बखान लोक धारण। लोकधारण लोक पत्यार। लोक पत्यार लोक विश्वास। लोकधारणा समाजको स्वरूप। समाजको स्वरूप लोक धारणमा निर्भर गर्छ। लोक धारणाका प्रसंगलाई लोकको प्रचलन अनुरूपको प्रचलन अनुरूपको शैलीमा प्रस्तुत गरुँ ! सूर्यको वरिपरि घुम्दो यो पृथ्वी हाम्रा साझा घर। यजुर्वेदले पृथ्वीलाई प्राणीमात्रको महको चाका भन्यो। प्राणीमात्र पृथ्वीका मह भन्यो। मनलाई म्वाइँ दिने यो उक्तिले मन छोएको छोयै छ। आफ्नै वृत्तमा घुमेर यसले दिन रात दिन्छ। सूर्यको वृत्तमा घुमेर हामीलाई मौसम र ऋतुहरू दिन्छ। युरोप अमेरिकातिर चार ऋतु, एसियाका केही ठाउँ र देशहरूमा छ ऋतु दिन्छ। दक्षिण र उत्तरी गोलाद्र्धका मौसम आफ्नै परिवेश अनुरूप छ। अफ्रिका, अस्ट्रेलिया र दक्षिण अमेरिकाका मौसम अर्कै प्रकारका छन्। युरोपीय महाद्वीपभित्रका पाश्चात्य मुलुकको चार ऋतु कण्ठ पारी हामीले मौसमी उपनिवेशवादी धारण घोकिरहेका छौं यद्यपि। अबिर सप्तरङ्गी नै बन्छ। रङ त सौर्य ऊर्जाको पुर्जा हो। रातो, सुन्तली, प्याजी, सुनौलो, निली, हरियाली, सेती रङ्गेली रूप हुन्। यी सप्तरङ्गी चुनरी। उमंगका परेली उल्लासमय तरेली बन्छ। जे होस्, वसन्त ऋतुको बहार सूचक होली पर्व एक मौसमी चाड पक्कै हो। वसन्तले होली उपहार गरेको छ हामी र हाम्रो जस्तै मौसम पाएका मुलुकका जनतालाई। प्रकृतिले उपहार दिएको यो ऋतुजन्य पर्व हाम्रा गौरव बन्छ। प्रकृति प्रदत्त यो बहार प्रकृतिलाई अबिरले अभिषेक गर्ने संस्कृति हो। अबिर रातो मात्र नभई सप्तरङ्गी चुनरी बन्छ। सूर्य किरण रातै रङका समिश्रणबाट उद्भव भएको उज्यालो हो। उज्यालो सेतो रहन्छ निख्रा। सप्त रङ बेजोड फन्फनिँदा सेतो उज्यालो बन्छ। सूर्यको सामु परेको पृथ्वीको भागको दिनमान पृथ्वीको आफ्नै धुरीमा घुम्ने चालगतिले दिएको प्रमाण बनेको छ। वसन्तको उज्यालो र नव पल्लवको स्वागतमा हामी उमंगित हुन्छौं। मनभरि, मुटुभरि उल्लासित रहन्छौंं हामी। तिनै मनमा उल्लासहरू अबिर बनेर छर्किन्छन् आपसमा। मौसमी होली, उमंगको झोली, स्नेहको लचकिँदो डोली चढ्न मन फुर्छ। युवकलाई डोली बोक्ने तराना उठ्छ। क्या बसन्त ! क्या होली ! क्या बहार ! यी सब जीवन उपहार ! यौवन होली उत्सवलाई उपहार। यो उपहार उमंगोत्सवकै बहार। उमंग उत्सव अँगालेर आएको पुरुषनारी मनको मोह। बाँच्दाका मधुमय आलिंगन, चुम्बन ! अबिरले गालाभरि चुम्बन लाउँछ। मन फुरुङ फुरुंगिन्छ। मेरो मात्र होइन, मायालु मन। दुई दुई मनहरूको लसक्क लस्काउने होलीको लस्सादार लस्काई त अबिर बन्छ। त्यसैले हामीलाई मन पर्छ होली। अबिरको देखिने यो झोली। भित्री तहमा लुकामारी गर्ने मायाको लोलागोला नसा नसामा बग्ने खोला। मन बहकाउँदो होइन, बहलाउँदो छ अबिरको होली। अझै ताजा छ सम्झना यो हातले अबिर पोतेको सुकुमारी गालामा। यिनै अबिरको पोताइले पारेथ्यो मनलाई मायाको भँगालोमा। अबिरको होली, मायाको झोली, स्नेहको होली भन्न रुचाएको यसैले अबिर पोतेको गाला त अहिलेसम्मै सासूकी छोरीको गाला पो बनेको छ। अबिर सप्तरङ्गी नै बन्छ। रङ त सौर्य ऊर्जाको पुर्जा हो। रातो, सुन्तली, प्याजी, सुनौलो, निली, हरियाली, सेती रङ्गेली रूप हुन्। यी सप्तरङ्गी चुनरी। उमंगका परेली उल्लासमय तरेली बन्छ। होली चाडभित्रको अन्तर मर्म समझदारीको मर्म। आपसी सद्भावनामा आलिंगन गर्नु होलीको कर्म। अबिर त सद्भाव छर्नुको माध्यम वस्तु। होली त्यसैले सद्भाव, समझदारी अनि आलिंगनकारी चाड पर्व। अर्ब र खर्बमा पनि नपाइने रसरङको होली। आनन्द लहरका उल्लासमय डोली बोकुँबोकुँ लागिरहन्छ उमंगको जुनेली। हिरण्य कश्यपुकी बहिनी होलिका दहनको उपलक्ष्यमा होली। होलीका त प्रह्लादलाई दाह गर्ने कुत्सितताका प्रतीक भन्छु। आफ्नै भदालाई काखी च्यापी जलाउने होलिकाको राक्षसी प्रवृत्ति नभए अरू के भनुँ  ? त्यसैले होली पर्वको अन्तिम पहर चीरदाहसित समाप्त हुन्छ। चीरदाह होलिकाभित्रको कुत्सित तरङलाई खरानी पार्ने अवसरको प्रतीक जलन ठान्छु। होलीभित्रको यो महामन्त्रलाई यन्त्र, जन्त्र, तन्त्र जे भनौँ, सारगर्भित सांस्कृतिक संस्कार नठानौं किन ? होली हाम्रो सांस्कृतिक संस्कारको डोली, रङ रसको होली। प्रकृति, पर्यावरण र मौसमी चाड होली पर्व मात्र हिन्दु, बौद्ध र जैन धर्मीमा मात्र सीमित छैन। यो त भूगोलभित्रका यावत् जनजीवन मात्रकै उमंग उत्सव !"
लागुऔषध गाँजासहित एकजना पक्राउ,"ढल्केवर(धनुषा) : धनुषामा लागुऔषध गाँजासहित एकजनालाई प्रहरीले पक्राउ गरेको छ। पक्राउ पर्नेमा धनुषाको सबैला नगरपालिका१३ किरतपुर बस्ने ३२ वर्षीय सन्तोषकुमार यादव रहेको प्रहरीले जनाएको छ। इलाका प्रहरी कार्यालय यदुकुहाबाट गस्तीमा खटेको प्रहरी टोलीले शहिदनगर नगरपालिका३ स्थित यदुकूहाजनकपुर पक्की सडक खण्डबाट यादवलाई ९ किलो ७०० ग्राम लागूऔषध गाजासहित पक्राउ गरेको हो। मोटरसाइकलमा बोरा राखेर सवार यादवमाथि शंका लागेर चेकजाँच गर्दा मोटरसाइकलको पछाडिपट्टि रबरले बाँधेर राखेको बोराभित्र लुकाईछिपाई गरी राखिएको अवस्थामा ९ किलो ७०० ग्राम लागुऔषध गाँजा फेला परेको प्रहरीले जनाएको छ। उनको साथबाट ३२ हजार नगद, १ थान रेडमी कम्पनीको मोबाइल र प्रदेश नं २०२००४ प ११४७ नम्वरको मोटरसाइकल समेत बरमाद भएको धनुषाका प्रहरी प्रवक्ता एवं डिएसपी जितेन्द्र बस्नेतले जानकारी दिए। लागुऔषध गाँजासहित पक्राउ परेका यादवलाई लागुऔषध मुद्दामा धनुषा जिल्ला अदालतबाट ७ दिनको म्याद थप लिइ अनसन्धान भइरहेको डिएसपी बस्नेतले बताए।"
नारी त्यागको समर्पण,"ज्योतिष विज्ञानअनुसार २७ नक्षत्रहरू छन्। तीमध्ये फाल्गुणी नक्षत्रबाट फाल्गुण वा फागुन हुन गएको प्रष्टिन्छ। फागुन महिनालाई बसन्त ऋतुको रूपमा पनि लिइन्छ। ऋतुराज बसन्त, मधुमास आदिले पनि चिनिन्छ। मौसमको दृष्टिले वा मधुमासको प्रभावले हो, यो महिनामा प्रायः प्राणीहरूको मन चञ्चल हुने गर्छ भन्ने मान्यता छ। अनि, मानिस पनि त्यो प्रकृतिबाट पृथक् छैन। र, मन चञ्चल हुनु स्वाभाविक नै भयो। चञ्चल र उद्वेलित मनले रसिकपूर्ण मनोरञ्जनका गतिविधिहरू गर्नु र हुनु पनि प्राकृतिक रूपमा स्वाभाविक नै मानिन्छ। काठमाडौं उपत्यकामा फागुन शुक्ल अष्टमीका दिन चिरोत्थान गरी पूर्णिमाको रातसम्म फागु पर्व मनाउने गरिन्छ। के बूढाबूढी, के बालबालिका, के युवायुवती सबै उमेरका मानिसहरू उद्वेलित र चञ्चल मनले यो सांस्कृतिक एवं सामाजिक पर्वमा रमाउँछन्। सौहाद्र्रपूर्ण र उल्लासमय वातावरणमा एक आपसमा रङ, अबिर दलेर होली खेल्ने गर्छन्। यो सांस्कृतिक पर्व यथार्थमा मानव सभ्यताको इतिहासले गर्भाधान गरेको संस्कार हो। प्रकृतिको अनुकूलतामा मानवीय आकांक्षाहरू पौराणिक कथाको आधारमा होस् वा लोकमान्यताको आधारमा होस् सांस्कृतिक पर्वहरूको अनुसरण गर्दै आएको तथ्य परक अनुमान हुन्छ। होलीको अबिर र रङसँग मुख्य सम्बन्ध छ। अबिर (रातो रङ) खुसीयाली र सौहार्द्रताको प्रतिक हो। रातो रङलाई शक्ति र विजयको प्रतीकको रूपमा पनि मानिन्छ। खुला हृदयका साथ एकापसमा हार्दिकतापूर्वक अबिर लगाउने र सुखीसाथ मनाउने होली मनाउने गरिन्छ। आनन्दित एवं आल्हादित भएर उत्साहपूर्वक उमंगका साथ मनाइने सांस्कृतिक एवं सामाजिक मुख्य पर्व हो होली। होली पर्व उपत्यका, तराई र पहाडमा अलगअलग तरिकाले मनाउने गरिन्छ। नेवा सम्प्रदायकाहरूले उक्त दिनलाई गुठी गाना गर्ने पर्वको रूपमा पनि मनाउने गर्छन्। गुठी गाना तात्कालीन समयको सांस्कृतिक, सामाजिक एवं जातीय सांगठनिक एकताको प्रतिविम्ब बोकेको संस्कृतिको एक स्वरूप हो भन्दा फरक नपर्ला। स्थान विशेष र सम्प्रदायगत विशेषताका कारणले कुनै पनि चाडपर्व मनाउने तौरतरिका फरकफरक हुन्छन्। साथै बाहिर प्रभाव, स्वभाव र भौगोलिक कारणले पनि मनाउने तरिकामा फरकपना हुन सक्छ। काठमाडौंको बसन्तपुरमा विभिन्न रङका पताकाहरू छत्राकारका झल्लरहरू रहेको एक लिंगो उभ्याएर होलिकारम्भ गरिन्छ। भक्तपुरमा दत्तात्रयस्थित भीमसेन मन्दिरमुनिको पाटीमा नारी र पुरुषको जनेन्द्रीयको प्रतीक स्थापना गरेर चीरारम्भ गर्ने प्रचलन छ। उक्त गतिविधि मधुमासबसन्त ऋतुको उपज मान्न सकिन्छ। त्यतिखेर मानिसहरू मन्त्रमुग्ध भएर, आनन्दित भएर लोकभाकामा (बसन्त राग) रसिकपूर्ण गीत गाएर होली संस्कृति पर्व मनाउँछन्। मौलिकताले भरिएका त्यस्ता गीतहरूमा लौकिक एवं प्राकृत तादात्म्यताका भाव व्यञ्जनहरू स्वस्फूर्त व्यक्त भइरहेको हुन्छ। अविधान चिन्तामणिबाट चीरसँग सम्बन्धित फाल्गुण नक्षत्रलाई योनी देवताको रूपमा पनि लिने गरिन्छ। यसले के प्रष्ट हुन्छ भने चीर, फाल्गुण र योनी अनि नारीसँग जोडिएको प्रसंग भन्ने प्रष्टिन्छ। विभिन्न देशमा होली पर्व फरकफरक ढंगले मनाउने गरिएको छ। श्रीलंका र भारतमा भने आगो र पानीलाई सश्रद्धा पूजा गरेर फागु पर्व मनाउने गरिन्छ। नेवा संस्कृति छपुलु लेका रुकमणि श्रेष्ठका अनुसार बर्मा र थाइल्यान्डमा साहै्र मिल्ने साथीहरू एकापसमा पानी छ्यापेर फागु पर्व मनाउने गर्छन्। त्यस्तै किराँतीहरू वैशाख पूर्णिमाका दिनदेखि एक महिनासम्म पृथ्वीको पूजा गरेर होली पर्व मनाउँछन्। तिनीहरू उक्त दिनबाट पृथ्वीमा सबै कर्म गर्ने सुरुवात भएको दिनको रूपमा पनि लिने गर्छन्। वैशाख शुक्ल अक्षय तृतीयाका दिन त्रेतायुगको प्रारम्भ भएको मान्यताअनुसार पनि पृथ्वीमा कर्म गर्ने संस्कृतिसँग सन्दर्भ नजिक छ। र त्यसरी नै प्रकृतिप्रति श्रद्धा र निष्ठा व्यक्त गर्दछन्। चाडपर्व मनाउने संस्कारसंस्कृतिको तौरतरिका फरक भए पनि त्यसको अन्तरवस्तु एकअर्कोसँग नजिक हुन सक्छ। जस्तै बत्तीको आकार जस्तोसुकै होस् त्यसको धर्म मर्म भनेको प्रकाश दिने हो, उज्यालो ज्योति दिने हो। बहुसंस्कृति समाजको चरित्रले एउटै चाडपर्वलाई विभिन्न तरिकाले मनाउने गरी आएको पाइन्छ। काठमाडौं बूढानीलकण्ठस्थित स्थानीयवासीहरू राधाकृष्णप्रति पुष्पवृष्टि गरी होली संस्कृति मनाउँछन्। त्यो पुष्प होली, होली संस्कृतिसँगरङसँग जोडिएको देखिँदैन। यस्तै, मधेसमा दसैंजस्तै ठूलो पर्वको रूपमा होली मनाउने गरिन्छ। होलीका रङले भरिएका लुगाफाटा लगाउने गर्छन्। त्यस्तो लुगा लगाएर आफूलाई गौरवान्वित ठान्दछन्। आज पनि त्यस्ता पहिरनलाई उच्च प्राथमिकताका साथ लगाउने गरिन्छ। त्यस्तै श्रीमद्भागवत महापुराणमा बयान भएअनुसार भगवान् श्रीकृष्णले गोपिनीहरूसँग खेलेको होली र श्रीमद्देवीभागवतमा उल्लेख भएको होलीका दहनको सन्दर्भसँग जोडेर हेर्दा फागु पर्व वा होली पर्वको प्रस्तुति फरक पृष्ठभूमिमा प्रस्तुत भएको पाइन्छ। त्यहाँ होलिकाको उपकथाले नारी अस्मिताको अस्तित्व छायाँमा पारेको प्रतीत हुन्छ। होलिकाबारे भन्नु पर्दा होलिका हिरण्य कश्यपुकी बहिनी हुन्। असुर सम्राट् हिरण्यकश्यपुका छोरा बालक प्रल्हाद आफ्नो बुवाको आचरण, सिद्धान्तविपरीत मार्गमा नारायणप्रति श्रद्धा र निष्ठा राख्ने सन्त स्वभावका भए। छोराको त्यस्तो स्वभाव र व्यवहारप्रति हिरण्यकश्यपु असन्तोष मात्र होइन अत्यन्त क्रुद्ध पनि थिए। प्रल्हाद असुर वृत्ति सिद्धान्तको विपरीत मार्गमा लागेको हुँदा हिरण्यकश्यपु उनीप्रति लाडप्यार हुन सकेन। त्यसैले जसरी हुन्छ छोरा प्रल्हादलाई आफ्नो मार्गमा ल्याउने वा इहलीलाबाट पार लगाउन उनले अनेकन बिहु रचना रचे पनि सबैतिरबाट असफलता मात्र हात परेको हुन्छ। तथापि उनले अर्को षड्यन्त्र रचेर बहिनी होलिकासँग सहयोग माग्छन्। होलिकासँग आफू अग्नि प्रतिरक्षामा बस्ने र अरूलाई भष्म गर्ने शक्ति भएको थाहा थियो र त्यही शक्तिको प्रयोग होस् र प्रल्हादलाई अग्निले भष्म गरोस् भन्ने मनसायले होलिकालाई आदेश दिइएको हुन्छ। क्रूर सम्राट् दाजु हिरण्यकश्यपुको आदेशको अगाडि होलिका विवश र लाचार हुन्छिन्। आदेशको पालना गर्न उनी बाध्य हुन्छिन्। यद्यपि होलिका पहिलो नारी हुन्, अनि प्रल्हादको फुपू पनि। नारीमा प्राकृत रूपमै मातृबात्सल्यको हृदय भएको हुन्छ। साथै फुपू र भदा बीचको रगत नाता अनि प्रगाढ सुसम्बन्ध पनि थियो नै। र पनि राजाको आदेश उल्लंघन गर्न उनमा साहस भएन। अन्ततः आदेशको पालना गर्दै होलिकाले प्रल्हादलाई आफ्नो काखमा बसाएर भष्म गर्न खोज्दा आफैं भष्म भएको प्रसंग पौराणिक कथाहरूमा उल्लेख छ। शान्तिका प्रतिमूर्ति निष्कलंक, अबोध बालकहरूप्रति जो कसैको पनि हृदयभरि ममता र स्नेह हुन्छ। त्यो प्रकृतिबाट होलिका पनि अलग छैनन् भन्ने निक्र्योल निस्कन्छ कि भने उनी पनि नारी हुन्। अनि कसरी होलिका एकाएक क्रूर र निर्दयी हुन सक्ला भन्ने संशय हुनु पनि स्वाभाविक नै हो। शंका निवारणभन्दा पनि उक्त कथामा प्रल्हाद सत्य र होलिका असत्यको प्रतिनिधि पात्रको रूपमा अतिरञ्जित रूपमा प्रस्तुत भइआएको पाइन्छ। होलिका जल्नु र उनको काखमा रहेका बालक प्रल्हाद नजल्नुलाई असत्य माथि सत्यको विजय भएको मान्यता राख्दै आएको पाइन्छ। त्यो एकल मान्यताको प्रसंग मात्र हुन्। यथार्थमा होलिकाले प्रल्हादलाई आगोबाट जल्नबाट जोगाएर आफू भष्म भएको भन्ने बुझ्न अपरिहार्य छ। होलिकाको मृत्यु न असत्य माथि सत्यको विजय हो। न अन्यायको विरुद्ध न्याय प्राप्ति भएको हो। त्यो परिघटनाका उपकथा संवेदनशील नारी हृदय र मातृबाल्सल्यको उत्कर्ष हो। जसले आफू जलेर भदा बालक प्रल्हादलाई बचायो भन्ने बुझ्न अपरिहार्य छ। आज पनि हाम्रो समाजमा फुपू र भदाभदैबीच धार्मिक, सामाजिक एवं संस्कारगत कर्महरूसँग पनि प्रगाढ सम्बन्ध भएको व्यवहारमा देख्न पाउँछौं। भाउजू वा भाइबुहारीबाट जन्मेका सन्तानलाई छैटौं दिनमा फुपूले नै काखमा राखेर छैठी संस्कार गर्ने चलन छ। व्रतबन्धमा बाल थाप्ने, छोरी भए इही गर्ने बेला नङ थाप्ने कर्म गर्छन्। त्यस्तो संस्कारगत व्यावहारिक कर्मले फुपूप्रति सम्मान दिइआएको यथार्थ बिर्सन हुन्न। फूपु र भदाभदैबीचको सम्बन्ध कहिल्यै क्रूर र निर्दयी हुन सक्दैन र हुँदैन भन्ने मान्यतालाई बिर्सनु हुँदैन। साथै नारी हृदयले दुष्कर्म र कुकर्म गर्दैन भन्ने विश्वासमा संसार रहेको छ। तर नारी अस्तित्वको ओजलाई होलिकासँगै दहन गरेर समग्र नारी जगत्कै उपहास भएको तिर पनि सोच्नुपर्छ कि ! किनभने पुराणका उपकथाहरूमा नारी अस्तित्वलाई प्रायः छायाँमा पार्दै व्याख्या विश्लेषण हुने गरेको पाइन्छ। त्यसरी नै कालान्तरमा पुरुष प्रधान समाजले नारीलाई कुनै न कुनै रूपमा कलंकित गर्दै आख्यानहरू प्रस्तुत गरेको धेरै उदाहरणहरू पाइन्छ। त्यही पृष्ठभूमिमा कृष्णवतारमा पुतना नामकी एक नारीको प्रसंगकथा अनुसार पुतना मथुरा नरेश कंशकी बहिनी हुन्। पुतनाको पूर्वजन्मको केही प्रसंग जोड्नु सान्दर्भिक देखिन्छ। पुतना पूर्वजन्ममा बलीराजाकी बहिनी थिइन्। पृथ्वी, आकाश, दान लिने सिलसिलामा वामन अवतार बली राजाको आगनमा उपस्थित भए। आकर्षक, मनमोहन सुन्दर वामनको रूप देखेर बली राजाकी बहिनीको मन मातृ बात्सल्यको गहिरो भावमा डुब्यो। उनले यस्तो सुन्दर बालकलाई आफूले स्तनपान गराउने सौभाग्य पाएको भए धन्य हुने कुरा मनमनै सोचिन्। उनको मनोइच्छाको साकार रूप लियो। उनले श्रीकृष्णलाई आफ्नो स्तन चुसाएर पूर्वजन्मको मनोइच्छा पूरा गरेकी थिइन्। पुतनालाई पनि कथामा क्रूर नारीको रूपमा प्रस्तुत गरिएको छ। सारमा, चीर दहनहोली पर्व यथार्थमा होलिकाले बाल रक्षाको लागि गरेको उत्सर्ग हो। मिथक मिथकीय उपकथाहरूको सतही व्याख्याले नारीले गरेको त्याग र समर्पणको उपेक्षा हुँदै गएको छ। होलिका दहन पौराणिक कथा मात्र नभएर नारीले गरेको त्यागतपस्या र बलिदानको सम्मान दिवस हो। त्यो पर्व होलिकाप्रतिको सम्मान हो र श्रद्धाको पनि पर्व हो। अन्तमा पुराण, इतिहास, आख्यान, दर्शन साथै संस्कार, संस्कृति र चाडपर्वहरूको अन्योन्याश्रित सम्बन्ध छ नै। चाडपर्वभित्रको यथार्थ शान्त चिंगारीजस्तै चम्किरहेको हुन्छ। विषयको अन्तरवस्तुमा गम्भीर भएर, विज्ञानसम्मत, समाजसम्मत तरिकाले चिन्तन, मनन् विश्लेषण र विमर्श गर्नु आजको आवश्यकता हो र समयको माग पनि हो। अन्यथा रूढ संस्कृति मौलाउनुका साथै समाजमा सौहाद्र्रताभन्दा पनि विभेद र अन्धपरम्परा मौलाउँदै जानेमा शंका नरहला। अस्तु !"
युक्रेनमा कहाँकहाँ पुगे रूसी सेना ?,"किभ : रूसले युक्रेनमा आक्रमण गरेको २३ दिन पुग्यो। रूस युक्रेनको राजधानी किभलाई नियन्त्रणमा लिन अघि बढेको छ। तर, बढ्दो हताहतीबीच पनि हालैका दिनमा रूसी प्रगति सुस्त देखिएको छ। किभलाई घेरा हाल्ने र यसलाई नियन्त्रण गर्नेे प्रयासलाई उसले जारी राखेको छ। तर, सहर वरपरका ठूला क्षेत्र युक्रेनी नियन्त्रणमा छन्। विशेषगरी दक्षिणमा उनीहरूले नियन्त्रण जमाएका छन्। सहरमा रहेका युक्रेनी सेनाका जनरलहरूका अनुसार उनीहरूको ध्यान रूसी तोपहरूलाई सहरको केन्द्रको दायराबाहिर राख्नमा केन्द्रित छ। उत्तरबाट चेर्नोबिल हुँदै निपर नदीको पश्चिमतर्फ रूसी सेना अघि बढिरहेका छन्। तर, उनीहरूले केही गम्भीर समस्या भोगेका छन्। धेरै सवारी साधनको इन्धन सकिएको छ। बाटोमा कडा युक्रेनी प्रतिरोधको सामना पनि गर्नुपरेको छ। बमबारी छल्दै प्रसूति किभको उत्तरपश्चिममा रूसी सेना सहरको केन्द्रबाट करिब २५ किलोमिटर टाढा रहेको बुचा र इरपिन उपनगरहरूमा छन्। तर, उनीहरूले इरपिन नदी पार गर्न सकेका छैनन्। त्यो नदी र सहरमा रहेका अन्य नदीका साथै त्यहाँका कठिन भूभागले युक्रेनी सेनालाई रूसी गति सुस्त बनाउन सहयोग गरेको छ। पूर्वबाट रूसी गति किभको केन्द्रबाट करिब २० किलोमिटर टाढा रहेको ब्रोभरी उपनगरको वरपरै रोकिएको छ। रोयल युनाइटेड सर्भिस इन्स्टिच्युटका प्रतिरक्षा विश्लेषक जस्टिन ब्रोंकका अनुसार अहिले किभ कब्जा गर्न रुससँग पर्याप्त जलसेना छ भन्नेमा शंका उब्जिएको छ। दक्षिणमा रूसलाई ठूलो लाभ रुसी सेनाले दक्षिणी भागमा द्रुत गतिमा सफलता हासिल गरेको छ। दक्षिणपूर्वमा नागरिकहरू मारिउपोलमा फसेका छन्। यो करिब ५ लाख जनसंख्याको बसोबास रहेको बन्दरगाह सहर हो। यसलाई रूसी सेनाले घेरेको छ। यहाँ बम र बारुदका कारण ठूलो विनाश भएको छ। हालसम्म, सहर कब्जा गर्ने क्रममा जमिनमा रूसी प्रयासहरूलाई रोक्न युक्रेनी सेना सफल भएको छ। रूसी विमानद्वारा सर्वसाधारणले आश्रय लिएको थिएटरमा बमबारी किभको एक आवासीय भागमा खसालेको मिसाइलद्वारा धेरै हताहत रूसी नौसेनाले गयो ब्ल्याक सीबाट दक्षिणी सहरहरूमा गोलाबारी धेरै क्षेत्रमा फसे सहयोगी सेना अमेरिकी राष्ट्रपति जो बाइडेनद्वारा रूसी राष्ट्रपति पुटिनलाई युद्घ अपराधीको संज्ञा युक्रेनका राष्ट्रपति जेलेन्स्कीले अमेरिकी कांग्रेसलाई सम्बोधन, पर्ल हार्बर र ९११ को घटना याद दिलाउँदै पश्चिमा देशसँग मागे समर्थन पश्चिममा माइकोलाइभमा रूसी प्रगति सुस्त छ। ओडेसातर्फ पश्चिमलाई थप धकेल्न रूसीका लागि सहर कब्जा गर्नु महत्वपूर्ण हुन्छ। ओडेसाको तटमा रहेका रूसी नौसैनिक बलहरूले हालै सहरमा केही गोलाबारी गरेका छन्। उनीहरूलाई रोक्न निक्कै गाह्रो हुने ब्रोंकको भनाइ छ। ओडेसा रूसका लागि रणनीतिक रूपमा महत्वपूर्ण मानिन्छ। किनभने, यसले ब्ल्याक सीमा युक्रेनको पहुँच बन्द गर्नेछ। पूर्वमा कहाँ पुगे रूसी सेना दोनेत्स्क र लुहान्स्क क्षेत्रहरूमा लडाइँ जारी छ। रूसीसमर्थित पृथकतावादीले रूसी आक्रमणअघि नै यसका महत्वपूर्ण क्षेत्रहरू ओगटेका थिए। सेक्रेटिभ वाग्नर संगठनका भाडामा लिइएका सैनिक र चेचेन्याका लडाकुले विभिन्न भागमा रूसी सेनालाई सहयोग गरिरहेको विश्वास गरिन्छ। उत्तर पूर्वमा रूसी सेनाले करिब सुमी सहरलाई घेरेको छ। त्यहाँका महत्वपूर्ण पूर्वाधारमा बमबारी गरेको छ र आपूर्ति मार्गहरू काटेको छ। युक्रेनको दोस्रो ठूलो सहर खार्किभलाई घेरा हाल्ने प्रयास त्यति सफल नभएको विश्लेषकले जनाएका छन्। रूसी सेनाका साथ त्यहाँ गोला बारुदको अभाव भएकाले उनीहरूको प्रयास सफल हुन नसकेको बताइन्छ। खार्किभको आवासीय क्षेत्रहरूमा भएका तोप आक्रमणहरूको संयुक्त राष्ट्रसंघले अनुसन्धान गरिरहेको छ। सम्भावित युद्ध अपराधहरू पत्ता लगाउनु यसको उद्देश्य हो। उसले २४ फेब्रुअरी तारिखमा आक्रमण सुरु गरेको थियो। रूसी सेना तीन मुख्य दिशाबाट अघि बढेका थिए। दक्षिणमा रहेको क्रिमियालाई रुसले सन् २०१४ मै आफूमा गाभेको थियो। पूर्वमा दोनेत्स्क र लुहान्स्क क्षेत्रमा रूससमर्थित पृथकतावादीले आक्रमणअघि नै नियन्त्रणमा लिएका थिए। उत्तरतर्फ बेलारुसमा रूसी सेना संयुक्त सैन्य प्रशिक्षण अभ्यासमा भाग लिइरहेका थिए।"
विकास सुशासनमा स्थानीय सरकार,"संघीयताको अवलम्बनपछि स्थानीय तहहरूले निर्वाचित नेतृत्व पाएको पाँच वर्ष बित्दैछ। निर्वाचनका समयमा निर्वाचक र निर्वाचित दुवै निकै उत्साहित थिए। आफ्नो पहिलो कार्यअवधि सकिनै लाग्दा जनताका नजिकका सरकारले के कस्ता काम गरे वा गर्न सकेनन् भन्ने समीक्षा गर्ने बेला भएको छ। जसले निर्वाचनका क्रममा जनता र निर्वाचित हुन उम्मेदवारबीचको छलफललाई सहयोग पुर्याउँछ। साथै अब निर्वाचित हुने पदाधिकारीलाई नागरिक कार्यसूचीलाई प्राथमिकतामा राख्न पनि सहयोग पुर्याउनेछ। स्थानीय तह विकास र सुशासनका आधार हुन सक्ने खास तथ्यहरू छन्। पहिलो त यसले जनताको नजिकमा रहेर काम गर्छ। नजिकको सरकार भएका कारण जनताका दैनन्दिनी समस्या घरदैलोबाट नै समाधान हुने आधार दिन्छ। दोस्रो, स्थानीय प्रतिनिधिहरू सामाजिक वास्तविकतासँग परिचित हुन्छन्। जसको जगमा विकास र सेवा व्यवस्थापन गर्ने दह्रिलो आधार मिल्छ। तेस्रो, साधन र सेवा (कर र कार्यक्रम) बीचको प्रत्यक्ष सम्बन्ध कायम हुन सक्छ। चौथौ, निर्वाचितहरू आफ्ना निर्वाचकप्रति तत्काल ग्रहणशील हुने पहुँच दिन्छ। पाँचौं, विकास र सेवा व्यवस्थापनमा उस्तै परे यसले पार्टीलाइन काट्न सक्छ। सबैभन्दा महŒवपूर्ण पक्ष विकास र व्यवस्थापनको लागत घटाउँछ। स्थानीय आर्थिक संरचना निर्माणमा पनि पारखी बन्न सक्छन्। किनकि स्थानीय सम्भावनाको विषयमा स्थानीय सरकार जानकार रहन्छन्। लोकतन्त्रलाई कार्यमूलक बनाई लोकतन्त्रका लाभहरू स्थानीयकरण गर्ने दायित्व र सामथ्र्य यी निकायहरूमा छ। त्यसो गर्न जवाफदेहिताको स्वचालित नागरिक प्रक्रिया पनि रहन्छ। त्यसकारण भन्ने गरिन्छ, समृद्धि र सुशासन संघको नाम हो, स्थानीय सरकार। स्थानीय शासन लोकतन्त्र र विकासको कार्यमूलक पक्ष हो। स्थानीय सरकार त्यसको कार्यआधार। तर, लोकतन्त्रका बलिया खम्बा र नागरिक विश्वासका धरोहर स्थानीय तह अपेक्षा गरे जसरी कार्यमूलक देखिएनन्। न जवाफदेहिताका केन्द्र बने, न त सेवास्थल नै बन्न सके। पाँच वर्षअघिको अपार उत्साह र अपेक्षाहरू साबुनका फिँज झैं स्याप्प बनेका छन्। नागरिक चेहरा निन्याउरिएका छन्। नागरिकहरू केवल सेवाका अपेक्षी छन्। भोट दिए र कर तिरेपछि स्थानीय सरकारबाट सेवा र विकास पाउनु उनीहरूको अधिकार हो। स्थानीय सरकार नागरिक अपेक्षा पूरा गर्न नसकेकोमा कुनै बहाना वा अन्यत्र लाञ्छना लगाउन सक्लान्। तर, नागरिकलाई त्यसको मतलव छैन। कसले सहयोग गर्यो, गरेन भन्दा पनि काम र परिणामलाई मात्र महŒव दिन्छन्। वाचा र अपेक्षाअनुसार काम हुन नसकेकोमा गुनासो गरिरहेका छन्। आक्रोश ओकलिरहेका छन् र निराशा पोखिरहेका छन्। पसिना (कर) र विश्वास (मत) को अपमान भयो भनिरहेका छन्। कर र मत दिएपछि जवाफदेहिता माग्नु निर्वाचकको अधिकार हो, जवाफदेही बन्नु निर्वाचितको कर्तव्य। जनताका माग र अपेक्षा पनि त्यति ठूला थिएनन्। सिँचाइ गर्ने कुलो, आवतजावत गर्ने बाटो, लालाबालाका लागि स्तरीय शिक्षा, रोगव्याधिको उपचार, सिफारिस र सामान्य सेवा, बत्ती, धारो, सरसफाइ, सुरक्षाजस्ता जीवन निर्वाहका अति आवश्यक सेवा नै उनीहरूका माग र अपेक्षा थिए। जनताले बुझेको लोकतन्त्र र संघीयता यही थियो। फेरि भनिएला, कोभिड महामारीका कारण यी काम गर्न सकिएन। विपद्मा सेवाको उपलब्धता झनै हुनुपर्छ भन्ने बोधबाट पर रहने छुट नागरिक संस्थालाई कहाँ छ र ? भनिएला, राजनीतिक खिचातानीले त्यसो गर्न दिएन। के बुझ्नुपर्छ भने स्थानीय सरकार राजनीतिभन्दा सेवास्थल हुन्। राजनीतिक संरचना हो भने पनि अस्थिरताको कारण पनि स्वयं हुन्। आन्तरिक राजनीतिक अस्थिरताको मूल्य नागरिकले चुकाउनु पर्ने स्थिति आउन दिनु नै हुने थिएन। राजनीतिक अस्थिरता र बेथितिको मौन साक्षी बनेर भूमिकाको छुट पाउन सकिँदैन। स्थानीय सरकार नागरिक अपेक्षा पूरा गर्न नसकेकोमा कुनै बहाना वा अन्यत्र लाञ्छना लगाउन सक्लान्। तर, नागरिक पसिना (कर) र विश्वास (मत) को अपमान भयो भनिरहेका छन्। संघ र प्रदेशलाई नियन्त्रण र सन्तुलनमा ल्याउन सक्ने शक्तिको अभ्यास गर्नुपथ्र्यो। नसक्दा पनि विकासको अब्बल भूमिकाबाट संघ र प्रदेशलाई चुनौती दिन सक्नुपथ्र्यो। स्थानीय सरकारको कार्यउपलब्धिबाट नैतिक रूपमा नै संघ र प्रदेश नतमस्तक हुन सकुन्। सच्चिन र स्वनियमित हुन सकुन्। दुःखको कुरो, पहिलो कार्यावधिमा धेरैजसो स्थानीय सरकार विकास र सुशासनका अभ्यासशाला बनेनन्। पाँच वर्षको ठूलो अवसर बित्थामा जाँदैछ। राष्ट्रिय जीवनमा पाँच वर्षको ठूलो महŒव रहन्छ। कतिपय पालिकाले आर्थिक वर्षभित्र वार्षिक योजना (बजेट) पनि ल्याउन सकेनन्। तीन वर्षअघि २६ पालिकाले आर्थिक वर्षभित्र बजेट कार्यक्रम ल्याएका थिएनन्। दुई वर्षअघि यो संख्या बढेर ३९ पुग्यो। यस आर्थिक वर्षका लागि ५२ पालिकाले गत आर्थिक वर्षमा बजेट पारित गरेनन्। आर्थिक वर्ष २०७७०७८ मा ५ सय ५२ पालिकाले मात्र असार १० गते बजेट कार्यक्रम सभामा प्रस्तुत गरे। २ सय १ ले त्यसो गर्ने सामान्य तत्परता पनि देखाएनन्। विकास योजना पनि समयमा ल्याउन नसक्ने स्थानीय सरकारको कल्पना गरिएको थिएन। केन्द्रीय सरकारभन्दा हरेक विषयमा ग्रहणशीलता र सामाजिक वास्तविकतासँग नजिक रहने आशयसाथ स्थानीय सरकारको आविष्कार भएको थियो। घर, टोल र बस्तीका सुखदुःख, फोहोर व्यवस्थापन, स्वास्थ्य, पानी, धारो, बिजुलीका विषयमा सोधबुझ सिंहदरबारले गर्न सक्दैन। त्यही भनेरै घरआँगनमा सरकार अर्थात् सिंहदरबार पुर्याइएको थियो। भनिएको समयमा बजेट पनि पेस गर्न नसक्दा जनताका माग र विकास आवश्यकता कसरी सम्बोधन भए होलान् ? स्वतः अनुमान लगाउन सकिन्छ। गत आर्थिक वर्षमा ७ सय ५३ पालिकाले आफ्नो बजेट कुल ५ सय ३३ अर्बमा ३ सय ९१ अर्ब (७३ प्रतिशत) मात्र खर्च गरे। गरिएको खर्चमा चालूतर्फको विनियोजनमा ८१५ र विकासतर्फको विनियोजनमा ६४ प्रतिशत मात्र रह्यो। सरकारका हैसियतमा रहेका पालिकाहरूले गत आर्थिक वर्षमा केवल ३५ अर्ब मात्र आन्तरिक राजस्व संकलन गरे। यसले संघको वित्तीय अनुदानमा आशक्ति देखाएको तर आफ्ना नागरिकमा कर लगाउने हिम्मत नभएको पनि देखाएको छ। सेवा र विकासका सापेक्षमा राजस्व उठ्नेउठाउने हो। सायद राम्रो काम गर्न नसकेकाले वा नागरिकलाई थप चिढ्याउन नचाहेर पनि सम्भाव्य आन्तरिक साधन परिचालन गर्न नसकिएको होला। त्यस्तै, गरिएको खर्चको गुणस्तर पनि सन्तोषप्रद देखिँदैन। खर्च प्रणाली सुधार गर्नुपर्ने स्थिति छ। गत आर्थिक वर्ष लेखा परीक्षण गरिएको वित्तीय कारोबारमा ४० अर्ब २४ करोड बेरुजु देखियो। कारोबारको ५ प्रतिशत बेरुजु देखिनु वित्तीय सुशासनको सूचक होइन। यसले आर्थिक क्रियाकलापमा अनियमितताको अंश छ भन्ने सन्देश दिएको छ। केही पालिकामा कारोबारको ३८ प्रतिशत बेरुजु देखिएको छ। प्रदेश नं २ का पालिकाहरूमा १०२७ प्रतिशत बेरुजु देखिएको छ। कर्णाली र बागमती प्रदेशका पालिकाहरूमा पनि बेरुजु आयतन बढी छ। स्थानीय तहहरूको कुल बेरुजु १ सय ३ अर्ब पुगिसकेको छ। एउटा पालिकाको त ३६ करोड वार्षिक बजेटमा चार वर्षको बेरुजु ४४ करोड पुगेको छ। भनिएला, सबै बेरुजु अनियमित कारोबार होइन तर के चाहिँ जरुर हो भने बेरुजुमा अनियमितता र अपराधहरू लुकेका हुन्छन्। गत वर्षको कुरा गर्दा ६८ करोड रुपैयाँ लेखा परीक्षणले औंल्याएपछि अन्तिम प्रतिवेदन आउनुअघि नै असुल भएको थियो। अझै असुल गर्नुपर्ने रकम ५ अर्ब ४४ करोड छ। धेरैजसो पालिकाले आवधिक योजना बनाए पनि त्यसलाई वार्षिक योजनामा समावेश गर्ने रोलिङ प्लान बनाउन चुकेका छन्। कतिपयले मध्यकालीन खर्च संरचना त बनाएका छन्, त्यो बजेटलाई मार्गदर्शन गर्नेभन्दा पनि गर्नुपर्छ भन्ने औपचारिकता मात्र पूरा गरिएको छ। योजनाअनुरूप खरिद योजना बनाएका छैनन्, खरिद (निर्माण) कार्यमा प्रतिस्पर्धा गराउन चुकेका छन्। उपभोक्ता समितिमार्फत गराइएका कामले विकास व्यवस्थापनमा बेथिति मात्र होइन, विकृति नै भित्रिएको छ। जुन नागरिक स्तरसम्म फैलिँदै छ। यसले स्थानीय सदाचार संस्कृति र विकास सुशासनलाई गम्भीर चुनौती दिएको छ। स्रोत निश्चित नभैकन आयोजना थपिएका थपियै छन्। यसले सीमित साधनको प्राथमिकता माथि प्रश्न उठाएको छ। त्यस्तै, स्थानीय अर्थतन्त्रको मुख्य आधारका रूपमा रहेको प्राकृतिक स्रोतमाथि उग्र र अविवेकी दोहन भइरहेको छ। प्राकृतिक प्रणालीले पुनभरणपुनउत्पादन गर्न सक्ने हदभन्दा माथि पानी, माटो, बालुवा, ढुंगा र गिटीको दोहन भइरहेको छ। भावी पुस्तालाई असजिलो जीवन प्रणाली उपहार दिने काम नैतिक दृष्टिबाट पनि उपयुक्त होइन। स्थानीय सरकार विकास व्यवस्थापन यी पक्षहरूमा कहिले जिम्मेवार बन्लान् भन्ने अग्लो प्रश्न ठडिएको छ। उल्लेख गरिएका विषय सांकेतिक मात्र हुन्, समग्र होइनन्। केही पालिकाले विकास व्यवस्थापन, वित्तीय सुशासन, प्राकृतिक स्रोत व्यवस्थापन र सेवा व्यवस्थापनमा उदाहरणीय बनेका छन्। जुन पालिकामा उदाहरणीयता देखिएको छ, त्यहाँ पनि प्रणाली निर्माणबाट भन्दा नेतृत्वको जबर्दस्त घिच्याइबाट सम्भव भएको देखिन्छ। स्थानीय तहमा रहेका पदाधिकारीको व्यक्तिगत क्षमता, नेतृत्व क्षमता र प्रणालीको क्षमताबाट मात्र स्थानीय सुशासन स्थापित हुने हो। यसो गर्न संघीय सरकारको मनोवृत्ति, कर्मचारीतन्त्रको व्यावसायिक सदाचारिता, नीति संरचनाको पर्याप्ततासहित स्थानीय निर्वाचकहरूको निरन्तर खबरदारी पनि चाहिन्छ। पहिलो कार्यअवधि जे जसरी बिते पनि दोस्रो कार्यअवधिमा यी कमजोरी दोहोरिन हुँदैन। यदि त्यसो भएमा नागरिक वितृष्णा बढ्न गई संघीय लोकतन्त्रप्रति नै प्रश्न उठ्नेछ। यसर्थ स्थानीय तहलाई विकास र सुशासनका अब्बल कार्यशाला बनाएर लोकतन्त्रका अवसर निर्माण गर्नु अहिलेको चुनौती हो।  मैनाली सरकारका पूर्वसचिव हुन्।"
आज तराईमा होली : हर्षोल्लासका साथ मनाइँदै,"काठमाडौं : रङको पर्व होली आज यहाँ हर्षोल्लासका साथ मनाइँदै छ। एकले अर्कालाई रङ र अबिर दलेर मनाउने यो पर्व विभिन्न उमेर समूहका मानिसले समूह बनाएर मनाउने प्रचलन छ। बालबालिकाले पिचकारी खेलेर पर्वको रौनक अझ बढाएको पाइएको छ। होलीले सामाजिक सद्भाव पनि बढाउने भएकाले यसमा अन्य धर्मावलम्बी सामेल हुने गरेको पाइएको छ। केही मुसलमान समुदायका युवाले होली मनाउने समूहसँग मिलेर पर्व मनाउने गरेको युवा नेता वसिम आलमले बताए। बहुजातीय, बहुभाषिक, बहुधार्मिक र बहुसांस्कृतिक विशेषताले भरिपूर्ण सुन्दर देश नेपालमा मनाइने विभिन्न चाडपर्वले सुदृढ सामाजिक एकता कायम गर्ने विश्वास गरिन्छ। कला र संस्कृतिले भरिपूर्ण नेपालमा देशैभर उत्साहका साथ मनाइने फागु पूर्णिमा ९होली० तराईका जिल्लामा आज धुमधामसँग मनाइँदै छ। रङहरूको पर्वका रूपमा मनाइने होली पर्वका बेला घरपरिवार, आफन्त, इष्टमित्र तथा साथीभाइ एकापसमा रङमा रङ्गिएर उल्लासपूर्वक वातावरणमा नाचगान रमाइलो गर्ने चलन छ। फागुपूर्णिमाको अवसरमा हिमालदेखि तराई र गाउँदेखि सहरसम्मका केटाकेटी, युवायुवती तथा प्रौढ हातमा रङ र रङ्गीन घोल पदार्थ लिएर विभिन्न भाकामा गीत गाउँदै, बाजा बजाउँदै रमाइलो गर्ने प्रचलन छ। यस पर्वका लागि बजारमा फलफूल, मासु, रङ र अबिरको बिक्री बढेको पाइएको छ। खसीको मासुको मूल्य किलो रु २०० बढेर प्रतिकिलो रु एक हजार २०० पुगको छ। ब्रोइलर कुखुराको मासु रु ३८० बाट प्रतिकिलो रु ४५० पुगेको स्थानीय मासु पसले मोहम्मद करियाले जानकारी दिए। होली पर्वमा कुनै पनि अप्रिय घटना हुन नदिन प्रहरी परिचालन गरिएको मोरङका प्रहरी उपरीक्षक जनार्दन जिसीले जानकारी दिए। होली पर्वका कारण बजारमा चहलपहल बढेको पाइएको छ। रासस"
रुसविरुद्ध प्रतिबन्ध लगाउनु गलत भएको चीनको तर्क,"बेइजिङ : संयुक्त राष्ट्रसङ्घका लागि चीनका प्रतिनिधिले सुस्त गतिमा विश्वको अर्थतन्त्र राम्रो अवस्थामा फर्किरहेको बेलामा रुसविरुद्ध प्रतिबन्ध लगाउनु गलत भएको बताएका छन्। 'तथ्यहरूले प्रतिबन्धको प्रयोगबाट कुनै समस्या समाधान हुँदैन भन्ने प्रमाणित गरिसकेका छन्। बरु त्यसले नयाँ समस्याहरू उत्पन्न गराउँछ,' राष्ट्रसङ्घीय सुरक्षा परिषद्मा बोल्दै झाङ जुनले भने। पश्चिमा राष्ट्रहरूले रुसविरुद्ध एकपछि अर्को प्रतिबन्ध थपिरहेको बेलामा चेतावनी दिँदै त्यस्तो उपायले खाद्यान्न र ऊर्जा सङ्कट बढ्ने तथा विशेषतः विकासोन्मुख राष्ट्रमा मानिसहरूको जीविकोपार्जनमा क्षति पुर्याउने बताए। उनले चीन अन्तर्राष्ट्रिय समुदायजस्तै युक्रेनमा युद्धविराम हुनुपर्ने पक्षमा रहेको दोहोर्याए। 'सबै पक्षले आगोमा घिउ थप्न नभई शान्तिवार्ताका लागि थप काम गर्नेछन् भन्ने हाम्रो अपेक्षा छ।' अमेरिकी अधिकारीहरूका अनुसार रुसले चीनसँग सैन्य र आर्थिक सहायता मागेको छ भने चीनले त्यसका लागि आफू तयार रहेको देखाएको छ। बीबीसी"
बमबारी छल्दै प्रसूति,"अब्दुजालिल अब्दुरासुलोभ : अन्ना मातृत्वको आनन्द लिइरहेकी छन्। उनी आमाबाबुलाई आफ्नो नयाँ नातिनीसँग चाँडै परिचय गराउन उत्साहित छिन्। तर, अहिले उनका धेरै आफन्तले देश छाडिसकेका छन्। उनी र उनका पतिले भने छाड्न सकेका छैनन्। उनले अझै आफूलाई पूर्णरूपमा सुरक्षित महसुस गर्न सकेकी छैनन्। अन्ना तिमचेन्को निकै डराएकी थिइन्। उनलाई घन्टौंसम्म सुत्केरी बेथा लागेको थियो। तर, गृहनगरमा बम विस्फोट भइरहेको थियो। जसकारण उनको अपार्टमेन्ट हल्लिरहेको थियो। उनी र उनका पति अन्धकारमा फसेका थिए। किनभने घरमा न बिजुली थियो न पानी न त डाक्टर नै। राजधानी किभबाट ३० किलोमिटर (१८५ माइल) टाढा रहेको सानो सहर बुचा युद्ध सुरु भएदेखि नै निरन्तर बमबारीमा परेको थियो। २१ वर्षीया अन्ना पति र भाइसँग बस्थिन्। उनीहरूले आफ्नो फ्ल्याटको भुइँतलामा शरण लिएका थिए। तर, जब बिजुली काटियो र त्यहाँभित्रको तापले काम गर्न छोड्यो, त्यहाँ अन्धकारमय भयो। त्यसैगरी अत्यन्तै चिसो पनि हुन थालेको थियो। अन्नाका पति भोलोडिमिर बुचामै बस्ने कि त्यहाँबाट अन्त भाग्ने भन्ने दोधारमा परेका थिए। अन्ततः उनीहरूले आफ्नै गाडीमा भाग्ने कोसिस गरे। तर, अगाडि बाटोमा रुसी सैन्य गाडीहरू गुडिरहेको आवाज सुनेपछि उनीहरू घरतर्फ नै फर्किन बाध्य भए। त्यसपछि हामीले अपार्टमेन्टमै बस्ने निर्णय गर्यौं, अन्नाले बीबीसीसँग भनिन्, म धुलाम्य भुइँतलामा होइन आफ्नै फ्ल्याटमा बच्चा जन्माउन चाहन्थें। मलाई सास फेर्न गाह्रो भइरहेको थियो। मेरो फोक्सो पनि दुखेको थियो। ७ मार्चमा जब सुत्केरी बेथाले च्याप्यो, उनले मद्दतका लागि छिमेकीलाई बोलाइन्। उनीहरू त्यहाँ आउन सहमत भए। तर, उनीहरूमध्ये कसैलाई पनि बच्चा जन्माउने अनुभव थिएन। छिमेकी ४९ वर्षीया भिक्टोरिया जाब्रोडस्कायाले बच्चा जन्माउने क्रममा केही गलत भयो भने के गर्ने भनेर आफूहरू चिन्तित रहेको बताइन्। कोठामा मैनबत्तीहरू बलेका थिए। त्यहाँ उपलब्ध पानी भनेको बोतलका चिसो मात्रै थिए। मैले यस्तो अवस्थामा बच्चा जन्माउनेछु भनेर कहिले सोचेको पनि थिइनँ, अन्नाले भनिन्, त्यो विश्वास नै गर्न नसकिने क्षण थियो। मेरो पहिलो बच्चा थियो र मलाई केही पनि थाहा थिएन। युक्रेनमा कहाँकहाँ पुगे रूसी सेना ? छिमेकीले मेडिकल स्टाफलाई सम्पर्क गर्ने प्रयास गरे। तर, फोनको नेटवर्क कमजोर थियो। बाल्कनीबाट फोनको सिग्नल पाएपछि उनीहरू अन्ततः बुचाका एक स्त्रीरोग विशेषज्ञसँग सम्पर्क गर्न सफल भए। उनी आउन राजी भए तर आइपुगेनन्। त्यस दिन निकै ढिला ती डाक्टरले माफी माग्दै सन्देश पठाए। सन्देशमा लेखिएको थियो कि उनलाई एक रूसी गस्तीले रोकेको र उनका फोन पनि फुटाइदिएका हुनाले उनी आउन सकेनन्। यस्तो अवस्थामा अब अन्नाका छिमेकीलाई आफैं बच्चा जन्माउनुपर्ने भयो। उनीहरूमध्ये एक इरिना याजोभासँग मात्र केही चिकित्सा विशेषज्ञता थियो। जब बच्चाको टाउको बाहिर आयो, हामी डरायौं, भिक्टोरियाले भनिन्, उनी नीलो देखिएकी थिइन्। हामीलाई अब के गर्ने भन्ने थाहा थिएन। त्यसपछि इरिनाले बिस्तारै बच्चाको टाउको घुमाइन् र बल्ल बच्चा बाहिर आयो। उनी सुरुमा रोइनन्। हामीले उनलाई बिस्तारै पिट्न थाल्यौं र केही बेरपछि उनी रोइन्। त्यसपछि हामी सबै खुसी भयौं। गत ८ मार्च अर्थात् अन्तर्राष्ट्रिय महिला दिवसका दिन जन्मिएकी छोरी एलिसालाई देखेर अन्नाका पतिको पनि खुसीको आँसु बग्यो। दुई दिनपछि बुचा युक्रेनी सरकार र रूसी रक्षा मन्त्रालयको सहमतिमा तय गरिएको निकासी कोरिडोरमध्ये एक भएको घोषणा गरियो। हामीले अन्त जाने कि नजाने भनेर त्यो रातभरि नै छलफल गरेर बितायौं, अन्नाले भनिन्। जब बच्चाको टाउको बाहिर आयो, हामी डरायौं। उनी नीलो देखिएकी थिइन्। हामीलाई अब के गर्ने भन्ने थाहा थिएन। त्यसपछि इरिनाले बिस्तारै बच्चाको टाउको घुमाइन् र बल्ल बच्चा बाहिर आयो। उनी सुरुमा रोइनन्। हामीले उनलाई विस्तारै पिट्न थाल्यौं र केही बेरपछि उनी रोइन्। त्यसपछि हामी सबै खुसी भयौं। भिक्टोरिया जाब्रोडस्काया बुचा, युक्रेन अन्ततः उनी र उनका पतिले आफ्नो नवजात शिशुका साथ उक्त ठाउँ छाड्ने निर्णय गरे। उनीहरूले आफू बाहिर निस्कने बाटो सुरक्षित छ कि छैन भनेर सोधपुछ गर्न थाले र आफू जाने ठाउँको नक्सा फोनमा डाउनलोड पनि गरे। भोलिपल्ट २१ वटा गाडी सहर छाडेर कीभतर्फ लाग्यो। अन्नाको बच्चा जन्माउन मद्दत गर्ने भिक्टोरियाले गाडीमा एउटा सेतो झन्डा राखिदिइन्। जसमा बालबालिका भन्ने चिह्न पनि टाँसिएको थियो। बाटोमा हामीले भयानक दृश्यहरू देख्यौं, अन्नाले भनिन्, केवल चलचित्रमा मात्र देखेका यस्ता दृश्यलाई मैले वास्तविक जीवनमा देख्छु होला भनेर कहिले सोचेको थिइनँ। सडकमा लाशहरू यत्रतत्र छरिएका थिए। घरहरू ध्वस्त पारिएका थिए। रूसी ट्याकंहरू सडकमै पार्क गरेर राखिएका थिए। उनीहरूले आफ्ना बन्दुकलाई सडकतिरै फर्काएर राखेका थिए। हामी त्यही बाटो कटेर जाँदा उनीहरूले हामीलाई नै बन्दुक पड्काउन सक्छन् भनेर हामी धेरै डराएका थियौं। विस्थापितहरू सबै रूसी चेकपोइन्टहरू पार गर्दै केही घण्टापछि सुरक्षित तबरमा कीभ आइपुगे। त्यहाँबाट सबै जना आआफ्नो छुट्टै बाटो लागे।जब हामी हाम्रो सहरबाट बाहिर निस्कियौं, मैले आफ्नो मुस्कान रोक्न सकिन, अन्नाले भनिन्, हामी भाग्न सफल भयौं भनेर मलाई अझै विश्वास लागेको थिएन। अन्ना मातृत्वको आनन्द लिइरहेकी छन्। उनी आमाबाबुलाई आफ्नो नयाँ नातिनीसँग चाँडै परिचय गराउन उत्साहित छिन्। तर, अहिले उनका धेरै आफन्तले देश छाडिसकेका छन्। उनी र उनका पतिले भने छाड्न सकेका छैनन्। अन्नाका अनुसार उनले अझै आफूलाई पूर्णरूपमा सुरक्षित महसुस गर्न सकेकी छैनन्। बुचा र देशका अन्य भागमा के भइरहेको छ भन्नेमा मात्र हिजोआज मेरो मनमा चिन्ता आइरहन्छ, उनले भनिन्, यो एकदमै अविश्वसनीय लाग्छ। तर, आशा गर्छौं कि हामी चाँडै आफ्नो घर फर्कन पाउँछौं।  बीबीसीबाट आंशिक अनुवाद"
नीति कथा : विचार नगर्दा,"जंगलमा एक दिन बाघले स्याललाई लखेट्न थाल्यो। भोकाएको बाघबाट बच्न स्याल अनेक उपाय खोज्दै दौडिरहेको थियो। ऊ घरी रुखमा ठोक्किन्थ्यो त घरी खाल्डोमा खस्थ्यो। घरी अरू जनावरसँग जुध्न पुग्थ्यो त घरी जो देखे पनि तर्सिन्थ्यो। साँच्चै भन्ने हो भने स्यालले कुनै विचार नगरी जथाभावी दौडिरहेको सबैले अनुमान गर्न सक्थे। ऊ जतिखेर जहाँ पनि समस्यामा पर्न सक्थ्यो। उसलाई एउटै कुरो थाहा थियो कि उसले जसरी पनि ज्यान जोगाउनु पर्छ। दौडँदै गर्दा स्याल अचानक इनारमा खस्यो। इनारको डिलमा अड्किन खोजेको थियो तर सम्हालिन नसक्दा पानीभित्रै पस्यो। अनेक प्रयास गर्दा पनि स्याल इनारबाट बाहिरिन सकेन। अन्ततः उसले बाहिर बाख्राको आवाज सुन्यो। भित्रको आवाज सुनेर बाख्रो इमान्दार भएर सोध्यो, तपाईं को हो ? इनारभित्र के गर्दै हुनुहुन्छ ? स्यालको दिमागमा अचानक नयाँ सोच आयो। छिट्टै खडेरी आउँदैछ। नदीहरूमा पनि पानी सकिँदैछ। त्यसैले पानी पिइरहन इनारभित्रै बसेको छु, उसले भन्यो। बाख्राले विश्वास गरेर भन्यो, ओहो साँच्चै ? त्यसो भए म पनि पानी पिइरहन भित्र आउँ ? स्यालले आफूहरू दुवैका लागि पानी प्रशस्त पुग्ने बतायो। बाख्रोले केही नसोची इनारभित्र झ्वाम्म हाम फाल्यो। बाख्रो ओर्लनेबित्तिकै स्यालले एउटा खुट्टा बाख्राको सिङमा राख्यो। त्यसपछि आफूलाई हुत्याएर इनारको डिलतर्फ उफ्रियो। बाहिर निस्कन सफल स्यालले बाख्रोलाई गिज्यायो। बाख्रो रोइकराइ गर्न थाल्यो। स्याललाई ज्यान बचाइदिन अनुनय विनय गर्न थाल्यो। स्यालले भन्यो, तिमीले इनारमा हाम फालेर निस्कन सम्भव छ कि छैन भनेर हेर्नुपथ्र्यो। तर त्यसो गरेनौ। त्यसैले अब कष्ट भोग्नेछौ। नैतिक शिक्षा : तिमी जे गर्छौ, त्यसभन्दा अघि सोच। नसोची गरिने कामबाट जतिबेला पनि धोका हुन सक्छ।"
द्वेष तोड्ने पर्व,"गुन शुक्ल अष्टमीदेखि पूर्णिमासम्म एकआपसमा रङ छ्यापेर, अबिर दलेर रमाइलो गरी होली मनाउने गरिन्छ। होलिका नामकी राक्षसलाई मारेको खुसीमा यो पर्व देशभर धूमधामका साथ मनाइन्छ। यसैकारण यसलाई होली या फागु भनिएको हो भन्ने किंवदन्ती छ। वर्षमा एकचोटी आउने यो चाडलाई सभ्य तरिकाले मनाउनुपर्छ। कसैको इच्छाविपरीत रङ नदल्ने, आफू आफूमा मात्रै रङको प्रयोग गर्ने र घरपरिवार, छरछिमेकी, साथीभाइ मिलेर सुखी साटासाट गर्यौं भने मात्रै सही अर्थमा होली पर्वको महत्त्व बढ्छ। भागवत कथामा वसन्त ऋतुमा एकपटक गोपिनीहरू यमुना नदीमा नुहाइरहेका थिए। त्यसैबेला भगवान् श्रीकृष्ण यमुनामा टुप्लुक्क आइपुगे। गोपिनीहरूका लुगा लिए। रुखको हाँगामा झुन्ड्याई श्रीकृष्ण भगवान् बाँसुरी बजाउन थाले। मुरलीको सुमधुर आवाज सुनेर गोपिनीहरू हेर्न लागे। आफ्ना लुगाहरू रहेको ठाउँ नजिक भगवान् श्रीकृष्णलाई देखेर उनीहरू लजाए। लाज ढाक्न उनीहरू पानीमा डुबे। हात जोड्दै भगवान् श्रीकृष्णसँग आफ्ना लुगा मागे। त्यसपछि भगवान् श्रीकृष्णले नांगै नुहाएको प्रायश्चित गर्न उनीहरूलाई भगवान् सूर्य नारायणलाई अर्घ दिन लगाए। त्यसपछि मात्रै गोपिनीहरूका लुगा फिर्ता दिए। भगवान् श्रीकृष्णले गोपिनीहरूसँग रसरंग गरी फागु खेलेको कुरा भागवतमा उल्लेख छ। फागु खेल्ने चलन पहिलेदेखि नै चलिआएको भन्ने प्रष्ट छ। हाम्रो समाजमा फागु पर्वलाई खुसी र उमंगको चाडको रूपमा लिइन्छ। यसलाई उल्लासमय वातावरणमा मनाउने गरिन्छ। वसन्तपुरस्थित गद्दी बैठकको दक्षिणतर्फ तीनछत्रे होलीको चीर ठड्याइएपछि होली पर्व प्रारम्भ हुन्छ। बसन्त ऋतुको आगमनसँगै मनाइने भएकाले यस पर्वलाई वसन्तोत्सव वा मदनोत्सवका रूपमा पनि लिइन्छ। यसर्थ चीरदाहको नामले परिचित फागुलाई असत्यमाथि सत्यको विजयोत्सवका रूपमा लिने गरिन्छ। यो पर्व सत्ययुगदेखि नै आरम्भ भएको हो। विश्वको जुनसुकै कुनामा बस्ने हिन्दूहरूले पनि यो पर्व धूमधामसाथ मनाउने गर्छन्। यसकारण करिब डेढ अर्ब हिन्दुको साझा पर्व होभन्दा अत्युक्ति नहोला। देशभित्र भने हिन्दु मात्र नभई गैरहिन्दूले पनि अबिर र रङ दल्दै यो पर्व मनाउने गर्छन्। होली आपसी सद्भाव र भाइचाराको पर्व हो भन्ने प्रष्टै अनुभूत हुन्छ। नेपाली संस्कृतिको अभिन्न अंगको रूपमा रहेको यस पर्वले आपसी द्वेष र द्वन्द्वलाई तोड्ने गर्छ। सँगसँगै नेपालीहरूलाई एकआपसमा जोड्ने काम पनि गरेको छ। फागु पर्वले नयाँ उत्साह, जोस, जाँगर र नवीन ऊर्जालाई छताछुल्ल गरी सामाजिक एकता र सद्भाव मैत्री र भाइचारा जगाउने गर्दछ। उराठलाग्दो चिसो मौसमलाई बिदा गर्दै बसन्तको सिर्जनात्मक बिहानी बोकेर आउने एक साता लामो फागु उत्सवको उष्कर्ष फागु पूर्णिमा नै हो। सबै जाति, सबै धर्म, संस्कृतिप्रेमीको यो सिंगो चाड तराई क्षेत्रमा त झनै विशेष धूमधामका साथ मनाइन्छ। यसर्थ होलिका दहनकै खुसीयाली मनाउन आपसमा रङ र अबिर छरेर होली पर्व मनाउने परम्परा चलेको धार्मिक मान्यता रहिआएको छ। अर्को एक प्रसंगअनुसार द्वापर युगमा श्रीकृष्णलाई मार्ने उद्देश्यले दूध खुवाउन गएकी कंशकी सेना पुतना नामकी राक्षस्नीलाई उल्टै कृष्णले मारेकाले त्यसको शवलाई ब्रजवासीहरूले यसै दिन जलाएर आपसमा रङ र अबिर छरी खुसीयाली मनाएकोले त्यसैको सम्झनामा अध्यावधिक चीरदाह गरी होली खेल्ने परम्परा चलेको भनाइ रहेको छ। मिथिलाञ्चलको जनकपुरदेखि सम्पूर्ण समथर भूभाग र काठमाडौं उपत्यकालगायत पहाडी पवित्र होली उत्सवले चिनिने फागु पर्वलाई चीरदाह को रूपमा पनि लिइन्छ। असत्यमाथि सत्यको विजय, कुण्ठा, ईष्र्या र वैमनस्यतामाथि सरल, सहज, द्वेषरहित र स्नेहको विजय उत्सवको रूपमा लिइने यस पर्वलाई मैथिली भाषामा सम्मत जलाउने पनि भनिन्छ। विशेषगरी युवा पुस्ताको लागि रंगीन र जीवन्त यो महोत्सव होलिका महोत्सवले पनि चिनिएको छ। होलीको दिन एकआपसमा अबिर दल्ने र मीठामीठा खानेकुरा खाने चलन छ। फागुन शुक्ल पूर्णिमाका दिन आफन्तहरूबीच रङ र अबिरले रंगिएर बडो हर्षोल्लासका साथ मनाइने गरिन्छ। फागुपूर्णिमा अर्थात् होलीको प्रचलनबारे विभिन्न धार्मिक कथाहरू भेटिन्छन्। पछिल्ला दिनमा होली पर्वमा केही विकृति र विसंगति पनि देखिन थालेका छन। वर्षमा एकचोटी आउने यो चाड सभ्य तरिकाले मनायौं भने मात्रै यसको महत्त्व बढ्छ। कसैको इच्छाविपरीत रङ नलगाऔं। खुलेर उमंगसाथ होली मनाऔं।"
बागमती सरकारको गाडी खरिदमै १ अर्ब,"हेटौंडा : बागमती सरकारले पछिल्ला तीन वर्षमा ८५ लाख ९० हजार रुपैयाँबराबरका सवारी खरिद गरेको छ। मन्त्री, सचिव, महाशाखा प्रमुख र मातहतका कार्यालय प्रमुखले उक्त सवारी प्रयोग गरिरहेका छन्। चालू आर्थिक वर्षमै थप १६ करोडका गाडी खरिद गर्दैछ। उद्योग, श्रम, खानेपानी, ऊर्जा, स्वास्थ्य र पर्यटन मन्त्रालयलाई गाडी किन्न आर्थिक मामिला मन्त्रालयले जनही १ करोड २० लाख दिएको छ। बाँकी दुई नयाँ मन्त्रालयलाई पनि सहमति दिइएको अर्थसचिव धनीराम शर्माले बताए। नयाँ मन्त्रालयमा मन्त्री र सचिवका लागि ६० लाखसम्मका स्करपियो किन्न लागिएको हो। प्रदेश सरकारले हरेक वर्ष १० करोड बढी रकम गाडी किन्न खर्च गरिरहेको प्रदेश कोष तथा लेखा नियन्त्रण कार्यालयको तथ्यांक छ। प्रदेश सरकारले एकमुष्ठमा हिसाब पठाएकाले कुनै पनि शीर्षकको यकिन तथ्यांक भने हामीसँग छैन, कार्यालय प्रमुख हरिप्रसाद उपाध्यायले भने। सबैभन्दा धेरै (१ सय ८५ वटा) स्करपियो, जिप, पिकअप र कार किनेको छ। तीबाहेक निसानको टेरोना, मुख्यमन्त्रीले चढ्ने विद्युतीय गाडी छन्। सरकारले ११ वटा एम्बुलेन्स र १४ वटा रेफ्रिजिरेटर भ्यानसमेत खरिद गरेको छ। कर्मचारीका लागि ९ सय ४८ वटा मोटरसाइकल खरिद गरिएको छ। सरकारले आवश्यकताको आधारमा मात्रै सवारी खरिद र प्रयोग गरेको कानुनमन्त्री कृष्णप्रसाद शर्मा खनालले बताए। सवारीमा बढी खर्च नहोस् भनेर ६० लाखभन्दा बढीका गाडी किनेका छैनौं, उनले भने, जति किनिएका छन् ती चाहिएरै किनिएको हो। आन्तरिक आम्दानीको स्रोत कम भएको प्रदेश सरकारले आवश्यकताभन्दा बढी सवारीसाधनमा खर्च गरेको हेटौंडाका पूर्वप्राध्यापक तथा नागरिक समाजका अगुवा ऋषिराम पोखरेलले बताए। कतिपय पुरानो मर्मत गरेर पनि चलाउन सकिन्थ्यो होला, उनले भने, घरकोठाबाट मन्त्रालय पुग्न महँगो गाडी नै चाहिँदैन। खर्चअनुसार प्रदेश सरकारबाट नतिजा नआएको पोखरेलको भनाइ छ। यो चिन्ताको विषय हो, उनले भने। यसैगरी सवारी मर्मतमा ३ वर्षमा १६ करोड २८ लाख खर्च गरेको छ। मुख्यमन्त्री राजेन्द्र पाण्डेले पद तथा गोपनीयतका लिएसँगै सुशासन र भ्रष्टाचारमुक्त प्रदेश आफ्नो पहिलो प्राथमिकता हुने बताएका थिए। तर उनकै पालामा मन्त्रालय ७ बाट बढाएर १४ पुर्याइएको छ। मन्त्रीको संख्या १८ पुगेको छ। मन्त्रालय थपिएसँगै खर्च स्वाभाविक रूपले बढ्ने आर्थिक सचिव शर्माले बताए। खर्च बढेसँगै सोहीअनुसारको सेवा प्रवाह गर्न सक्नुपर्छ, उनले भने। सरकारको काम नै खर्च गर्ने र त्यसबाट जनतालाई सेवा प्रवाह गर्ने भएकाले सामान्य प्रशासनिक खर्च हुनबाट डराउन नहुने मुख्यमन्त्री पाण्डेको भनाइ छ। तर पनि हामी सकेसम्म खर्च कम गर्ने र बढी जनताको सेवा हुनेगरी काम गरिरहेका छौं, उनले भने। प्रदेश सरकारबाट जनअपेक्षाअनुसार काम नहुुनुमा सबै पक्ष दोषी रहेको बागमती राष्ट्रियसभा सदस्य खिमलाल देवकोटाले बताए।भने, वित्तीय अनुशासन कायम गर्न संघीय सरकारले अभिभावकीय भूमिका खेल्न सकेको छैन। नयाँ व्यवस्था भएकाले प्रदेशको काम र यसको औचित्यबारे कम्तीमा तीन निर्वाचन पछि मात्र समीक्षा गर्दा उपयुक्त हुने देवकोटाको भनाइ छ।"
यी हुन् वार्ताका लागि पुटिनले अघि सारेका माग,मस्को : रुसका राष्ट्रपति भ्लादिमिर पुटिनले युक्रेनसँग वार्ता वा शान्ति सम्झौता गर्न आफ्ना मागहरू अगाडि सारेका छन्। बिहीबार टेलिफोन वार्ताका क्रममा पुटिनले टर्किश समकक्षीसमक्ष रेजेप तय्यीप एर्दोआनलाई रुसका ठोस मागहरू बताएका थिए। एर्दोआनका एक प्रमुख सल्लाहकार इब्राहिम कालिनका अनुसार पुटिन र एर्दोआनबीच पुटिनले वार्ता वा शान्ति सम्झौतामा आउन आफ्ना मागहरु रहेको कुरा गरेका थिए। सुरुका चारवटा रुसी मागहरू पूरा गर्न युक्रेनलाई धेरै गाह्रो नभएको उनले बताए। रुसको पहिलो माग युक्रेन तटस्थ बस्नुपर्ने र उत्तर एट्लान्टिक सन्धि सङ्गठन नेटोको सदस्यताका लागि अघि बढ्न नहुने रहेको छ। युक्रेनी राष्ट्रपति भोलोदिमिर जेलेन्स्कीले यो मागलाई स्वीकारिसकेका छन्। त्यस्तै युक्रेन निरस्त्रीकरणको प्रक्रियामा जानुपर्ने हुन्छ जसले रुसका लागि ऊ खतरा नभएको सुनिश्चित गरोस्। युक्रेनमा रुसी भाषालाई संरक्षण गर्नुपर्ने र सार्वजनिक जीवनबाट नाजीवादका सबै अवशेष एवम् प्रभावको अन्त्य हुनुपर्ने माग छ। यो माग जेलेन्स्कीका लागि अपमानजनक छ। उनी एक यहुदी हुन् र उनका पनि केही आफन्तहरू यहुदी नरसंहारमा मारिएका थिए। दोस्रो भागका माग केही कठिन देखिन्छ। यसमा सहमतिमा पुग्नुअघि पुटिनका अनुसार जेलेन्स्कीसँग उनले साक्षात वार्ता गर्नुपर्ने हुन्छ। जेलेन्स्कीले पनि पुटिनसँग प्रत्यक्ष वार्ता गर्नका लागि आफू तयार रहेको पहिल्यै बताइसकेका छन्। दोस्रो भागका मागबारे एर्दोआनका सल्लाहकार कालिनले खासै ठोस कुरा गरेनन्। उनले ती मागहरू पूर्वी युक्रेनको डोनबास क्षेत्रसँग सम्बन्धित रहेको बताए। त्यसबारे कालिनले विस्तृत त खुलाएनन्। तर युक्रेनले पूर्वी भूभाग छोड्नुपर्ने रुसी माग रहेको अनुमान गरिँदैछ जुन निकै पेचिलो विषय हुनेछ। अर्को अनुमान अनुसार युक्रेनले क्राइमियालाई रुसकै भूभागको रूपमा मान्यता दियोस् भन्ने रुसको चाहना छ जुन कुरा युक्रेनका लागि साँच्चै फलामको चिउरा चपाए सरह हुनेछ। रुसले सन् २०१४ मा युक्रेनको क्राइमियालाई आफूमा गाभेको थियो। बीबीसी
रूससँग वार्ता गर्न युक्रेनी राष्ट्रपतिले राखे यी छ सर्त,"किभ : युक्रेनका राष्ट्रपति भोलोदिमिर जेलेन्स्कीले रूससँगको शान्ति वार्ताका लागि छ सर्त अगाडि सारेका छन्। उनले त्यसलाई युक्रेनको उच्च प्राथमिकता सूचीमा रहेका छ विषय भन्ने गरेका राष्ट्रपतिको कार्यालयले जनाएको छ । जेलेन्स्कीले बिहीबार राष्ट्रका नाममा सम्वोधन गर्दै भने, 'रूससँगको शान्ति वार्ताका बेला सम्वोधन हुनुपर्ने मेरा प्राथमिकता छ विषय छन् ।' उनका अनुसार रूसले युद्धको अन्त्य हुनुपर्ने कुरालाई युक्रेनले पहिलो शर्तका रूपमा राख्नेछ । त्यसैगरी सुरक्षाको सुनिश्चितता, स्वाधिनता, क्षेत्रीय भौगोलिक अखण्डताको पुनर्स्थापना, देशको वास्तविक सुनिश्चितता र वास्तविक रूपमै देशको संरक्षण हुनुपर्ने कुरालाई पनि उनले प्रमुख शर्तको रूपमा राखेका छन् । रूसले युक्रेनमा आक्रमण सुरु गरेको केही दिनपछि दुई पक्षका बीचमा वार्ता सुरु भएको थियो । पटक पटक भएको वार्ता परिणाममूखी हुन भने सकेको छैन । वार्ताको शिलशिला भने जारी नै रहेको छ । पछिल्लो वार्ता गत सोमबार चौथो चरणमा भएको थियो । सो वार्ता भिडियोमार्फत् भएको थियो । त्यसको दुई दिनपछि युक्रेनी राष्ट्रपतिका सल्लाहकार मिखाइलो पुडोल्याकले रूसी राष्ट्रपतिसँग युक्रेनी राष्ट्रपतिले नै सिधै चाडै वार्ता गर्ने सम्भावना रहेको जानकारी दिएका थिए । गत शुक्रबार रूसी राष्ट्रपतिको कार्यालय क्रेमलिनका प्रवक्ता दिमित्री पेस्कोभले रूसी र युक्रेनी राष्ट्रपतिबीचमा वार्ता सम्भव रहेको उल्लेख गरेका थिए। दुवै पक्षबाट राष्ट्रपतिस्तरमा वार्ताको सम्भावना देखाइरहेका बेला युक्रेनी राष्ट्रपति जेलेन्स्कीले छ सर्त अगाडि सारेका हुन् । रूस र युक्रेनबीचको युद्धकै विषयमा बिहीबार नै संयुक्त राष्ट्रसंघीय सुरक्षा परिषद्को आकस्मिक बैठक बोलाइएको छ । बेलायत, अमेरिका, फ्रान्स, अल्बानिया, आयरल्याण्ड र नर्वे गरी छ देशको अनुरोधपछि बैठक बोलाइएको हो ।"
"बाइडेनसी जिनपिङबीच आज वार्ता हुँदै, युक्रेन संकटबारे छलफल","किभ : युक्रेनमा जारी संकटका बीच शुक्रबार अमेरिकी राष्ट्रपति जो बाइडेन र चिनियाँ राष्ट्रपति सी जिनपिङ फोनवार्ता गर्ने भएका छन् । बाइडेनले आफ्ना चिनियाँ समकक्षीलाई चीनले रुसलाई हालसम्म लगाएको प्रतिबन्धबाट बचायो भने चीनले पनि यसको मूल्य चुकाउनुपर्ने चेतावनी दिने बीबीसी समाचारमा उल्लेख छ। पुटिनबाइडेनले नोभेम्बरमा गरेको भिडियो शिखर वार्तापछिको यो पहिलो वार्ता हो। युक्रेन संकटको बीचमा अमेरिका रुसप्रति कठोर छ भने रुसप्रति चीनको दृष्टिकोण रुसप्रति नरम देखिन्छ । यस्तो अवस्थामा यो वार्ताबाट मतभेद सुल्झाउने अवसर पनि हुनेछ । ह्वाइट हाउसका प्रेस सेक्रेटरी जेन साकीले राष्ट्रपति बाइडेनले वार्ताबाट सी जिनपिङको अडान के हो भन्ने कुरा थाहा पाउने मौका पाउने बताएका छन्। साकीका अनुसार व्यापार र अन्तर्राष्ट्रिय आपूर्ति शृङ्खलाका विषयमा पनि वार्ता हुनेछ, तर युक्रेनमा रुसले गरेको आक्रमणको विषयलाई जोड दिइनेछ । अमेरिकाले युक्रेनी सेनालाई सैन्य सहयोग मात्रै दिएको छैन, रुसविरुद्धमा पश्चिमी देशलाई पनि एकजुट गरेको छ । तर चीनले रुसको निन्दा गर्न अस्वीकार गरेको छ । रुसलाई चीनले आर्थिक र सैन्य सहायता दिने डर अमेरिकाको छ । अमेरिकी विदेशमन्त्री एन्टोनी ब्लिन्केनले बाइडेनले रुसको आक्रमणलाई सहयोग गर्ने जिम्मेवारी चीनले लिनुपर्ने कुरा स्पष्ट पार्ने बताएका छन्।"
'रुसी सेनालाई खाना र इन्धन जस्ता आधारभूत कुराको अभाव',"लन्डन : युक्रेनमा रुसले गरेको आक्रमणको शुक्रबार २३ औं दिन हो । बेलायतको रक्षा मन्त्रालयको पछिल्लो मूल्याङ्कन अनुसार रुस युक्रेनमा आफ्नो आक्रमण जारी राख्न संघर्ष गरिरहेको छ। यो रिपोर्टमा भनिएको छ कि रुसले युक्रेनमा धेरै अवरोधहरूको सामना गरिरहेको छ। एकै समयमा, सीमित गतिशीलता र हवाई समर्थनको कमीको कारणले रूसी सेनाहरूले आफ्ना अन्य साथीहरूलाई 'खाना र इन्धन जस्ता आधारभूत चीजहरू' उपलब्ध गराउन असमर्थ छन्। प्रतिवेदनमा थप भनिएको छ, युक्रेनी सैनिकको लगातारको जवाफी हमलाका कारण रुसले पनि आफ्नो सप्लाई लाइनको सुरक्षाका लागि सेना तैनाथ गर्नुपर्ने भएको छ । जसका कारण रुसको आक्रमणको क्षमता घटेको छ ।"
मधेसमा बेरुजु फर्स्योटप्रति बेवास्ता,"जनकपुरधाम : आर्थिक कार्यविधि ऐनविपरीत खर्च गर्दा मधेस प्रदेशमा बेरुजुको चाङ लागेको छ। महालेखा परीक्षकको प्रतिवेदनले अर्बौं बेरुजु देखाएको भए पनि सरकारले असुल गर्न सकेको छैन। सरकार आफैंले बनाएको कार्यविधि पालना गराउन नसक्दा आर्थिक अनियमितता बढ्दै भएको छ। २०७५७६ मा यहाँ १ अर्ब ९९ करोड ८ लाख रुपैयाँ बेरुजु थियो। २०७६७७ मा ३ अर्ब ६८ करोड ९२ लाख १७ हजार पुगेको छ। मधेस प्रदेश आर्थिक कार्यविधि ऐन, २०७४ को दफा २ (ब) ले रित नपुर्याई कारोबार गरेको वा राख्नुपर्ने लेखा नराखेको तथा अनियमित वा बेमनासिब आर्थिक कारोबार गरेको भनी लेखापरीक्षण गर्दा औंल्याइएको कारोबारलाई बेरुजु भनेको छ। सबैभन्दा बढी बेरुजु भौतिक पूर्वाधार विकास मन्त्रालयको १ अर्ब १ करोड ५३ लाख ९३ हजार छ। भौतिक पूर्वाधार मन्त्रालयमा १ अर्ब १ करोड ५३ लाख मुख्यमन्त्री कार्यालयमा १९ करोड २८ लाख भूमि व्यवस्था मन्त्रालयमा २२ करोड ४७ लाख सामाजिक विकास मन्त्रालयमा ८ करोड १ लाख आन्तरिक मामिला मन्त्रालयमा ७ करोड ५१ लाख प्रदेश संसद् सचिवालयमा ३ करोड १६ लाख मुख्यमन्त्री तथा मन्त्रिपरिषद्को कार्यालयको १९ करोड २८ लाख ५९ हजार, भूमि व्यवस्था तथा कृषि सहकारी मन्त्रालयको २२ करोड ४७ लाख ८५ हजार, सामाजिक मन्त्रालयको ८ करोड १ लाख ३२ हजार, आन्तरिक मामिला तथा कानुन मन्त्रालय ७ करोड ५१ लख ५५ हजार र प्रदेश व्यवस्थापिका संसद् सचिवालयको ३ करोड १६ लाख ८३ हजार बेरुजु छ। २०७६७७ मा मात्र मन्त्री, सांसद र कर्मचारीले लगेको ३९ करोड ३८ हजार पेस्की फर्स्योट हुन बाँकी छ। १६ करोड ६५ लाख असुल उपर गर्नुपर्ने महालेखाको प्रतिवेदनले देखाएको छ। प्रदेश आर्थिक कार्यविधि ऐनअनुसार बेरुजु फर्स्योट गर्ने जिम्मेवारी सम्बन्धित लेखाउत्तरदायी अधिकृतको हुन्छ। तर, कर्मचारी अभाव र भएका कर्मचारीमा पनि आर्थिक अनुशासन कम हुँदा बेरुजुको समस्या बढ्दै गएका प्रदेशका कोष तथा लेखा नियन्त्रक प्रमुख राधेश्याम गिरी बताउँछन्। कर्मचारीहरू नयाँ छन्। उनीहरूलाई नियम, कानुनबारे ज्ञान छैन। कतिपय स्थानमा संस्थागत कमी, कमजोरी पनि छ, गिरीले भने, बेरुजु बढ्नुको कारण कर्मचारी र संस्थामा आर्थिक अनुशासन नहुनु नै हो। दण्ड जरिबाना गरेर भए पनि बेरुजु असुल उपर गर्नुपर्ने मधेस प्रदेश नीति आयोगका उपाध्यक्ष डा भोगेन्द्र झाको भनाइ छ। बेरुजुको बढ्दो अवस्थाले आर्थिक अनुशासनहीनतालाई प्रष्ट गर्छ, झा भन्छन्, समयमै यी रकमको फर्स्योट र बेरुजु रोक्न सरकारले पहल गर्नुपर्छ। प्रदेशमा भने बेरुजु असुल उपर गर्ने निकाय छैन। त्यसले पनि नियमनमा समस्या भएको हो। यो निकै नै जटिल विषय हो। बेरुजु बढ्नु नै आर्थिक अनुशासनमा कमी आउनु हो, अर्थमन्त्री शैलेन्द्रप्रसाद साह भन्छन्, प्रदेशस्तरमा बेरुजु फर्स्योट गर्ने निकाय गठन गरेर चाँडै नै यो समस्या समाधानको बाटो खोल्छौं।"
नेपाल आइडलको फाइनल चैत ५ मा,"काठमाडौं : हरेक साता बिहीबार र शुक्रबार एपीवान टेलिभिजनबाट प्रशारण भइरहेको नेपाल आइडल सिजन४ को २९औं कार्यक्रम विशेष बन्यो। प्रतियोगीले बिहीबार होली खेल्दै रमाइलो गरे। कार्यक्रममा उत्कृष्ट पाँचको गृहनगर भ्रमणको भिडियोसमेत प्रशारण गरिएको थियो। उनीहरूले गृहनगरमा गएर पनि उत्कृष्ट प्रस्तुति दिएका थिए। फाइनलमा झापाका विश्वास उप्रेती, भैरहवाका भूपेन्द थापामगर, मोरङ बेलबारीकी लक्ष्मी पौडेल, झापा बिर्तामोडका नाम्गेल तामाङ र रामेछाप मन्थलीका रञ्जित नेपालीबीच कडा प्रतिस्पर्धा छ। फाइनल नजिकिएसँगै नेपाल आइडलका प्रतियोगीबीच कडा प्रतिस्पर्धा चलिरहेको छ। उनीहरूले उत्कृष्ट प्रस्तुति पनि दिइरहेका छन्। शनिबार नेपाल आइडल सिजन४ को विजेता घोषणा हुनेछ। गत मंसिर २३ गतेदेखि एपीवान टेलिभिजनमा प्रशारण थालिएको नेपाल आइडलले उत्कृष्ट पाँचमध्येबाट कसलाई विजेता पाउनेछ भन्ने चासो सर्वत्र छ । नेपाल आइडलका प्रोजेक्ट हेड सुरेश पौडेलका अनुसार विजेताले २७ लाख ५० हजार, फस्ट रनरअपले ५ लाख र सेकेन्ड रनरअपले ३ लाख नगद पुरस्कार प्राप्त गर्नेछन्। नेपालमा पहिलो पटक फेन्चाइज गायन रियालिटी शोको सुरुवात गरी सिजन४ सम्म सफल बनाउन पाउँदा सम्पूर्ण टिम नै निकै खुसी भएको पौडेलले जानकारी दिए। उनले निर्देशकीय भूमिकामा रहेर नेपाल आइडललाई नेतृत्व गर्ने अवसर पाएकोमा पनि खुसी व्यक्त गरे। आइडललाई जिम्मा लिनु अवसरसँगै चुनौती पनि बराबरी नै महसुस गर्दै सिजन४ सम्म आउन सफल भएको बताए।"
टस हारेर नेपाल बलिङमा,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा आज नेपाल र युएई भिड्दै छन्। नेपाली समयानुसार बिहान ११:१५ बजे देखि युएईको सारजाह मैदानमा हुने खेलमा युएईले टस जितेर ब्याटिङ् रोजेको छ। लिग टू मा नेपाललगायत कुल ७ टिम सहभागि रहेका छन्। नेपाल ९ खेलमा १० अंक जोडेर छैटौं स्थानमा रहेको छ।
द्रुतमार्गका संरचनामा सेनाको लापरबाही,"काठमाडौं : नेपाली सेनाको व्यवस्थापनमा निर्माणाधीन काठमाडौंतराईमधेस द्रुतमार्ग सडकको काममा लापरबाही भएको छ। संसदीय टोलीले स्थलगत अध्ययनका क्रममा हालसम्म बनेका संरचनामा कमजोरी भेटाएको हो। रिटेनिङ वाल दबिएको, भत्किएको देखिएको प्रतिनिधिसभाको विकास तथा प्रविधि समिति सभापति कल्याणीकुमारी खड्काले बताइन्। उनका अनुसार भत्किएको कतिपय स्थलमा मर्मतसमेत गरेको पाइएको छ। वर्षौंसम्म टिक्नुपर्ने एसियन मापदण्डको भनिएको सडक अहिल्यै भत्किने, मर्मत गर्नुपर्ने अवस्था आउनुले निर्माण कमजोरी रहेको स्पष्ट हुन्छ, सभापति खड्काले अन्नपूर्ण पोस्ट्सित भनिन्। सभापति खड्काले रूख कटानमा पनि समस्या देखिएको बताइन्। विस्तृत परियोजना प्रतिवेदन (डीपीआर) गर्दा नै ध्यान नदिएको पाइएको खड्काको भनाइ छ। कतिपय स्थानमा सडकलाई चाहिनेजति स्थान नलिएको देखिएको छ, सभापति खड्काले भनिन्, कामभन्दा बढी तलमाथि भएको देखिन्छ। पूर्वप्रधानमन्त्री माधवकुमार नेपालसहित सांसद सम्मिलित टोलीले हालै स्थलगत अध्ययन गरेको थियो। समितिको गत फागुन ११ गते बसेको बैठकले आयोजनाको प्याकेज नम्बर ४ र ५ को ठेक्का प्रक्रिया पूर्वतयारीको कार्य सम्पन्न नगरी सुरु गरेको कानुनसम्मत नभएको प्रश्न उठेको भन्दै यसको यथार्थ विवरण उपलब्ध गराउन रक्षा मन्त्रालय र आयोजनालाई निर्देशन दिएको थियो। त्यही बैठकले संसदीय टोलीले फागुन २९ देखि चैत १ गतेसम्म स्थलगत अध्ययन अवलोकन भ्रमण गर्ने निर्णय गरेको थियो। बैठकमा भौतिक पूर्वाधार तथा यातायात, रक्षा र वन तथा वातावरण मन्त्रालयका सचिव, आयोजना प्रमुखलगायत सरोकारवाला सहभागी थिए। अब चैत ८ वा ९ गते समितिको बैठक बसेर छलफल गर्ने सभापति खड्काले बताइन्। उनका अनुसार भएका काम के कति गुणस्तरीय छन् र पछिल्लो समय भएका ठेक्का प्रक्रियाको विषयमा अध्ययन भइरहेको छ। कामको गुणस्तरीयता, ठेक्का प्रक्रियाका विषयमा समितिले विस्तृत प्रतिवेदन तयार पार्ने उनले बताइन्। द्रुतमार्ग निर्माणका लागि भएका ठेक्का प्रक्रियामा पनि अनियमितता देखिएको छ। सुरुङमार्गअन्तर्गत प्याकेज २ (धेद्रे र लेनडाँडा)को ठेक्का प्रक्रिया गलत भएको भन्दै गत २०७७ चैत १९ गते सार्वजनिक लेखासमितिले प्रश्न उठाएको थियो। अनियमितता भएको भन्दै समितिले ठेक्का प्रक्रिया रद्द गर्न निर्देशन दिएको थियो। सेनाले गत वर्ष प्याकेज नम्बर २ (धेद्रे र लेनडाँडा) मा सुरुङ निर्माणका लागि चीनको पोली चङ्दा इन्जिनियरिङ कर्पोरेसनलाई ठेक्का दिएको थियो। तर, लेखा समितिको निर्णय सेनाले बेवास्ता गर्दै आएको छ। चिनियाँ कम्पनीले कामसमेत अघि बढाएको छ। राष्ट्रियसभाको प्रत्यायोजित व्यवस्थापन तथा सरकारी आश्वासन समितिले पनि द्रुतमार्गबारे अध्ययन गरेको थियो। निर्माणको कार्यविधि नमिलेको पाइएको समितिका तत्कालीन सभापति रामनारायण बिडारीको भनाइ छ। खोकनाको जग्गा विवाद राजनीतिक प्रकृतिको भएकाले राजनीतिक तहबाटै टुंग्याउनुपर्ने बिडारी ले बताए। द्रुतमार्गलाई आवश्यक बजेटको सुनिश्चिता गर्नुपर्नेे उनको भनाइ छ। बजेट कहाँबाट ल्याउने ?, उनले भने, ऋण, विदेशी सहायता वा नेपालभित्रै स्रोत सुनिश्चित गर्ने हो ? यसबारे स्पष्ट हुन जरुरी छ। वर्षौंसम्म टिक्नुपर्ने एसियन मापदण्डको भनिएको सडक अहिल्यै भत्किने, मर्मत गर्नुपर्ने अवस्था आउनुले निर्माण कमजोरी रहेको स्पष्ट हुन्छ । कल्याणीकुमारी खड्का, सभापति, विकास तथा प्रविधि समिति सडक निर्माणका लागि सेनाका १० वटा बेसक्याम्प छन्। खोकना, महादेवबेंसी, सिस्नेरी, महादेवटार, धेद्रे, लेनडाँडा, बुदुने, राजदमार, बागदेव, निजगढमा निर्माण कार्यका लागि बेसक्याम्प छन्। लामो विवादपछि मन्त्रिपरिषद्को ०७४ वैशाख १ को बैठकले द्रुतमार्ग निर्माणको जिम्मेवारी सेनालाई दिएको थियो। २०७६ भदौ १ मा पीपीआर स्वीकृत भएको थियो। ७२५ किलोमिटर लम्बाइको यो सडकको लागत १ खर्ब ७५ अर्ब अनुमान गरिएको छ। प्रस्थानबिन्दु खोकना (० किलोमिटर)बनाइएको छ। तर, खोकना बुंगमतीमा नै जग्गा विवाद भएकाले जग्गा प्राप्ति गर्न नै समस्या भएको छ। ४ लेन हुने यो सडक पहाडी भूभाग २५ मिटर, तराईमा २७ मिटर चौडाइ हुनेछ। यो सडक ललितपुरमा ७७ किलोमिटर काठमाडौंमा ४० किलोमिटर मकवानपुरमा ५३२ किलोमिटर र बारामा ७६ किलोमिटर हुने जनाइएको छ। सडकमा पुलको संख्या ८७ वटा हुन्छन्। ७५ मिटरसम्मको अग्लो गरी विशेष प्रकृतिको पुलः १६ वटा हुनेछन्। द्रुत मार्गमा ३ वटा सुरुङ निर्माण गरिने छन्। जसमा महादेवडाँडा सुरुङमार्ग ३३५५ किलोमिटर धेद्रे सुरुङमार्ग १६३० किलोमिटर, लेनडाँडा सुरुङमार्ग १४३० किलोमिटर हुनेछन्।"
द्वेष तोड्ने पर्व,"गुन शुक्ल अष्टमीदेखि पूर्णिमासम्म एकआपसमा रङ छ्यापेर, अबिर दलेर रमाइलो गरी होली मनाउने गरिन्छ। होलिका नामकी राक्षसलाई मारेको खुसीमा यो पर्व देशभर धूमधामका साथ मनाइन्छ। यसैकारण यसलाई होली या फागु भनिएको हो भन्ने किंवदन्ती छ। वर्षमा एकचोटी आउने यो चाडलाई सभ्य तरिकाले मनाउनुपर्छ। कसैको इच्छाविपरीत रङ नदल्ने, आफू आफूमा मात्रै रङको प्रयोग गर्ने र घरपरिवार, छरछिमेकी, साथीभाइ मिलेर सुखी साटासाट गर्यौं भने मात्रै सही अर्थमा होली पर्वको महत्त्व बढ्छ। भागवत कथामा वसन्त ऋतुमा एकपटक गोपिनीहरू यमुना नदीमा नुहाइरहेका थिए। त्यसैबेला भगवान् श्रीकृष्ण यमुनामा टुप्लुक्क आइपुगे। गोपिनीहरूका लुगा लिए। रुखको हाँगामा झुन्ड्याई श्रीकृष्ण भगवान् बाँसुरी बजाउन थाले। मुरलीको सुमधुर आवाज सुनेर गोपिनीहरू हेर्न लागे। आफ्ना लुगाहरू रहेको ठाउँ नजिक भगवान् श्रीकृष्णलाई देखेर उनीहरू लजाए। लाज ढाक्न उनीहरू पानीमा डुबे। हात जोड्दै भगवान् श्रीकृष्णसँग आफ्ना लुगा मागे। त्यसपछि भगवान् श्रीकृष्णले नांगै नुहाएको प्रायश्चित गर्न उनीहरूलाई भगवान् सूर्य नारायणलाई अर्घ दिन लगाए। त्यसपछि मात्रै गोपिनीहरूका लुगा फिर्ता दिए। भगवान् श्रीकृष्णले गोपिनीहरूसँग रसरंग गरी फागु खेलेको कुरा भागवतमा उल्लेख छ। फागु खेल्ने चलन पहिलेदेखि नै चलिआएको भन्ने प्रष्ट छ। हाम्रो समाजमा फागु पर्वलाई खुसी र उमंगको चाडको रूपमा लिइन्छ। यसलाई उल्लासमय वातावरणमा मनाउने गरिन्छ। वसन्तपुरस्थित गद्दी बैठकको दक्षिणतर्फ तीनछत्रे होलीको चीर ठड्याइएपछि होली पर्व प्रारम्भ हुन्छ। बसन्त ऋतुको आगमनसँगै मनाइने भएकाले यस पर्वलाई वसन्तोत्सव वा मदनोत्सवका रूपमा पनि लिइन्छ। यसर्थ चीरदाहको नामले परिचित फागुलाई असत्यमाथि सत्यको विजयोत्सवका रूपमा लिने गरिन्छ। यो पर्व सत्ययुगदेखि नै आरम्भ भएको हो। विश्वको जुनसुकै कुनामा बस्ने हिन्दूहरूले पनि यो पर्व धूमधामसाथ मनाउने गर्छन्। यसकारण करिब डेढ अर्ब हिन्दुको साझा पर्व होभन्दा अत्युक्ति नहोला। देशभित्र भने हिन्दु मात्र नभई गैरहिन्दूले पनि अबिर र रङ दल्दै यो पर्व मनाउने गर्छन्। होली आपसी सद्भाव र भाइचाराको पर्व हो भन्ने प्रष्टै अनुभूत हुन्छ। नेपाली संस्कृतिको अभिन्न अंगको रूपमा रहेको यस पर्वले आपसी द्वेष र द्वन्द्वलाई तोड्ने गर्छ। सँगसँगै नेपालीहरूलाई एकआपसमा जोड्ने काम पनि गरेको छ। फागु पर्वले नयाँ उत्साह, जोस, जाँगर र नवीन ऊर्जालाई छताछुल्ल गरी सामाजिक एकता र सद्भाव मैत्री र भाइचारा जगाउने गर्दछ। उराठलाग्दो चिसो मौसमलाई बिदा गर्दै बसन्तको सिर्जनात्मक बिहानी बोकेर आउने एक साता लामो फागु उत्सवको उष्कर्ष फागु पूर्णिमा नै हो। सबै जाति, सबै धर्म, संस्कृतिप्रेमीको यो सिंगो चाड तराई क्षेत्रमा त झनै विशेष धूमधामका साथ मनाइन्छ। यसर्थ होलिका दहनकै खुसीयाली मनाउन आपसमा रङ र अबिर छरेर होली पर्व मनाउने परम्परा चलेको धार्मिक मान्यता रहिआएको छ। अर्को एक प्रसंगअनुसार द्वापर युगमा श्रीकृष्णलाई मार्ने उद्देश्यले दूध खुवाउन गएकी कंशकी सेना पुतना नामकी राक्षस्नीलाई उल्टै कृष्णले मारेकाले त्यसको शवलाई ब्रजवासीहरूले यसै दिन जलाएर आपसमा रङ र अबिर छरी खुसीयाली मनाएकोले त्यसैको सम्झनामा अध्यावधिक चीरदाह गरी होली खेल्ने परम्परा चलेको भनाइ रहेको छ। मिथिलाञ्चलको जनकपुरदेखि सम्पूर्ण समथर भूभाग र काठमाडौं उपत्यकालगायत पहाडी पवित्र होली उत्सवले चिनिने फागु पर्वलाई चीरदाह को रूपमा पनि लिइन्छ। असत्यमाथि सत्यको विजय, कुण्ठा, ईष्र्या र वैमनस्यतामाथि सरल, सहज, द्वेषरहित र स्नेहको विजय उत्सवको रूपमा लिइने यस पर्वलाई मैथिली भाषामा सम्मत जलाउने पनि भनिन्छ। विशेषगरी युवा पुस्ताको लागि रंगीन र जीवन्त यो महोत्सव होलिका महोत्सवले पनि चिनिएको छ। होलीको दिन एकआपसमा अबिर दल्ने र मीठामीठा खानेकुरा खाने चलन छ। फागुन शुक्ल पूर्णिमाका दिन आफन्तहरूबीच रङ र अबिरले रंगिएर बडो हर्षोल्लासका साथ मनाइने गरिन्छ। फागुपूर्णिमा अर्थात् होलीको प्रचलनबारे विभिन्न धार्मिक कथाहरू भेटिन्छन्। पछिल्ला दिनमा होली पर्वमा केही विकृति र विसंगति पनि देखिन थालेका छन। वर्षमा एकचोटी आउने यो चाड सभ्य तरिकाले मनायौं भने मात्रै यसको महत्त्व बढ्छ। कसैको इच्छाविपरीत रङ नलगाऔं। खुलेर उमंगसाथ होली मनाऔं।"
नारी त्यागको समर्पण,"ज्योतिष विज्ञानअनुसार २७ नक्षत्रहरू छन्। तीमध्ये फाल्गुणी नक्षत्रबाट फाल्गुण वा फागुन हुन गएको प्रष्टिन्छ। फागुन महिनालाई बसन्त ऋतुको रूपमा पनि लिइन्छ। ऋतुराज बसन्त, मधुमास आदिले पनि चिनिन्छ। मौसमको दृष्टिले वा मधुमासको प्रभावले हो, यो महिनामा प्रायः प्राणीहरूको मन चञ्चल हुने गर्छ भन्ने मान्यता छ। अनि, मानिस पनि त्यो प्रकृतिबाट पृथक् छैन। र, मन चञ्चल हुनु स्वाभाविक नै भयो। चञ्चल र उद्वेलित मनले रसिकपूर्ण मनोरञ्जनका गतिविधिहरू गर्नु र हुनु पनि प्राकृतिक रूपमा स्वाभाविक नै मानिन्छ। काठमाडौं उपत्यकामा फागुन शुक्ल अष्टमीका दिन चिरोत्थान गरी पूर्णिमाको रातसम्म फागु पर्व मनाउने गरिन्छ। के बूढाबूढी, के बालबालिका, के युवायुवती सबै उमेरका मानिसहरू उद्वेलित र चञ्चल मनले यो सांस्कृतिक एवं सामाजिक पर्वमा रमाउँछन्। सौहाद्र्रपूर्ण र उल्लासमय वातावरणमा एक आपसमा रङ, अबिर दलेर होली खेल्ने गर्छन्। यो सांस्कृतिक पर्व यथार्थमा मानव सभ्यताको इतिहासले गर्भाधान गरेको संस्कार हो। प्रकृतिको अनुकूलतामा मानवीय आकांक्षाहरू पौराणिक कथाको आधारमा होस् वा लोकमान्यताको आधारमा होस् सांस्कृतिक पर्वहरूको अनुसरण गर्दै आएको तथ्य परक अनुमान हुन्छ। होलीको अबिर र रङसँग मुख्य सम्बन्ध छ। अबिर (रातो रङ) खुसीयाली र सौहार्द्रताको प्रतिक हो। रातो रङलाई शक्ति र विजयको प्रतीकको रूपमा पनि मानिन्छ। खुला हृदयका साथ एकापसमा हार्दिकतापूर्वक अबिर लगाउने र सुखीसाथ मनाउने होली मनाउने गरिन्छ। आनन्दित एवं आल्हादित भएर उत्साहपूर्वक उमंगका साथ मनाइने सांस्कृतिक एवं सामाजिक मुख्य पर्व हो होली। होली पर्व उपत्यका, तराई र पहाडमा अलगअलग तरिकाले मनाउने गरिन्छ। नेवा सम्प्रदायकाहरूले उक्त दिनलाई गुठी गाना गर्ने पर्वको रूपमा पनि मनाउने गर्छन्। गुठी गाना तात्कालीन समयको सांस्कृतिक, सामाजिक एवं जातीय सांगठनिक एकताको प्रतिविम्ब बोकेको संस्कृतिको एक स्वरूप हो भन्दा फरक नपर्ला। स्थान विशेष र सम्प्रदायगत विशेषताका कारणले कुनै पनि चाडपर्व मनाउने तौरतरिका फरकफरक हुन्छन्। साथै बाहिर प्रभाव, स्वभाव र भौगोलिक कारणले पनि मनाउने तरिकामा फरकपना हुन सक्छ। काठमाडौंको बसन्तपुरमा विभिन्न रङका पताकाहरू छत्राकारका झल्लरहरू रहेको एक लिंगो उभ्याएर होलिकारम्भ गरिन्छ। भक्तपुरमा दत्तात्रयस्थित भीमसेन मन्दिरमुनिको पाटीमा नारी र पुरुषको जनेन्द्रीयको प्रतीक स्थापना गरेर चीरारम्भ गर्ने प्रचलन छ। उक्त गतिविधि मधुमासबसन्त ऋतुको उपज मान्न सकिन्छ। त्यतिखेर मानिसहरू मन्त्रमुग्ध भएर, आनन्दित भएर लोकभाकामा (बसन्त राग) रसिकपूर्ण गीत गाएर होली संस्कृति पर्व मनाउँछन्। मौलिकताले भरिएका त्यस्ता गीतहरूमा लौकिक एवं प्राकृत तादात्म्यताका भाव व्यञ्जनहरू स्वस्फूर्त व्यक्त भइरहेको हुन्छ। अविधान चिन्तामणिबाट चीरसँग सम्बन्धित फाल्गुण नक्षत्रलाई योनी देवताको रूपमा पनि लिने गरिन्छ। यसले के प्रष्ट हुन्छ भने चीर, फाल्गुण र योनी अनि नारीसँग जोडिएको प्रसंग भन्ने प्रष्टिन्छ। विभिन्न देशमा होली पर्व फरकफरक ढंगले मनाउने गरिएको छ। श्रीलंका र भारतमा भने आगो र पानीलाई सश्रद्धा पूजा गरेर फागु पर्व मनाउने गरिन्छ। नेवा संस्कृति छपुलु लेका रुकमणि श्रेष्ठका अनुसार बर्मा र थाइल्यान्डमा साहै्र मिल्ने साथीहरू एकापसमा पानी छ्यापेर फागु पर्व मनाउने गर्छन्। त्यस्तै किराँतीहरू वैशाख पूर्णिमाका दिनदेखि एक महिनासम्म पृथ्वीको पूजा गरेर होली पर्व मनाउँछन्। तिनीहरू उक्त दिनबाट पृथ्वीमा सबै कर्म गर्ने सुरुवात भएको दिनको रूपमा पनि लिने गर्छन्। वैशाख शुक्ल अक्षय तृतीयाका दिन त्रेतायुगको प्रारम्भ भएको मान्यताअनुसार पनि पृथ्वीमा कर्म गर्ने संस्कृतिसँग सन्दर्भ नजिक छ। र त्यसरी नै प्रकृतिप्रति श्रद्धा र निष्ठा व्यक्त गर्दछन्। चाडपर्व मनाउने संस्कारसंस्कृतिको तौरतरिका फरक भए पनि त्यसको अन्तरवस्तु एकअर्कोसँग नजिक हुन सक्छ। जस्तै बत्तीको आकार जस्तोसुकै होस् त्यसको धर्म मर्म भनेको प्रकाश दिने हो, उज्यालो ज्योति दिने हो। बहुसंस्कृति समाजको चरित्रले एउटै चाडपर्वलाई विभिन्न तरिकाले मनाउने गरी आएको पाइन्छ। काठमाडौं बूढानीलकण्ठस्थित स्थानीयवासीहरू राधाकृष्णप्रति पुष्पवृष्टि गरी होली संस्कृति मनाउँछन्। त्यो पुष्प होली, होली संस्कृतिसँगरङसँग जोडिएको देखिँदैन। यस्तै, मधेसमा दसैंजस्तै ठूलो पर्वको रूपमा होली मनाउने गरिन्छ। होलीका रङले भरिएका लुगाफाटा लगाउने गर्छन्। त्यस्तो लुगा लगाएर आफूलाई गौरवान्वित ठान्दछन्। आज पनि त्यस्ता पहिरनलाई उच्च प्राथमिकताका साथ लगाउने गरिन्छ। त्यस्तै श्रीमद्भागवत महापुराणमा बयान भएअनुसार भगवान् श्रीकृष्णले गोपिनीहरूसँग खेलेको होली र श्रीमद्देवीभागवतमा उल्लेख भएको होलीका दहनको सन्दर्भसँग जोडेर हेर्दा फागु पर्व वा होली पर्वको प्रस्तुति फरक पृष्ठभूमिमा प्रस्तुत भएको पाइन्छ। त्यहाँ होलिकाको उपकथाले नारी अस्मिताको अस्तित्व छायाँमा पारेको प्रतीत हुन्छ। होलिकाबारे भन्नु पर्दा होलिका हिरण्य कश्यपुकी बहिनी हुन्। असुर सम्राट् हिरण्यकश्यपुका छोरा बालक प्रल्हाद आफ्नो बुवाको आचरण, सिद्धान्तविपरीत मार्गमा नारायणप्रति श्रद्धा र निष्ठा राख्ने सन्त स्वभावका भए। छोराको त्यस्तो स्वभाव र व्यवहारप्रति हिरण्यकश्यपु असन्तोष मात्र होइन अत्यन्त क्रुद्ध पनि थिए। प्रल्हाद असुर वृत्ति सिद्धान्तको विपरीत मार्गमा लागेको हुँदा हिरण्यकश्यपु उनीप्रति लाडप्यार हुन सकेन। त्यसैले जसरी हुन्छ छोरा प्रल्हादलाई आफ्नो मार्गमा ल्याउने वा इहलीलाबाट पार लगाउन उनले अनेकन बिहु रचना रचे पनि सबैतिरबाट असफलता मात्र हात परेको हुन्छ। तथापि उनले अर्को षड्यन्त्र रचेर बहिनी होलिकासँग सहयोग माग्छन्। होलिकासँग आफू अग्नि प्रतिरक्षामा बस्ने र अरूलाई भष्म गर्ने शक्ति भएको थाहा थियो र त्यही शक्तिको प्रयोग होस् र प्रल्हादलाई अग्निले भष्म गरोस् भन्ने मनसायले होलिकालाई आदेश दिइएको हुन्छ। क्रूर सम्राट् दाजु हिरण्यकश्यपुको आदेशको अगाडि होलिका विवश र लाचार हुन्छिन्। आदेशको पालना गर्न उनी बाध्य हुन्छिन्। यद्यपि होलिका पहिलो नारी हुन्, अनि प्रल्हादको फुपू पनि। नारीमा प्राकृत रूपमै मातृबात्सल्यको हृदय भएको हुन्छ। साथै फुपू र भदा बीचको रगत नाता अनि प्रगाढ सुसम्बन्ध पनि थियो नै। र पनि राजाको आदेश उल्लंघन गर्न उनमा साहस भएन। अन्ततः आदेशको पालना गर्दै होलिकाले प्रल्हादलाई आफ्नो काखमा बसाएर भष्म गर्न खोज्दा आफैं भष्म भएको प्रसंग पौराणिक कथाहरूमा उल्लेख छ। शान्तिका प्रतिमूर्ति निष्कलंक, अबोध बालकहरूप्रति जो कसैको पनि हृदयभरि ममता र स्नेह हुन्छ। त्यो प्रकृतिबाट होलिका पनि अलग छैनन् भन्ने निक्र्योल निस्कन्छ कि भने उनी पनि नारी हुन्। अनि कसरी होलिका एकाएक क्रूर र निर्दयी हुन सक्ला भन्ने संशय हुनु पनि स्वाभाविक नै हो। शंका निवारणभन्दा पनि उक्त कथामा प्रल्हाद सत्य र होलिका असत्यको प्रतिनिधि पात्रको रूपमा अतिरञ्जित रूपमा प्रस्तुत भइआएको पाइन्छ। होलिका जल्नु र उनको काखमा रहेका बालक प्रल्हाद नजल्नुलाई असत्य माथि सत्यको विजय भएको मान्यता राख्दै आएको पाइन्छ। त्यो एकल मान्यताको प्रसंग मात्र हुन्। यथार्थमा होलिकाले प्रल्हादलाई आगोबाट जल्नबाट जोगाएर आफू भष्म भएको भन्ने बुझ्न अपरिहार्य छ। होलिकाको मृत्यु न असत्य माथि सत्यको विजय हो। न अन्यायको विरुद्ध न्याय प्राप्ति भएको हो। त्यो परिघटनाका उपकथा संवेदनशील नारी हृदय र मातृबाल्सल्यको उत्कर्ष हो। जसले आफू जलेर भदा बालक प्रल्हादलाई बचायो भन्ने बुझ्न अपरिहार्य छ। आज पनि हाम्रो समाजमा फुपू र भदाभदैबीच धार्मिक, सामाजिक एवं संस्कारगत कर्महरूसँग पनि प्रगाढ सम्बन्ध भएको व्यवहारमा देख्न पाउँछौं। भाउजू वा भाइबुहारीबाट जन्मेका सन्तानलाई छैटौं दिनमा फुपूले नै काखमा राखेर छैठी संस्कार गर्ने चलन छ। व्रतबन्धमा बाल थाप्ने, छोरी भए इही गर्ने बेला नङ थाप्ने कर्म गर्छन्। त्यस्तो संस्कारगत व्यावहारिक कर्मले फुपूप्रति सम्मान दिइआएको यथार्थ बिर्सन हुन्न। फूपु र भदाभदैबीचको सम्बन्ध कहिल्यै क्रूर र निर्दयी हुन सक्दैन र हुँदैन भन्ने मान्यतालाई बिर्सनु हुँदैन। साथै नारी हृदयले दुष्कर्म र कुकर्म गर्दैन भन्ने विश्वासमा संसार रहेको छ। तर नारी अस्तित्वको ओजलाई होलिकासँगै दहन गरेर समग्र नारी जगत्कै उपहास भएको तिर पनि सोच्नुपर्छ कि ! किनभने पुराणका उपकथाहरूमा नारी अस्तित्वलाई प्रायः छायाँमा पार्दै व्याख्या विश्लेषण हुने गरेको पाइन्छ। त्यसरी नै कालान्तरमा पुरुष प्रधान समाजले नारीलाई कुनै न कुनै रूपमा कलंकित गर्दै आख्यानहरू प्रस्तुत गरेको धेरै उदाहरणहरू पाइन्छ। त्यही पृष्ठभूमिमा कृष्णवतारमा पुतना नामकी एक नारीको प्रसंगकथा अनुसार पुतना मथुरा नरेश कंशकी बहिनी हुन्। पुतनाको पूर्वजन्मको केही प्रसंग जोड्नु सान्दर्भिक देखिन्छ। पुतना पूर्वजन्ममा बलीराजाकी बहिनी थिइन्। पृथ्वी, आकाश, दान लिने सिलसिलामा वामन अवतार बली राजाको आगनमा उपस्थित भए। आकर्षक, मनमोहन सुन्दर वामनको रूप देखेर बली राजाकी बहिनीको मन मातृ बात्सल्यको गहिरो भावमा डुब्यो। उनले यस्तो सुन्दर बालकलाई आफूले स्तनपान गराउने सौभाग्य पाएको भए धन्य हुने कुरा मनमनै सोचिन्। उनको मनोइच्छाको साकार रूप लियो। उनले श्रीकृष्णलाई आफ्नो स्तन चुसाएर पूर्वजन्मको मनोइच्छा पूरा गरेकी थिइन्। पुतनालाई पनि कथामा क्रूर नारीको रूपमा प्रस्तुत गरिएको छ। सारमा, चीर दहनहोली पर्व यथार्थमा होलिकाले बाल रक्षाको लागि गरेको उत्सर्ग हो। मिथक मिथकीय उपकथाहरूको सतही व्याख्याले नारीले गरेको त्याग र समर्पणको उपेक्षा हुँदै गएको छ। होलिका दहन पौराणिक कथा मात्र नभएर नारीले गरेको त्यागतपस्या र बलिदानको सम्मान दिवस हो। त्यो पर्व होलिकाप्रतिको सम्मान हो र श्रद्धाको पनि पर्व हो। अन्तमा पुराण, इतिहास, आख्यान, दर्शन साथै संस्कार, संस्कृति र चाडपर्वहरूको अन्योन्याश्रित सम्बन्ध छ नै। चाडपर्वभित्रको यथार्थ शान्त चिंगारीजस्तै चम्किरहेको हुन्छ। विषयको अन्तरवस्तुमा गम्भीर भएर, विज्ञानसम्मत, समाजसम्मत तरिकाले चिन्तन, मनन् विश्लेषण र विमर्श गर्नु आजको आवश्यकता हो र समयको माग पनि हो। अन्यथा रूढ संस्कृति मौलाउनुका साथै समाजमा सौहाद्र्रताभन्दा पनि विभेद र अन्धपरम्परा मौलाउँदै जानेमा शंका नरहला। अस्तु !"
क्या बसन्त ! क्या होली !,"प्रकृति, पर्यावरण अनि मौसमी चाडपर्वको मधुकर उत्सवको नाम संज्ञा होली रहेको छ। प्रकृति शाश्वत रूपमा नियमित तवरमा चल्छ। निर्बाध प्रकृतिको गतिमान चक्रले घुमाइफिराइ ल्याएको ऋतुजन्य पर्व होली रहेको छ। प्रकृति, पर्यावरण र मौसमसित रुपिँदै हाम्रा घर आँगन, यत्रतत्र लहसिँदै आएको ऋतुराज पर्व हो लालीमय सिन्दूर चाड होली। मूलतः होली रङका पनि मूल रङ रातो र रङका अबिर प्रधान रङ। रातो रङ सूर्यको रङ। सूर्य सम्पूर्ण ऊर्जाकै रङ। सूर्यबाटै हामी सौर्य आर्जन गर्छौं। सौर्य जीवनकै जीवन्त रङ। जीवन्त रङ रगतको रङ। रगत जीवनकै रङ। रक्त सञ्चार नभए प्राणीको प्राणै धानिन्न। शल्यक्रिया, प्रजनन अवस्थामा रगतकै निरन्तरता रहन्छ। केही समय हेनरी ड्युना प्रतिपादित रेडक्रस सोसाइटीको स्थानीय अभियन्ता हुँदा रक्त महिमाको मर्म गहिरो बुझेँ। होली अब जीवनको डोली झैं लाग्छ। चुक्क चुम्बन जय होली ! अनेकन श्रुतिमय छ होली। हिरण्य कश्यपुका बहिनी होलिका दहन प्रसंग जोडिएको छ होलीसित। जनश्रुतिमय छ होली। जनश्रुति लोकवार्ता हो। लोकले कथेको, गुँथेको लोकोक्ति लोक बखान ! लोक बखान लोक धारण। लोकधारण लोक पत्यार। लोक पत्यार लोक विश्वास। लोकधारणा समाजको स्वरूप। समाजको स्वरूप लोक धारणमा निर्भर गर्छ। लोक धारणाका प्रसंगलाई लोकको प्रचलन अनुरूपको प्रचलन अनुरूपको शैलीमा प्रस्तुत गरुँ ! सूर्यको वरिपरि घुम्दो यो पृथ्वी हाम्रा साझा घर। यजुर्वेदले पृथ्वीलाई प्राणीमात्रको महको चाका भन्यो। प्राणीमात्र पृथ्वीका मह भन्यो। मनलाई म्वाइँ दिने यो उक्तिले मन छोएको छोयै छ। आफ्नै वृत्तमा घुमेर यसले दिन रात दिन्छ। सूर्यको वृत्तमा घुमेर हामीलाई मौसम र ऋतुहरू दिन्छ। युरोप अमेरिकातिर चार ऋतु, एसियाका केही ठाउँ र देशहरूमा छ ऋतु दिन्छ। दक्षिण र उत्तरी गोलाद्र्धका मौसम आफ्नै परिवेश अनुरूप छ। अफ्रिका, अस्ट्रेलिया र दक्षिण अमेरिकाका मौसम अर्कै प्रकारका छन्। युरोपीय महाद्वीपभित्रका पाश्चात्य मुलुकको चार ऋतु कण्ठ पारी हामीले मौसमी उपनिवेशवादी धारण घोकिरहेका छौं यद्यपि। अबिर सप्तरङ्गी नै बन्छ। रङ त सौर्य ऊर्जाको पुर्जा हो। रातो, सुन्तली, प्याजी, सुनौलो, निली, हरियाली, सेती रङ्गेली रूप हुन्। यी सप्तरङ्गी चुनरी। उमंगका परेली उल्लासमय तरेली बन्छ। जे होस्, वसन्त ऋतुको बहार सूचक होली पर्व एक मौसमी चाड पक्कै हो। वसन्तले होली उपहार गरेको छ हामी र हाम्रो जस्तै मौसम पाएका मुलुकका जनतालाई। प्रकृतिले उपहार दिएको यो ऋतुजन्य पर्व हाम्रा गौरव बन्छ। प्रकृति प्रदत्त यो बहार प्रकृतिलाई अबिरले अभिषेक गर्ने संस्कृति हो। अबिर रातो मात्र नभई सप्तरङ्गी चुनरी बन्छ। सूर्य किरण रातै रङका समिश्रणबाट उद्भव भएको उज्यालो हो। उज्यालो सेतो रहन्छ निख्रा। सप्त रङ बेजोड फन्फनिँदा सेतो उज्यालो बन्छ। सूर्यको सामु परेको पृथ्वीको भागको दिनमान पृथ्वीको आफ्नै धुरीमा घुम्ने चालगतिले दिएको प्रमाण बनेको छ। वसन्तको उज्यालो र नव पल्लवको स्वागतमा हामी उमंगित हुन्छौं। मनभरि, मुटुभरि उल्लासित रहन्छौंं हामी। तिनै मनमा उल्लासहरू अबिर बनेर छर्किन्छन् आपसमा। मौसमी होली, उमंगको झोली, स्नेहको लचकिँदो डोली चढ्न मन फुर्छ। युवकलाई डोली बोक्ने तराना उठ्छ। क्या बसन्त ! क्या होली ! क्या बहार ! यी सब जीवन उपहार ! यौवन होली उत्सवलाई उपहार। यो उपहार उमंगोत्सवकै बहार। उमंग उत्सव अँगालेर आएको पुरुषनारी मनको मोह। बाँच्दाका मधुमय आलिंगन, चुम्बन ! अबिरले गालाभरि चुम्बन लाउँछ। मन फुरुङ फुरुंगिन्छ। मेरो मात्र होइन, मायालु मन। दुई दुई मनहरूको लसक्क लस्काउने होलीको लस्सादार लस्काई त अबिर बन्छ। त्यसैले हामीलाई मन पर्छ होली। अबिरको देखिने यो झोली। भित्री तहमा लुकामारी गर्ने मायाको लोलागोला नसा नसामा बग्ने खोला। मन बहकाउँदो होइन, बहलाउँदो छ अबिरको होली। अझै ताजा छ सम्झना यो हातले अबिर पोतेको सुकुमारी गालामा। यिनै अबिरको पोताइले पारेथ्यो मनलाई मायाको भँगालोमा। अबिरको होली, मायाको झोली, स्नेहको होली भन्न रुचाएको यसैले अबिर पोतेको गाला त अहिलेसम्मै सासूकी छोरीको गाला पो बनेको छ। अबिर सप्तरङ्गी नै बन्छ। रङ त सौर्य ऊर्जाको पुर्जा हो। रातो, सुन्तली, प्याजी, सुनौलो, निली, हरियाली, सेती रङ्गेली रूप हुन्। यी सप्तरङ्गी चुनरी। उमंगका परेली उल्लासमय तरेली बन्छ। होली चाडभित्रको अन्तर मर्म समझदारीको मर्म। आपसी सद्भावनामा आलिंगन गर्नु होलीको कर्म। अबिर त सद्भाव छर्नुको माध्यम वस्तु। होली त्यसैले सद्भाव, समझदारी अनि आलिंगनकारी चाड पर्व। अर्ब र खर्बमा पनि नपाइने रसरङको होली। आनन्द लहरका उल्लासमय डोली बोकुँबोकुँ लागिरहन्छ उमंगको जुनेली। हिरण्य कश्यपुकी बहिनी होलिका दहनको उपलक्ष्यमा होली। होलीका त प्रह्लादलाई दाह गर्ने कुत्सितताका प्रतीक भन्छु। आफ्नै भदालाई काखी च्यापी जलाउने होलिकाको राक्षसी प्रवृत्ति नभए अरू के भनुँ  ? त्यसैले होली पर्वको अन्तिम पहर चीरदाहसित समाप्त हुन्छ। चीरदाह होलिकाभित्रको कुत्सित तरङलाई खरानी पार्ने अवसरको प्रतीक जलन ठान्छु। होलीभित्रको यो महामन्त्रलाई यन्त्र, जन्त्र, तन्त्र जे भनौँ, सारगर्भित सांस्कृतिक संस्कार नठानौं किन ? होली हाम्रो सांस्कृतिक संस्कारको डोली, रङ रसको होली। प्रकृति, पर्यावरण र मौसमी चाड होली पर्व मात्र हिन्दु, बौद्ध र जैन धर्मीमा मात्र सीमित छैन। यो त भूगोलभित्रका यावत् जनजीवन मात्रकै उमंग उत्सव !"
विकास सुशासनमा स्थानीय सरकार,"संघीयताको अवलम्बनपछि स्थानीय तहहरूले निर्वाचित नेतृत्व पाएको पाँच वर्ष बित्दैछ। निर्वाचनका समयमा निर्वाचक र निर्वाचित दुवै निकै उत्साहित थिए। आफ्नो पहिलो कार्यअवधि सकिनै लाग्दा जनताका नजिकका सरकारले के कस्ता काम गरे वा गर्न सकेनन् भन्ने समीक्षा गर्ने बेला भएको छ। जसले निर्वाचनका क्रममा जनता र निर्वाचित हुन उम्मेदवारबीचको छलफललाई सहयोग पुर्याउँछ। साथै अब निर्वाचित हुने पदाधिकारीलाई नागरिक कार्यसूचीलाई प्राथमिकतामा राख्न पनि सहयोग पुर्याउनेछ। स्थानीय तह विकास र सुशासनका आधार हुन सक्ने खास तथ्यहरू छन्। पहिलो त यसले जनताको नजिकमा रहेर काम गर्छ। नजिकको सरकार भएका कारण जनताका दैनन्दिनी समस्या घरदैलोबाट नै समाधान हुने आधार दिन्छ। दोस्रो, स्थानीय प्रतिनिधिहरू सामाजिक वास्तविकतासँग परिचित हुन्छन्। जसको जगमा विकास र सेवा व्यवस्थापन गर्ने दह्रिलो आधार मिल्छ। तेस्रो, साधन र सेवा (कर र कार्यक्रम) बीचको प्रत्यक्ष सम्बन्ध कायम हुन सक्छ। चौथौ, निर्वाचितहरू आफ्ना निर्वाचकप्रति तत्काल ग्रहणशील हुने पहुँच दिन्छ। पाँचौं, विकास र सेवा व्यवस्थापनमा उस्तै परे यसले पार्टीलाइन काट्न सक्छ। सबैभन्दा महŒवपूर्ण पक्ष विकास र व्यवस्थापनको लागत घटाउँछ। स्थानीय आर्थिक संरचना निर्माणमा पनि पारखी बन्न सक्छन्। किनकि स्थानीय सम्भावनाको विषयमा स्थानीय सरकार जानकार रहन्छन्। लोकतन्त्रलाई कार्यमूलक बनाई लोकतन्त्रका लाभहरू स्थानीयकरण गर्ने दायित्व र सामथ्र्य यी निकायहरूमा छ। त्यसो गर्न जवाफदेहिताको स्वचालित नागरिक प्रक्रिया पनि रहन्छ। त्यसकारण भन्ने गरिन्छ, समृद्धि र सुशासन संघको नाम हो, स्थानीय सरकार। स्थानीय शासन लोकतन्त्र र विकासको कार्यमूलक पक्ष हो। स्थानीय सरकार त्यसको कार्यआधार। तर, लोकतन्त्रका बलिया खम्बा र नागरिक विश्वासका धरोहर स्थानीय तह अपेक्षा गरे जसरी कार्यमूलक देखिएनन्। न जवाफदेहिताका केन्द्र बने, न त सेवास्थल नै बन्न सके। पाँच वर्षअघिको अपार उत्साह र अपेक्षाहरू साबुनका फिँज झैं स्याप्प बनेका छन्। नागरिक चेहरा निन्याउरिएका छन्। नागरिकहरू केवल सेवाका अपेक्षी छन्। भोट दिए र कर तिरेपछि स्थानीय सरकारबाट सेवा र विकास पाउनु उनीहरूको अधिकार हो। स्थानीय सरकार नागरिक अपेक्षा पूरा गर्न नसकेकोमा कुनै बहाना वा अन्यत्र लाञ्छना लगाउन सक्लान्। तर, नागरिकलाई त्यसको मतलव छैन। कसले सहयोग गर्यो, गरेन भन्दा पनि काम र परिणामलाई मात्र महŒव दिन्छन्। वाचा र अपेक्षाअनुसार काम हुन नसकेकोमा गुनासो गरिरहेका छन्। आक्रोश ओकलिरहेका छन् र निराशा पोखिरहेका छन्। पसिना (कर) र विश्वास (मत) को अपमान भयो भनिरहेका छन्। कर र मत दिएपछि जवाफदेहिता माग्नु निर्वाचकको अधिकार हो, जवाफदेही बन्नु निर्वाचितको कर्तव्य। जनताका माग र अपेक्षा पनि त्यति ठूला थिएनन्। सिँचाइ गर्ने कुलो, आवतजावत गर्ने बाटो, लालाबालाका लागि स्तरीय शिक्षा, रोगव्याधिको उपचार, सिफारिस र सामान्य सेवा, बत्ती, धारो, सरसफाइ, सुरक्षाजस्ता जीवन निर्वाहका अति आवश्यक सेवा नै उनीहरूका माग र अपेक्षा थिए। जनताले बुझेको लोकतन्त्र र संघीयता यही थियो। फेरि भनिएला, कोभिड महामारीका कारण यी काम गर्न सकिएन। विपद्मा सेवाको उपलब्धता झनै हुनुपर्छ भन्ने बोधबाट पर रहने छुट नागरिक संस्थालाई कहाँ छ र ? भनिएला, राजनीतिक खिचातानीले त्यसो गर्न दिएन। के बुझ्नुपर्छ भने स्थानीय सरकार राजनीतिभन्दा सेवास्थल हुन्। राजनीतिक संरचना हो भने पनि अस्थिरताको कारण पनि स्वयं हुन्। आन्तरिक राजनीतिक अस्थिरताको मूल्य नागरिकले चुकाउनु पर्ने स्थिति आउन दिनु नै हुने थिएन। राजनीतिक अस्थिरता र बेथितिको मौन साक्षी बनेर भूमिकाको छुट पाउन सकिँदैन। स्थानीय सरकार नागरिक अपेक्षा पूरा गर्न नसकेकोमा कुनै बहाना वा अन्यत्र लाञ्छना लगाउन सक्लान्। तर, नागरिक पसिना (कर) र विश्वास (मत) को अपमान भयो भनिरहेका छन्। संघ र प्रदेशलाई नियन्त्रण र सन्तुलनमा ल्याउन सक्ने शक्तिको अभ्यास गर्नुपथ्र्यो। नसक्दा पनि विकासको अब्बल भूमिकाबाट संघ र प्रदेशलाई चुनौती दिन सक्नुपथ्र्यो। स्थानीय सरकारको कार्यउपलब्धिबाट नैतिक रूपमा नै संघ र प्रदेश नतमस्तक हुन सकुन्। सच्चिन र स्वनियमित हुन सकुन्। दुःखको कुरो, पहिलो कार्यावधिमा धेरैजसो स्थानीय सरकार विकास र सुशासनका अभ्यासशाला बनेनन्। पाँच वर्षको ठूलो अवसर बित्थामा जाँदैछ। राष्ट्रिय जीवनमा पाँच वर्षको ठूलो महŒव रहन्छ। कतिपय पालिकाले आर्थिक वर्षभित्र वार्षिक योजना (बजेट) पनि ल्याउन सकेनन्। तीन वर्षअघि २६ पालिकाले आर्थिक वर्षभित्र बजेट कार्यक्रम ल्याएका थिएनन्। दुई वर्षअघि यो संख्या बढेर ३९ पुग्यो। यस आर्थिक वर्षका लागि ५२ पालिकाले गत आर्थिक वर्षमा बजेट पारित गरेनन्। आर्थिक वर्ष २०७७०७८ मा ५ सय ५२ पालिकाले मात्र असार १० गते बजेट कार्यक्रम सभामा प्रस्तुत गरे। २ सय १ ले त्यसो गर्ने सामान्य तत्परता पनि देखाएनन्। विकास योजना पनि समयमा ल्याउन नसक्ने स्थानीय सरकारको कल्पना गरिएको थिएन। केन्द्रीय सरकारभन्दा हरेक विषयमा ग्रहणशीलता र सामाजिक वास्तविकतासँग नजिक रहने आशयसाथ स्थानीय सरकारको आविष्कार भएको थियो। घर, टोल र बस्तीका सुखदुःख, फोहोर व्यवस्थापन, स्वास्थ्य, पानी, धारो, बिजुलीका विषयमा सोधबुझ सिंहदरबारले गर्न सक्दैन। त्यही भनेरै घरआँगनमा सरकार अर्थात् सिंहदरबार पुर्याइएको थियो। भनिएको समयमा बजेट पनि पेस गर्न नसक्दा जनताका माग र विकास आवश्यकता कसरी सम्बोधन भए होलान् ? स्वतः अनुमान लगाउन सकिन्छ। गत आर्थिक वर्षमा ७ सय ५३ पालिकाले आफ्नो बजेट कुल ५ सय ३३ अर्बमा ३ सय ९१ अर्ब (७३ प्रतिशत) मात्र खर्च गरे। गरिएको खर्चमा चालूतर्फको विनियोजनमा ८१५ र विकासतर्फको विनियोजनमा ६४ प्रतिशत मात्र रह्यो। सरकारका हैसियतमा रहेका पालिकाहरूले गत आर्थिक वर्षमा केवल ३५ अर्ब मात्र आन्तरिक राजस्व संकलन गरे। यसले संघको वित्तीय अनुदानमा आशक्ति देखाएको तर आफ्ना नागरिकमा कर लगाउने हिम्मत नभएको पनि देखाएको छ। सेवा र विकासका सापेक्षमा राजस्व उठ्नेउठाउने हो। सायद राम्रो काम गर्न नसकेकाले वा नागरिकलाई थप चिढ्याउन नचाहेर पनि सम्भाव्य आन्तरिक साधन परिचालन गर्न नसकिएको होला। त्यस्तै, गरिएको खर्चको गुणस्तर पनि सन्तोषप्रद देखिँदैन। खर्च प्रणाली सुधार गर्नुपर्ने स्थिति छ। गत आर्थिक वर्ष लेखा परीक्षण गरिएको वित्तीय कारोबारमा ४० अर्ब २४ करोड बेरुजु देखियो। कारोबारको ५ प्रतिशत बेरुजु देखिनु वित्तीय सुशासनको सूचक होइन। यसले आर्थिक क्रियाकलापमा अनियमितताको अंश छ भन्ने सन्देश दिएको छ। केही पालिकामा कारोबारको ३८ प्रतिशत बेरुजु देखिएको छ। प्रदेश नं २ का पालिकाहरूमा १०२७ प्रतिशत बेरुजु देखिएको छ। कर्णाली र बागमती प्रदेशका पालिकाहरूमा पनि बेरुजु आयतन बढी छ। स्थानीय तहहरूको कुल बेरुजु १ सय ३ अर्ब पुगिसकेको छ। एउटा पालिकाको त ३६ करोड वार्षिक बजेटमा चार वर्षको बेरुजु ४४ करोड पुगेको छ। भनिएला, सबै बेरुजु अनियमित कारोबार होइन तर के चाहिँ जरुर हो भने बेरुजुमा अनियमितता र अपराधहरू लुकेका हुन्छन्। गत वर्षको कुरा गर्दा ६८ करोड रुपैयाँ लेखा परीक्षणले औंल्याएपछि अन्तिम प्रतिवेदन आउनुअघि नै असुल भएको थियो। अझै असुल गर्नुपर्ने रकम ५ अर्ब ४४ करोड छ। धेरैजसो पालिकाले आवधिक योजना बनाए पनि त्यसलाई वार्षिक योजनामा समावेश गर्ने रोलिङ प्लान बनाउन चुकेका छन्। कतिपयले मध्यकालीन खर्च संरचना त बनाएका छन्, त्यो बजेटलाई मार्गदर्शन गर्नेभन्दा पनि गर्नुपर्छ भन्ने औपचारिकता मात्र पूरा गरिएको छ। योजनाअनुरूप खरिद योजना बनाएका छैनन्, खरिद (निर्माण) कार्यमा प्रतिस्पर्धा गराउन चुकेका छन्। उपभोक्ता समितिमार्फत गराइएका कामले विकास व्यवस्थापनमा बेथिति मात्र होइन, विकृति नै भित्रिएको छ। जुन नागरिक स्तरसम्म फैलिँदै छ। यसले स्थानीय सदाचार संस्कृति र विकास सुशासनलाई गम्भीर चुनौती दिएको छ। स्रोत निश्चित नभैकन आयोजना थपिएका थपियै छन्। यसले सीमित साधनको प्राथमिकता माथि प्रश्न उठाएको छ। त्यस्तै, स्थानीय अर्थतन्त्रको मुख्य आधारका रूपमा रहेको प्राकृतिक स्रोतमाथि उग्र र अविवेकी दोहन भइरहेको छ। प्राकृतिक प्रणालीले पुनभरणपुनउत्पादन गर्न सक्ने हदभन्दा माथि पानी, माटो, बालुवा, ढुंगा र गिटीको दोहन भइरहेको छ। भावी पुस्तालाई असजिलो जीवन प्रणाली उपहार दिने काम नैतिक दृष्टिबाट पनि उपयुक्त होइन। स्थानीय सरकार विकास व्यवस्थापन यी पक्षहरूमा कहिले जिम्मेवार बन्लान् भन्ने अग्लो प्रश्न ठडिएको छ। उल्लेख गरिएका विषय सांकेतिक मात्र हुन्, समग्र होइनन्। केही पालिकाले विकास व्यवस्थापन, वित्तीय सुशासन, प्राकृतिक स्रोत व्यवस्थापन र सेवा व्यवस्थापनमा उदाहरणीय बनेका छन्। जुन पालिकामा उदाहरणीयता देखिएको छ, त्यहाँ पनि प्रणाली निर्माणबाट भन्दा नेतृत्वको जबर्दस्त घिच्याइबाट सम्भव भएको देखिन्छ। स्थानीय तहमा रहेका पदाधिकारीको व्यक्तिगत क्षमता, नेतृत्व क्षमता र प्रणालीको क्षमताबाट मात्र स्थानीय सुशासन स्थापित हुने हो। यसो गर्न संघीय सरकारको मनोवृत्ति, कर्मचारीतन्त्रको व्यावसायिक सदाचारिता, नीति संरचनाको पर्याप्ततासहित स्थानीय निर्वाचकहरूको निरन्तर खबरदारी पनि चाहिन्छ। पहिलो कार्यअवधि जे जसरी बिते पनि दोस्रो कार्यअवधिमा यी कमजोरी दोहोरिन हुँदैन। यदि त्यसो भएमा नागरिक वितृष्णा बढ्न गई संघीय लोकतन्त्रप्रति नै प्रश्न उठ्नेछ। यसर्थ स्थानीय तहलाई विकास र सुशासनका अब्बल कार्यशाला बनाएर लोकतन्त्रका अवसर निर्माण गर्नु अहिलेको चुनौती हो।  मैनाली सरकारका पूर्वसचिव हुन्।"
युएईलाई छैटौं झटका,काठमाडौं : नेपालविरुद्ध खेलिरहेको युएईलाई छैटौं झटका लागेको छ। आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि दिपेन्द्र सिंह एरीले छैटौ विकेट लिएका छन्। उनले युएईका रोहन मुस्ताफाको विकेट लिएका हुन्। ताजा अवस्थामा युएई ३८१ ओभर खेल्दै १३४ रनमा रहेको छ। नेपालका लागि सोमपाल कामीले व्यक्तिगत ३ विकेट लिएका छन्।
युएईको सातौं विकेट पतन,काठमाडौं : नेपालविरुद्ध खेलिरहेको युएईको सातौं विकेट पतन भएको छ। आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि सागर ढकालले सातौं विकेट लिएका हुन्। उनले युएईका बसील हमिद को विकेट लिएका हुन्। ताजा अवस्थामा युएई ४०३ ओभर खेल्दै १३७ रनमा रहेको छ। नेपालका लागि सोमपाल कामीले व्यक्तिगत ३ विकेट लिएका छन्।
युएईसँग नेपाल पराजित,काठमाडौं : आईसीसी क्रिकेट विश्वकप लिग टू एकदिवसीय सिरिज अन्तर्गत आज भएको खेलमा नेपाल युएईसँग ४८ रनले पराजित भएको छ। नेपालले ३५१ ओभरमा अल आउट हुँदै १२० रन मात्र जोड्न सक्यो। नेपालका लागि रोहित पौडेल बाहेक अन्य ब्याटसम्यानले राम्रो पर्दशन गर्न सकेनन्। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ। आईसीसी क्रिकेट विश्वकप लिग टू अन्तर्गत बुधबार भएको एकदिवसीय सिरिजमा नेपालले पपुवा न्यूगीनी(पीएनजी)लाई ४ बल बाँकी छदै २ विकेटले हराएको थियो।
शून्य रनमा पभेलियन फर्के आरिफ,काठमाडौं : ८५ रनमा नेपाललाई पाँचौ झट्का लागेको छ। नेपालका ब्याट्सम्यान आरिफ शेख शून्य रनमा आउट भएका हुन्। ताजा अवस्थामा नेपाल २३५ ओभर खेल्दै ८५ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
आईसीसी क्रिकेट विश्वकप लिग टु : सोमपालले लिए दोस्रो विकेट,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि सोमपाल कामीले दोस्रो विकेट लिएका छन्। उनले युएईका विरतया अरविन्दोको विकेट लिएका हुन्। ताजा अवस्थामा युएई ५१ ओभर खेल्दै २७ रनमा रहेको छ। लिग टू मा नेपाललगायत कुल ७ टिम सहभागि रहेका छन्। टस हारेर नेपाल बलिङमा युएईविरुद्ध यस्तो छ नेपालको सुरुआती ११ नेपाललाई पहिलो सफलता
८२ रनमा नेपाललाई चौथो झट्का,काठमाडौं : ८२ रनमा नेपाललाई चौथो झट्का लागेको छ। नेपालका ब्याट्सम्यान ज्ञानेन्द्र मल्ल २८ रनमा आउट भएका हुन्। ताजा अवस्थामा नेपाल २२६ ओभर खेल्दै ८२ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
नेपाललाई पहिलो झटका,काठमाडौं : नेपाललाई पहिलो झटका लागेको छ। नेपालका ओपनर ब्याट्सम्यान कुशल भुर्तेल ११ रनमा आउट भएका हुन्। ताजा अवस्थामा नेपाल ४१ ओभर खेल्दै १८ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
युएईको १ सय रन पूरा,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा नेपाल विरुद्ध टस जितेर ब्याटीगं गरिरहेको युएईले १ सय रन पूरा गरेको छ। ताजा अवस्थामा युएई ४ विकेट गुमाएर ३११ ओभर खेल्दै १ सय रनमा रहेको छ। नेपालका लागि सोमपाल कामीले ३ विकेट लिएका छन्।
नेपाललाई सन्दीपले दिलाए पाँचौ सफलता,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि सन्दीप लामिछानेले पाँचौ विकेट लिएका छन्। उनले युएईका चुनडानगपोयली रिजवानको विकेट लिएका हुन्। ताजा अवस्थामा युएई ३३२ ओभर खेल्दै ११२ रनमा रहेको छ। नेपालका लागि सोमपाल कामीले व्यक्तिगत ३ विकेट लिएका छन्।
नेपालको १ सय रन पूरा,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईविरुद्ध खेलिरहेको नेपालले १ सय रन पूरा गरेको छ। ताजा अवस्थामा नेपाल २७३ ओभर खेल्दै १०३ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
१९ रनमा नेपालले २ विकेट गुमायो,काठमाडौं : १९ रनमा नेपालले २ विकेट गुमाएको छ। नेपालका ओपनर ब्याट्सम्यान आशिफ शेख ७ रनमा आउट भएका हुन्। ताजा अवस्थामा नेपाल ४४ ओभर खेल्दै १९ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
"नेपालको अवस्था नाजुक बन्दै, सोमपाल ६ रनमै आउट",काठमाडौं : १०७ रनमा नेपाललाई सातौं झट्का लागेको छ। नेपालका ब्याट्सम्यान सोमपाल कामी ६ रनमा आउट भएका हुन्। ताजा अवस्थामा नेपाल ३०२ ओभर खेल्दै १०७ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
युएईले दियो नेपाललाई १६९ रनको लक्ष्य,"काठमाडौं : युएईले नेपाललाई जितका लागि १६९ रनको लक्ष्य दिएको छ। ४६३ ओभरमा अल आउट हुँदै युएईले १६८ रनमा जोडेको थियो। नेपालका लागि सोमपाल कामीले ४ विकेट लिएका छन्। त्यस्तै सन्दीप लामिछाने, सागर ढकाल र करन केसीले ११ विकेट लिएका छन्।"
रोहित ४६ रनमा क्याच आउट,काठमाडौं : १०७ रनमा नेपाललाई छैटौं झट्का लागेको छ। नेपालका ब्याट्सम्यान रोहित पौडेल ४६ रनमा आउट भएका हुन्। ताजा अवस्थामा नेपाल २९४ ओभर खेल्दै १०७ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
युएईविरुद्ध सोमपालको तेस्रो विकेट,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि सोमपाल कामीले तेस्रो विकेट लिएका छन्। उनले युएईका मुहम्मद वासिमको विकेट लिएका हुन्। ताजा अवस्थामा युएई ९१ ओभर खेल्दै ३२ रनमा रहेको छ। लिग टू मा नेपाललगायत कुल ७ टिम सहभागि रहेका छन्। टस हारेर नेपाल बलिङमा युएईविरुद्ध यस्तो छ नेपालको सुरुआती ११ नेपाललाई पहिलो सफलता आईसीसी क्रिकेट विश्वकप लिग टु : सोमपालले लिए दोस्रो विकेट युएईविरुद्ध सोमपालको तेस्रो विकेट
सोमपालले लिए युएईविरुद्ध ४ विकेट,"काठमाडौं : नेपाललाई सोमपाल कामीले आठौं सफलता दिलाएका छन्। उनले युएईका काशिफ दाउदको विकेट लिएका हुन्। ताजा अवस्थामा युएई ४५२ ओभर खेल्दै १६४ रनमा रहेको छ। नेपालका लागि सोमपाल कामीले ४ विकेट लिएका छन्। त्यस्तै सन्दीप लामिछाने, सागर ढकाल र करन केसीले ११ विकेट लिएका छन्।"
नेपालले तेस्रो विकेट गुमायो,काठमाडौं : नेपालले तेस्रो विकेट गुमाएको छ। नेपालका ब्याट्सम्यान दिपेन्द्र सिंह एरी ४ रनमा आउट भएका हुन्। ताजा अवस्थामा नेपाल ८५ ओभर खेल्दै २७ रनमा रहेको छ। युएईले नेपाललाई जितका लागि ४६३ ओभरमा अल आउट हुँदै १६९ रनको लक्ष्य दिएको छ।
नेपाललाई चौथो सफलता,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपालका लागि करन केसीले चौथो विकेट लिएका छन्। उनले युएईका आशिफ खानको विकेट लिएका हुन्। ताजा अवस्थामा युएई १०३ ओभर खेल्दै ३५ रनमा रहेको छ। लिग टू मा नेपाललगायत कुल ७ टिम सहभागि रहेका छन्।
टस हारेर नेपाल बलिङमा,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा आज नेपाल र युएई भिड्दै छन्। नेपाली समयानुसार बिहान ११:१५ बजे देखि युएईको सारजाह मैदानमा हुने खेलमा युएईले टस जितेर ब्याटिङ् रोजेको छ। लिग टू मा नेपाललगायत कुल ७ टिम सहभागि रहेका छन्। नेपाल ९ खेलमा १० अंक जोडेर छैटौं स्थानमा रहेको छ।
नेपाललाई पहिलो सफलता,काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा युएईसँग टस हारेर बलिङमा रहेको नेपाललाई पहिलो सफलता मिलेको छ। नेपालका लागि सोमपाल कामीले युएईका चिराग सुरीको विकेट लिएका हुन्। ताजा अवस्थामा युएई ३५ ओभर खेल्दै १९ रनमा रहेको छ। लिग टू मा नेपाललगायत कुल ७ टिम सहभागि रहेका छन्।
युएईविरुद्ध यस्तो छ नेपालको सुरुआती ११,"काठमाडौं : आईसीसी क्रिकेट विश्वकप लिग टू अन्तर्गत एकदिवसीय सिरिजमा आज नेपाल र युएई भिड्दै छन्। नेपाली समयानुसार बिहान ११:१५ बजे देखि युएईको सारजाह मैदानमा हुने खेलमा युएईले टस जितेर ब्याटिङ् रोजेको छ। युएईविरुद्ध नेपालका लागि कप्तान सन्दिप लामिछाने, ज्ञानेन्द्र मल्ल, दिपेन्द्रसिंह एरी, कुशल भुर्तेल, आरीफ शेख, आशिफ शेख, कमल एरी, सागर ढकाल, करन केसी, रोहित पौडेल र सोमपाल कामी रहेका छन्। लिग टू मा नेपाललगायत कुल ७ टिम सहभागि रहेका छन्। नेपाल ९ खेलमा १० अंक जोडेर छैटौं स्थानमा रहेको छ।"
