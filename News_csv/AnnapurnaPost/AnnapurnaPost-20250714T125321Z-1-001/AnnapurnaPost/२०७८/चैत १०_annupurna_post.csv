शीर्षक,विवरण
मैत्रीपूर्ण खेलमा नेपाल थाइल्यान्डसँग पराजित,"काठमाडौं: अन्तर्राष्ट्रिय मैत्रीपूर्ण खेलमा नेपाल पराजित भएको छ। थाइल्यान्डमा भएको खेलमा नेपाल घरेलु टोलीसँग २० गोलले पराजित भएको हो। थाइल्यान्डका लागि फिलिप रोलर र चाओवाट विराचार्टले गोल गरेका थिए। पहिलो हाफ गोलरहित बराबरीमा टुंगिए पनि खेलको ७८औं मिनेटमा फिलिपले गोल गर्दै थाइल्यान्डलाई अग्रता दिलाएका थिए। त्यस्तै चाओवाटले ८९औं मिनेटमा गोल गर्दै थाइल्यान्डको जित सुनिश्चित गरे। एसियन कप छनोटमा नेपालले समूह 'ए'बाट खेल्दैछ। समूह एमा कुवेत, इन्डोनेसिया र जोर्डन रहेका छन्।"
महामन्त्री गगन थापा घोषणा पत्र तयारी समितिको संयोजकमा मनोनीत,"काठमाडौं: नेपाली कांग्रेसले महामन्त्री गगनकुमार थापालाई स्थानीय तह निर्वाचनको घोषणा पत्र तयारी समितिको संयोजकमा मनोनयन गरेको छ। वैशाख ३० गते हुने निर्वाचनका लागि कांग्रेसले थापालाई घोषणा पत्र बनाउने जिम्मेवारी दिइएको मुख्य सचिव कृष्णप्रसाद पौडेलले जानकारी दिए। 'नेपाली कांग्रेस केन्द्रीय कार्यसम्पादन समितिको फागुन ३ गतेको बैठको निर्णयअनुसार पार्टी सभापति शेरबहादुर देउवाले महामन्त्री गगनकुमार थापालाई स्थानीय तह निर्वाचन २०७९, घोषणा पत्र तयारी समितिको संयोजकमा मनोनयन गर्नुभएको छ,' मुख्य सचिव पौडेलद्वारा जारी विज्ञप्तिमा भनिएको छ।"
"धोनीले चेन्नईको कप्तानी छाडे, क्रिकेटबाट पूर्णरुपमा सन्यास लिने",नयाँ दिल्ली: भारतीयत क्रिकेटर महेन्द्र सिंह धोनीले चेन्नई सुपरकिंग्सको कप्तानी छाडेका छन्। यसअघि उनले राष्ट्रिय क्रिकेट टोलीको कप्तानीसमेत छाडेका थिए। धोनीले कप्तानी छाडेपछि त्यसको जिम्मेवारी अब रविन्द्र जडेजाले पाउने बताइएको छ। धोनी सन् २००८ देखि नै चेन्नईको कप्तानी गर्दै आएका थिए। धोनीले यसै आइपीएलबाट क्रिकेटबाट पूर्णरुपमा सन्यास लिने बताइएको छ। धोनीले १५ अगस्ट २०२० मा अन्तर्राष्ट्रिय क्रिकेटबाट सन्यास लिएका थिए। धोनीको कप्तानीमा चेन्नईले चार पटक आइपीएलको उपाधि जितेको छ। क्रिकेट कमेन्टेटर हर्ष भोगलेले धोनीको कप्तानीसँगै एक युगको अन्त्य भएको बताएका छन्।
"कांग्रेस, एमाले र माओवादीले देश बनाउँछ भन्नु गोरुले दुध दिन्छ भन्नुजस्तै हो : लिङ्देन","गोरखा : राप्रपाका अध्यक्ष राजेन्द्र लिङ्देनले बारम्बार शासन सत्तामा रहेर केही प्रगति गर्न नसक्ने पार्टीलाई चुनाव जिताएर फेरि गल्ती नगर्न आग्रह गरेका छन्। गोरखामा आयोजित आमसभामा बोल्दै उनले ठूलो भनिएको पार्टीले ३१ वर्षसम्म शासन सत्ताको बागडोर सञ्चालन गर्दा पनि देशका लागि हित हुने काम गर्न नसकेको दाबी गरे। कुनै कांग्रेस एमाले र माओेवादीका साथीहरुले हात उठाएर भन्न सक्नुहुन्छ कि अब शेरबहादुर देउवालाई कतिचोटि र कति वर्ष प्रधानमन्त्री बनायो भने यो देश बन्छ?, लिङ्देनले भने, देउवा, ओली र प्रचण्डलाई कतिचोटि र कति वर्ष अब प्रधानमन्त्री बनाइदियो भने देश बनाउँलान्? त्यसकारण फेरि पनि उनीहरुकै पार्टीलाई भोट दिएर गल्ती गर्नु हुँदैन। ठूला भनिएका यी पार्टीले देश बनाउलान् भनेर प्रतिक्षा गर्नु र गोरुले दुध दिन्छ भन्नुउस्तै भएको नेता लिङ्देनले बताए। कांग्रेस, एमाले, माओवादीले चुनाव जितेर देश बन्छ भन्नु र साँढे दुहेर दुध झर्छ भन्नु उस्तै हो, उनले भने, यस्तो मुर्खता अब गर्नु हुँदैन। ठूला दलले देशलाई उद्योग धन्दा विकास गर्नुको सट्टा देशलाई बेरोजगारीको केन्द्रका रुपमा परिणत गरेको र तिनैलाई भोट दिएर देश बन्छ भनेर गल्ती गर्न नहुने उनले बताए। एउटा चुनाव हेरौँ न भन्ने छुट र सुविधा अब हामीलाई छैन, उनले भने, नेता चोरै हो भन्ने कुरा थाहा हुँदाहुदै आफ्नो पार्टी पर्यो हात अर्कोतिर लाग्दैन भन्दै त्यही रुख, त्यही सूर्य, त्यही हँसियाहथौडामा भोट दिइराख्ने हो भने हामी आफू त बर्बाद भयौँ, हाम्रो भाबी सन्ततिको भविष्यसमेत बर्बाद बनाउनेछौं। एउटा गलत मान्छेलाई भोट दिएमा पूरै देशले नै दुःख पाउने भन्दै उनले आसन्न चुनावमा पुराना गल्ती सच्याउने मौका भएको बताए। एक वर्षभित्र देशमा तीनवटा निर्वाचन हुँदैछ। यो तपाईँका लागि विगतको गल्ती सच्याउने एउटा अवसर हो, उनले भने, देशलाई यो अवस्थासम्म ल्याउनमा नेता जति दोषी छन्। तिनलाई भोट हाल्ने हात पनि त्यति नै दोषी छन्।"
बर्दिबासबाट दाँतका नक्कली डाक्टर पक्राउ,"बर्दिबास: महोत्तरीको बर्दिबासस्थित दाँतका नक्कली डाक्टरलाई पक्राउ गरिएको छ। साझा कान्तिपुर डेन्टल प्रालि बर्दिबासका सञ्चालक दिलिप भन्ने सञ्जयकुमार महतोलाई प्रहरीले पक्राउ गरेको छ। उनलाई इलाज सम्बन्धी कसुर मुद्दाको अनुसन्धानको सिलसिलामा पक्राउ गरिएको इलाका प्रहरी कार्यालय बर्दिबासका इन्स्पेक्टर बालिष्ट सिंहले बताए। दुई वर्षअघि उनले धनुषा मिथिला नगरपालिका वडा नं ९ की १९ वर्षीय रानी सिंह महतोको दाँत उखेलेका थिए। डाक्टर हुँ भन्दै उनको दाँत उखेल्दा अत्यधिक रक्तश्राव भएर उनको मृत्यु भएको थियो। उनले दाँत दुखेपछी साझा कान्तिपुर डेन्टल प्रलिमा आएर आएकी थिइन्। प्रतिदावी दिलिपले आफू चिकित्सकको प्रमाण पत्र नै नभएको व्यक्ति आफू डाक्टर हुँ भनि उनको दाँत उखेलेका थिए। अत्यधिक रक्तश्राम भएर उनको मृत्यु भएको थियो,' सिंहले भने घटनापछि फरार रहेका नक्कली डाक्टर दिलिपलाई प्रहरीले महोत्तरी जिल्ला अदालतबाट पक्राउ पुर्जि जारी पश्चात पक्राउ गरिएको हो । उनलाई बर्दिबास बजारबाट पक्राउ गरिएको प्रहरीले जनाएका छन् ।"
"दुई हजार परिवारलाई एक घर, एक झुल","सिरहा : सिरहाको लहान नगरपालिकाका समाजसेवी महेश चौधरीले पालिकाभरिका दुई हजार गरिब दलित परिवारलाई एक घर, एक झुल वितरण अभियान थालेका छन्। बढ्दो गर्मीमा लामखुट्टेको टोकाईबाट लाग्ने सम्भावित रोग कोही कसैलाई नहोस भनेर झुल वितरण गरिरहेको चौधरीले बताए। समाजसेवी चौधरीले स्वर्गीय पत्नी संगीता कर्माचार्यको नाममा स्थापना गरेको संगीता कर्माचार्य स्मृति प्रतिष्ठानद्वारा झुल वितरण गरिरहेको छ। बिहीबार उनी वडा नम्बर १८ का बसाजोडी दलित वस्ती र वडा २२ का बर्छबाका दलित बस्तीमा २५० जना परिवारलाई झुल वितरण गरेको हो। पत्नी कर्माचार्यको गरिब दलितलाई सहयोग गर्ने सपनालाई आफुले पनि निरन्तरता दिएको छु, उनले भने, कोरोना पहिलो संक्रमणदेखि नै राहत वितरणलगायत कार्यक्रम थालेका छौं। पछिल्लो झुल वितरण अभियानअन्तर्गत १०५० परिवारलाई वितरण गरिसक्यौँ अझै जारी छ। दुई हजार परिवारलाई वितरण गर्ने लक्ष्य लिएका छौं। चौधरी दम्पती कोरोना भाइरसको पहिलो लहरदेखि नै रोजगारी गुमाएर छाक टार्न समस्या रहेका व्यक्तिहरुलाई घरघरमा खाद्यान्न राहत पुर्याएका थिए। सोही क्रममा संगीता कोरोना संक्रमित भए र उपचारको क्रममा उनको मृत्यु भएको थियो। पत्नीको देहान्तपछि पनि चौधरीले गरिब, दलित बस्तीमा राहत वितरण अभियान रोकेनन्। पत्नीकै नाममा स्मृति प्रतिष्ठान बनाएर संगीताको मृत्यु भएको दिनको सम्झनामा हरेक महिना २२ गते गाउँगाउँमा गरिबहरुलाई सहयोग गरिरहेको छ। राहत वितरणका लागि उनी कुनै दातृ निकायबाट सहयोग लिएको छैन। अमेरिका बस्ने छोराछोरी र संगीताको नाममा रहेको सम्पती राहत विरतणमा लगाएको उनले बताए। लकडाउनमा रोजगारी गुमाएका रिक्सा चालक, नाई समुदाय र गाउँगाउँका मजदुर गरी ५ हजार भन्दा बढी परिवारलाई चामल, दाल, नुन, तेल खाद्यान्न सामग्री वितरण गरेका थिए।"
पल शाहलाई थुनामा पठाउने आदेशमा के छ ? (पूर्णपाठ),काठमाडौं : जिल्ला अदालत तनहुँले नायक पल शाहलाई पुर्पक्षका लागि थुनामा पठाउने आदेश गरेको छ। जबर्जस्ती करणी मुद्दामा बुधबार र बिहीबार वादी र प्रतिवादी कानुन व्यवसायीको थुनछेक बहसपछि जिल्ला न्यायाधीश हरिशचन्द्र ढुंगानाको एकल इजलासले शाहलाई पुर्पक्षका लागि थुनामा पठाउने आदेश गरेको हो। यससँगै २५ दिनदेखि जिल्ला प्रहरी कार्यालय तनहुँको हिरासतमा रहेका शाह कारागार चलान हुनेछन्। शाहका म्यानेजर कृष्ण जोशीलाई भने एक लाख धरौटीमा रिहा गर्न आदेश दिएको छ।
बानेश्वरमा 'युवती'को विषयलाई लिएर युवकमाथि खुकुरी प्रहार,"काठमाडौं: बानेश्वरमा एक युवकमाथि खुकुरी प्रहार भएको छ। दोलखाका २५ वर्षीय सुरज खड्कामाथि बाइकमा आएका अज्ञात समूहले कुटपिट गरी खुकुरी प्रहार गरेको प्रहरीले जनाएको छ। महानगरीय अपराध महाशाखाका प्रवक्ता कृष्ण कोइरालाका अनुसार घाइते खड्काको ट्रमा सेन्टरमा उपचार भइरहेको छ। खुकुरी प्रहारबाट उनको टाउकोमा गम्भीर चोट लागेको छ। ढाड र घाँटीमा समेत चोट लागेको प्रहरीले जनाएको छ। दोलखाको भिमेश्वर नगरपालिका घर भई हालः ललितपुरको टिकाथलीमा बस्दै आएका खड्कामाथि ८९ जनाको समूहले कुटपिट गरेको बताइएको छ। तीमध्ये पाँच जनालाई प्रहरीले प्रक्राउ गरेको छ। पक्राउ पर्नेमा रोशन लामा, पुकार केसी, प्रविण नेपाल, राजेश बुढाथोकी र सञ्जीव मोत्तान रहेको प्रवक्ता कोइरालाले बताए। प्रहरीको प्रारम्भिक अनुसन्धानअनुसार सुरजको पूर्व प्रेमीकाले खुकुरी हान्ने समूहकै कुनै युवकसँग सम्बन्ध गासेपछि उनीहरुबीच विवाद आएको देखिएको छ। प्रेमीकाकै विषयमा भनाभान हुँदा खुकुरी प्रहार भएको देखिन आएको प्रवक्ता कोइरालाले बताए। पैसा लेनदेनको विषय पनि आएको छ। के कसो हो अनुसन्धानबाट खुल्नेनै छ। घटनामा संग्लन भएका अनिलराज गीरी र विकास लामा फरार छन्, उनले भने। पक्राउ परेकाहरुबाट घटनामा प्रयोग भएको खुकुरी र मोटरसाइकल प्रहरीले बरामद गरेको छ। उनीहरुविरुद्ध ज्यानसम्बन्धी कसुरमा अनुसन्धान हुँदैछ।"
विहार दिवसमा खाना खाँदा डेढ सय बढी बिरामी,पटना: भारतको पटनामा आयोजित 'विहार दिवस' कार्यक्रममा खाना खाएका १ सय ५६ जना बिरामी परेका छन्। खाना खाएको केही समयमा बिरामी परेपछि उनीहरुलाई अस्पतालमा भर्ना गरिएको बीबीसीले जनाएको छ। डा विभा सिंहका अनुसार १५६ भन्दा बढी बिरामी भई अस्पताल भर्ना भएका छन्। भर्ना भएकाहरुको स्वास्थ्य स्थिति स्थिर भएको र अधिकांशले पेट दुखेको बताएका छन्। केही उल्टीसमेत गरेको बताइएको छ। खाना खाएर सहभागीहरु बिरामी पर्न थालेपछि आरजेडीका नेता तेस प्रताप यादवले मुख्यमन्त्री नितिशकुमारको आलोचना गरेका छन्। उनले सहभागीहरुलाई विषादी खाना खुवाएको आरोप लगाएका छन्।
पललाई थुनामा पठाउने मुख्य आधार : मध्यरातमा पीडितको कोठा जानु र प्रेग्नेन्टवाला अडियो,"काठमाडौं : नाबालिकामाथि जबर्जस्ती करणी अभियोग खेपिरहेका अभिनेता पल शाह कारागार चलान भएका छन्। फागुन १५ देखि जिल्ला प्रहरी कार्यालय तनहुँको हिरासतमा रहेका शाह जिल्ला अदालतको पुर्पक्षका लागि थुनामा पठाउने बिहीबार (चैत १०)को आदेशपछि कारागार चलान भएका हुन्। अब मुद्दाको टुंगो नलागेसम्म सामान्य अवस्थामा उनी कारागारमै रहनेछन्। कानुन व्यवसायीका अनुसार मुद्दाको टुंगो लाग्न कम्तिमा ६ महिला लाग्न सक्छ। यस हिसाबले शाह अब ६ महिना कारागारमा रहनेछन्। तर शाहले उक्त फैसलाविरुद्ध उच्च अदालतमा पुनरावेदन दिन सक्नेछन्। उच्च अदालतले जिल्ला अदालतको फैसलालाई बदर गरे उनी धरौटीमा रिहा हुन सक्नेछन्। मुद्दामा अब साक्षी झिएकार वकपत्र तयार गरिनेछ। त्यसपछि मुद्दा नियमित सुनुवाइको चरणमा जानेछ। अनुसन्धानमा भएका प्रमाणलाई अदालतले परीक्षण गरेर फैसला गर्नेछ। सुनुवाइमै ६ महिनादेखि वर्ष दिनसम्म लाग्ने बताउँछन् जिल्ला सरकारी वकिल कार्यालय तनहुँका प्रमुख रामचन्द्र शर्मा। उनका अनुसार मुद्दा टुंगिन कम्तिमा ६ महिना लाग्छ भने ढिलोमा दुई वर्षसम्म जान सक्छ। शर्मा तीन वर्षभन्दा बढी कैद सजायको अभियोग भएको र पीडित नाबालिक भएकाले शाहलाई थुनामा पठाउने आदेश भएको बताउँछन्। यसका अलावा जाहेरी व्यहोरा, घटनास्थल मुचुल्का, पीडितको स्वाथ्य परीक्षण रिपोर्ट, प्रतिवादीहरुको बयान, पीडितले अदालतमा अनुसन्धानमा गरेको कागज प्रमाण व्यहोराको आधारमा थुनामा पठाउने आदेश भएको हो। पीडित १८ वर्षभन्दा कम उमेरकी बालिका हुन् भन्नेमा जानकार रहेको र पीडित पक्षले पेस गरेको अडियो रेकर्डमा भएको स्वरमध्ये गर्लफ्रेण्ड तथा ब्वाइफ्रेण्ड बीच हुनु भनेको नर्मल हो भन्ने शब्दहरु आफूले बोलेको भन्ने शाहको स्वीकारोक्तिलाई अदालतले नोटिस गरेको छ। तीन आधार जिल्ला न्यायाधीश हरिशचन्द्र ढुंगानाको एकल इजलासले शाहलाई थुनामा पठाउन मुख्यत: तीनवटा आधारलाई मानेको छ। पहिलो त शाहले मध्यराति मदिरा बोकेर पीडितको कोठमा गएको कुरालाई आधार मानेको छ। तनहुँको दुलेगौडामा म्युजिक भिडियो सुटिङ गर्ने क्रममा प्रदीप थापाको घरमा बास बस्ने क्रममा गत वैशाख १४ गते मध्यराति पीडितको कोठामा गएको पलले स्वीकारेका छन्। शाहले सँगै नसुतेको र अर्को कोठामा आई कमल खत्रीसँग सुतेको दाबी गरे पनि अदालतले कोठामा गएको कुरालाई नोटिस गरेर आधार बनाएको छ। प्रतिबादी शाहले पीडितलाई जबर्जस्ती करणी गरेको कुरामा पूर्णतः इन्कार गरेको भए पनि निजले मौकामा गरेको बयान हेर्दा राति करिब १२ बजेतिर पीडितलाई म्यासेज गरी साथीहरुसँग खाई बाँकी रहेको वियर लिएर पीडितको कोठामा प्रवेश गरेको तथ्यलाई निज प्रतिबादीले स्वीकार गरेको पाइयो, आदेशमा भनिएको छ, एक्लै सुतेकी बालिकाको कोठामा राति १२ बजेतिर प्रवेश गर्नुपर्ने कुनै औचित्यता प्रतिवादीले देखाउन सकेको पाइएन। यसरी राति पीडितको कोठामा प्रवेश गरेको भन्ने प्रतिवादीको स्वीकारोक्ति सोही राति निजले पीडितलाई जबर्जस्ती करणी गरेको तथ्यसँग मिल्न भिड्न आएको देखियो। शाहले बयानमा राति ११४५ बजैतिर पीडितलाई म्यासेज गरी वियर लिएर उनी सुत्ने कोठामा गई ढोका धकेली भित्र पसी निजलाई बियर खान दिई मैले फेस वास गरी आफ्नो कोठामा आई सुतेको हुँ, भनेका छन्। शाहले राति पीडितको कोठामा गएको भनेर स्वीकारेको कुरालाई अदालतले आधार मानेको छ। प्रेग्नेन्टवाला अडियो अदालतले अभियुक्त शाह बोलेको अडियोलाई प्रमाणका रुपमा स्वीकार गर्दै थुनामा पठाउनुको दोस्रो आधार बनाएको छ। शाहले ब्वाइफ्रेण्ड गर्लफ्रेण्डबीच सम्बन्ध हुनु नर्मल हो, प्रेगनेन्ट भएको खण्डमा मात्र स्वीकार गर्ने कुरा आउँछ भनेर बोलेको अडियो सार्वजनिक भएको थियो। शाहले बयानका क्रममा अडियोमा बोलेको उक्त कुरा आफ्नो भए पनि विवाहको दबाब दिएपछि उदाहरण दिन खोजेको उल्लेख गरेका छन्। शाहले बयानमा भनेका थिए, जेठ महिनाको अन्तिमतिर पीडितले मलाई फोन गरी तपाईँ र मेरो सम्बन्ध अरुले थाहा पाए, मलाई गाह्रो पर्ने भयो, महिनावारी पनि रोकियो, तपाईँले मलाई स्वीकार्नुपर्छ भनी म्यासेज गरेकी थिइन्। असारमा पीडित, निजका बाबु आमा, साथीहरु दर्गेश थापा, सरोज ओली, योगेश काजी, कृष्ण जोशी र मसमेत भई छलफल गर्ने क्रममा पीडित पक्षले मलाई तिमीले पीडितसँग विवाह गर्नुपर्छ भनेकाले मैले उमेर पुगेपछि विवाह गरौँला, अहिले केटीको उमेर पुगेको छैन भनेको थिएँ। पीडित १८ वर्षभन्दा कम उमेरकी बालिका हुन् भन्नेमा जानकार रहेको र पीडित पक्षले पेस गरेको अडियो रेकर्डमा भएको स्वरमध्ये गर्लफ्रेण्ड तथा ब्वाइफ्रेण्ड बीच हुनु भनेको नर्मल हो भन्ने शब्दहरु आफूले बोलेको भन्ने शाहको स्वीकारोक्तिलाई अदालतले नोटिस गरेको छ। पीडित नाबालक हुन् भन्ने कुरा प्रतिबादी शाहलाई पूर्ण जानकारी छ। उनी ३२ वर्षीय वयस्क ब्यक्ति हुन्। प्रतिबादीले ब्वाइफ्रेण्ड गर्लफ्रेण्डबीच सम्बन्ध हुनु नर्मल हो, प्रेगनेन्ट भएको खण्डमा मात्र निजलाई स्वीकार गर्ने करा आउँछ भनी छलफलको क्रममा भनेको अडियो रेकर्डको विश्लेषण गर्दा निज प्रतिवादीले पीडितलाई करणी गरेको तथ्यलाई थप पुष्ट्याई हुन आएको देखिन्छ, अदालतले आदेशमा भनेको छ। मध्यस्तकर्ताको बयान आदेशमा पीडितलाई सल्लाह सुझाव दिने, अभियुक्तसँग छलफलमा सहभागी हुने मध्यस्थकर्ताको बयानलाई पनि आधार मानिएको छ। शाहले प्रेग्नेन्टको कुरा पीडित तथा निजका बाबुआमा र हाम्रो उपस्थितिमा भएको छलफलमा भनेको भनेर दुर्गाबहादुर थापा, पुन्यप्रसाद ओली, कमल खत्रीसमेतले बयान दिएकाले पनि यसलाई प्रमाण मान्न सकिने आदेशमा संकेत गरिएको छ। आदेशमा शाहले मायाप्रेम गर्ने तथा विवाह गर्ने झुटो आश्वासन दिई पहिले पनि पटकपटक जबर्जस्ती करणी गरेको, यसले आफूलाई अप्ठेरो परेको छ भनी पीडितले बताएको कुरालाई घटनामा मध्यस्थकर्ताको भूमिकामा देखिएका व्यक्तिहरुको बयानबाट पनि समर्थन भएको कुरालाई पनि आधार बनाइएको छ। आदेशको निष्कर्षमा भनिएको छ, माथि उल्लेखित आधारमा शाहउपर परेको किटानी जाहेरी, जबर्जस्ती करणी घटना विवरण कागज, पीडितको शारीरिक जाँच परीक्षण रिपोर्ट, उक्त राति १२ बजेतिर पीडितको कोठामा प्रवेश गरेको हुँ भनी प्रतिवादीले दिएको बयान, उक्त घटना वारदातका विषयमा थाहा पाउने ब्यक्तिहरु परिवर्तित नाम स कुमारी, दुर्गेश थापा भन्ने दुर्गा बहादुर थापा, कमल खत्री, सरोज ओली भन्ने पुन्य प्रसाद ओली, योगेश काजी भन्ने योगेश शाह र दुर्गा अधिकारीले पीडितलाई न्यायिक कारबाहीमा जाने विषयमा छलफलसमेत भएको हो भनी लेखाई दिएको घटना विवरण कागजलगायतका तत्काल प्राप्त प्रमाणका आधारमा विश्लेषण गर्दा शाहले १५ वर्षीया पीडितलाई ललाई फकाई विवाह गर्छ भनी प्रलोभन देखाई जबर्जस्ती करणी गरेको देखिन आएकाले पछि प्रमाण बुझ्दै जाँदा ठहरे बमोजिम हुनेगरी हाललाई शाहलाई मुलुकी फौजदारी कार्यविधि संहिता, २०७४ को दफा ६७ को उपदफा (१) को खण्ड (ख) बमोजिम थुनामा राखी पुर्पक्ष गर्नेगरी थुनुवा पूर्जी दिई कारागार कार्यालय, दमौलीमा पठाउनू। अतः प्रस्तुत घटना वारदातको प्रकृति, आरोपित कसूरको गम्भीरता र घटना वारदात पश्चात पीडितप्रति प्रतिबादीले देखाएको गैरजिम्मेवारपूर्ण क्रियाकलापलाई दृष्टीगत गर्दा यी प्रतिबादी उपर रहनसक्ने फौजदारी दायित्वलाई निरपेक्ष रुपबाट हेर्न सकिने अवस्था देखिएन, आदेशमा भनिएको छ। एक वर्षे हदम्याद स्मरण आदेशमा एउटै क्षेत्रमा काम गर्ने हुँदा करियरमा असर पर्ने चिन्ताले पीडित कानुनी उपचारमा आउन ढिलो भएको जाहेरवाला पक्षको कुरालाई समर्थन गरिएको छ। शाह पक्षीय अधिवक्ताले १० महिनापछि आएको जाहेरीका आधारमा मुद्दा चलाउन नमिल्ने तर्कलाई आदेशमा अस्वीकार गरिएको छ। आफू कहिले कसरी न्यायिक उपचारमा जाने हो र त्यसरी जाँदा दीर्घकालीनरुपमा के कस्तो परिस्थिति वा असहजता आउन सक्छ भन्ने विषयमा पीडित तथा निजका संरक्षकले गम्भीर ढंगले सोच्न र विचार विमर्श गर्न पाउनुपर्ने कुरालाई नकार्न सकिँदैन, आदेशमा भनिएको छ, गत वैशाखमा घटना वारदात भएकामा सो मितिले एक वर्षभित्रै जाहेरी परी प्रस्तुत अभियोग पत्र दायर हुन आएको देखिन्छ। त्यसरी समयमा जाहेरी नगर्नुको पछाडिको कारण, अवस्था र परिस्थितिका विषयमा पछि प्रमाण बुझ्दै जाँदाका अवस्थामा समेत प्रष्ट हुने भएकोले थुनछेकको रोहमा त्यसलाई थप विश्लेषण गरी रहन आवश्यक देखिएन। मतियारलाई धरौटी आदेशमा मतियारको भूमिका निर्वाह गरेको अभियोगमा प्रहरी हिरासतमा रहेका म्यानेर कृष्ण जोशीलाई एक लाख धरौटीमा रिहा गर्न भनिएको छ। जबर्जस्ती करणी घटना गराउने कार्यमा जोशीको संलग्नता देखिने वस्तुनिष्ठ आधार प्रस्तुत प्रमाणबाट देखिन नआएको भन्दै आदेशमा थुनामा नै राख्नुपर्ने सम्मको अवस्था नदेखिएको उल्लेख छ। यद्यपि घटना वारदातबारे समयमै थाहा पाएर पनि पीडितलाई न्यायिक उपचारमा जान सल्लाह सुझाव दिनुको सट्टा उल्टै उजुर वाजुर गर्न अवरोध पुर्याउने तथा धम्क्याउने र डरत्रास देखाउने जस्ता कार्य गरेको तथ्य मिसिल कागजातबाट देखिएको र स्वयंले स्वीकार गरेको कुरालाई आदेशमा उल्लेख गरिएको छ। अतः प्रस्तुत घटना वारदातको प्रकृति, आरोपित कसूरको गम्भीरता र घटना वारदात पश्चात पीडितप्रति प्रतिबादीले देखाएको गैरजिम्मेवारपूर्ण क्रियाकलापलाई दृष्टीगत गर्दा यी प्रतिबादी उपर रहनसक्ने फौजदारी दायित्वलाई निरपेक्ष रुपबाट हेर्न सकिने अवस्था देखिएन, आदेशमा भनिएको छ, तसर्थ पछि प्रमाण बुझ्दै जाँदा ठहरे बमोजिम हुनेगरी हाललाई प्रतिबादी जोशीको हकमा मुलुकी फौजदारी कार्यविधि संहिता, २०७४ को दफा ६८ को उपदफा (१) बमोजिम सोही संहिताको दफा ७२ मा उल्लेखित आधार र अवस्थालाई समेत विचार गरी एक लाख धरौटी माग गरी निजले उक्त धरौटी दिए तारेखमा राखी र दिन नसके थुनामा राख्न पठाई मुद्दाको पुर्पक्ष गर्नू। अमर्यादित टिप्पणीमा बन्देज आदेशमा विचाराधीन मुद्दालाई लिएर हुनसक्ने अमर्यादित टिप्पणीमा बन्देज लगाएको छ। प्रस्तुत मुद्दा यस अदालतमा विचाराधीन रहेको र साक्षी प्रमाण बुझ्ने समेतको कार्य बाँकी नै रहेको हुनाले अनुसन्धान, अभियोजन एवं न्यायिक काम कारबाहीको विषयमा र पीडित तथा प्रतिबादीलगायत निजहरुका परिवारजन समेत उपर अमर्यादित र अश्लील ढंगले टिका टिप्पणी नगर्नू, आदेशमा अनुरोध गरिएको छ। नवलपुरमा पनि समानान्तर मुद्दा चल्ने पीडितले शाहविरुद्ध गैँडाकोटमा पनि जबर्जस्ती करणी गरेको भन्दै नवलपुर प्रहरीमा जाहेरी दिएकी थिइन्। जिल्ला प्रहरी कार्यालय नवलपुरले शालाई तनहुँबाट झिकाएर अनुसन्धान सम्पन्न गरी जिल्ला अदालत नवलपुरमा मुद्दा दर्ता गरिसकेको छ। शाह तनहुँ प्रहरी हिरासतमा भएकाले नवलपुरमा थुनछेक बहस हुन सकेको छैन। अभियुक्तको समेत बयान लिएर थुनछेक बहस सम्पन्न हुन्छ। यस हिसाबले नवलपुरमा थुकछेक बहस गर्न शाहलाई पुन: एकपटक झिकाउनुपर्छ। तनहुँमा पुर्पक्षका लागि थुनामा पठाउने आदेश भइसकेकाले नवलपुरले पनि यहीँ आदेशलाई निरन्तरता दिने जिल्ला सरकारी वकिल कार्यालय नवलपुरका प्रमुख बाबुराम अधिकारीले जानकारी दिए।"
थप ३५ जनामा कोरोना संक्रमण,"काठमाडौं: पछिल्लो २४ घण्टामा थप ३५ जनामा कोरोना भाइरसको संक्रमण देखिएको छ। स्वास्थ्य तथा जनसंख्या मन्त्रालयले आज सार्वजनिक गरेको बुलेटिनमा पाँच हजार २६८ जनाको कोरोना परीक्षण गरिएको थियो। मन्त्रालयका अनुसार सक्रिय संक्रमितको सङ्ख्या दुई हजार २१९ रहेको छ। पछिल्लो २४ घण्टामा २६६ कोरोनाबाट निको भएर घर फर्किएका छन्। योसँगै निको हुनेको सङ्ख्या नौ लाख ६४ हजार १२७ पुगेको छ। निको हुने दर ९८६ प्रतिशत रहेको मन्त्रालयले जनाएको छ। संक्रमणबाट पछिल्लो २४ घण्टामा कोहीको पनि ज्यान गएको छैन। मन्त्रालयका अनुसार २०० भन्दा बढी संक्रमित भएका जिल्लामा ललितपुर र काठमाडौं रहेका छन्। शून्य संक्रमित भएका जिल्लामा धनकुटा, सङ्खुवासभा, मनाङ, मुस्ताङ, पूर्वरुकुम, बाजुरा, डोल्पा, हुम्ला र जुम्ला छन्। नेपालमा संक्रमण दर १७७ प्रतिशत छ। हालः होम आइसोलेशनमा दुई हजार १७९, संस्थागत आइसोलेशनमा ४०, आइसियुमा २१ र भेन्टिलेटरमा दुई जनाको उपचार हुँदैछ। विगत २४ घण्टामा ८३ हजार २५३ जनाले कोरोनाविरुद्धको खोप लगाएका छन्।"
बाटुली लामिछानेले मनाइन् १२०औं जन्मदिन,"नुवाकोट : संसारकै सबैभन्दा बढी उमेर दाबी गरिएकी नुवाकोटको ककनी निवासी वृद्धाले १२०औं जन्म जयन्ती मनाएकी छन्। जन्मदिनमा बिहीबार सरकारी र विभिन्न संघसंस्थाका प्रतिनिधिहरु उनको घरमै पुगेर शुभकामना दिएका थिए। उनी विश्वकै सबैभन्दा जेष्ठ नागरिक रहेको भन्दै विश्व रेकर्डमा नाम लेखाउन सक्रियतासमेत बढाइएको छ। उनलाई सरकारीस्तरबाट विभिन्न सम्मान तथा पुरस्कारसमेत प्रदान गरिएको छ। उनलाई सरकारले घर बनाइदिएको छ भने सांसद तथा स्थानीय तहले मासिकरुपमा नियमित भत्ता दिइरहेको छ। सदरमुकाम विदुरदेखि ५० किलोमिटर पूर्वमा रहेको ककनी गाउँपालिका८ थानसिङ छापथोककी १२० वर्षीया बाटुली लामिछानेलाई विश्वकै ज्येष्ठ नागरिक भएको दाबी गरिएको छ। विसं १९५९ चैत १० गते सिन्धुपाल्चोकको साविक बाँसबारी गाविस१ गिरानचौरमा माता देवीकुमारी र पिता जयनारायण तिवारीको कोखबाट जन्मिएकी वृद्धा बाटुली नुवाकोटको पूर्वी भेगमा रहेको ककनी गापा८ छापथोकमा छविलाल लामिछानेसँग विवाह गरेर आएको अभिलेखमा उल्लेख छ। हालः उनका एक छोरा, चार नातिनी, पाँच पनाती, पाँच पनातिनी र एक जनातीसँगै रहेकी छन्। उनलाई जीवित देवीको उपमा समेत दिइएको छ। उनको स्वास्थ्य सामान्य र उचित रहेको स्वास्थ्यकर्मीहरुले बताएका छन्। उनी बिहानबेलुका दुधसँग मासिनो गरी पिसेको भात र अन्य समयमा हर्लिक्स, बिस्कुट र झोल पिएर आफ्नो दैनिकी बिताउने गरेकी छन्। हालसम्म विश्वमा ११८ वर्षीय जापानी नागरिक काने तानाकाको नाममा उक्त रेकर्ड देखिएको छ। तानाकाभन्दा जेठी लामिछानेलाई नेपालले अभिलेखीकरणको प्रक्रियामा ढिलाइ गरेकाले उक्त विश्व पहिचान प्राप्तिमा ढिलाई भएको उनलाई सहयोग गरिरहेका बागमती प्रदेश सभाका सदस्य तथा नेकपा एमाले नुवाकोटका अध्यक्ष बद्री मैनालीले बताए। लामिछानिका ८१ वर्षीय छोरा नेत्रप्रसाद लामिछाने रातिको समयमा आमालाई दिशापिसाब आउँदा उठेर सामान्य हिँड्न पनि सक्ने र त्यसक्रममा लड्नसक्ने भएकाले एक जनाले नियमित रेखदेख गर्ने गरेको बताए। छोरा नेत्रप्रसाद जन्मेपछि धन कमाउन परदेशिएका बाटुलीका पति हालसम्म घर फर्किएका छैनन्।"
"पल शाहलाई पुर्पक्षका लागि थुनामा पठाउने आदेश, म्यानेजर जोशी एक लाख धरौटीमा छुट्ने",तनहुँ : जिल्ला अदालत तनहुँले नायक पल शाहलाई पुर्पक्षका लागि थुनामा पठाउने आदेश गरेको छ। जबर्जस्तीकरणी मुद्दामा बुधबार र बिहीबार वादी र प्रतिवादी कानुन व्यवसायीको थुनछेक बहसपछि जिल्ला न्यायाधीश हरिशचन्द्र ढुंगानाको एकल इजलासले शाहलाई पुर्पक्षका लागि थुनामा पठाउने आदेश गरेको हो। शाहका म्यानेजर कृष्ण जोशीलाई भने एक लाख धरौटीमा रिहा गर्न आदेश दिएको जिल्ला सरकारी वकिल रामचन्द्र शर्माले जानकारी दिए। नाबालिक किशोरीलाई प्रलोभनमा पारेर जबर्जस्ती करणी गरेको अभियोगमा शाह फागुन १५ देखि जिल्ला प्रहरी कार्यालय तनहुँको हिरासतमा छन्। अब शाहलाई कारागार चलान गरिनेछ। शाहविरुद्ध जिल्ला अदालत नवलपुरमा पनि जबर्जस्ती करणी मुद्दा चलिरहेको छ।
"स्थानीय निर्वाचन : आयोगले दुई करोड मतपत्र छाप्ने, आचारसंहिता बुझाउन सातवटै प्रदेशमा अन्तर्क्रिया","काठमाडौं : निर्वाचन आयोगले आसन्न स्थानीय तह निर्वाचनका लागि दुई करोड मतपत्र छाप्ने भएको छ। आयोगका सहायक प्रवक्ता सूर्यप्रसाद अर्यालले कुल मतदाताको १५ प्रतिशत बढी मतपत्र छापिने बताए। मतदानका बेला विभिन्न कारणले हुनसक्ने अभावको जोखिमलाई मध्यनजर केही मतपत्र स्टक राख्ने गरी दुई करोड मतपत्र छाप्ने तयारी भइरहेको बताए। उनकाअनुसार १ करोड ७७ लाख हाराहारीमा मतदाता छन्। चैत १३ गते अन्तिम नामावली प्रकाशन गरिँदैछ। विभिन्न जोखिमका कारण बढी मतपत्र छापिन्छ। जनक शिक्षा सामग्रीमा छाप्ने तयारी छ। त्यहाँ सम्भव नभए अन्त पनि केही मात्रा छापिन्छ, आयोगमा बिहीबार आयोजित पत्रकार सम्मेलनमा उनले भने। सहायता प्रवक्ता अर्यालले निर्वाचन आचारसंहिताको कार्यान्वयन गराउन देशभर अन्तर्क्रिया कार्यक्रम प्रारम्भ गरिएको बताए। निर्वाचन आचारसंहिता कार्यान्वयनका सम्बन्धमा चैत ९ (हिजो)बाट देशभर सरोकारवालासँग अन्तर्क्रिया प्रारम्भ भएको छ। केन्द्रसहित देशका १५ वटा स्थानमा हुन्छ। सातवटै प्रदेशका राजधानीमा हुनेछ, उनले भने। अर्यालले राष्ट्रिय मान्यता पाएका ७३ दलले पेश गरेको जिल्लास्तरको संगठन संरचना र जिल्ला समिति विवरण आयोगका निर्वाचन कार्यालयबाट रुजु गर्ने कार्य भइरहेको जानकारी दिए। ७३ दललाई जिल्ला स्तरको संगठन संरचना पेश गर्नु भनेको हो। आयोगले अध्ययन गरिरहेको छ, उनले भने, स्वतन्त्र उम्मेदवारको हकमा योग्यता पुगेमा चुनाव भाग लिन पाउनु हुन्छ। समर्थक र प्रस्तावक हुनुपर्यो। मतदाता नामावली, परिचय पत्र निर्देशिका, सामग्री छपाईका लागि ६ वटा प्याकेजको बोलपत्र गरी आपूर्तिकर्तासँग सम्झौता गर्न पत्राचार गरिएको उनले बताए। मतदाता शिक्षा तथा प्रचारप्रसार कार्यक्रम अन्तर्गत आवश्यक आवश्यक हुने मतदाता शिक्षा सामग्री तयारीका लागि विभिन्न चारवटा संघसंस्था सूचीकृतका लागि सूचना गरिएकोमा १४० वटा संस्था दर्ता भएको उनले बताए। अडियोभिडियो सामग्री उत्पादनमा ६१, रेडियो टेलिभिजनमा प्रसारणमा १५ वटा, सूचना एवं सन्देश प्रकाशनमा १९ वटा, सामाजिक सञ्जाल प्रवर्द्धनमा ४५ वटा फर्म संस्था दर्ता भएका छन्। आवेदनहरु अध्ययनको क्रममा रहेका छन्, उनले भने। उनले सर्वोच्च अदालतले जनप्रतिनिधिले चुनाव अगावै राजीनामा दिने दफा कार्यान्वयन नगर्ने आदेश गरेको भन्दै अरु दफा कार्यान्वयनमा गइसकेको बताए। पर्वेक्षण निर्देशिकाअनुसार योग्यता र आचारसंहिता हेरेर राष्ट्रिय पर्यवेक्षकलाई मात्र पर्यवेक्षण गर्न दिने सोंच आयोगले बनाएको भन्दै उनले सूचना प्रकाशित गरेर निवेदन आह्वान गर्ने बताए।"
एकीकृत शहरी विकास कार्यक्रममा बजेट थप्न मन्त्री झाँक्रीको आग्रह,"काठमाडौं : शहरी विकास मन्त्री रामकुमारी झाँक्रीले राष्ट्रिय योजना आयोगलाई एकीकृत शहरी विकास कार्यक्रमका लागि थप बजेट छुट्याउन आग्रह गरेकी छन्। उनले एकीकृत शहरी विकास नीतिको मस्यौदा अन्तिम चरणमा रहेको बताउँदै यस कार्यक्रमको लागि थप बजेट आवश्यक रहेको बताइन्। बिहीबार मन्त्रालयमा आयोजित सघन शहरी विकास कार्यक्रमको निरन्तरतासम्बन्धी छलफललाई सम्बोधन गर्दै मन्त्री झाँक्रीले मन्त्रालयले केही नयाँ कार्यक्रमका लागि बजेटको पहल गरिरहेको बताइन्। उनले भनिन्,' एकीकृत शहरी विकास कार्यक्रम नयाँ हो । यसलाई बजेटमार्फत् यस वर्षको कार्यक्रम र बजेटमा समावेश गरेर अघि बढौं ।' उनले मन्त्रालयले बनाउन लागेको युटिलिटी कोरिडोर ऐनको मस्यौदा अन्तिम चरण पुगेको बताउँदै मन्त्रालयले नयाँ कार्यक्रम ल्याउने विषयमा गृहकार्य गरिरहेको बताइन् । राष्ट्रिय योजना आयोगका उपाध्यक्ष डा विश्वराज पौडेलले मन्त्रालयले शहरी सौन्दर्य बढाउने खालका कार्यक्रम अघि बढाउनुपर्ने बताए। मन्त्रालयले अघि सारेको योजनाको बारेमा आफू सकारात्मक रहेको बताउँदै पौडेलले शहरी क्षेत्रको सुन्दरता बढाउन पार्क, कृत्रिम ताल लगायतका कार्यक्रमका लागि आयोग बजेट छुट्याउन तयार रहेको बताए। उनले भने,' मन्त्रालयले शहरीकरणमा थुप्रै राम्रा काम गरिरहेको छ । अब हाम्रा शहरहरुको सौन्दर्य बढाउन पनि पहल गर्नुपर्छ ।' कार्यक्रममा शहरी विकास तथा भवन निर्माण विभागका महानिर्देशक पद्मकुमार मैनालीले आगामी बजेटमा मेगा सिटी निर्माणका लागि बजेट थप्नुपर्ने बताए।"
"योगीको सपथमा सहभागी हुन नेपाली सांसदको टोली यूपी प्रस्थान, उद्योगीदेखि कलाकारसम्म आमन्त्रित","काठमाडौं : भारतको उत्तरप्रदेश राज्यमा दोस्रो कार्यकालका लागि मुख्यमन्त्री चुनिएका योगी आदित्यनाथले शुक्रबार पद तथा गोपनीयताको सपथ लिने भएका छन्। नेपालसँग सीमा जोडिएको भारतको सबैभन्दा ठूलो राज्यका मुख्यमन्त्री योगीको सपथमा सहभागी हुन नेपाली सांसदको टोली बिहीबार उत्तर प्रदेश प्रस्थान गरेको छ। सत्तारुढ नेपाली कांग्रेसका संघीय सांसद अभिषेकप्रताप शाहको नेतृत्वमा चार सदस्यीय प्रतिनिधिमण्डल योगीको निमन्त्रणामा सपथ समारोहमा सहभागी हुन त्यसतर्फ प्रस्थान गरेको हो। टोलीमा कांग्रेस कपिलवस्तुका पूर्वसभापति राजेश आचार्य, लुम्बिनी विकास कोषका पूर्वसदस्य राजेश ज्ञवाली, कपिलवस्तु क्षेत्र नम्बर कका कांग्रेस उम्मेदवार अजय थापा रहेका छन्। उत्तर प्रदेशसँग सीमा जोडिएको लुम्बिनी प्रदेशको कपिलवस्तु जिल्ला क्षेत्र नम्बर ३ बाट निर्वाचित सांसद शाहलाई योगीले विधानसभा निर्वाचनमा बहुमत जित हासिल गरेको भोलिपल्ट टेलिफोन सम्वादमा सपथमा आउन निमन्त्रणा गरेका थिए। सांसद शाहले लखनऊमा योगीलाई भेटेर शुभकामना दिने बताए। उहाँलाई भेटेर शुभकामना दिने हो। नेपालप्रति माया ममता रहिरहोस्। नेपालभारत सम्बन्ध अझै सुदृढ होस् भन्ने चाहना हो, उनले भने, मिलेसम्म अन्य नेतासँग पनि कुराकानी गर्ने प्रयास हुनेछ। नेपाली टोली शनिबार स्वदेश फर्किने कार्यक्रम छ। सपथमा उद्योगीदेखि कलाकारसम्म लखनऊको एकाना स्टेडियममा हुने सपथ समारोहमा विपक्षी दलका शीर्ष नेतादेखि उद्योगपति र कलाकारसम्म आमन्त्रण गरिएको छ। कंग्रेस आईकी राष्ट्रिय अध्यक्ष सोनिया गान्धी, प्रियंका गान्धी, राहुल गान्धी, बसपा अध्यक्ष मायावती, सपा अध्यक्ष अखिलेश यादव, संरक्षक मुलायम सिंह यादवलगायत थुप्रै नेतालाई आमन्त्रण गरिएको छ। त्यसैगरी मुकेश अम्बानी, गौतम अदानी, आनन्द महिन्द्रासमेत दर्जनौं उद्योगपतिलाई पनि आमन्त्रण गरिएको छ। बलिउड कलाकारहरु अक्षय कुमार, कंगना रनावत, अजय देवगन, बोनी कपुर, अनुपम खेर, विवेक अग्निहोत्री लगायतलाई पनि आमन्त्रण गरिएको छ। योगीको सपथलाई लखनऊलाई सिंगारिएको छ। चोक चोकमा योगी र भाजपा नेताहरुको पोस्टर लगाइएको छ। सपथ समारोहमा सहभागी हुन प्रधानमन्त्री नरेन्द्र मोदी, गृहमन्त्री अमित शाह, रक्षामन्त्री राजनाथ सिंहलगायत पनि लखनऊ आउने क्रम जारी रहेको भारतीय सञ्चारमाध्यमले जनाएका छन्। योगीको नेतृत्वमा भाजपाले उत्तर प्रदेशमा २७३ सीटमा जित हासिल गर्दै लगातार दोस्रोपटक सत्ता सञ्चालन गर्न लागेको हो। भाजपाले योगीलाई मुख्यमन्त्रीका लागि संसदीय दलको नेता चुनिसकेको छ।"
ओलीको राजनीतिक प्रतिवेदनमाथि रेखा कुमारी झाको आपत्ति,"काठमाडौं: नेकपा एमाले अध्यक्ष केपी शर्मा ओलीले प्रस्तुत गरेको राजनीतिक प्रतिवेदनमाथि नेतृ एवं सांसद रेखा कुमारी झाले असहमति जनाएकी छन्। काठमाडौंमा जारी केन्द्रीय कमिटी बैठकमा प्रस्तुत गरिएको ओलीको प्रतिवेदनमाथि उनले लिखिति असहमति जनाएकी हुन्। ओलीले प्रस्तुत गरेको राजनीतिक प्रतिवेदनमा रौतहट जिल्लाको संगठनात्मक सुदृढीकरणको सन्दर्भनमा उनले असहमति जनाएकी हुन्। उनले माओवादीबाट एमालेमा आएका नेता प्रभु साहले अनुमोदन नै नगरिएका पदाधिकारीलाई अज्ञात स्थलमा लगेर सपथ खुवाएको आरोपसमेत लगाएकी छन्। 'रौतहट जिल्ला अधिवेशन हलले गरेको विरोध र असहमतिको बावजुद हलले अनुमोदन नै नगरेको जम्मा पाँच जना पदाधिकारीलाई मध्य रातमा नेता कमरेड प्रभु साहको नेतृत्वमा अज्ञात स्थलमा लगि सपथ खुवाइएको कार्यको घोर निन्दा गर्छु,' उनले असहमति पत्रमा लेखेकी छन्। उनले मधेस प्रदेश कमिटी ओलीको राजनीतिक प्रतिवेदनमा उल्लेखित रौतहट जिल्ला अधिवेशन सम्पन्न भन्ने भ्रम र झुठमाथि आपत्ति जनाउँदै सच्याउन माग गरेकी छन्।"
नेपालमा प्रोटोन एक्स५० सार्वजनिक,"काठमाडौं : मलेसियन कार निर्माता प्रोटोनको कम्प्याक्ट एसयुभी 'प्रोटोन एक्स५०' नेपाली बजारमा सार्वजनिक भएको छ। नेपालका लागि प्रोटोनको आधिकारिक वितरक जगदम्बा मोटर्सले बुधबार गैरिधारास्थित सोरुमबाट नयाँ प्रोटोन एक्स५० सार्वजनिक गरेको हो। प्रोटोन एक्स५० नेपालका लागि मलेसियन राजदूत मोहम्मद फद्जल अबु हसनको उपस्थितिमा सार्वजनिक गरिएको हो। प्रोटोन एक्स५० पछिल्लो समयमा विभिन्न देशमा ख्याती प्राप्त हुन सफल भएको साथै मलेसियाको सबैभन्दा बढी माग भएको गाडी हो। नेपाली बजारमा प्रोटोन एक्स५० स्ट्यान्डर्ड, प्रिमियम र फ्लागसिप गरी तीन भेरियन्ट सार्वजनिक भएको हो। कम्पनीले बुधबारदेखि नै गाडीको आधिकारिक बिक्री सुरू गर्ने बताएको छ। प्रोटोन एक्स५० एसयुभीमा १५ लिटरको टर्बोचार्ज्ड थ्री सिलिन्डर इन्जिन छ। जसले अधिकतम १७७ पिएस पावर र २५५ एनएम टर्क जेनेरेट गर्छ। यति मात्र नभइ इन्जिनमा म्यानुअल मोडसहितको ७ स्पिड डुअल क्लच ट्रान्मिसन छ। गाडीमा यात्रुको सुरक्षाका लागि एड्भान्स ड्राइभर एसिस्टेन्स सिस्टम रहेको छ। नयाँ प्रोटोन एक्स५० सार्वजनिक गर्दै जगदम्बा मोटर्सका अध्यक्ष साहिल अग्रवालले प्रोटोन एक्स५० को विश्वव्यापी बजारमा राम्रो आकर्षण देखेर नै नेपाली बजारमा भित्र्याएको बताए। कम्पनीका प्रमुख कार्यकारी अधिकृत दीपक अग्रवालले गाडीले नेपाली ग्राहकहरूलाई समेत आकर्षित गर्नेमा विश्वास व्यक्त गरे। उनले भने, 'प्रोटोन एक्स५० ले बजारमा जगदम्बा मोटर्सको नाम र ग्राहकको विश्वासले यसको बिक्रीलाई थप उचाइमा पुर्याउने विश्वास छ।"
मधेशका तीन जिल्लामा कोरोनाको सक्रिय संक्रमितको संख्या शून्य,"जनकपुरधाम : मधेश प्रदेशमा कोरोना संक्रमितको संख्या घट्दै गएको छ । नयाँ कोरोना संक्रमित घट्दै गएपछि मधेश प्रदेशको तीन जिल्लामा कोरोनाको सक्रिय संक्रमितको संख्या शून्यमा झरेको स्वास्थ्य निर्देशनालय मधेश प्रदेशले जनाएको छ । मधेसको सप्तरी, सर्लाही र रौतहटमा कोरोना सक्रिय संक्रमितको संख्या शून्यमा झरेको निर्देशक विजय कुमार झाले जानकारी दिए । मधेशमा हाल १४३ जना कोरोनाको सक्रिय संक्रमित रहेकोमा पर्सामा सबै भन्दा बढी ७५ जना सक्रिय संक्रमित रहेका छन् । त्यस्तै, धनुषामा ३५, बारामा २८, महोत्तरीमा ४ र सिरहामा १ जना कोरोनाको सक्रिय संक्रमित रहेका छन् । प्रदेशमा रहेको सबै संक्रमित होमआइसोलेशनमै रहेको स्वास्थ्य निर्देशनालयले जनाएको छ । मधेस प्रदेशमा पहिलो, दोस्रो र तेस्रो लहरमा ४१ हजार ३ सय ९७ जनामा कोरोना संक्रमण पुष्टि भएको हो । जसमध्ये ४० हजार १ सय ९२ जना निको भ एभने १ हजार ६२ जनाले आफ्नो ज्यान गुमाएको स्वास्थ्य निर्देशनालयका निर्देशक विजय झाले बताए ।"
"पल शाहको मुद्दामा थुकछेक बहस अन्तिम चरणमा, आजै आदेश आउने","तनहुँ : उमेर नपुगेकी किशोरीमाथि बलात्कार आरोपमा जिल्ला अदालत तनहुँमा अभियोगपत्रसहित पेश गरिएका नायक पल शाहको मुद्दामा थुनछेक बहस अन्तिम चरणमा पुगेको छ। शाहको पक्षबाट अहिलेसम्म १० जना कानुन व्यवसायीले बहस गरिसकेको र अब एकजनाको मात्र बाँकी रहेको जिल्ला अदालत तनहुँका सूचना अधिकारी हरिहचन्द्र गौतमले बताए। जिल्ला अदालत तनहुँका सूचना अधिकारी गौतमले बहस अन्तिम चरणमा पुगेकाले आजै साँझसम्म थुनछेक आदेश आउने बताए ।आदेशमा शाहलाई धरौटीमा छोड्ने कि पुपर्क्षका लागि थुनामा पठाउनेबारे निर्णय आउनेछ। बुधबार पीडित पक्षका ९ जना कानुन व्यवसायीहरुले बहस गरेका थिए। शाहको पक्षबाट बुधबार दुईजनाले कानु व्यवसायीले बहस गरेका थिए। थुनछेक बहसमा पीडितका पक्षबाट बहसमा उत्रिएका कानुन व्यवसायीले पीडकलाई पुर्पक्षका लागि थुनामा पठाउनुपर्ने जिकिर गरेका छन्। यता,शाहका पक्षबाट बहस गरिरहेका कानुन व्यवसायीले भने धरौटी वा तारेखमा छाड्नुपर्ने तर्क दिएका छन्। बलात्कार आरोपमा नाबालिग गायिकाकाको परिवारले फागुन ११ गते तनहुँ प्रहरीमा उजुरी दिएका थिए। जाहेरीका आधारमा शाहलाई नियन्त्रणमा लिएर प्रहरीले अनुसन्धान गरेको थियो। शाहविरुद्ध नवलपुर अदालतमा पनि बलात्कार मुद्दा दर्ता भएको छ। पल शाहविरुद्ध तनहुँ प्रहरीमा उजुरी पल शाहविरुद्ध पक्राउ पूर्जी जारी, के हुन्छ सजाय ? पल शाहविरुद्ध गैंडाकोटमा अर्को करणी जाहेरी पल शाहविरुद्ध नवलपुर जिल्ला अदालतमा बलात्कार मुद्दा दर्ता पल शाहविरुद्ध तनहुँ अदालतमा मुद्धा दर्ता पल शाहविरुद्धको मुद्दामा थुनछेक बहस जारी"
तीनै तहको निर्वाचनसम्म गठबन्धन रहनुपर्छ : प्रधानमन्त्री,"दमौली : प्रधानमन्त्री शेरबहादुर देउवाले गठबन्धनलाई चुनावसम्म बचाएर लैजानुपर्ने अहिलेको आवश्यकता रहेको बताएका छन्। नेपाली काङ्ग्रेस तनहुँले बिहीबार पार्टी कार्यालयमा आयोजना गरेको स्वागत कार्यक्रममा बोल्दै प्रधानमन्त्री देउवाले लोकतन्त्र बचाउनका लागि पनि गठबन्धन आवश्यक रहेको उल्लेख गरे। प्रधानमन्त्री देउवाले लोकतन्त्र र प्रजातन्त्र बचाउनका लागि गठबन्धनका दलको योगदान रहेको उल्लेख गर्दै भने, 'स्थानीय चुनावमा मात्र नभई प्रतिनिधिसभा र प्रदेशसभाको निर्वाचनसम्म नै गठबन्धनलाई लैजानुपर्छ । उहाँहरुलाई पनि उचित स्थान दिनुपर्छ ।' प्रधानमन्त्री देउवाले आगामी वैशाख ३० गते हुने स्थानीय तह निर्वाचनमा पार्टीलाई जिताउन एकढिक्का भएर लाग्न आग्रह गरे। तनहुँ आदिकवि भानुभक्तको जिल्ला भएकाले यसको छुट्टै महत्व रहेको बताउँदै काङ्ग्रेसका लागि पनि तनहुँ उर्वरभूमि रहेको उल्लेख गरे। नेपाली काङ्ग्रेसका वरिष्ठ नेता रामचन्द्र पौडेलले लोकतन्त्रको आन्दोलनमा तनहुँको भूमिका सदैव उच्च रहेको उल्लेख गरे।"
मुस्ताङमा म्यादी प्रहरी भर्नामा आवेदन न्यून,"जोमसोम : देशभर म्यादी प्रहरीमा भर्ना हुनेको लर्को लागेपनि मुस्ताङमा भने खासै चहलपहल छैन। यहाँ २ सय ३२ जना म्यादी प्रहरी भर्ना कोटा रहेपनि बुधबारसम्म जम्मा १ सय ३८ जनाले मात्र आवेदन पेश गरेको जिल्ला प्रहरी कार्यालय मुस्ताङले जनाएको छ । प्रहरी अनुसार आवेदन दिएका १ सय ३८ जना मध्ये २६ जना महिला रहेका छन् । तोकिएको समय अवधिमा कोटा अनुसार आवेदन नआएमा प्रदेश प्रहरीलाई जानकारी गराई त्यहाँबाट पदपूर्ती गरिने जिल्ला प्रहरी कार्यालय जनाएको छ । धार्मिक तथा पर्यटकीय जिल्ला मुस्ताङमा स्थानीयको कम सहभागी भएकाले आवश्यक संख्या नपुग्ने अनुमान गरिएको छ । भौगोलिक रुपले विकट जिल्ला मुस्ताङमा सुगम र दुर्गम जिल्लाको म्यादी प्रहरी सेवा सुविधा एउटै भएकाले समेत म्यादी प्रहरी भर्ना हुन कम सहभागिता देखिएको हो । निर्वाचनमा सुरक्षा सहयोगमा योगदान गरेवापत म्यादी प्रहरीलाई ४० दिने कार्यभारका लागि ३० हजार २ सय ४० रुपैया तलब, खाद्यान्न खर्चमा ७ हजार २ सय र ६ हजार अतिरिक्त खर्च उपलब्ध गराइनेछ ।यो मुस्ताङमा खटिने म्यादी प्रहरीलाई यो सुविधा कम भएको हो ।"
उत्तर कोरियाद्वारा प्रतिबन्धित अन्तरमहादेशीय ब्यालेस्टिक मिसाइल प्रहार,"सिओल: उत्तर कोरियाले बिहीबार अन्तरमहादेशीय ब्यालिस्टिक मिसाइल (आइसीबीएम) प्रहार गरेको छ। दक्षिण कोरियाका राष्ट्रपति मुन जेइनले यसको पुष्टिसमेत गरेका छन्। प्योङयाङले सन् २०१७ यता पहिलोपटक यस्तो शक्तिशाली हतियार प्रक्षेपण गरेको बताइएको छ। 'अध्यक्ष किम जोङ अनले अन्तर्राष्ट्रिय समुदायलाई प्रतिज्ञा गरेको अन्तरमहादेशीय ब्यालिस्टिक क्षेप्यास्त्र प्रक्षेपणको निलम्बनको उल्लंघन हो,' मुनले विज्ञप्तिमा जारी गर्दै भनेका छन्। मिसाइल प्रहारको जापानलेसमेत विरोध जनाएको छ। यो मिसाइल ११ सय किलोमिटरसम्म पुग्ने जापानका अधिकारीहरुले दाबी गरेका छन्। यो मिसाइल ६ हजार किलोमिटर उचाइसम्म पुगेको बताइएको छ। माथिबाट"
"सेयर सूचक घट्यो, कारोबार बढ्यो, तीन कम्पनीको सेयरमा सकारात्मक सर्किट","काठमाडौं : साताको अन्तिम कारोबार दिन बिहीबार नेप्से परिसूचक फेरि दोहोरी अंकले ओरालो लागेको छ। नेप्से १६६९ अंकले घटेपनि कारोबा रकममा भने बुधबारको तुलनामा वृद्धि भएको छ । आज २२४ कम्पनीको ५२ लाख ९८ हजार ५४३ कित्ता सेयर ३ अर्ब २४ करोड ८९ लाख रुपैयाँ बराबरमा खरिदबिक्री भयो। सेन्सेटिभ इन्डेक्स पनि ६१७ अंकले घटेर ४८८ ९४ विन्दुमा अडिएको छ। कारोबारको पाँचौ दिन बुधबार २२६ कम्पनीको ३९ लाख ८५ हजार ५७४ कित्ता सेयर २ अर्ब ४ करोड ६३ लाख ५२ हजार ५४७ रुपैयाँमा खरिदबिक्री भएको थियो। आज तीन कम्पनीको सेयर सकारात्मक सर्किट लेभलमा कारोबार भयो। राष्ट्रिय उत्थान लघुवित्त संस्थाको १० प्रतिशत, इमर्जीङ नेपाल र युनाइटेडको ९९९ प्रतिशत र आइडीएल मार्दी एन्ड आरबी हाइड्रोपावरको को ९९३ प्रतिशतले सेयर मूल्य बढ्यो। कारोबारमा आएका १३ समूहमध्ये ११ को सूचक ओरालो लाग्यो। वित्त समूहको १९८, लगानीको १९५, विकास बैंकको १८९, अन्यको १६१ र होटल तथा पर्यटनको १३८ प्रतिशतले सूचक घटेको हो। ११ समूहको सूचक घट्दा दुई समूहको सूचक भने उकालो लाग्यो। लाइफ इन्स्युरेन्सको २५५ र निर्जीव विमाको १०५ प्रतिशतले बढ्यो। कारोबार रकमका आधारमा जीवन विकास लघुवित्त वित्तीय संस्था शीर्षस्थानमा रह्यो। सो कम्पनीको ३० करोड ६३ लाख ९७ हजार रुपैयाँ बराबरको सेयर खरिदबिक्री भयो। अघिल्लो कारोबार दिन एनआईसी एसिया बैंक ८ करोड ४१ लाख ९४ हजार ६३९ रुपैयाँमा सेयर कारोबार गरी अग्रस्थानमा रहेको थियो।"
निर्वाचन आयोगले तुरुन्त सनाखत गरेको भए एमाले भन्ने पार्टी रहने थिएन : प्रचण्ड,"चितवन : नेकपा माओवादी केन्द्रका अध्यक्ष पुष्पकमल दाहाल प्रचण्डले देशीविदेशी प्रतिक्रियावादीको षडयन्त्रमा नेकपा विभाजन गरिएको आरोप लगाएका छन्। गृहजिल्ला चितवनको माडीलाई अगुवा कार्यकर्ता प्रशिक्षण कार्यक्रममा प्रचण्डले प्रतिगमनका मतियार केपी ओलीलाई नेकपा विभाजन गरेर जोगाइएको टिप्पणी गरे। निर्वाचन आयोगले तुरुन्त सनाखत गरेको भए एमाले भन्ने पार्टी रहने थिएन। हामी नेकपाका आधिकारिक नेता कार्यकर्ता हुन्थ्यौं। तर देशीविदेशी प्रतिक्रियावादीको षड्यन्त्रमा यसलाई उल्टाइयो। त्यसपछि दुईपटकका प्रतिगमनलाई हामीले आन्दोलनबाट पराजित गर्यौं। केपी ओली प्रवृतिलाई परास्त गर्यौं, उनले भने। प्रचण्डले आज पनि प्रतिगमनको षडयन्त्र भइरहेको दाबी गरे। आज पनि त्यो शक्ति षड्यन्त्र जारी राखेको छ। आज पनि सदन चल्न दिइएको छैन। त्यो प्रतिगमनकै एउटा कडी हो, उनले भने। उनले अहिलेको निर्वाचन माओवादीका लागि प्रतिष्ठाको विषय भएको पनि बताए। हाम्रो लागि यो निर्वाचन सामान्य चुनाव मात्र होइन। माओवादीले जित्दा मात्र संघीयता, लोकतन्त्र, गणतन्त्रको रक्षा हुनेछ। माडीलाई एउटा उदाहरण बनाउनुस्, उनले निर्देशन दिए।"
मेवा डेभलपर्स र एचआईडीसीयलबीच स्वँपूजी लगानी सम्झौता,"काठमाडौं : उर्जा डेभलपर्सको सम्बद्ध संस्था मेवा डेभलपर्स लिमिटेडले ताप्लेजुङमा निर्माण गरिरहेको मध्य मेवा जलविद्युत आयोजनामा हाइड्रोइलेक्ट्रिसिटी इन्भेष्टमेन्ट एण्ड डेभलपमेन्ट कम्पनी लिमिटेड (एचआईडीसीयल) ले २०५ इक्विटी लगानी गर्ने भएको छ । ९ चैत्रमा मेवा डेभलपर्स लिमिटेड र हाइड्रोइलेक्ट्रिसिटी इन्भेष्टमेन्ट एण्ड डेभलपमेन्ट कम्पनी लिमिटेड (एचआईडीसीयल) बीच सोसम्बन्धी सम्झौतामा हस्ताक्षर भएको थियो। ताप्लेजुङको मिक्वाखोला र मेरिङदेन गाउँपालिकामा निर्माणको चरणमा रहेको मध्य मेवा सुख्खायाममा ६ घण्टासम्म पिकिङ्ग रन अफ रिभर प्रारुपमा सञ्चालन गर्न सकिने आयोजना हो । उक्त आयोजना ४९ मेवा जडित क्षमताबाट वृद्धि भई ७३५ मेगावाट क्षमताको हुने भएको छ । अक्टोबर २०२३ सम्ममा निर्माण सम्पन्न गर्ने लक्ष्य लिएको यस आयोजनाले निर्माण सम्पन्न भएपछि वार्षिक ४३२ गिगावाटघण्टा विद्युतीय उर्जा राष्ट्रिय प्रणालीमा योगदान गर्नेछ । कार्यक्रममा बोल्दै हाइड्रोइलेक्ट्रिसिटी इन्भेष्टमेन्ट एण्ड डेभलपमेन्ट कम्पनी लिमिटेड (एचआईडीसीयल) का प्रमुख कार्यकारी अधिकृत अर्जुन कुमार गौतमले सार्वजनिकनीजि सहकार्यको अवधारणा अनुरुप मेवा डेभलपर्स र एचआईडीसीयलको सहकार्यमा नीजि क्षेत्रसँग जलविद्युत विकास गर्ने कार्यको शुभारम्भ भएकोमा खु्शी व्यक्त गरे। उनले मेवा डेभलपर्सले एचआईडीसीयलप्रति गरेको विश्वासका लागि आभार प्रकट गरे। यस आयोजनाबाट सुरु भएको सहकार्यले एचआईडीसीयल र उर्जा डेभलपर्ससँग सम्बद्ध भई जलविद्युत क्षेत्रमा थप सहकार्य गर्न कोशेढुङ्गा सावित हुने विश्वास व्यक्त गरे। त्यसैगरी, मेवा डेभलपर्सका अध्यक्ष विजय बहादुर राजभण्डारीले कम्पनीको उद्देश्य अनुरुप आयोजनाको निर्माण कार्य सुचारु भइरहेको र उच्च गुणस्तर कायम गर्दै निर्धारित समयभित्र आयोजनाको निर्माण सम्पन्न गरिने प्रतिबद्धता गरे। उनले जलविद्युत आयोजनाको दीगो विकास गर्ने उर्जा डेभलपर्सको उद्देश्यमा एचआईडीसीयलको स्वँपूजी लगानीले सार्वजनिकनीजि अवधारणामा आगामी दिनहरुमा ठूला जलविद्युत आयोजनाहरुमा सहकार्य गर्न उत्साह प्रदान गरेको बताउँदै सोका लागि एचआईडीसीयलप्रति आभार व्यक्त गरे। कार्यक्रमलाई सम्बोधन गर्दै पूर्वमन्त्री बसन्त कुमार नेम्वाङ्गले सार्वजनिकनीजि अवधारणामा मेवा डेभलपर्स र एचआईडीसीयलले नयाँ शुरुवात गरेकोमा धन्यवाद ज्ञापन गर्दै यस आयोजनाको सफलताप्रति आफु व्श्विस्त रहेको बताए । साथै, एचआईडीसीयलले तमोर नदीमा पहिचान गरेका अन्य आयोजनाहरु पनि छिटो सम्पन्न गर्ने आशा व्यक्त गर्दै सोका लागि आफनो तर्फबाट सम्पूर्ण सहयोग प्रदान गर्ने बताए।"
मुख्यमन्त्री कप राष्ट्रिय पुरुष भलिबल प्रतियोगिता : एपीएफ र गण्डकी सेमिफाइनलमा,"धनगढी : कैलालीको धनगढीमा जारी 'मुख्यमन्त्री कप राष्ट्रिय पुरुष भलिबल प्रतियोगिता' को सेमिफाइनल समिकरण पूरा भएको छ। बिहीबार क्वाटरफाइनलका दुई खेल भएसँगै सेमिफाइनल पुग्ने चार टिमको टुंगो लागेको हो। विभागीय टोली एपीएफ र घरेलु टोली सुदूरपश्चिमबीच बिहीबार भएको क्वाटरफाइनलको खेलमा एपीएफ विजयी भएको छ। सुदूरपश्चिम प्रदेशलाई ३० को सोझो सेटले पराजित गर्दै एपीएफले सेमिफाइनलमा स्थान सुरक्षित गरेको हो। एपीएफले सुदूरपश्चिमलाई २५१३, २५२० र २५१२ को सेटले पराजित गरेको हो। खेलका म्यान अफ द म्याच एपीएफका टेकराज अवस्थी भए। बिहीबार नै भएको अन्तिम क्वाटरफाइनलको खेलमा गण्डकी प्रदेशले बागमती प्रदेशलाई ३० को सोझो सेटले पराजित गर्दै सेमिफाइनलमा स्थान बनाएको छ। गण्डकीले बागमतीलाई २५१५, २५१४ र २५१८ को सेटले पराजित गरेको हो। खेलका म्यान अफ द म्याच गण्डकी प्रदेशका हरि पाण्डेय भए। शुक्रबार सेमिफाइनलका दुई खेल हुनेछन्। फाइनल प्रवेशका लागि त्रिभुवन आर्मी क्लब र एपीएफ तथा नेपाल पुलिस क्लब र गण्डकीबीच खेल हुने आयोजक सुदूरपश्चिम प्रदेश खेलकुद परिषद्ले जनाएको छ। १२ गतेसम्म सञ्चालन हुने प्रतियोगिताको विजेताले नगद चार लाख, उपविजेताले दुई लाख, तेस्रो हुने टोलीले एक लाख र चौथो स्थान प्राप्त गर्ने टिमले ५० हजार नगदसहित ट्रफी र मेडल प्राप्त गर्नेछन्। प्रतियोगिताको सर्वोत्कृष्ट खेलाडीलाई नगद २० हजार तथा उदयमान खेलाडी, उत्कृष्ट लिफ्टर, उत्कृष्ट स्पाइकर, उत्कृष्ट ब्लकर, उत्कृष्ट डिफेन्सर, उत्कृष्ट सर्वर र उत्कृष्ट प्रशिक्षकलाई जनही १० हजारसहित पुरस्कृत गरिने छ। प्रत्येक खेलका म्यान अफ द म्याचलाई नगद एक हजार पाँच सय नगदसहित पुरस्कृत गरिनेछ।"
विद्युत आपूर्तिमा इमिडियट इफेक्ट : भारतबाट महंगोमा ल्याउँदा प्राधिकरणलाई दैनिक २२ करोड अतिरिक्त भार,"काठमाडौं : नेपाल विद्युत प्राधिकरणका प्रबन्ध निर्देशक कुलमान घिसिङले लोडसेडिङ हुन नदिने बताएका छन्। बिहीबार पत्रकार सम्मेलन गर्दै घिसिङले अहिले देखिएको समस्या आकस्मिक भएको र एक साताभित्र समाधान हुने दाबी गरे। रुसयुक्रेन युद्धले कोइलाको मूल्यवृद्धि भएर भारतमा उत्पादन घट्दा नेपालमा कम आयात भई मंगलबारदेखि औद्योगिक क्षेत्रमा प्रभाव परेको छ। प्रबन्ध निर्देशक घिसिङले यो सर्ट टर्मको समस्या भएको बताए। आज राति १२ देखि अवस्था सामान्य हुने उनको भनाइ छ। यसका लागि भारतबाट महंगोमा बिजुली आयात गरिएको उनले बताए। घटेर २८० मेगावाट भएको हुनाले केही उद्योगलाई समस्या भएको हो। आलोपालो गरेर मिलाएका छौं। साना उद्योग र अरुमा कसैमा लोडसेडिङ छैन। अहिले इमिडियट इफेक्ट हो। ग्लोबल क्राइसिसको इफेक्ट हो, उनले भने। आगामी जेठपछि यो परिस्थिति फेरिने उनको भनाइ छ। यो परिस्थिति अब जेठ पछि रहँदैन। हाम्रो तामाकोशी ३०० मेगावाट बन्छ। पछि यो समस्या पर्दैन, उनले भने। आउँदो असारदेखि ५०० मेगावाट विद्युत निर्यात गर्ने लक्ष्य रहेको घिसिङले जानकारी गराए। अहिले एकडेढ महिना केही सर्टेज भएको हो। आजदेखि राति १२ देखि कुनै पनि उद्योगलाई लोडसेडिङ हुँदैन। हामीले भारतबाट प्रतियुनिट २० भारुमा ल्याएका छौं। सधै २० रुपैयाँ नै तिर्नुपर्दैन। फरक समयमा फरक मूल्य हुन्छ, उनले भने। रातिका लागि विहारले पनि सपोर्ट गरेको र दिउँसो सोलारबाट उर्जा उत्पादन गरिएको उनले जानकारी गराए। तीन सयदेखि ३५० मेगावाट भयो भने हामीलाई पुग्छ। ३० प्रतिशत आयात गरिरहेका छौं। यो तीन चार महिनाभित्र निर्यात गर्ने भइसक्छौं, उनले भने। घिसिङले गत माघसम्म ४ अर्बको विजुली आयात भएको भन्दै यस वर्ष ८ अर्बसम्म इम्पोर्ट हाराहारीमा पुग्ने बताए। घिसिङले उद्योगमा लोडसेडिङ अब नहुने भन्दै आगामी ३५ दिनसम्म महंगोमा विद्युत खरीद गर्दा ८ अर्ब अतिरिक्त भार (घाटा) आयोगले व्यहोर्नुपर्ने बताए। यस हिसाबले दैनिक २० देखि २२ करोडसम्म भार व्यहोर्नुपर्ने उनको भनाइ छ। लोडसेडिङ हुँदैन। हुन दिँदैनौं। उद्योगलाई यहीँ मुल्य रहिरह्यो भने ३५ दिनलाई १५२० रुपैयाँमा दिँदा ८ अर्ब अतिरिक्त खर्च व्यहोर्नुपर्छ, उनले भने, यस हिसाबले दिनमा २०२२ करोड अतरिक्त खर्च व्यहोर्नु पर्छ। घिसिङले आपत्कालीन समयमा मूल्य बढाएर खर्च सन्तुलन गर्न खोजिएको पनि बताए। सर्ट पिरियडमा मूल्य बढाएर सहयोग गरौं भनेको हो। क्राइसिसमा सहयोग गरिदिनुपर्यो भनेर उद्योगीहरुसँग सकारात्मक छलफल भएको छ, उनले भने। विद्युत आपूर्ति समस्यामा उर्जामन्त्री पम्फा भुसालले भारतसँग द्विपक्षीय छलफल गरिरहेको र हप्ता दिनमा केही न केही समाधान निस्कने उनको विश्वास छ। केही भएन भने पनि एक हप्ता मूल्य बढ्छ। यो सर्ट क्राइसिस हो। यो लामो जाँदैन, उनले भने। घिसिङले विश्वव्यापी संकटको असर अन्य देशमा पनि देखिएको बताए। हाम्रोमा मात्रै होइन श्रीलंकामा ७ घण्टा लोडसेडिङ छ। भारतमा पनि समस्या छ। चाइनामा अस्ति एक महिना सबै इण्ड्री बन्द भयो, उनले भने, हामी हाइड्रोबाटै आत्मनिर्भरतिर गइरहेका छौं। उर्जामा हामी कम्फरटेबल जोनमा छौं। घिसिङले नेपालको बिजुली बाह्य बजारमा बेच्न सकियो भने त्यो ठूलो अवसर भएको बताए। कस्ट अफ सेल्स १० रुपैयाँ पर्छ। कुल उपभोक्तालाई ९ रुपैयाँमा बेच्छौं औसतमा। जब अहिले २० रुपैयाँमा बेच्नुपरेको छ। सर्ट टर्ममा उपभोक्ताले साथ दिनुपर्छ, उनले भने। लोडलाई जतिसक्दो बढाउने प्राधिकरणको जोड रहेको भन्दै घिसिङले अहिलेको समस्या १५२० वर्षपछि आएको बताए। लोड बढाउने नै हो। लोडसेडिङ कही पनि हुँदैन। तामाकोसी बन्द हुँदा एकदुई दिन जसरी समस्या आउँछ नि। यो पनि त्यस्तै क्राइसिस हो। लोडसेडिङ हुँदैन, उनले भने। उनले भारतमा महंगोमा विजुली आयता गर्दा केही समय प्राधिकरणलाई घाटाको अवस्थामा सरकारले हेर्ने विश्वास व्यक्त गरे। उद्योगीबाट पनि सहयोग हुन्छ भन्ने विश्वास रहेको उनको भनाइ छ। तामाकोसीबाट ४५६ मेगावाट आएपछि एकदमै सहज भएको उल्लेख गर्दै घिसिङले असारसम्ममा दुई सय मेगावाट थपिएर कुन उत्पादन २३२४ सय पुग्ने बताए। २ हजार मेगावट नेपालमै लोड पर्यो भने ४५ सय मेगावाट निर्यात गर्न सकिन्छ, उनले भने, यो हिउँदसम्म उत्पादन हुनेगरी ८ सय मेघावाटको ७ वटा परियोजना उर्जा मन्त्रालयमा प्रस्ताव गरेका छौं। जसरी पनि खपत बढाउने प्राधिकरणको अभियान रहेको दोहोर्याउँदै लोडसेडिङ भयो भन्दैमा नबढाउने म्यासेज नआओस् भने। ६ हजार मेगावाट परियोजना निर्माणाधीन छ। निर्यातभन्दा पनि खपत नै मुख्य प्राथमिकता हो। प्रसारण लाइनहरु पनि बनाइरहेका छौं। नेपालको विद्युत महंगो छैन। जलविद्युत उर्जा सबैभन्दा सस्तो हो, उनले भने। घिसिङले अहिलेको समस्यलाई यो कुनै पनि बेला हुनसक्ने आकस्मिक क्राइसिसको रुपमा बुझ्न पनु अपील गरे। चीनजस्तो देशमा कोलका कारण क्राइसिस भयो। त्यसको असर नेपाल पनि आयो, उनले भने।"
मेला महोत्सवले आर्थिक गतिविधि चलायमान बनाउँछ : प्रधानमन्त्री देउवा,"तनहुँ : प्रधानमन्त्री शेरबहादुर देउवाले आर्थिक गतिविधिलाई चलायमान बनाउन मेला महोत्सवको महत्त्वपूर्ण भूमिका हुने बताएका छन्। बिहीबार आठौं संस्करणको तनहुँ महोत्सव २०७८ को उद्घाटन गर्दै प्रधानमन्त्री देउवाले कोभिडका कारण प्रभावित व्यवसायलाई चलायमान बनाउन तनहुँ महोत्सवले सहयोग गर्ने बताए। 'कोभिड१९ का कारण प्रभावित व्यापार व्यवसायलाई चलायमान बनाउन मेला महोत्सवले सहयोग गर्छ। आर्थिक तथा सामाजिक क्षेत्रको विकास र जगेर्ना गर्दै रोजगार सिर्जना गर्न महत्त्वपूर्ण योगदान गर्छ भन्ने विश्वास लिएको छु।' प्रधानमन्त्री देउवाले जिल्लाको धार्मिक तथा पर्यटकीय स्थल तनहुँसुर, मानुङ्कोट, ढोरबाराही ,छाव्दीबाराही, अकलादेवी मन्दिर लगायत विभिन्न जातजाति र एतिहासिक स्थलको प्रचारप्रसारमा टेवा पुग्ने बताए। स्थानीय उत्पादनको प्रबर्द्धन र बजारीकरण तथा लुकेको प्रतिभाको उजागर गर्न महोत्सवले सहयोग पुर्याउने प्रधानमन्त्री देउवाको भनाइ थियो। नेपाली कांग्रेसका वरिष्ठ नेता रामचन्द्र पौडेलले एमसीसी पास गर्न प्रधानमन्त्री देउवाले खेलेको भूमिकाको प्रशंसा गरे। उनले एमसीसीले देशको हितमा काम गर्ने बताउँदै गाउँमै बसुँबसुँ बनाउने अभियानमा समेत सहयोग पुग्ने बताएका थिए। श्रम,रोजगार तथा सुरक्षामन्त्री कृष्णकुमार श्रेष्ठले गठबन्धन सरकारले लोकतन्त्र जोगाउँदै देशमा लगानीमैत्री वातावरणको सिर्जना गरेको दाबी गरे। उनले देशको आर्थिक विकासका लागि स्वदेशी तथा विदेशी लगानी भित्र्याउन सरकार प्रतिबद्ध रहेको बताएका थिए। 'तनहुँ महोत्सव हाम्रो आधार,आर्थिक सामाजिक विकासको पूर्वाधार' भन्ने नाराको साथ आयोजित महोत्सव आगामी २० चैतसम्म सञ्चालन हुने छ। महोत्सवको ३ लाख दर्शकले अवलोकन गर्ने र ६ करोडको आर्थिक कारोबार गर्ने लक्ष्य लिइएको छ।"
मेगा बैंकको काठमाडौंमा एकैसाथ तीन शाखा सञ्चालनमा,"काठमाडौं : मेगा बैंक नेपालले बिहीबार एकैसाथ तीनवटा नयाँ शाखाको कारोबार संचालनमा ल्याएको छ। बैंकले बिहीबार काठमाडौंको बागबजार,गौशाला र कोटेश्वरमा बैंकले शाखाहरु विस्तार गरेको हो। यो सँगै मेगा बैंकको शाखा २०७ पुगेको छ। अत्याधुनिक बैंकिङ सेवालाई प्राथमिकता दिँदै आएको मेगा बैंकले गुणस्तरीय बैंकिङ सँगसँगै शाखा सञ्जाल विस्तारलाई पनि प्राथमिकता दिँदै आएको छ।"
मुस्ताङमा स्थानीय तह निर्वाचनका लागि ५ दलले गरे दल दर्ता,"जोमसोम : आसन्न स्थानीय तह निर्वाचनका लागि मुस्ताङमा ५ दल दर्ता भएका छन् । जिल्ला निर्वाचन कार्यालय मुस्ताङका अनुसार राष्ट्रिय मान्यता प्राप्त ६ ठूला दलबाहेक जिल्लामा जम्मा ५ वटा दलले मात्र निर्वाचन चिन्ह लिन कार्यालयमा दल दर्ता गराएका हुन् । जिल्ला निर्वाचन कार्यालय मुस्ताङले राष्ट्रिय मान्यता प्राप्त ६ दलसहित ७९ वटा दलले निर्वाचन आयोगमा दल दर्ता गरेकोमा मुस्ताङमा ५ वटा दलले मात्र दल दर्ता गरेको जनाएको छ । निर्वाचन आयोगले स्थानीय तह निर्वाचनका लागि यही चैत्र २ गतेदेखि चैत्र ६ गते सम्म दल दर्ता गर्ने समय अवधि तोकेमा मुस्ताङमा राष्ट्रिय प्रजातन्त्र पार्टी,राष्ट्रिय प्रजातन्त्र पार्टी नेपाल,समाजिक एकता पार्टी,नेपाल कम्युनिस्ट पार्टी समाजवादी र नेपाली कांग्रेस विपीले निर्वाचन चिन्ह लिन दल दर्ता विवरण पेश गराएको जिल्ला निर्वाचन कार्यालय मुस्ताङका प्रमुख मदन अर्यालले जानकारी दिए । कार्यालय प्रमुख अर्यालका अनुसार राष्ट्रिय मान्यता प्राप्त दल नेपाली कांग्रेस,नेकपा (एमाले),नेकपा (माओवादी केन्द्र ),नेकपा ( एकीकृत समाजवादी ), जनता समाजवादी पार्टी (जसपा ) र लोकतान्त्रिक समाजवादी पार्टी ( लोसपा) ले निर्वाचन चिन्ह लिन जिल्ला निर्वाचन कार्यालयमा विवरण बुझाउनु नपर्ने भएपनि जनता समाजवादी पार्टी (जसपा ) र लोकतान्त्रिक समाजवादी पार्टी( लोसपा)को मुस्ताङ सहभागी छैन । मुस्ताङमा मुख्य राष्ट्रिय मान्यता प्राप्त दल नेपाली कांग्रेस र नेकपा एमालेबीच मुख्य प्रतिस्पर्धा हुने जनाइएको छ । मुस्ताङमा नयाँ दल दर्ताको विवरण आयोगमा पठाइ सकिएको कार्यालय प्रमुख अर्यालले जानकारी दिए । आगामी बैशाख ३० गते हुने स्थानीय तह निर्वाचनका लागि मुस्ताङका ५ स्थानीय तहमा ३८ मतदान केन्द्र तोकिएको छ । निर्वाचन सुरक्षाका लागि २ सय ३२ जना म्यादी प्रहरी परिचालन हुने जनाईएको छ । मुस्ताङका ५ स्थानीय तहमा कुल १० हजार ४ सय १४ मतदाता छन् ।"
"जनजाति महासंघको महाधिवेशनमा प्रधानमन्त्रीको चासो, नयाँ नेतृत्व चयन गर्न दलीय भीडन्त हुँदै","कावासोती: आदिवासी जनजाति महासंघको दसौं महाधिवेशन नवलपुरको कावासोतीमा जारी छ। बिहीबार बिहानैबाट बन्दसत्र सुरु भए पनि नयाँ नेतृत्व चयनका लागि प्रक्रिया सुरु हुन सकेको छैन। दसौं महाधिवेशनबाट नयाँ नेतृत्वका लागि दलीयरुपमा भीडन्त भइरहेको बताइएको छ। एक पदाधिकारीका अनुसार अध्यक्ष बन्न ६ जनाले लबिङ गरिरहेका छन्। जसमा ग्याल्जेन शेर्पा, चन्द्र विक्रम राई, किरण सुनुवार, गोविन्द छन्त्याल, नरेश ताम्राकार र बुद्ध घर्ती भुजेल रहेका छन्। यीमध्ये ग्याल्जेन शेर्पा र बुद्ध घर्ति भुजेलको सम्भावना बढी रहेको ती पदाधिकारीले बताए। ग्याल्जेन कांग्रेस समर्थित हुन् भने बुद्ध एमाले समर्थित हुन्। दुबै आकांक्षीलाई जिताउन पार्टीले केन्द्रीय नेताहरुलाई नै परिचालन गरेका छन्। कांग्रेसले नेता इन्द्रबहादुर गुरुङ, दिलमान पाख्री र रेशम गुरुङलाई परिचालन गरेको छ। एमालेले भने जनजाति नेताहरु गोकुल घर्तिमगर, पासाङ शेर्पा र राजकुमार लेखीलाई परिचालन गरेको छ। दुवै पार्टीले विगत एक महिनादेखि महासंघको महाधिवेशन केन्द्रीत अभियानमा खटाएको थियो। महासंघमा कांग्रेस र एमालेको तीव्र भीडन्त भइरहेको भए पनि प्रधानमन्त्री शेरबहादुर देउवाले सत्ता साझेदार दलहरुलाई समेत मिलाएर लैजान निर्देशन दिएका छन्। महासंघमा कांग्रेस एक्लै बलियो छ। तर पार्टीले सत्ता साझेदार अन्य दललाई पनि मिलाएर लैजान भनेको छ, कांग्रेसका एक जनजाति नेताले भने। ती नेताका अनुसार स्वकीय सचिव भानु देउवामार्फत् प्रधानमन्त्रीले निरन्तर महाधिवेशनबारे जानकारी लिइरहेका छन्। यता नेकपा माओवादी केन्द्रका अध्यक्ष पुष्पकमल दाहाल प्रचण्डले पनि पदाधिकारीसहित सदस्यहरुमा भागबण्डा गर्न कांग्रेसलाई आग्रह गरेको बताइएको छ। दलीय भीडन्त भए पनि सर्वसम्मतरूपमा नयाँ नेतृत्व चयन हुने बताइएको छ। यसका लागि तीव्र छलफल भइरहेको ती पदाधिकारीले बताए। सहमतिका लागि तीव्र प्रयास भइरहेका छन्। आज बेलुकासम्म नयाँ नेतृत्व सर्वसहमतिबाट चयन हुन्छ, ती पदाधिकारीले भने। पहिचानसहितको सङ्घीयता र स्वायत्तताका लागि संविधान संशोधन हाम्रो आन्दोलन, आदिवासी अधिकारका लागि नवीन सामाजिक सहमतिको पक्षमा १०औँ महाधिवेशन नारा दिइएको महाधिवेशनमा स्वदेश, विदेशसहितबाट ४२० प्रतिनिधि तथा पर्यवेक्षकको सहभागिता रहेका छन्। महाधिवेशन तीनतीन वर्षमा हुने प्रावधान भएको भए पनि अहिले पाँच वर्षको अन्तरालमा भएको हो। कोभिड महामारीका कारण महाधिवेशन विद्यानमा तोकिएको भन्दा दुई वर्षपछि भएको हो। महाधिवेशनमा नेपाल आदिवासी जनजातिको आन्दोलन र भावी कार्यदिशाको विषयमा छलफल गर्ने छ। यस्तै विद्यान संशोधनको समेत तयारी गरिएको छ।"
"स्थानीय निर्वाचनमा उम्मेदवार बन्न एमालेले तोक्यो ६ वटा मापदण्ड, चैतभित्रै सिफारिस पठाउनुपर्ने","काठमाडौं: नेकपा एमालेले स्थानीय तह निर्वाचनका लागि उम्मेदवारहरुको मापदण्ड तोकेको छ। काठमाडौंमा बसेको दुई दिने केन्द्रीय कमिटी बैठकले ६ बुँदे मापदण्ड बनाएको प्रचार विभाग उपप्रमुख विष्णु रिजालले जानकारी दिए। पार्टी र पार्टी नीतिप्रतिको प्रतिबद्धता, निर्वाचित जनप्रतिनिधिको मूल्यांकन, लोकप्रियता र विजयको सुनिश्चितता, आन्दोलनमा योगदान र पार्टीप्रतिको निष्ठा, कार्यक्षमता विकास र सुशानप्रतिको दृष्टिकोण र सन्तुलन र समावेशितालाई ध्यानमा राख्दै उम्मेदवार चयन गर्ने निर्णय भएको उनले बताए। उपमहानगर र महानगरमा केन्द्रीय कमिटीले निर्णय गर्ने बैठकले स्थानीय तहको उम्मेदवारका लागि चाहिने सिफारिस र निर्णय गर्ने अधिकार सम्बन्धनमा समेत निर्णय गरेको छ। रिजालका अनुसार वडाध्यक्षका लागि वडा कमिटी र गाउँनगर कमिटीको सिफारिसमा जिल्ला कमिटीले निर्णय गर्नेछ भने उपप्रमुख र प्रमुखको हकमा गाउँनगर र जिल्ला कमिटीको सिफारिसमा प्रदेश कमिटीले निर्णय गर्नेछ। त्यस्तै उपमहानगर र महानगरको हकमा भने पार्टीको केन्द्रीय कमिटीले निर्णय गर्ने रिजालले बताए। त्यसका लागि उपमहानगरमहानगर कमिटी, जिल्ला कमिटी र प्रदेश कमिटीको सिफारिस चाहिने उनले बताए। पार्टीका सबै निकायलाई चैतभित्रै सिफारिस पठाउनुपर्ने समेत निर्णय भएको नेता रिजालले बताए। घोषणा पत्र बनाउन कार्यदल बैठकले स्थानीय तह निर्वाचनका लागि घोषणा पत्र बनाउन कार्यदल बनाएको छ। वरिष्ठ उपाध्यक्ष ईश्वर पोखरेलको संयोजकत्वमामा कार्यदल बनाइएको रिजालले बताए। कार्यदलमा युवराज ज्ञवाली, प्रदीप ज्ञवाली, विष्णु रिमाल, देवेन्द्र दाहाल, प्रभु साह, युवराज खतिवडालगायत नेताहरु रहेका छन्। कार्यदलले बनाएको घोषणा पत्र पार्टी स्थापना दिवसको अवसरमा वैशाख ९ गते सार्वजनिक गरिने रिजालले बताए। उनले ७५३ वटै स्थानीय तहको समस्या र समाधानका विषयमा घोषणा पत्रमा उल्लेख गरिने बताए। ओलीलीले जनप्रतिनिधिहरुसँग भर्चुअल सम्वाद गर्ने यसैबीच अध्यक्ष ओलीले ७५३ वटै स्थानीय तहका जनप्रतिनिधिहरुसँग भर्चुअल सम्वाद गर्ने भएका छन्। नेता रिजालका अनुसार अध्यक्ष ओलीले चैत १६ गते भर्चुअल सम्वाद गर्नेछन्। भर्चुअल सम्वादमा स्थानीय तहमा भएका समस्याहरु जानकारी लिने बताइएको छ। जुन कुरा घोषणा पत्रमा समेत समावेश गरिने बताइएको छ। त्यस्तै ओलीले आसन्न निर्वाचनमा अत्यधिक बहुमतका साथ पहिलो पार्टी बन्न जनताको सेवक भएर उनीहरुको घरदैलोमा जान र उनीहरुको समस्या बुझ्न निर्देशन दिएका छन्। विचारका र संगठनका हिसाबले प्रतिस्पर्धा गर्ने अन्य पार्टी नभएको दाबी गर्दै ओलीले पार्टीको अनुशासन र मर्यादाभित्र रहेर अग्रपंक्तिमा खट्न नेता कार्यकर्तालाई निर्देशन दिएको नेता रिजालले बताए।"
रिलिजअघि आरआरआरलाई धक्का,"मुम्बई : बाहुबली निर्देशक एसएस राजमौलीको निर्देशनमा बनेको प्रतिक्षित चलचित्र आरआरआर शुक्रबार रिलिज हुँदै छ। तर, रिलिजअघि चलचित्र आरआरआरले सामाजिक सञ्जालमा आलोचनाको सामना गर्नु परेको छ। सामाजिक सञ्जाल ट्विटरमा आरआरआर बहिस्कार अभियान पनि तीब्र रुपमा चलेको छ। चलचित्र कन्नड भाषामा रिलिज नहुने भएपछि यसले आलोचनाको सामना गर्नुपरेको हो। कर्नाटकका स्थानीयले वर्षकै बहुप्रतिक्षित चलचित्र कन्नड भाषामा पनि रिलिज हुनुपर्ने माग गरेका छन्। तर, निर्माण पक्षले कन्नडमा रिलिज नगर्ने भएपछि बाइकट आरआरआर अभियान तीब्र रुपमा चलेको छ। उनीहरूले कन्नड भाषामा चलचित्र रिलिज नगरेर कर्णाटकको बेइज्जत गरेको भन्दै रोष प्रकट गरेका छन्। धेरैले चलचित्रलाई कर्नाटकमा प्रतिबन्ध लगाउनु पर्ने माग पनि गरेका छन्। आरआरआरको डिजिटल र स्याटेलाइट राइट्स जी ग्रुपलाई तीन सय ५० करोड भारतीय रुपैयाँमा बिक्री गर्दा चलचित्र हिन्दी, तमिल, तेलुगू, कन्नड र मलयालम गरी पाँच भाषामा रिलिज हुने जनाइएको थियो। तर, निर्माण पक्षले कन्नड भाषामा रिलिज नहुने बताएपछि हंगामा मच्चिएको हो। ठूलो लगानीमा बनेको आरआरआरको लागत राजमौलीको अघिल्लो ब्लकबस्टर चलचित्र बाहुबलीभन्दा करिब एक सय करोड बढी दाबी गरिएको छ। चलचित्र निर्माणमा चार सय करोडभन्दा बढी लगानी गरिएको जनाइएको छ। चलचित्र गत वर्ष नै रिलिज हुने घोषणा गरिए पनि कोरोनाका कारण रिलिज मिति पटक पटक सारिएको थियो। चलचित्रमा राम चरन, जुनियर एनटीआर, अजय देवगन, आलिया भट्टलगायतको मुख्य अभिनय छ। चलचित्र ब्रिटिस साम्राज्यको विषयवस्तुमा बनेको छ। तेलुगू स्वतन्त्रता सेनानी अल्लुरी सीताराम राजु र कोमाराम भीमको भूमिकामा राम चरन र जुनियर एनटीआर देखिने छन्।"
गृहमन्त्रीको निर्देशन  चिनियाँ विदेशमन्त्री वाङको सुरक्षा व्यवस्था चुस्त पार्नू,"काठमाडौं : गृहमन्त्री बालकृष्ण खाणले चिनियाँ विदेशमन्त्री वाङ यीको तीन दिने नेपाल भ्रमणमा आवश्यक सुरक्षाको व्यवस्थापन गर्न सुरक्षा निकायका प्रमुखलाई निर्देशन दिएका छन्। बिहीबार बसेको सुरक्षा समितिको बैठकमा गृहमन्त्री खाणले वाङको भ्रमणका बेलामा सुरक्षा व्यवस्था प्रदान गर्न सुरक्षा प्रमुखहरूलाई निर्देशन दिएका हुन्। गृह मन्त्रालयले तीनवटै सुरक्षा निकायलाई निर्देशन दिँदै सम्भावित सुरक्षा चुनौतीको अग्रिम व्यवस्थापन गर्न भनेको छ। विगतमा चीनविरोधी व्यक्ति र संस्थालाई निगरानीमा राख्न गृहले सुरक्षा निकायलाई निर्देशन दिएको हो। प्रहरीले लाजिम्पाटस्थित तिब्बती शरणार्थीको मुख्य कार्यालयलगायत उपत्यकामा रहेका तिब्बती शरणार्थी शिविरमा निगरानी बढाएको छ। ललितपुरको जावलाखेल, काठमाडौंका स्वयम्भू र बौद्धमा शिविर छन्। वाङ नफर्किएसम्म तिब्बती नेता र विगतमा चीनविरोधी प्रदर्शन र गतिविधि गर्दै आएका व्यक्तिमाथि निगरानी राखिने प्रहरी अधिकारी बताउँछन्। गृह मन्त्रालयका प्रवक्ता फडिन्द्रमणि पोखरेलले सुरक्षा योजनाबारे बोल्न नमिल्ने बताए। गृह प्रवक्ता पोखरेलले भने, योबारे बोल्न मिल्दैन। अमेरिकी सहायता परियोजना एमसीसी अनुमोदन भएपछिको परिवर्तित भूराजनीतिक र त्यसले सिर्जना गर्न सक्ने सम्भावित सुरक्षा अवस्था बुझ्न चिनियाँ विदेशमन्त्री वाङ शुक्रबार काठमाडौं आउँदै छन्। एमसीसी आफूविरुद्ध भएको चिनियाँहरूको बुझाइ छ। चिनियाँ राष्ट्रपति सी जिङपिङले एमसीसी अनुमोदन हुनुअगावै नेपालमा वाङको भ्रमण गराउन चाहेका थिए। तर, त्यस बेला समयअनुकूल नभएको भन्दै परराष्ट्र मन्त्रालयले चीनबाट हुने कुनै पनि उच्च स्तरीय भ्रमणका लागि स्वीकृति नदिएको स्रोतले बताएको छ। नेपालमा पछिल्लो पटक भइरहेका राजनीतिक घटनाक्रमलाई बेइजिङले नजिकबाट नियालिरहेको छ। आफ्नो बलियो उपस्थिति जनाउन राष्ट्रपति सीले विशेष दूत बनाई वाङलाई नेपालको तीनदिने भ्रमणमा पठाउन लागेका हुन्। चिनियाँ चासो सुरक्षा, अमेरिकी चिन्ता तिब्बतीलाई कार्ड बीआरआई परियोजना सम्झौतामै सीमित स्थानीय तह निर्वाचन एकीकृत सुरक्षा नीति पारित"
पर्यटनमन्त्री आले आज भारत भ्रमणमा जाँदै,"काठटमाडौं : संस्कृति, पर्यटन तथा नागरिक उड्डयनमन्त्री प्रेमबहादुर आले बिहीबार छिमेकी राष्ट्र भारतको एकदिने औपचारिक भ्रमणका लागि जाँदै छन्। भारतीय सरकार तथा वीङ्स इन्डिया २०२२ ले पर्यटन तथा नागरिक उड्डयनका क्षेत्रमा गर्न लागेको एक कार्यक्रममा सहभागी हुन मन्त्री आले भारत जान लागेका हुन्। भारतको हैदरावादमा हुने उक्त कार्यक्रमको शुक्रबार भारतीय प्रधानमन्त्री नरेन्द्र मोदीले उद्घाटन गर्ने तय भएको बताइएको छ। विभिन्न राष्ट्रका संस्कृति, पर्यटन तथा नागरिक उड्डयनमन्त्री सहभागी हुने उक्त कार्यक्रममा मन्त्री आलेले नेपालको पर्यटन प्रवर्द्धन तथा नागरिक उड्डयनका क्षेत्रमा आफ्ना धारणा राख्ने कार्यक्रम रहेको मन्त्री आलेसँगै उक्त कार्यक्रममा सहभागी हुन जान लागेका नेपाल नागरिक उड्डयन प्राधिकरणका डिडिजी हंशराज पाण्डेयले जानकारी दिए। उनका अनुसार उक्त कार्यक्रममा विशेष गरी मन्त्री आलेले बढीभन्दा बढी पर्यटक भित्रियाउन तथा भारतसँग सिमान जोडिएका यहाँका विभिन्न विमानस्थलमा हवाई रुट खोल्नेलगायत आवश्यक सहयोगका लागि भारत सरकारसँग आग्रह गर्ने कार्यक्रम तय भएको छ । रासस"
"एनआरएनएको महाधिवेशन स्थगित, घले समूहले घोषणा गर्यो यो नयाँ नेतृत्व","काठमाडौं : गैरआवासीय नेपाली संघ (एनआरएनए) को चैत्र १० र ११ गते तय भएको १० औं महाधिवेशन स्थगित भएको छ । उच्च अदालत पाटनले अल्पकालिन अन्तरिम आदेश जारी गरी निर्वाचनसम्बन्धी सबै कामकारवाही नगर्नूनगराउनू भनेको छ । आदेशसँगै एनआरएनएको निर्वाचन समितिले निर्वाचनका सबै काममा रोक लगाएको हो । सबैको अस्तित्व स्वीकार गर्दै अदालतमा गरिएको मुद्धा फिर्ता लिने शर्तमा एनआरएनएमा त्रिपक्षीय सहमति भएको थियो । अध्यक्षका आकांक्षी डाबद्री केसी, कुल आचार्य र रबिना थापाबीच सहमति भइ आगामी कार्याकालका लागि तीन अध्यक्ष बन्ने तय भएको थियो । यता सहमति भएपनि उता पूर्व अध्यक्ष शेष घलेले नयाँ नेतृत्व घोषणा गरेका छन् । आचार्य सहमतिमा नआउँदै उनका पक्षका अमेरिका, बेलायत, अष्ट्रेलिया, जापानलगायतका राष्ट्रिय समन्वय समितिहरुले प्रमुख संरक्षक घलेलाई निर्वाचनको म्यान्डेट दिएका थिए । संघमा देखिएको प्रतिनिधि विवादलाई समाधान गरी संकट समाधान गर्न म्यान्डेट दिइएकोमा दुरुपयोग गरी एकतर्फी रुपमा संघलाई विभाजन गर्ने उद्देश्यले एकपक्षीय निर्वाचन गरिएकोमा आपत्ति जनाएका छन् । त्यतिबेला संघमा देखिएको विवाद समाधानका लागि उच्चस्तरीय समितिले छानबिन गरेबमोजिम वास्तविक प्रतिनिधि समावेश गरी विवाद रहित, स्वतन्त्र निर्वाचन र महाधिवेशन गराउन म्यान्डेट दिएको थियो । तर, म्यान्डेट विपरित विवादास्पद प्रतिनिधि छानबिन नगरी, वास्तविक प्रतिनिधिको नाम प्रकाशित नगरी, एकपक्षीय ढंगले एनआरएनए एनसीसीहरूले सिफारिस गरेका प्रतिनिधिहरुको संलग्नता बेगरै निर्वाचन गरेकोमा आपत्ति जनाइएको विज्ञप्तिमा उल्लेख छ । गैरआवासीय नेपाली संघ (एनआरएनए) अमेरिकाका अध्यक्ष बुद्धी सुवेदीले एनसिसिका अध्यक्षहरुले गत ६ मार्च २०२२ मा म्यान्डेट दिए पनि घलेले दुरुपयोग गरेको जनाएका छन् । म्यान्डेट फिर्ता लिइएको समेत जनाइएको छ । दशौं महाधिवेशनबाट २०२१२०२३ कार्यकालका लागि घलेले बिनोद कुँवरलाई अध्यक्ष बनाएका छन् । उनले उपाध्यक्षमा उमेश पुडासैनी, थर्क सेन, बाबुराम लामा, सुरेन्द्र सिग्देल र महिला उपाध्यक्षमा भोमा लिम्बु, महासचिवमा जानकी गुरुङ, सचिवमा जुनु गुरुङ, कोषाध्यक्षमा डिलाराम खरेल चयन भएको घोषणा गरेका छन् । एनआरएनए नेतृत्वले अदालतको निर्णयलाई सम्मान गर्दै महाधिवेशन स्थगित गरिएको जनाएको छ । विवाद टुंग्याएर छिट्टै १० औं महाधिवेशन गर्ने एनआरएनले जनाएको छ ।"
स्थानीय सरकार पारदर्शी र जनउत्तरदायी हुनुपर्छ : प्रधानमन्त्री देउवा,"स्याङ्जा : प्रधानमन्त्री शेरबहादुर देउवाले स्थानीय सरकार पारदर्शी र जनउत्तरदायी भएर जनताको मन जित्ने गरी अगाडि बढ्नुपर्ने बताएका छन्। स्याङ्जाको चापाकोट नगरपालिका९ सुन्तलीटारमा नवनिर्मित चापाकोट नगरपालिकाको प्रशासकीय भवनको बिहीबार उद्घाटन गर्दै प्रधानमन्त्री देउवाले स्थानीय सरकार जनतासँग प्रत्यक्ष जोडिने भएकाले यसका काम कारबाहीलाई पारदर्शी बनाइ जनउत्तरदायी सरकारको रूपमा अगाडि बढाउनुपर्ने बताएका हुन्। 'स्थानीय सरकार जनतासँग प्रत्यक्ष जोडिने सरकार भएकाले यसका काम कारबाही पारदर्शी र जनउत्तरदायी हुनुपर्छ', प्रधानमन्त्री देउवाले भन, 'स्थानीय सरकारले जनताको मन जित्ने गरी काम गर्नु अहिलेको आवश्यकता पनि हो।' वर्तमान सरकारले स्थानीय निर्वाचनको मिति घोषणा गरेर अघि बढिसकेको तथा निर्वाचन तोकिएकै समयमा निष्पक्ष, स्वतन्त्र र भयरहित वातावरणमा सम्पन्न हुने प्रधामन्त्री देउवाले स्पष्ट पारे। चापाकोट पर्यटकीय तथा धार्मिक दृष्टिले महत्व बोकेको पवित्र कालीगण्डकी नदीको तटमा रहेकाले यहाँको विकास निर्माणका गतिविधिलाई अगाडि बढाउन सबैको सहयोग र सहकार्यबाट मात्रै सम्भव रहेको उनले बताए। रासस"
गल्तीबाट सफलतातर्फ,"सधैं केही सिक्ने चाहना हुनु हामी सबैभन्दा पहिले कसरी बोल्ने ? के गर्ने ? के नगर्ने ? हाम्रो लागि केही सही हो, के गलत ? आदि आफ्ना आमाबुवाबाट सिक्छौं। त्यसपछि स्कुल तथा कलेजबाट अन्य ज्ञान बटुल्छौं। अलिअलि पढिसकेपछि जब हामीले नोकरी या व्यापार आदि गर्न थाल्छौं त्यसपछि सिक्न छोडिदिन्छौं। हाम्रो ध्यान अन्यत्र दौडिन्छ। नाम र दामका लागि भौतारिइरहन्छौं। संसारका प्रायः सफल व्यक्तित्वहरू आफ्नो जीवनमा केही न केही सिकिरहेका हुन्छन्। उनीहरूले ज्ञान बटुल्ने कामलाई पहिलो प्राथमिकतामा राखेर मात्रै अन्य क्षेत्रमा ध्यान दिन्छन्। त्यसैले त सफल व्यक्तिहरू सधैं माथि उठिरहेका हुन्छन्। नयाँ कुरा सिक्न अनेक प्रयोग गरिरहेका हुन्छन्। त्यसैले आफूले जे काम गरे पनि सिकाइलाई पहिलो प्राथमिकतामा राख्नुपर्छ। चाहे सजिलो काम होस् या अप्ठ्यारो अनेक बाधाहरू परिरहेकै हुन्छन्। तिनै असामान्य परिस्थितीलाई नै ज्ञानमा रुपान्तरण गर्न सक्यो भने जीवन अवश्य नै सुखी हुन्छ। कामका सिलसिलामा हुने एउटा गल्तीबाटै दशौं वर्ष अध्ययन गर्दा पनि नपाइने ज्ञान आर्जन गर्न पाइन्छ। गल्ती गरेरै विभिन्न वैज्ञानिकले यति धेरै आविस्कार गरेका हुन्। गल्ती हुन्छ भनेर सिक्न छोड्नु हुँदैन। तर, एक पटक भएको गल्ती कहिल्यै दोहोर्याउनु भने हुँदैन। भएका गल्ती सुधार्दै नयाँ कुरा जान्न, बुझ्न सधैं तयार रहनुपर्छ। लगातारको प्रयासले एकदिन अवश्य सफल भइन्छ। आत्मविश्वासी हुनु आत्मविश्वास नै हाम्रो जीवनको सबैभन्दा ठूलो शक्ति हो। हामीभित्र रहेको आत्मविश्वासलाई कमी हुन दिनुहुँदैन। यसको कमी हुनेवित्तिकै हाम्रो सोच तल्लो स्तरमा झर्छ। हामी आफैंसँग हार खान थाल्छौं। अनि सफलताको ढोका बन्द हुन्छ। त्यसैले आफ्नो आत्मविश्वासलाई दर्बिलो बनाउँदै अगाडि बढ्नुपर्छ। नकारात्मकताबाट टाढै रहनु नकारात्मकता यस्तो रोग हो जसले हामीलाई कहिल्यै माथि उठ्न दिँदैन। यदि हामीले कुनै काम गर्न खोज्यौं भने त्यस विषयमा हुने सकारात्मक कुराभन्दा बढी नकारात्मक कुरा नै पहिले दिमागमा आउँछन्। त्यसबाट हुने फाइदाका कुरा आउनुभन्दा पहिले बेफाइदाका कुरा आइसक्छन्। मनमा डर पैदा हुन्छ। काम गर्ने कि नगर्ने भन्ने दोधारमा परिन्छ। त्यसैले कुनै कदम चाल्दा त्यस विषयका सकारात्मक कुरालाई मात्रै ध्यान दिँदै अगाडि बढ्नुपर्छ। नकारात्मक सोच आउनै दिनुहुँदैन। यदि आइहालेमा पनि तिनीहरूलाई वास्तै नगरी अगाडि बढेमा पक्कै सफल भइन्छ।"
अवैध ढंगले चीन प्रवेश गर्न खोज्ने भारतीय नागरिक कोरला नाकाबाट पक्राउ,"जोमसोम : अवैध ढंगले उत्तरी चीन स्वशासित क्षेत्र तिब्बत प्रवेश गर्न खोज्ने एक भारतीय नागरिक मुस्ताङको कोरलानाकाबाट पक्राउ परेका छन् ।भारतको श्रीनाथपुर त्रिपुरा कलकत्ता घर उल्लेख भएका २१ वर्षीय अब्दुल सुकुर उर्फ राज नाम गरेका भारतीय युवालाई कोरलानाका हुँदै तिब्बत छिर्ने क्रममा बुधबार बिहान १० बजे कोरलानाका स्थित चिनियाँ सुरक्षा अधिकारीहरुले पक्राउ गरेको हो। तिब्बत छिर्ने क्रममा पक्राउ परेका भारतीय युवालाई कोरलानाकामा खटिएका चिनियाँ सुरक्षा अधिकारीले जिल्ला प्रहरी कार्यालय मुस्ताङको समन्वयमा सीमा प्रहरी चौकी लोमान्थाङलाई बुझाएको थियो । युवालाई कोरलानाकाको २४ नम्बर सीमा स्तम्भ कटेर तिब्बत पस्ने क्रममा पक्राउ गरिएको थियो । पक्राउ परेका भारतीय युवालाई सीमा प्रहरी चौकी लोमान्थाङले जिल्ला प्रहरी कार्यालय मुस्ताङमा आवश्यक अनुसन्धानका लागि पठाएको जिल्ला प्रहरी कार्यालय मुस्ताङका प्रहरी निरीक्षक आशिष अधिकारीले जानकारी दिए । पक्राउ परेका भारतीय युवाको साथबाट एक थान सामसुङ मोबाइल पासपोर्ट,परिचयपत्र र नगद १५ सय रुपैयाँ बरामद भएको छ । उक्त भारतीय युवा हेर्दा सामान्य खालका देखिन्छन् ।प्रहरीको बयानमा युवाले आफू एक महिना अधि मात्र नेपाल आएको बताएका छन् ।त्यसपछि उनी तनहुँको आबुखैरनी गाउँपालिका वडा नम्बर १ आबुखैरनीको एक भैसी फार्ममा काम गरेका थिए । प्रहरीको अनुसन्धानमा पक्राउ परेका युवा आफ्नो भैसी फार्ममा एक हप्ता काम गरेको फार्मका मालिक श्रीराम पौडेलले प्रहरी समक्ष बताएका छन् । उनले आफुले पसलमा दुध पुर् याउन जाने क्रममा भारतीय युवालाई बाटोमा हिड्दै गरेको देखेको र त्यसपछि आफ्नो भैसी फार्ममा काममा लगाएको फार्मका मालिक पौडेलले प्रहरीलाई जानकारी गराएका छन् ।त्यसपछि भारतीय युवा पोखरा जान्छु भनी १५ सय रुपैयाँ लिएर हिडेको फार्मका मालिक पौडेलको भनाइ छ । तनहुबाट पोखरा हिँडेका उक्त भारतीय युवा चीनमा काम गर्न जाने भन्दै मुस्ताङबाट कोरलानाका पुगेको प्रहरी निरीक्षक अधिकारीले बताए । उनका अनुसार चीनमा काम गर्दा पैसा बढी पाइने भएकाले त्यहाँको होटल र फ्याक्ट्रीमा काम गर्न जाने उद्देश्यले कोरला पुगेको युवाले प्रहरीको बयानमा उल्लेख गरेका छन् । पक्राउ परेका भारतीय युवाको मोवाईलमा विदेशी संञ्चार माध्यमका विभिन्न एप्स समेत डाउनलोड गरिएको छ । हेर्दा सामान्य लाग्ने पक्राउ परेका उक्त युवालाई मानव सेवा आश्रम बाग्लुङमा पठाउने तयारी भइरहेको जिल्ला प्रहरी कार्यालय मुस्ताङले उल्लेख गरेको छ । प्रहरीका अनुसार यस घटनाबारे संघीय प्रहरी ईकाई कार्यालय काठमान्डौलाई समेत जानकारी गराईएको छ । यसअघि चालु वर्षको साउन २२ गते पनि कोरलानाकाबाट ४४ वर्षीय एक तिब्बती भिक्षु पक्राउ परेका थिए ।लामो समय भारतमा निर्वासित जिवन बिताएका उक्त तिब्बती भिक्षु त्यससमय तिब्बतमा आमा भेट्न भनी लुकिछिपी तिब्बत छिरेका थिए । उनलाई कोरलामा तैनाथ सुरक्षा अधिकारीले पक्राउ गरी मुस्ताङ प्रहरीको जिम्मा लगाएको थियो ।तिब्बतमा सास्कृतिक विद्रोहपछि केही खम्पा बिद्रोहीहरु कोरलानाकाबाट भागेर नेपाल प्रवेश गरेका थिए । कोरलानाकामा खम्पा बिद्रोहपछि मानव तस्करी तथा अवैध क्रियाकलाप बढेपछि चिनले उत्तरी कोरलानाका सुरक्षा निगरानी कडा पार्दैआईरहेको छ । कोरलानाकामा चिनपक्षले अत्याधुनिक उपकरणसहित सीसी क्यामेरा जडान समेत गरेको छ ।"
विभेदको जालो,"जाति तथा रंगभेद उन्मूलनका सन्दर्भमा विश्व मानव समाजमा एक समानताको इतिहास रचिएको पाइन्छ। मानव मर्यादा, आत्मसम्मान, जातीय पहिचान र समानता प्राप्तिको दिशामा निर्भीकताका साथ लड्न प्रेरणा दिएको छ। समानताका पक्षधरहरू कहिलै हार्दैनन् भन्ने प्रमाण र इतिहास रचेको पाइन्छ। मानव सभ्यताको विकाससँगै धेरै प्रकारका विभेद र असमानता पनि सँगसँगै विकसित भए। यस प्रकारका विभेद र असमानताहरूले कहिलै मानव समाजको हित गरेनन्। यिनै विभेदहरूको आडमा कुनै राज्य, समाज र केही व्यक्तिले लामो समयसम्म स्वार्थसिद्ध गरे। मानवता माथि धावा बोले, मानव समाजको उपहास गरे। कहीँ रंग, कहीँ जन्म, कहीँ धर्मको र कहीँ लिंगको आधारमा विभेदको सिर्जनाले मानिसलाई अपहेलना, थिचोमिचो र शोषणको जाँतोले थिचियो। यी सबै शोषणका केही सबल र केही कमजोर अवशेषहरू अहिले पनि समाजमा छन्। विश्वलाई जाति तथा रंगको भेदभावविरुद्धको सफल आन्दोलनको पाठ सिकाउने दक्षिण अफ्रिकी जनता लामो समयदेखि रंगभेदको सिकार हुँदै आएका थिए। सामाजिक विभेदले आक्रान्त बन्दै गएको थियो। गोरा जातिहरूको मनपरी चलिरहेको थियो। काला जातिहरू जो दक्षिण अफ्रिकाका वास्तविक रैथानेहरू थिए। उनीहरूको कुनै लेखाजोखा थिएन। पशु सरह दासदासीका रूपमा किनबेच हुने गर्दथे। घरायसी काम, कृषि मजदुरलगायत यौन शोषणमा परिरहेका थिए। नाफाघाटाका रूपमा काला जातिको व्यापार चलिरहेको हुन्थ्यो। यसै पृष्ठभूमिमा लामो समयको कठोर संघर्षले समानताप्रेमीहरूको अगुवाइमा रंगभेद नीतिविरुद्ध सन् १९६० मार्च २१ को दिन दक्षिण अफ्रिकाको सार्पभिल्ले भन्ने ठाउँमा हजारौंको संख्यामा जुलुस प्रदर्शन भयो। त्यहाँको तानाशाही सरकारले शान्तिपूर्ण जुलुसमाथि निर्मम दमन गर्यो। जहाँ ६९ जना प्रदर्शनकारीले वीरगति प्राप्त गरे। समानताका प्रतीक नेल्सन मण्डेलालाई गिरफ्तार गरी जेल चलान गरियो। हजारौं प्रदर्शनकारीलाई गिरफ्तार गरी निर्मम यातना दिन थालियो। यो घटनापछि विभेदविरुद्धको आन्दोलन विश्वव्यापी रूपमा विस्तार र विकास हुँदै गयो। समानता प्राप्तिको विश्वव्यापी आन्दोलनको प्रभावले नै संयुक्त राष्ट्रसंघले सन् १९६७ देखि २१ मार्चलाई अन्तर्राष्ट्रिय जाति तथा रंगभेद उन्मूलन दिवसको रूपमा मनाउने घोषणा गर्यो। यही ऐतिहासिक दिनको सम्झनामा प्रत्येक वर्ष २१ मार्चका दिन विश्वभर समानता दिवसको रूपमा मनाउने गरिन्छ। समानताका पक्षमा जातीय विभेदको अन्त्य र समतामूलक समाजको स्थापनार्थ नेपालमा पनि थुप्रै योद्धाहरूले बलिदान गरेका छन्। सन् १९६० मार्च महिना (२०१६ ताका) दक्षिण अफ्रिकामा रंगभेदविरुद्धको आन्दोलन चलिरहंँदा नेपालमा प्रजातन्त्र स्थापना भइसकेको ९ वर्ष पुगेको थियो। नेपाली कांग्रेसको नेतृत्वमा दुई तिहाइ बहुमतको सरकार थियो। जसको नेतृत्व विश्वेश्वरप्रसाद कोइरालाले गरेका थिए। विडम्बना तत्कालीन समयमा अछूत मानिने समुदाय जसलाई आज हामी कथित दलित बनाइएका शिल्पी समुदाय भन्दछौं। उनका लागि जंगबहादुर राणाले जारी गरेको १९१० साल (सन् १८५४) को मुलुकी ऐनमार्फत नै समाज र राज्यले शासन गरिरहेको थियो। सन् १९६७ मार्च २१ (विसं २०२३) सम्म आइपुग्दा २०१७ सालमा राजा महेन्द्रले प्रजातन्त्रलाई बन्देज गरी पञ्चायती व्यवस्थाको ६ वर्ष पूरा भएको थियो। राजा महेन्द्रले मुलुकी ऐन १९१० लाई विस्थापित गरी नयाँ मुलुकी ऐन २०२० जारी गरे। जसमा जातीय भेदभाव गर्न नपाइने व्यवस्था राखिएको थियो। जाति तथा रंगभेदको विरुद्धमा देखिएको विश्वव्यापी जनमतको कदर गर्दै संयुक्त राष्ट्रसंघको सन् १९६३ (विसं २०१९) नोभेम्वर २० को सभाबाट सवै किसिमका जातीय भेदभाव उन्मूलन गर्ने (प्रस्ताव १९०४ ) सम्बन्धी अन्तर्राष्ट्रिय घोषणापत्र पारित गर्यो। सामाजिक विषको प्रभाव जहाँ पर्नुपर्ने हो परेको छ। यसको खेती गर्नेहरू हर्षित मुद्रामा देखिन्छन्। समृद्धिको रेलमा शिल्पी समुदाय छुटेका छन्। यही पृष्ठभूमिमा दक्षिण अफ्रिकामा भएको मानव नरसंहारको सम्झना गर्दै १९६७ (विसं २०२३) देखि मार्च २१ लाई अन्तर्राष्ट्रिय जाति तथा रंगभेद उन्मूलन दिवसका रूपमा मनाउने घोषणा संयुक्त राष्ट्रसंघले गर्यो। सन् १९६३ मा पारित अन्तर्राष्ट्रिय घोषणापत्रलाई सन् १९६५ (विसं २०२१) को २१ डिसेम्बरका दिन संयुक्त राष्ट्रसंघको महासभाद्वारा सबै किसिमका जातीय विभेद उन्मूलनसम्बन्धी महासन्धि पारित गरी ४ जनवरी १९६९ देखि लागू भयो। नेपालले सन् १९७० जनवरी ३० मा अनुमोदन गरी एक वर्षभित्रै १ मार्च १९७१ (२०२७ साल फागुन १७ गते) देखि नेपालमा लागू गरेको देखिन्छ। संयुक्त राष्ट्रसंघले १९६७ मार्च २१ लाई अन्तर्राष्ट्रिय जाति तथा रंगभेद उन्मूलन दिवस घोषण गर्नुभन्दा नेपाली प्रजातन्त्र १६ वर्ष जेठो देखिन्छ। तर नेपाली जनता विशेषगरी शिल्पी समुदायले यस दिवसका बारेमा २०४९ साल (प्रजातन्त्र पुनस्र्थापना २०४६ सालपछि) मात्र करिब २७ वर्षपछि थाहा पाए। त्यो पनि राज्यको तहबाट नभई नागरिक समाजमार्फत। यस आधारमा सामाजिक समानताको ब्यारोमिटर कति कमजोर रहेछ भन्ने तथ्य पुष्टि हुन्छ। यसरी हेर्दा कांग्रेसभन्दा राजा महेन्द्र उदार देखिन्छन्। राजनीतिक दलहरू, पञ्चायत र राज्यसंयन्त्र दक्षिण अफ्रिकामार्फत विश्वभर फैलिएको जाति तथा रंगभेदविरुद्धको सफल आन्दोलन जसलाई संयुक्त राष्ट्रसंघले आफ्नो महŒवपूर्ण हिस्साको रूपमा स्वीकार गरिसकेको विश्वव्यापी सन्देशलाई नेपालमा प्रवाह हुन नदिनेमा सचेत देखिन्छन्। नेपाली समाजमा जन्म र जातका आधारमा हुने भेदभाव मन्दविषका रूपमा सदियौंदेखि फैलिएको छ। विषरूपी विभेदले नेपाली समाजलाई चरम रूपमा गाँजेको छ। जन्म, जात र जातिका आधारमा हुने यो अवैज्ञानिक र अमानवीय विभेद अन्त्यका लागि मात्र नभै राष्ट्रनिर्माण र अखण्डताका पक्षमा समेत धेरै उत्पीडित शिल्पी समुदाय (दलित समुदाय भन्ने शब्दको सट्टा शिल्पी शब्द प्रयोग गरिएको छ) ले ज्यान गुमाए। जसको कदर गर्नु त परको विषय भयो। तिनीहरूको अभिलेख र इतिहास राख्नसमेत राज्य तयार देखिँदैन। सामाजिक समानता, न्याय र मानवअधिकारका लागि जुनसुकै आन्दोलनका मोर्चामा शिल्पी समुदायले बलिदान गर्दै आफ्नो कोटा चुक्ता गरेका छन्। विभिन्न तन्त्र वा राजनीतिक व्यवस्था फेरिए पनि शिल्पी समुदायले महसुस गर्न सक्ने परिवर्तन भएको छैन। यस विषयमा राज्य र राज्यका नाइकेहरू मौन छन्। नयाँ नेपालको बहससंगै देशलाई पश्चगमनको भड्खालोमा पार्ने षड्यन्त्रमा व्यस्त छन्। पश्चगामीहरूको मनोबल बढेको छ। सामाजिक विषको प्रभाव जहाँ पर्नुपर्ने हो परेको छ। यसको खेती गर्नेहरू हर्षित मुद्रामा देखिन्छन्। समृद्धिको रेलमा शिल्पी समुदाय छुटेका छन्। गन्तव्यमा नपुगी दिशाविहीन भएका छन् तिनै शिल्पी समुदाय आज जातीय भेदभाव र छुवाछूतको मारमा बाँच्न बाध्य छन्। सामाजिक, सांस्कृतिक, आर्थिक र राजनीतिक बहिष्करणमा छन् र न्यायबाट बञ्चित जीवन जिउन बाध्य छन्। हाम्रो समाज र देश अहिले कुन नीतिबाट चलेको छ ? मनुस्मृतिमा वर्णन गरिएको समाज र अहिलेको समाजमा के भिन्नता छ ? पृथ्वीनारायण काल, राणाकाल, पञ्चायतकाल, प्रजातन्त्र र वर्तमान गणतन्त्रात्मक व्यवस्था। तन्त्र मात्रै फेरिएर तर शिल्पी समुदायले भोग्नु परेको विभेदको स्वरूप उही छ। आजसम्म विभिन्न बहानामा यी समुदायले अनाहकमा ज्यान गुमाउनु परेकै छ। समाज रूपान्तरण किन हुन सकेन ? पटकपटक राजनीतिक परिवर्तनहरू भएकै छ। कटु सत्य के हो भने जातीय चरित्र बोकेको नेपाली समाजमा क्रियाशील पुरातन यथास्थितिवादी राजनीतिक पार्टीहरूले मतदान प्रणाली बिथोलिने र सत्ताबाट बाहिरिने डरले सामाजिक रूपान्तरणको मुद्दा पार्टीको मुद्दा बनाउन सकेनन्। विभेद र असमानतालाई सहेर बस्नु भनेको वर्तमानमा दास, गुलाम र भावी पुस्ताका लागि अँध्यारो सुरुङमा धकेल्नु हो। शिल्पी समुदायका केही राजनीतिक, सामाजिक, आर्थिक, सांस्कृतिक र उपल्लो अनुहारका बीचमा दिवसको रूपमा विसं २०४९ सालमा आएको यो विषय सन् १९६३ (विसं २०१९) नोभेम्बर २० को सभाबाट सबै किसिमका जातीय भेदभाव उन्मूलन गर्ने (प्रस्ताव १९०४) सम्बन्धी अन्तराष्ट्रिय घोषणापत्र पारित अन्तर्राष्ट्रिय घोषणा पत्रलाई सन् १९६५ (विसं २०२१) को २१ डिसेम्बरका दिन संयुक्त राष्ट्रसंघको महासभाद्वारा सबै किसिमका जातीय विभेद उन्मूलनसम्बन्धी महासन्धिका रूपमा पारित भइसकेको थियो। हामीले दिवसका रूपमा मनाउने गरियो। विभिन्न राजनीतिक पार्टी र तिनका भातृ संगठनले भन्दा पनि सामाजिक संघसंस्थाहरूले मनाउने प्रचलनको विकास भएको पाइन्छ। संयुक्त राष्ट्रसंघको महासभाद्वारा पारित महासन्धिको मर्म र भावना अनुरूप यसलाई नेपाली समाज रूपान्तरणको सेतु बनाउन सकेको देखिँदैन। अर्कोतर्फ यो महासन्धि र जाति तथा रंगभेद उन्मूलन दिवस (२१ मार्च) पनि नेपालमा आइपुग्दा दलित महासन्धि र दिवसमा परिणत गराउने प्रयत्न भयो र अझै जारी छ। नेपाली समाज विभेदमा आधारित पुरातनवादी समाज हो भन्ने कुरा माथि पनि चर्चा गरियो। यहाँ प्याजको पत्र जस्तै सामाजिक असमानता र विभेद छ। मैथली ब्राह्मण र उपाध्याय ब्राह्मण बीच, उपाध्याय ब्राह्मण र जैसी ब्राह्मणका बीच, जैसी र क्षेत्रीका बीच, क्षेत्री र रानाभाटबीच, ठकुरी र हमालका बीच, जनजाति जनाजाति बीच, कथित दलित दलितका बीच भेदभाव र असमानता छ। यस दृष्टिकोणबाट हेर्दा सबै किसिमका जातीय विभेद उन्मूलनसम्बन्धी महासन्धि र जाति तथा रंगभेद उन्मूलन दिवस (२१ मार्च) उल्लेखित सबै भेदभावमा बाँच्न बाध्य सबै जाति र समुदायले साझा रूपमा मान्नुपर्ने हुन्छ। तर यस्तो हुन सकेको छैन। यसर्थ रंगभेद उन्मूलन दिवस (२१ मार्च)को अर्थपूर्ण विकास, उपादेयता र महŒव प्रष्ट भएको छैन। समाजमा जुन जाति वा समुदायले जातीय विभेदको थालनी गर्यो, राज्य शक्तिको आडमा हुर्काउने र संस्थागत गर्ने काम आजसम्म गरेको छ। यो राज्यको हरेक निकायमा त्यही जाति वा समुदायले पकड जमाएको छ। नीति बनाउनेले आफू बाँधिने नीति भुलेर पनि बनाउँदैन। तर हामी अनवरत रूपमा अनुनय र विनयको भाषामा समानताको अधिकार मागिरहेका छौं। तर ती नै छद्मभेषी गुरुहरूको वरिपरि पुस्ता दरपुस्ताले घुमिरहेका छन्। समस्या कहाँ छ ? समाधान कसरी हुन्छ ? विडम्बना जति धेरै पार्टी खुल्छन्। त्यति नै समूहमा विभाजित भएर कथित दलितको मुक्ति खोजेर हुन्छ ? यस्तो पाराले कथित दलितका आवाजलाई कसले सुन्छ ? दलित मुक्तिको आवाज मुक्त कण्ठले वाचन गर्ने नेताहरूले सोच्नुपर्छ कि पर्दैन ? यो गम्भीर षड्यन्त्रलाई ? फुटाउ र शासन गर भन्ने मन्त्र बाहिर आएको थाहा छैन ? खोई त्यसबाट पाठ सिकेर आफूलाई सुधारेको ? सामाजिक सहअस्तित्व, सहकार्य, समभाव र समान सहभागिताको सुनिश्चितता गरेका पार्टीहरूको खोजी शिल्पी समुदायले गरिरहेका छन्। जुनसुकै तन्त्र वा नेता फेरिए पनि आजसम्म नफेरिएको सामाजिक मनोविज्ञानको गम्भीर समीक्षा र शल्यक्रिया अपरिहार्य भएको छ। झुट र लुटको खेती मौलाएको राजनीतिलाई शिल्पी समुदायले आत्मसम्मान, समानता र सामाजिक न्यायको भरपर्दो विकल्प खोज्न अब ढिला गर्नु आत्मघाती हुनेछ। विभेद र असमानतालाई सहेर बस्नु भनेको वर्तमानमा दास, गुलाम र भावी पुस्ताका लागि अँध्यारो सुरुङमा धकेल्नु हो।"
'विपक्षी दलका भ्रमलाई कांग्रेसले चिर्नुपर्छ',"दमौली : नेपाली कांग्रेसका वरिष्ठ नेता रामचन्द्र पौडेलले कांग्रेसले गरेका कामका बारेमा जनतालाई जानकारी गराएर आगामी निर्वाचनमा मत माग्नुपर्ने बताएका छन्। कांग्रेस व्यास नगरपालिका२ ले बिहीबार दमौलीमा आयोजना गरेको भेलालाई सम्बोधन गर्दै उनले कांग्रेसले सरकारको नेतृत्व गर्दा गरेका कामका बारेमा जनतालाई जानकारी गराउनुपर्छ भने। उनले भने, 'विपक्षी दलहरुले जनतालाई भ्रममा पार्ने कोशिश गरिरहेको छन्। त्यस्ता भ्रमलाई कांग्रेसले चिर्न सक्नुपर्छ।' कांग्रेसका बारेमा जनतालाई बुझाउन हरेक नेता तथा कार्यकर्ताले अध्ययन, चिन्तन र मनन गर्नुपर्ने वरिष्ठ नेता पौडेलको भनाइ थियो। फरक प्रसङ्गमा उनले व्यास नगरपालिकालाई प्रकृतिमैत्री बनाउने चुनौती थपिएको बताए। नगरपालिकाभित्र बनेका संरचनाले नगर क्षेत्र साँघुरिँदै गएकामा उनले चिन्ता व्यक्त गरे। कांग्रेसका केन्द्रीय सदस्य मधु आचार्यले पार्टी सरकारमा हुँदा भएका राम्रा कामका बारेमा प्रचार गर्नुपर्नेमा जोड दिए। कांग्रेस जिल्ला सभापति जितप्रकाश आलेले कांग्रेसले आचरण सुधार गर्नुपर्नेमा जोड दिँदै योग्य, क्रियाशील र क्षमतावानलाई स्थानीय चुनावमा टिकट दिइने बताए। रासस"
प्रधानमन्त्रीद्वारा ऋषिङको भवन उद्घाटन कार्यक्रम : एमालेले बहिष्कार गर्ने,"तनहुँ : प्रधानमन्त्री शेरबहादुर देउवाद्वारा बिहीबार तनहुँ ऋषिङ गाउँपालिकाको नवनिर्मित प्रशासकीय भवन उद्घाटन कार्यक्रम छ। सो कार्यक्रम नेकपा एमालेले बहिष्कार गर्ने भएको छ। नेकपा एमाले ऋषिङ गाउँ कमिटीले एक विज्ञप्ती जारी गर्दै प्रधानमन्त्री देउवा सहभागी हुने कार्यक्रम बहिष्कार गर्ने घोषणा गरेको हो। गाउँपालिकाको केन्द्रका विषयलाई लिएर एमाले ऋषिङले शिलान्यास गर्दा पनि विरोध गरेको थियो। विसं २०७३ सालमा केन्द्रको विषयलाई लिएर सर्वदलीय समितिले सिफारिस गरेको र स्थानीय पुन: संरचना प्राविधिक सहयोग समितले गरेको निर्णय सर्वस्वीकार्य हुँदाहुँदै गाउँपालिकाले अर्को निर्णय गरी स्थान परिवर्तन गरेको भन्दै एमालेले विरोध गर्दै आएको छ। पार्टीले केन्द्रको विषयमा असहमती जनाइ विगतदेखि नै ज्ञापन पत्र, विरोध सभा र ऋषिङ बन्द जस्ता विरोधका कार्यक्रम गर्दै आएको र पुरानो मान्यता यथावत रहेकाले कार्यक्रममा सहभागी हुन नसकिने ऋषिङ गाउँ कमिटीका सचिव कविराज श्रेष्ठले बताए। आफ्नै निर्णयलाई लत्याउँदै नेपाली काँग्रेसको निश्चित मान्छे भएको ठाँउमा गाउँपालिकाको केन्द्र बनाइएकाले विरोध गरिएको नेकपा एमाले जिल्ला कमिटीका अध्यक्ष श्रीप्रसाद श्रेष्ठले बताए। ऋषिङ गाउँपालिका अभेगमा छ, धेरै गाविसहरु मिलेर बनेको छ, उनले भने, सबैलाई केन्द्र पर्ने ठाउँमा तोकिएको स्थान छोडेर आफ्नै निर्णयलाई लत्याउँदै अनकन्टार र नेपाली काँग्रेसको निश्चित मान्छेहरु भएको ठाउँमा केन्द्र बनाउने पहलकदमी भयो। यसमा हाम्रो विरोध हो। भोलि जनताले देख्ने, बुझ्ने बताउँदै उनले सत्य कुरा स्थापित गर्नका लागि पनि विरोध गरिएको बताए। उनले भने,यो विरोध विशुद्ध जनताको पक्षमा छ। एमाले भएको ठाउँमा बनाऔं भनेको होइन। पहिला जुन निर्णय गरियो, त्यहि अनुसार गरौं भन्ने हाम्रो माग हो। यो भवनलाई हामीले मान्यता दिएका छैनौँ, हाम्रो विरोध यथावत छ। '"
स्थानीय तह निर्वाचन एकीकृत सुरक्षा नीति पारित,"काठमाडौं : सरकारले स्थानीय तह निर्वाचन एकीकृत सुरक्षा नीतिपारित गरेको छ। गृहमन्त्री बालकृष्ण खाणको अध्यक्षता बिहीबार बसेको सुरक्षा समितिको बैठकले स्थानीय तह निर्वाचनलाई लक्षित गरेर स्थानीय तह निर्वाचन एकीकृत सुरक्षा नीतिपारित गरेको हो। सुरक्षा समिति बैठकले निर्वाचनका लागि आवश्यक पर्ने एकीकृत सुरक्षा नीति पारित गरेको छ, गृह मन्त्रालयका प्रवक्ता फणिन्द्रमणि पोखरेलले भने, अब निर्धारित स्थानीय तह निर्वाचन र अन्य निर्वाचन पनि त्यही सुरक्षा नीति अनुरुप सम्पन्न गर्न सजिलो हुन्छ। निर्वाचन निष्पक्ष र भयरहित रूपमा सम्पन्न गर्न नीतिले सहयोग पुर्याउँछ। बैठकमा सुरक्षा निकायका प्रमुखहरूले वर्तमान सुरक्षा अवस्था र निर्वाचन सम्पन्न गर्न गर्नुपर्ने कार्यबारे धारणा राखेका थिए। बैठकमा आगामी सुरक्षा चुनौति र ती चुनौतिको सम्बोधन गर्न अपनाउनुपर्ने रणनीतिबारे सदस्यहरूले धारणा राख्नुभयो, प्रवक्ता पोखरेलले भने। बैठकमा शुक्रबारबाट हुन लागेको चिनियाँ विदेशमन्त्री वाङ यीको तीन दिने नेपाल भ्रमणमा सुरक्षाको व्यवस्थापन कसरी गर्ने भन्ने विषयमा छलफल भएको छ। बैठकमा गृहमन्त्री खाणले चिनियाँ विदेशमन्त्री वाङको भ्रमणका बेलामा आवश्यक सुरक्षा व्यवस्था प्रदान गर्न सुरक्षा प्रमुखहरूलाई निर्देशन दिए। भ्रमण शान्तिपूर्ण रूपमा सम्पन्न गर्न आफूहरूले कार्ययोजना बनाएको सुरक्षा प्रमुखहरूले बैठकमा बताएका थिए। कोको थिए सहभागी ? गृहमन्त्री खाणको अध्यक्षतामा भएको बैठकमा गृहसचिव टेकनारायण पाण्डे, रक्षासचिव किरणराज शर्मा, नेपाली सेनाका रथी बालकृष्ण कार्की, नेपाल प्रहरीका महानिरीक्षक शैलेश थापा, सशस्त्र प्रहरी बलका महानिरीक्षक शैलेन्द्र खनाल, राष्ट्रिय अनुसन्धान विभागका प्रमुख यदुनाथ खरेल, गृहप्रवक्ता पोखरेलसहितको सहभागिता थियो।"
उत्तर कोरियाद्वारा 'अज्ञात क्षेप्यास्त्र' प्रहार,"उत्तर कोरिया : उत्तर कोरियाले बिहीबार एक 'अज्ञात क्षेप्यास्त्र' प्रहार गरेको दक्षिण कोरियाको सेनाले जनाएको छ। आणविक हतियार सम्पन्न राष्ट्र उत्तर कोरियाले गरेको क्षेप्यास्त्र प्रहारको यो पछिल्लो शृङ्खला हो। 'उत्तर कोरियाले पूर्वतर्फ अज्ञात प्रक्षेपण प्रहार गरेको छ,' संयुक्त सेना प्रमुखले एक विज्ञप्तिमार्फत जनाएका छन्।"
चीनमा घाँस निर्यातको तयारी,"काठमाडौं : सरकारले चिनियाँ विदेशी मन्त्री वाङ यीको नेपाल भ्रमणका क्रममा घाँस निर्यात सम्झौताको तयारी गरेको छ। नेपाल चेम्बर अफ कमर्सद्वारा बुधबार आयोजित कार्यक्रममा बोल्दै कृषिमन्त्री महिन्द्र राय यादवले यसबारे जानकारी दिएका हुन्। नेपालबाट घाँस निकासी गर्ने नीति थिएन। हामीले घाँस निर्यात गर्न सक्ने नीति मंसिरमै मन्त्रिपरिषद्बाट पास गरिसकेका छौं, उनले भने, अहिले उत्पादनमा धेरै सुधार भएको छ। निर्यात गर्न सक्ने अवस्थामा छौं। चीन सरकारका तर्फबाट मस्यौदा बनेर आएको प्रोटोकलमा नेपाल सरकारको सुझाव समावेश गरी स्वीकृत गरिएको थियो। प्रशोधित घाँस चीन निर्यात गर्नका लागि दुई देशबीच सम्झौता गर्न बनाइएको प्रोटोकलमा सरकारले स्वीकृत गरेको बताएको छ। यस्तै प्रोटोकल चाइना सरकारबाट पनि स्वीकृत भएको कृषि मन्त्रालयका प्रवक्ता प्रकाशकुमार सञ्जेलले बताए। दुई देशबीच हस्ताक्षर भएपछि चीनमा घाँस बिक्री गर्न बाटो खुल्छ। तर तोकिएको मापदण्डअनुसारको गुणस्तर नेपालले पूरा गर्नुपर्ने हुन्छ। घाँस निर्यात गर्नका लागि थुप्रै मापदण्ड छुट्ट्याइएको छ। जस्मा घाँसको गुणस्तर कस्तो हुनुपर्ने, के के अवस्थामा चीनले किन्छ वा किन्दैन, भन्नेबारे मापदण्ड छ। घाँस निर्यात गर्न सक्ने नीति मन्त्रिपरिषदबाट पास भइसकेको चितवनसहित केही जिल्लामा हेलेज घाँसको व्यावसायिक उत्पादन विदेशमन्त्री आएको मौकामा हस्ताक्षर भएमा चितवनमा व्यावसायिक रूपमा भएको घाँस उत्पादन निर्यात गर्न बाटो खुल्छ, प्रवक्ता सञ्जेलले भने। प्रोटोकलले नेपालका घाँस उत्पादक एवं व्यवसायीलाई प्रत्यक्ष आर्थिक मद्दत गर्ने उनले बताए। हाल चितवनलगायतका केही जिल्लामा हेलेज घाँस व्यावसायिक रूपमा उत्पादन भइरहेको छ। चितवनमा चिनियाँ र नेपालीको समूहले हेलेज घाँस उत्पादन गरिरहेका छन्। सो व्यवसायले निर्यात केन्द्रित ठूला व्यवसायीलाई फाइदा पुर्याउनेछ। तीन खम्बे नीतिमा सहकार्य गर्दै तीन खम्बे कृषि नीतिअन्तर्गत चेम्बरले सरकारसँग सहकार्य गर्ने भएको छ। बाँझो जमिन उपयोगमार्फत कृषि उत्पादन अभियान सुरु गरेको चेम्बरले सरकार, निजी क्षेत्र र सहकारीमार्फत उत्पादनदेखि बजारीकरणसम्म सहकार्य गर्न प्रस्ताव गरेको हो। कार्यक्रममा कृषिमन्त्री यादवसँग चेम्बरले आत्मनिर्भर कृषिका लागि सहकार्य गर्न प्रस्ताव गरेको हो। चेम्बरका अध्यक्ष राजेन्द्र मल्लले कृषि उत्पादनदेखि बजारीकरणलाई सहकारीको अवधारणामा लैजानुपर्ने बताए। ३० प्रतिशत बाँझो जमिनलाई उत्पादनमूलक क्षेत्रमा लगाउन सरकार, निजी क्षेत्र र सहकारीले सहकार्य गर्नुपर्नेमा अध्यक्ष मल्लले जोड दिए। युवाहरूलाई व्यावसायिक खेतीमा आकर्षित गर्न चेम्बरले समन्वय गर्ने उनले जानकारी दिए। जमिन बाँझो राखेर चामल, मकै, तरकारी, फलफूल, घिउ तेल, चिनीसमेत आयात गर्दा मुलुकले थेग्नै नसक्ने गरी व्यापार घाटा बढेको अध्यक्ष मल्लको तर्क छ। सरकारले उपयुक्त लगानीको वातावरण बनाइदिने हो भने निजी क्षेत्र कृषिमा लगानी गर्न तयार छ, अध्यक्ष मल्लले भने। कृषि अनुदान लिएर जग्गाको कारोबार भइरहेको गुनासो बढेको उनको भनाइ छ।"
एमाले केन्द्रीय कमिटी बैठक जारी : स्थानीय तह निर्वाचनको घोषणापत्रबारे छलफल,"काठमाडौं : प्रमुख प्रतिपक्षी दल नेकपा एमालेको केन्द्रीय कमिटी बैठक बिहीबार पनि जारी छ। बबरमहलस्थित एक बैंक्वटमा जारी बैठकमा स्थानीय तहको निर्वाचनको घोषणापत्रबारे छलफल हुनेछ। निर्वाचनको रणनीति बनाउन एमालेले बैठक बोलाएको हो। बैठकमा बुधबार अध्यक्ष केपी शर्मा ओलीले प्रस्तुत गरेको राजनीतिक प्रतिवेदनमाथि छलफल गरेर पारित गर्ने कार्यसूची छ। बैठकको सुरुवातमा विभिन्न पार्टी परित्याग गरि एमाले प्रवेश गरेकालाई ओलीले स्वागत गरेका थिए। एमालेले स्थानीय तह निर्वाचनलाई जनादेश र परमादेशबीच जनमत संग्रहका रूपमा लिनुपर्ने बताएको छ। राजनीतिक प्रतिवेदनमा स्थानीय निर्वाचनलाई सामान्य, नियमित र सहज अवस्थाको मान्न नहुने उल्लेख छ। यो निर्वाचन सामान्य, नियमित र सहज अवस्थामा हुँदै छैन। यो त जनादेश र परमादेशबीचको जनमत संग्रहका रूपमा हुँदै छ, प्रतिवेदनमा लेखिएको छ, राष्ट्रिय स्वाभिमानका पक्षधर र बाह्य शक्तिहरूका लागि कम्फर्टेबलहरूका बीचमा हुँदैछ। राजनीतिक स्थायित्वका पक्षधर र अस्थिरताका संवाहकहरूबीच हुँदैछ। बैठकमा लागि ११ वटा कार्यसूची प्रस्तुत गरिएको थियो। अध्यक्ष ओली राजनीति प्रतिवेदन पेस गरेपछि महासचिव शंकर पोखरेलले केन्द्रीय कामबारे जानकारी दिएका थिए। केन्द्रीय सदस्यसँग प्रतिवेदनका विषयमा लिखित राय माग गरिएको छ। बिहीबार केन्द्रीय सदस्यले लिखित राय पेस गर्नेछन्। समृद्ध नेपाल, सुखी नेपाली को राष्ट्रिय आकांक्षा पूरा गर्ने अभिभारा एमालेको काँधमा छ : ओली जनताको घरदैलोमा पुग्ने स्थानीय तह हो, बहुमत प्राप्त नभए सहज हुँदैन : ओली स्थानीय निर्वाचन जनमत संग्रह"
सुनसरीवासीलाई निजी हतियार बुझाउन प्रशासनको निर्देशन,धरान : वैशाख ३० गते हुने स्थानीय निर्वाचन शान्तिपूर्वक सम्पन्न गर्नका लागि सुनसरीवासीलाई स्थानीय प्रशासनले निजी हतियार तत्काल बुझाउन निर्देशन गरेको छ। जिल्ला प्रशासन कार्यालय सुनसरीले सार्वजनिक सुचनामार्फत जिल्लावासीले अनुमति लिएर राखेका हतियार पन्ध्र दिनभित्र बुझाउन आग्रह गरेको छ। सुनसरीका विभिन्न व्यक्तिले अनुमति लिएर घरमा राखेका हतियारले स्थानीय निर्वाचनमा शंका उत्पन्न गराउने र हतियारको दुरुपयोग हुन सक्ने भन्दै शान्ति सुरक्षा मजबुत बनाउनका लागि हतियार बुझाउन निर्देशन गरिएको सुनसरीका प्रमुख जिल्ला अधिकारी इन्द्रदेब यादवले बताएका छन्। उनले जिल्लाका विभिन्न स्थानीय निकायमा सर्वसाधारणले दर्ता गरेर राखेका निजी हतियार नजिकैको प्रहरी कार्यालयमा राख्न निर्देशन गरिएको बताए। सुनसरीमा ४ सय ८८ जनाले जिल्ला प्रशासन कार्यालय सुनसरीमा अनुमति लिएर हतियार घरमा राखेका छन्। जिल्ला प्रशासनमा दर्ता गरी राखेका सबै हतियार र गोली बुझाउन निर्देशन गरिएको र अटेर गरे हतियार जफत गरिने प्रजिअ यादवले चेतावनी दिएका छन्। उनले निर्वाचन सकिएको महिनादिनभित्र हतियार र गोली सम्बन्धित व्यक्तिलाई नै फिर्ता गर्ने बताए। निर्वाचनमा अनुमति लिएर राखिएका हतियार पनि सुरक्षामा चुनौति हुने भन्दै उच्च सर्तकता अपनाएर हतियार संकलन गर्न लागिएको प्रजिअ यादवको भनाणइ छ। उनले प्रहरी मार्फत अनुमति लिएर हतियार राखेका व्यक्तिहरुलाई सुचना पुर्याइ सकिएको पनि जानकारी दिए।
आगो ओकल्ने चिसो एष्ट्रे,"काठमाडौं : अँ, साँच्चै कवि भुपि शेरचनले चिसो एष्ट्रे कविता किन लेखे होलान् ? सायद उनलाई पनि यो सहरप्रति विरक्ती हुँदो हो। या चारभन्ज्याङभित्र रहेको यो काठमाडौंले उनको सपना खोसी पो दियो कि ? अथवा मुटुभरि आगो ओकल्दै सहर पसेका उनी सबथोक गुमाएर फर्किए कि ? उनले कवितामा भनेका छन् यहाँ जो आउँछन्, मुटुभरि आगो, ओठभरि ज्वाला बोकेर आउँछन् यहाँ जो बस्छन्, हत्केलाभरि खरानी र आँखाभरि धुवाँ बोकेर बस्छन् र यहाँबाट जो जान्छन् पोल्टाभरि निभेका विस्वासहरु र सपनाहरु सोहोरेर जान्छन् यसतो छ यो चारभन्ज्याङको खाल्डो एउटा चिसो एस्ट्रे जस्तो छ। चुरोटको तातो धुँवा घुटुक्क निलेर बाँकी रहेको ठुटो थन्क्याउने काममा प्रयोगमा आउँछ एष्ट्रे। कवि भुपि शेरचनले सहरलाई चिसो एष्ट्रे देख्छन्। यहाँ स्वार्थी मानिस छन्। सबै प्राप्त गर्न मात्रै खोज्छन्। लिन खोज्छन्, लुट्न खोज्छन्। भुपिकै कविताजस्तै छ पहाडी कुनाको गाउँबाट एउटा झोला बोकेर सपनाको सहर पसेको मदनको कथा पनि। गत शुक्रबारदेखि देशभर प्रदर्शनमा आएको फिल्म चिसो एष्ट्रेको दृष्यसँगै मदन अर्थात दिव्यदेवको कथा अघि बढ्छ। मदनसँगै नवीन लम्साल ज्याकी, निकुन श्रेष्ठ रोनी, शुशिल राज पाण्डे बिक्कि,, रोबिन तामाङ बबि दाइ, सुष्टि श्रेष्ठ शालिनता को कथालाई बोकेका चिसो एष्ट्रे निकै राम्रो फिल्म हो। दिन्स पाल्पालीको स्क्रिप्ट शक्तिशाली छ। पाल्पालीले आफ्नै शब्दलाई फिल्मका पात्रमाथि प्रभावकारी तरिकाले उतारेका छन्। फिल्मलाई महेसबाबु तिमल्सिना र प्रविन स्याङवोले निर्माण गरेका हुन्। फिल्म उनी पाल्पाली निर्देशक मात्रै नभएर शक्तिशाली कवि पनि हुन् भन्ने आभास हुन्छ। दर्शकले फिल्ममा भरपुर मनोरन्जनसंगै काठमाडौं खाल्डोभित्रको सुन्दरता नजिकबाट नियाल्छन्। मदन, ज्याकी र रोनीको दैनिकीमा आफ्नै जीन्दगीलाई प्रत्यक्ष अनुभुत गर्छन्। सहरमा आएर आधुनिक हुने मन कसलाई पो लाग्दैन र ? पैसा कमाउने, कार चढ्ने मन कसको नहोला? कहिल्यै परिवर्तन नहुने गाउँको दुखले गर्दा सहर पलायन भएको मदनलाई पनि यस्तै रहर छ। ऊ आधुनिक बन्न, फेसनेबल कपडामा सजिन चाहन्छ। सगरमाथा जस्तै अग्लो छ उसको सपनाको संसार पनि। क्लवमा गीत गाउने रोनीलाई उत्कृष्ट गीत निकालेर चर्चा कमाउने रहर छ। ऊ चाहन्छ उसको गीतले जताततै तहल्का कमाओस्। भुपी गल्लीमा हल्लाखल्ला गर्ने ज्याकी गल्लीमा एकछत्र राज गर्न चाहन्छ। सहरमा हरेकको बेग्लै सपना छ, रहर छ। भीडले सहरको सुन्दरता बिगारेकोमा चिन्तित देखिन्छे शालिनता। इन्टलेसन आर्टमा रुची राख्ने ऊ प्राकृतिक रुपमा सुन्दर ठाउँमा क्याफे चलाउँछे। सहरलाई सेता पुतलीको सुन्दरतामा भर्न चाहन्छे। जब मानिसलाई पिरले थिच्छ, दु:खले सताउँछ। भविस्यको चिन्ताले दु:खी बनाउँछ। उसले पुतलीको सुन्दरता र स्वतन्त्रता हेरेर सन्तृष्टी प्राप्त गर्छ भन्ने ठान्छे ऊ। भन्छे, हामीले यो भ्यालीलाई एष्ट्रे बनाइदियौं। गाउँबाट आएको सोझो ट्याक्सी चालक मदनलाई भेटाएकी उसले मदनमा हरेक दिन देखापर्ने फरक फरक परिवर्तनले छक्क पर्छे। मदनको व्यवहारमा शंका लागेपछि ऊ सोध्छे, 'तिमीले ड्रक्स गर्छो हो ? यदि तिमीले मलाई फेरि भेट्न आयौ भने मदन, म आशा गर्छु त्यही पुरानो मदन भेट होस्।' मदन जीवन चलाउन ट्याक्सी चलाउँछ। सहरको रंगीन तालमा मिसिन चाहन्छ। शालीनतासँग अव्यक्त प्रेममा परेको छ। अङ्गेजी किताब पढ्छ। संगीत सुन्छ। मुड चलेको बेलामा कविता कोर्छ। फिल्ममा गाउँबाट सहर पसेको ठिटोले आफ्ना सपना पूरा गर्ने ध्याउन्नमा चुकाउनुपर्ने मुल्यलाई चित्रण गरिएको छ। फिल्मका दृष्यमा धेरैपटक दर्शकले आफ्नै जिन्दगी भेट्छन्। सपना देखेर सहर पसेका तमाम युवाहरुको यर्थाथ हो चिसो एष्ट्रे। कविताको पङ्क्तिसँगै सहरको भीडमा हिंडिरहेको मदन पटकपटक अफ्ठ्यारोसँग लड्छ, जुध्छ र ठोक्कीन्छ। सहरको भीडमा आत्मिय बनेका ज्याकी, मदन र रोनीको मित्रता अन्तिमसम्म टिक्न सक्दैन। शालीनतासँगको प्रेम र आत्मिक अनुभुतिमा कटिबद्ध मदन, ज्याकी र रोनीको व्यवहारले रन्थनिन्छ। अन्तत तिनै जनाबीच झगडा पर्छ। ज्याकी र मदनको द्वन्द्वसँगै फिल्म सकिन्छ। चिसो एष्ट्रेमा विषयवस्तु विशेष छैन। कलाकारको अभिनय, निर्देशक पाल्पालीको निर्देशन र स्क्रिप्टले यसलाई विशेष बनाएको छ। फिल्मलाई पोयट्रिक शैलीमा ढालेर मिठास भर्नु निर्देशकीय कुशलता हो। फिल्मको प्रत्येक संवादले दर्शक तान्छ। प्रत्येक शब्द र संवादमा फिल्म लेखकको मेहनत झल्किन्छ। दिव्यदेवको बेजोड स्वरमा पृष्ठभुमिमा घन्किने कविताको भाव र मनोवाद फिल्मको सशक्त पक्ष हो। क्यामराम्यानले यो फिल्ममा निकै कुशलता देखाएका छन्। ससाना लाग्ने गल्ली र चौताराहरुलाई सुन्दर तरिकाले कैद गरेका छन्। हामीले हरेक दिन हिडने, कुद्ने र विरुप लाग्ने काठमाण्डौका बाटो घाटो र गल्लीहरु फिममा निकै सुन्दर देखिन्छ। कीर्तिपुरको बाघभैरव डाँडो होस् या बौद्ध स्तुपा परिसर निकै सुन्दर देखिन्छ। चिसो एष्ट्रेका दृष्यमा समावेश रंगको समायोजन विशेष छ। पुराना स्मरणलाई श्यामसेत रंगमा उतारिएको छ भने आउने नयाँ सपनालाई रंगीन दृष्यमा सजाइएको छ। पृष्ठभुमिमा बजिरहने आवाजमा मिठास छ। फिल्मको अर्को विशेषता भनेको कलाकारको दमदार अभिनय हो। सबै कलाकार आफ्नो भुमिकामा परिपक्क देखिन्छ। पैसा जित्नको लागि क्यासिनो छिरेका मदन, ज्याकी र रोनी पेशवर जस्तै लाग्छन्। भुमिकामा घुल्न सक्नु र दुरुस्तै अभिनय गर्न सक्नु कलाकारको विशेष खुवि हो। भुपि गल्लिको डन बनेको ज्याकीको अभिनय तारिफयोग्य छ। सामान्य गाउँले ठिटो देखिने दिव्यदेवले मदनको भुमिकामा न्याय गरेको छ। शालीनताको अभिनय र संवादमा भने केही अपुर्णता झल्किन्छ। कही कतै केही छुटेजस्तो लाग्छ। फिल्मको कथा पूर्ण हुँदाहुँदै पनि केही छुटेजस्तो देखिन्छ। फिल्मभर नै प्रयोगमा आइरहने भुपि गल्लीको पहिचान प्रस्ट छैन। गल्लीहरु नै अस्पष्ट छन्। सहरमा संघर्ष गरिरहेका युवाहरुले पैसा कहाँबाट कमाउँछन् प्रस्ट छैन। शालीनताले सहरभरि उडाउन चाहने सेता पुतली र चिसो एष्ट्रेबीचको सम्वन्ध अस्पष्ट छ। पटकपटक द्वन्द्व भैरहेने ज्याकी र विक्कीबीचको झगडाको मुख्य कारण नै बुझ्न सकिंदैन। उनीहरु एकअर्कालाई देख्नासाथ किन झगडा गर्छन् ? कमजोरी भएर पनि कलाकारको जोडदार अभिनयले फिल्म राम्रो बनेको छ।"
रुसले युक्रेनको राजधानीबाट चेर्निभ जोड्ने पुल ध्वस्त पार्यो,"किभ : रुसले युक्रेनको उत्तरी सहर चेर्निभ र राजधानी कीभ बीचको देस्ना नदीमा रहेको पुल ध्वस्त पारेको युक्रेनका अधिकारीहरूले बताएका छन्। यसले चेर्निभदेखि कीभसम्मको यातायात सञ्चालनमा बाधा पुगेको छ। युक्रेनको मानवअधिकार ओम्बड्सम्यान ल्युडमिला डेनिसोभले यो पुल सहरमा मानवीय सहायता पुर्याउन र फसेका नागरिकहरूलाई उद्धार गर्न प्रयोग भइरहेको बताए। 'नगरमा बिजुली, खानेपानी छैन, यहाँ ग्यास पनि छैन, पूर्वाधार ध्वस्त भएको छ,' उनले भने। क्षेत्रीय प्रशासनका प्रमुख व्याचेस्लाभ चाउसले एक भिडियो बयानमा सहायता अझै पठाइने र युक्रेनको विजयपछि नयाँ पुल बनाइने बताए। बीबीसी"
पृथ्वीको रक्षा सबैभन्दा ठूलो कर्तव्य हो,"डा बन्दना शिभा भारतीय वैज्ञानिक एवं सामाजिक अभियन्ता हुन्। यतिमै सीमित छैन उनको परिचय। अन्नकी देवी। पर्यावरण योद्धा। इकोफेमिनिस्ट, दार्शनिक र लेखिकाको रूपमा पनि डा शिभा चर्चित छिन्। सन् १९५२ भारतको उत्तराखण्डस्थित देरादुनमा जन्मिएकी उनी आमासँगै खेतीपाती र गाईगोठ गर्दागर्दै प्रकृति र पर्यावरणसँग नजिकिइन्। लन्डनस्थित वेस्टर्न ओन्टारियो विश्वविद्यालयबाट भौतिकशास्त्रअन्तर्गत क्वान्टम सिद्धान्तमा विद्यावारिधि गरेकी उनले अन्ततः पर्यावरण र जैविक विविधताको क्षेत्रलाई आफ्नो कर्मक्षेत्र बनाइन्। जलवायु परिवर्तन न्यूनीकरण र जैविक विविधता संरक्षणमा उनका धेरै दशक बिते। सन् १९८२ मा रिसर्च फाउन्डेसन फर साइन्स, टेक्नोलोजी एन्ड इकोलोजी नामक संस्था स्थापना गरी सोहीमार्फत पर्यावरणको क्षेत्रमा अझै सक्रियता बढाइन्। डा शिभाले हालसम्म २० भन्दा बढी पुस्तकहरू लेखिसकेकी छन्। उनले द भायलेन्स अफ द ग्रिन रेभुलुसन नामक पुस्तकमार्फत हरित क्रान्तिको आलोचना गर्दै विश्वको ध्यान आफूमाथि केन्द्रित गर्न सफल भइन्। अनुवंशिक रूपमा परिमार्जित बिउको विरोधी आन्दोलनसँग सम्बन्धित उनको सक्रियताका लागि उनलाई अक्सर अनाजकी गान्धी (गान्धी अफ ग्रेन) पनि भनिन्छ। उनले सन् १९९१ मा नभदानिया नामक संस्था स्थापना गरेर सोमार्फत जैविक स्रोतहरूको विविधता र अखण्डतालाई संरक्षण गर्नुका साथै जैविक खेती र निष्पक्ष व्यापारको प्रवद्र्धनमा राष्ट्रिय अभियान सुरु गरिन्। यसमार्फत उनले विशेषगरी स्थानीय र देशी बिउबिजनको प्रयोग तथा संरक्षण गरी भावी पुस्तालाई हस्तान्तरण गर्नेमा जोड दिइन्। बीउबिजन लोप भए खाद्य संकटको खतरा आइपर्ने उनको तर्क छ। विश्व चर्चित टाइम पत्रिकाले इनभाइरोमेन्टल हिरोको संज्ञा दिएको डा शिभासँग अन्नपूर्णकर्मी रामकला खड्का र नीतु घलेले गरेको कुराकानी। तपाईं झन्डै पाँच दशकदेखि जैविक विविधता संरक्षणमा लाग्नु भएको छ। दिगोपनाका लागि जैविक विविधता संरक्षण किन महत्त्वपूर्ण छ ? जैविक विविधता नै जीवन हो। यस ग्रहमा रहेको जैविक विविधता जीवन बुन्ने धागो मात्र नभई महिलाको जीविकोपार्जनको एउटा आधार पनि हो। महिला जैविक विविधताको अर्थतन्त्रमा बाँच्छन्। योभन्दा महत्त्वपूर्ण विषय यो हो कि, यही विविधताका कारण जलवायुमा सन्तुलन हुन्छ भन्ने धेरैलाई थाहा नै छैन। त्यसैले जब हामी विविधता नष्ट गर्छौं, हामी जलवायुलाई नष्ट गर्छौं। यसले हाम्रो ग्रह र महिलामाथि जलवायु परिवर्तनको जोखिम झन् बढाउँछ। कुनै पनि वातावरणीय संकट आइपरे त्यसको पीडा महिलाले बढी बेहोर्नु पर्छ। त्यसैले महिलालाई जलवायु परिवर्तनको बारेमा कसरी सचेत गराउन सकिएला ? अति न्यून वर्गका महिलासँग मिलेर मैले करिब पाँच दशक काम गरेको छु। त्यसैले महिलाले जलवायु परिवर्तन बुझ्दैनन् भन्ने होइन। जलवायु परिवर्तनको सबैभन्दा ठूलो मारमा परेका समूह पनि यिनै हुन्। तर, कुनै पनि निर्णय गर्ने तहमा उनीहरूको आवाज सुनिँदैन। निर्णयहरू तिनैले लिन्छन् जसले प्रदूषणमार्फत जलवायु परिवर्तन निम्त्याइरहेका हुन्छन्। यसैका माध्यमबाट धेरै आम्दानी गर्न चाहन्छन्। त्यसैले मेरो सुझाव यो छ कि, महिलाको कुरा सुन्नुहोस्। उनीहरूको आवाजलाई निर्णायक तहसम्म पुर्याउनुस्। जलवायु समस्याजस्तै जलवायु समाधानलाई पनि अपहरण गर्न खोज्ने पुँजीवादी पितृसत्तालाई कहिले अनुमति नदिनुहोस्। दक्षिण एसियाका धेरै देशमा जीविकोपार्जनको मुख्य माध्यम नै कृषि हो। यद्यपि यसलाई निम्न स्तरको पेसा मानेर महिलाको काँधमा थुपारिन्छ। कृषिमा दिगोपना र महिला सशक्तीकरणलाई कसरी सँगै लैजान सकिएला ? पृथ्वीमैत्री र महिलाले नेतृत्व गरेको कृषिकर्म निम्न स्तरको काम होइन। यो सबैभन्दा महत्त्वपूर्ण पेसा हो भनेर देखाउन मैले ४५ वर्ष बिताएँ। कृषि कर्म गर्ने महिलाको मूल्यांकन र सम्मानमात्र नभएको हो। खाना मानिसको पहिलो आवश्यकता हो। हामी कसरी खाद्यान्न उब्जाउँछौं भन्ने विषयले जलवायु परिवर्तन हुन्छ कि हुँदैन भन्ने निर्धारण गर्छ। ५० प्रतिशत हरितगृह ग्यासहरू औद्योगिक विश्वव्यापीकरण प्रणालीबाट निम्तिएका छन्। ७५ प्रतिशत माटो र पानीको विनाश पनि यसैबाट भएको छ। त्यसैले हामीले नवदानिया संस्थामार्फत कृषिलाई महिलाको ज्ञान र अभ्यासमा आधारित भएर गर्नुपर्छ भन्ने मान्यतालाई अगाडि बढायौं। महिला जैविक विविधताको अर्थतन्त्रमा बाँच्छन्। योभन्दा महत्त्वपूर्ण विषय यो हो कि, यही विविधताका कारण जलवायुमा सन्तुलन हुन्छ भन्ने धेरैलाई थाहा नै छैन। हामी कसरी खाद्यान्न उब्जाउँछौं भन्ने विषयले जलवायु परिवर्तन हुन्छ कि हुँदैन भन्ने निर्धारण गर्छ। ५० प्रतिशत हरितगृह ग्यासहरू औद्योगिक विश्वव्यापीकरण प्रणालीबाट निम्तिएका छन्। हरित क्रान्ति असफल हुनुको अर्को कारण धानपछि गहुँ जस्तो एकल खेती प्रणाली पनि हो। यस्तो प्रणालीले माटोको गुणस्तर घटाउनुका साथै खोलानाला सुकाइदिएको छ। कृषिमा जति विविधता भयो, उति उत्पादन बढ्छ। महिलाको ज्ञान र जैविक विविधतामा आधारित कृषिले दक्षिण एसियाका दुई गुणा जनसंख्यालाई खुवाउन पुग्छ। ७५ प्रतिशत दीर्घ रोगहरू औद्योगिक कृषिबाट निम्तिन्छन्। यसको समाधान पर्यावरणीय कृषि (इकोलोजिकल एग्रिकल्चर) हो। यो नै सबैभन्दा बढी महत्त्वपूर्ण स्वास्थ्य समाधान पनि हो। त्यसैले कृषिलाई सहायक गतिविधिका रूपमा होइन, स्वस्थ जनसंख्याको लागि प्रमुख क्षेत्रको रूपमा हेरिनुपर्छ। विषादीयुक्त खानाका कारण कैयौं रोग निम्तिरहेका छन्। यसको समाधान स्वस्थ खानाबाटै हुन्छ। त्यसैले कृषिलाई महिलाको हातमा सुम्पिनु नै सबै समस्याको मुख्य समाधान हो। हरित क्रान्ति अभियानमा विश्व जुटेको छ। तर, तपाईंले भने यसको आलोचना गर्नुभयो नि, कारण के होला ? हरियोको अर्थ हरियो नै हुनुपर्छ। यसले पारिस्थितिक प्रणालीअनुसार काम गर्नुपर्छ। यो क्रान्तिकारी हुनुपर्छ र जनताबाटै आउनुपर्छ। विषादीसँग जोडिएका विषय हरियो होइन। मैले यसको बारेमा आलोचनात्मक हुने निर्णय गरेका कारण हरित क्रान्तिको आलोचना गरेको होइन। यसको अभियान पहिलो पटक सुरु गरेको पञ्जाबमा किन हिंसा भड्कियो भनेर मैले बुझ्ने प्रयास गरें। पञ्जाबको हिंसामा करिब ३० हजारले ज्यान गुमाए। कार्बन उत्सर्जनमा कुनै पनि भूमिका ननिभाउने नेपाल जस्तो राष्ट्रको भूमि उनीहरूले प्रयोग गर्नेछन्। विडम्बना के हो भने जसले कार्बन उत्सर्जन नै गर्दैन उसैसँग कार्बन प्रदूषण गर्नेहरूले कार्बन किनिरहेका छन्। सन् १९८४ मा भोपालमा विषादी कम्पनीमा ग्यास चुहावट भएर उक्त दुर्घटना भएको थियो। त्यसपछि मैले द भायलेन्स अफ द ग्रिन रेभुलुसन नामक पुस्तक लेखें। हरित क्रान्तिले कसरी माटो, पानी आदिलाई विनाश गर्छ र किसानलाई बर्बाद पार्छ भन्ने प्रष्ट्याएँ। त्यही कारणले किसान क्रोधित भए। सन् १९८४ को पञ्जाब हिंसा तिनै किसानको आन्दोलन थियो। हरित क्रान्तिका परियोजनाहरूको निरन्तरता विरुद्धमा भारतीय किसानहरूले करिब १४ महिनासम्म सडकमा विरोध गरेका थिए। हरित क्रान्ति असफल हुनुको अर्को कारण धानपछि गहुँ जस्तो एकल खेती प्रणाली पनि हो। यस्तो प्रणालीले माटोको गुणस्तर घटाउनुका साथै खोलानाला सुकाइदिएको छ। यही कारण पञ्जाब पनि निकै सुक्खा भूमिमा परिणत भएको छ। आमाको जैविक विविधतायुक्त खेतीमा हुर्केकी मान्छे हुँ म। त्यसैले मैले जैविक विविधताविरुद्ध एकल खेती प्रणालीमा अनुसन्धान गर्ने निर्णय गरेँ। तस्बिर : सुनीता डंगोल जैविक विविधताले खाद्यान्न उत्पादनलाई बढाउने मेरो अनुसन्धानको निष्कर्ष आयो। त्यसैगरी पारिस्थितिक कृषिले पनि अधिक खाद्यान्न उत्पादन गर्ने देखियो। नयाँ र आधुनिक जातका खाद्यान्नमा भन्दा पुराना जातमा धेरै पोषण तत्व पाइन्छ। त्यसैले कृषिलाई पुनर्जीवित गर्ने हो भने रसायनलाई त्याग्नुपर्छ। जैविक खेती प्रणालीमा जानुपर्छ। जमिनमा पानीका मूल फुटाउन पनि रसायनयुक्त खेती त्याग्नुपर्छ। डाक्टरहरूका अनुसार धेरै स्वास्थ्य समस्या माटोमा प्रयोग गरिने रसायन र त्यहाँबाट उत्पादन हुने खानाकै कारण निम्तिएका छन्। त्यसैले जैविक प्रणालीमा जानुभन्दा अरू उपाय छैन। म किसानलाई धेरै आदर गर्छु। मेरा लागि कृषिमा लागेका हरेक दिदीबहिनी सम्मानजनक जीवनको हकदार छन्। जैविक विविधताको संरक्षण र दिगो कृषि प्रणालीको विकास गर्न आदिवासी समुदायको भूमिका कत्तिको महत्त्वपूर्ण हुन्छ ? समथल मैदानहरूमा विशाल औजारहरू प्रयोग गर्न सकिन्छ। तर, अहिंसात्मक र नम्र तरिकाले कसरी खेती गर्ने भन्ने पनि हाम्रै हातमा छ। हामीले हाम्रो भूमिसँग व्यवहार गर्ने तरिकामा अहिंसा दर्शाउनु धेरै महत्त्वपूर्ण छ। अर्को कुरा, अमेरिकाको मध्यपश्चिमी भागमा मकै र भटमास मात्रै खेती गरिन्छ। इन्धन र पशु आहारको लागि यसको उत्पादन गरेको पाइन्छ। तर, पहाडका प्रत्येक उचाइमा भिन्न खेतीहरू गरिएको देखिन्छ। त्यसैले पहाडी क्षेत्र जैविक विविधताको भण्डार हो। जैविक विविधता बढाउन कृषि, वन तथा चरण क्षेत्र पनि व्यवस्थित गरिनुपर्छ। जति धेरै विविधता भयो, त्यति नै जलवायु परिवर्तनका लागि लचिलो हुन सक्छ। हामी अहिले जलवायु परिवर्तनमै बाँचिरहेका छौं। अहिले धेरै अनियमित वर्षा हुन्छ। हाम्रो मौसमी ढाँचा अस्थिर बनेको छ। त्यसैले विविधतालाई बढाउनु पर्छ। यही वैज्ञानिक सिद्धान्त हो र यसका लागि आदिवासी समुदायको भूमिका निकै महत्त्वपूर्ण मानिन्छ। भारतको पञ्जाब र हरियाणा राज्यको कृषि अभ्यासले बढाएको प्रदूषण नेपालसम्म पनि आइपुगेको एक अनुसन्धानले देखाएको छ। यस्ता सीमापार प्रदूषणले जलवायु परिवर्तनमा कस्तो प्रभाव पारेको छ ? हरित क्रान्ति अमेरिकाले रसायन बेच्न ल्याएको अभियान हो। बिउमाथि आफ्नो नियन्त्रण कायम गर्ने उनीहरूको नीति हो। ठूलो मात्रामा खेती गर्दा, उत्पादन भित्र्याउन जानेहरूले बिरुवाको माथिल्लो भाग मात्र काट्छन्। जब कुनै महिला किसान बाली भित्र्याउन जान्छन्, उनीहरूले बोटबिरुवालाई फेदैसम्म काट्छन्। किनकि उनीहरूले ती बोटहरू जनावरहरूलाई खुवाउन वा कम्पोस्ट मल बनाउन प्रयोग गर्छन्। जब हरित क्रान्ति सुरु भयो, जैविक विविधता छाडेर एकल खेती प्रणाली सुरु भयो। बजारमा बिक्री हुने भागलाई मात्र खेतमा काटियो। अन्यलाई काम नलाग्ने फोहोरका रूपमा खेतमै जलाइयो। यही जलाइएको फोहोरलाई पञ्जाबमा हरित क्रान्तिको संज्ञा दिइयो। त्यही प्रदूषण सीमा नाकासम्म पुग्यो। यही कृषि अभ्यासलाई निरन्तरता दिइरहे यसले सीमापार क्षेत्रका जलवायु परिवर्तनमा ठूलो प्रभाव पार्न सक्छ। यस्ता प्रदूषण दक्षिण एसिया र विश्वकै लागि ठूलो समस्या बन्न सक्छ कि ? हावामा नाइट्रस अक्साइडको मात्रा पहिले नै धेरै छ। यो कार्बनभन्दा तीन सय गुणा बढी हानिकारक छ। यसलाई आँखाले देख्न सकिन्न। तर केही रासायनिक मलका कारण पहिले नै यो ग्यास वातावरणमा अत्यधिक मात्रामा छ। त्यसैले यो पहिलेदेखि नै एउटा ठूलो समस्याका रूपमा रहेको छ। त्यसैगरी पानीको अभाव पनि हिजोआज ठूलो समस्या बनेको छ। एकल खेती प्रणालीले पनि यसमा थप असर पुर्याइरहेको छ। अनुवंशिक रूपमा परिमार्जित बोटबिरुवा उत्पादन पनि यसको अर्को कारण हो। एमाजोन क्षेत्रमा जंगल जलाउने र त्यहाँ भटमास खेती गर्ने कामले पनि विश्वकै जलवायुलाई प्रभाव पारेको छ। जलवायु परिवर्तनमा सहयोग पुर्याउने विभिन्न प्रक्रियाहरूले नै खडेरी र भोकमरी निम्त्याइरहेका छन्। अन्ततः यो विषय भनेको पोषण र जैविक विविधतासँगै गाँसिएको छ। त्यसैले पञ्जावको समस्या आफ्नो ठाउँमा छ। यस्तो खालको खेती प्रणालीले यो ग्रहलाई नै क्षति पुर्याइरहेको छ। यस्ता खेतीका लागि अनुदान दिइन्छ जसले गर्दा उनीहरूको एकाधिकार हुन्छ। यस्ता खेतीबाट उत्पादन हुने तेल पेटका लागि राम्रो मानिन्न। विगत २०३० वर्षयता मानवजातिलाई लागेका रोग पनि यिनैका कारण हुन्। विषाक्त खानेकुरा खाएरै क्यान्सर निम्तिन्छ। विभिन्न रोगहरूमध्ये ७५ प्रतिशत खानाबाटै आउँछ। विश्वका केही कम्पनीहरूले बिउ र रसायनमाथि नियन्त्रण कायम गरेका छन्। उनीहरूलाई म जंक फुड उद्योग भन्न चाहन्छु। उनीहरूले नै खाद्यान्नलाई विषादीयुक्त खानामा परिणत गर्छन् र हामीलाई रोगी बनाउँछन्। जलवायु परिवर्तन र विषादी प्रयोगबीचको सम्बन्धलाई कसरी लिनु भएको छ ? औद्योगिक कृषिका लागि जैविक विविधताबाट एकल खेती प्रणालीमा परिणत हुनु जरुरी छ। यस्ता एकल खेती प्रणालीलाई धेरै रसायनको आवश्यकता पर्छ। यी नाइट्रोजनयुक्त रसायनिक मलले हरितगृह ग्यासहरू उत्सर्जन गर्छन्। कीटनाशक औषधिले माहुरीहरूलाई मार्छ र बिरुवाको परागसेचन प्रक्रियामा असर पुर्याउँछ। यसको मतलब जलवायु बिग्रिँदै जान्छ। त्यसैले जलवायु परिवर्तनको मुख्य कारण रासायनिक कृषि हो। विश्वमा रहेका ८० प्रतिशत आदिवासी जनजातिको जलवायु परिवर्तनमा न्यून भूमिका रहन्छ। तर, जलवायु परिवर्तनबाट बढी प्रभावित उनीहरू नै हुने भएकाले यसलाई कसरी कम गर्न सकिएला ? दक्षिण एसियाली मुलुकमा आदिवासी, जनजाति, महिला र किसान एकजुट हुनु आजको आवश्यकता हो। हामीलाई विभाजित गर्न धेरै पैसा खर्च भइरहेको छ। विभाजन गरेर शासन जमाउने काम निरन्तर जारी छ। प्रत्येक आदिवासी समुदायसँग शक्ति हुनुपर्छ। र त्यो समुदायमा महिलाले नेतृत्व गर्नुपर्छ। महिलालाई नेतृत्वदायी भूमिका दिने संस्कृति हामीले बसाल्नुपर्छ। जलवायुले निम्त्याउने जोखिमका लागि तयार रहन सिकाउनुपर्छ। पैसा कमाउनेहरूलाई के मूल्यवान् छ भनेर निर्णय गर्न दिइनुहुन्न। हाम्रो खानाको निर्णय पनि उनीहरूको हातमा सुम्पिनु हुँदैन। आफ्नो अन्तस्करणले जे भन्छ, त्यसै अनुसार निर्णय लिनुपर्छ। पृथ्वीको रक्षा गर्नु हाम्रो सबैभन्दा ठूलो कर्तव्य हो। जलवायु परिवर्तनका कारणले हिमालमा हिउँ सुक्दैछ र हिमनदीहरू पग्लने क्रममा छन्। यस्तो समस्यालाई कसरी सम्बोधन गर्न सकिन्छ ? पहाडको पानी कृषिमा उपयोगी हुन्छ। यसले आधा मानवताको विश्वास र जीविकामा सघाएको छ। त्यसैले यदि कुनै गल्ती भए, हिमाल पग्लन थाल्छ। यसले बाढी पहिरोलगायतका विपद् निम्त्याउँछ। जब हिमनदीहरू फुट्छन्, पानीको अभाव सुरु हुनेछ। हाम्रा क्षेत्रहरू मरभूमिमा परिणत हुनेछन्। यसबारेमा हामीले सोच्न थालेको छैनौं। अर्को भनेको न्यायको मुद्दा हो। पहाडी जनताले जलवायु नष्ट गरेका होइनन्। सन् १९९२ मा सम्पन्न पृथ्वी शिखर सम्मेलनमा जैविक विविधतासम्बन्धी महासन्धि तयार पार्ने क्रममा मैले विभिन्न देशका सरकारसँग काम गरेँ। त्यतिबेला प्रदूषकले कर तिर्नुपर्छ भन्ने सिद्धान्त आयो। मुठ्ठीभरका व्यवसायी र केही देशले हाम्रा हिमनदी पगाल्ने काम गरिरहेका छन्। त्यसैले प्रदूषण फैलाउनेहरूले नै हानिको भुक्तानी गर्नुपर्छ र मानवलाई बाँच्ने वातावरण दिनुपर्छ। जलवायु परिवर्तनपछि दक्षिण एसियामा बसाइँसराइको समस्यालाई कसरी लिनु भएको छ ? दक्षिण एसियाका हिमालमा हिउँ पग्लँदैछन्। समुद्र सतहमा वृद्धि हुँदैछ। यसका कारण आधा जनसंख्या जलवायु शरणार्थी बन्दैछन्। यदि हामीले यसको मानवीय समाधान समयमै पत्ता लगाएनौंं भने यो सैन्य समस्या बन्नेछ। यसका लागि सेना परिचालन गरिनेछ। र त्यो निकै गम्भीर विषय बन्न सक्नेछ। विश्वमै ठूलो समस्या बन्दै गएको खडेरी र भोकमरी कसरी न्यूनीकरण गर्न सकिन्छ ? जलवायु परिवर्तनमा सहयोग पुर्याउने विभिन्न प्रक्रियाहरूले नै खडेरी र भोकमरी निम्त्याइरहेका छन्। अन्ततः यो विषय भनेको पोषण र जैविक विविधतासँगै गाँसिएको छ। कि त यी सबै नष्ट भएर हाम्रा लागि समस्या उत्पन्न गर्नेछन्। कि त यसले हामीलाई बढी पोषण र बढी पानी दिनुका साथै माटोको उर्बरता बढाउनुका साथै जलबायु परिवर्तनको मुद्दालाई सम्बोधन गर्नेछ। त्यसैले यी फरक समस्या भए पनि यिनका समाधान एउटै छ। आदिवासी समुदायका ज्ञानलाई प्रयोग गर्ने, महिलाको ज्ञानमा आधारित भएर कृषि कर्म गर्नु र पृथ्वीविरुद्धको युद्ध रोक्नु यसको समाधान हो। नेपाल सरकारले गत वर्ष विश्व बैंकसँग कार्बन व्यापार सम्झौता गरेको छ। यस्ता सम्झौताले कार्बन उत्सर्जन कम गर्न कत्तिको सहयोग पुर्याउँला ? यो सम्झौता भएकै हो भने, नेपाल सरकारले आफ्नो खेतीमाथि नियन्त्रण गुमाउनेछ। यहाँका किसानले अब आफ्नो इच्छानुसार खेती गर्न पाउने छैनन्। यसलाई म कार्बन उपनिवेशीकरण भन्न रुचाउँछु। जति पनि देशहरूले कार्बन घटाउने कुरा गरिरहेका छन्, उनीहरूले कार्बन उत्सर्जन जारी राख्नेछन्। कार्बन उत्सर्जनमा कुनै पनि भूमिका ननिभाउने नेपाल जस्तो राष्ट्रको भूमि उनीहरूले प्रयोग गर्नेछन्। विडम्बना के हो भने जसले कार्बन उत्सर्जन नै गर्दैन उसैसँग कार्बन प्रदूषण गर्नेहरूले कार्बन किनिरहेका छन्। त्यसैले उनीहरूले प्रदूषण जारी राख्नेछन् र यहाँको जमिनमा पनि कब्जा जमाउनेछन्। यस व्यापारमा नेपालीले आफ्नो वनमाथि नियन्त्रण गुमाउनेछन्। त्यसैगरी यहाँको कृषिमाथि पनि उनीहरूकै नियन्त्रण कायम हुन सक्नेछ। जलवायु परिवर्तनलाई न्यूनीकरण गर्न स्थानीय ज्ञानले कसरी सहयोग पुर्याउन सक्छ ? जलवायु परिवर्तनको असरलाई कसरी पारिस्थितिक रूपमा समाधान गर्ने स्थानीय ज्ञानबाट आउँछ। अहिले पानीका मुहान सुक्दै गएपछि खानेपानीको जोहोमा महिला लामो दूरी हिँड्न बाध्य छन्। त्यसैले खानेपानीको संकट निम्त्याउने जुनसुकै विषयलाई रोक्नु पर्छ। त्यसैगरी जलवायु समस्या निम्त्याउने जुनसुकै कुरालाई रोक्नुपर्छ र त्यसपछि न्याय र समाधान खोज्नुपर्छ। रुखबिरुवा रोपेर र वनजंगलको संरक्षण गरेर हामीले पानीका मुहान जोगाउन र तिनमा पुनः मूल फुटाउन सक्छौं।"
"चुनावसम्म गठबन्धन रहन्छ,टिकट पाए कैलालीबाटै लड्छु : डाआरजु राणा","कैलाली : नेपाली कांग्रेसकी नेतृ डाआरजु राणा देउवाले अहिलेका सत्ता गठबन्धनका राजनीतिक दलहरु आमागी निर्वाचनमा पनि मिलेर जाने बताएका छन्। उनले अहिलेकै सत्ता गठबन्धनको जनादेश मिलेर जाँदा देशलाई अघि बढाउन सकिन्छ भन्ने कुरा प्रमाणित भइसकेकाले यही जनादेशको गठबन्धन निर्वाचनमा पनि कायम गरेर जाँदा राम्रो हुने बताइन्। नेतृ डा राणाले स्थानीय चुनाव तोकिएकै समयमा हुनेमा ढुक्क रहन सबैलाई आग्रह गरिन्। उनले भनिन् ,'संविधानको प्रावधानअनुसार नै निर्वाचन हुन्छ, निर्वाचन नहुने भन्ने कुरा खाली हल्ला मात्रै हो, हामीहरु सबै अब निर्वाचनको तयारीमा लाग्नुपर्छ ।' नेपाल प्रेस युनियन कैलालीले बिहीबार धनगढीमा आयोजना गरेको कार्यक्रममा नेपाली कांग्रेसका केन्द्रीय सदस्यसमेत रहेकी डा देउवाले एक प्रसङ्गमा आगामी निर्वाचनमा कांग्रेसले जनताले रुचाएको व्यक्तिलाई नै टिकट दिने बताइन्। उनले भनिन्,' जनताले रुचाएको, जनतासँगै रहेको, स्थानीय स्तरमा जनताका समस्यासँग जानकार रहेको र उनीहरुका आवश्यकताबारे जानकार रहेको व्यक्तिलाई नै पार्टीले टिकट दिन्छ ।' स्थानीय तह भनेका जनताको घरआँगनकै सरकार भएकाले उनीहरुका सुख, दुःखमा साथ दिने र अनुभवी व्यक्तिलाई नै पार्टीले टिकट दिने भन्दै त्यस्ता व्यक्तिलाई जिताएर पठाउन कांग्रेसका समग्र कार्यकर्तालाई आह्वान पनि गरिन्। उनले आफ्ना विषयको एक प्रश्नमा आफू कैलालीका जनतासँग भिजिसकेकाले पार्टीले टिकट दिए फेरि पनि यहीँबाट निर्वाचन लड्ने बताइन्। नेतृ डा देउवाले कांग्रेसका नेता तथा कार्यकर्तालाई आगामी निर्वाचनमा मिलेर र एकजुट भएर लाग्न आग्रह पनि गरिन्।"
नीति कथा : कर्मको फल,"धेरै वर्षअघिको कुरा हो। एउटा देशका राजाले एउटा ढुंगा बाटोमा राखे। त्यसपछि उनी आफैं लुकेर बसे। उनलाई यो ढुंगा कसैले बाटोबाट बाहिर सार्छन् कि भन्ने हेर्नु थियो। उनी त्यसलाई निगरानी गर्न थाले। त्यो देशका केही धनी व्यापारी र दरबारियाहरू पनि त्यही बाटो हुँदै आएको उनले देखे। तर, उनीहरूले त्यो ढुंगा सारेनन्। हेरेर गए। धेरै समयसम्म राजाले चियो गरे। सो बाटो हुँदै धेरैले यात्रा गरे। घुमफिर गरे। बाटोमा राखेको ढुंगाले हिँड्न असहज भए पनि अप्ठ्यारो गरेर हिँडे तर, कसैले बाटो सफा गर्न ढुंगा सारेनन्। उल्टै राजालाई दोष लगाउँदै भने सडक सफा नगर्ने यो देशको राजा कस्तो रहेछन्। नागरिक यसरी ढुंगामा अल्झिऊन भन्ने लाग्छ कि क्या हो ? दिनभर राजाले त्यो बाटो भएर हिँड्नेको कुरा सुने। गाली सुने। साँझ पर्न लागेको थियो। त्यहीँ बाटो भएर एक जना गाउँका किसान आए। दिनभर सबैको गाली सुनेका राजालाई किसानले पनि गाली गर्लान् भन्ने लागेको थियो। तर, उनले सोचेभन्दा नतिजा फरक आयो। उनको साथमा तरकारी बोक्ने ठूलो डोको पनि थियो। डोको छेउमा बिसाए। आफ्नो भए जतिको बल प्रयोग गरेर सडकबाट ढुंगा हटाउने प्रयास गरे। धेरै धक्का दिएपछि र तनाव बेहोरेपछि, उनी अन्तमा सफल भए। बाटोबाट घचेडेर उनले छेउमा नसर्ने गरी राखे। फर्किएर आफूले बिसाएको डोको लिन लागेका थिए पहिले ढुंगा भएको ठाउँमा त एउटा सानु झोला देखे। त्यो झोलालाई पहिले ढुंगाले थिचेको थियो। के रहेछ भनेर खोलेर हेर्दा त्यहाँ सुनका पैसा थियो, साथमा एउटा कागजमा सानु सूचना पनि राखिएको थियो। त्यो सूचनामा लेखिएको थियो यो सुनको पैसा त्यसको हो, जसले ढुंगा पन्छाएर बाटो सफा बनायो। राजाले आफ्नो देशका नागरिकको बानी बुझ्न त्यो ढुंगा सडकमा राखेका थिए र जो मेहनती छ त्यो जाँच्न खोजेका थिए। नैतिक शिक्षा : जो परिश्रमी छ, त्यसले फल अवश्य पाउँछ।"
आज पनि मेघ गर्जनसहित पानी पर्ने,"काठमाडौं : देशका उच्च पहाडी तथा हिमाली भूभागमा आंशिकदेखि सामान्य बदली रही पहाडी भेगका केही स्थानमा मेघ गर्जनचट्याङसहित हल्का वर्षाको सम्भावना रहेको छ। पश्चिमी न्यून चापीय प्रणालीको प्रभावले देशका उच्च पहाडी र हिमाली भूभागमा आंशिकदेखि सामान्य बदली भई प्रदेश नं १, बागमती, गण्डकी र कर्णाली प्रदेशका पहाडी भेगका थोरै स्थानमा मेघ गर्जनचट्याङसहित हल्का वर्षाको सम्भावना रहेको जल तथा मौसम पूर्वानुमान महाशाखाले जनाएको छ। देशभर तापक्रम बढ्ने क्रममा रहेकाले गर्मीका कारण हुनसक्ने असरबाट बच्न र पहाडी भूभागका केही स्थानमा मेघ गर्जनचट्याङसहित वर्षाको समेत सम्भावना रहेको हुनाले आवश्यक सतर्कता अपनाउन विभागले अनुरोध गरिएको छ। मार्च, अप्रिल र मेसम्म तीन महिना प्रिमनसुन चल्ने भएकाले देशका पहाडी भूभागको मौसम अपराह्न तथा साँझापख लगाातार प्रभावित भइरहने जल तथा मौसम पूर्वानुमान महाशाखाले जनाएको छ। प्रिमनसुनको अवधिमा दिनभर घाम लाग्ने र अपराह्न तथा साँझापख पहाडी भूभागमा हावाहुरी मेघगर्जन तथा चट्याङसहित फाटफुट वर्षा हुने गर्दछ। मौसम पूर्वानुमान महाशाखाको पछिल्लो विवरणअनुसार बिहीबार काठमाडौँ उपत्यकाको न्युनतम तापक्रम १५ दशमलव पाँच डिग्री र अधिकतम तापक्रम २९ दशमलव आठ डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम चार दशमलव पाँच डिग्री र सबैभन्दा धेरै जनकपुरको अधिकतम तापक्रम ३५ दशमलव चार डिग्री सेल्सियस रहेको छ। रासस"
अफगानिस्तानमा छात्रालाई विद्यालय जान दिने निर्णय रद्ध : राष्ट्रसंघको आपत्ति,"काबुल : अफगानिस्तानमा छात्रालाई विद्यालय जान दिने निर्णय रद्ध भएको छ। सर्वत्र दवावपछि अफगानिस्तानको तालिवान सरकारले बुधबारदेखि छात्रालाई विद्यालय जान दिने निर्णय गरेको थियो। तर विद्यालय जान दिने निर्णय कार्यान्वयन हुने केही घण्टा अगाडि निर्णय नै रद्ध भएको छ। छात्रालाई विद्यालय जान दिने निर्णय कार्यान्वयन नहुने भएको सरकारी अधिकारीहरुले पनि पुष्टि गरेका छन्। तर किन निर्णय रद्ध गरियो भन्ने बारेमा भने उनीहरुले केही बताएका छैननं। छात्रालाई विद्यालय जान दिने निर्णयबाट खुशी भएकाहरु अहिले निर्णय कार्यान्वयन नहुने भएपछि दुखी भएका छन्। छात्रालाई विद्यालय जान दिने निर्णय तत्काल कार्यान्वयन नहुने हो ? भन्ने पत्रकारहरुको प्रश्नमा तालिवान प्रवक्ता इनामुल्लाह सामाङ्गानीले भने, 'हो, त्यो सत्य हो।' सरकारले निर्णय कार्यान्वयन नगर्ने भएपछि विद्यालय जाने तयारीमा रहेका छात्रा घरमै बस्न बाध्य भएका छन्। 'निर्णय कार्यान्वन हुन नसक्नुको कारणका बारेमा अहिले नै विस्तृत व्याख्या गर्न हामीलाई अनुमती छैन,' शिक्षा मन्त्रालयका प्रवक्ता अजिज अहमद रायनले भने। अफगानिस्तानमा तालिवान सरकार गठन भएपछि महिला अधिकार खोसिएको भन्दै अधिकारवादीहरुले निरन्तर आवाज उठादै आएका थिए। उनीहरुको दवावका कारण तालिवान उच्च अधिकारीहरुले महिलाहरुको अधिकार पुनर्वाहाली हुने दावी पनि गर्दै आएका थिए। विश्वभरीबाट आएको दवावका कारण तालिवान सरकारले छात्रालाई अध्ययन अध्यापन, रोजगारी लगायतका कार्य गर्न दिने निर्णय पनि गरेको थियो। तर अहिले आएर एकाएक त्यस निर्णयबाट तालिवान सरकार पछाडि हटेको छ। तालिवान सरकारले छात्रालाई विद्यालय जान दिने निर्णयबाट पछाडि हटेकोप्रति संयुक्त राष्ट्रसंघले पनि आपत्ति जनाएको छ। राष्ट्रसंघीय अधिकारीहरुले तालिवान सरकारको पछिल्लो निर्णयबाट अत्यन्त दुखि बनाएको टिप्पणी गरेका छन्।"
भारतबाट बिजुली आयात ठप्प,"काठमाडौं : नेपाल विद्युत् प्राधिकरणले दुई दिनदेखि भारतबाट बिजुली आयात गर्न सकेको छैन। भारतमा बिजुलीको मूल्य अकासिएका कारण आयात गर्न नसकेको प्राधिकरणका प्रवक्ता सुरेश भट्टराईले बताए। हामीले कम मूल्यमा बिड गरेका कारण नपरेको हो। बढीमा भारतीय रुपैयाँ ३ प्रतियुनिटमा बिजुली पाइरहेकामा २ दिनदेखि भारतीय रुपैयाँ २० सम्म बिजुली बिक्री भइरहेको छ, भट्टराईले भने। रुस र युक्रेनबीच चलिरहेको युद्धका कारण आयातीत कोइलाको भाउ महँगो हुँदा भारतमा नै उत्पादन घटेकाले नेपालले बिजुली नपाएको हो। भारतबाट बिजुली नआउँदा मंगलबारदेखि औद्योगिक क्षेत्रमा अघोषित लोडसेडिङ सुरु भएको छ। बुटवल, वीरगन्ज, विराटनगरलगायतका औद्योगिक क्षेत्रमा बिजुली लोड घटाएको प्राधिकरणले जानकारी दिएको छ। औद्योगिक क्षेत्रमा लोडसेडिङभन्दा पनि लोड कम गरेको प्रवक्ता भट्टराई बताउँछन्। यो छोटो समयको अभाव भएकाले आफैं समाधान हुने अपेक्षा प्राधिकरणको रहेको छ। नेपालका उद्योगले करिब ३ सय ५० मेगावाटसम्म बिजुली खपत गर्छन्। गार्हस्थ्य तथा व्यापारिक क्षेत्रमा लोडसेडिङ हुन नदिन औद्योगिक क्षेत्रमा लोड कम गरेको प्राधिकरण बताउँछ। बुधबारको बिडिङमा करिब १६ सय मेगावाट आवर बिजुली परेको छ। बुधबार भारतीय एक्सचेन्ज मार्केटमा बिडिङका लागि नेपालले १२ भारतीय रुपैयाँ प्रतियुनिट खर्च गरेको भट्टराईले बताए। उनका अनुसार, एक्सचेन्जमा २४ घण्टालाई १५ मिनेटको ब्लकमा विभाजन गरी ९६ ब्लक बनाएको छ। त्यसमा १० ब्लकमा मात्र नेपाललाई बिजुली परेको छ। बुधबार भारत सरकारले एक्सचेन्ज बजारमा प्रतियुनिट बिजुलीको मूल्य अधिकतम भारु २० निर्धारण गर्न नपाउने सिलिङ तोकिदिएको छ। यस कारण बिजुलीको अधिक मूल्य भारु २० सम्म रहने देखिन्छ। भारतमा बिजुलीको मूल्य अकासियो ७ रुपैयाँको बिजुलीको व्यापार मूल्य ३२ रुपैयाँ औद्योगिक क्षेत्रमा विद्युत् लोड कम गरी वितरण भारतमा कोलबाट बिजुली उत्पादन घटेर आन्तरिक बजारमा नै बिजुलीको माग बढी भएकाले भाउ बढेको प्राधिकरणका नायब प्रबन्ध निर्देशक मनोज सिलवालले बताए। सोमबार भारतबाट ३ सय ५७ मेगावाट आयात भएको प्राधिकरणको तथ्यांक छ। अहिलेको उच्च माग १ हजार ५ सय ४० मेगावाट हो। तर, प्राधिकरणबाट ८ सय २५ मेगावाट र निजी क्षेत्रका ३ सय मेगावाट गरी जम्मा १ हजार १ सय २५ मेगावाट मात्र उपलब्ध छ। उच्च माग भएको समयमा माथिल्लो तामाकोसीले सहयोग गरिरहेको छ। नेपालले भारतबाट बिजुली कसरी खरिद गर्छ ? आन्तरिक उत्पादनले नधानेपछि नेपालले चार सय मेगावाटसम्म भारतबाट आयात गर्दै आएको छ। प्राधिकरणले बिडिङ रेट कम भएकाले नेपालले नपाएको भनिरहँदा भारतबाट आयात हुने बिजुली सबै एक्सचेन्ज मार्केटबाट खरिद नहुने स्रोतको भनाइ छ। स्रोतका अनुसार, नेपालले बिहार सरकारबाट पावर एक्सचेन्ज एग्रिमेन्टअन्तर्गत ५० मेगावाटसम्मका लागि एउटा मूल्य र त्योभन्दा माथि जति बिजुली खरिद गर्छ, त्यसको एउटा फिक्स मूल्यको सहमति छ। बिहार सरकारबाट नेपालले दुई सय मेगावाटसम्म निरन्तर बिजुली पाइरहेको पनि थियो। यस्तै, १ सय ५० देखि २ सय मेगावाट ढल्केवरमुज्जफपुर प्रसारण लाइनबाट खरिद गर्न दीर्घकालीन विद्युत् खरिद सम्झौता (पीपीए) भएको छ। नेपाल र भारतबीच ४६ रुपैयाँमा टेक अर पे (लिए पनि नलिए पनि हामीले पैसा दिनै पर्ने र भारतले फिक्स दरमा नेपालले मागेको बेला दिनुपर्ने) भएको छ। यस्तै नेपालले पीटीसी इन्डियासँग पनि पीपीए गरेको छ। जुन टनकपुरबाट ७० मेगावाट बिजुली आउँछ। यी बिजुली पावर एक्सचेन्जबाट किन्ने होइन। यी तीन मोडमा अपुग भएमात्र थोरै बिजुली एक्सचेन्ज मार्केटबाट किन्ने गरेको स्रोतको दाबी छ। ५० देखि सय गेगावाटसम्म बिजुली एक्सचेन्ज मार्केटबाट खरिद गर्ने गरिन्छ। जुन, ढल्केवर प्रसारणलाइनबाट नै आउँछ। तर, अहिले सबैतिरबाट बिजुली आएको छैन।"
बडिगाड खोलामा बेपत्ता गिरीको शव भेटियो,गुल्मी : गुल्मीको बडिगाड खोलामा बुधबार पौडी खेल्ने क्रममा बेपत्ता भएका रुरुक्षेत्र गाउँपालिका५ का २३ वर्षीय किरण गिरीको शव भेटिएको छ। खोजी गर्ने क्रममा बिहीबार बिहान गिरीको शवभेटिएको जिल्ला प्रहरी कार्यालय गुल्मीका प्रहरी प्रवक्ता डिएसपी माधव राज खरेलले जानकारी दिए। गिरी बुधबार दिउँसो पौडी खेल्न छत्रकोट गाउँपालिका१ रमौदीस्थित बडिगाड खोलामा गएका थिए।
क्षयरोगबाट दैनिक ४४ को निधन,"काठमाडौं : सर्बेन्द्र बस्नेत(नाम परिवर्तन)लाई २४ वर्षको उमेरमा क्षयरोग भयो। एक प्रकारको ब्याक्टेरियाविरुद्ध औषधि सेवन गरिरहेका उनलाई त्यही बेला कोरोना संक्रमण भयो। क्षयरोग र कोरोनाविरुद्ध एकसाथ जुधेका बस्नेत अहिले पुनर्जीवन पाएको महसुस गरिरहेका छन्। कडा खालको क्षयरोगले सताएपछि बस्नेत १८ महिना नियमित औषधि सेवन गरे। औषधि खान हेलचेक्र्याइँ नगरे क्षयरोगलाई सजिलै जित्न सकिने रहेछ, उनले भने। त्यस्तै, २२ वर्षीया शर्मिला कार्की (नाम परिवर्तन) अहिले क्षयरोगविरुद्धको औषधि सेवन गरिरहेकी छन्। छाती दुख्यो। अलिअलि खोकी लाग्यो। कफमा रगत देखियो, उनले भनिन्, जचाउँदा क्षयरोग देखियो। ७ महिनादेखि औषधि सेवन गरिरहेकी छु। चिकित्सकहरूका अनुसार नियमित उपचारले क्षयरोग निको हुन्छ। दुई साताभन्दा बढी समयसम्म खोकी लागिरहने, साँझपख ज्वरो आउने, वजन घट्दै जाने र खकारमा रगत देखापर्नु क्षयरोगका लक्षण हुन्। यी लक्षण देखिनासाथ उपचार सुरु गर्दा निको हुन्छ। तर, क्षयरोगकै कारण वर्षमा १६ हजारले ज्यान गुमाउने गरेको सरकारी तथ्यांक छ। जसअनुसार औसत दैनिक ४४ जनाले ज्यान गुमाउने गरेको राष्ट्रिय क्षयरोग नियन्त्रण केन्द्रले जनाएको छ। त्यस्तै, क्षयरोगबाटै विश्वमा वार्षिक १५ लाखले ज्यान गुमाउने गरेका विश्व स्वास्थ्य संगठन (डब्लूएचओ)ले जनाएको छ। जनस्वास्थ्य समस्याका रूपमा रहेको क्षयरोगबाट ज्यान जाने क्रम बढ्दै गएको बताउँछन्, वरिष्ठ छाती रोग विशेषज्ञ डा दीर्घसिंह बम। उनी भन्छन, पछिल्लो समय कोरोनाले धेरैको ज्यान लियो। कोरोनापछि सबैभन्दा बढी व्यक्तिको ज्यान लिने रोग क्षयरोग हो। डब्लूएचओले यस वर्ष क्षयरोग अन्त्य गर्न लगानी बढाऔं, जीवन बचाऔं भन्ने मूल नाराका साथ विश्व क्षयरोग दिवस मनाउँदैछ। सन् १८८२ मार्च २४ का दिन डा रोवर्ट कोचले क्षयरोगको किटाणु पत्ता लगाएका थिए। त्यसपछि हरेक वर्ष २४ मार्चलाई विश्व क्षयरोग दिवसका रूपमा मनाइन्छ। जनचेतनामूलक कार्यक्रम गरिन्छ। तर, क्षयरोग संक्रमितको संख्या बढ्दै जाँदा नियन्त्रणको चुनौती चुलिँदो छ। डब्लूएचओको वार्षिक प्रतिवेदन, २०२० अनुसार विश्वभर करिब ९९ लाख मानिस क्षयरोगबाट पीडित छन्। बर्सेनि ६९ हजार नयाँ संक्रमित थपिन्छन् विश्वमै बढी मृत्युदर गराउने रोगमध्ये क्षयरोग १३औं नम्बरमा पर्छ। राष्ट्रिय क्षयरोग नियन्त्रण केन्द्रका निर्देशक डा सञ्जयकुमार ठाकुरका अनुसार नेपालमा हरेक वर्ष ६९ हजार क्षयरोगका बिरामी थपिन्छन्। राष्ट्रिय क्षयरोग प्रिभ्यालेन्स सर्वेक्षण, २०७४७५ अनुसार नेपालमा वार्षिक नयाँ तथा पूराना गरी १ लाख १७ हजार क्षयरोगी हुन्छन्। क्षयरोगका उपचार सफलता दर ९१ प्रतिशत रहेको केन्द्रका निर्देशक डा ठाकुरले बताए। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, क्षयरोगको लक्षण भएकाहरूलाई स्वास्थ्य संस्थामा जान हिचकिचाउँछन्। घरदैलोमा पुगेर भए पनि खोज गर्न जरुरी छ। ४० हजार उपचार बाहिर क्षयरोगका बिरामीमध्ये हरेक वर्ष ४० हजारभन्दा बढी व्यक्ति उपचारको दायरामा आउँदैनन्। क्षयरोग नियन्त्रण केन्द्रका निर्देशक डा ठाकुरका अनुसार उनीहरूलाई उपचारको दायरामा ल्याउनुपर्ने चुनौती छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी क्षयरोगबारे जनचेतना फैलाउन र काउन्सिलिङ गर्न नसक्दा क्षयरोगीहरू उपचारको दायरामा नआएको बताउँछन्। वरिष्ठ छाती रोग विशेषज्ञ डा बमका अनुसार, क्षयरोगका बिरामीलाई शारीरिक समस्याका साथै मानसिक चिन्ता थपिने बताउँछन्। औषधि प्रतिरोधि क्षयरोगका अनुमानित बिरामीको संख्या वार्षिक २ हजार २ सय रहेको छ। उपचारका लागि मुलुकभर ५ हजार ५०३ वटा डट्स केन्द्रहरू छन्। राष्ट्रिय क्षयरोग कार्यक्रमअन्तर्गत मुलुकभर ८९६ माइक्रोस्कोपिक केन्द्रहरू छन्। त्यस्तै, ८४ जिन एक्सपर्ट केन्द्रहरू छन्। २ कल्चर ल्याब रहेको क्षयरोग नियन्त्रण केन्द्रले जनाएको छ। डब्लूएचओले सन् २०२१ देखि औषधि प्रतिरोधि क्षयरोगको उच्च प्रकोप भएका ३० राष्ट्रको सूचीमा नेपाललाई पनि समावेश गरेको छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी सरकारले जनचेतना फैलाउनुपर्नेमा जोड दिन्छन्। घरघरमा पुगेर क्षयरोग भए नभएको पारिवारिक स्क्रिनिङ गर्नुपर्छ, डा मरासिनी भन्छन, कोरोनाको संक्रमण हुँदा जुन किसिमले कन्ट्याक्ट ट्रेसिङ गरिन्थ्यो। त्यस्तै गरी क्षयरोगमा पनि कन्ट्याक्ट ट्रेसिङ गर्नुपर्छ। सरकारले क्षयरोग मुक्त नेपालको दीर्घकालीन सोच राखेको छ। आर्थिक वर्ष २०९१९२ सम्ममा क्षयरोगको अन्त्य गर्ने लक्ष्य लिएको छ। स्वास्थ्य तथा जनसंख्या मन्त्रालयका सचिव डा रोशन पोखरेलका अनुसार क्षयरोग अन्त्य गर्न लगानी बढाउन जरुरी छ। डा पोखरेल भन्छन्, अझै पनि क्षयरोगका केसहरू पत्ता लगाउन सकेका छैनौं। केस पत्ता लगाउन निजी क्षेत्रसँग पनि सहकार्य गर्नुपर्छ। हाल निजी स्वास्थ्य संस्थामा क्षयरोगको निदान एवं उपचार गराउनेको संख्या करिब १५ प्रतिशत रहेको अनुमान छ।"
आज विश्व क्षयरोग दिवस : कोभिड१९ पछि विश्वकै दोस्रो घातक संक्रामक रोग,"आधिकारिक तथ्याङ्कमा आधारित एएफपी गणनाअनुसार कोभिडले सन् २०२० सम्ममा १८ लाखभन्दा बढी मानिसको ज्यान लिएको थियो। यद्यपि विश्व स्वास्थ्य संगठनको तथ्याङ्कले यो सङ्ख्या १५ लाख देखाएको छ। विश्वकै सबैभन्दा घातक सङ्क्रामक रोगका रूपमा कोभिड१९ ले क्षयरोग (टिबी) लाई उछिनेको हुन सक्छ। तर, विश्वव्यापी रूपमा क्षयरोगको भयानक महामारी ल्याउन खोप र एन्टिबायोटिकको अवहेलना कारण भएको बताइएको छ। आनुवंशिक अध्ययनअनुसार लगभग ४० हजार वर्षअघि पहिलो पटक क्षयरोग देखा परेको थियो। ढुङ्गे युगको अन्त्य निओलिथिक युग देखि लामो समयसम्म पशुपालनबाट यो रोग सर्ने गरेको वैज्ञानिकहरुले विश्वास गरेका थिए। तर हालैका अध्ययनहरूले भने अर्कै चित्र प्रस्तुत गरेको छ। यसले देखाएअनुसार मानिसहरूले गाईवस्तु पाल्ने अभ्यास पहिले नै क्षयरोग भइसकेको थियो। करिब एघार हजार वर्ष पुरानो मानव अवशेषमा यस रोगका निशानहरू पत्ता लागेका छन्। पहिलो खोप १०० बर्ष पहिले आविस्कार विश्व क्षयरोग दिवस हरेक वर्ष मार्च २४ मा मनाइन्छ। जर्मनीका नोबेल पुरस्कार विजेता रोबर्ट कोचले सन् १८८२ मा बेसिलस पत्ता लगाउएको घोषणा गरेका थिए। तथापि, सन् १९२१ मा मात्र फ्रान्सको प्रख्यात पाश्चर इन्स्टिच्युटले बेसिलस कालेटगेरिन (बीसिजी) खोप विकास गर्यो र यो विश्वकै सबैभन्दा पुरानो र भरोसायोग्य खोहरूमध्ये एक भयो। एक शताब्दीपछि पनि यो खोप प्रयोगमा छ र यो विशेष गरी बालबालिकामा क्षयरोग रोक्न प्रभावकारी हुन्छ तर वयस्कहरूमा यसको परिणाम परिवर्तनशील हुन्छ। एन्टिबायोटिक धेरै प्रभावकारी नहुने सन् १९४० र १९५० मा स्ट्रेप्टोमाइसिन र अन्य एन्टिबायोटिकको आविष्कारले गर्दा पल्मोनरी टिबीको उपचार सम्भव भयो। यो वयस्क तथा किशोरावस्थामा सबैभन्दा सामान्य प्रकारको रोग हो। तर औषधीप्रतिरोधी क्षयरोग देखा पर्न थाल्यो र डाक्टरहरूले ब्याक्टेरियालाई प्रभावकारी ढंगमा जम्न र केही महिनासम्म आफ्नो उपचार लागू गर्न मिसाइएको एन्टिबायोटिक प्रयोग गर्न बाध्य भए। कुनैकुनै किटाणुहरू थुप्रै टिबी औषधीहरूप्रति प्रतिरोधी हुन्छन्, जसले गर्दा धेरै महिनासम्म वैकल्पिक उपचारको प्रयोग गर्न बाध्य हुनुका साथै कुनैकुनै अवस्थामा उपचारात्मक असफलताहरू हुन सक्छन्। दोस्रो धेरै मृत्युको कारण विश्व स्वास्थ्य संगठन (डब्लूएचओ) का अनुसार तथ्याङ्क उपलब्ध भएको पछिल्लो वर्ष सन् २०२० मा कोभिड१९ पछि क्षयरोग विश्वकै दोस्रो घातक संक्रामक रोग हो। आधिकारिक तथ्याङ्कमा आधारित एएफपी गणनाअनुसार कोभिडले सन् २०२० सम्ममा १८ लाखभन्दा बढी मानिसको ज्यान लिएको थियो। यद्यपि विश्व स्वास्थ्य संगठनको तथ्याङ्कले यो सङ्ख्या १५ लाख देखाएको छ। युएनएड्सले बताएअनुसार सन् २०२० मा छ लाख ८० हजार मानिसको ज्यान लिएको एच आई भीएड्सभन्दा बढी मानिसको ज्यान लिएर मृत्युका हिसाबले कोभिड विश्वकै प्रमुख घातक रोग भएको हो। एचआईभीबाट सङ्क्रमित मानिसहरूको मृत्युको प्रमुख कारण पनि क्षयरोग हो। कोभिड महामारीले गर्दा स्वास्थ्य सेवामा अवरोध खडा हुँदा निको हुन सकिने रोगसित जुझ्न वर्षौंको प्रगतिलाई कमजोर बनाइदिएको छ। फलस्वरूप, विश्वभरि फेरि क्षयरोग बढिरहेको छ र सन् २०२० मा मर्नेहरूको सङ्ख्या सात प्रतिशतले वृद्धि भएको छ। विश्वका यी पाँचै महादेशमा टिबी छ तर विकासोन्मुख मुलुकहरू अत्यन्तै प्रभावित छन्। सन् २०२० मा विश्वका दुईवटा क्षेत्रमा क्षयरोगीका सबैभन्दा धेरै नयाँ बिरामी भेटिएका छन्। दक्षिणपूर्वी एसियाले ४३ प्रतिशत र अफ्रिकाले २५ प्रतिशतमा उक्त रोग रेकर्ड गरेको विश्व स्वास्थ्य संगठनले जनाएको छ। संगठनको तथ्याङ्क अनुसार सङ्क्रमणको दुई तिहाइ भाग बङ्गलादेश, चीन, भारत, इण्डोनेसिया, नाइजेरिया, पाकिस्तान, फिलिपिन्स र दक्षिण अफ्रिका गरी आठ देशहरूमा केन्द्रित थियो। रासस"
स्थानीय निर्वाचन जनमत संग्रह,"काठमाडौं : एमाले अध्यक्ष केपी शर्मा ओलीले स्थानीय तह निर्वाचनलाई जनादेश र परमादेशबीच जनमत संग्रहका रूपमा लिनुपर्ने बताएका छन्। अध्यक्ष ओलीले बुधबार केन्द्रीय कमिटी बैठकमा पेस गरेको राजनीतिक प्रतिवेदनमा स्थानीय निर्वाचनलाई सामान्य, नियमित र सहज अवस्थाको मान्न नहुने उल्लेख छ। यो निर्वाचन सामान्य, नियमित र सहज अवस्थामा हुँदै छैन। यो त जनादेश र परमादेशबीचको जनमत संग्रहका रूपमा हुँदै छ, प्रतिवेदनमा लेखिएको छ, राष्ट्रिय स्वाभिमानका पक्षधर र बाह्य शक्तिहरूका लागि कम्फर्टेबलहरूका बीचमा हुँदै छ। राजनीतिक स्थायित्वका पक्षधर र अस्थिरताका संवाहकहरूबीच हुँदै छ। निर्वाचनको रणनीति बनाउन एमालेले बैठक बोलाएको हो। समृद्धि कि बर्बादी ? लोकतान्त्रिक संस्थाहरूको रक्षा कि मानमर्दनबीचको छनोटका रूपमा पनि यो निर्वाचन भइरहेको ओलीले प्रतिवेदनमा उल्लेख गरेका छन्। ओलीले निर्वाचन दुई धुव्रबीच भइरहेको जनाएका छन्। एकातिर जनताको विश्वासप्राप्त, गत निर्वाचनमा जनादेशप्राप्त, राष्ट्र र जनताका निम्ति असल काम गर्दा गर्दै षड्यन्त्रपूर्वक सरकारबाट विस्थापित गरिएको एमाले छ। अर्कातिर निर्वाचनबाट किनारा लागेर पनि अदालतको जस्केलाबाट छिरेको दक्षिणपन्थी शक्ति तथा तिनका सहयोगी दल छन्, ओलीले लेखेका छन्। आमनिर्वाचनको पूर्वसन्ध्यामा हुन लागेको यो निर्वाचनले राष्ट्रिय राजनीतिको भावी परिदृश्यको संकेत गर्ने ओलीको भनाइ छ। एमालेले सफलता हासिल गर्ने पर्याप्त आधार रहेको उल्लेख गर्दै प्रतिवेदनमा लेखिएको छ, घेराबन्दी, आक्रमण र दुष्प्रचारका बीचमा पनि हाम्रो पार्टीप्रतिको जनविश्वास अखण्डित र अक्षुण्ण रहनु एवं जनविश्वास दिनप्रतिदिन बढ्दै जाने नै त्यो मुख्य आधार हो। जसले एमालेको जितलाई सुनिश्चित गर्नेछ। पाँच दलीय गठबन्धनका कारण एमालेलाई अप्ठ्यारो पर्छ भन्ने मनोवैज्ञानिक प्रभाव पार्न खोजिएको प्रतिवेदनमा उल्लेख छ। हामी स्पष्ट हुनुपर्छ, गठबन्धन या मोर्चा सामर्थ्यको प्रतीक होइन, कमजोरीको द्योतक हो, ओलीले भनेका छन्, वैशाखीको सहारा त्यसलाई मात्र चाहिन्छ, जसका खुट्टा कमजोर छन्। त्यसैले गठबन्धनको यो मनोवैज्ञानिक भ्रम या भयबाट मुक्त हुनु जरुरी छ। माओवादी केन्द्र छाड्ने लहर चलेको छ। माओवादी केन्द्र छोड्नुको खास अर्थ र सन्देश रहेको ओलीको टिप्पणी छ। ओलीले प्रतिवेदनमार्फत अघिल्लो निर्वाचनमा कांग्रेसमाओवादी गठबन्धनसँगै लडेर स्थानीय निर्वाचनमा एक्लै ४२ प्रतिशत स्थानमा विजय हासिल गरेको स्मरण गराएका छन्। निर्वाचनमा एमालेको विजयका आधार सुदृढ छन्। जसलाई सम्प्रेषित गर्दै निर्वाचनमा सफलताको आत्मविश्वास स्थापित गर्नु जरुरी छ, उनले भनेका छन्। गठबन्धनका नाममा भइरहेको एमालेविरुद्धको घेराबन्दीलाई जनअभिमतबाट तोड्नपर्ने प्रतिवेदनमा छ। पार्टी प्रवेशप्रति आकर्षण बढिरहेकाले यसलाई अभियानकै रूपमा सञ्चालन गरिरहेको एमालेले जनाएको छ। तराई मधेसमा एमालेप्रतिको आकर्षणले आगामी राजनीतिक शक्ति सन्तुलनलाई बदल्ने एमालेको दाबी छ। यसले राष्ट्रिय राजनीतिबाट जातीय, क्षेत्रीय संक्रियता, दुर्भाव र विखण्डनका प्रवृत्तिलाई निस्तेज पार्न र राष्ट्रिय एकतालाई अझ खँदिलो बनाउने दाबी प्रतिवेदनमा छ। माओवादी छाड्नुमा खास अर्थ र सन्देश माओवादी केन्द्र छाड्ने लहर चलेको छ। माओवादी केन्द्र छोड्नुको खास अर्थ र सन्देश रहेको ओलीको टिप्पणी छ। प्रतिवेदनमा लेखिएको छ, सत्तास्वार्थ, अवसरवाद र राजनीतिक विकृतिमा चुर्लुम्मै डुबेको माओवादी नेतृत्वप्रतिको मोहभंग भएर त्यसबाट अलग हुँदै एमालेमा आबद्ध हुने जुन राष्ट्रव्यापी लहर चलेको छ, त्यसको खास अर्थ र सन्देश छ। आधारभूत तहबाटै पार्टी एकता अघि बढाउने अभियानलाई सार्थकता पाएको र एमाले नै मुलुकको नेतृत्वदायी पार्टी तथा प्रमुख राष्ट्रिय शक्ति हो भन्ने तथ्यलाई घटनाक्रमले स्पष्ट पारेको प्रतिवेदनमा छ। पार्टी प्रवेश गरी आबद्ध भएका नेता कार्यकर्तालाई वैचारिक राजनीतिक प्रशिक्षण दिएर संगठनको जिम्मेवारी दिनुपर्ने पनि जनाइएको छ। सत्ताधारीको स्वार्थका लागि न्यायालयको दुरुपयोग भएको एमालेको टिप्पणी छ। प्रधानन्यायाधीश चोलेन्द्रशमशेर जबराप्रति दूषित मनसायले महाभियोग प्रस्ताव ल्याएर अड्काएर राखेको एमालेले जनाएको छ। जनदबाबमा स्थानीय निर्वाचनको मिति घोषणा गर्न बाध्य भएकाले सरकारको प्रतिबद्धता फितलो रहेको प्रतिवेदनमा उल्लेख छ। प्रतिनिधिसभा र प्रदेशसभा निर्वाचनका क्रममा सम्बन्धित तहको सरकारमा रहेका जनप्रतिनिधिले उम्मेदवारी दिँदा राजीनामा दिनुपर्ने तर स्थानीय तहका हकमा यस्तो बाध्यकारी व्यवस्था राखिनु विभेदपूर्ण र विरोधाभाषी रहेको एमालेको निष्कर्ष छ। समृद्ध नेपाल, सुखी नेपाली को राष्ट्रिय आकांक्षा पूरा गर्ने अभिभारा एमालेको काँधमा छ : ओली जनताको घरदैलोमा पुग्ने स्थानीय तह हो, बहुमत प्राप्त नभए सहज हुँदैन : ओली ओली मिसन : मधेसमा पहिलो शक्ति, गठबन्धनका असन्तुष्ट नेतालाई भित्र्याउने संविधान र स्थानीय तह निर्वाचन ऐनले कार्यकारी, विधायिकी र न्यायिक गरी तीनवटै भूमिका खेल्ने स्थानीय तहमा रिक्तताको परिकल्पना गरेको छैन। र, कस्तै अवस्थामा पनि कुनै पनि तहको कार्यकारिणीको रिक्तता हुन सक्दैन। यसो गर्दा सेवा प्रवाहलगायत जनताका विभिन्न अधिकारको प्रयोगमा समस्या सिर्जना हुन्छ। त्यसैले निर्वाचन आयोगले गरेको यो व्यवस्था अनुचित र अनुपयुक्त छ, प्रतिवेदनमा लेखिएको छ। विजय हुने १८ आधार ओलीले स्थानीय निर्वाचनमा विजय हुने १८ आधार पनि बैठकमा प्रस्तुत गरेका छन्। आफ्नो कार्यकालमा भएका कामलाई समेटेर विजय आधार बनाउनुपर्ने प्रतिवेदनमा छ। जसमा राष्ट्रिय स्वाधीनता, भौगोलिक अखण्डता, स्वाभिमान र राष्ट्रिय हितको पक्षमा खेलेको प्रभावकारी भूमिका, राष्ट्रको पहिचान, भूमिका र प्रतिष्ठा, महिलाको न्यूनतम एकतिहाइ सहभागितामा खेलेको भूमिका, कोभिडमा खेलेको भूमिकालगायत छन्। एक घर एक धारा, खरको छाना विस्थापन, भूमिहीनलाई आवासदेखि सीके राउत समूह र विप्लव समूहसँगको वार्ता, पृथकतावादको अन्त्य र हिंसाको शान्तिपूर्ण अवतरण जस्ता राजनीतिक समस्याको समाधान ठूला सफलतालगायतका विषय विजयका आधार भएको प्रतिवेदनमा उल्लेख छ। देउवा सरकारको ८ महिना : अधोगतिको अवधि परमादेशबाट बनेको शेरबहादुर देउवा नेतृत्व सरकारको ८ महिना अवधि देश र जनताका हिसाबले प्रत्येक कोणबाट अधोगतिको अवधि रहेको ओलीको विश्लेषण छ। यो अवधिमा संविधान र लोकतन्त्रको मानमर्दन भएको ठहर एमालेले गरेको छ। सत्ताधारीको स्वार्थका लागि न्यायालयको दुरुपयोग भएको एमालेको टिप्पणी छ। प्रधानन्यायाधीश चोलेन्द्रशमशेर जबराप्रति दूषित मनसायले महाभियोग प्रस्ताव ल्याएर अड्काएर राखेको एमालेले जनाएको छ। संसद्लाई बेकम्मा सावित गर्ने दूराशय गरेको एमालेको आरोप छ। परमादेशप्रति गम्भीर असहमतिका बाबजुद सदन नियमति सञ्चालन र प्रभावकारी बनाउन एमालेले चाहेको दाबी गरिएको छ। त्यसका लागि १४ सासदको कारबाहीको सूचना सभामुखले टाँस गर्नुपर्ने वा राजीनामा दिनुपर्ने अडान पनि प्रतिवेदन उल्लेख छ। अर्थतन्त्र इतिहासकै गम्भीर संकटमा धकेलिएको जनाइएको छ। नीतिगत सेटिङ गर्दै सरकारले कतिपय वस्तु र सेवाको भन्सार र कर बढाएको प्रतिवेदनमा छ। छिमेकीसँगको सम्बन्धमा असन्तुलन गठबन्धन सरकारको कार्यकालमा राष्ट्रिय हितप्रति गम्भीर बेवास्ता गरिएको र बाह्य सम्बन्धमा सन्तुलन खलबल्याउने काम भएको ओलीको प्रतिवेदनमा छ। लिपुलेक, लिम्पियाधुरा र कालापानीलगायत भूभागमा नेपालको प्रशासनिक उपस्थिति र स्वामित्व स्थापित गर्न गम्भीर कूटनीतिक पहल गर्नुको साटो सरकार कतिपय सरकारी दस्तावेजमा नेपालको नयाँ नक्सा नै गायब पारिरहेको जनाइएको छ। भारतसँग साझेदारीका कैयौं विकास परियोजना अगाडि बढाउन सार्थक काम नगरेको, चीनको बीआरआई परियोजना अगाडि बढाउन सरकारले कुनै पहल नगरेको, सुल्झिइसकेको सीमा विवाद झिक्ने, लामो समय राजदूत रिक्त राख्नेजस्ता छिमेक सम्बन्धमा सन्तुलन खलबल्याउने काम भइरहेको प्रतिवेदनमा छ। द्विपक्षीय विषयलाई बनाइयो भूराजनीतिक ओलीले एमसीसी अनुमोदनमा सत्तारुढ गठबन्धनले दोहोरो चरित्र देखाएको उल्लेख गरेका छन्। राष्ट्रहित प्रतिकूल नहुने गरी एमसीसी कार्यान्वयन गर्नुपर्ने प्रतिवेदनमा जनाइएको छ। सरकारले एमसीसीमा गरेको १२ बुँदे व्याख्यात्मक घोषणाको कुनै अर्थ नभएको उल्लेख छ। माओवादी केन्द्र र माधव नेपाल गुट (एकीकृत समाजवादी)को अवसरवाद, सत्तालिप्सा र मुलुकप्रतिको खेलवाड पनि एमसीसी पास गर्ने बेला उदाङ्गो भएको एमालेको आरोप छ। अमेरिकासँग सत्तागठबन्धनमा रहेका दलहरूले नै सम्झौता गरेको र विवादास्पद पनि तीनै गठबन्धनका नेताले बनाएको एमालेले जनाएको छ। गठबन्धनका केही दलका कारण द्विपक्षीय विषयलाई भूराजनीतिक विषय बनाएको प्रतिवेदनमा छ। सत्तारूढ दलले निषेध, घृणा र ध्रुवीकरणको राजनीति गरेको ओलीको आरोप छ। प्रतिपक्षलाई समाप्त पार्ने, धुलोपिठो पार्ने, बदला लिनेजस्ता सत्तारूढ नेताहरूका अलोकतान्त्रिक अभिव्यक्तिहरूले उनीहरूमा न्यूनतम लोकतान्त्रिक चरित्रसमेत नभएको स्पष्ट पारेको छ, प्रतिवेदनमा छ, र उनीहरू सामाजिक फाँसीवादतिर अग्रसर हुँदै गरेको संकेत गरेको छ। ६ प्रदेशमा एमाले प्रथम हुने रिपोर्टिङ बैठकमा सातै प्रदेशका पार्टी अध्यक्षले रिपोर्टिङ गरेका थिए। उनीहरूले स्थानीय निर्वाचनमा मधेसबाहेक ६ प्रदेशमा एमाले पहिलो हुने रिपोर्ट पेस गरेका थिए। सातवटै प्रदेशका अध्यक्षले गरेको रिपोर्टिङले एमाले पहिलो र कांग्रेस दोस्रो स्थानमा देखिएको प्रचार विभाग प्रमुख पृथ्वीसुब्बा गुरुङले बताए। मधेसमा भने राजनीतिक संक्रमणकै स्थिति रहेकाले शक्ति सन्तुलनको टुंगो नलागेको गुरुङको भनाइ छ। प्रदेश १ बाट तुल्सी न्यौपाने, मेधसबाट रामअवतार यादव, बागमतीबाट केशवराज पाण्डे, गण्डकीबाट नवराज शर्मा, लुम्बिनीबाट राधाकृष्ण कँडेल, कर्णालीबाट विनोदकुमार शाह र सुदूरपश्चिमबाट दामोदर भण्डारीले स्थानीय निर्वाचन केन्द्रित रिपोर्टिङ गरेका प्रचार विभागका उपप्रमुख विष्णु रिजालले बताए। ओलीको मन्तव्यबाट बैठक सुरु भएको थियो। बैठकमा लागि ११ वटा कार्यसूची प्रस्तुत गरिएको थियो। अध्यक्ष ओली राजनीति प्रतिवेदन पेस गरेपछि महासचिव शंकर पोखरेलले केन्द्रीय कामबारे जानकारी दिएका थिए। केन्द्रीय सदस्यसँग प्रतिवेदनका विषयमा लिखित राय माग गरिएको छ। बिहीबार केन्द्रीय सदस्यले लिखित राय पेस गर्नेछन्।"
अमेरिकी कूटनीतिज्ञलाई पनि निष्कासन गर्ने रुसको चेतावनी,"स्को : अमेरिकाले १२ रुसी कूटनीतिज्ञलाई हटाउने निर्णय गरेपछि रुसले बदलास्वरूप धेरै अमेरिकी कूटनीतिज्ञहरूलाई आफ्नो देशबाट निष्कासन गर्ने बताएको छ । गत महिना, संयुक्त राज्य अमेरिकाले राष्ट्रिय सुरक्षा चिन्ताको कारण न्युयोर्कस्थित संयुक्त राष्ट्र नियोगबाट रुसी कूटनीतिज्ञहरूलाई निष्कासन गरेको थियो। पछि अमेरिकाले संयुक्त राष्ट्र संघमा एक अतिरिक्त रुसी कूटनीतिज्ञलाई जासूस भएको दाबी गर्दै निष्कासन गरेको थियो। सोमबार, रुसका लागि अमेरिकी राजदूत जोन सुलिभानलाई बोलाइएको थियो। रुसको विदेश मन्त्रालयले राष्ट्रपति जो बाइडेनलाई रुसी राष्ट्रपति भ्लादिमिर पुटिनलाई 'युद्ध अपराधी' भनेर बोलाएकोमा विरोध गरेको थियो। अमेरिकी विदेश मन्त्रालयका प्रवक्ताले रुसी विदेश मन्त्रालयबाट मार्च २३ मा 'पर्सोना नन ग्रेटा' घोषित कूटनीतिज्ञहरूको सूची प्राप्त गरेको बताए। 'पर्सोना नन ग्रेटा'को अर्थ कुनै व्यक्तिलाई रूसमा स्वागत छैन, न त उसलाई रूसमा स्वीकार गरिनेछ भन्ने हुन्छ। यो आदेशबाट कति अमेरिकी कूटनीतिज्ञहरू प्रभावित हुनेछन् र उनीहरूलाई रुसबाट कहिले निष्कासन गरिनेछ भन्ने स्पष्ट छैन। बीबिसी"
टेनिस खेलाडी बार्टीको सन्न्यास,"लन्डन : भर्खरै २५औं वसन्त टेकेकी विश्व नम्बर एक टेनिस खेलाडी अस्लेइघ बार्टीले अकस्मात् सन्न्यासको घोषणा गरेर विश्व खेल जगतलाई आश्चर्यमा पारेकी छन्। बार्टीले सामाजिक सञ्जालमार्फत बुधबार व्यावसायिक खेलाडी जीवन टुङ्ग्याउने निर्णय गरेकी हुन्। उनले अन्य सपनाहरू पछ्याउनका लागि सक्रिय खेलाडी जीवनलाई टुङ्ग्याउन लागेको बताएकी हुन्। अहिले म एकदमै रित्तो छु। शारीरिक रुपमा तपाईहरूलाई दिन सक्ने मसँग केही छैन, उनले भनेकी छन्, मैले आफ्नो मनलाई सोधें, यो नै उचित समय हो भन्ने लाग्यो र व्यवसायिक सक्रिय खेल जीवन टुङ्ग्याउने निर्णयमा पुगें। आफ्नो यो निर्णयमा म खुसी छु। उनले आफ्नो निर्णयलाई मानिसले नबुझे पनि आफूले सही निर्णय लिएको बार्टीले बताएकी छन्। अस्लेइघ बार्टीसँग धेरै सपना छन्। उनी त्यसलाई पछ्याउन चाहिन्छन्। यसका लागि मैले आफ्नो घर परिवार छाडेर टाढाको यात्रा गरिरहन पर्दैन। परिवारसँगै बसेर पनि त्यो सपना पूरा गर्न सक्छु। किनभने म आफ्नो परिवारबाट कहिल्यै पनि टाढा हुन चाहदिनँ, बार्टीले भनेकी छन्। उनले सन् २०२१ को विम्बल्डनको उपाधि जितेपछि आफ्नो दृष्टिकोणमा परिवर्तन आएको बताएकी छन्। विश्व खेलकुदमा आफ्नो अन्तिम व्यक्तिगत लक्ष्य प्राप्त गरिसकेपछि पनि म पूर्ण रुपमा सन्तुष्ट हुन सकिनँ। म फरक रुपमा केही खोजिरहेको थिएँ, बार्टीले भनेकी छन्, यस खेलले मलाई जे दियो, त्यसका लागि म सबैप्रति आभारी छु र गर्वको महसुस गरिरहेको छु। सन् २०१९ मा फ्रेन्च ओपनको उपाधि जितेपछि बार्टी विश्व नम्बर एक बनेकी थिइन्। उनले लगातार ११४ साता शीर्ष स्थानमा रहँदै कीर्तिमान पनि बनाएकी छन्। उनीभन्दा अघि स्टेफी ग्राफ र सेरेना विलियम्स १८६ हप्ता र मार्टिना नवरातिलोभा १५६ हप्तासम्म शीर्ष स्थानमा बसेका थिए। बार्टीले तीन वटा ग्रान्डस्लाम जितेकी छन्। उनले गत जनवरीमा अस्ट्रेलियन ओपन जितेकी थिइन्।"
चितवन कांग्रेसले चुनावमा गठबन्धन नगर्ने भनेर हुँदैन : प्रचण्ड,"चितवन : नेपाल कम्युनिष्ट पार्टी (माओवादी केन्द्र)का अध्यक्ष पुष्पकमल दाहाल प्रचण्डले तीनवटै निर्वाचनमा गठवन्धन हुने बताएका छन्। भरतपुर विमानस्थलमा बिहीबार पत्रकारसँग कुराकानी गर्दै उनले गठबन्धन हुने बताएका हुन्। दाहालले स्थानीय, प्रदेश र सङ्घीय निर्वाचनमा सरकारमा रहेका दलहरु बीचमा गठबन्धन हुने बताए। उनले भने, 'गठबन्धन त भइरहेकै छ नी गठबन्धन टुट्दैन, अहिलेकै गठबन्धन स्थानीय मात्र होइन प्रादेशिक र सङ्घीय निर्वाचनसम्म पनि रहन्छ ।' नेपाली कांग्रेस चितवनका केन्द्र र जिल्लास्तरका नेताहरुले भरतपुरमा प्रमुखको दाबी नछाड्ने बताउँदै आएका छन् । सोही सम्बन्धमा सोधिएको प्रश्नमा दाहालले भने, 'चितवन कांग्रेसले भनेर केही हुँदैन, कांग्रेसले एक्लै लड्छौँ भनेको छैन, केही मान्छेले मात्रै भनेका हुन ।' भरतपुर महानगरपालिकामा उनकी छोरी रेनु दाहाल प्रमुख छन्। यसअघि नेपाली कांग्रेससँगको तालमेलमा उनी निर्वाचित भएकी हुन्। माओवादी केन्द्रले गठबन्धन हुँदा भरतपुर आफ्नो भागमा पर्ने र दाहाललाई दोहोर्याउने जनाउँदै आएको छ । जिल्लास्तरमा कांग्रेसले भने गठबन्धन हुँदा भरतपुर महानगरमा आफ्नो उम्मेदवार हुनुपर्ने जनाउँदै आएको छ । प्रचण्ड आफ्नो निर्वाचन क्षेत्र माडी र भरतपुरमा हुने विभिन्न कार्यक्रममा सहभागी हुन आज यहाँ आएका हुन्। उनले माडीमा अगुवा कार्यकर्ता प्रशिक्षण, सडक उद्घाटन, आयोजना निरीक्षण, नमुना चेपाङ बस्ती उद्घाटन, पुल उद्घाटन र भरतपुरमा महानगर पालिकाको प्रशासनिक भवन सिलान्यास गर्ने लगायतका कार्यक्रम रहेका छन् । उनले भरतपुरमा राष्ट्रिय महिला लिग फुटबल प्रतियोगिताको उद्घाटनसमेत गर्दै छन्। रासस"
बाख्रामा पनि बिचौलिया,"नेपाल आफ्नै स्रोतसाधनको भरले चल्न सकेको छैन। विदेशी र दातृसंस्थाको सरसहयोग चाहिन्छ। पूर्वाधार निर्माणदेखि नागरिकको जीवनस्तर उकास्ने कार्यक्रममा दाताको सहयोग लिँदै आएको छ। विदेशी सहायता आवश्यकै भएको हुँदा यसमा सैद्धान्तिक विमति कसैको छैन। तर, विदेशी सहायताका थुप्रै विसंगति छन्। तसर्थ यसमाथि बहस चलिरहन्छ। हामीले दिएजस्तो गरी परामर्शका नाममा फेरि आफ्नै देशतिर पैसा फिर्ता लैजाने पनि छन् भनेर टीकाटिप्पणी हुन्छ। तर, लुम्बिनी प्रदेशमा त सहयोगी काम गर्छु भन्ने अन्तर्राष्ट्रिय संस्थाले नै स्थानीय सरकारको पैसामा काम गरिरहेको भेटिएको छ। त्यो पनि स्थानीय सरकारको पैसामा बिचौलियाको काम। लुम्बिनीका २३ वटा स्थानीय सरकारले विपन्नको आर्थिक अवस्था उकास्ने नीतिमा बाख्रा वितरण कार्यक्रम ल्याए। त्यो त स्वागतयोग्य नै काम हो। कुनै न कुनै उपायले पनि आफ्ना नागरिकलाई आर्थिक उपार्जनको बाटो खोजिदिनु र सहयोग गरिदिनु त्यसमाथि विपन्नलाई नै लक्ष्य गर्नु प्रशंसनीय नै छ। तर, त्यसका लागि अन्तर्राष्ट्रिय गैरसरकारी संस्थालाई बिचौलिया बनाउनु चाहिँ उदेकलाग्दो हो। स्थानीय तहले बाख्रा वितरण गरेको कुरालाई महालेखा परीक्षकले नीतिगत बेरुजुमा पनि राखिदिएको छ। खासमा तहको उद्देश्य गलत नभए पनि तौरतरिका चाहिँ नमिलेको हो। प्रक्रियाको नियतमा खोट देखिएको हो। जसरी भए पनि तहहरूले अन्तर्राष्ट्रिय गैरसरकारी हेफर प्रोजेक्ट नेपाललाई बिचौलिया बनाएर बाख्रा वितरण गर्न खोजेको प्रष्ट देखिन्छ। किनभने बाख्रा वितरणका लागि साझेदारी गर्ने भनेर तयार विधिका सर्तहरू चाहेको संस्थालाई दिने नियतकै छ। स्वावलम्बन समूह गठन तथा सामाजिक परिचालनको माध्यमबाट सामाजिक पुँजी निर्माणसम्बन्धी काम गरेको, कृषि तथा पशुको उत्पादन, उत्पादकत्व तथा मूल्य शृंखलाको क्षेत्रमा अनुभव भएको संस्था हुनुपर्ने सर्तहरू समावेश गरिएको छ। जुन काम हेफरले गर्दै आएको छ। पालिकाहरूले माग गरेको प्रस्तावना हेफर अनुकूल छ। सबै तहले जारी गरेको सूचनाको प्रकृति र भाषाशैली समान हुनुबाट यसमा सेटिङै भएको पनि बुझिन्छ। पैसा स्थानीय तहको, बाख्रा बाँड्ने आईएनजीओ बाख्रा वितरणका लागि स्थानीय तहले छुट्ट्याएको बजेट जनताले तिरेको करबाट जुटेको हो। जुन स्थानीय तहको आफ्नै आम्दानीबाट छुट्ट्याइएको हो। कार्यक्रम लागू भएका स्थानीय तहहरूले ७३ करोड ४३ लाख रुपैयाँ बजेट विनियोजन बाख्रा वितरणका कार्यक्रमलाई राखेका हुन्। यो सानो रकम होइन। त्यतिका पैसाबाट हेफर आफैंले बाख्रा किनेर दिने नभई अर्काे गैरसरकारी संस्थालाई दिने गरेको छ। एकमाथि अर्काे बिचौलिया तह थपिएको छ। त्यसो गर्दा पक्कै पनि बाख्राको मूल्य पर्न गएको छ। बाख्रा वितरणजस्ता कार्यक्रम स्थानीय सरकार आफैंले गर्न सक्नुपर्छ। गर्न सकिन्छ पनि। विपन्न र किसानलाई नै बाख्रा सस्तोमा किन्न दिन सकिन्थ्यो। तर कार्यक्रमको मूल उद्देश्य एकातिर त्यसभित्रको स्वार्थ अर्कातिर भइदिएको पनि देखिन्छ। प्रशासकीय अधिकृतले गर्नुपर्ने सम्झौतामा पालिका प्रमुखहरू आफैंले हस्ताक्षर गर्नुले शंका गर्न र त्यसभित्र अर्कै स्वार्थ छ कि भनेर प्रश्न गर्ने ठाउँ दिएको छ। पालिकाहरू नागरिकका नजिकका सरकार हुन्। तिनलाई आफ्ना नागरिकको हैसियत थाहा हुन्छ र आवश्यकता पनि। त्यति जानकार संस्थाले आफ्नो मूल उत्तरदायित्व भुलेर सेटिङमा लाग्नुले गाउँगाउँमा सिंहदरबारमात्रै नभई भ्रष्टाचार पनि पुगेको भन्ने टिप्पणी र आरोपलाई बल दिएको छ। स्थानीय तहसँग आन्तरिक आम्दानीको स्रोत कम हुन्छ। कर तिर्ने नागरिकको हैसियत पनि कमै होला। तर त्यति मेहनतको आम्दानीलाई त्यसरी वितरण गर्नु साह्रै कच्चा काम भएको छ। यस्ता कमजोरी सच्चिएन भने पालिकाहरूको बदनामी थप बढ्छ। भ्रष्टाचार झन् मौलाउँछ। बेलैमा कमजोरी सच्याएर पालिकाहरू जनउत्तरदायी बन्न जरुरी छ।"
बेलायतले युक्रेनलाई ६ हजार क्षेप्यास्त्र र २ करोड ५० लाख पाउण्ड सहयोग गर्ने,"लन्डन : बेलायती प्रधानमन्त्री बोरिस जोनसनले बिहीबार बेलायतले युक्रेनलाई करिब ६ हजार मिसाइलहरू प्रदान गर्ने घोषणा गर्नेछन्। ब्रसेल्समा नाटो र जी७ का नेताहरुको बैठकमा प्रधानमन्त्री जोनसनले युक्रेनी सैनिक र पाइलटहरुलाई भुक्तान गर्न सकियोस् भनेर मिसाइलका अतिरिक्त २ करोड ५० लाख पाउण्ड आर्थिक सहयोग गर्ने घोषणा पनि गर्नेछन् । बेलायत सरकारले यस क्षेत्रमा युक्रेनी र रुसी भाषा सेवाहरूलाई सहयोग गर्न बीबीसी वर्ल्ड सर्भिसलाई ४१ मिलियन पाउण्ड उपलब्ध गराउने छ। 'बेलायतले युक्रेनलाई सैन्य र आर्थिक सहायता प्रदान गर्न सहयोगीहरूसँग काम गर्नेछ, उनीहरूको प्रतिरक्षात्मक क्षमतालाई बलियो बनाउने काम गर्छ,' जोनसनले भने, 'यो आक्रमण भएको एक महिना भइसक्यो, अन्तर्राष्ट्रिय समुदायको अगाडि भएको विकल्प युक्रेनमा स्वतन्त्रताको ज्वालालाई जीवित राख्नु वा यसबाट सम्पूर्ण युरोप र विश्वलाई जलाउने जोखिममा पार्नु हो।' बेलायतले पहिले उपलब्ध गराइसकेको झण्डै ४ हजार मिसाइलबाहेक ६ हजार मिसाइल दिन लागेको उनको भनाइ छ। यसअघि बेलायतले युक्रेनलाई ४० करोड पाउण्ड दिने प्रतिबद्धता जनाएको थियो र यो नयाँ आर्थिक सहायता त्यसको अतिरिक्त हुनेछ । बीबीसी"
"चिनियाँ चासो सुरक्षा, अमेरिकी चिन्ता तिब्बतीलाई कार्ड","काठमाडौं : चिनियाँ विदेशमन्त्री वाङ यीको भ्रमणको पूर्वसन्ध्यामा नेपालस्थित अमेरिका, बेलायत, अस्ट्रेलिया, फ्रान्सलगायत मुलुकका कूटनीतिज्ञले तिब्बती शरणार्थी शिविर निरीक्षण गरेका छन्। काठमाडौंस्थित कूटनीतिक नियोगका प्रतिनिधिले बुधबार जावलाखेलस्थित शिविर निरीक्षण गरेको उच्च सुरक्षा स्रोतले पुष्टि गरेको छ। उनीहरूले त्यहाँको भौतिक अवस्था र त्यहाँ बस्ने तिब्बतीको खानपान, बसाइ, स्वास्थ्य, शिक्षालगायतबारे चासो राखेका थिए। चिनियाँ विदेशमन्त्री वाङले पछिल्लो पटक नेपालमा भइरहेका चीनविरोधी गतिविधिबारे प्रधानमन्त्री शेरबहादुर देउवालगायतसँग महत्वका साथ प्रश्न उठाउने तयारी गरिरहेका छन्। यही बेला कूटनीतिक नियोगका प्रतिनिधिले तिब्बती शिविर निरीक्षण गर्नुलाई अर्थपूर्ण रूपमा हेरिएको छ। अमेरिकी सहायता परियोजना एमसीसी अनुमोदन भएपछिको परिवर्तित भूराजनीतिक र त्यसले सिर्जना गर्न सक्ने सम्भावित सुरक्षा अवस्था बुझ्न चिनियाँ विदेशमन्त्री वाङ शुक्रबार काठमाडौं आउँदै छन्। एमसीसी आफूविरुद्ध भएको चिनियाँहरूको बुझाइ छ। चिनियाँ राष्ट्रपति सी जिङपिङले एमसीसी अनुमोदन हुनुअगावै नेपालमा वाङको भ्रमण गराउन चाहेका थिए। तर, त्यस बेला समयअनुकूल नभएको भन्दै परराष्ट्र मन्त्रालयले चीनबाट हुने कुनै पनि उच्च स्तरीय भ्रमणका लागि स्वीकृति नदिएको स्रोतले बताएको छ। नेपालमा पछिल्लो पटक भइरहेका राजनीतिक घटनाक्रमलाई बेइजिङले नजिकबाट नियालिरहेको छ। आफ्नो बलियो उपस्थिति जनाउन राष्ट्रपति सीले विशेष दूत बनाई वाङलाई नेपालको तीनदिने भ्रमणमा पठाउन लागेका हुन्। चीनविरोधी गतिविधि बढेको भन्दै बेइजिङ नेपालका राजनीतिक दल र सरकारसँग सशंकित छ। नेपालमा बसोबास गर्दै आएका तिब्बती समुदायले गत फागुन २१ गते मनाएको ल्होसारको विषयमा पनि वाङले नेपाली पक्षसँग महत्वका साथ छलफल गर्ने तयारी गरेका छन्। उक्त ल्होसार कार्यक्रममा अमेरिकी राजदूत र्याण्डी बेरी, बेलायती राजदूत निकोला पोलिट, स्वीसका राजदूत एलिजावेथ भोन काप्लर, अष्ट्रेलियाका राजदूत फेलिसिटी भोल्कलगायत अन्य कूटनीतिक अधिकारीको बाक्लो उपस्थिति थियो। सैद्धान्तिक रूपमा नेपालले एक चीन नीति अवलम्बन गरेको भए पनि व्यावहारिक रूपमा त्यसको पालना नगरेको भन्दै चिनियाँहरू सशंकित भएका छन्। अमेरिकी सहायक विदेशमन्त्री डोनाल्ड लुले नेपाल आएका बेला तिब्बती शरणार्थीको हकअधिकारका लागि संवेदनशील बन्न प्रधानमन्त्री देउवालाई आग्रह गरेका थिए। सहायक विदेशमन्त्री लुले प्रधानमन्त्री देउवा र गृहमन्त्री बालकृष्ण खाँडसँग परिचयपत्र नपाएका तिब्बती शरणार्थीलाई शरणार्थी परिचयपत्र दिन आग्रह गरेका थिए। चीनले तिब्बती पक्षमा भएका गतिविधि आफूविरोधी रहेको भनी टिप्पणी गर्दै आएको छ। फागुन २१ को ल्होसार कार्यक्रममा चार मुलुकका राजदूतलगायत अन्य कूटनीतिज्ञको बाक्लो उपस्थिति भएको तस्बिर सार्वजनिक भएपछि चिनियाँ दूतावासले सोबारे परराष्ट्र र गृह मन्त्रालयमा गम्भीर चासो राखेको थियो। चिनियाँ राजदूत होउ यान्छीले गृहमन्त्री खाँडसँग भेटेर चीनविरुद्ध पछिल्लो पटक भएका गतिविधिबारे गम्भीर चासो राखेकी थिइन्। चिनियाँ विदेश मन्त्री वाङ यी शुक्रबार नेपाल आउने किन आउँदै छन् चिनियाँ राष्ट्रपतिका विशेष दूत ? नेपालमा शरणार्थीका रूपमा बसोबास गर्दै आएका केही तिब्बती शरणार्थी परिचयपत्र नहुँदा आधारभूत अधिकारबाट वञ्चित हुँदै आएका छन्। गृह मन्त्रालयले सन् १९९५ पछि तिब्बती शरणार्थीका लागि शरणार्थी परिचयपत्र दिएको छ्रैन। नेपालमा बस्ने तिब्बतीले पनि शरणार्थी परिचयपत्रका लागि लबिङ गर्दै आएका छन्। अमेरिकी दूतावासले पनि तिब्बती शरणार्थी आधारभूत अधिकारबाट वञ्चित भइरहेको भन्दै तत्काल उनीहरूलाई परिचयपत्र दिन गृह मन्त्रालयसँग आग्रह गर्दै आएको छ। अमेरिकी राजदूत र्याण्डी बेरीसहित दूतावासका अधिकारीले परिचयपत्र पाउन बाँकीलाई परिचयपत्र दिन औपचारिक तथा अनौपचारिक ढंगले सरकारसँग आग्रह गर्दै आएका छन्। तर, चिनियाँ दबाबमा सरकारले यहाँका बाँकी शरणार्थीलाई परिचयपत्र दिन अस्विकार गर्दै आएको छ। चिनियाँ विदेशमन्त्री वाङ आउने भएपछि गृह मन्त्रालयले उनी लक्षित सुरक्षा योजना बनाएको छ। गृह मन्त्रालयले तीनवटै सुरक्षा निकायलाई निर्देशन दिँदै सम्भावित सुरक्षा चुनौतीको अग्रिम व्यवस्थापन गर्न भनेको छ। विगतमा चीनविरोधी व्यक्ति र संस्थालाई निगरानीमा राख्न गृहले सुरक्षा निकायलाई निर्देशन दिएको छ। प्रहरीले लाजिम्पाटस्थित तिब्बती शरणार्थीको मुख्य कार्यालयलगायत उपत्यकामा रहेका तिब्बती शरणार्थी शिविरमा निगरानी बढाएको छ। ललितपुरको जावलाखेल, काठमाडौंका स्वयम्भू र बौद्धमा शिविर छन्। वाङ नफर्किएसम्म तिब्बती नेता र विगतमा चीनविरोधी प्रदर्शन र गतिविधि गर्दै आएका व्यक्तिमाथि निगरानी राखिने प्रहरी अधिकारी बताउँछन्। गृह मन्त्रालयका प्रवक्ता फडिन्द्रमणि पोखरेलले सुरक्षा योजनाबारे बोल्न नमिल्ने बताए। गृह प्रवक्ता पोखरेलले भने, योबारे बोल्न मिल्दैन।"
चीनबाट २३२ मेट्रिक टन रासायनिक मल भित्रियो,काठमाडौं : चीनसँगको प्रमुख व्यापारिक भन्सार नाका तातोपानीबाट रासायनिक मल नेपाल आउन थालेको छ। तातोपानी नाका भएर बुधबार २३२ मेट्रिक टन युरिया मल भित्रिएको तातोपानी भन्सार कार्यालयका अधिकृत नारद गौतमले बताए। शिल्क मार्केटलाई चीनबाट १० हजार मेट्रिक टन रासायनिक मल आयात गर्ने जिम्मेवारी दिइएको थियो। भन्सार विभागबाट बिहीबार रिपोर्ट आउनासाथ मल राजधानी पठाइने गौतमले बताले। बोलपत्र पाएपछि छ महिनाअघि शिल्कले पहिलो खेपमा एक हजार ५०० मेट्रिक टन मल चीनबाट ल्याइसकेको छ। रासायनिक मलको चर्को अभाव झेल्दै आएका नेपाली किसानलाई यसले राहत दिने बताइएको छ। बाँकी आठ हजार ५०० मेट्रिक टन मल ल्याउन थालिएको शिल्क मार्केटले जनाएको छ। रासस
हिमाल जोगाउन सबै एकजुट हुनुपर्छ,"काठमाडौं : प्रधानमन्त्री शेरबहादुर देउवाले पर्वतीय क्षेत्रहरू जेगाउन अति आवश्यक भएको बताए। चन्द्रागिरीमा आयोजित पर्वतीय समस्याहरूको दिगो समाधान गर्न नीतिगत क्षेत्रीय बहस कार्यक्रमको उद्घाटन गर्दै बुधबार यस्तो बताए । हिमालले विश्वका आधाभन्दा बढी जनसंख्यालाई पानी उपलब्ध गराइरहेको छ। तर, जलवायु परिवर्तनको असरले हिमालमा नराम्रो प्रभाव परिरहेकाले त्यसलाई जोगाउनु आवश्यक रहेको बताए। यो विषय सरकारको प्राथमिकतामा पनि रहेको उनको भनाइ थियो। हिमाल जोगाउन पर्वतीय मुलुकहरू एकजुट भएर जलवायुसम्बन्धी विषयमा गहन छलफल गर्न जरुरी छ, देउवाले भने, नेपालले ग्लास्गोस्थित २६ औं जलवायु सम्मेलनमा पनि हामीले यस विषयमा कुरा उठाएका छौं। सरकारले सुरु गरेको वर्षभरी हुने कार्यक्रमले पक्कै पनि सचेतना ल्याउनेमा उनले विश्वास व्यक्त गरे। सरकारले हिमालका मुद्दामा विभिन्न खालका कार्यक्रमहरू वर्षभरी नै गर्ने बताए। हिमालले लाखौं मानिसलाई स्वच्छ पानी उपलब्ध गराइरहेको र विभिन्न थरीका वनस्पति र वन्यजन्तुको उचित बासस्थान बनिरहेकाले हिमालको संरक्षण अपरिहार्य छ, देउवाले भने। जलवायु परिवर्तन र पृथ्वीको तापक्रम थप बिग्रनबाट जोगाउन अन्तर्राष्ट्रिय समुदाय पनि उत्तिकै सजक हुनुपर्ने बताए। वैज्ञानिक अध्ययनहरूले समेत जलवायु परिवर्तनका कारण चरम मौसमी घटनाहरू बढेको, मौसममा परीवर्तन आएको, विश्वव्यापी तुलनामा हिमाली क्षेत्रको तापक्रम छिटो बढेको, हिमाल पग्लँदै गएको, खडेरी, बाढीपहिरो लगायतका घटना बढेको जनाए। कार्यक्रमको पहिलो दिन पर्यावरणीय विकासका लागि प्राकृतिक उपायहरू महत्त्वपूर्ण रहेको प्रम देउवाले बताए।"
बीआरआई परियोजना सम्झौतामै सीमित,"दोस्रो संविधानसभाबाट ०७२ सालमा संविधान जारी भएपछि दक्षिणी छिमेकी भारत असन्तुष्ट बन्यो। उसले अघोषित नाकाबन्दी लगायो। त्यो बेला सरकारले उत्तरी छिमेकी चीनसँग कनेक्टिभिटी र सहयोग सम्बन्धमा जोड दियो। त्यहीअनुसार २०७४ वैशाख २९ गते बीआरआईअन्तर्गत १४ बुँदे सम्झौतामा हस्ताक्षर भयो। त्यसमार्फत नेपालमा नौ ठूला आयोजना निर्माणको सम्झौता भयो। तर, चार वर्ष बित्दा पनि कुनै आयोजनाले मूर्तरूप लिन सकेका छैनन्। त्यो बेला चर्चामा ल्याइएका केही परियोजना त बीआरआईअन्तर्गत हुन् वा होइनन् भन्ने नै टुंगो छैन। नेपालले बीआरआईमा सन् २०१४ मा सैद्धान्तिक सहमति जनाएको थियो। सन् २०१६ मार्च २१ मा ट्रान्जिट ट्रान्सपोर्ट सम्झौता भयो। त्यसपछि सन् २०१७ मे १२ मा बीआरआई परियोजनामा हस्ताक्षर भएको हो। तीन वर्षका लागि उक्त सम्झौता गरिएकोमा सन् २०२० मा तीन वर्षकै लागि सम्झौता अघि बढाइएको पूर्वपरराष्ट्रमन्त्री प्रदीप ज्ञवाली बताउँछन्। नेपालको हकमा बीआरआई ट्रान्स हिमालयन मल्टी डाइमेन्सन कनेक्टिभिटी नेटवर्कको फ्रेमवर्क तयारी गरिएको छ। त्यसअन्तर्गत क्रसबोर्डर सडक, रेललगायत विषय पर्छन्, एमाले नेता ज्ञवाली भन्छन्। बेइजिङमा सन् २०१९ अप्रिलमा भएको बीआरआईको दोस्रो सम्मेलनमा उक्त फ्रेमवर्क सूचीकृत भएको नेता ज्ञवालीको भनाइ छ। त्यही आधारमै परियोजना छनोट गरिएको थियो। जसमा केरुङकाठमाडौं रेलमार्ग, रातमाटेकेरुङ ४०० केभी प्रसारणलाइन, कोसीगण्डकीकर्णाली इकोनोमिक करिडोर, मदन भण्डारी प्राविधिक शिक्षालय निर्माणलगायत छन्। यस्तै किमाथांकाहिले सडक, तमोर जलविद्युत् आयोजना, फुकोट जलविद्युत् परियोजना, गल्छीरसुवागढी सडक स्तरोन्नति र दीपायलचिनियाँ सीमा सडक छन्। चिनियाँ राष्ट्रपति सी जिनपिङको नेपाल भ्रमणका क्रममा पनि कतिपय आयोजनामा द्विपक्षीय समझदारी भएको ज्ञवालीको भनाइ छ। तर, बीआरआई के हो ? कुनकुन एजेन्डा छन् भन्नेबारे ठोस छलफल नभएको परराष्ट्र मन्त्रालयका अधिकारी बताउँछन्। यो अनुदान र ऋणको परियोजना भए पनि कति रकम आउँछ भन्ने यकिन नभएको ती अधिकारीको भनाइ छ। चिनियाँ राष्ट्रपतिले सन् २०१३ मा महत्वाकांक्षी योजना बेल्ट एन्ड रोड इनिसिएटिभ (बीआरआई) परियोजना अघि सारेका हुन्। विश्वका सात महादेशलाई चीनसँग जोड्ने यसको मूल लक्ष्य छ। रेलमार्गको विस्तृत सम्भाव्यता अध्ययन नै भएन बीआरआईअन्तर्गतको एउटा महत्वाकांक्षी परियोजना हो, केरुङकाठमाडौं रेलमार्ग। तर, यसको विस्तृत सम्भाव्यता अध्ययन नै भएको छैन। कोभिड महामारीका कारण काम अघि नबढेको भौतिक पूर्वाधार तथा यातायात मन्त्रालयका अधिकारी बताउँछन्। पूर्वसम्भाव्यता अध्ययन भने २०७५ मंसिरमा सकिएको थियो। २०७६ असोजमा चिनियाँ राष्ट्रपतिको नेपाल भ्रमणका क्रममा विस्तृत सम्भाव्यता अध्ययन छिट्टै थाल्ने सहमति भएको थियो। चीनको सरकारी कम्पनी नेसनल रेलवे एडमिनिस्ट्रेसन (एनआरए) महामारीअघि नै रेलमार्गको विस्तृत अध्ययन गर्न तयार भएको थियो। करिब दुई महिनाअघि एनआरएसँग भर्चुअल मिटिङ भएको रेल विभागका महानिर्देशक दीपककुमार भट्टराई बताउँछन्। एनआरएका पदाधिकारीले छिट्टै काम अघि बढाएर ४२ महिनाभित्र सक्ने बचन दिएको महानिर्देशक भट्टराईको भनाइ छ। कोभिडले गर्दा दुई वर्ष ढिला भयो, भट्टराई भन्छन्, अबको समय समायोजन गरी सुरु गरेको साढे तीन वर्षमा सकाउने प्रस्ताव राखिएको थियो। यो प्रस्तावलाई पास गरिएको छ। मन्त्रालयका सहसचिव केशवकुमार शर्मा कोभिडले रोकिएको अध्ययनले अब गति लिने बताउँछन्। तीन महिनापछि प्रगति हुने देखिन्छ, सहसचिव शर्मा भन्छन्। चिनियाँ विदेशमन्त्री वाङ यीको भ्रमणका क्रममा रेलमार्गलाई उच्च प्राथमिकता दिएर प्रस्ताव पेस गर्न लागिएको सहसचिव शर्माको भनाइ छ। विस्तृत सम्भाव्यता अध्ययनको काम तीन चरणमा पूरा गर्ने तयारी रहेको शर्मा बताउँछन्। कागजपत्र हेर्ने, परीक्षण गर्ने र लागतको काम अघि बढाइनेछ, शर्मा भन्छन्, अध्ययनपछि मात्रै कति लागत लाग्ने भन्ने यकिन हुन्छ। फन्ड व्यवस्था कसरी गर्ने भन्ने निश्चित हुन्छ। केरुङकाठमाडौं लम्बाइ ७२ किलोमिटर छ। तर, चीनको सिगात्सेसम्म रेलमार्ग प्रस्ताव गरिएको छ। सो ठाउँबाट केरुङ हुँदै काठमाडौंसम्म ६ सय किलोमिटर दूरा छ। नेपालमा दूरी कम भए पनि पहाडी मार्ग हुँदै आउने भएकाले विस्तृत सम्भाव्यता अध्ययन गर्न समय लाग्ने रेल विभागका महानिर्देशक दीपककुमार भट्टराई बताउँछन्। प्रसारणलाइनको डीपीआर तयारी चीनसँग विद्युत् आदानप्रदान गर्ने उद्देश्यले रातमाटेरसुवागढीकेरुङ ४०० केभी प्रसारणलाइन निर्माण परियोजना बीआरआईमा छनोट गरिएको थियो। नेपाल विद्युत् प्राधिकरणका कार्यकारी निर्देशक कुलमान घिसिङ र स्टेट ग्रिड कर्पोरेसन अफ चाइनाका महानिर्देशक कोउ बिगीबीच सन् २०१८ जुन २० मा बेइजिङमा सम्झौता भएको थियो। त्यसको चार वर्षमा सम्भाव्यता अध्ययन पूरा भएको छ। उक्त अध्ययनले नेपालचीन अन्तरदेशीय प्रसारणलाइन बनाउन सम्भव देखाएको छ। प्राधिकरणको आयोजना विकास विभागले टावर संख्या, टावर राखिने स्थान, खोला क्षेत्र, निकुञ्ज क्षेत्र, आवश्यक जग्गा, घुमाउनुपर्ने ठाउँलगायतको लगत निकालेको छ। अहिले वातावरणीय अध्ययन भइरहेको आयोजना प्रमुख कोमल आत्रेयको भनाइ छ। यो सकिएपछि नेपाल र चीनले संयुक्त विस्तृत आयोजना प्रतिवेदन (डीपीआर) तयार गर्ने आत्रेय बताउँछन्। उनका अनुसार चिनियाँ विदेशीमन्त्रीको भ्रमणका क्रममा संयुक्त डीपीआरमा हस्ताक्षर हुने सम्भावना छ। डबल सर्किट प्रसारणलाइनको क्षमता ५ हजार मेगावाट छ। विद्युत् विकास विभागबाट सोहीअनुरूप अनुमति लिइएको छ। सम्भाव्यता अध्ययनले दैनिक ३ हजार मेगावाट आयातनिर्यात गर्न सकिने देखाएको छ। लागत १० अर्ब अनुमान गरिएको छ। तर, बीआरआईबाट आउने सहयोग ऋण वा अनुदान स्पष्ट नभएको उनी सुनाउँछन्। त्यही भएर प्राधिकरणले अनुदाने पहल थालेको छ। प्रसारणलाइनको लम्बाइ ७० किलोमिटर छ। संयुक्त डीपीआर सम्झौताको ६ वर्षपछि आयोजना सम्पन्न गर्नुपर्नेछ। विद्युत् व्यापारका लागि भारतसँग भएको परनिर्भता तोड्न यो प्रसारणलाइनले मदत मिल्ने आत्रेय बताउँछन्। उनका अनुसार चीन नयाँ बजारको रूपमा आउने र बिजुली भारतमा नै बेच्नुपर्छ भन्ने बाध्यताको अन्त्य हुनेछ। चीन र भारतमा अहिले राजनीतिक समस्या देखिए पनि बिस्तार भारतको बिजुली चीन र चीनको बिजुली भारत लैजान सजिलो माध्यम यो प्रसारणलाइन हुन सक्छ। यस्तै, नेपालले ह्विलिङ चार्ज (पैसा तिरेर प्रसारणलाइनको बाटो प्रयोग गर्ने)बाट पनि फाइदा लिन सक्छ। अर्को भनेको नेपालचीन सञ्चालन हुने भनिएको विद्युतीय रेलका लागि यो प्रसारणलाइन आवश्यक छ। उक्त प्रसारणलाइन बनेर विद्युत् प्रवाह नभएसम्म रेल आउन सम्भव नभएको आत्रेय बताउँछन्। यो आयोजना एमसीसीबाट प्रस्तावित प्रसारणलाइनसँग पनि जोडिनेछ। गल्छीरसुवागढी सडकको बेहाल सरकारले २०७२ मंसिर १७ गते गल्छीत्रिशूलीमैलुंङस्याफ्रुबेंसीरसुवागढी सडकलाई सहायक मार्ग बनाउने निर्णय गर्यो। यसलाई राष्ट्रिय गौरवको मान्यता प्रदान गर्दै दुई देशबीचको छोटो दूरीको व्यापारिक मार्गका रूपमा अघि सारियो। तर, पाँच वर्षसम्म पनि उक्त आयोजनाले गति लिन सकेको छैन। आयोजना मन्द गतिमा अघि बढेको आयोजना प्रमुख सीडीई निरज शाक्य बताउँछन्। चीनले बनाउने भनेको योजनाको काम सुरु हुन सकेको छैन। गल्छीरसुवागढी सडक निर्माण बेहाल देखिएको छ। गल्छीबाट स्याफ्रुबेंसीसम्म नेपालले काम गर्दै छ। गल्छीबाट चीनसँगको सिमाना ८२ किलोमिटर छ। स्याफ्रुबेंसीबाट रसुवागढीसम्म १७ किलोमिटर चीनले बनाउने तय भएको थियो। शाक्यका अनुसार गल्छीबाट मैलुङसम्म ४६ किलोमिटरको काम तीन चौथाइ सकिएको छ। मैलुङबाट स्याफ्रुबेंसीसम्मको १९ किलोमिटरमा भने कामले गति लिन सकेको छैन। सडक विभागले चीनसँग सन् २०१८ मा सम्झौता गरेको थियो। तर, कोभिडको कारण देखाउँदै चीन पक्षले काम सुरु नगरेको हो। चिनियाँ पक्षले गर्ने क्षेत्रमा नेपालले पोल सार्ने, घरटहरा खाली गर्ने तथा जग्गा प्राप्तिको काम गर्नुपर्ने हुन्छ। आयोजनाका सूचना अधिकारी इन्जिनियर शान्ताराम पाण्डे चीनले बनाउने सडकका लागि पोल भत्काउने काम ५० प्रतिशत सम्पन्न भएको सुनाउँछन्। उक्त क्षेत्रमा जग्गा प्राप्ति र घरटहरा हटाउन समस्या भएको छ। किमुरेमा जग्गा किन्नुपर्ने भएकाले भौतिक योजना तथा पूर्वाधार मन्त्रालय र अर्थ मन्त्रालयमा प्रस्ताव पेस गरिएको जनाइएको छ। बाँकी काम उनीहरूसँग कुरा गरेर मात्र अघि बढ्छ, पाण्डे भन्छन्। प्राविधिक र रेटमा कुरो नमिलेकाले निर्णय गर्न नसकिएको हो। तर, चीन आइसकेपछि एक महिनाभित्रै साइट क्यिलियर गर्न सकिने भएकाले अहिले खासै काम नबढेको उनको भनाइ छ। गल्छीबाट मैलुङसम्मको पहिलो खण्डको ४६ किलोमिटर सडक निर्माण ७२ प्रतिशत सकिएको छ। पीपलटारबाट धुन्चेसम्म ८ किलोमिटर र बेत्रावतीको ३ सय मिटरमा भने सर्वोच्च अदालतले केही पनि नगर्न अन्तरिम आदेश जारी गरेकाले काम गर्न नसकिएको पाण्डे बताउँछन्। पहिलो खण्डको सडकमा फागुनसम्म २४५ किलोमिटर दोस्रो तहको कालोपत्रे भइसकेको छ। कालोपत्रे दुई चरणमा गर्नुपर्ने व्यवस्था छ। दोस्रो खण्डको १९ किलोमिटरमा ब्याक कटिङ भइसकेको छ। यो ठेक्कामा २५ प्रतिशत प्रगति भएको छ। यो २०७७ साउनमा ठेक्का लागेको हो। तर, ठेकेदारले साइट छोडेर भागेकाले १८ महिनासम्म काम हुन नसकेको इन्जिनियर पाण्डे बताउँछन्। १५ अर्ब ५० करोडको बजेट हो। सडक तथा पुल निर्माणमा ९ अर्ब ५० करोड (पुँजीगत) र मुआब्जा तथा घरटहराका लागि ६ अर्ब विनियोजन गरिएको थियो। फागुनसम्म ७ अर्ब ६१ करोड खर्च भइसकेको छ। समग्र वित्तीय प्रगति ४९१४ र समग्र योजनाको भौतिक प्रगति ५० प्रतिशत पुगिसकेको छ। किमाथाङ्काजोगवनी सडक ट्र्याक खोल्नै सकस किमाथाङ्काविराटनगरजोगवनी सडकको ट्र्याक खोल्नै सकस देखिएको छ। खाँदबारीकिमाथाङ्का १६२ किलोमिटरमा २०६५६६ मा ट्र्याक खोल्न सुरु गरिएको थियो। नेपालभारत सीमा रानीबाट उत्तरी सीमा किमाथाङ्कासम्म ३ सय ९३ किलोमिटर दूरी छ। च्याम्ताङघोङगोप्पामा ट्र्याक खुलेपछि जोगवनीकिमाथांका सडकले जोडिनेछ। संखुवासभाको भोटखोलामा पर्ने च्याम्ताङ र घोङगोप्पाबीचको १४ किलोमिटरमा सडक ट्र्याक खोल्दै नेपाली सेना। तस्बिर : अनिष विष्ट उत्तरदक्षिण (कोसी) सडक योजना कार्यालय संखुवासभाले विभिन्न प्याकेजमा काम सुरु गरेको थियो। तीन खण्डमध्ये हटिया क्षेत्रमा हेलिकप्टरबाट ट्र्याक्टर, स्काभेटर, इन्धन ढुवानी गरेर काम अघि बढाइएको थियो। दुई स्काभेटरले २४ किलोमिटर ट्र्याक खोलिसकेको छ। तातोपानी नाका हुँदै तिब्बतबाट निर्माण सामग्री लगेर किमाथाङ्काबाट पनि ट्र्याक खोल्न सुरु गरिएको थियो। १४ किलोमिटरको काम भएपछि प्रगति हुन सकेको छैन। खाँदबारीकिमाथाङ्का (१६२ किलोमिटर)मध्ये करिब ११ किलोमिटर ट्रयाक खुल्न बाँकी छ। इन्जिनियर दिपेश रजकका अनुसार करिब ४ अर्ब रकम खर्च भइसकेको छ। भोटखोला गाउँपालिकाको च्याम्ताङघोङगोप्पाको थप १४ किलोमिटर ट्र्याक खोल्ने जिम्मा नेपाली सेनालाई दिइएको छ। कडा चट्टान फोर्न विस्फोटक पदार्थ आवश्यक भएपछि २०७६ भदौ २२ गतेको मन्त्रिपरिषद् बैठकले सेनालाई सो काम सुम्पिएको थियो। एक वर्षमा सेनाले तीन किलोमिटरभन्दा बढी ट्र्याक खोलेको छ। खाँदबारीबाट १ सय ३६ किलोमिटर ट्र्याक खुले पनि बरुण दोभानसम्म ग्राभेलमा यातायात सञ्चालन भइरहेको छ। खाँदबारीनुम ३९ किलोमिटर कालोपत्र गर्न लागिएको इन्जिनियर रजकको भनाइ छ। नुमबाट १० किलोमिटर पिच गर्न ठेक्का खुलाउने तयारी भइरहेको उनी बताउँछन्। दोभान नयाँ बस्तीबाट च्याम्ताङ क्षेत्रको तीन खण्डमा स्तरोन्नतिको काम भइरहेको छ। दोभान नयाँ बस्तीबाट बरुण दोभानसम्म ग्राभेल गर्ने योजना छ। खाँदबारीबाट च्याम्ताङसम्म ट्रयाक खुलिसके पनि बरुण दोभानबाट च्याम्ताङसम्म हिउँदमा ट्र्याक्टर सञ्चालन हुँदै आएको छ। हटियाहुङगुङ क्षेत्रमा कंकिड जोन भएकाले यातायत सञ्चालनमा समस्या भएको रजकको भनाइ छ। विकट क्षेत्रमा अन्यत्रको तुलनामा योजना सञ्चालनको म्याद कम भएको निर्माण व्यवसायी सन्तोष लोहोरुङ बताउँछन्। जोगवनीधरान खण्डमा ६ लेनको सडक बनाउने काम भइरहेको छ। जोगवनीबाट संखुवासभाको खाँदबारीसम्म कालोपत्रे भइसकेको छ। यो सडकले प्रदेश १ का मोरङ, सुनसरी, धनकुटा, तेह्रथुम, संखुवासभा र भोजपुरवासी प्रत्यक्ष लाभान्वित हुनेछन्। जोगमनीकिमाथांका सडकअन्तर्गत धनकुटा क्षेत्रमा पर्ने कोशी राजमार्गको लगत कट्टा हुन सकेको छैन। सडक विभागले उक्त यो क्षेत्रमा २५२५ मिटर छोडेर मात्रै घर बनाउनुपर्ने मापदण्ड बनाएको छ। अधिकांश स्थानीयवासीले मापदण्डअनुसार ठाउँ नछोडी घर बनाएका छन्। सडक आसपास घर निर्माण हुने क्रम रोकिएको छैन। नापि कार्यालय धनकुटाका प्रमुख मिथिलेस यादवका अनुसार कोसी राजमार्गको लगत कट्टा नभएको बताउँछन्। डिभिजन सडक कार्यालय धनकुटाका प्रमुख कैलाशप्रसाद देवका अनुसार सडक आसपास निर्माण भइसकेको संरचना हटाउन एकदमै कठिनाइ भइरहेको छ। राजमार्ग छुने स्थानीय तहले मापदण्ड कडाइका साथ लागू गर्दिए नयाँ बन्ने संरचना मापदण्डअनुसार हुन सक्ने उनको भनाइ छ। धनकुटाको छथरजोरपाटी गाउँपालिकाका इन्जिनियर दिवश पौडेल राजमार्ग आसपास मापदण्ड पूरा गरेकालाई मात्रै नक्सा पास गर्दै आइरहेको बताउँछन्। साँगुरीगढी गाउँपालिकाका इन्जिनियर दीपक पौडेल राजमार्गको मापदण्डअनुसार घर बनाएर नक्सा पास गर्नेको संख्या धेरै न्यून रहेको बताउँछन्। धरान जिरो प्वाइन्टबाट धनकुटा, हिले, सिँधुवा हुँदै सिधुवासम्म ८७ किलोमिटर कोसी राजमार्ग पर्छ। सोही राजमार्गभित्र नै चित्रेबाट हिलेसम्म मध्यपहाडी लोकमार्गसमेत छ। तमोर जलाशययुक्त आयोजनाको पर्खाइ तमोर जलाशययुक्त जलविद्युत् आयोजना निर्माण हुने चर्चा चलेको एक दशक भयो। यो आयोजनाले ताप्लेजुङ, तेह्रथुम र पाँचथर तीन जिल्लालाई छुन्छ। उत्पादन क्षमता ७६२ मेगावाट छ। तर, कहिलेदेखि निर्माण हुन्छ भन्ने अझै टुंगो लागेको छैन। लगानी बोर्ड, नेपालको हाइड्रो इलेक्ट्रिसिटी इन्भेस्टमेन्ट एन्ड डेभलपमेन्ट कम्पनी लिमिटेड (एचआईडीसीएल) र चिनियाँ कम्पनी पावर कन्स्ट्रक्सन कर्पोरेसन अफ चाइना लिमिटेड (पावर चाइना)बीच २०७६ माघमा त्रिपक्षीय सम्झौता भएको थियो। आयोजनाको विस्तृत अध्ययन २ वर्षभित्र सक्ने सम्झौता भए पनि यो अवधिमा सर्वेक्षण अनुमतिपत्र नै जारी भएको छैन। तमोर जलाशययुक्त जलविद्युत् आयोजना निर्माण हुने क्षेत्र। यो आयोजनाको चर्चा चलेको १० वर्ष बिते पनि काम अघि बढेको छैन। तस्बिर : बसन्त लिम्बू उसको कार्यक्षेत्र रहेको स्थानमा अन्य जलविद्युत् आयोजना पनि छन्। तल्लो हेवाखोला र काबेलीए आयोजनाले पाएको भौगोलिक क्षेत्र मिचिने मात्र नभई यी आयोजना डुबानमा पर्छन्। जसकारण क्षतिपूर्तिको विषयसमेत टुंगो लागेको छैन। पाँचथरको कुम्मायक गाउँपालिकाको स्याबरुम्बा र तेह्रथुमको छथर गाउँपालिकाको ओर्खे भन्ने ठाउँको बीचमा बाँध बाँधेर आयोजना निर्माण गर्ने लक्ष्य छ। प्रभावित क्षेत्र भने पाँचथर, तेह्रथुम तथा ताप्लेजुङका गाउँ पर्छन्। प्रदेशकै गहनाका रूपमा अघि बढाउनुपर्ने स्थानीय पूर्णबहादुर लिम्बू बताउँछन्। राष्ट्रिय गौरवको आयोजना भएकाले चिनियाँ विदेशमन्त्रीको भ्रमणका क्रममा यसबारे सरकारले विशेष छलफल गर्नुपर्ने एमाले सचिव योगेश भट्टराई बताउँछन्। यो देशकै ठूलो आयोजना हो। यो जलविद्युत् आयोजना मात्रै नभएर बहुआयामिक भएकाले यसलाई प्राथमिकताका साथमा सरकारले कुरा उठाउनुपर्छ, नेता भट्टराई भन्छन्, चिनियाँ विदेशमन्त्रीको हाम्रो पार्टीको अध्यक्ष केपी शर्मा ओलीसँग पनि भेटवार्ता हुने थाहा पाएको छु। मैले अध्यक्षज्यूलाई पनि यसवारे कुरा राख्न आग्रह गरेको छु। आयोजनालाई चाँडै निर्माणको चरणमा लैजानुपर्छ। बीआरआईअन्तर्गतका परियोजना केरुङकाठमाडौं रेलमार्ग रातमाटेकेरुङ ४०० केभी प्रसारणलाइन कोसीगण्डकीकर्णाली इकोनोमिक करिडोर मदन भण्डारी प्राविधिक शिक्षालय किमाथांकाहिले सडक तमोर जलविद्युत् आयोजना फुकोट जलविद्युत् परियोजना गल्छीरसुवागढी सडक स्तरोन्नति दिपायलचीन सीमा सडक तुलसी सुवेदी काठमाडौं,सुनिता कार्की काठमाडौं, ममता थापाकाठमाडौं, अनिष विष्टसंखुवासभा, हरिबहादुर लम्जेल धनकुटा, बसन्त लिम्बू ताप्लेजुङ"
