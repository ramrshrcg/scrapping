शीर्षक,विवरण
एमसीसी पारित नभए नेपालसँगको सम्बन्ध समीक्षा गरिने अमेरिकी मन्त्रीको चेतावनी,"काठमाडौं: अमेरिकी सहायक विदेशमन्त्री डोनाल्ड लुले नेपालका प्रमुख तीन राजनीतिक दलका शर्ष नेताहरुसँग टेलिफोन वार्ता गरेका छन्। लुले बिहीबार प्रधानमन्त्री एवं नेपाली कांग्रेसका सभापति शेरबहादुर देउवा, नेकपा एमालेका अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल 'प्रचण्ड'सँग टेलिफोन वार्ता गरेका हुन्। अमेरिकी सहायता परियोजना एमसीसीको विषयमा तीन जनै नेतासँग छलफल भएको हो। छलफलका क्रममा मन्त्री लुले एमसीसी अनुमोदन नभए नेपालसँगको सम्बन्ध समीक्षा गरिने चेतावनी दिएको बताइएको छ। एमालेका विदेश विभाग प्रमुख राजन भट्टराईले मन्त्री लु र अध्यक्ष ओलीबीच टेलिफोन वार्ता भएको पुष्टि गरे। उनले लु र ओलीबीच नेपाल र अमेरिकाको ऐतिहासिक सम्बन्धबारे चर्चा भएको बताए। 'सहायक विदेशमन्त्री डनाल्ड लुले नेपाल र अमेरिकाको पुरानो सम्बन्धबारे चर्चा गर्नुभएको थियो। उहाँले यदि एमसीसी पास नभए नेपाल र अमेरिकाको ऐतिहासिक सम्बन्धमा प्रभाव पार्नसक्ने बताउनुभएको थियो,' लुको भनाइ उद्धृत गर्दै भट्टराईले अन्नपूर्णसँग भने। त्यस्तै माओवादीका एक नेताले पनि प्रचण्डसँग टेलिफोन वार्ता भएको पुष्टि गरे। लुले माओवादी अध्यक्ष प्रचण्डलाई फेब्रअरी २८ भित्र एमसीसी पास गर्ने पत्रमा हस्ताक्षर गरेको स्मरण गराउँदै अनुमोदन गर्न आग्रह गरेको ती नेताले बताए। त्यस्तै बालुवाटार स्रोतले समेत प्रधानमन्त्री देउवासँग टेलिफोन वार्ता भएको पुष्ट गरेका थिए। उनले प्रधानमन्त्री देउवासँग एमसीसी टेबुल गर्न किन विलम्ब भएको बारे प्रश्न गरेका थिए। यसअघि एमसीसीका उपाध्यक्ष फातिमा सुमारले नेपाली सञ्चारकर्मीहरुसँग साक्षत्कार गर्दै यो अन्तिम मौका रहेको बताएकी थिइन्। उनले नेपाली नेताहरुले नै फेब्रअरी २८ को समयसीमा मागेकाले त्यसको सम्मान हुने अपेक्षा गरेकी थिइन्। उनले उक्त समयसीमामा पनि एमसीसी पास नभए उक्त परियोजना अन्य आवश्यक परेका देशलाई दिइने बताएकी थिइन्।"
भ्रष्टाचारविरुद्ध संकल्प,"भ्रष्टाचारीले गरेको भ्रष्टाचार पत्ता लगाउनु आकाशमा चराले हिँडेको बाटो पत्ता लगाउन जत्तिकै गाह्रो हुन्छ। यो भनाइ दार्शनिक चाणक्यको हो। हुन पनि भ्रष्टाचार जताततै मौलाएको छ। भ्रष्टाचारी चाहिँ कारबाहीको दायरामा कमै आएका छन्। एउटा कारण त चाणक्यले भनेजस्तै गाह्रो भएर होला। तर मूल कारण चाहिँ त्यो होइन, देशको प्रशासन नै भ्रष्टाचारमा चुर्लुम्ब डुबेर हो। हाम्रा शासक तिनै भ्रष्टाचारीका संरक्षक भएर हो। हाम्रोजस्तो गरिब मुलुकको विडम्बना नै भ्रष्टाचार हो। अराजकता हो। कानुनी शासन कार्यान्वयनमा कमजोरी हुनु हो। जबसम्म कानुनको शासन व्यवहारमा प्रकट हुँदैन, प्रकट हुन्छ त केवल भ्रष्टाचार। शासनमा जब सदाचारको सर्वथा अभाव हुन्छ, तब केवल भ्रष्टाचार हुन्छ। भ्रष्टाचारविरुद्धको संस्था ट्रान्सपरेन्सी इन्टरनेसनलले दुई साताअघि सार्वजनिक गरेको प्रतिवेदनको खबर नेपालीका लागि सुखद छैन। प्रतिवेदन भन्छ, भ्रष्टाचारको सूचीमा नेपाल ११७औं नम्बरमा छ। सय नम्बरमा ३३ नम्बर ल्याएर नेपालको स्थान १ सय ८० देशमध्येमा त्यति भएको हो। केही वर्षयता नेपालको स्थान यस्तै छ। विश्व र दक्षिण एसियामै पनि नेपाल पुछारमा परेको छ। यो लज्जाको विषय हो। तर शासनमा हुनेहरू सधैं भ्रष्टाचार विरोधी नारा र भाषण मात्र छाँट्छन्। मुलुकको हालत विश्वमा यसरी कुरूप भइरहेकोप्रति कोही पनि कत्ति संवेदनशील हुँदैनन्। हुन्थे भने हालत यो हुँदैनथ्यो। अख्तियार दुरुपयोग अनुसन्धान आयोगमा पोहोर साल झन्डै २५ हजार उजुरी परेका थिए। यसैले पनि देखाउँछ मुलुकमा भ्रष्टाचार कसरी जकडिएको छ। जब कि त्यतिका धेरै उजुरीमा आयोगले अनुसन्धान गर्न भ्याउने भनेको त्यस्तै हजार हाराहारीका उजुरी मात्रै हो। भ्रष्टाचार नियन्त्रण गर्ने र भ्रष्टाचारीलाई कारबाहीको दायरामा ल्याउने भनेर पञ्चायतकालको भन्दा फरक ढंगले स्थापित यो आयोगको मात्रै जिम्मेवारी होइन, सदाचार। मुलुक हाँक्ने शासक, प्रशासकदेखि नागरिकसम्मको कर्तव्य हो। सबैको साझा इमान्दारीबाट मात्रै मुलुकलाई भ्रष्टाचारमुक्त गर्न सकिन्छ। भ्रष्टाचारका ठूलाठूला प्रकरण सार्वजनिक नभएको वर्ष हुँदैन। तर कारबाही भएको र कोही ठूलाबडा जेल परेको खबर जनताले सुन्न पाउँदैनन्। एकाध नेता मात्रै अख्तियारले चलाएको मुद्दाका आधारमा जेल परेका छन्। तर, त्यो पनि एकादेशको कथाजस्तै भइसक्यो। पछिल्ला वर्ष जति ठूला काण्ड र भ्रष्टाचारका समाचार आए, त्यसअनुसार कुनै ठूलाबडा जेल परेनन्। अर्काेतिर अख्तियारको क्षेत्राधिकारबाट अनुचित कार्यलाई हटाइएपछि उसको दाँत फुक्लिएझैं भएको छ। त्यसमाथि स्टिङ अप्रेसनसमेत गर्न नपाइने आदेश उसमाथि आएपछि ससाना माछासमेत छोप्न सकेको छैन। भ्रष्टाचारीलाई कडाभन्दा कडा कारबाही दिएर मात्रै यसको नियन्त्रण सम्भव हुन्थ्यो भने चीनजस्ता मृत्युदण्डको सजाय भएका देशमा लाखौं भ्रष्टाचारीमाथि बर्सेनि कारबाही भएको समाचार नआउनुपथ्र्याे। प्रष्ट छ, भ्रष्टाचार नियन्त्रण कडा कानुनी कारबाहीबाट मात्रै सम्भव छैन। सदाचार त शासक, प्रशासकको जीवनशैली र संस्कृति नै हुनुपर्छ। जबसम्म उनीहरू इमानदार, निष्ठावान् हुँदैनन्, तबसम्म भ्रष्टाचार नियन्त्रण दिवास्वप्न मात्रै हुन्छ। कम्तीमा शासनको शीर्षस्थानमा हुनेमा उनीहरूले मुखले भनेजस्तै भ्रष्टाचारीप्रति शून्य सहनशीलता हुन्थ्यो भने मुलुक भ्रष्टाचारबाट प्रताडित हुने थिएन। निमुखो नागरिक घुस दिएर सरकारी कार्यालयबाट काम फत्ते गर्नुपर्ने बिलखबन्दमा पर्दैनथ्यो। विकास र निर्माण यति साह्रो कमसल र ढिला हुँदैनथ्यो। ढिलासुस्ती पनि भ्रष्टाचार हो। कैयौं विकास आयोजना ढिलासुस्ती र कमसल निर्माणजस्तो भ्रष्टाचारको चपेटामा छन्। यसका सम्बन्धित व्यक्तिलाई कडा कानुनी कारबाहीको पनि मुलुकमा अभाव छ। त्यस्तोमा कानुन आवश्यक भए ल्याएर पनि भ्रष्टाचार नियन्त्रणको एउटा प्रयास गर्न सकिन्छ। अर्काेतिर प्रतिबद्धता एउटा र व्यवहार अर्काे पनि भ्रष्टाचार हो। यस्तो प्रवृत्ति भएका शासकलाई हरेक चुनावमा नागरिकले मत नदिएर दण्डित गर्न सक्नुपर्छ। त्यो नागरिकको दायित्व हो। अरूहरूलाई भने कानुनी कारबाही नै चाहिन्छ। खासमा प्रणालीलाई मजबुद बनाउने र प्रणालीबाहिर दायाँबायाँ जान नसकिने व्यवस्था नगरेसम्म भ्रष्टाचार नियन्त्रण केवल कथनीमै सीमित हुन्छ। सबैले भ्रष्टाचारविरुद्ध संकल्प गरौं र व्यवहारमा सदाचार कायम गरौं।"
एजेन्डाविपरीत सभापतिले एमसीसी विषयमा छलफल गराएको आरोप,"काठमाडौं: प्रधानमन्त्री एवं पार्टी सभापति शेरबहादुर देउवाले एजेन्डामै नरहेको एमसीसी विषयमा जबर्जस्ती छलफल गराएको नेपाली कांग्रेसका नेताहरुले आरोप लगाएका छन्। बुधबार बालुवाटारमा बसेकाे पदाधिकारी बैठकमा विभिन्न एजेन्डा तय गरेको भए पनि आजको कार्यसम्पादन बैठकमा सभापति देउवाले एक्लौटीरुपमा एमसीसीको विषयमा छलफल गराएको कांग्रेसका नेताहरुले आरोप लगाएका छन् । 'एक दिनअघि नै कार्यसम्पादन समिति बैठकमा छलफलका लागि एजेन्डा तय गरेका थियौं। तर सभापतिज्युले बैठक सुरु हुनेवितिकै एमसीसीको विषयमा छलफल चलाउनुभयो। एमसीसी केन्द्रीत छलफलले अन्य विषयमा छाँयामा पर्यो,' बैठकमा सहभागी एक नेताले अन्नपूर्णसँग भने। महामन्त्री विश्वप्रकाश शर्माले पदाधिकारी बैठकमा स्थानीय निर्वाचन, भातृसंस्था र अधिवेशन हुन बाँकी रहेका जिल्लाका सम्बन्धमा छलफल गर्न एजेन्डा तय भएको बताए। पार्टी कार्यालय सानेमा बसेको कार्यसम्पादन बैठकले ९ बुँदे निर्णय गरेको थियो।"
"कमल थापाको नेतृत्वमा नयाँ दल दर्ता हुने, यी हुन् मुख्य तीन एजेण्डा","काठमाडौं : राष्ट्रिय प्रजातन्त्र पार्टी परित्याग गरेका पूर्वउपप्रधानमन्त्री कमल थापाले नयाँ दल दर्ता गर्ने भएका छन् । थापा समूहको बिहीबार राजधानीमा बसेको बैठकले चाँडै दल दर्ता गर्न थापालाई जिम्मेवारी दिएको छ । 'आज बसेको बैठकले थापालाई दल दर्ताको अधिकार दिएको छ,' थापानिकट नेता राजाराम बर्तौलाले भने । हिन्दुत्व, सुशासन र समृद्धिको मुख्य एजेण्डा राखेर दल दर्ता हुन लागेको उनले जानकारी दिए । दल दर्ताका लागि निर्वाचन आयोगसँग परामर्श भइरहेको र दर्ताको क्रममा अरु तयारीहरु भइरहेको बर्तौलाले बताए । उनकाअनुसार ढिलोमा फागुनको पहिलो साताभित्र दल दर्ता भइसक्ने तयारी छ । बैठकमा थापाले पार्टीको नाम र चुनाव चिह्न प्रस्ताव गर्न सहभागीहरुलाई आग्रह गरेका थिए । 'विभिन्न नामहरु प्रस्ताव भएको छ । धेरै साथीहरुले राष्ट्रिय एकता पार्टी नेपाल नाममा जोड दिएका छन् । विभिन्न चुनाव चिन्ह र विभिन्न नामहरुमा छलफल भइरहेको छ,' बर्तौलाले अन्नपूर्णसँग भने । मंसिरमा सम्पन्न महाधिवेशनमा आफूलाई हराउने निर्मल निवासमाथि छानविन नगरेकोमा असन्तुष्टि जनाउँदै थापाले मंगलबार राप्रपा परित्यागको घोषणा गरेका थिए ।"
मध्यपहाडी लोकमार्गमा कार्यरत एक मजदुरको मृत्यु,फिदिम : मध्यपहाडी लोकमार्गमा कार्यरत एक मजदुरको बुधबार राति मृत्यु भएको छ। पॉचथरको याङवरक खण्डमा कार्यरत जाजरकोट नलघाट३ घर भएका ४९ वर्षीय मानवहादुर थापा मृत्यु भएको प्रहरीले जनाएको छ। वुधबार साँझ खाना खाएर ११ बजे याङवरक१ च्याङथापुमा रहेको फिल्डमा टाँगिएको त्रिपालमुनी सुतेका उनलाई उनका सहकर्मीहरुले मध्यराति मृत अवस्थामा भेटेका थिए। उनको मृत्युको विषयमा अनुसन्धान भईरहेको जिल्ला प्रहरी कार्यालय पॉचथरका सूचना अधिकारी डम्बर बिश्वकर्माले जानकारी दिए।
कांग्रेस बैठकको निर्णय : सत्ता गठबन्धनबारे अहिल्यै निर्णय गर्ने बेला भएको छैन,"काठमाडौं: एमसीसीको विषयलाई लिएर सत्तारुढ गठबन्धनको विषयमा भइरहेको टीकाटीप्पणीविरुद्ध नेपाली कांग्रेसको कार्यसम्पादन बैठकमा छलफल भएको छ। कांग्रेसका पार्टी प्रवक्ता प्रकाशशरण महतले गठबन्धनको विषयमा अहिल्यै निर्णय गर्ने बेला नभएको बताएका छन्। बैठकमा भएको छलफल र निर्णयबारे जानकारी दिँदै उनले गठबन्धनबारे उपयुक्त निर्णय गर्ने बेला भइनसकेको बताए। 'गठबन्धनको विषयमा निर्णय गर्ने बेला भएको छैन। सबै दलले आफ्नो आधारबारे मूल्यांकन गर्लान्। उपयुक्त समयमा निर्णय आउँछ,' उनले भने। त्यस्तै बैठकमा स्थानीय निर्वाचनमा कांग्रेसलाई सशक्त बनाउने, भातृसंस्था र शुभेच्छुक संस्थाबारे के गर्ने विषयमा छलफल भएको उनले बताए। उनले विधानसम्मत सबै संगठनलाई प्रभावकारी बनाउने निर्णय भएको बताए। त्यस्तै एमसीसी र संसद गतिरोधका विषयमा पनि छलफल भएको प्रवक्ता महतले बताए।"
कांग्रेस कार्यसम्पादन बैठकमा एमसीसीबारे गम्भीर बहस,"काठमाडौं: नेपाली कांग्रेसको कार्यसम्पादन बैठकमा अमेरिकी सहायता परियोजना एमसीसीबारे छलफल भएको छ। छलफलमा नेता रामशरण महतले एमसीसीबारे आफ्नो धारणा राखेका थिए। उनले एमसीसी नेपाली जनताको हितमा भएको बताएका छन्। उनले भौतिक पूर्वाधारको क्षेत्रमा विशेषत विद्युत प्रसारण लाइन र सडकका लागि एमसीसी उपयुक्त भएको बताए। 'एमसीसी परियोजना नेपालका लागि धेरै राम्रो ड्राफ्ट हो। एमसीसी पास गराउन नेपाली कांग्रेसले खेल्नुपर्ने भूमिका खेल्नुपर्छ। जनतामा कुनै खालको असहमति वा असमझदारी छन् भने त्यसलाई कांग्रेसले जागृत पार्नुपर्छ,' बैठकपछि कांग्रेस नेता शशांक कोइरालाले सञ्चारकर्मीसँग भने। बैठकमा स्थानीय निर्वाचन र भातृसंस्थाहरुबारे छलफल भएको उनले बताए। उनले स्थानीय निर्वाचनमा कांग्रेस एक्लै जानुपर्ने प्रस्ताव गरेको बताए। त्यस्तै भातृसंस्थाको हकमा केहीको चुनावअघि र केहीको चुनावपछि अधिवेशन गराउने छलफल भएको बताए।"
"निर्वाचनका लागि ४० अर्ब माग, अर्थमन्त्री भन्छन् स्रोत व्यवस्थापन गर्छौं","काठमाडौं: चालु आर्थिक वर्षको बजेटमा निर्वाचनका लागि मात्रै रु १० अर्ब बराबरको व्यवस्था भए पनि रु ४० अर्ब बराबरको माग आएको छ। अर्थमनन्त्रालयमा बिहीबार आयोजित चालु आवको बजेटको अर्धवार्षिक मूल्याङ्कन प्रतिवेदन सार्वजनिक गर्दै अर्थमन्त्री जनार्दन शर्माले सो कुराको जानकारी दिएका हुन्। निर्वाचन राष्ट्रिय अभियान भएकाले त्यसका लागि साधन र स्रोत उपलब्ध गराउनु सरकारको दायित्व भए पनि आफूहरु चापमा रहेको उनको भनाइ छ। सरकारले आगामी वैशाख ३० गतेका लागि स्थानीय निकायको निर्वाचनको मिति घोषणा गरेको छ। निर्वाचनका लागि बजेट व्यवस्थापन गर्न सरकार लागिपरेको जानकारी दिँदै अर्थमन्त्रीले बजेटको जोहो गरिने र निर्वाचन समयमै सम्पन्न गरिने बताए। कानुनी एवं संरचनागत समस्याका कारण बजेटमा व्यवस्था भएबमोजिमको विकास बजेट खर्च हुन नसकेको भन्दै उनले जग्गा प्राप्ति तथा स्रोत नै उपलब्ध नभएको आयोजना राख्ने प्रवृत्ति पनि उत्तिकै जिम्मेवार रहेको उल्लेख गरे। योजनाको छनोटदेखि नै समस्या रहेको जानकारी दिँदै उनले राजनीतिक प्रभाव र दबाबमा राखिएका आयोजनाको पूर्वतयारीमा नै लामो समय लागेकाले पनि अपेक्षित प्रगति हुन नसकेको स्पष्ट पारे। दक्ष जनशक्तिको अभाव तथा आयोजनामा जिम्मेवारी लिएकाले इमान्दार प्रयास नगरेको तथा गरेकाले समेत दण्डित हुनुपर्ने अवस्था रहेकाले पुँजीगत खर्चमा समस्या देखिएको उनको भनाइ छ। उनले प्रक्रियागत झन्झट तथा फाइल घुमिरहने प्रवृत्तिको सुधारका लागि अनलाइन प्रणाली सञ्चालनसम्बन्धी कार्यविधि स्वीकृत भई कार्यान्वयनमा आउने क्रममा रहेको बताए। बजेटको अर्धवार्षिक समीक्षा गर्दै उनले पूर्णरूपमा बजेट खर्च नहुने उल्लेख गरे। कूल विनियोजित बजेटमध्ये रु १५ खर्ब ४६ अर्ब २८ करोड बराबरको खर्च हुने संशोधित अनुमान अर्थमन्त्रीले प्रस्तुत गरे। जुन विनियोजित बजेटको ९४७ प्रतिशत मात्रै हो। गत असोजमा प्रतिस्थापन विधेयकमार्फत् अर्थमन्त्री शर्माले बजेटको आकार रु १६ खर्ब ३२ अर्ब बराबरको तय गरेको थियो। उनले चालु आवमा चालु खर्च रु १० खर्ब ३५ अर्ब ४६ करोड, पुँजीगत खर्च र रु तीन खर्ब ४० अर्ब ३२ करोड ९० र वित्तीय व्यवस्थापनमा रु एक खर्ब ७० अर्ब ४९ करोड अर्थात् विनियोजित बजेटको ९० प्रतिशत खर्च हुने अनुमान सुनाए। उनले पूर्णरूपमा तयारी नगरी बजेट ल्याउँदा पुँजीगत खर्च हुन नसकेको उल्लेख गरे। उनले बजेट निर्माणको तरिका नै बदल्नुपर्ने पक्षमा आफू रहेको बताए। उनले भने, 'कस्तो आयोजना प्रदेशले बनाउने हो र कस्ता सङ्घ र स्थानीय तहले बनाउने हो त्यसमा स्पष्ट मापदण्ड आवश्यक छ।'"
राष्ट्रिय बाल नाटक महोत्सवका लागि नाटक आह्वान,"काठमाडौं: १३औँ राष्ट्रिय बाल नाटक महोत्सव भर्चुअलरूपमा हुने भएको छ। शैली थिएटरको आयोजनामा नेपाल संगीत तथा नाट्य प्रज्ञाप्रतिष्ठान र रुसी विज्ञान तथा साँस्कृतिक केन्द्रको प्रस्तुतिमा महोत्सवको हुन लागेको हो। कोरोना महामारीका कारण यस वर्ष पनि नाटक महोत्सव भर्चुअलरूपमा हुन लागेको आयोजकले जनाएको छ। महोत्सवमा सहभागी हुन १५ फागुनभित्र नाटकको भिडियो शैली थिएटरको आधिकारिक इमेल ( ) मा वा सिधै पेन ड्राइभमार्फत् थिएटरको कार्यलयमा बुझाउन सकिने आयोजकले विज्ञप्ति जारी गर्दै बताएको छ। सहभागी हुन यी नियमहरु पालना गर्नुपर्ने छ भिडियो खिच्दा एक सटमा लिइएको हुनुपर्नेछ । सम्पादन गरेको वा एक भन्दा बढी सट मा तयार गरिएको नाटकलाई प्रतियोगीतामा सहभागी गराइने छैन । नाटकको विषय बालबालिका सम्बन्धित हुनुपर्नेछ । बढीमा १० जना कलाकार समावेश गर्न पाइनेछ र एकल प्रस्तुति पनि समावेश गरिनेछ । नाटक कम्तीमा १५ मिनेटदेखि बढीमा ४५ मिनेटसम्मको हुनुपर्नेछ । नाटक भित्र सद्भाव बिगार्ने, बालबालिकालाई नकारात्मक सन्देश दिने विषय वा शब्दको प्रयोग गर्न पाइने छैन । नाटकको विषय, अभिनय, सेट, कस्ट्युमलाई मुख्य मूल्यांकनको आधार बनाइने छ, यसमा भिडियोको गुणस्तरीयतालाई ध्यान दिइने छैन । प्राप्त हुन आएका नाटकमध्ये बाट उत्कृष्ट तीन नाटकलाई समान नगद रु १५,००० सहित प्रमाणपत्र दिइने छ । समय भन्दा पछाडि प्राप्त भएका नाटक प्रतियोगीतामा सहभागी गराइने छैन ।"
"कांग्रेस बैठकका ९ निर्णय: चुनावी तयारीमा दुई समिति, मिति तोक्न निर्वाचन समितिलाई आग्रह","काठमाडौं : सत्तारुढ नेपाली कांग्रेसले वैशाख ३० गते हुने स्थानीय तहको निर्वाचनको तयारीका लागि दुईवटा समिति गठन गरेको छ । केन्द्रीय कार्यालय सानेपामा बसेको बैठकले स्थानीय निर्वाचन वैशाख ३० मा गर्ने सरकारको निर्णयको स्वागत गर्दै स्थानीय निर्वाचन मूल तयारी समिति र घोषणापत्र तयारी समिति गठन गरिएको छ । त्यसैगरी संगठन सुदृढीकरण एवं निर्वाचन तयारी केन्द्रीत राष्ट्रव्यापी अभियान अघि बढाउने निर्णय गरेको छ । सभापति पद रिक्त भएका भ्रातृ एवं शुभेच्छुक संस्था तथा अन्य भ्रातृ एवं शुभेच्छुक संस्थालाई गतिशील तुल्याउने निर्णय गरेको छ । विभिन्न भ्रातृ एवं शुभेच्छुक संस्थाको विधान स्वीकृत गर्ने, केही नयाँ भ्रातृ शुभेच्छुक संस्थालाई मान्यता प्रदान गर्ने निर्णय भएको छ । यस्तै, १४औं महाधिवेशन पश्चात् निश्चित गर्नेगरी अधिवेशनका क्रममा थाति राखिएका क्रियाशील सदस्यहरुको व्यवस्थापन गर्ने निर्णय पनि भएको छ । नयाँ क्रियाशील सदस्यता वितरण गर्ने, केन्द्रीय अनुशासन समिति गठन गर्ने पनि निर्णय भएको छ । साथै बाँकी जिल्ला (क्षेत्र र पालिका समेतको) अधिवेशनको नयाँ मिति घोषणा गर्न केन्द्रीय निर्वाचन समितिलाई आग्रह गर्ने निर्णय कार्यसम्पादन समितिले गरेको छ ।"
"एसईई प्रदेशस्तरबाट गर्ने प्रस्ताव मन्त्रिपरिषदमा, प्रदेशमा गए के फरक हुन्छ ?","काठमाडौंः राष्ट्रिय परीक्षा बोर्डले माध्यामिक शिक्षा परीक्षा(एसईई) प्रदेशस्तरबाट सञ्चालनको प्रस्ताव मन्त्रिपरिषदमा लगेको छ । राष्ट्रिय परीक्षा बोर्डका अध्यक्ष डा महाश्रम शर्माले प्रश्नपत्र तयारीदेखि नतिजा प्रकाशनसम्मको जिम्मेवारी प्रदेशस्तरबाट सञ्चालनको प्रस्ताव मन्त्रिपरिषदमा लगिएको जानकारी दिए । उनले भने, परीक्षाको सबै अधिकार प्रदेशलाई दिने तयारी छ । यसअघि देशभरिको नतिजा एकैपटक सार्वजनिक हुन्थ्यो । अब प्रस्ताव स्वीकृत भएपछि जुन प्रदेशले छिटो उत्तरपुस्तिका परीक्षणको काम सक्छ उसले पहिले नतिजा सार्वजनिक गर्न सक्नेछ । प्रस्ताव पारित भए प्रदेशले अनुकूलअनुसार नतिजा सार्वजनिक गर्नसक्ने छन् । शर्माले नतिजा प्रकाशन पनि प्रदेशले गर्ने र प्रमाणीकरण भने बोर्डले गर्ने सिफारिस गरिएको बताए । शर्माले फागुन, चैतमा कक्षा सञ्चालन भई पाठ्यक्रम पूरा हुने र वैशाखमा परीक्षा हुने बताए । यस वर्षको परीक्षामा पाँच लाख १० हजार परीक्षार्थी सहभागी हुने बोर्डले जनाएको छ । एसईई वैशाख ९ देखि २० गतेसम्म हुँदैछ ।"
चोरी भएका २८ थान सवारीसाधन फिर्ता,"काठमाडौं: उपत्यकाको विभिन्न स्थानबाट चोरी भएका १७ वटा मोटरसाइकल र ११ वटा स्कुटर सवारी धनीले फिर्ता पाएका छन्। महानगरीय ट्राफिक प्रहरी महाशाखाले २८ थान सवारी साधनहरु फेला पारी बिहीबार सम्बन्धित धनीलाई बुझाएको हो। महाशाखामा आयोजित कार्यक्रममा महाशाखा प्रमुख एसएसपी उमेशराज जोशीले चोरीका सवारी साधन सम्वन्धीत धनीलाई हस्तान्तरण गरे। जोशीका अनुसार काठमाडौं उपत्यकाको व्यस्त बजार एरिया र चक्रपथबाहिर आसपासबाट विभिन्न मिति र स्थानबाट हराएका भनी महाशाखामा परेको हुलिया निवेदनपश्वात परिचालन गरेको टोलीले विशेष सक्रियताका साथ खोजतलास गरेको थियो। जोशी भन्छन्, मोटरासाइकल चोरी गर्ने गिरोहमाथि निरन्तर निगरानी राखि सूचना संकलन भइरहेको छ। मोटरसाइकल चोरीमा संलग्न त्यस्ता व्यक्तिहरुलाई नियन्त्रणमा लिन विशेष अपरेशन टोली खटाएर खोजी कार्य जारी छ।' सवारी साधन चोरी गर्ने गिरोह जताततै सक्रिय भएकाले स्वयं सवारीधनी नै चनाखो हुनुपर्ने उनले बताए। यसका लागि सुरक्षित स्थानमा पार्क गर्नुपर्ने र अतिरिक्त लक तथा सुरक्षाको उपाय समेत प्रयोग गर्नुपर्ने उनले बताए। पल्सर मोटरसाइकल र स्कुटर बढी चोरी हुने गरेको जानकारी दिँदै बिलबुकसहित हराउने सवारी साधनको सक्कली सवारी धनी पत्ता लगाउन कठिन हुने बताए। चोरीका मोटरसाइकल चलाउँदा नम्बर प्लेटसमेत परिवर्तन गर्ने गरिएको उनले बताए। महाशाखाका प्रवक्ता सञ्जीव शर्मा दासका अनुसार आर्थिक वर्ष २०७८७९ मा ८३१ वटा मोटरसाइकल हराएको भनी निवेदन परेको थियो। जसमध्ये ३०९ वटा मोटरसाइकल फेला पारेको हो। २४४ वटा मोटरसाइकल सम्बन्धित धनीलाई यसअघि नै जिम्मा लगाइसकेको उनले बताए। विभिन्न स्थानबाट २८ वटा चोरीका मोटरसाइकलसहित ३८ जना चोरीमा संलग्न व्यक्तिहरुलाई पक्राउ गरी आवश्यक अनुसन्धान गरिएको छ। यसमध्ये उपत्यकामा हराएका १३ वटा मोटरसाइकल अन्य जिल्लामा समेत बरामद गरिएको छ। महाशाखाले मोटरसाइकल चोरी घटनालाई न्यूनीकरण एवं नियन्त्रण गर्नेका लागि सादा पोशाकमा ट्राफिक प्रहरी परिचालन गरेको छ। सवारी साधन हराउना साथ ट्राफिक प्रहरीको हटलाइन नम्बर १०३ मा फोन गरेर जानकारी गराउन सकिन्छ। 'लस्ट भेहिकल एप्लिकेशन' लगइन गरेर पनि निवेदन दर्ता गराउन सकिने उनले बताए।"
गौशालामा सुधारगृह भवनको शिलान्यास,"महोत्तरी : महोत्तरीको गौशालामा शेखरस्मृति सुधारगृह भवनको निर्माण कार्यको शुभाराम्भ भएको छ। विहीबार एक समारोहकाबीच मधेश प्रदेशका आन्तरिक मामिला तथा संचारमन्त्री भरतप्रसाद साहले सो सुधारगृह भवनको शिलान्यास गरिएको हो। गौशाला नगरपालिका८ स्थित सोनी खोलाको किनारमा प्रदेश सरकारको ८४ लाख ४ हजार १ सय ४४ रुपैयाँको लगानीमा सो अत्याधिनुक सुविधा सम्पन्न भवनको निर्माण हुने आन्तरिक मामिला तथा संचारमन्त्रालयका ईन्जिनियर जितेन्द्र महराले बताएका छन्। २ तल्ले सो भवन असार मसान्तसम्ममा निर्माण हुने ईन्जिनियर महराले जानकारी दिए। कुलतमा फसेका यसक्षेत्रका युवाहरुलाई लक्षित गर्दै यसभेगमा प्रदेशस्तरीय सुधारगृहको निर्माण हुने भएको मधेश प्रदेशका आन्तरिक मामिला तथा संचारमन्त्री भरतप्रसाद साहले बताए। मन्त्री साहले भने, लागुऔषधको दलदलीमा यहाँका युवाहरु दिनानुदिन फस्दैछन्। आर्थिक अवस्था कमजोर रहेको त्यस्ता युवाको सरकारीस्तरबाट सर्वसुलभ एवम् दक्ष प्राविधीकको निगरानीमा सेवा उपलब्ध हुनेछ। भौगोलिकरुपमा मधेश प्रदेशको बीच भागमा पर्ने यो स्थानमा समाजबाट तिरस्कारित भएका युवाहरुको सुधार गर्नका लागि यहाँ राखिने मन्त्री साहले बताए। १४ देखि १६ उमेरका युवाहरु कुलतमा फस्दै गएको अवस्थामा प्रदेश सरकारले यहाँ सुधारगृह निर्माण गरी ठूलै योगदान ल्याएको गौशाला नगरपालिकाका मेयर शिवनाथ महतोले बताए। अगामी दिनमा नगरपालिकाले सक्दो सहयोग गरी यस संस्थालाई व्यवस्थित गर्नका निम्ती हरेक किसिमको भुमिका निर्वाह गरिने मेयर महतोले आश्वासन दिएका हुन्।"
प्रम देउवालाई टेलिफोन गरेर अमेरिकी मन्त्रीले सोधे एमसीसी टेबुल गर्न किन विलम्ब?,"काठमाडौं: एमसीसीबारे भइरहेको वादविवादलाई अमेरिकाले नजिकबाट नियालिरहेको छ। त्यही भएर होला पछिल्लो समय अमेरिकी अधिकारीहरु नेपालका सरोकारवाला निकायहरुसँग निरन्तर सम्पर्कमा रहेका छन्। यतिसम्म कि नेपालका सञ्चारकर्मीसँगसमेत एमसीसी मुख्यालयले साक्षत्कार गरिरहेको छ। यसै सन्दर्भमा अमेरिकाको सहायक विदेशमन्त्री डोनाल्ड लुले प्रधानमन्त्री शेरबहादुर देउवासँग टेलिफोन वार्ता गरेका छन्। प्रधानमन्त्री देउवा र सहायक विदेशमन्त्री लुबीच आज टेलिफोन वार्ता भएको बालुवाटार स्रोतले जानकारी दिएको छ। स्रोतका अनुसार एमसीसीबारे भइरहरेको ढिलाइबारे लुले प्रधानमन्त्री देउवासँग जानकारी लिएका थिए। 'उहाँ(लु)ले प्रधानमन्त्रीसँग एमसीसी टेबुल गर्न किन विलम्ब भएको बारे जानकारी लिनु भएको थियो। एमसीसी नेपाली जनताकै हितका लागि भएको र यसबाट बढी लाभान्वित पनि नेपाली जनता नै हुने उहाँले दोहोर्याउनुभएको थियो,' स्रोतले अन्नपूर्णसँग भने। जवाफमा प्रधानमन्त्री देउवाले राजनीतिक दलहरुसँग छिट्टै सहमति गरेर संसदमा टेबुल गर्ने बताएका थिए। यसअघि एमसीसीका उपाध्यक्ष फातिमा सुमारले नेपाली सञ्चारकर्मीहरुसँग साक्षत्कार गर्दै यो अन्तिम मौका रहेको बताएकी थिइन्। उनले नेपाली नेताहरुले नै फेब्रअरी २८ को समयसीमा मागेकाले त्यसको सम्मान हुने अपेक्षा गरेकी थिइन्। उनले उक्त समयसीमामा पनि एमसीसी पास नभए उक्त परियोजना अन्य आवश्यक परेका देशलाई दिइने बताएकी थिइन्। एमसीसीबारे आफैँले तय गरेको समयसीमा नेपालका नेताले सम्मान गरुन् : फातिमा सुमार"
बालक अपहरणको आरोपमा तीन जना पक्राउ,"जनकपुरधाम : जन्माएर ७ महिनासम्म पालनपोषण गरेको ७ महिने बालक एकाएक हराएर १५ घण्टापछि बच्चा काँखमा राख्न पाउँदा रसिदा खातुनको सिमा नै रहेन। छोरीसंग खेल्दाखेल्दै एकाएक हराएको बच्चालाई काँखमा लिएर स्तनपान गराउँदै रसिदा खातुनले रातभरी आफ्नो बच्चा खोज्दै रोईकराई गरेको पीडा बिर्सदै प्रयास गर्दै थिईन्। ९ महिनासम्म गर्भमा र ७ महिनासम्म पालनपोषण गरेर हुर्काएको छोरा एकाएक हराएपछि उनको होस् हवास हराएको थियो। म घरमै रोईकराई मेरो छोरालाई ल्याईदेऊ भन्दै थिएँ, श्रीमानले अचानक आएर बच्चा भेटियो, जिल्ला प्रहरी कार्यालयमा छ, जाउँ भेट्न भन्नुभयो, सुरुमा त मैले विश्वास नै गरिन, खुशी हुँदै भनिन्, अरुले जे भने पनि मलाई चाहिँ मेरो बच्चा ढिलो चाँडो मैले पाउँछु भन्ने आशा थियो, म यति धेरै खुशी छु कि यो खुशी व्यक्त गर्ने शब्द नै छैन। खुशीका आशु बगाउँदै उनले भनिन, प्रहरी सरहरुले गर्नुभएको सहयोगले आज मेरो बच्चा भेटियो, उहाँहरु मेरो लागि भगवान भएर आउनु भो। मेरो काखे बालक हराएको बेलादेखि मेरो मनमा अशान्ति भैरहेको थियो। तर धन्य अल्लाह मेरो बच्चा प्रहरी सरहरुले खोजेर ल्याईदिनु भो ! जिल्ला प्रहरी कार्यालय धनुषाको परिसरमा बिहिबार ७ महिने बालकको बुवा अमिर राईन, छोरी एलिजा खातुन, बच्चा मो अख्तर राईनसहित उपस्थित भएकी रसिदाले छोरा भेट्टिएकोमा खुशी व्यक्त गर्दै छोरा चोर्ने विरुद्ध कडाभन्दा कडा कारवाहीको भाग गरिन्। जनकपुरधाम उपमहानगरपालिका६ महाराजसागर पाखेरी छेउमा बुधवार साँझ ६ वर्षीय एलिजा खातुन र उनका भाई ७ महिने बालक मो अख्तर राईन खेलीरहेको बेलामा कुरेकुरेको बहानामा एलिजालाई ५० रुपैयाँ दिई पसल पठाई बच्चा लिएर भागेको जिल्ला प्रहरी कार्यालय धनुषाका प्रहरी उपरिक्षक बसन्त रजौरेको भनाई छ। रजौरेले पत्रकार सम्मेलनमा अभियुक्त सार्वजनिक गर्दै भने, हिजो साँझ साढे ६ बजे हामीलाई सूचना प्राप्त भयो, त्यहीबेला देखि प्रहरी निरिक्षक विक्रम साहको नेतृत्वमा टोली खटायौं। म स्वयं पनि घटनाको सुक्ष्म अनुसन्धानमा लागे। रातो र पहलो रंगको हुलाया भएकी महिलाको खोजतलास गर्ने क्रममा रातभरी हाम्रो टोलीले खोज्यो तर भेटाएन। खोजतलासकै क्रममा जनकपुरधाम उपमहानगरपालिका१ बेङ्गाशिवपुर पिपराढीमा साढे ८ बजेको समयमा हाँस तथा भैंसी फर्म पछाडिको खेतमा सोही हुलीया भएको महिलालाई नियन्त्रणमा लिएको प्रहरीको भनाई छ। प्रहरीको अनुसन्धानबाट पक्राउ परेकी धनुषाको गणेशमान चारनाथ नगरपालिका१० डुमरिया ३५ वर्षीय मनिषा देवी मुखियाले आफ्नो बच्चा अर्कैलाई दिएर अरुको बच्चा लिएर भागेको प्रहरी उपरिक्षक बसन्त रजौरेले बताए। उनले भने, अभियुक्तसंग भेटिएको अर्को बच्चासमेत मनिषाको होईन, हामी यो तर्फपनि अनुसन्धानलाई अगाडि बढाएका छौं, तर अहिले नै सबै भन्नुपर्ने स्थिति छैन। अनुसन्धान हुँदैछ मनिषाले आफ्नो बच्चा भनिएको बच्चालाई अर्कै किरण रामसंग पठाउनु र अर्को बच्चा चोरी गर्नुको पछाडि अरु कारण पनि हुन सक्छ, यो त्यो खोज्दैछौ। अनुसन्धान हुँदैछ। बच्चा अपहरणमा तीन पक्राउ बच्चा अपहरणको आरोपमा जिल्ला प्रहरी कार्यालय धनुषाले तीन जनालाई पक्राउ गरेको छ। पक्राउ पर्नेहरुमा धनुषा जिल्लाको गणेशमान चारनाथ नगरपालिका१० डुमरियाका अन्दाजी ३०३५ वर्षीय मनिषा देवी मुखिया, धनुषाको औरही गाउँपालिका१ पौडेश्वर घर भई हाल जनकपुर८ स्थित डेरा लिई बस्ने २० वर्षीय किरण राम र महोत्तरी लोहरपट्टी नगरपालिका४ घर भई हाल जनकपुर७ स्थित भ्रमरपुराचोक डेरा गरी बस्ने २२ वर्षीय कृष्ण कुमार यादव रहेका छन्। मुखियाले घटनामा बच्चा लिएर भागेको तथा अन्य दुई जना राम र यादवले सहयोगीको भूमिका निर्वाह गरेको प्रहरीको भनाई छ। पक्राउ परेका तीनै जनालाई जिल्ला अदालतबाट अपहरण मुद्दामा म्याद थप गरी थप अनुसन्धानका लागि राखिएको प्रहरी प्रमुख एसपी रजौरेले बताए।"
मामा बनेर नाबालकको सुनको मुन्द्रा लुट्ने र खरीद गर्ने पक्राउ,काठमाडौं : नाबालकको कानबाट सुनको मुन्द्रा लुट्ने र खरीद गर्ने दुई जनालाई प्रहरीले पक्राउ गरेको छ । महानगरीय प्रहरी वृत्त बौद्धले मामा बनेर नाबालकको कानबाट सुनको मुन्द्रा लुट्ने गोकर्णश्वर ४ निवासी ३८ वर्षीय नारायण श्रेष्ठ र लुटेको मुन्द्रा खरीद गर्ने गोकर्णस्थित न्यू लक्की सुनचाँदी पसलका सञ्चालक ३० वर्षीय राजकुमार बराइलीलाई नियन्त्रण लिएको हो । श्रेष्ठले माघ ८ गते कामपा ६ पाटिटारस्थित तरकारी बजारमा तरकारी पसल सञ्चालन गर्दै आएकी महिलाको ३ वर्षीय छोरालाई चक्लेट दिई आफूलाई मामा हुँ भनी फकाएर समता स्कुल पछाडि लगेर कानमा लगाएको चार आना बराबरको सुनको मुन्द्रा लुटेर लगेका थिए । उनले उक्त मुन्द्रा बराइलीलाई बेचेका थिए । उनीहरुमाथि चोरी तथा डाँका सम्बन्धी कसूरमा बुधबारबाट लागू हुने गरी जिल्ला अदालतबाट पाँच दिनको अनुमति लिएर बौद्ध वृत्तले थप अनुसन्धान गरिरहेको महानगरीय प्रहरी परिसर काठमाडौंले जनाएको छ ।
व्यवसायी हत्यामा दम्पतिसहित ६ पक्राउ,"परासी : काठमाण्डौँका एक व्यवसायीको हत्या अभियोगमा जिल्ला प्रहरी कार्यालय नवलपरासी पश्चिमले ६ जनालाई पक्राउ गरेको छ। काठमाण्डौँ महानगरपाािलका२७ असनमा भाडा वर्तन तथा हार्डवेयर व्यवसाय सञ्चालन गर्दै आएका ३५ वर्षीय बिजय चौधरीलाई माघ १० गते रामग्राम नगरपालिकास्थित जोकवारमा हत्या गरी फालिएको थियो। लामो समयदेखि काठमाण्डौँमा व्यवसाय सञ्चालन गर्दै आएका मृतक चौधरीको स्थायी ठेगाना कपिलबस्तु जिल्ला सुद्धोधन गाउँपालिका१ उच्डीहवा हो। हत्याका मुख्य अभियुक्त रामग्राम नगरपालिका५ ड्राइभर टोलका ३७ वर्षीय राजु शाह भनिने मञ्जुर आलम देवान र निजकी ३५ वर्षीय श्रीमती हदिसुन नेसा रहेको जिल्ला प्रहरी कार्यालयका सूचना अधिकारी डिएसपी प्रेमबहादुर शाहीले बताए। उनीहरुलाई गत मंगलबार प्रहरीले भारतीय सीमावर्ती नजिकको महेशपुर नाकाबाट पक्राउ गरिएको हो। पक्राउ पर्ने अन्यमा रामग्राम नगरपालिका२ परासी बस्ने वसन्त कुमार सहानी, निजकी श्रीमती शारदादेवी केवट, काठमाण्डौंका तलत अलि खान र जितबहादुर श्रेष्ठ रहेको प्रहरीले जनाएको छ। देवान दम्पत्तिले २० लाखको प्रलोभनमा परेर चौधरीको हत्या गरेको खुलेको शाहीले बताए। घर जग्गा किनाई दिने भन्दै तलत अलिले मुख्य अभियुक्त देवानको सम्पर्कमा मृतक चौधरीलाई पुयाएका थिए। देवान दम्पत्तिले आफ्नै घरमा चौधरीलाई हात पछाडि बाँधी घाटीमा डोरीले कसेर हत्या गरेको खुलेको प्रहरीले जनाएको छ। हत्या पश्चात देवान दम्पत्तिले मोटरसाइकलमा राखेर मृतक चौधरीलाई जोकवार गाउँको बाटोमा लगेर फालेका थिए। ऋणमा डुबेका देवान दम्पत्तिले रकमको प्रलोभनमा चौधरीको हत्या गरेको स्विकार गरेको प्रहरीले जनाएको छ। २० लाखमध्ये १७ लाख ३३ हजार ५ सय रुपैयाँ प्रहरीले बरामद गरेको छ। जसमध्ये २ लाख रुपैयाँ पक्राउ परेका केवटको घरबाट र १५ लाख ३३ हजार ५ सय रुपैयाँ परासी बजारकै एक मोबाइल पसलबाट बरामद गरिएको छ। केवटले नै मोबाइल पसलमा पैसा राख्न दिएको खुलेको छ। पक्राउ परेका केवट दम्पत्ति मुख्य अभियुक्त देवानका दिदी भिनाजु रहेको प्रहरीले जनाएको छ। जग्गाको कारोबार गर्नका लागि रकम बोकेको बताए पनि अन्य अवैध कारोबार हुन सक्ने आशंकामा प्रहरीले अनुसन्धान थालेको बताएको छ। देवानको घरबाट प्रहरीले मृतक चौधरीले लगाएका गरगहना, ९ थान मोबाइल, त्यसमा प्रयोग हुने सीम कार्डहरु र किर्ते सरकारी छाप समेत बरामद गरेको छ। पक्राउ परेका सबैलाई कर्तव्य ज्यानमा मुद्दा चलाइएको डिएसपी शाहीले जानकारी दिए। अन्य सँग सोधपुछ गरिरहेको प्रहरीले जनाएको छ।"
प्रतिनिधिसभा बैठक स्थगित गर्न एमालेको आग्रह,"काठमाडौंः प्रमुख विपक्षी दल नेकपा एमालेले प्रतिनिधिसभा बैठक सार्न सभामुख अग्निप्रसाद सापकोटालाई आग्रह गरेको छ । एमालेका प्रमुख सचेतक विशाल भट्टराईले फागुन २ गते तोकिएको बैठक सार्न आग्रह गरिएको अन्नपूर्णलाई जानकारी दिए । उनले भने, फागुन २ मा विराटनगरमा प्रदेश १ स्तरीय भेला आयोजना गरिएको छ । बैठक नजुधाउन आग्रह गरेका हौं । प्रदेशस्तरीय भेलामा पार्टीका पदाधिकारी, स्थानीय प्रमुख, उपप्रमुख, प्रदेशभित्रका सबै सांसद सहभागी हुने भएकाले संसद बैठक स्थगित गर्न एमालेले आग्रह गरेको हो ।"
"आइएसकेका नेताबारे सूचना दिनेलाई एक करोड डलर पुरस्कार, स्विडेनद्वारा महामारी अन्त्यको घोषणा","काबुलः आतंकवादी समूह आइएसआइएसकेका नेताबारे सूचना उपलब्ध गराउने व्यक्तिलाई अमेरिकाले १० मिलियन अर्थात् १ करोड डलर रकम बराबरको पुरस्कार दिने घोषणा गरेको छ। आइएसआइएसकेका मुख्य नेता सनाउल्लाह घफारी भएको स्थान र उनलाई पक्राउ गर्न सुचना उपलब्ध गराउने व्यक्तिलाई अमेरिकाले सो रकम बराबरको पुरस्कार दिने घोषणा गरेको हो। घफारी शहाब अल मुहाजिरको नामले समेत परिचित छन्। उनलाई सन् २०२० जुनमा आइएसआइएसकेको नेताको रुपमा नियुक्त गरिएको थियो। गएको अगष्ट २१ मा अफगानिस्तानको राजधानी काबुलस्थित काबुल विमानस्थलमा आक्रमण भएको थियो। सो घटनाको जिम्मा आइएसआइएसकेले लिएको थियो। आइएसआइएसकेले जिम्मा लिएका सबै आक्रमणमा उनको मुख्य भूमिका रहेको भन्दै अमेरिकाले घफारीबारे सूचना दिने व्यक्तिलाई पुरस्कार दिने घोषणा गरेको अन्तर्राष्ट्रिय मिडियामा खबर छ। स्विडेनद्वारा महामारी अन्त्यको घोषणा स्टोकहोमः स्विडेन सरकारले कोभिड१९ महामारी अन्त्यको घोषणा गरेको छ। वैज्ञानिकहरुले महामारी अन्त्य भइनसकेको चेतावनी दिइरहँदा स्विडेनले भने महामारी अन्त्यको घोषणा गरेको हो। स्विडेनले बुधबार महामारीको अन्त्य भएको भन्दै देशभर लगाइएको लकडाउन र कोभिडविरुद्धको सबै प्रतिबन्धसमेत हटाइसकेको छ। त्यहाँका स्वास्थ्यकर्मी र केही वैज्ञानिकहरुले कोभिड महामारी अन्त्य भइनसकेकाले केही समय धैर्य रहन आग्रह गरिरहँदा सरकारले भने सो घोषणा गरेको हो। कोभिड महामारीसँग हामी सबै जुधिरहेका छौं। तैपनि म भन्छु महामारी अन्त्य भइसक्यो। त्यसैले हामीले सबै प्रतिबन्धहरु हटाउने निर्णय गरेका हौं, स्विडेनकी स्वास्थ्य मन्त्री लिना हलिनग्रेनले भनेकी छन्। सो घोषणासँगै स्विडेनले आफ्ना नागरिकलाई महामारीअघि झैँ सामान्य अवस्थामा फर्किन आग्रह गरेको छ। स्विडेनमा कोभिडका कारण १६ हजार २ सय मानिसले ज्यान गुमाइसकेका छन्। चीनका विश्वविद्यालयमा विद्यार्थी भर्ना नगर्न भारतको चेतावनी नयाँ दिल्लीः भारतले चिनियाँ विश्वविद्यालयमा विद्यार्थी भर्ना नगर्न चेतावनी दिएको छ। भारतको शीर्ष चिकित्सा निर्देशनालय एवं आयोग (एनएमसी)ले बिहीबार आफ्ना विद्यार्थीलाई चीनका विश्वविद्यालयमा भर्ना नगर्न चेतावनी दिएको हो। कोभिड महामारी सुरु भएपछि हालसम्म चीनले विदेशी विद्यार्थी प्रवेशमाथि निरन्तर प्रतिबन्ध लगाएपछि भारतको चिकित्सा निर्देशनालयले सो चेतावनी दिएको हिन्दुस्तान टाइम्समा खबर छ। एनएमसीले गएको मंगलबार भारतको परराष्ट्र मन्त्रालयसमक्ष चिकित्सा शिक्षा अध्ययनका लागि चीनका विश्वविद्यालयमा भर्ना नगर्न चेतावनीसहितको पत्र पठाएको थियो। मन्त्रालयले बिहीबार सो पत्र स्वीकार गरेपछि चिनियाँ चिकित्साशास्त्र विश्वविद्यालयमा भर्ना हुन चाहने विद्यार्थीलाई सचेत रहन आग्रह गरिएको बताइएको छ। केभिड१९ महामारी सुरु भएदेखि चीनले विदेशी विद्यार्थीलाई आफ्नो देश प्रवेशमा प्रतिबन्ध लगाएको छ। तैपनि यतिबेला विभिन्न चिनियाँ विश्वविद्यालयले आगामी वर्षको एमबीबीएस कार्यक्रमका लागि भर्ना हुन विद्यार्थीलाई आवेदन दिन आग्रह गरिरहेको बताइएको छ। उत्तर कोरियाली सुरक्षा खतरा सामना गर्न तीन देश सहमत टोक्योः उत्तर कोरियाले निम्त्याउने सम्भावित सुरक्षा खतरा सामना गर्न तीन देश सहमत भएका छन्। उत्तर कोरियाले गर्ने गतिविधिका कारण विश्वमा सिर्जना हुने सम्भावित सुरक्षा खतरा सामना गर्न जापान, अमेरिका र दक्षिण कोरिया बिहीबार सहमत भएका हुन्। जपानको रक्षा मन्त्रालयले सो जानकारी दिएको हो। उत्तर कोरियाले गर्ने आणविक र क्षेप्यास्त्र कार्यक्रमले उत्पन्न हुने सुरक्षा खतरा र चुनौति सामना गर्न एकसाथ सहकार्य गर्नेमा तीनवटै मुलुक सहमत भएको क्योडो न्युजमा समाचार छ। सुरक्षा सम्बन्धमा भएको त्रिपक्षीय फोनबार्तामार्फत् सो सहमति जनाइएको बताइएको छ। जापानी रक्षा मन्त्री नोबुओ किशी, अमेरिकी र दक्षिण कोरियाली समकक्षी लियोड अस्टिन र सु वुकबीच भएको फोनवार्तामा सो सहमति भएको बताइएको छ। सन् २०१९ यता अमेरिका, जापान र दक्षिण कोरियाली कूटनीतिज्ञद्वारा सो सम्बन्धमा पहिलोपटक वार्ता भएको बताइएको छ। उत्तर कोरियाले पुनः क्षेप्यास्त्र प्रहार गरे संकट निम्तिने चेतावनी सिओलः उत्तर कोरियाले पुनः लामो दूरीको क्षेप्यास्त्र (मिसाइल) प्रहार गरेमा संकट निम्तिने खतरा रहेको चेतावनी दक्षिण कोरियाली राष्ट्रपति मुन जाईले दिएका छन्। मुनले बिहीबार उत्तर कोरियाले सो कार्य दोहोर्याएमा कोरियाली प्रायद्धिप क्षेत्रमा संकटको खतरा रहेको चेतावनी दिएका हुन्। सो खतरा रोक्न तत्काल वार्ता र कूटनीतिक सहमतिमा आउनसमेत राष्ट्रपति मुनले आह्वान गरेका छन्। यदि उत्तर कोरियाले पुनः लामो दूरीको क्षेप्यास्त्र प्रक्षेपणको काम दोहोर्याएमा त्यसले पाँच वर्षअघि झैँ कोरियाली प्रायद्धिप क्षेत्रमा संकट निम्तिने पक्का छ, मुनद्वारा बिहीबार लिखित वक्तव्य पत्रमा भनिएको छ, सो संकट रोक्न र निम्तिन नदिन सम्बन्धित देशका राजनीतिक नेता र कूटनीतिज्ञबीच वार्ता जरुरी छ। उत्तर कोरियाले जनवरीमा चार वर्षयताकै सबैभन्दा लामो दूरीको क्षेप्यास्त्र प्रक्षेपण गरेको थियो। उत्तर कोरियाले जनवरीमा मात्र सानाठूला गरी करिब सातवटा क्षेप्यास्त्र प्रक्षेपण गरेको थियो। सौर्यआँधीपछि कक्षबाट बाहिरियो मस्कको भूउपग्रह क्यालिफोर्नियाः एलन मस्कको कम्पनी स्पेस एक्सको भुउपग्रह सौर्य आँधीपछि कक्षबाट बाहिरिएको छ। सौर्य आँधीका कारण धक्का पुगेको स्पेस एक्सको नयाँ भुउपग्रह कक्षबाट बाहिरिएको हो। स्पेस एक्सले गत हप्ता साना ठूला गरी एकैपटक ४९ भूउपग्रह कक्षमा पठाएको थियो। सो भूउपग्रह सौर्य आँधीसँग ठोक्किएको बताइएको छ। जियोम्याग्नेटिक आँधीका कारण कक्षभन्दा माथि स्टारलिंक भूउपग्रह जान नसकेको कम्पनीले जनाएको छ। सौर्य आँधीसँग ठोक्किएका भूउपग्रह पृथ्वीमा खस्ने सम्भावना नरहेको समेत कम्पनीले स्पष्ट पारेको छ। कक्षमा पठाइएका ती प्रत्येक स्टारलिंक भूउपग्रहको तौल जम्मा २६० किलोग्राम रहेको बताइएको छ। रुस र बेलारुसविच सैन्य अभ्यास सुरु मिन्स्कः रुसले बेलारुससँग संयुक्त सैन्य युद्धाभ्यास सुरु गरेको छ। रुसले युक्रेनमाथि आक्रमण गर्ने त्रास बढिरहेका बेला दुई देशले १० दिन लामो सैन्य अभ्यास सुरु गरेका हुन्। दुबै मुलुकले बिहीबारदेखि सो सैन्य अभ्यास सुरु गरेका हुन्। करिब ३ लाख रुसी सैनिकहरुले बेलारुसँगको सैन्य अभ्यासमा भाग लिने अनुमान गरिएको छ। बेलारुस रुसको नजिकको सहयोगि मुलुक हो। साथै बेलारुस दक्षिणमा युक्रेनसँग सबैभन्दा लामो सीमा फैलिएको छिमेकी मुलुक पनि हो। सो सैन्य अभ्यासलाई अमेरिकाले शीत युद्धपछिको रुसको सबैभन्दा खतरनाक चाल पनि भनेको छ। रुसले युक्रेनमाथि आक्रमणको योजना नरहेको दाबी गर्दै आए पनि अमेरिकालगायत अन्य पश्चिमा मुलुकहरुले भने रुसले युक्रेनमाथि आक्रमणको तयारी गरिरहेको चेतावनी दिँदै आएका छन्। सोही कारण पछिल्लो समय युक्रेनमा युद्धको त्रास बढिरहेको छ। मदागास्करमा चक्रपातबाट मर्नेको संख्या १ सय पुग्यो अन्टानानारिभोः मदागास्करमा चक्रपातका कारण मृत्यु हुनेको संख्या १ सय पुगेको छ। केही दिनअघि आएको बत्सिराई नामक चक्रपातका कारण बिहीबारसम्म मर्नेको संख्या एक सय पुगेको हो। त्यहाँको विपद् राहत विभागले सो जानकारी दिएको हो। गएको शनिबार हिन्द महासागरमा आएको चक्रपातका कारण दक्षिणपूर्वि मदागास्करको कोस्ट क्षेत्रमा क्षती पुगेको थियो। आइतबारसम्म रहेको सो चक्रपातका कारण १ सय मानिसको मृत्यु भएको छ भने अन्य ९१ हजार मानिस घरबारविहीन बनेका छन्। सो क्षेत्रको इकोङ्गो जिल्लामा सबैभन्दा बढी जनधनको क्षति भएको बताइएको छ। सो क्षेत्रसँग टेलिफोन सम्पर्क टुटेकाले मृतकको संख्या अझै बढ्न सक्ने अनुमान गरिएको छ। सो चक्रपातका कारण देशभर करिब २ लाख मानिस विस्थापित बनेको बताइएको छ। संयोजन : अस्मिता खड्का"
"पश्चिम नेपालको भ्रमणमा प्रधानसेनापति शर्मा, दार्चुलातिंकर सडकको स्थलगत अवलोकन","काठमाडौं: प्रधानसेनापति प्रभुराम शर्मा पश्चिम नेपालको भ्रमणमा निस्केका छन् । दुईदिने भ्रमणका क्रममा शर्माले बिहीबार दार्चुला पुगेर खलंगातिंकर सडक खण्डको स्थलगत अवलोकन गरेका छन् । भ्रमणका क्रममा शर्माले नेपाली सेनाद्वारा सुनसेरास्थित निर्माणाधीन दार्चुलातिंकर सडक आयोजनाको स्थलगत अवलोकन गरेको जनसम्पर्क तथा सूचना निर्देशनालय जंगी अड्डाले जनाएको छ । रक्षा सचिव किरणराज शर्मासहित भ्रमणमा रहेका शर्माले दार्चुलास्थित श्री गुरुगोरख गुल्मको सामूहिक तालिम ईलाका पनि अवलोकन गरेका छन् । शर्माले आजै कञ्चनपुरको महेन्द्रनगरस्थित श्री नं२५ बाहिनी अड्डाकोसमेत निरीक्षण भ्रमण गरेका छन् । श्री नं२५ बाहिनी अड्डाको वस्तुस्थिति प्रतिवेदनलगायत फौज तैनाथीको वर्तमान अवस्थाका बारेमा जानकारी लिँदै ब्यारेक एरियासमेत निरीक्षण गरेका थिए । निरीक्षणअघि प्रधानसेनापति शर्माले सुदूरपश्चिमका प्रदेश प्रमुख, मुख्यमन्त्री र आन्तरिक मामिला तथा कानुन मन्त्रीसँग भेट गरेका थिए । प्रधानसेनापति शर्माले भोलि शुक्रबार कञ्चनपुरको गड्डाचौकीस्थित सेनाद्वारा निर्माणाधीन होल्डिङ सेन्टरको अवलोकन गर्ने कार्यक्रम छ । त्यसपछि सुर्खेत, फँलाटेस्थित सामूहिक तालिम ईलाकाको निरीक्षण तथा कमाण्ड तहको अभ्यास 'अभ्यास तारागढी' को स्थलगत अवलोकन र तालिमरत सकलदर्जालाई सम्बोधन गर्ने कार्यक्रम रहेको निर्देशनालयले जनाएको छ ।"
पहिलो डोज लगाएको ६ महिना पुगेका सबै नागरिकलाई बुस्टर खोप दिइने,"काठमाडौं: सरकारले कोभिड १९ संक्रमण विरुद्ध खोप अभियानलाई उच्च प्राथमिकता दिने निर्णय गरेको छ । चैत मसान्तभित्र सबै नागरिकलाई खोप प्रदान गरिसक्ने लक्ष्य लिएको सरकारले त्यसलाई पूरा गर्न खोप अभियानलाई तीव्रता दिएको हो । स्वास्थ्य तथा जनसंख्या मन्त्रालयले बिहीबार खोप लक्ष्य पूरा गर्न पहिलो डोज र बुस्टर खोपबारे विभिन्न निर्णय गरेको छ । मन्त्रालयले पहिलो डोज लगाएको ६ महिना पुगेका सबै नागरिकलाई बुस्टर खोप दिने निर्णय गरेको छ । बुस्टरमा स्वास्थ्यकर्मी लगायत अंग्रपंक्तिमा खटिने व्यक्ति, ६० वर्ष र माथि उमेरका ज्येष्ठ नागरिक, दीर्घरोगी, गर्भवती महिला र सामाजिक जनसांख्यिक रुपमा पिछडिएका व्यक्तिलाई प्राथिमकता दिने उल्लेख छ । ६ महिना पूरा गरेकालाई आवश्यकताका आधारमा कोभिशिल्ड, एस्ट्राजेनिका, मोडर्ना वा फाइजर खोप पनि प्रदान गर्ने निर्णयमा उल्लेख छ । त्यसैगरी कोरोना संक्रमणमुक्त भएको एक महिनापछि संक्रमितलाई बुस्टरसहित जुनसुकै खोप दिने निर्णय गरेको मन्त्रालयका जनस्वास्थ्य अधिकृत संजयकुमार महासेठले जानकारी दिए । मन्त्रालयले पहिलो मात्राको खोप प्रदानलाई उच्च प्राथमिकता दिने र ६ महिना पूरा गरेका व्यक्तिलाई बुस्टर खोपको पहुँच सहज किसिमले हुनसक्नेगरी पूर्ववत: विभिन्न स्थानमा खोप केन्द्र सञ्चालन गर्न पनि मातहत निकायलाई निर्देशन तथा आग्रह गरेको छ ।"
"कोरोनाबाट थप १२ जनाको मृत्यु, १३६९ संक्रमित थपिए",काठमाडौं: नेपालमा थप १२ जना कोरोना संक्रमितको मृत्यु भएको छ। पछिल्लो समय कोरोना संक्रमित दर घटे पनि मृत्यु दर भने बढेको छ। स्वास्थ्य मन्त्रालयका अनुसार पछिल्लो २४ घन्टामा थप १३६९ जनामा कोरोना संक्रमण देखिएको छ। देशभरि ११ हजार ८८० जनाकोन नमुना परीक्षण गर्दा यी संक्रमित देखिएका हुन्। त्यस्तै थप २२३८ जना संक्रमित कोरोनामुक्त भएका छन् भने २९ हजार ४ जना सक्रिय संक्रमित रहेका छन्।
गर्भपतनको आरोपमा जेल परेकी महिला १० वर्षपछि रिहा,सान साल्भाडोरः गर्भपतनको आरोपमा जेल परेकी एल साल्भाडोरकी एक महिला १० वर्षपछि रिहा भएकी छन्। मध्य अमेरिकी मुलुक एल साल्भाडोर सरकारले उनलाई १० वर्षपछि जेलमुक्त गरेको हो। गर्भ तुहाएको आरोपमा ३० वर्षे काराबासको सजाय सुनाइएकी एल्सी नाम गरेकी ती महिला १० वर्षपछि बुधबार जेलमुक्त भएकी हुन्। काराबासको सजाय पुरा नगरी छुट्ने ती पाँचौं महिला हुन्। अन्यायपूर्वक लामो समयसम्म काराबासको सजाय भोग्नुपरेकी एल्सी रिहा हुँदा त्यहाँका महिला अधिकारकर्मीले खुसीयाली मनाएका छन्। १० वर्षे काराबासपछि एल्सीले आफ्नो परिवारका सदस्यसँग भेट गरेकी छन्। सन् २०११ जुनमा स्वास्थ्य एवं घरायसी कामको कारण एल्सीको गर्भ तुहिएको थियो। सो समयमा उनी २८ वर्षकी मात्र थिइन्। गर्भ तुहिएपछि स्वास्थ्य एवं मानसिक सहायताको लागि गुहार गरिरहेकी उनलाई जानाजान गर्भपतन गराएको आरोप पक्राउ गरिएको थियो। पक्राउपछि उनलाई ३० वर्षका लागि जेल सजाय सुनाइएको थियो। एल साल्भाडोरमा जस्तोसुकै अवस्थामा पनि गर्भपतन भएमा सजाय पाउने व्यवस्था रहेको बताइन्छ।
राप्रपाले सबै स्थानीय तहमा उम्मेदवार खडा गर्ने,"काठमाडौंः राष्ट्रिय प्रजातन्त्र पार्टीले सबै स्थानीय तहमा उमेदवार खडा गर्ने निर्णय गरेको छ । पार्टी केन्द्रीय कार्यालय धुम्बाराहीमा बसेको केन्द्रीय पदाधिकारी बैठकले वैशाख ३० मा हुने स्थानीय तहको निर्वाचनमा सबै पालिका तथा वडामा उम्मेदवारी दिने निर्णय गरेको हो । बैठकले पार्टीको संगठन सुदृढ र क्रियाशील तुल्याउने निर्णय गरेको छ । यस्तै, बैठकले पार्टीको नीति, विचार, सिद्धान्त र कार्ययोजनाबारे जनतालाई जागरुक गराउन देशव्यापी घरदैलो कार्यक्रम सञ्चालन गर्ने पार्टीका प्रवक्ता मोहन श्रेष्ठले जानकारी दिए । बैठकले पार्टीलाई अनुशासित, मर्यादित बनाउन र पार्टी हित विपरीतका गतिविधिलाई निरुत्साहित गर्न वरिष्ठ नेता नवराज सुवेदीको संयोजकत्वमा प्रवक्ता भक्तिप्रसाद सिटौला र वरिष्ठ अधिवक्ता राजु बस्नेत सदस्य रहेको तीन सदस्यीय केन्द्रीय अनुशासन समिति गठन गर्ने निर्णय गरेको छ । बैठकमा पार्टीका निवर्तमान अध्यक्षद्वय पशुपतिशमशेर जबरा र डा प्रकाशचन्द्र लोहनी, पदाधिकारीहरु र प्रदेश कार्य समिति अध्यक्षहरुको उपस्थिति रहेको थियो । बैठकले पार्टीको केन्द्रीय कार्यसमिति बैठक फागुन ११ गते बुधबार काठमाडौंमा बस्ने निर्णय गरेको छ ।"
सुुटुक्कै किन गए प्रधानसेनापति शर्मा दार्चुला ?,"दार्चुला: प्रधान सेनापति प्रभुराम शर्मा बिहीबार दार्चुला पुगेका छन्। रक्षा सचिव किरणराज शर्मा, सहसचिव बाबुराम अधिकारीसहित १३ जनाको टोली बनाएर उनी महाकाली नगरपालिका७ स्थित मालिकार्जुन नमुना माबि धापमा अवतरण गरेका दार्चुलाका प्रमुख जिल्ला अधिकारी दिर्घराज उपाध्ययले जानकारी दिए। धनगढीबाट हेलिकोप्टरमा उडेका प्रधानसेनापती शर्माको टोलीले अहिले वडा नं ५ खेट्टेबगरस्थित गुरुगोरख गुल्मको तालिम निरीक्षण गरिरहेको छ। धनगढीमा शान्ति सुरक्षा लगायतका विषयमा छलफल गरेपछि टोली दार्चुला गएको हो। शान्ति सुरक्षा, विपतका बेला सुदूरपश्चिम सरकारले गरेको भूमिकालगायत विषयमा टोलीले जानकारी लिएको थियो। प्रधान सेनापतिको टोलीले धनगढीमा मुख्यमन्त्री र मन्त्रीहरुसँग लिपुलेक, लिम्पियाधुरा र कालापानीको विषयमा छलफल गरेको बताइए पनि ती क्षेत्रमा जाने कार्यक्रम भने नरहेको स्रोतले जनाएको छ। तर आफ्नै मातहत निकायबाट भारतले अतिक्रमण गरेको कालापानी क्षेत्र र सेनाले निर्माण गरिरहेको सडकका बारेमा पनि जानकारी लिने कार्यक्रमसमेत रहेको दार्चुला प्रमुख जिल्ला अधिकारी दिर्घराज उपाध्यायले अन्नपूर्णलाई जानकारी दिए।"
सडक सञ्जालले जोडिँदै तिलिचो ताल,"जोमसोम : विश्वकै अग्लो उचाईमा अवस्थित तिलिचो ताल चाँडै सडक सञ्जालले जोडिदैँ छ। मुस्ताङको घरपझोड५ ठिनी हुँदै तिलिचो ताल पहुँच मार्ग विस्तारका लागि सडक स्तरोन्नति तथा नयाँ ट्रयाक खोल्ने काम भईरहेको छ। गण्डकी प्रदेश सरकार अन्तर्गत सांसद विकास कोषबाट चालु आर्थिक वर्षका लागि नयाँ ट्रयाक खुलाउन ३० लाख बजेट विनियोजन भएको पूर्वाधार विकास कार्यालय मुस्ताङले जनाएको छ। मुस्ताङ सदरमुकाम जोमसोमदेखि ठिनी हुँदै नमखुलेंकसम्म सडक विस्तार गर्न वर्षेनि प्रदेश सरकार अन्तर्गत सांसद विकास कोषबाट बजेट विनियोजन भईरहेको कार्यालयका सूचना अधिकारी रविन चोख्यालले जानकारी दिए। उनका अनुसार पूर्वाधार विकास कार्यालयले तिलिचो जोड्ने नमखुलेंकसम्मको सडक विस्तारका लागि करिब ९ किलोमिटर सडक पूरा भईसकेको जनाएको छ। संघीयता अघि साविक जिल्ला विकास समितिले उक्त सडक ट्रयाक खोल्न सुरु गरेको थियो। मुस्ताङहुँदै तिलिचो बेस क्याम्पसम्मको सडक बिस्तारको काम सुरु गरिएपनि संघीयतापछि सडक ट्रयाक खोल्ने काम रोकिएको थियो। सडकका लागि आर्थिक वर्ष २०७६ देखि निरन्तर सांसद विकास कोषको बजेट परिचालन गरी काम अघि बढाईएको हो। कार्यालयका अनुसार समुन्द्री सतहदेखि ४ हजार ९ सय १९ मिटर अग्लो उचाईको तिलिचो ताल जोड्ने नमखुबेस क्याप्ससम्म सडक जोड्न करिव ५ किमी मात्रै बाँकी छ। मुस्ताङ सदरमुकाम जोमसोमदेखि नमखुसम्मको दुरी करिब १६ किमी टाढा छ। मुस्ताङ हुँदै तिलिचो जाने पर्यटकहरु एकदिनमा पैदल हिडेर नमखुलेक बास बस्न पुग्छन्। तिलिचो सडक बिस्तार भईसकेपछि भने पर्यटक १ घण्टामै नमुखलेंकसम्म पुग्न सकिने छ। त्यहाँबाट मेसोकोन्दो पहाड काटेर गएपछि तिलिचो ताल आईपुग्छ। मुस्ताङ हुँदै छिटो छरितो यात्रा गर्न सकिने तिलिचो ताल जोड्न नमखु सडकको तचिह्यड खोलामा नयाँ पक्की पुलको आवश्यक पर्दछ। त्यसका लागि गण्डकी प्रदेश सरकारले चालु वर्ष पुलको डिपिआर गर्ने भएको पूर्वाधार विकास कार्यालय मुस्ताडले जनाएको छ। यसका लागि डिपिआर सर्वे गर्न आवश्यक बजेट विनियोजन भईसकेको कार्यालयका सूचना अधिकारी चोख्यालले जानकारी दिए। चालु वर्ष पुलको डिपिआर भई अर्को वर्ष पुल निर्माणको काम अघि बढ्ने उनले बताए। मुस्ताडको जोमसोम देखि ठिनी हुँदै नमखु सडकको स्तरोन्नति तथा नयाँ ट्याक खोल्ने काम स्थानीय उपभोक्ता समितिले लिएको थियो। समितिले नयाँ ट्रयाक ओपन गर्ने, ग्रेड मिलान गर्ने र सडक फराकिलो बनाउने काम गर्दैआईरहेको छ। बहुवर्षीय योजना अन्तर्गत तिलिाचो सडक बिस्तारको काम अघि बढाईएको हो। मनाङको निस्याड गाउँपालिकामा पर्ने तिलिचो ताल पुग्न पर्यटक प्रायः मनाडको गन्तब्य तय गर्ने गर्छन्। मुस्ताड हुँदै तिलिचो ताल जादाँ पर्यटक लक्षित होटलहरु नहुने र पैदलयात्रासमेत असहज हुने हुँदा धेरैजसो पर्यटकले मनाङकै बाटो तय गर्ने गरेको पाईएको छ। मुस्ताङहुँदै तिलिचो सडक विस्तार भएमा धेरै भन्दा धेरै पर्यटक तिलिचो ताल पुग्ने विश्वाश गरिएको छ भने यहाँको पर्यटन व्यवसायसमेत वृद्धि हुने अपेक्षा गरिएको छ। निलगिरि, धौलागिरि हिमाल र मुक्तिनाथको फेदीमा अवस्थित छ नमखुलेंक। जैविक विविधताको क्रिडाँ र प्राकृतिक सौन्दर्यतासंगै पर्यटकले क्षणभरमै तिलिचो ताल यात्राको भरपुर आनन्द लिन सक्नेछन्। तिलिचो यात्राका क्रममा पर्यटकले याकचौरीको बथान प्रत्यक्ष देख्न पाउछन्। सडक बिस्तार भई सञ्चालनमा आएमा मनाङ भन्दा मुस्ताङ हुँदै तिलिचो गन्तब्य सहज हुने अनुमान गरिएको छ। अहिले सडक सहज नहँुदा मुस्ताडबाट तिलिचो पुगेर फर्किन ४ दिन लाग्ने गर्छ। मुस्ताडबाट खाद्यान्न र बन्दोबस्तीकाम सामान घोडा खच्चडलाई बोकाएर स्थानीय तिलिचो पुगेर फर्किन्छन्। सडक बिस्तार भएमा एकदिन तिलिचो पुगेर फर्किन सकिन्छ।"
बालुवाटार पुगेर प्रचण्ड र माधव नेपालले भने एमसीसी पास गर्न सकिँदैन,काठमाडौं: सत्तारुढ दलका दुई शीर्ष नेता नेकपा माओवादी अध्यक्ष पुष्पकमल दाहाल 'प्रचण्ड' र नेकपा एकीकृत समाजवादी पार्टीका अध्यक्ष माधव कुमार नेपालले तत्काल एमसीसी पास गर्न नसकिने बताएका छन्। प्रधानमन्त्री शेरबहादुर देउवालाई बिहीबार बालुवाटारमा भेटेर उनीहरुले एमसीसी पास गर्न नसकिने बताएका हुन्। उनीहरुले जनस्तरबाट उठेका सबालहरूको सम्बोधन नगरी यथास्थितिमै एमसीसी पारित गराउन नसकिने भन्दै थप समय लिनुपर्ने सुझाव दिएका थिए। अमेरिकी सहायता परियोजना एमसीसी फेब्रअरी २८ भित्र संसदबाट पास गर्नैर्ने रस्सकस्सीका बीच सत्तारुढ दलका नेताहरुले पास गर्न इन्कार गरेका हुन्। प्रधानमन्त्री देउवालेले जसरी पनि एमसीसी पास गर्नुपर्ने भन्दै गठबन्धनका नेताहरुलाई दबाब दिँदै आएका छन्। यसबीच उनले प्रमुख प्रतिपक्षी दलका अध्यक्ष केपी शर्मा ओली र जनता समाजवादी पार्टीका अध्यक्ष महन्थ ठाकुरलाई समेत एमसीसी पासका लागि सहयोग गर्न आह्वान गरेका थिए। तर गठबन्धन दलबीच नै एमसीसीबारे फरक फरक मत रहेको छ।
भ्रष्टाचार आरोपमा वडाअध्यक्ष माथि कार्यकक्षमै कालोमोसो,"महेन्द्रनगर : कञ्चनपुरको बेलडाँडी गाँउपालिका२ का वडाध्यक्ष प्रेम खातीमाथि कार्यकक्षमै कालोमोसो दलिएको छ। बिहीबार दिउँसो विप्लवका कार्यकर्ताले वडाध्यक्ष खातीमाथि कार्यकक्षमै गएर मोसो दलेका हुन्। वडाध्यक्षले भ्रष्टाचार गरेको भन्दै मोसो दलेको विप्लव निकट युवा संगठन नेपाल कञ्चनपुरले जनाएको छ। युवा संगठन कञ्चनपुरका अध्यक्ष विकल्पले विज्ञप्ती जारी गर्दै वडाअध्यक्ष खातीले वडा भवनको भाडा, कर्मचारी मनोमानी राखेको, कालिकिच तालमा उपभोक्ता समितिको कार्यालयदेखि क्याम्पसम्म सडक निर्माणमा आर्थिक अनियमितता गरेको, वडा कार्यालयमा अनुपस्थित भएको, बसपार्कका लागि भनि ल्याएको गिट्टी बालुवा २७ टिप्पर बेचेको, एकल महिलाका लागि २८ लाखमा बनाएको ४ कोठे भवनमा अनियमितता गरेको, उपभोक्ता समितिमा पनि मनोमानी तरिकाले आफ्नो अनुकुल काम गरेको, साझौता र साना किसान लघुवित्तिलाई जमिनसहित १५ लाख दिने निर्णय गरी अनियमिता गरेको आरोपमा जनकार्वाही गरेको आरोप लगाईएको छ। जिल्ला प्रहरी कार्यालय कञ्चनपुरले वडाध्यक्षमाथि कालोमोसो दल्ने समूहको खोजि भईरहेको जनाएको छ।"
आत्महत्याविरुद्ध नम्रता श्रेष्ठको 'वरदान',"काठमाडौं: नम्रता श्रेष्ठ र दयाहाङ राईको मुख्य भूमिका रहेको सर्ट फिल्म 'वरदान' बिहीबार दर्शकमाझ आएको छ । दीपेन्द्र लामाद्वारा लिखित तथा निर्देशित 'वरदान' गज्जब टिभी युट्युब च्यानलबाट रिलिज भएको हो । शुभ मिडिया होमले निर्माण गरेको फिल्म २४ मिनेट अवधिको छ । २०७६ सालको 'जायरा'पछि नम्रताले अभिनय गरेको फिल्म यही 'वरदान' हो । विषयवस्तु चित्त बुझेर आफूले यस फिल्ममा काम गरेको नम्रता बताउँछिन् । आत्महत्या रोकथामको विषयलाई उठाएको फिल्मले मानसिक स्वास्थ्यको संवेदनशीलतालाई सबैले ख्याल गर्नुपर्ने सन्देश पनि दिन्छ । पछिल्लो समय नेपालमा आत्महत्या गर्नेको संख्या वृद्धि भइरहेको छ । आत्महत्या दर घटाउनका लागि सरोकारवाला सरकारी निकायहरु र विभिन्न संस्थाले थुप्रै कार्यक्रम आयोजना गर्दै आएका छन् । यस्तो अवस्थामा 'वरदान' फिल्म बन्नुलाई नम्रता निकै नै सकारात्मक पक्ष मान्छिन् । 'डिप्रेसनबाट गुज्रिरहेका र आत्महत्याको जोखिममा रहेकाहरुलाई परामर्श दिने काममा म बेलाबखत सहभागी हुँदै आएको छु,' नम्रताले भनिन्, 'समस्यासँग जुधिरहेका मानिस र उनीहरुका अभिभावक तथा साथीभाइलाई सजग गराउन यस्ता फिल्मले धेरै योगदान दिनसक्छ ।' कोभिड१९ पछि भएका लकडाउनहरुले नेपालमा आत्महत्या बढेको समाचार पढेपछि आफू 'वरदान'को कथा लेख्न प्रेरित भएको निर्देशक तथा लेखक दिपेन्द्र लामाले बताए । लकडाउनकै कारण फिल्म 'दुई नम्बरी'को सुटिङ रोकेर बसेका लामाले भने, 'आत्महत्या रोकथाममाथि विदेशमा अनगिन्ती सर्ट फिल्म बनेका रहेछन् । नेपालमा पनि यो जरुरी छ भन्ने लाग्यो । र, वरदानको कामलाई अगाडि बढाएँ ।' दुई जनाको मात्र जीवन जोगाउन सक्यो भने पनि त्यसलाई आफ्नो कामको सफलता ठान्ने पक्षमा उनी छन् । लकडाउनको बेला म्युजिक भिडियोमा छाएका दयाहाङ राई यो सर्ट फिल्ममा अभिनय गर्दा फरक अनुभव प्राप्त भएको सुनाउँछन् । नम्रताको उपस्थितिले फिल्मको सन्देशलाई अझ गम्भीर र प्रभावकारी बनाएको उनी तर्क गर्छन् । 'फिल्ममा नम्रताको नै केन्द्रीय भूमिका छ, उनलाई सघाउन पाएकोमा म खुसी छु,' दयाहाङले भने । शैलेन्द्र डि कार्कीको छायांकन, निमेष श्रेष्ठको सम्पादन, शैलेश श्रेष्ठको संगीत र उत्तम न्यौपानेको साउन्ड डिजाइन रहेको 'वरदान'मा लुनिभा तुलाधर, प्रवीण खतिवडा, जयनन्द लामा, पुष्कर गुरुङ, शारदा गिरी, सुनिता श्रेष्ठ र कृष्णभक्त महर्जनले पनि अभिनय गरेका छन् ।"
सुर्खेतमा भूमिहीनलाई लालपूर्जा बाँड्ने तयारी,"सुर्खेत : सुर्खेतमा भूमिहीनलाई जग्गाको लालपूर्जा बाँड्ने तयारी भइरहेको छ। सुकुम्वासी समस्या समाधानका लागि गठित राष्ट्रिय भूमि आयोग सुर्खेतले अबको एक महिनाभित्र लालपूर्जा बाँड्ने गरी सक्रियता बढाएको हो। कार्यालय स्थापना गरेको दुई हप्तामै आयोगले स्थानीय तहसँग कार्यसम्झौता, सेवा कार्यालय स्थापना र जग्गाको विवरण संकलनका लागि प्रक्रिया अगाडि बढाएको छ। राष्ट्रिय भूमि आयोग सुर्खेतका अध्यक्ष श्रीधर पौड्यालले अबको एक महिनाभित्र लालपूर्जा नै वितरण गर्नेगरी काम भइरहेको बताए। उनकाअनुसार सबैभन्दा पहिले जिल्लाको भेरीगंगा र गुर्भाकोट नगरपालिमा पर्ने कोटमाँझखर्कका बासिन्दालाई लालपूर्जा बाँडिने छ। सुरुमा कोटमाँझखर्कका स्थानीयलाई लालपूर्जा वितरणको तयारी भइरहेको छ उनले भने, अहिलेकै गतिमा काम भए अबको एक महिनाभित्र हामी लालपूर्जा दिन्छौँ। कोटमाझ खर्कमा २०२२ सालदेखि स्थानीयहरु बसोबास गर्दै आएका छन्। वर्षाैदेखि जग्गा भोगचलन गर्दै आएपनि अधिकांशसँग हालसम्म जग्गाको लालपूर्जा छैन। कोटमाँझखर्कका स्थानीयलाई लालपूर्जा वितरणका लागि अघिल्लो पटक गठन भएको आयोगले नै आधा काम सम्पन्न गरिसकेको छ। अघिल्लो आयोगले त्यहाँका ६ सय ७७ जनाले आवेदन संकलन गरेको थियो। अहिलेको आयोगले पनि अघिल्लो आयोगले अधुरा छाडेका कामहरु पूरा गरेर लालपूर्जा वितरण गर्नेछ। बाँकी कामहरु सुरु गर्न आयोगले गुर्भाकोट र भेरीगंगा नगरपालिकासँग कार्य सम्झौतासमेत गरिसकेको छ। अघिल्लो पटक गठन भएको आयोगले काम थाल्दा जिल्लाभरबाट लालपूर्जाका लागि ५३ हजार नौसय २८ जनाले आवेदन दिएका थिए। लगत संलकनका क्रममा वीरेन्द्रनगर नगरपालिकामा सबैभन्दा बढि र चिङगाड गाउँपालिकामा सबैभन्दा कम आवेदन परेका थिए। वीरेन्द्रनगरका १३ हजार आठसय ८० जनाले आवेद दिदाँ चिंगाड गाउँपालिकाका आठसय ४७ जनाले मात्रै आवेदन पेश गरेका थिए। अघिल्लो आयोगको विवरण अनुसार सिम्ता गाउँपालिकाका तीन हजार दुई सय ७२, भेरीगंगा नगरपालिकामा आठ हजार नौसय ५७ र लेकबेशी नगरपालिकामा चार हजार सात सय ५७ जनाले आवेदन दिएका थिए। त्यस्तै गुर्भाकोट नगरपालिकाबाट ६ हजार चार सय ७०, पञ्चपुरी नगरपालिकामा ६ हजार चारसय ८०, चौकुनेमा चार हजार चार सय ८० र बराहतालमा चारहजार सातसय ८५ जनाले आवेदन दिएका थिए। आयोगले सुर्खेतका पाँच वटा स्थानीय तहसँग कार्यसम्झौता गरेको छ। अव्यवस्थित बसोबास, भूमिहीन दलित र सुकुम्बासीहरुको समस्या समाधान गर्ने उद्देश्यले कार्यसम्झौता गरिएको हो। जसअनुसार वीरेन्द्रनगर नगरपालिका, पञ्चपुरी नगरपालिका, चौकुने गाउँपालिका, गुर्भाकोट नगरपालिका र भेरीगंगा नगरपालिकासँग कार्यसम्झौता गरिएको अध्यक्ष पौड्यालले जानकारी दिए। सुर्खेतकै चिङ्गाड गाउँपालिका, लेकवेशी नगरपालिका र सिम्ता गाउँपालिकामा भने कार्यसम्झौता भएको छैन। अर्काे सूचना प्रकाशित भएपछि ति स्थानीय तहले कार्यसम्झौता गर्नेछन्। कार्यसम्झौता भएका पाँच वटै स्थानीय तहमा सेवा केन्द्र स्थापना गरिएको छ। स्थानीय तहकै कार्यालयमै आयोगले सेवा कार्यालय खोलेको हो। सेवा कार्यालयबाट जग्गाको लगत संकलन, नापजाँच, नक्साङ्कन र अघिल्लो आयोगले अधुरा राखेका कामहरु सम्पन्न गरिनेछ। स्थानीय नागरिक, जनप्रतिनिधिसँग समन्वय गरेर आयोगका जग्गाको लगत्त विवरण संकलन लगायतका अधुरा कामहरु पुरा गरिने छन्। स्थानीय तहमा जग्गाको विवरण संकलनका लागि कर्मचारीहरु खटाइएको छ। राष्ट्रिय भूमि आयोगले केन्द्रबाट सुर्खेतमा प्राविधिक सहितका २१ जना कर्मचारीहरु खटाएको हो। कर्मचारीले जग्गाको नापजाँच, जग्गाको लगत्त संकलन र लगतलाई आयोगको सफ्टवेयरमा प्रविष्टकरण लगायतका कामहरु गर्नेछन्।"
हिमपातपछि खुम्बु क्षेत्रमा टेलिकमको नेटवर्कमा समस्या,सोलुखुम्बु : सोलुखुम्बुको खुम्बु क्षेत्रमा केही दिनयता नेपाल टेलिकमको नेटवर्क स्थिर नहुँदा समस्या भएको छ। पछिल्लो एक सातादेखि नेटवर्क आउँने जाने भईरहदाँ खुम्बु क्षेत्रमा सञ्चार सेवा प्रभावित बनेको स्थानीयले बताएका छन्। खुम्बुमा नेपाल टेलिकमको एनटिसी र एडिएसएल फोन सेवा बारम्बर अवरुद्ध भईरहदाँ कार्यालयको सेवा प्रभावदेखि आफन्तहरुसँग कुराकानी गर्नसमेत समस्या भएको स्थानीय अमृत मगरले बताए। एडिएसएल फोन सेवा प्रभावित भएसँगै इन्टरनेट सेवासमेत अवरुद्ध हुने भएकाले कार्यालयको काम नै बारम्बार प्रभावित हुने गरेको नागरिक उड्ययन प्राधिकरण लुक्लाले जनाएको छ। कार्यालयको अधिकांश कार्यहरु इमेल इन्टरनेटको माध्यमबाट हुने भएकाले फोन र इन्टरनेट अवरुद्ध हुने वित्तिकै विमानस्थल नै अस्तव्यस्त हुने गरेको लुक्ला विमानस्थलका निमित्त प्रमुख विक्रम सिंह बस्नेतले बताए। सोलुखुम्बुको क्याम्जे टावरको अटो व्याकपले काम नगर्दा खुम्बु क्षेत्रको नेटवर्क प्रभावित बनेको नेपाल टेलिकम ओखलढुंगाका प्रमुख दिनेशचन्द्र पन्थीले बताए। त्यस क्षेत्रमा परेको बाक्लो हिमपातले गर्दा केहि दिन यता क्याम्जे टावरमा जान नसकेको कारण व्याकप सुचारु गर्न नसकेको उनको भनाई छ। समस्या समाधानका लागि आफुले टेलिकम शाखा सल्लेरीलाई निर्देशन दिइसकेकाले समस्या पूर्णरुपमा समाधान हुने प्रमुख पन्थीले बताए।
"मधेसी पार्टी विदेशीले बनाए, पहिचान र अधिकार विरोधी तत्वसँग साँठगाँठ गरे : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले मधेसकेन्द्रीत दल विदेशी शक्तिले बनाएको आरोप लगाएका छन् । रुपन्देहीको सम्मरिमाई गाउँपालिकाका जनप्रतिनिधिलाई पार्टी प्रवेश गराउँदै अध्यक्ष प्रचण्डले परिवर्तनकारी माओवादीविरुद्ध विदेशीले मधेसी दल बनाएको र ती दलले पहिचान र अधिकार विरोधी तत्वसँग साँठगाँठ गरेको आरोप लगाए । देशमा संघीय लोकतान्त्रिक गणतन्त्र स्थापनादेखि, मजदुर किसानदेखि मधेसी, आदिवासी, जनजाति, दलित, महिला, मुस्लिम सबैको पहिचान र अधिकार स्थापना गर्ने लडाईंमा माओवादी आन्दोलन र माओवादी नेतृत्वको निर्णायक भूमिका रहेको भन्दै प्रचण्डले फेरि एकपटक तराई माओवादीमय हुन लागेको दाबी गरे । 'शान्ति सम्झौतामा हस्ताक्षर गर्दै गर्दा मधेस सबैभन्दा बढी माओवादीमय हुन थालेको थियो । मधेसी जनताको अधिकार र मधेसी मुद्दालाई स्थापित गर्ने भनेको माओवादी नै हो भन्ने लहर चल्दै थियो । यसलाई रोक्न निकै ठूला षडयन्त्रहरु भए । मधेस माओवादी भयो भने नेपालै माओवादीमय हुन्छ कसैले रोक्न सक्दैन भनेर राष्ट्रिय अन्तर्राष्ट्रिय षडयन्त्र भयो । केही ठाउँमा भयानक हत्याकाण्ड मच्चाइयो,' उनले भने, 'माओवादीले केही पनि गर्दैन भनेर मधेसमा राजनीतिक रुपमा भ्रम छरेर विदेशीले मधेसी पार्टी बनाइदिए । त्यस्ता पार्टी मधेसी र नेपाली जनताले बनाएको पार्टी होइन । अर्कैको डिजाइनमा बन्यो र हामी नै मधेसको मसिहा हो हामीले मात्रै मुक्ति गर्न सक्छौं भनियो ।' अध्यक्ष दाहालले त्यसो भन्ने पार्टीहरु अन्तत व्यवहारमा संघीयता विरोधी गणतन्त्र, पहिचान र अधिकार विरोधी तत्वसँग गएर साँठगाँठ गर्न पुगेको आरोप लगाए । 'केपी ओलीसँग साँठगाँठ गर्न गएको त तपाइहरुले देख्नुभयो नि । खुब मधेसी जनताको पहिचान हामी नै हो, अधिकारदाता हामी नै हो भन्नेहरुको भित्री कनेक्सन कहाँ रहेछ भन्ने देखियो,' उनले भने । दाहालले दुई नम्बर प्रदेश, लुम्बिनीलगायत तराईमा फेरि एकचोटी माओवादीमय हुने दाबी गरे । सर्लाही र रौतहटलगायत जिल्लामा पनि माओवादीप्रति आकर्षक देखिएको दाबी गर्दै मधेसमा माओवादी स्थापित हुन लागेको उनको दाबी छ । यो माओवादीलाई सखाप पार्न चाहने प्रतिक्रियावादी, प्रतिक्रान्तिकारी, प्रतिगमनकारीवादीको पराजय र जनताको विजयको सन्देश भएको उनले जिकिर गरे ।"
कक्षा १२ को परीक्षा जेठमा,"काठमाडौं : राष्ट्रिय परीक्षा बोर्डले कक्षा १२ को परीक्षा अगामी जेठमा गर्ने भएको छ। राष्ट्रिय परीक्षा बोर्डका अध्यक्ष डा महाश्रम शर्माले कक्षा १२ को परीक्षा जेठमा गर्ने तयारी भइरहेको बताए। उनले भने, केहीदनमा परीक्षा तालिका सार्वजनिक गर्छौ। त्यसको लागि तयारी भइरहेको छ। यसअघि बोर्डले यस वर्षको एसईई आगामी वैशाख ९ देखि २० गतेसम्म सञ्चालन गर्नेगरी परीक्षा तालिका सार्वजनिक गरिसकेको छ।"
"एकै व्यक्तिको दुई नागरिकता : मोरङबाट जन्मसिद्ध, सुनसरीबाट वंशज",विराटनगर : जन्मको आधारमा नागरिकता लिएको एक व्यक्तिले केही वर्षको अन्तरालमा वंशज नागरिकता लिएको पाइएको छ। विराटनगर१ पोखरीया अस्थायी बसोवास गर्दै गरेका बेचन यादवले मोरङबाट जन्मको आधारमा नागरिकता लिएको १० वर्षपछि फेरि सुनसरीको देवानगंज गाउँपालिका७ बाट वंशज नागरिकता लिएको पाइएको हो। दुवै नागरिकतामा उनको बुवाको नाम खुशीलाल यादव नै उल्लेख रहेको छ। बेचनले २०६३ माघ ७ गते विराटनगर १ बाट ०३५०६६ज ४१ नम्बरको नागरिकता लिएका थिए। तर सुनसरीको देवानगंज गाउँपालिका७ को ठेगाना उल्लेख गरेर जिल्ला प्रशासन कार्यालय सुनसरीबाट २०७४ साउन ३ गतेको मितिमा ०६०६७४००६४६ नम्बरको वंशज नागरिकता लिएका हुन्। बेचन यादवले बंशज नागरिकता लिई सकेपछि जिल्ला प्रशासन कार्यालय मोरङमा भारतमा नै स्थाई बसोवास भएको र व्यवसाय भएका कारण भारतमा नै बस्नुपर्ने भन्दै निवेदन दिएर २०७५ भदौ ५ गते मोरङबाट लिएको जन्मसिद्ध नागरिकता परित्याग गरेका थिए। जिल्ला प्रशासन कार्यालय सुनसरीबाट २०७४ साउन ३ गतेको मितिमा ०६०६७४००६४६ नम्बरको वंशज नागरिकता लिएको १ वर्ष एक महिना १५ दिनपछि मोरङबाट जन्मको आधारामा लिएको जन्मसिद्ध नागरिकता परित्याग गरेको देखिन्छ। उनले जन्मको अधारमा लिएको नागरिकताको आधारमा विराटनगर१ स्थित ४ धुर जग्गा समेत किनेर घर बनाएर बसोवास गर्दे आएका छन्। यादवले मोरङ र सुनसरी जिल्लाबाट दोहोरो नागरिकता लिएको भन्दै जिल्ला प्रहरी कार्यालयमा २०७५ साल असोज १९ गते उजुरीसमेत परेको थियो। सुनसरी प्रहरी यादवलाई फरकफरक मितिमा लिएको जन्मसिद्ध र वंशज नागरिकतासहित पक्राउ गरेर छोडेका छन्। २०७६ साल जेठ ६ गते सुनसरी प्रहरीले नियन्त्रणमा राखेर अर्को दिन छोडेको बताइएको छ। त्यसैगरी बेचनले जन्मसिद्ध नागरिकता बनाएपछि विराटनगर महानगरपालिका१ पोखरीयास्थित वडा कार्यालयबाट २०५६ माघ १३ गतेको मितिमा बुवा खुशीलाल यादवको मृत्यु दर्तासमेत बनाएका छन्।
समय अगावै औसतभन्दा बढी तापक्रम वृद्धिको सामना गर्दै अमेरिकी,"न्युयोर्कः एक तिहाइभन्दा बढी अमेरिकी जनसंख्याले पछिल्लो समय औसतभन्दा बढी तापक्रम वृद्धिको सामना गरिरहेका छन्। जलवायु परिवर्तनले देखाउनुपर्ने अनुमानित असर अगावै सो अमेरिकाको सो जनसंख्याले औसतभन्दा बढी तापक्रम वृद्धिको सामना गरिरहेका हुन्। जलवायुसम्बन्धी गार्जियनले समीक्षा गरेको तथ्यांकले सो तथ्य देखाएको हो। सो तथ्यांकका अनुसार अमेरिकाका करिब ५ सय काउन्टीको तापक्रम १५ डिग्री सेल्सियस पुगिसकेको छ। विगतका शताब्दीहरुको तुलनामा अमेरिका निकै तातिसकेको छ। जुन अमेरिकाले सन् १८९५ मा तापक्रम मापन गर्न सुरु गरेयताकै उच्च हो। अमेरिका तात्नुको मुख्य कारण हो, जैविक इन्धन बाल्दा निस्कने तापक्रम र ग्यासले पृथ्वीको तापक्रम बढ्दै जानु। सोही कारण अमेरिकाको उत्तरीदेखि दक्षिण, पूर्वदेखि पश्चिमको भेगहरुमा तापक्रम निकै बढेको छ। सो तापक्रम वृद्धिको सामना अमेरिकाका १२ करोड ४६ लाखभन्दा बढी मानिसहरुले गरिरहेका छन्। असामान्य रुपले बढिरहेको अमेरिकी भूगोलको तापक्रमले झनै विषम अवस्था सिर्जना गरिरहेको छ। अमेरिकाको तापक्रम समान छैन नेसनल ओसनिक एण्ड एटमस्फेरिक एड्मिनिस्ट्रेसन (एनओएए)द्वारा जारी तापक्रमसम्बन्धी तथ्यांकको आधारमा अमेरिकी राज्य अलास्काका जलवायु वैज्ञानिक ब्रायन ब्रेत्चिनेइडरले गार्जियनसँग भनेका छन्, अमेरिकाका अधिकांश स्थानको तापक्रममा व्यापक बदलाव देखिइसकेको छ। व्यापक परिवर्तन देखिएको क्षेत्रको वायु कही निकै तातो छ भने कहीँ निकै चिसो। तर अधिकांश स्थानका मानिसले भने चिसोभन्दा तापक्रम वृद्धिको अनुभव बढि गरेका छन्। एनओएएका अनुसार अमेरिकी राज्य क्यालिफोर्नियाको भेन्चुरा काउन्टीमा सबैभन्दा बढी तापक्रम वृद्धि भएको छ। त्यहाँको तापक्रम २६ डिग्री सेल्सियसले वृद्धि भएको छ। सन् १८९५ को तुलनामा सन् २०२१ मा सो तापक्रम वृद्धि भएको हो। त्यस्तै अमेरिकाका मुख्य सहरहरु जस्तै न्युयोर्क, लस एन्जलस्, मियामी, फिलान्डेल्फिया, सान फ्रान्ससिस्को, बोस्टनलगायतको तापक्रम १८ डिग्रि सेल्सियसले बढेको छ। सो क्षेत्रको तापक्रम औद्योगिक कालपछि सो दरमा बढेको हो। जुन अमेरिकाको औसत तापक्रमभन्दा बढी हो। अमेरिकी मौसम विभागका अर्का मौसमविद् मार्क ग्याक्सनले सो तापक्रम वृद्धिलाई त्रासको संज्ञा दिएका छन्। तापक्रम वृद्धिको गतिले स्थानीय मानिस र पर्यावरणमा अहिलेदेखि नै निकै असर पारिरहेको प्रत्यक्ष देखा परेको उनले बताएका छन्। मौसम वैज्ञानिकहरुले अमेरिकाका विभिन्न राज्यमा हुने मौसमी डढेलो, ठूला अमेरिकी सहरमा सञ्चालित विभिन्न उद्योगधन्दा, कलकारखाना र मानविय जिवनशैली नै तापक्रम वृद्धिको मुख्य कारण मानेका छन्। तापक्रम वृद्धि रोक्नुअगावै मानिसले त्यसको ठूलो मूल्य चुकाउनु परिरहेको र तापक्रम वृद्धिको गति यही अवस्थामा कायम रहेमा त्यसको झनै ठूलो मूल्य चुकाउनुपर्ने विषय विज्ञहरुको धारणा छ। (गार्जियनका लागि एन्ड्रयु विथरस्पुनद्वारा लिखित अनुवादित अंश। अनुवादः अस्मिता खड्का)"
उत्तर कोरियाले पुनः क्षेप्यास्त्र प्रहार गरे संकट निम्तिने चेतावनी,"सिओलः उत्तर कोरियाले पुनः लामो दूरीको क्षेप्यास्त्र (मिसाइल) प्रहार गरेमा संकट निम्तिने खतरा रहेको चेतावनी दक्षिण कोरियाली राष्ट्रपति मुन जाईले दिएका छन्। मुनले बिहीबार उत्तर कोरियाले सो कार्य दोहोर्याएमा कोरियाली प्रायद्धिप क्षेत्रमा संकटको खतरा रहेको चेतावनी दिएका हुन्। सो खतरा रोक्न तत्काल वार्ता र कूटनीतिक सहमतिमा आउनसमेत राष्ट्रपति मुनले आह्वान गरेका छन्। यदि उत्तर कोरियाले पुनः लामो दूरीको क्षेप्यास्त्र प्रक्षेपणको काम दोहोर्याएमा त्यसले पाँच वर्षअघि झैँ कोरियाली प्रायद्धिप क्षेत्रमा संकट निम्तिने पक्का छ, मुनद्वारा बिहीबार लिखित वक्तव्य पत्रमा भनिएको छ, सो संकट रोक्न र निम्तिन नदिन सम्बन्धित देशका राजनीतिक नेता र कूटनीतिज्ञबीच वार्ता जरुरी छ। उत्तर कोरियाले जनवरीमा चार वर्षयताकै सबैभन्दा लामो दूरीको क्षेप्यास्त्र प्रक्षेपण गरेको थियो। उत्तर कोरियाले जनवरीमा मात्र सानाठूला गरी करिब सातवटा क्षेप्यास्त्र प्रक्षेपण गरेको थियो।"
"महान्यायाधिवक्ता कार्यालयको प्रतिवेदन बुझ्दै राष्ट्रपतिले भनिन्, 'सरकारले कार्यान्वयन गर्नेछ'","काठमाडौं : महान्यायाधिवक्ता कार्यालयले आफ्नो वार्षिक प्रतिवेदन राष्ट्रपति विद्यादेवी भण्डारीलाई पेश गरेको छ । महान्यायाधिवक्ता खम्मबहादुर खातीले बिहीबार राष्ट्रपति कार्यालय शीतल निवास पुगेर संविधानको धारा १५९ बमोजिम आर्थिक वर्ष २०७७०७८ को वार्षिक प्रतिवेदन राष्ट्रपति भण्डारीसमक्ष पेश गरेका हुन् । प्रतिवेदनमा देखाइएका समस्या र सुझाव सरकारले कार्यान्वयन गर्नेमा राष्ट्रपति भण्डारीले विश्वास व्यक्त गरिन् । संविधान कार्यान्वयन, कानुनी राय उपलब्ध गराउने, कानुनी शासन कायम गराउने, फौजदारी न्याय प्रणाली बलियो बनाउने कुरामा महान्यायाधिवक्ता कार्यालयको महत्वपूर्ण जिम्मेवारी रहेको भन्दै भण्डारीले त्यो जिम्मेवारीलाई पूरा गर्न आवश्यक स्रोत साधन औल्याएको प्रतिवेदन सरकारले कार्यान्वयन गर्दै जाने बताइन् ।"
वन बिरालोसहित ५ जना पक्राउ,"रौतहट : गुजरा नगरपालिकास्थित जंगलसहिया नजिकबाट मृत वन बिरालोसहित ५ जना पक्राउ परेका छन्। प्रहरी र वन गस्ति टोलीले ७ वटा वन बिरालो मारेर लैजादैँ गरेको अवस्थामा वन बिरालोसहित ५ जनालाई पक्राउ गरेको हो। बुधबार बेलुका साझँ जंगलसहिया चौकदेखि पश्चिमतर्फ झोलामा राखेर लगिराखेको अवस्थामा ईलाका प्रहरी कार्यालय लक्ष्मीनीया बिजयपुरको प्रहरी टोलीले चेकजाँचका क्रममा ७ वटा वन विरालोसहित ५ जनालाई पक्राउ गरेको हो। बरामद ७ वटा मृत वन बिरालो र ५ जनालाई जंगलसहिया सवडिभिजन वन कार्यालयलाई बुझाएको ईलाका प्रहरी कार्यालय लक्ष्मीनीया बिजयपुरका प्रहरी निरीक्षक बिष्णु बिकले जानकारी दिएका। पक्राउ पर्नेमा बारा जिल्ला गढिमाई नगरपालिका वडा नम्बर १८ का १८ वर्षीय पप्पु बरै, ३५ वर्षीय संजय बरै,१८ वर्षीय अक्षय बरै, १८ वर्षीय सुनिल बरै र १८ वर्षीय निरज बरै रहेका छन्। पक्राउ परेका ५ जनालाई नियन्त्रणमा राखि राष्ट्रिय निकुञ्ज तथा बन्यजन्तु संरक्षण ऐन अनुसार कार्वाही गरिने डिभिजन वन कार्यालय रौतहटका डिएफओ अमरदेव यादवले बताएका छन्।"
माओवादी केन्द्रीय समितिको बैठक अनिश्चितकालका लागि स्थगित,"काठमाडौं: नेकपा माओवादी केन्द्रको केन्द्रीय समितिको बैठक स्थगित भएको छ। माघ २८ गतेदेखि कमलादीस्थित प्रज्ञा भवनमा तय गरिएको बैठक अनिश्चितकालका लागि स्थगित भएको पार्टी केन्द्रीय कार्यालयका सचिव श्रीराम ढकालले जानकारी दिए। 'बैठक अर्को सूचना जारी नभएसम्मका लागि स्थगित भएको हो,' उनले अन्नपूर्णसँग भने। माओवादी केन्द्रीय समितिको बैठक यसअघि पनि स्थगित भइसकेको छ। माओवादी अध्यक्ष प्रचण्डसहितका नेताहरु कोरोनाबाट संक्रमित भएपछि बैठक स्थगित भएको थियो। केन्द्रीय कार्यसमिति बैठकमा पदाधिकारी चयन र एमसीसीका विषयमा छलफल हुने बताइएको थियो। माओवादी अध्यक्ष प्रचण्डले पनि एमसीसीका विषयमा अन्तिम निर्णय केन्द्रीय कार्यसमितिले गर्ने बताएका थिए।"
पुँजीगत खर्च बढाउन शिक्षा मन्त्रीको निर्देशन,"काठमाडौंः शिक्षा, विज्ञान तथा प्रविधि मन्त्री देवेन्द्र पौडेलले पुँजीगत खर्च बढाउन निर्देशन दिएका छन् । आर्थिक वर्ष २०७८७९ को दोस्रो त्रैमासिक प्रगति समीक्षा तथा मन्त्रालयस्तरीय विकास समस्या समाधान समितिको बैठकमा मन्त्री पौडेलले सोही निर्देशन दिएका हुन् । मन्त्रालयको पुँजीगत खर्च चिन्ताजनक रहेको भन्दै एक महिनाभित्र पुँजीगत खर्च बढाउन विभाग र महाशाखाका प्रमुखहरुलाई निर्देशन दिए । पुँजीगत खर्च हेर्दा चिन्ताजनक देखिएको छ, उनले भने, एक महिनाको अविधिमा ट्रयाकमा ल्याउनेगरी काम गरौं । कुनै अप्ठ्यारो परे फुकाउन तयार छु । उनले कर्मचारीले काम गर्न खोजे पनि मूर्त रुपले अघि बढ्न नसक्दा पुँजीगत खर्च कम भएकोमा चिन्ता व्यक्त गरे । प्रक्रियामा रहेका कार्यक्रमहरु छिटो अघि बढाउन पर्यो, मन्त्री पौडेलले भने, घोषित निर्वाचनले काममा प्रभावित भयो भन्ने सुन्न नपरोस् । उनले शिक्षामा बजेटको आकार बढाउने गरी कार्यक्रम तयार गर्न कार्यालय प्रमुखहरुलाई निर्देशन दिए । मन्त्रालयमा समस्या श्रृजना हुनु भनेको चुनौती हो, मन्त्री पौडेलले भने, समाधानका लागि कर्मचारीमा कार्यक्षमता र कार्यकुशलता आवश्यक पर्छ । मन्त्रालयको दोस्रो त्रैमासिक प्रगति विवरण अनुसार चालूतर्फ भौतिकमा ५२ प्रतिशत, वित्तीयमा ३८८९ प्रतिशत, पुँजीगततर्फको भौतिकमा २० प्रतिशत र वित्तीयतर्फ ३ प्रतिशत रहेको छ । यस्तै संघमा ३२७ प्रतिशत, प्रदेशमा ६४४८ प्रतिशत र स्थानीयतर्फ २८२ प्रतिशत रहेको छ ।"
"कांग्रेस कार्यसम्पादन समितिको बैठक सुरु, यी एजेन्डा छलफल हुँदै","काठमाडौं: नेपाली कांग्रेसको केन्द्रीय कार्यसम्पादन बैठक सुरु भएको छ। पार्टी कार्यालय सानेपामा सुरु भएको बैठकमा स्थानीय तहको निर्वाचनसहित विभिन्न एजेन्डामा छलफल हुने बताइएको छ। प्रवक्ता रामशरण महतका अनुसार अधिवेशन हुन बाँकी रहेका जिल्लाका सम्बन्धनमा र भातृसंस्थाका बारेमा पनि छलफल हुने छ। त्यस्तै बैठकअघि सञ्चारकर्मीहरुसँग कुरा गर्दै नेता शशांक कोइरालाले स्थानीय निर्वाचनमा कांग्रेस एक्लै जानुपर्ने बताएका छन्। 'हाम्रो आफ्नै अस्तित्व छ, आफ्नै सोँच छ, सोँचअनुसार जानुपर्छ। कोहीसँग मिलेर गयो भने नेपाली कांग्रेस धेरै पछाडि पर्छ। संगठनलाई मजबुत पार्न पनि एक्लै जानुपर्छ,' उनले भने। कांग्रेसले केही समयअघि ३७ सदस्यीय कार्यसम्पादन समिति गठन गरेको थियो। समितिमा सभापति देउवा वरिष्ठ नेता रामचन्द्र पौडेल, उपसभापति पूर्णबहादुर खड्का, धनराज गुरुङ, महान्त्री गगन थापा, विश्वप्रकाश शर्मा, सहमहामन्त्री फरमुल्लाह मन्सुर, भीष्मराज आङदाम्बे, उमाकान्त चौधरी, महेन्द्र यादव, महालक्ष्मी उपाध्याय डिना, किशोरसिंह राठौंर, बद्री पाण्डे, जीवन परियार, गोपालमान श्रेष्ठ, प्रकाशमान सिंह, विमलेन्द्र निधि, विजयकुमार गच्छदार, कृष्णप्रसाद सिटौला, डाशशांक कोइराला, चित्रलेखा यादव, डारामशरण महत, अर्जुननरसिंह केसी, डाप्रकाशशरण महत, सुनिलबहादुर थापा, डाशेखर कोइराला, बलबहादुर केसी, बालकृष्ण खाण, ज्ञानेन्द्रबहादुर कार्की, उमा रेग्मी, रमेश रिजाल, डानारायण खड्का, जीपछिरिङ लामा, एनपी साउद, जीवनबहादुर शाही रहेका छन्।"
सम्मरिमाई गाउँपालिका अध्यक्ष र वडाध्यक्ष माओवादी प्रवेश,"काठमाडौं : रुपन्देहीको सम्मरिमाई गाउँपालिका अध्यक्ष र वडा नम्बर ५ का वडाध्यक्ष माओवादी केन्द्र प्रवेश गरेका छन् । गाउँपालिका अध्यक्ष जितेन्द्रनाथ शुक्ला (बब्लु), कांग्रेसबाट निर्वाचित वडाध्यक्ष श्रवणकुमार यादवलगायत जनप्रतिनिधि र राजनीतिक कार्यकर्तालाई बिहीबार अध्यक्ष पुष्पकमल दाहाल प्रचण्डले स्वागत गरेका छन् । यसअघि मंगलबारमात्रै नेत्र बिक्रम चन्द 'विप्लव' नेतृत्वको नेपाल कम्युनिस्ट पार्टी जुम्ला जिल्लाका इन्चार्जसहितको सिंगो जिल्ला कमिटी माओवादी केन्द्रमा समाहित भएको थियो ।"
माईनस डिग्रीमा गिट्टी कुट्दैँ मजदुर,"जोमसोम : हिउँदयामको मुस्ताङमा हिमपात र अत्यधिक चिसो बढ्नु अनौठो हाेइन, स्वाभाविक हो। यहाँ कार्तिकदेखि फागुनको अन्तसम्म हिमपात र चिसो छाउँछ। हिमपात र चिसोकै कारण यहाँको जनजीवन प्रभावित हुनेगर्छ। मुस्ताङको तापक्रम हिउँदयामको मौसममा माईनस २० डिग्री सेल्सियससम्म पुग्छ। बेजोडले उन्माद हावाहुरी चल्छ। घरभित्रै बस्दासमेत शरिर लुकलुक काप्छ। हिमपात हुँदा झनै सकश पार्छ। यसैले यहाँका अधिकांश नागरिक अल्पकालिन समयका लागि जाडो छल्न जिल्ला छोडेर बेसी झर्छन्। उपल्लो भेकमा ८० प्रतिशत र तल्लो भेकमा ४० प्रतिशत स्थानीय गाउँमा छैनन। अत्यधिक चिसो र हिमपातका कारण जाडो छल्न यहाँका नागरिक बेसी झर्ने सदिँयौदेखिको चलन हो। खानेपानी, सिँचाई कुलो र शाखा नदीहरु चिसोले जमेर बरफ बन्छ। पशुचौपायका लागि आहारको लागि उर्जाकै साहार लिनुपर्ने हुन्छ। मुस्ताङमा चिसो र हिमपातकै कारण संघ, प्रदेश र स्थानीय तहका कार्यालय प्राय: कार्यालय सुनसान छन्। उपल्लो मुस्ताङमा केही सुरक्षाकर्मी र बिओपीको मात्र उपस्थिती छ। विकास निर्माणका कामकाज सबै ठप्प छन्। गुम्बा, निजी र सरकारी विद्यालय पनि केही घुम्तीमा छन् भने केही बिदामा छन्। खेतीपातीको कामकाजसमेत उस्तो हुँदैन। यहाँका दैनिक ज्यालामजदुरी गर्ने मजदुरका लागि हिउँदयामको मौसम बेरोजगार बस्नुपर्ने वा चिसो सहँदै गिट्टी कुट्नुपर्ने एक मात्र विकल्प छ। मुस्ताङमा वर्षौवर्षदेखि जिल्ला बाहिरका मजदुरहरु अरुको घरखेत अधिया कमाएर बस्ने, विकास निर्माणको काममा काम गर्दै जीविको पार्जन गर्दैआईरहेको पाईएको छ। यहाँ सबै गतिविधि ठप्प छ। त्यसैले केही निम्नस्तरका मजदुरलाई गिट्टी कुट्नु पर्ने बाध्यता परेको हो। घरपझोङ४ जोमसोममा अवस्थित जनहित माद्य्यमिकको उत्तरपूर्वमा ठूलो चटने पहाड छ। त्यही ठूलो पहाडको फेँदमा एक हुल मजदुर गिट्टी कुट्न बाध्य छन्। झन्डै डेढ दर्जन मजदुर जसमा केही महिला, केही पुरुष र केही ससाना बालबालिका गिट्टी कुट्दैँ गरेको दृष्य देख्न सकिन्छ। बाहिर अत्यधिक चिसो छ, लुकलुक कमाउने चिसो सिरेटो चलिरहेको छ। तैपनि उनीहरु रक्तिभर बिचलित छैनन्, अनि एक तमासले गिट्दै बसेका छन्। पहाडको फेदमा मजदुरले कुटेका गिट्टीका चाङ छन्। थुपारिएर राखिएका गिट्टी एक ट्याक्टर भएपछि ठेकेदारलाई बिक्री गर्छन, अनि त्यही पैसाले बिहान र बेलुकीको छाक टार्छन्। मुस्ताङमा ज्याला मजदुरी गर्दै आईरहेकी रामेछामकी फुलमाया तामाङ(नाम परिर्वन )ले भन्छिन् हिउँदको महिनामा गिट्टी कुट्नै बाहेक अरु केही काम पाईदैन, गिट्टी नकुटे केटाकेटी भोकै मरिन्छ, यसैलाई गिट्टी कुट्नु रहर होईन हाम्रो बाध्यता हो। मुस्ताङमा केही दिन अघि दोश्रो पटक भारी हिमपात भयो।तिनै मजदुरले गिट्टी कुट्नै स्थानको वरीपरी हिउँका चाङ जमेका छन्। तैपनि बालबालिकासहित गिट्टी कुट्न मस्त छन् उनीहरु। स्थानीय नागरिक घरभित्रै बसेर कोईला र हिटर तापेर बस्छन्, मजदुर भने चिसोको सामना गर्दै गिट्टी कुट्न तल्लिन छन्। उनीहरु यसरी नै गिट्टी कुट्दै हिउँदका उराठिला दिनहरु कटाउन विवश छन्। मुस्ताङ जिल्ला भौगोलिकरुपमा विकट भएपनि यहाँका स्थानीयलाई दैनिक जीविकोपार्जनमा कुनै समस्या छैन। समस्या छ त ती दैनिक ज्यालादरी गर्ने मजदुरलाई जीवन धान्न संर्षष गर्नुपर्ने अवस्था छ। हिउँदयाममा विकासका काम ठप्प हुने गर्दा मजदुरले संकलन गरी जम्मा गरेको गिट्टी समेत समयमा बिक्दैन। म्याग्दी खिवाङकी लिलमती रसाईलीलाई पनि चिसो सहदै गिट्टी कुट्नु पर्ने बाध्यता छ। अन्य समय खेतीपातीको कामकाजमा ब्यस्त हुने उनी हिउँदयाममा काम नपाएपछि गिट्टी कुट्न जुटेको लिलमती बताउछिन्। अन्य समयमा काम गरेर मनग्ये पैसा कामाउने गरेकी लिलमती हिउँदयामको मौसम आफूलाई बोझिलो बनेको सुनाउछिन्। हिउँदमा जिल्लाका मानिस जाडो छल्न बेँसी झरे, हामीलाई पनि घर जाने रहर थियो, घरतिर गएपनि कुनै काम पाईदैँन। यसैले यहीँ बसेका छौ, उनले भनिन्। शरीरमा न्यानो कपडा ओढेकी अनि मुखमा हावा छेक्न माक्स लगाएकी एक तमासले गिट्टी कुट्दैँ गरेकी लिलामतीले काम गरेर बस्दा समय ढल्केको पत्तै नहुने बताईन्। मुस्ताङ आएका छौ, दुईचार पैसाँ जोहो गर्नै पर्यो, बालबालिका पढाउनै पर्यो, उनले थपिन्,यहाँ आएर रित्तै हात फर्किन पनि भएन गाउँको ब्यवहार मिलाउनै पर्यो। विगत १२ वर्षदेखि मुस्ताङमा ज्याला मजदुरी गर्दै आईरहेकी बाग्लुङ मिसिकी मनिसा बुढामगर कार्तिकदेखि लगातार गिट्टी कुट्दैँ बसेकी छिन्। उनले पनि लिलपती जस्तै अन्य काम नहुँदा गिट्टी कुट्नु परेको बताईन्। गाउँतिर जाउँ समस्यानै समस्या छ, गिटी कुटेर राहतख मिल्छकी भनि यहाँ आएकी हुँ, उनले भनिन्, चिसो भएपनि गिट्टी त कुट्नै पर्यो, नत्र भोकै परिन्छ। मुस्ताङमा म्याग्दी, बाग्लुङ, धादिङ, रुकुम र रोल्पाका मजदुरले स्थानीयको खेतीपाती र विकास निर्माणका काम गर्दै आईरहेका छन्।"
प्रदेश प्रहरी ऐन कार्यान्वयनमा अल्झन,"जनकपुरधाम : सात प्रदेशमध्ये सबैभन्दा पहिले मधेसले प्रदेश प्रहरी ऐन ल्यायो। तर, चार वर्ष बित्न लाग्दा पनि कार्यान्व्यनमा गएको छैन। संघीय सरकारको उदासिनताका कारण प्रहरी भर्ना गर्न नपाएको प्रदेश सरकारको बुझाइ छ। यहाँका आन्तरिक मामिला तथा सञ्चारमन्त्री भरत साहले बुधबार प्रदेशसभाको बैठकमा यससम्बन्धी संकल्प पेस गरेका छन्। प्रदेशको अधिकार दिनबाट संघीय सरकारले आनाकानी गरेको छ। केन्द्रमा बसेकाहरूले खाईपाई आएको अधिकार छाड्न मानेका छैनन्। त्यसैले प्रदेशसभाबाट यो प्रस्ताव पारित गरी मधेस सरकारलाई ऐन कार्यान्वयन गर्न बल पुगोस् भनेर प्रस्ताव पेश गराएको छु, मन्त्री साहले भने, संघ सरकारलाई नैतिक दबाव दिन पनि यो संकल्प प्रस्ताव पेश गरेको छु। प्रदेशको आफ्नो शासन र प्रशासन भएन भने संघीयताको कुनै महत्व नहुने सांसद ज्ञानेन्द्रकुमार यादवले बताए। भने, केन्द्रीकृत सोचको पराकास्ठा हो कि अहिलेसम्म संघले प्रदेशमा प्रहरी भर्नाको बाटो खोलेको छैन। यसविरुद्ध प्रदेशसभा एक भई उभिनुपर्दछ। संविधानको धारा ५७ को उपधारा २ को उनुसूची ६ क्रम संख्या १ मा प्रदेश प्रहरी प्रशासन तथा शान्ती सुरक्षा भन्ने प्रदेशको एकल सूची क्रम संख्या १ मा उल्लेखित छ। नेपाल प्रहरी र प्रदेश प्रहरीले सम्पादन गर्ने कार्यको संचालन, सुपरिवेक्षण र समन्वय सम्बन्धमा व्यवस्था गर्न बनेको ऐन २०७६ माघ २८ गते नै राष्ट्रपतिबाट प्रमाणीकरण भईसकेको छ। नेपालको संविधानको धारा २६८ को उपधारामा प्रत्येक प्रदेशमा प्रहरी संगठन रहने व्यवस्था छ। त्यसैगरी उपधारा ३ मा नेपाल प्रहरी र प्रदेश प्रहरीले सम्पादन गर्ने कार्यको संचालन, सुपरिवेक्षण तथा समन्वयसम्बन्धी व्यवस्था संघीय कानुन बमोजिम हुने भनी उल्लेख छ। सोहीबमोजिम नेपाल प्रहरी र प्रदेश प्रहरीले सम्पादन गर्ने कार्यको संचालन, सुपरिवेक्षण र समन्वय सम्बन्धमा व्यवस्था गर्न बनेको ऐनको कार्यान्वयन गर्नमा संघीय सरकार उदासिन रहेको संकल्प प्रस्तावमा उल्लेख गरिएको छ। प्रहरी कर्मचारी समायोजन ऐन कार्यान्वयन नगरी संघ सरकारले दुई वर्षदेखि असंवैधानिक कार्य गरेको संकल्प प्रस्तावमा उल्लेखित छ। तत्कालीन प्रदेश प्रमुख रत्नेश्वरलाल कायस्थले पुस १५ गते प्रदेश प्रहरी ऐन, २०७५ प्रमाणीकरण गरेका थिए। नेपालको संविधानको धारा २०१ को उपधारा (२) बमोजिम ऐन प्रमाणीकरण गरिएको थियो। १४ वटा परिच्छेद, १०२ वटा दफा र २ वटा अनुसूची रहेको ऐनले प्रदेशमा आफ्नै प्रहरी भर्ना गर्ने बाटो खोलेको थियो। प्रदेश प्रहरीको कार्यसञ्चालन, सुपरिवेक्षण र समन्वयसम्बन्धी व्यवस्था संघीय कानुनले निर्धारण गरे बमोजिम हुने व्यवस्था ऐनको दफा ९९ मा उल्लेख छ। प्रदेश प्रहरी प्रमुखको रुपमा राजपत्रांकित विशिष्ट श्रेणीको प्रहरी महानिरीक्षक रहने व्यवस्था छ। त्यस्तै खुला प्रतियोगिताद्वारा पूर्ति हुने पदहरू मध्येबाट ४५ प्रतिशत पद आरक्षित गरिएको छ। जसमा ४५ प्रतिशतलाई १०० प्रतिशत आधार मानी मधेसी ५४३६, दलित १७२९, मुस्लिम ११५८, आदिवासी जनजाति ६६१, थारु ५२७ प्रतिशत र आर्थिक रुपले विपन्न खस आर्य ४८९ प्रतिशत छुट्याईएको छ। यसको प्रत्येक समुहमा ५० प्रतिशत महिलाका लागि आरक्षित गरिएको छ।"
ठेकेदार वडा अध्यक्ष : ३५ लाख भ्रष्टाचार,काठमाडौं : महोत्तरीका पिपरा गाउँपालिका वडा नं ५ का वडा अध्यक्ष शम्भुप्रसाद यादवविरुद्ध मुद्दा दायर भएको छ। अख्तियार दुरुपयोग अनुसन्धान आयोगले उनीविरुद्ध ३५ लाख २१ हजार कायम गरी कायम गरी सार्वजनिक सम्पत्ति हानीनोक्सानी गरी भ्रष्टाचार गरेको सम्बन्धी आरोपपत्र दायर भएको छ। अनुसन्धानमा उनले वडाध्यक्ष नहुँदै साविक सहोडवा गाविस वडा नं ६ हाल पिपरा गाउँपालिका वडा नं ५ स्थित रहेको ठूलो सुब्बा पोखरी ठेक्का लिएका थिए। २०७१ साल भाद्र १ गतेदेखि ०७६ साल आषाढ मसान्तसम्मको ५४ लाख ६४ हजार सकार गर्ने वडाध्यक्ष यादवले २०७३ माघ ४ सम्ममा जम्मा १९ लाख ४२ हजार मात्र साविक सहोडवा गाविसलाई बुझाएका थिए। आफू वडाध्यक्ष निर्वाचित भएपछि पदको प्रभाव पारेर कुनै पनि किस्ता रकम नबुझाइ आफूलाई गैरकानुनी लाभ पुर्याइ ठूलो सुब्बा पोखरीको ठेक्कावापतको बाँकी ३५ लाख २१ हजार हिनामिना गरेको देखिएको छ। उनीविरुद्ध भ्रष्टाचार निवारण ऐन बमोजिम आज विशेष अदालत काठमाडौंमा आरोपपत्र दायर गरिएको अख्तियारका सहायक प्रवक्ता वेदप्रसाद भण्डारीले जानकारी दिए।
नक्कली पिसीआर रिपोर्ट बनाउने दुईजना पक्राउ,चितवन : जिल्ला प्रहरी कार्यालय चितवनले नक्कली पिसीआर रिपोर्ट बनाउने दुई जनालाई पक्राउ गरेको छ। पक्राउ पर्नेमा भरतपुर महानगरपालिका१३ चौबीसकोठीमा अवस्थित देव अस्पतालमा कार्यरत स्वास्थ्य सहायक (हेल्थ एसिस्टेन्ट) २८ वर्षीय सन्दीप सापकोटा र रत्ननगर नगरपालिका६ का २६ वर्षीय प्रकाश न्यौपाने रहेका छन्। अस्पतालमा उपचारका लागि आएका बिरामीको नमूना सङ्कलन गरी नक्कली रिपोर्ट बनाएको सूचनाका आधारमा उनीहरुलाई पक्राउ गरिएको हो। कार्यालयका सूचना अधिकारी नरहरि अधिकारीका अनुसार उनीहरूलाई यही माघ २५ गते पक्राउ गरी आज सार्वजनिक गरिएको हो। पक्राउ परेका उनीहरुलाई लिखत सम्बन्धी कसुरमा जिल्ला अदालतमार्फत म्याद थप गरी अनुसन्धान सुरु गरिएको उनले जानकारी दिए।रासस
प्रेमको मूल्य,"एउटा गाउँमा बुवा र छोरी बस्थे। घर झुपडीको थियो। तर पनि न बुवा न छोरी दुवैले पक्का र भव्य घरको अपेक्षा गरेनन्। कारण दुईवटा थिए, एउटा सन्तोष अर्को गरिबी। चाहेर पनि ठूलो घर सम्भव थिएन। जेनतेन बनिबुतो गरेको कमाइले बुवाले आफू र छोरी पाल्दै आएका थिए। कहिलेकाहीँ मिठोमसिनो खानु नै उनीहरूका लागि छुट्टै संसार थियो। निन्जा नाम गरेकी ती बालिका अध्ययनशील थिइन्। एकदमै मेहनती पनि थिइन्। उनले बजार घुम्न गएका बेला एउटा बट्टा फेला पारिन्। धन्य किन्नु परेन। किन्ने पैसा पनि थिएन। बहुत तन्मयतापूर्वक त्यस बट्टालाई रंगीचंगी कागजले उनी बेरिरहेकी थिइन्। घरमै भएकाले साँझ आइपुग्दा त्यो काम गरेको बुवाले देखे। छोरीको उक्त चर्तिकला देखेर उनका बुवा रिसाए। बच्चीलाई बेजोड गाली गरे। निन्जा केही बोलिनन्। भोलिपल्ट बुवाकै जन्मदिन थियो। कामको चापले बुवा खुसी हुने समय पनि निकाल्न भ्याउँदैनथिए। जन्मदिन भुलेका रहेछन्। छोरीले बुवालाई त्यो बट्टा उपहारस्वरूप दिइन्र भनिन्, र्याप्पी बर्थ डे बुवा ! त्यो बट्टा र माया देखेर बुवालाई ग्लानी भयो। किनकि त्यो उही बट्टा थियो, जसलाई हिजोमात्रै छोरीले सजाएकी थिइन्। र, बुवाले गाली गरेका थिए। तर, जब बुवाले बट्टा खोले, बट्टा खाली थियो। बुवाले छोरीलाई फेरि नराम्ररी गाली गरे। भने खाली बट्टा उपहार दिनु हुँदैन भन्ने कुरा तिमीलाई थाहा थिएन ? निन्जाले भनिन् मैले दिएको बट्टा खाली छैन, त्यहाँ त तपाईंका निम्ति प्रशस्तै प्रेम भरिदिएकी छु। बुवाका आँखा आँसुले भरिए। नैतिक शिक्षा : माया साँचो हुन्छ। साँचो माया हुनेले अभावभित्र पनि भरिपूर्ण देख्छ। माया लिन वा दिन सम्पत्ति नै हुनुपर्छ भन्ने छैन।"
जन्ती बोकेको ट्याक्टर दुर्घटना : १ को मृत्यु १९ घाइते,उदयपुर : जन्ती बोकेको ट्याक्टर दुर्घटना हुँदा उदयपुरमा बिहीबार एक जनाको ज्यान गएको छ। दुर्घटनामा अन्य १९ जना घाइते भएका छन्। मदन भण्डारी स्मृति लोकमार्ग अन्तर्गत गाईघाटनेपालटार खण्डको उदयपुरगढी गाउँपालिका ७ नागबेलिमा प्र२०१००१त१०९६ नम्बरको ट्याक्टर दुर्घटना हुँदा त्रियुगा नगरपालिका १४ का १९ वर्षीय मिलन मग्रातीको ज्यान गएको हो। त्रियुगा नगरपालिका १६ रातापानीबाट नेपालटारतर्फ विवाहको जन्ती बोकेर जाँदै गरेको ट्याक्टर आफैँ अनियन्त्रित भइ दुर्घटना भएको जिल्ला प्रहरी कार्यालयका डिएसपी वेदप्रसाद गौतमले जानकारी दिए। दुर्घटनामा घाइते भएका १९ जनाको जिल्ला अस्पताल गाईघाटमा उपचार भइरहेको उनले बताए। ट्याक्टर घटना स्थलमा नै रहेको र घटनाको बारेमा थप अनुसन्धान भइरहेको गौतमले बताए।
फुट र जुट नेताको तजबिजमा,"राजनीतिमा शक्ति सन्तुलनको खेलले नै अभिनेता बनाउने हो। राप्रपा (नेपाल) र राप्रपा (प्रजातान्त्रिक) बीच २०७६ फागुन २८ मा एकीकरण भएको थियो। एकीकरण सभामा अध्यक्ष कमल थापाले अब कहिल्यै पार्टी विभाजन हुन दिन्नँ भनेर गीता छोएर कसम खाएका थिए। तर दुई वर्ष नपुग्दै उनले वाचा तोडेका छन्। स्थानीय चुनावको नामांकन मितिसमेत घोषणा भइसकेको अवस्था छ। यसबीच हिन्दूवादी थापाले पार्टी परित्यागको घोषणा गरे। उनले हिन्दूको सबैभन्दा पवित्र ग्रन्थको अपहेलना गरेका छन्। यस्तै ऐतिहासिक रूपले निर्माण गरिएको कहलिएका कम्युनिस्ट पार्टी आफ्नै कारणले तीन टुक्रा भएको छ। एक वर्ष नपुग्दै जसपाबाट पनि लोसपा जन्मेका छन्। यसैबीच, त्यो लोसपाका पनि केही वरिष्ठ नेताहरूको पहलमा निर्वाचन आयोगमा तराई मधेस लोकतान्त्रिक पार्टी (तमलोपा) दर्ता गरियो। जो उनीहरूको पुख्र्यौली राजनीतिक विरासत हो। थारू विद्रोहबाट नेता भएका सांसद हुन्, रेशमलाल चौधरी। उनलाई आआफ्ना पार्टीमा ल्याउन मधेसवादीहरूले हानथाप गरिरहेका थिए। यसैबेला उनले छुट्टै पार्टी दर्ता गराएर सबैलाई आश्चर्यमा पारेका छन्। डा सीके राउतको जनमत पार्टीले पनि आंशिक रूपमा फुटको धक्का नव्यहोरेको होइन। अर्थात्, नेपाली कांग्रेस एक मात्र एउटा यस्तो पार्टी हो, जुन फुटको सट्टा संगठित छ। मधेसवादको उत्पादनपश्चात् पहिलो पटक कांग्रेस मधेसलाई आफ्नो क्षयित ऊर्जा पुनर्संरचित गर्न सफल भएको छ। यस्तो ऊर्जाबाट सबैभन्दा बढी मधेसवादी पार्टी भयभीत भएका छन्। मधेसमा शक्ति विभाजनको खेल मधेसीवादी राजनीतिक शक्ति पार्टीगत रूपमा विभाजित भए। मनोवैज्ञानिक रूपमा भने एकीकृत छन्। यसको प्रमाण तत्कालीन प्रदेश नम्बर २ को सरकार थियो। हालै प्रदेशको नामकरणमा पनि भावनात्मक एकता मात्र होइन, सैद्धान्तिक रूपमा पनि एकै हुन् भन्ने भाव सम्प्रेषण गर्न सफल भयो। ७ प्रदेशमध्ये ६ वटामा सरकार गठन गरेका कम्युनिस्ट पार्टीको कुदृष्टि प्रदेश २ माथि पर्नु स्वाभाविक थियो। राउतको जनमत पार्टीसँग ११ बुँदे सम्झौता गरी उनले मौकामा चौका हाने भनिएको छ। उक्त कुराको पुष्टि हाल जनमत पार्टीले मधेस प्रदेशमा गरेको सरकारविरोधी गतिविधिबाट पनि जगजाहेर हुन्छ। २०७७ वैशाखको पहिलो साता तत्कालीन केपी ओली नेतृत्वको सरकारले रातारात राजनीतिक दल विभाजनसम्बन्धी अध्यादेश ल्याए। त्यो अध्यादेश अरू केही होइन, समाजवादी पार्टी फोड्ने सम्पूर्ण तारतम्य मिलाइएको एउटा षड्यन्त्र थियो। किनकि ओली र पुष्पकमल दाहाल प्रचण्डको आँखाका समेत डा बाबुराम भट्टराई कसिंगर बनेका थिए। वैकल्पिक शक्ति निर्माणका लागि जतिसुकै खतरा मोल्न तयार थिए। यो कुरा झन् त्यतिबेला पुष्टि भयो, जतिबेला समाजवादी पार्टी फुटको सट्टा राष्ट्रिय जनता पार्टीसँग एकीकरण गरियो। मिलेर जनता समाजवादी पार्टीको निर्माण भयो। बाबुराम पाँचौं नम्बरको नेता बन्नसमेत तयार भए। यसले मधेसलाई कमजोर बनाउने कम्युनिस्ट पार्टीको रणनीति भत्कियो। तराई मधेसको राजनीतिक वृत्तमा यसले सुखद सन्देश प्रवाहित गर्यो। जसको श्रेय डा भट्टराईले पाए। त्यतिबेला तराई मधेसले उनको प्रशंसा गर्यो। किनकि २००८ सालमा स्थापित पहिलो मधेसी राजनीतिक दल तराई कांग्रेसदेखि जसपाको निर्माणसम्म यस प्रकारको एकता पहिलो पटक भएको थियो। तर, आज तिनै भट्टराईले जसपा फोड्दैछन् भन्ने समाचार सम्प्रेषण भएपछि मधेस झस्किएको छ। बाबुराम र उपेन्द्रबीच मतभेद २०७६ वैशाखमा संघीय समाजवादी फोरम तथा नयाँ शक्तिको एकीकरण हुँदा समाजवादी पार्टीको गठन भएको थियो। पार्टीको संघीय परिषद्का अध्यक्ष डा भट्टराई तथा केन्द्रीय समितिका अध्यक्षमा उपेन्द्र यादव चयन भए। तर, समाजवादी पार्टी र राष्ट्रिय जनता पार्टी मिलेर जनता समाजवादी पार्टी (जसपा) गठन भयो। त्यसपछि जसपामा विधानतः त्रयअध्यक्षीय प्रणाली लागू भयो। संसद् विघटनलाई विरोध गर्ने वा समर्थन गर्ने प्रश्नमा पार्टी विभाजनपश्चात् शक्ति सन्तुलनमा हेरफेर ल्याइदियो। जसले विधानतः निर्मित त्रयअध्यक्षीय प्रणालीमा खाली हुन गएको एउटा कार्यकारिणी अध्यक्षमा भट्टराईको आँखा सोझियो। जसले यादव झस्केका हुन्। राजनीतिमा शक्ति सन्तुलनको खेलले नै नेता वा अभिनेता बनाउने हो। जसपाको विधानमा रहेको दुईटा कार्यकारिणी अध्यक्षमध्ये एउटामा उपेन्द्र यादव हुँदै हो भने अर्कोमा भट्टराई वा अशोक राईलाई ल्याउने हो। भट्टराई संघीय परिषद्को अध्यक्ष भएकाले राईलाई ल्याए पनि हुने हो। यिनै पदपूर्तिको कुरालाई एक पक्षले बाध्यात्मक रूपमा व्याख्या गरेका छन्। अर्को पक्षले भने औचित्यहीन सावित गर्ने प्रयास गरेका छन्। त्यसैले समस्या समाधान गर्नु छ भने बाध्यात्मक रूपमा व्याख्या गर्नेहरू वा औचित्यहीन सावित गर्नेहरूले पार्टीको केन्द्रीय समितिको बैठक डाकेर विधान संशोधन गर्दा पनि हुन्छ। धेरै दिनदेखि कार्यकारिणीको बैठकसमेत नबसेकाले विभिन्न प्रकारका शंका, उपशंका उत्पन्न भइरहेका छन्। अन्तरपार्टी शक्ति अभ्यास अचारसंहिताको अक्षरशः पालनाबिना पार्टीभित्रको समानान्तर शक्ति अभ्यासले अन्ततोगत्वा विभाजनको रेखा कोरिन्छ। अथवा एउटा शक्ति पलायन हुनुपर्ने बाध्यात्मक परिस्थितिको सिर्जना हुन्छ। प्रजातन्त्रको पुनस्र्थापनाका लागि एउटै थालमा खाएका थिए, गणेशमान सिंह, कृष्णप्रसाद भट्टराई र गिरिजाप्रसाद कोइरालाले। जो सत्ता र शक्तिको अभ्यास गर्न थाले। त्यसपछि सिंह र भट्टराईलाई पलायनताको सिकार हुनु परेको धेरै वर्ष भएको छैन। कतिसम्म भने वर्षौंदेखि प्रजातान्त्रिक अभ्यास गरेका मुलुकहरूमा समेत यस प्रकारको अवस्था देखिन्छ। भर्खरै प्रजाबाट नागरिक भएको नेपालमा यस प्रकारको संस्कारले परिपक्वता ग्रहण गर्न वर्षौं लाग्ने सम्भावना छ। आचारसंहिताको अक्षरशः पालनाबिना पार्टीभित्रको समानान्तर शक्ति अभ्यास भयो भने विभाजनको रेखा कोरिन्छ। त्यसमा पनि मधेस जहाँ पद, पैसा र प्रतिष्ठाका लागि नैतिक मूल्य र मान्यताले सीमारेखा कोरिसकेको छ। त्यस्तो ठाउँमा राजनीति गर्ने हो भने अनियमितता गर्नु उसको पहिलो काम हुन्छ। अहिले पहाड केही हदसम्म यस प्रकारको विकृत संस्कारबाट टाढिएकाको छ। यही कारण बाबुरामलाई उपेन्द्रको क्रियाकलाप पक्कै पनि बिजेको हुनुपर्छ। मधेसी राजनीतिको जुन आयाम हो, त्यो भारतको सबैभन्दा पिछडिएको राज्य विहार र उत्तरप्रदेशबाट निशृत भएको छ। त्यही शक्तिमा अभ्यास गर्नु उपेन्द्रको बाध्यता हो। किनकि लालुप्रसाद यादव र मुलायमसिंह यादवले कहिल्यै पार्टीगत निर्णयबाट चलेनन्। बरु पार्टी लालु र मुलायमको निर्णयबाट चल्यो। अहिले अखिलेशप्रसाद यादव र तेजस्वी यादवले पुख्र्यौली संस्कारलाई बोकेको देखिन्छ। अन्तरपार्टी निर्णय उपेन्द्रको हकमा मात्र होइन, महन्थको हकमा पनि उत्तिकै महत्त्वहीन विषय हो। गजेन्द्रनारायण सिंहका लागि त त्यो कहिल्यै भएन। सायद त्यसैले होला, लोसपा गठन भएदेखि अहिलेसम्म राजेन्द्र महतो आक्कलझुक्कल मात्र पार्टी कार्यालय पुगेका छन्। उनका पक्षधरहरूले एक सातासम्म पार्टी कार्यालय बबरमहलमा धर्ना दिए। तर पनि ठाकुरको एकल निर्णय नै सर्वोपरि हो भन्ने कुरालाई बाध्यात्मक रूपमा हृदयंगम गरेर मधेस झर्नु पर्यो। अहिलेसम्म त्यो समस्या यथावत् छ। ठाकुर त्यसमा कमा र पूर्णविराम पनि हेरफेर गर्न तयार छैनन्। यो कुरा माओत्से तुङको इनर कन्ट्र्याडिक्सन पढेर आएका डा भट्टराईलाई पार्टी एकताभन्दा अघि नै बताइसकेको थिएँ। तर यादव वामपन्थी पृष्ठभूमिका मात्र होइन, सँगै काम पनि गरेकोले डाभट्टराईसँग एउटा अतीत थियो त्यसैको फलस्वरूप उनी हदभन्दा बढी आशावादी बनेका हुन्। अन्त्यमा, पार्टीको टुटफुट र जुट नेताहरूको तजबिजका विषय हुन्। एमाले सत्ता पाएपछि माधव नेपालले प्रतिगमन आधा सच्चियो भने। ओलीको संसद् विघटनलाई लिएर उनले पार्टीलाई दुई टुक्रा पारे। महन्थराजेन्द्रको अवस्था पनि त्यही देखियो। यस प्रकार ज्ञानेन्द्रको कार्यशैलीले राजतन्त्रलाई खायो भने ओलीको कार्यशैलीले नेकपालाई। साथै, मधेसी पार्टीलाई समेत टुक्रा पार्यो। यो चेत नेपाल र ठाकुरमा अहिले पनि आएको छैन। यस्तो अवस्थामा उपेन्द्र नै त्यो चेतको भागिदारी किन बन्ने ? प्रश्न उठ्नु स्वाभाविक हो। डा भट्टराईमा त्यो चेत छ भने चक्षु ज्ञानलाई देश र समाजको हकमा प्रयोग गर्न सक्नुपर्छ। तर, मधेसमा भट्टराई र यादवलाई चिन्ने आधार अलग छन्। दुवैलाई एउटै टोकरीमा हालेर व्याख्या र विश्लेषण गर्दा गलत हुन्छ कि ! यादव क्षेत्रीय परिवेशबाट उदाएर राष्ट्रिय व्यक्तित्व बनेका छन्। बाबुरामको राष्ट्रिय व्यक्तित्वले जनता समाजवादी पार्टीलाई राष्ट्रिय चिनारी दिएको छ। बाबुरामको अथक परिश्रमको लाभ उनीभन्दा बढी उपेन्द्रमा लागू हुने सम्भावना देख्छु। किनकि उनले प्रधानमन्त्री भइसकेको अवस्थामा एउटा मधेसीजनजातिदलितलाई कसरी यो देशको कार्यकारी बनाउने भन्ने प्रश्न नै जीवनको ठूलो उपलब्धि बताइसकेका छन्। होइन भने संसद्को रोस्टममा उभिएर दलितको हकमा बोले। जहाँ आफूलाई बाबुराम कामी भने पनि फरक पर्दैन भन्ने साहस जुटाए। प्रस्ट विचार बोक्ने व्यक्तिसँग डराउनुपर्ने आवश्यकता हुँदैन। खुलेर छलफल गरी पार्टीलाई राष्ट्रिय स्वरूप दिन सकिन्छ। क्षेत्रीय घेरामा देशको सर्वोच्च कार्यकारी पदमा पुग्न सकिन्न। यसका लागि राष्ट्रिय सोच अनिवार्य सर्त हो। जो एक हदसम्म यादवमा दृष्टिगोचर हुन्छन्। त्यसैले जसपा एकगठ भयो भने इन्द्रेणी राष्ट्रवादको सिद्धान्तअनुसार भट्टराईले छिटो र छरितो यसलाई राष्ट्रियस्वरूप प्रदान गर्न सक्ने हैसियत बोक्नेछन्। तसर्थ टुटफुटको इतिहासबाट धेरै हन्डर खाएका बाबुराम भट्टराई र उपेन्द्र यादवले वर्तमानमा जसपाको एकीकृत स्वरूप नै एउटा राष्ट्रिय वैकल्पिक शक्तिको साँचो हो भन्ने कुरा बिर्सनु हुँदैन।"
"मतदाता नामावलीमा नाम भए, नभएको कसरी हेर्ने ? (तरिकासहित)","काठमाडौं : सरकारले सोमबार स्थानीय तहको चुनाव वैशाख ३० गते एकै चरणमा गर्ने घोषणा गरेको छ। जनताले पहिलो पटक पाँच वर्षअघि स्थानीय सरकार पाएका हुन्। सिंहदरबारमा केन्द्रित अधिकार गाउँघरमै पुगेको छ। स्थानीय तहले छोटै समयमा संघीयता संरचनाको आभाष दिलाएका छन्। अधिकारहरू विकेन्द्रीकृत रूपमा प्रत्यायोजन भएका छन्। सोमबार निर्वाचनको मिति घोषणा भएपछि निर्वाचन आयोगले मंगलबारदेखि नयाँ मतदाता नामावली संकलन गर्न बन्द गरिसकेको छ। यसले गर्दा आगामी बैशाखमा हुने स्थानीय तहको निर्वाचनमा तपाईंले भोट दिन पाउनुहुन्छ कि हुन्न ? मतदाता नामावलीमा तपाईंको नाम छ कि छैन? यसरी हेर्न सकिन्छ। यसरी हेर्नुहोस् आफ्नो नाम छ छैन ? १ सबैभन्दा पहिले तपाई निर्वाचन आयोगको वेवसाइट ( : ) मा क्लिक गर्नुहोस्। २ त्यसपछि टेबलमा तपाईंको प्रदेश, जिल्ला, आफू बस्ने गाउँपालिका वा नगरपालिकाको नाम छान्नुहोस्। ३ त्यसपछि तपाईंले तल्लो टेबलमा वडा नम्बर र आफूले मतदान गर्ने केन्द्र पनि छनोट गर्नुहोस् । ३ त्यसपछि सबमिट () लेखेको बटममा क्लिक गर्नुहोस्। ४ त्यसपछि नामावली देखिन्छन्। जहाँ तपाईको नामको पहिलो अक्षरमा क्लिक गर्नुहोस् र वर्णानुक्रम अनुसार आफ्नो नाम भए,नभएको हेर्न सक्नुहुन्छ। ५ यदि तपाईलाई आफ्नो फोटोसहितको पूरा विवरण हेर्ने चाहेमा आफ्नो नाम पछाडि रहेको मतदाता विवरणमा क्लिक गरेपछि आउने नयाँ टेबलमा आफ्नो जन्ममिति वा नागरिकता नम्बर राख्नुपर्छ। त्यससछि चित्रमा दिएको अक्षर खाली ठाउँमा जस्ताको तस्तै लेखेपछि तपाईंको पूर्ण विवरण देखाउँछ।"
ताइवानमा हतियार बिक्री गर्ने सम्झौता फिर्ता गर्न अमेरिकालाई चीनको आग्रह,"बेइजिङ : ताइवानमा हतियार बिक्री गर्ने सम्बन्धमा भएको सम्झौता तत्काल फिर्ता गर्न चीनले अमेरिकालाई आग्रह गरेको छ। चीनको ताइवान क्षेत्रमा हतियार बिक्री गर्ने सम्बन्धमा भएको सम्झौतालाई तत्काल फिर्ता गर्न अमेरिकालाई चीनले बुधबार आग्रह गरेको हो। चिनियाँ सेनाका प्रवक्ताले बुधबार सो आग्रह गरेको चिनियाँ मिडिया सिजिटिएनले जनाएको छ। अमेरिकाले मंगलबार करिब १०० मिलियन डलर रकम बराबरको हतियार ताइवानलाई बिक्री गर्ने सम्बन्धमा सम्झौता गरेको थियो। ताइवानसँग अमेरिकाले सैन्य र हतियारसम्बन्धी कुनै पनि सम्बन्ध गाँस्न आवश्यक नभएको चीनको रक्ष मन्त्रालय एवम् चिनियाँ सेनाका प्रवक्ता वु कियानले बताएका छन्। अमेरिकाले चीनको ताइवानसँग कुनै पनि सैन्य र हतियार सम्बन्ध गाँस्न पाउँदैन, उनले भनेका छन्, त्यस्ता सम्बन्ध र सम्झौतालाई अमेरिकाले तत्काल रोक्नुपर्छ। चीनले अमेरिका र ताइवानको पछिल्लो निर्णयप्रति असन्तुष्टि जनाएको छ।"
अर्थतन्त्रका सूचक नकारात्मक,"काठमाडौं : अर्थतन्त्रका सबै सूचकहरू थप नकारात्मक देखिएका छन्। विदेशी विनियम सञ्चिति घटेको छ। आयात बढेको छ। शोधान्तर घाटा चुलिएको र मूल्यवृद्धि अकासिएको नेपाल राष्ट्र बैंकको तथ्यांकले देखाएको छ। विदेशी मुद्रा घट्दै गए अत्यावश्यक वस्तु आयातमा संकट ल्याउन सक्ने संकेत देखिएको छ। राष्ट्र बैंकले बुधबार सार्वजनिक गरेको पुससम्मको तथ्यांकअनुसार ६६ महिनाको आयात धान्न पुग्ने मात्रै विदेशी मुद्रा सञ्चिति छ। तथ्यांकले कुल विदेशी विनिमय सञ्चिति ११ खर्ब ६५ अर्ब ८० करोड रुपैयाँ देखाएको छ। यो असारको तुलनामा १६७ प्रतिशतले कम हो। घट्दो सञ्चिति स्थिति संकटको रेड सिग्नल भएको राष्ट्र बैंकका पूर्वगभर्नर डाचिरञ्जीवी नेपाल बताउँछन्। अन्तर्राष्ट्रिय मान्यताअनुसार हरेक देशले कम्तीमा ६ महिनाको वस्तु तथा सेवा आयात गर्न पुग्ने विदेशी विनिमय सञ्चिति राख्नुपर्छ, नेपालले भने, हाम्रोमा त्यो सीमा नाघिसकेको छ। विदेशी विनिमय सञ्चिति कम भएको राष्ट्र बैंक आर्थिक अनुसन्धान विभागका कार्यकारी निर्देशक प्रकाशकुमार श्रेष्ठले बताए। स्थिति बिग्रिँदै गएको छ। यसबीच केन्द्रीय बैंकले पनि विदेशी मुद्रामा सजग भएर नियन्त्रण गर्न खोजेको छ, कार्यकारी निर्देशक श्रेष्ठले भने। विदेशी सञ्चितिको आधार नै रेमिट्यान्स हो। विप्रेषण आप्रवाह ५५ प्रतिशतले कमी आई रु ४ खर्ब ६८ अर्ब ४५ करोडमा सीमित छ। जबकि गत वर्ष सोही अवधिमा १११ प्रतिशतले बढेको थियो। अमेरिकी डलरमा विप्रेषण आप्रवाह ६२ प्रतिशतले कमी आई ३ अर्ब ९३ करोड पुगेको छ। गत वर्ष ६७ प्रतिशतले बढेको थियो। यस्तो सञ्चिति घटे अर्थतन्त्र जोखिममा पर्ने भएकाले होसियारी अपनाउनु पर्ने पूर्वगभर्नर नेपालको तर्क छ। आयात बढेको बढ्यै छ। यसले अर्थतन्त्रको जोखिम बढाउँदै गएको छ। जोखिम न्यूनीकरण गर्न विदेशी मुद्रालाई होसियार रूपमा खर्च गर्न जरुरी छ, डा नेपालले भने । विदेशी मुद्रा खर्च हुने क्षेत्र विदेशमा घुम्न, उपचार र अध्ययनमा पनि बढिरहेको छ। ६ महिनासम्म भ्रमण खर्च ९५८ प्रतिशतले बढेर २९ अर्ब ७२ करोड रुपैयाँ पुगेको छ। जबकि गत वर्ष सोही अवधिमा १५ अर्ब १८ करोड थियो । समग्रमा सेवा आय ४६ अर्ब १७ करोडले घाटामा छ। मुलुकले १ खर्बको निर्यात गर्दा १० खर्ब आयात गरिरहेको स्थिति छ। पेट्रोलियम पदार्थ, औषधि, कच्चा पाम तेल, यातायातका साधन तथा पार्टपुर्जा, कच्चा सोयाबिन तेललगायत वस्तुको आयात बढेको छ। वस्तु व्यापार घाटा ४६६ प्रतिशतले बढेर ८ खर्ब ८० अर्ब ४९ करोड पुगेको छ। यसैले आयातलाई नियन्त्रण गर्नुपर्ने सरोकारवाला बताउँछन्। मुलुक भित्रिने विदेशी मुद्राभन्दा बाहिरिने अधिक हुँदा शोधनान्तर घाटा बढेको छ। पुससम्ममा २ खर्ब ४१ अर्ब २३ करोडले घाटामा छ। जबकि गत वर्ष शोधनान्तर स्थिति १ खर्ब २४ अर्ब ९२ करोडले बचतमा थियो। सो अवधिमा १ अर्ब ५ करोड अमेरिकी डलरले बचतमा रहेको शोधनान्तर स्थिति समीक्षा अवधिमा २ अर्ब २ करोडले घाटामा छ। घिउ, तेल, दाल, गेडागुडीजस्ता उपभोग्य वस्तुको मूल्य नियन्त्रण हुन सकेको छैन। घिउ तथा तेलको २१२२, यातायातको १४०७, मदिराजन्य पेय पदार्थको ११३७, सुर्तीजन्य वस्तुको १०४८ र दाल तथा गेडागुडीको ९२२ प्रतिशतले मूल्य बढेको छ। पुससम्ममा मूल्यवृद्धि ५६५ प्रतिशत छ। गत वर्ष ३५६ प्रतिशत थियो।"
मध्यवर्ती बनको स्वायत्तता खोज्दै उपभोक्ता,"गुलरिया : सरकारले नेपालका सामुदायिक बनहरुलाई नियन्त्रण गर्ने आशयले सामुदायिक बनको अधिकार कटौती गर्ने गरी बन नियमावली ०७८ ल्याउने तयारी गरेको भन्दै सामुदायिक बनका उपभोक्ता आन्दोलित भएका छन्। सामुदायिक बन उपभोक्ता महासंघ नेपाल (फेकोफन) को नेतृत्वमा सामुदायिक बनका उपभोक्ता चरणबद्ध आन्दोलनमा उत्रिएका छन्। सरकारलाई ज्ञापनपत्र मार्फत माग राखे पनि सुनुवाइ नभएपछि आन्दोलनमा उत्रिनु परेको सामुदायिक बन उपभोक्ता महासंघ नेपालका केन्द्रीय सचिवालय सदस्य मोहम्मद कर खाँले बताए। हामीले १ घण्टा जिल्ला प्रशासन कार्यालय बर्दियाको मूल गेट र डिभिजनल बन कार्यालयमा कालो कपडा लगाएर धर्नासहित कोणसभा गर्दैछौं। सरकारले बन नियमावली ल्याएर सामुदायिक बनका उपभोक्ताहरुको अधिकार कटौती गर्न लागेको छ। बन नियमावली ०७८ को मस्यौदा, प्रदेश बन ऐन, संरक्षण बन क्षेत्र विस्तार, सामुदायिक बनलाई तेहेरो कर, बन पैदावारमा लगाइएको प्रतिवन्ध उपभोक्ता विरोधी छ। उपभोक्ताको अधिकार विरोधी कानून खारेज गर्दै सामुदायिक बन माथिको प्रतिगमन रोक्नुपर्ने हाम्रो माग हो। उनले मध्यवर्ती क्षेत्रका सामुदायिक बनमा उपभोक्तालाई स्वायत्तता दिनुपर्ने बताए। 'समुदायले जोगाएको बन समुदायकै अधिकार हुनुपर्ने हाम्रो मनशाय हो। सामुदायिक बनमा भैरहेको सरकारी प्रतिगमन बन्द गरी सम्पूर्ण अधिकार विरोधी कानून खारेज गर्नु हाम्रो माग हो', उनले भने। राष्ट्रिय निकुञ्ज तथा बन्यजन्तु संरक्षण ऐन संघीयता र मानवअधिकार विरोधी भएकाले खारेज हुनुपर्ने उनले बताए। 'बाघ हात्ती बचाउने नाममा जनता मारिएका छन्। दैनिक बन्यजन्तुको आक्रमणमा जनताले जीउधन गुमाएका छन्। क्षतिको उचित राहत उपलब्ध गराउनुपर्छ', खानले थपे, 'बन्यजन्तु आक्रमणमा परी ज्यान गुमाउनेलाई कम्तीमा १ करोड रुपैयाँ र बालीनाली तथा अन्य सम्पत्तिको शतप्रतिशत क्षतीपूर्ति दिनुपर्छ। जैविक विधिताको संरक्षण गर्दै जलवायु परिवर्तन न्युनीकरणमा सामुदायिक बनहरुको अग्रणी भुमिका रहँदै आएको छ।' जैविक विविधता संरक्षण नहोस् आफूहरुको चाहाना नभएको बताउँदै उनले भने, 'नेपालमा ४० प्रतिशत बनक्षेत्र पुगेको छ। अब बन क्षेत्र बढाइनु हुँदैन। मध्यवर्ती क्षेत्रका सामुदायिक बनहरु निकुञ्जको नियन्त्रणमा छन्। निकुञ्ज तथा बन्यजन्तु संरक्षण ऐन ०२९ पुरानै छ। ऐनमा शाही शब्द मात्र हटाइएको छ। ऐनलाई जनमुखी बनाइ नदीमा बगेर गएका तथा निकुञ्ज भित्र खेर गएका काठ दाउराहरु स्थानीय समुदायलाई दिने ब्यवस्था गर्नुपर्नछ।' संरक्षण क्षेत्रमा क्षमताभन्दा बढी जनावर भएका कारण मानवबन्यजन्तुबीच द्वन्द्व बढेको उनको बुझाइ छ। पर्यटनलाई मात्र समृद्धि नबुझी उपभोक्ताको हितलाई पनि ध्यान दिनु पर्ने उनले बताए। मध्यवर्ती सामुदायिक बनलाई स्वायत्त अधिकार दिइ सरकारले नियन्त्रण गर्न नहुने उनले बताए। 'बन पैदावारको आन्तरिक उपयोग र बिक्री वितरणमा लगाइएको गैरकानूनी प्रतिवन्ध अझै फुकुवा नभएकाले तत्काल फुकुवा गर्न सरकारको ध्यानाकर्षण गर्छौं। स्थानिय तह, प्रदेश र संघीय सरकारलाई सामुदायिक बनले वुझाउनु पर्ने तेहेरोकर तत्काल हटाउनु पर्छ,' उनले भने। निकुञ्ज मध्यवर्तीक्षेत्र सामुदायिक बनमा समुदायको कार्ययोजना, विधान बनाएरै वन पैदावारको उपयोग गर्ने अधिकार रहेको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। 'समुदायकै छलफल र निर्णयमा काम हुन्छ। निकुञ्जले अनुगमनको पाटो ब्यवस्थापन मात्र गर्ने हो। निकुञ्ज वरिपरि मध्यवर्ती क्षेत्रका समुदायलाई मध्यवर्ती सामुदायिक बनहरुबाट बनजन्य उपज नपुगे निकुञ्जको कोर क्षेत्रबाट पनि वनपैदावार उपलब्ध गराइरहेका छौं,' उनले भने, 'मध्यवर्ती क्षेत्रका कुनै सामुदायिक बनमा निकुञ्जको कुनै नियन्त्रण छैन। समुदाय नै सर्वेसर्वा हुन्। हामीले उहाँहरुको घरायसी आपूर्तिका लागि बर्षेनी खरखडाई काट्न अनुमति दिंदै आएका छौं। यसवर्ष मध्यवर्ती क्षेत्रका २५ हजार समुदायले खर, बनकस काट्नु भएको छ।' सरकारले उपभोक्ताहरुको न्यायोचित मागलाई बेवास्ता गरेको सामुदायिक बन उपभोक्ता महासंघ (फेकोफन) बर्दियाका अध्यक्ष शर्मा चौधरीले बताए। 'हामी अझै शसक्त आन्दोलनमा उत्रिने तयारी गर्दैछौं। सिठी, शंख, घण्टी बजाएर विरोध गरिसकेका छौं। कालो ब्यानर प्रर्दशनसँगै अधिकारमुखी साँस्कृतिक कार्यक्रम मार्फत सरकारको ध्यानाकर्षण गराइरहेका छौं। संरक्षित क्षेत्र विस्तारको बहानामा सामुदायिक बनबाट उपभोक्ताको अधिकार कटौती गरी वञ्चित पार्न खोजिएको छ।', चौधरीले थपे, 'अब भद्र अवज्ञा गर्ने हाम्रो तयारी छ। कोभिडलाई मध्यनजर गर्दै थोरै सहभागीतामा आन्दोलन गरेका छौं। हाम्रा मागहरु पूरा नभए लाखौं उपभोक्ताहरु सडकमा उत्रीन्छौं श्रृजित परिणामको जिम्मेवारी सरकार आफैँले लिनुपर्छ।'"
पेरुका राष्ट्रपतिद्वारा ६ महिनामा चार प्रधानमन्त्री नियुक्त,लिमा : पेरुका राष्ट्रपति पेड्रो क्यासिलिओले नयाँ प्रधानमन्त्री नियुक्त गरेका छन्। क्यासिलिओले आफूले पदभार ग्रहण गरेको ६ महिनामा पेरुका न्याय मन्त्री अनिबल टोरिसलाई चौथो नयाँ प्रधानमन्त्रीको रुपमा नियुक्त गरेका हुन्। नवनियुक्त प्रधानमन्त्री टोरिसले बुधबार नै राष्ट्रपति क्यासिलिओको हातबाट सपथग्रहण गरेका छन्। घरेलु हिंसाको आरोपपछि राजिनामा दिएका पुर्व प्रधानमन्त्री हेक्टर भ्यालेरपछि टोरिसलाई नयाँ प्रधानमन्त्रीको रुपमा नियुक्त गरिएको हो। हेक्टरले प्रधानमन्त्रीको रुपमा नियुक्त भएको तीन दिन नबित्दै राजीनामा दिनु परेको थियो। क्यासिलियो पेरुका १३० औं राष्ट्रपति हुन्। उनी गएको जुलाई २८ मा पेरुको राष्ट्रपतिको रुपमा नियुक्त भएका थिए।
राप्रपाले आज किन बोलायो पदाधिकारी बैठक ?,"काठमाडौं : राष्ट्रिय प्रजातन्त्र पार्टी (राप्रपा)को केन्द्रीय पदाधिकारी बैठक आज बस्दैछ। पूर्वअध्यक्ष कमल थापाले पार्टी परित्याग गरेको र अरुले पनि क्रमश पार्टी परित्याग गर्ने संकेत पाएपछि अध्यक्ष राजेन्द्र लिङ्देनले बैठक बोलाएका हुन् । बैठक बिहीबार बिहान साढे ११ बजे केन्द्रीय कार्यालय धुम्बाराहीमा बस्ने प्रवक्ता मोहन श्रेष्ठले जानकारी दिए । उनकाअनुसार पछिल्लो राजनीतिक परिस्थिति, आसन्न स्थानीय तहको निर्वाचन र विविध विषयमा छलफल गर्न केन्द्रीय पदाधिकारी बैठक लागेको हो । मं गलबार अपराह्न आकस्मिक बसेको पदाधिकारी बैठकले एकता महाधिवेशनपछि राप्रपाको लोकप्रियतामा वृद्धि तथा राष्ट्रिय शक्तिका रूपमा उदय र विकास भइरहेको समयमा थापाबाट अनपेक्षित तथा अप्रत्यासित रूपमा व्यक्तिगत तवरले पार्टीबाट थापाले अलग हुने घोषणाप्रति दुःख प्रकट गर्दै पुनर्विचार गर्न अनुरोध गरेको थियो। पूर्वउपप्रधानमन्त्री कमल थापाले ३१ वर्ष उतारचढाव भोगेको राष्ट्रिय प्रजातन्त्र पार्टी परित्याग गरेका हुन्। यससँगै नयाँ दल गठनतर्फ लागेको निकटस्थ नेता राजाराम बर्तौलाले बताए। नयाँ पार्टी नै हुन्छ, कस्तो के भन्ने बारेमा सल्लाह हुँदै छ, उनले भने। मंसिरमा भएको महाधिवेशनमा अध्यक्षमा पराजित भएसँगै उनी असन्तुष्ट रहँदै आएका थिए। थापाले पार्टीमा पूर्वराजा ज्ञानेन्द्र शाहको हस्तक्षेपका कारण आफू पराजित भएको दोहोर्याए। उनले अब सक्रिय राजतन्त्रको एजेन्डा बोकेर हिँड्न नसकिने बताए। राप्रपा अब निर्मल निवासको रिमोर्ट कन्ट्रोलबाट चल्ने शक्ति भएको छ। हामी अब नविन विचारलाई बोक्छौं, उनले भने, २०६३ सालबाट निर्मल निवासले पार्टीमा हस्तक्षप सुरु गरेको हो। २०७४ मा राप्रपालाई तीन टुक्रा पार्दा पनि मैले सहेर बसें। यसपटक निर्मल निवासबाट नियोजित रूपमा मेरो पक्षमा हालिएको चार सय मत बदर गर्न लगाएर ठूलो अपमान गर्दा दुःख लागेको छ।"
नेपालमै हुन्छ क्यान्सरको स्तरीय उपचार,"रोग लागेर उपचार गर्नुभन्दा लाग्नै नदिनु बुद्धिमानी मानिन्छ। खासगरी क्यान्सर रोगका सन्दर्भमा यो प्रभावकारी सूत्र हो। शरीरमा क्यान्सर सुरु भएपछि खर्च मात्र हुँदैन, दुःख र सास्ती पनि नसोचेको हुन्छ। उस्तै परे घरबार बेचेर खर्च गर्नुपर्छ भने परिवार र आफन्तलाई पनि दुःखको भुँमरीमा हालिदिन्छ। नेपालमा एकथरी नागरिकले गुणस्तरीय उपचार पाइरहेका छन् भने अर्कोतर्फ थुप्रै रोगीको उपचारमा पहुँच नै पुगेको देखिँदैन। डेढ दशकदेखि निजी क्षेत्र पनि क्यान्सर रोगको उपचारलगायतका सेवाका लागि सक्रिय छ। सरकारी र निजी दुवै क्षेत्रको अभिभावक हो, राज्य। निजी क्षेत्रले पर्याप्त सेवासुविधा पुर्याए पनि सरकारले यसमा अभिभावकत्व ग्रहण नगरेको र सहयोगी भूमिका नखेलेको सरोकारवालाको भनाइ छ। उपचार र त्यसअघिका थुप्रै चरणलगायत क्यान्सरसम्बन्धी विविध विषयमा एकजना प्राध्यापक, ६ जना चिकित्सक र एकजना क्यान्सर विजेतासँग अन्नपूर्णकर्मीत्रय दिनेश गौतम, रामकला खड्का र गोपीकृष्ण ढुंगानाले गरेको राउन्ड टेबलको सम्पादित अंश। सार्वजनिकनिजी साझेदारीको आवश्यकता डा सुदीप श्रेष्ठ, अध्यक्ष, नेपाल क्यान्सर हस्पिटल एन्ड रिसर्च सेन्टर, हरिसिद्धि, ललितपुर क्यान्सरका बिरामीमध्ये कसैले एकदमै राम्रो उपचार पाइरहेका छन्। कसैको उपचारमा पहुँच नै पुगेको छैन। यो विशेषगरी नेपाललगायत विकासोन्मुख मुलुकमा पाइएको छ। राज्य अभिभावक हो। तर, नेपालको सन्दर्भमा अभिभावकविहीन हुनु परेको अनुभूति निजी क्षेत्रले गरिरहेको छ। आपसमा समन्वय नभएकै कारण सबै क्यान्सर बिरामीको उपचारमा पहुँच पुगेको हो। उपचार सेवा सहरमा सीमित हुन पुगेको हो। सरकार र निजी क्षेत्रबीच सार्वजनिकनिजी साझेदारी (पब्लिक प्राइभेट पार्टनरसिपपीपीपी) मोडलमा जानुपर्ने कुरा सिद्धान्तमा सीमित छ। व्यावहारिक रूपमा सहकार्यको महसुस गर्न पाएका छैनौं। निजी क्षेत्र भन्नेबित्तिकै हिचकिचाउने प्रवृत्ति छ। केही गर्न खोजे झन्झटिलो कानुनी प्रक्रियामा अल्झाइन्छ। राजनीतिक नेताहरू गम्भीर छैनन्। कर्मचारीतन्त्र सहयोगी छैनन्। फाइल अल्झाउने प्रवृत्ति छ। यस्तो अवस्थाले गर्दा केही गर्ने चाहना भए पनि धेरै काम गर्न सकिएको छैन। क्यान्सरको रोकथामदेखि उपचारसम्मको व्यवस्थामा छरिएर रहेको स्रोतसाधनलाई एकीकृत गर्नुपर्छ। सरकारले अनुदान दिएर निजी क्षेत्रलाई प्रस्ट रूपमा सेवा क्षेत्र तोक्न सक्छ। यसले गर्दा डुप्लिकेसन पनि हुँदैन। अस्पताल बनाएर सेवा गर्न खोज्दा पनि अनुदान छैन। अचम्म के भने कृषिमा छ, स्वास्थ्य सेवामा छैन। निजी भन्नेबित्तिकै कमाएर खानेहरू हुन् भन्ने नकारात्मक सोच हाबी छ। कुनै उपकरण वा केही सेवा खरिद गर्न खोज्दा भ्याट छुट दिनुपर्छ। सरकारले अनुदान नदिएकै कारण निजी क्षेत्रको लागत महँगो हुन पुगेको हो। यदि बिरामीले एक सय रुपैयाँ बुझाउँदा ६० रुपैयाँ सरकारले लगेको हुन्छ। सरकार त निजी क्षेत्रको सहजकर्ता हुनुपर्छ। सरकारी र निजी क्षेत्रको स्रोतसाधनबीच सहकार्यका रूपमा सेवा प्रवाह गर्नुपर्ने आवश्यक छ। क्यान्सर रोगको रोकथामदेखि उपचार व्यवस्थासम्मको प्रभावकारिताका लागि सामूहिक प्रतिबद्धता हुनुपर्छ। राजनीतिक दलमा राजनीतिक प्रतिबद्धता हुनुपर्छ। कर्मचारीतन्त्र पनि सेवामैत्री र जवाफदेही हुनुपर्छ। सरकारले निजी क्षेत्र मैत्री हुनुपर्छ। छुट्टै क्यान्सर नीति हुनुपर्छ। जनशक्ति उत्पादनमा सरकारी र निजी क्षेत्र लाग्नुपर्छ।  सात प्रदेशमा सात क्यान्सर अस्पताल आवश्यक डा विवेक आचार्य, प्रमुख, अंकोलोजी विभाग, वीर अस्पताल, काठमाडौं मुलुकको ठूलो वीर अस्पतालमा केमोथेरापी र प्यालेटिभ सेवा प्रवाह भइरहेको छ। सर्जरी भइरहेको छ। सरकारले दिएको एक करोडबाट वर्षको २५३० लाखको औषधि खरिद गर्छौं। विभागमा आएर उपचार नपाई निराश भएर जान पर्दैन। औषधि पनि वितरण गर्छौं। रेडिएसनका लागि दुईवटा बंकर बनाएका छौं। दुईवटा मेसिन ल्याउने हो भने यसको पनि सेवा प्रवाह सुचारु गर्न सकिन्छ। कहिलेकाहीँ लाग्छ, वीर अस्पतालले मुलुकको अनुहार देखाउँछ। रेडिएसन अङ्कोलोजीको कार्यक्रम चलाइरहेका छौं। तर, रेडिएसन सेवा प्रवाह दिन सकेका छैनौं। चार वर्षअघि खरिद गरेको टोमोथेरापी मेसिन जडान गर्न सकिएको छैन। जनशक्ति कस्तो उत्पादन हुन्छ ? त्यसमा प्रश्न उठ्न सक्छ। दुईवटा रेडिएसन मेसिन र टोमोथेरापी जडान गर्ने हो भने वीर अस्पतालले बिरामीलाई कतै रेफर गर्दैन। सरकारी संस्थाले मात्र क्यान्सरका बिरामीको उपचार सम्भव छैन। काठमाडौं, भक्तपुर र भरतपुरलगायतका सहरी क्षेत्रमा भएका क्यान्सर उपचार संस्थाहरू छन्। क्यान्सर क्षेत्रमा उल्लेखनीय उपलब्धि हासिल गर्ने हो भने स्वास्थ्य मन्त्रालयमा छुट्टै विभाग खडा गर्नुपर्छ। वार्षिक १० अर्बभन्दा बढी बजेट क्यान्सरका लागि छुट्ट्याउनु पर्छ। सातवटा प्रदेशमा सातवटा क्यान्सर अस्पतालको आवश्यकता छ। यसो भयो भने सबैले क्यान्सरको उपचार समयमै र सहज ढंगले गर्न पाउनेछन्। बिरामीलाई एक लाख रकम सहयोग गर्दा पनि सरकारको ढुकुटी झन्डै दुईतीन अर्ब खर्च गर्नुपर्छ। त्यसैले एकमुष्ट रूपमा कुनै प्रदेशमा बजेट व्यवस्था गरी क्यान्सर अस्पताल बनाउन सकिन्छ। अहिले पर्याप्त बजेट, भौतिक पूर्वाधार, दक्ष जनशक्तिको आवश्यकता छ। सरकारले बजेट र पूर्वाधार बनाइदिनु पर्छ। जनशक्ति उत्पादन राष्ट्रिय स्वास्थ्य विज्ञान प्रतिष्ठान, चिकित्सा शास्त्र अध्ययन संस्थान वा बीपी क्यान्सर अस्पतालले वा अन्य स्थानबाट पनि गर्न सकिन्छ। अमेरिकाले क्यान्सरको क्षेत्रमा सेवा सुरु गरेको ७० वर्षपछि बिरामीको संख्या घट्दै छ। नेपालमा पुरुषमा फोक्सो, महिलामा स्तन क्यान्सरका बिरामी बढ्दै छन्। आगामी ३० वर्षसम्मको अवस्था भयावह छ। त्यसको तयारीमा लाग्नुपर्छ। अहिले नै नीति बनाउन आवश्यक छ।  स्क्रिनिङ परीक्षणलाई व्यापक र नियमित गर्नुपर्छ प्राडा जितेन्द्र परियार, स्त्री क्यान्सर रोग विशेषज्ञ, निजामती अस्पताल, मिनभवन, काठमाडौं महिलामा पाठेघरको मुखको क्यान्सर बढी पाइएको छ। यसबाहेक प्रजनन अंगमा डिम्बाशय (ओभरी), पाठेघरको भित्ता (इन्डोमेट्रियम) सालनाल, योनिको क्यान्सर मुख्य हुन्। यसले महिलाको गुणस्तरीय जीवन जिउनमा प्रत्यक्ष असर गरिरहेको छ। शारीरिक पीडासँगै मानसिक समस्या पनि थपिने गरेको छ। पाठेघरको मुखको क्यान्सर भएका ८० प्रतिशतभन्दा बढी नेपाली महिला उपचारका लागि ढिलो आइपुग्छन्। शल्यक्रिया पनि पीडादायी हुने गरेको छ। यसले बिरामीसँगै परिवारजनलाई नै समस्या हुने गरेको छ। महिलाहरूमा देखिने पाठेघरको मुखको क्यान्सरको सहजै निदान हुनसक्छ। क्यान्सरभन्दा अगावैको तह (प्रिक्यान्सर) अवस्थाको पनि स्क्रिनिङ टेस्टमार्फत पत्ता लगाउन सकिन्छ। तसर्थ, यस्ता क्यान्सरको सही ढंगले उपचार गर्न सके पूर्ण रूपमा निको हुने सम्भावना हुन्छ। स्क्रिनिङ जाँचलाई नियमित र व्यापक बनाउन सके पाठेघरको क्यान्सरको रोकथाम पनि हुन सक्छ। यस तथ्यलाई आत्मसात् गरी सरकारले विशेषगरी स्क्रिनिङ परीक्षणलाई व्यापक र नियमित बनाउनु उपयुक्त छ। पाठेघरको मुखको क्यान्सरको रोकथामका लागि खोप प्रभावकारी भएको विश्वव्यापीरूपमा सिद्ध भइसकेको छ। विश्व स्वास्थ्य संगठन (डब्लूएचओ) ले पाठेघरको मुखको क्यान्सर उन्मूलन गर्ने लक्ष्य लिएको छ। तसर्थ, सोही अनुरूप पाठेघरको मुखको क्यान्सरको खोप राष्ट्रिय खोप कार्यक्रममा समावेश गर्नु अपरिहार्य देखिन्छ। अन्य क्यान्सर अस्पताल जस्तै निजामती अस्पतालमा पनि क्यान्सरका बिरामीका लागि सेवा नियमित र विस्तार भइरहेको छ। क्यान्सर उपचार आवश्यक दक्ष जनशक्ति उत्पादनका लागि पनि निजामती अस्पतालले गाइनो, अंकोलोजी र हेमाटोअंकालोजीमा फेलोसिप डीएम तहको कोर्स सञ्चालन गरेको छ।  महिलामा जनचेतना आवश्यक डा एलिजा श्रेष्ठ, एसोसियट प्रोफेसर एवं स्त्री क्यान्सर रोग विशेषज्ञ, भक्तपुर क्यान्सर अस्पताल भक्तपुर क्यान्सर अस्पतालमा दैनिक तीन सयजना क्यान्सरका बिरामी सेवा लिन आउँछन्। जसमध्ये ६० देखि ८० जनाको हाराहारीमा गाइनो अंकोलोजी बहिरंग विभागमा जँचाउन आउने गरेका छन्। त्यसमध्येमा पनि दैनिक एकदेखि दुईजनामा पाठेघरको मुखको क्यान्सर पुष्टि भएको पाइएको छ। पाठेघरको मुखको क्यान्सर नेपाली महिलामा स्तन क्यान्सरपछि छ। यसको मुख्य कारण महिलामा जनचेतना नभएर हो। समयमा परीक्षण नभएर हो। महिलामा पाठेघरको मुखको क्यान्सरको मुख्य कारण ह्युमन प्यापिलोमा भाइरस हो। दस वर्षअघि नै यसको पहिचान गर्न सकिन्छ। तर, समयमा पहिचान नहुँदा यस क्यान्सरले जटिल अवस्थामा पुर्याउने गरेको छ। कतिपयको ज्यानसमेत अकालमा गइरहेको छ। त्यसैले हरेक महिलाले पाठेघरको मुखको जाँच समयसमयमा गराउनु जरुरी छ। पाठेघरको मुखको क्यान्सर हुँदा सुरुका चरणमा योनिबाट धेरै सेतो पानी बग्ने हुन्छ। निरन्तर संक्रमण भइरहन्छ। यौन सम्पर्कपछि रगत आउनेलगायतका समस्या हुन्छन्। जटिल अवस्था भइसकेपछि ढाड, कम्मर दुख्ने र पिसाब फेर्नसमेत नसक्ने हुन्छ। हड्डीसम्म क्यान्सर फैलन सक्छ। पाठेघरको मुखको क्यान्सर हुनेबित्तिकै छिटो स्वास्थ्य संस्थामा आएमा सर्जरी गरेर निको पार्न सकिन्छ। तर, नेपालमा धेरैजसो महिलाहरू ढिलो भइसकेपछि उपचार गर्न आउने गरेका छन्। पाठेघरको मुखकोे खोप लगाउन जरुरी छ। सरकारले पनि खोप ल्याई राष्ट्रिय खोप अभियानमा समावेश गर्नुपर्छ। विश्व स्वास्थ्य संगठन (डब्लूएचओ) को निर्देशिकाअनुसार, महिलाले बेलाबेलामा परीक्षण गर्नुपर्छ। पाठेघरको मुखको क्यान्सर छछैन पहिचान गर्न प्याप स्मेयर गर्नुपर्छ। यो सरल तरिका हो। पाठेघरको मुखको क्यान्सर हुनुको मुख्य कारण चाँडै विवाह (बालविवाह), धेरै सन्तान जन्माउने र पाठेघरको जाँच नगराउने, असुरक्षित यौन सम्पर्क गर्ने साथै धेरै जनासँग गर्नेलाई हुन्छ।  अनुसन्धान र रोकथाममा खर्चनु पर्छ डा प्रदीप ज्ञवाली कार्यकारी प्रमुख, नेपाल स्वास्थ्य अनुसन्धान परिषद्, काठमाडौं नेपाल स्वास्थ्य अनुसन्धान परिषद् (एनएचआरसी)ले अनुसन्धान गर्ने र गराउने गर्छ। स्वास्थ्य कोषको अनुदान, नेपाल सरकारको बजेट र विदेशबाट पनि यसका लागि सहयोग आउँछ। प्रस्तावित विषयमा इथिकल रिभ्यु बोर्डले स्वीकृति दिइसकेपछि हामीले अनुसन्धानका लागि प्रोत्साहन दिन्छौं। यो वर्ष हामीले दुई हजारभन्दा बढी विषयमा अनुसन्धानको स्वीकृति दिएका छौं। यसरी हेर्दा संख्यात्मक हिसाबले अनुसन्धान अगाडि बढेको जस्तो देखियो। तर, क्यान्सरसँग जोडेर विषयगत हिसाबले हेर्दा, आजका दिनसम्म हामी अवलोकनभन्दा माथिको अवस्थामा छैनौं। विकसित अध्ययनको पाटोमा जान सकेका छैनौं। अबका दिनमा यो अति जरुरी भइसकेको छ। सन् २०१७ देखि अहिलेसम्म १ सय १८ वटा अनुसन्धान प्रस्ताव एनएचआरसीको इथिकल बोर्डबाट पास भएको देखियो। संख्यात्मक हिसाबले हेर्ने हो भने अहिले पाठेघरको मुखको क्यान्सर सबैभन्दा बढी छ। त्यसैगरी टाउको र घाँटीको क्यान्सर, स्तन क्यान्सर, क्यान्सरपछिको जीवनको गुणस्तर, मानसिक स्वास्थ्य अवस्थालगायतका विषयमा पनि अनुसन्धान भएका छन्। हाम्रो अध्ययनअनुसार क्यान्सरको रोकथाम र नियन्त्रणको पाटोमा धेरै पछाडि छौं। ग्लोबोक्यान अर्थात् ग्लोबल क्यान्सरको सन् २०२० को तथ्यांक हेर्ने हो भने क्यान्सरको जम्मा २० हजार ५ सय ८ नयाँ केस देखिएका छन्। जसमध्ये पुरुष ८ हजार ९ सय ४३ र महिला ११ हजार ५ सय ६५ छन्। मृतकको संख्या १३ हजार ६ सय २९ छ। जसमा पुरुष नै बढी छन्। समग्रमा हेर्दा, फोक्सोको क्यान्सरको बिरामी बढी देखिए। महिलामा हेर्दा पाठेघरको मुखको क्यान्सर सबैभन्दा बढी र त्यसपछि स्तन क्यान्सर भएको पाइन्छ। सूर्तिजन्य पदार्थको बढी सेवनले गर्दा तराईतिर मुखको क्यान्सरका बिरामी धेरै छन्। हाम्रा तथ्यांक विश्वकै तथ्यांकसँग मेल खाने खालकै छन्। क्यान्सर रजिस्ट्रीको पाटोलाई राष्ट्रिय रूपमा व्यवस्थित तरिकाले लैजानुपर्छ। देशभरका गाउँपालिका र नगरपालिकामा नै एउटा सफ्टवेयर विकास गरेर तथ्यांक राख्ने व्यवस्था मिलाउनु जरुरी देखिन्छ। त्यसैगरी स्वास्थ्य कोषबाट आउने क्यान्सरको पैसा यससम्बन्धी अनुसन्धान र रोकथामको पाटोमा अलि बढी खर्च गर्नुपर्यो।  नेपालमै क्यान्सर औषधिको निर्माणमा प्रोत्साहन जरुरी डा अरुण शाही, वरिष्ठ मेडिकल अंकोलोजिस्ट, पाटन अस्पताल, ललितपुर गत तीन वर्षदेखि म पाटन अस्पतालमा मेडिकल अंकोलोजिस्टको रूपमा कार्यरत छु। त्यतिबेलासम्म त्यहाँ क्यान्सरको उपचार हुने थिएन। सुरुको अन्तर्वार्ताकै क्रममा मैले पाटन अस्पतालको व्यवस्थापन समूहलाई उचित वातावरण दिए राम्रो काम गरेर देखाउँछु भनेको थिएँ। हामीले शून्यबाट सुरु गरेर अहिले मेडिकल अंकोलोजीमा २० वटा र हेमाटो अंकोलोजीमा ८ वटा शैय्या पुर्याएका छौं। बिरामीको संख्या बढिरहेको छ। त्यसैले हामीलाई अंकोलोजीको बेड बढाउनुपर्ने चाप त्यत्तिकै छ। नेपालमा सबैभन्दा बढी क्यान्सर रोग पत्ता लाग्ने भनेको पाटन अस्पताल, वीर अस्पताल र शिक्षण अस्पताल महाराजगन्जमा हो। त्यसैले यति धेरै क्यान्सर रोगको पत्ता लाग्ने ठाउँलाई कम्प्रिहेन्सिभ क्यान्सर सेन्टर बनाउँदा बिरामी र सबैलाई फाइदा हुन्छ। कम्प्रिहेन्सिभ क्यान्सर सेन्टरका लागि आवश्यक पर्ने मेडिकल अंकोलोजी, सर्जिकल अंकोलोजी र अरू विधाका दक्ष जनशक्ति पाटनमा उपलब्ध छन्। खाली रेडियसन मेसिनको कमी छ। यदि सरकारले पाटन अस्पताललाई रेडियसन मेसिन दिने हो भने हामी यसलाई नेपालकै नमुना क्यान्सर उपचार केन्द्र बनाउनेछौं। पाटन अस्पतालले करिव २० वर्ष अघिदेखि अमेरिकाको म्याक्स फाउन्डेसनसँगको समन्वयमा नेपालीलाई चारवटा क्यान्सर रोगका लागि निःशुल्क औषधि उपलब्ध गराउँदै आएको छ। ती औषधिको मूल्य १०, १५ हजारदेखि १०, १५ लाखसम्म पर्छ। हाल दुई हजार जनाले यो सुविधा लिइरहेका छन्। क्यान्सर रोग दीर्घ रोग भएकाले यसको समयमै पहिचान र रोकथाममा जोड दिनुपर्छ। समयमा पहिचान भए यसलाई निधान गर्न सकिन्छ। खर्च पनि कम लाग्छ। सबैले क्यान्सरको उपचार धेरै खर्चालु छ भन्छन्। यसको मुख्य कारण भनेको महँगोे औषधि हो। सरकारले सहुलियत दिएर भए पनि यी औषधि हामीले आफ्नै देशमा बनाउन सके, धेरै नेपालीले काम पनि पाउँथे। क्यान्सर उपचारको खर्च पनि कम हुन्थ्यो। शिक्षा स्वास्थ्य सबैको अधिकार भनेर नेपालको संविधानमै लेखिएको छ। त्यसैले यसको जिम्मा सरकारले लिए अझै राम्रो हुन्छ। क्यान्सर उपचारलाई अझै गुणस्तरीय बनाउन प्राइभेट र पब्लिक सेक्टर एकजुट भएर लाग्नुपर्छ। साथै अनुसन्धानमा पनि सबैलाई प्रोत्साहन गर्नुपर्छ। क्यान्सरबाट जोगिन हामी सबैले स्वस्थ जीवनशैली, दैनिक शारीरिक व्यायाम र खानपिनमा ध्यान दिनु जरुरी छ। धूमपान र मद्यपानलाई सबैले निरुत्साहित गर्नुपर्छ। परामर्शलाई नीतिमै समेट्नु पर्छ प्रमिता खनाल, अध्यक्ष, नेपाल अर्वुद रोग विजेता समाज ११ वर्षअगाडि मलाई क्यान्सर भएको थियो। विभिन्न अस्पतालमा उपचार गरें। त्यतिबेला भक्तपुर क्यान्सर अस्पतालको मेसिन बिग्रिएको थियो। भरतपुरमा भने आन्दोलन भइरहेकाले मैले भारतको राजीव गान्धी अस्पतालमा गएर रेडियसन लिनुपर्यो। मेरो परिवारले पनि नेपालमा सम्भव छैन भन्दै भारतमा उपचार गर्न सुझाएको थियो। तर पनि मैले नेपाललाई नै रोजें। किनकि यहाँ राम्रा डाक्टरहरू हुनुहुन्छ भन्ने मलाई विश्वास थियो। हामीले हाम्रो घरको दालभात खाएर हाम्रा डाक्टरलाई विश्वास गरौं भन्ने अभियानमा हामी लागेका छौं। क्यान्सर रोग पत्ता लागिसकेपछि डाक्टर साबहरूले बिरामीलाई हामीकहाँ पठाउनुहुन्छ। हामी उहाँहरूलाई परामर्श दिन्छौं। हामी त बाँचेका छौं, तपाईंहरू पनि बाँच्नुहुन्छ भनेर उहाँहरूलाई ढाडस दिँदै हौसला बढाउँछौं। सरकारले आफ्नो नीतिमै क्यान्सर विजेताहरूलाई समेट्नुपर्छ। हामी सरकारलाई सहयोग गरेर अगाघि बढ्न तयार छौं। साथै जनचेतना जगाउने र स्क्रिनिङमा पनि सकेसम्म धेरै काम गर्नु आवश्यक छ। सबै जिल्लाबाट पनि क्यान्सर विजेता साथीहरू हाम्रो संस्थामा जोडिनु भएको छ। देशभरका सबै पालिकामा एउटा स्क्रिनिङ सेन्टर हुनुपर्छ। सरकारले त्यसमा निःशुल्क सेवा उपलब्ध गराउनुपर्छ। क्यान्सर उपचार एकदमै महँगो भएकाले यसमा बिमा पनि सहज र सरल बनाउनुपर्छ। बिमा कम्पनी र अस्पतालले सहकार्य गरेर बिरामीलाई यसको चपेटामा नपारिदिए सजिलो हुन्थ्यो। हाम्रो परामर्शको कार्यक्रम एकदमै प्रभावकारी भएको पायौं।  सरकारले निजी क्षेत्रको पनि अभिभावकत्व गर्नुपर्छ प्राध्यापक श्यामकृष्ण जोशी, प्रबन्ध निर्देशक, नेसनल हस्पिटल एन्ड क्यान्सर रिसर्च सेन्टर, जावलाखेल, ललितपुर सरकार अभिभावक हो। क्यान्सरका बिरामीको लागि सबै कार्य सरकारले नै गर्नुपर्ने हो। तर, सत्य कुरा के हो भने सरकारले मात्र सेवा प्रवाह गर्न सक्दैन। यो यथार्थ सरकारले बुझ्नुपर्छ। त्यसैले सरकार र निजी क्षेत्रबीच पब्लिक प्राइभेट पार्टनरसिपमा जानै पर्छ। एकडेढ दशकअघि निजी क्षेत्रबाट क्यान्सर अस्पताल सञ्चालन गर्ने कुरा गर्दा धेरै जना हाँस्थे। कतिपयले पत्याउँदैनथे। अहिले विभिन्न निजी क्षेत्रका अस्पतालले सेवा पुर्याइरहेका छन्। क्यान्सर रोगको रोकथामको लागि जनचेतना फैलाउनुपर्छ। सरकारको मुख ताकेर मात्र पनि हुँदैन। सरकार, निजी क्षेत्रलगायतका सरोकारवालाले पनि जनचेतना फैलाउनु पर्छ।"
इलाममा निगमको परीक्षण उडान,काठमाडौं : नेपाल वायु सेवा निगमले बुधबार इलामको फाल्गुनन्द सुकिलुम्बा विमानस्थलमा सफल परीक्षण उडान गरेको छ। निगमको ट्विनअट्टर (नाइनएन एबीटी) विमान काठमाडौंबाट ५० मिनेटमा इलाम पुगेको थियो। पर्यटनमन्त्री प्रेमबहादुर आलेको निर्देशनमा उडान भएको हो। परीक्षण उडानको प्रतिवेदन तयार भएपश्चात् निगमले नियमित उडान सञ्चालनको तयारी अघि बढाउनेछ। निगमका कार्यकारी अध्यक्ष युवराज अधिकारीले चालक दल तथा नेपाल नागरिक उड्डयन प्राधिकरणको प्राविधिक टोलीलाई धन्यवाद दिए। ६ सय ७० मिटर लम्बाई र २० मिटर चौडाईको धावनमार्ग कालोपत्रे गरिएको छ। विमानस्थल निर्माणका लागि अहिलेसम्म २८ करोड रुपैयाँ खर्च भइसकेको प्राधिकरणले जनाएको छ।
पिसाब नलीको संक्रमणबाट जोगिन अपनाउनुहोस् यी ७ बानी,"काठमाडौं : अधिकांश महिला पिसाब नलीको संक्रमण वा युटीआई(युरिनरी ट्रयाक इन्फेक्सन) बाट पीडित छन्। यी केही बानीले तपाईंलाई युटीआईबाट टाढा राख्न सहयोग गर्छ। पिसाब संक्रमण वा युटीआई पिसाब नलीमा ब्याक्टेरियाको कारणले हुने संक्रमण हो। यस संक्रमणका लक्षणहरूमा पिसाब पोल्ने, पेटको तल्लो भागमा दुख्ने, चिलाउने, पटकपटक पिसाब लाग्ने आदि पर्दछन्। सामान्य जीवनमा हुने साना गल्तीले नै यो संक्रमण हुन्छ। त्यसैले केही राम्रा बानीहरू अपनाएमा यस समस्याबाट बच्न सकिन्छ। १ धेरैभन्दा धेरै पानी पिउने बानी बसाल्नुहोस्। शरीरमा पानीको मात्र कम हुँदा पिसाबथैलीमा पनि असर पर्छ। २ दिनदिनै अन्डरवेयर परिवर्तन गर्नुहोस्। अन्डरवेयर नफेरी लगातार धेरै दिन एउटै लगाउँदा ब्याक्टेरिया बढ्छ र मुत्र नलीमा संक्रमण हुन सक्छ। ३ सधैं यौनसम्पर्क गरेपछि तुरुन्तै पिसाब फेर्नुहोस्। यसबाट संक्रमणको अलिकति पनि जोखिम भएमा बच्न सकिन्छ। ४ पिसाब लामो समयसम्म नरोक्नुहोस्। ५ इन्टिमेट हाइजिनका लागि बनेका उत्पादनमा रसायन हुन्छन् जसले तपाईंको योनीको पीएच स्तरलाई बिगार्न सक्छ। डाक्टरको सल्लाह बिना यस्तो उत्पादन कहिल्यै प्रयोग नगर्नुहोस्। ६ पिसाब गरेपछि हल्का पानीले छाला सफा गर्ने बानी बसाल्नुहोस्। ७ योनी नजिकको छालालाई अगाडिबाट पछाडि सफा गर्नुहोस्, पछाडिबाट अगाडि गर्दा संक्रमणको सम्भावना उच्च रहन्छ।"
राप्रपा पदाधिकारी बैठकमा राणा र लोहनी सहभागी,"काठमाडौं : राष्ट्रिय प्रजातन्त्र पार्टी (राप्रपा) केन्द्रीय पदाधिकारी बैठकमा पूर्वअध्यक्षद्वय पशुपतिशम्शेर जबरा र डा प्रकाशचन्द्र लोहनी उपस्थित भएका छन् । पूर्वअध्यक्ष कमल थापाले पार्टी परित्याग गर्दा राणा र लोहनीको साथ कसलाई भन्ने प्रश्न उठेका बेला अध्यक्ष राजेन्द्र लिङ्देनले बोलाएको पदाधिकारी बैठकमा उनीहरु सहभागी भएका हुन् । पार्टी केन्द्रीय कार्यालय धुम्बाराहीमा बसिरहेको बैठकमा पार्टीका पदाधिकारी र प्रदेश समिति अध्यक्षहरुको सहभागिता छ । बैठक समसामयिक राजनीतिको समीक्षा, स्थानीय तहको निर्वाचनको तयारी लगायतका विषयमा केन्द्रीत हुने प्रवक्ता मोहन श्रेष्ठले जानकारी दिए ।"
"एमसीसी पारित गर्न प्रधानमन्त्री सक्रिय : देउवा, प्रचण्ड र नेपालबीच बालुवाटारमा छलफल","काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवालाई नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधवकुमार नेपालले भेट गरेका छन्। बिहीबार बालुवाटारमा प्रधानमन्त्री देउवालाई भेट्न प्रचण्ड र नेपाल पुगेका हुन्। सत्ता गठबन्धनका शीर्ष नेताको भेटमा एमसीसी, स्थानीय तहको निर्वाचन र गठबन्धन, संसदको अवरोधलगायतका विषयमा छलफल भएको बालुवाटार स्रोतले जनाएको छ। उनीहरुबीच करिब एक घण्टा छलफल भएको हो। भेटमा देउवाले अमेरिकी सहयोग परियोजना मिलेनियम च्यालेन्ज कम्प्याक्ट (एमसीसी) तत्काल संसद्मा टेबल गर्नुपर्ने धारणा राखेका छन्। प्रचण्ड र नेपालले भने एमसीसीबारे उठेका विषयलाई सम्बोधन नगरी यथास्थितिमा पास गर्न नसकिने जवाफ दिएका छन्। प्रधानमन्त्री देउवा अमेरिकी अनुदान सहायता सम्झौता संसद्बाट जतिसक्दो चाँडो अनुमोदन गराउने पक्षमा छन्। तर, गोल गर्नेदेउवाको दाउमा गोलकिपरको भूमिकामा देखापरेका छन् सभामुख अग्निप्रसाद सापकोटा। प्रधानमन्त्री देउवा र प्रचण्डले संयुक्त रूपमा एमसीसी मुख्यालयलाई पत्र लेखे। जसकारण जसरी पनि एससीसी संसद्बाट अनुमोदन गराउनुपर्ने नैतिक जिम्मेवारी देउवालाई छ। प्रचण्ड भने चुनावपछि मात्रै एमसीसीबारे निर्णय गर्नुपर्ने दबाब देउवामाथि बढाइरहेका छन्। प्रधानमन्त्रीले चाहेजसरी एमसीसीलाई सजिलै संसद्को निर्णय प्रक्रियामा नलैजाने सभामुखले स्पष्ट गरिसकेका छन्। उनले प्रतिनिधिसभा बैठक विभिन्न बहानामा लगातार धकेल्दै आएका छन्। प्रचण्डसँग देउवाले संसदबाटै एमसीसीको टुंगो लगाउनुपर्नेमा जोड दिएका छन्। मिलेनियम च्यालेन्ज कर्पोरेसनसँगको सम्झौता भने फागुन १६ (फेब्रुअरी २८) भित्र अनुमोदन गरिसक्नुपर्ने डेडलाइन दिएको प्रचण्डलाई स्मरण गराउँदै देउवाले चाडो निकास निकाल्नुपर्ने धारणा राखेको बालुवाटार स्रोतले बताएको छ। पछिल्लो समयमा एमसीसी अघि बढाउने कि नबढाउने विवादले कार्यपालिका र व्यवस्थापिका नेतृत्व आमनेसामने भएका छन्। सभामुख सापकोटाले होहल्लाबीच एमसीसी संसद्मा निर्णयार्थ पेस नगर्ने अडान लिएका छन्। विपक्षी एमालेले उनकै भूमिकामा प्रश्न उठाउँदै लगातार सदन अबरुद्ध गर्दै आएको छ। तर, अवरोधकैबीच सभामुखले बजेट प्रतिस्थापन विधेयक पेस गरेका थिए। उक्त बजेट बहुमतले पारित भएको घोषणा गरे। उनले एमसीसी भने त्यसरी पेस नगर्ने भनेका छन्। प्रचण्डले प्रतिबद्धता छाडेको र सभामुखले पनि अडान लिएपछि प्रधानमन्त्रीले एमालेलगायत दलसँग छलफल अघि बढाइरहेका छन्। एमसीसी पास गर्न देउवा र प्रचण्डद्वारा हस्ताक्षरित अति गोप्य पत्र सार्वजनिक (पत्रसहित) देउवाप्रचण्डलाई एमसीसी मुख्यालयको पत्र फेब्रुअरी २८ भित्र एमसीसी पास गर्नू (पत्रसहित) एमसीसी पत्र प्रकरण : अप्ठेरोमा प्रचण्ड, आफ्नैलाई दिए धोका एमसीसीमा प्रचण्डमाधव तगारो बनेपछि विकल्प खोज्दै देउवा, ओली र ठाकुरसँग निरन्तर सम्वाद एमसीसीका गोलकिपर सभामुख गठबन्धन टुटाएर भएपनि एमसीसी टेबल गर्ने देउवाको तयारी एमसीसीबारे आफैँले तय गरेको समयसीमा नेपालका नेताले सम्मान गरुन् : फातिमा सुमार सभामुख सापकोटालाई साइड लगाउन कति सम्भव ? प्रधानमन्त्रीसभामुख टक्कर प्रचण्ड र डा शेखरबीच भेटवार्ता, के भयो कुराकानी ? यता अमेरिकाले फागुन १६ अर्थात् फेब्रुअरी २८ भित्र एमसीसी सम्झौता संसदबाट पारित गर्ने समयसीमा नेपालका नेताहरु आफैँले तोकेको र त्यसलाई कार्यान्वयन गर्नु उनीहरुको दायित्व भएको बताएको छ। एमसीसीकी उपाध्यक्ष फातिमा सुमारले प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल 'प्रचण्ड' आफैँले परियोजना पारित गराउनको लागि ४५ महिनाको समय मागेर सेप्टेम्बरको अन्तिम साता पत्र पठाएको बताएकी छन्। जनीतिक दलहरुको बीचमा एमसीसी सम्झौतलाई संसदमा पेस गर्ने तर त्यसलाई लामो छलफलपछि मात्र पारित गर्ने विकल्पमा छलफल भइरहेको छ। तर, फातिमाले भने एमसीसी प्रस्ताव संसदमा पेस गर्नेमात्र नभएर फेब्रुअरी २८ भित्र त्यसलाई पारित गर्नुपर्ने बताइन्। उनले अब ढिलाई गर्ने नीति लिने, त्यही एउटै कुरालाई बारम्बार दोहोर्याउने समय नभएको बताउँदै अब छनोट गर्ने समय आएको उल्लेख गरेकी छन्। बिहीबार बिहान प्रचण्ड र कांग्रेस नेता डा शेखर कोइरालाबीच पनि छलफल भएको थियो। कोइरालाले प्रचण्डसँग संसद्लाई बन्धक बनाउन नहुने बताएका थिए। प्रचण्डले चुनावपछि मात्रै एमसीसीको विषय उठाउनुपर्ने प्रस्ताव राख्न आग्रह गरेका थिए। प्रचण्डले सत्ता गठबन्धन के गर्ने भन्ने प्रश्नमा कोइरालाले स्थानीय निर्वाचनमा गठबन्धन बनाएर जान नसकिने जवाफ दिएको स्रोतले जनाएको छ। देउवाले एमसीसी संसद्मा टेबल गर्न दबाब दिएपछि प्रचण्ड र नेपालबीच बुधबार पनि छलफल भएको थियो।"
भरतपुर महानगरका सबै विद्यालयमा निशुल्क सेनेटरी प्याड,भरतपुर : भरतपुर महानगरपालिकाको मातहतका सबै विद्यालयमा सेनेटरी प्याड वितरण कार्य सुरु गरेको छ। महानगरले ७४ विद्यालयका छात्राका लागि चार लाख १० हजार ९० प्याकेट सेनेटरी प्याड वितरण कार्यको सुरुआत गरेको हो। पहिलो चरणमा एक लाख ८० हजार प्याकेट सेनेटरी प्याड महानगरले वितरण गरेको छ। लङ्कु स्रोत केन्द्रअन्तर्गतका ६ कक्षामाथि सञ्चालन भएका १८ विद्यालयलाई छात्रा सङ्ख्याका आधारमा प्रतिछात्रा १५ प्याकेटका दरले सेनेटरी प्याड वितरण गरिएको छ। भरतपुर महानगर उपप्रमुख पार्वती शाह ठकुरीले विद्यालयका प्रधानाध्यापक तथा प्रतिनिधिलाई प्याड हस्तान्तरण गरेका छन्। दोस्रो चरणमा आउने प्याड अन्य विद्यालयलाई हस्तान्तरण गरिने ठकुरीले जानकारी दिए। उनले यसको प्रयोगसँगै फोहरको व्यवस्थापनमा ख्याल गर्न विद्यार्थीलाई आग्रह गरे। महिनावारी भएका बेला विद्यालय जान छात्रालाई असहज हुने भएकाले विद्यालयमै सेनेटरी प्याडको व्यवस्थापन गर्नसके छात्राको विद्यालयमा निरन्तरता गराउन सहज हुने ठकुरीको भनाइ छ। भरतपुर महानगर शैक्षिक प्रशासन महाशाखा प्रमुख महेन्द्र पौडेलले विगतदेखि नै सेनेटरी प्याड वितरण गर्ने योजना भए पनि खरिद प्रक्रियाले ढिलाइ भएको बताए। बोलपत्र आह्वान गरेर खरिद गर्दा समय लागेको उनको भनाइ छ। घटिघटाउमा ९२ लाख ६३ हजार ३९९ मा बोलपत्र सम्झौता भएर सेनेटरी प्याड खरिद गरिएको हो। रासस
रुसमा अहिलेसम्मकै बढीमा कोरोना संक्रमण,रुस : रुसमा गएको २४ घन्टामा अहिलेसम्मकै सबैभन्दा बढी कोरोना संक्रमित देखिएका यहाँको स्वास्थ्य मन्त्रालयले जनाएको छ। सो मन्त्रालयका अनुसार यहाँ बुधबार मात्र कम्तीमा पनि १ लाख ८३ हजार जना कोरोना संक्रमित भेटिएका बताइएको छ। यहाँ गएको आइतबार मात्र पनि एक लाख ८० हजार जनाभन्दा बढी संक्रमित देखिएका थिए। त्यसपछिका केही दिन यहाँ संक्रमितहरु केही घटेकामा बुधबार आएर सबैभन्दा धेरै देखिएका छन्। ती संक्रमितको संख्या अहिलेसम्मकै २४ घन्टाभित्र देखिएकामा सबैभन्दा बढी हो। यहाँ अहिलेसम्म एक करोड ३३ लाख ३० हजार कोरोना भाइरसका संक्रमित देखिएका पनि बताइएको छ। त्यसैगरी यहाँको सरकारले बताए अनुसार यहाँ गएको २४ घन्टामा नै कम्तीमा पनि ६६९ जना संक्रमितको निधन भएको छ। यो समेतगरी यहाँ अहिलेसम्म तीन लाख ३७ हजार ३९० जनाको ज्यान गएको छ। रुसमा सबैभन्दा बढी संक्रमित हुने स्थान राजधानी मस्को नै रहेको पनि यहाँका स्वास्थ्य अधिकारीहरूले बताएका छन्। रुसमा पछिल्लो समयमा विकसित भएको ओमिक्रोन भेरियन्टको प्रकोप बढेको पनि बताइएको छ। सरकारले सतर्कता अपनाएको छ तर संक्रमितहरु भने बढ्दो रुपमा रहेको पाइएको छ।
"प्रचण्ड र डा शेखरबीच भेटवार्ता, के भयो कुराकानी ?","काठमाडौं : नेपाली कांग्रेसका नेता डा शेखर कोइरालाले नेकपा माओवादी केन्द्रका अध्यक्ष पुष्पकमल दाहाल प्रचण्डसँग भेटवार्ता गरेका छन्। बिहीबार बिहान अध्यक्ष प्रचण्डलाई भेट्न कोइराला प्रचण्डनिवास खुमलटार पुगेका थिए । दुई नेताबीच एमसीसी परियोजना, स्थानीय निर्वाचन, सत्ता गठबन्धन, संसद्को गतिरोधलगायतको विषयमा छलफल भएको कोइरालानिकट स्रोतले जनाएको छ। प्रधानमन्त्री शेरबहादुर देउवा अमेरिकी अनुदान सहायता सम्झौता संसद्बाट जतिसक्दो चाँडो अनुमोदन गराउने पक्षमा छन्। तर, गोल गर्नेदेउवाको दाउमा गोलकिपरको भूमिकामा देखापरेका छन् सभामुख अग्निप्रसाद सापकोटा। प्रधानमन्त्री देउवा र प्रचण्डले संयुक्त रूपमा एमसीसी मुख्यालयलाई पत्र लेखे। जसकारण जसरी पनि एससीसी संसद्बाट अनुमोदन गराउनुपर्ने नैतिक जिम्मेवारी देउवालाई छ। दाहाल भने चुनावपछि मात्रै एमसीसीबारे निर्णय गर्नुपर्ने दबाब देउवामाथि बढाइरहेका छन्। तर, त्यसो गर्दा कूटनीतिक क्षेत्र र अन्तर्राष्ट्रिय जगतमा नेपालको छवि बिग्रिन सक्ने देउवाको बुझाइ देखिन्छ। प्रधानमन्त्रीले चाहेजसरी एमसीसीलाई सजिलैसंसद्को निर्णय प्रक्रियामा नलैजाने सभामुखले स्पष्ट गरिसकेका छन्। उनले प्रतिनिधिसभा बैठक विभिन्न बहानामा लगातार धकेल्दै आएका छन्। सोहि विषयलाई लक्षित गर्दै कोइरालाले प्रचण्डसँग संसद्लाई बन्धक बनाउन नहुने बताएका थिए। प्रचण्डले चुनावपछि मात्रै एमसीसीको विषय उठाउनुपर्ने प्रस्ताव राख्न आग्रह गरेका छन्। प्रचण्डले सत्ता गठबन्धन के गर्ने भन्ने प्रश्नमा कोइरालाले स्थानीय निर्वाचनमा गठबन्धन बनाएर जान नसकिने जवाफ दिएको स्रोतले जनाएको छ। कांग्रेसभित्र भने यो गठबन्धन कायम गर्न नहुनेको बाहुल्य देखिन्छ। डा शेखर पक्षधर र युवा नेता गठबन्धनका पक्षमा छैनन्। त्यो कुरा बुझेका दाहालले एमालेले जितेका स्थानमा मात्रै गठबन्धन गर्नुपर्ने प्रस्ताव गरेका छन्। कांग्रेस र माओवादी केन्द्रले जितेका स्थानमा एक्ला एक्लै लड्ने प्रस्ताव पनि दाहालको छ। नेपाली कांग्रेस कार्यसम्पादन समितिको बिहीबार बस्ने पहिलो बैठकमा पनि शेखर समूहले गठबन्धन कायम गर्न नहुने र नेकपा फुटेर तीन पार्टी बनेकाले कांग्रेस एक्लै चुनाव लड्नुपर्ने अडान राख्ने तयारी गरेको छ। यस अगाडि कोइरालाले एमाले अध्यक्ष केपी शर्मा ओलीसँग पनि भेट गरेका थिए। एमसीसीबारे आफैँले तय गरेको समयसीमा नेपालका नेताले सम्मान गरुन् : फातिमा सुमार सभामुख सापकोटालाई साइड लगाउन कति सम्भव ? प्रधानमन्त्रीसभामुख टक्कर भ्रातृसंस्थाको टुंगो लगाउन कांग्रेस बैठक आज फुट र जुट नेताको तजबिजमा"
भ्रातृसंस्थाको टुंगो लगाउन कांग्रेस बैठक आज,"काठमाडौं : नेपाली कांग्रेस कार्यसम्पादन समितिको पहिलो बैठक बिहीबार गते बस्ने भएको छ। बैठकमा मुख्य एजेण्डा म्याद सकिएका भातृ एवं शुभेच्छुक संस्थाबारे छलफल हुने बताइएको छ। उक्त बैठकले भ्रातृ एवं शुभेच्छुक संस्थाको अधिवेशन गराउन सकिन्छ कि सकिँदैन भन्ने विषयमा छलफल गर्नेछ। दुई महिनाअघि पार्टीको १४औँ महाधिवेशन सम्पन्न गरेको कांग्रेसले भ्रातृ तथा शुभेच्छुक संस्थाहरूको अधिवेशनबारे छलफल गर्न भर्खर सुरु गरेको छ। आज बस्ने केन्द्रीय कार्यसम्पादन समितिको बैठकमा म्याद समाप्त भएका भ्रातृ एवं शुभेच्छुक संस्थाहरू र पार्टीको जिल्ला अधिवेशन हुन बाँकी रहेका १६ जिल्लाका सम्बन्धमा छलफल गर्ने पार्टीका मुख्य सचिव कृष्णप्रसाद पौडेलले बताए। भ्रातृ एवं शुभेच्छुक संस्थाहरूको अधिवेशन नहुँदा पार्टीमा युवा नेतृत्वमा नै निराशा देखिएको छ। तरुणदलका महामन्त्री तथा युवा नेता भुपेन्द्रजंग शाहीले नेतृत्व परिवर्तन नहुँदा भ्रातृ एवं शुभेच्छुक संस्थाको काम कारबाहीसमेत प्रभावकारी हुन सकेको छैन। शाहीले भने, धेरै सम्भावना भएका युवा नेताहरू भूमिकाविहीन र निराश भएर बस्नु परेको छ । युवाको आर्कषण पनि घटेको छ। रचनात्मक काम गरेर पार्टीमा आउन सकेनन्। सिंगो पार्टीलाई असर गरेको छ। ३ वर्षमा हुनुपर्ने अधिवेशन ५ वर्ष भइसक्यो। धेरै युवाहरू नेतृत्वमा आउने अवसरबाट बञ्चित भएका छन्। शाहीले भने। कांग्रेस नेता शरिता प्रसाई भन्छिन्, भातृ संस्थालाई मजाक बनाइयो। कांग्रेसमा राजनीति गर्न आउने युवाले कहिले मौका पाउने ? कांग्रेसकै अर्का एक नेताले भने सरकारले स्थानीय तहको चुनावको मिति तोकिसकेकाले अब यो बिचमा पार्टीका शिर्ष नेतृत्व भ्रातृ तथा शुभेच्छुक संस्थाको अधिवेशन तत्काल गराउने पक्षमा नदेखिएको समेत बताए। कांग्रेस विधानको धारा ४२ मा पार्टीको आदर्श, उद्देश्य र सिद्धान्तलाई मान्ने संस्थालाई केन्द्रीय कार्यसमितिले निर्णय गरी भ्रातृ संघको मान्यता दिन सक्ने उल्लेख गरिएको छ। त्यही प्रक्रिया अनुसार कांग्रेसले नेपाल महिला संघ, नेपाल तरुण दल, नेपाल विद्यार्थी संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल भूतपूर्व सैनिक संघ, नेपाल आदिवासी जनजाति संघ, राष्ट्रिय लोकतान्त्रिक अपांग संघ, नेपाल मुस्लिम संघ, नेपाल तामाङ संघ, नेपाल राष्ट्रिय मगर संघ र नेपाल ठाकुर समाज गरी १३ संस्थालाई भ्रातृ संघको मान्यता दिएको छ। नेपाल भूतपूर्व सैनिक संघ र नेपाल राष्ट्रिय मगर संघबाहेक अन्य भ्रातृ संघको कार्यअवधि समाप्त भइसकेको छ। नेपाल किसान संघको एक दशकदेखि अधिवेशन हुनै सकेको छैन। आजको केन्द्रीय कार्यसम्पादन समितिको बैठकमा म्याद सकिएका भ्रातृ एवं शुभेच्छुक संस्था र जिल्ला अधिवेशन हुन बाँकी १६ जिल्लाका सम्बन्धमा छलफल हुने पार्टीको केन्द्रीय सदस्यमा निर्वाचित र मनोनीत भएपछि विधानको धारा ४२ बमोजिम प्रमुख ५ भ्रातृ संघ स्वतः नेतृत्वविहीन भएका छन्। नेपाल महिला संघ, नेपाल तरुण दल, नेपाल विद्यार्थी संघ, नेपाल दलित संघ र नेपाल मुस्लिम संघका अध्यक्ष केन्द्रीय सदस्य भएपछि उनीहरूको पद रिक्त छ। पार्टीको १४ महाधिवेशनबाट नेपाल तरुण दलका अध्यक्ष जितजंग बस्नेत, नेपाल विद्यार्थी संघका अध्यक्ष राजीव ढुंगाना र नेपाल मुस्लिम संघका अध्यक्ष अब्दुल सत्तार केन्द्रीय सदस्यमा निर्वाचित भए। नेपाल महिला संघकी अध्यक्ष उमा रेग्मी र नेपाल दलित संघका महाधिवेशन आयोजक समिति संयोजक मीन विश्वकर्मा सदस्यमा मनोनित भएका छन्। २०७६ भदौमा केन्द्रीय सदस्य एनपी साउदको संयोजकत्वमा भ्रातृ संस्थाहरूको विधान संशोधन गर्न ७ सदस्यीय मस्यौदा समिति समेत गठन गरेको थियो। समितिले कार्तिकमा ११ भ्रातृ संस्थाको विधानको मस्यौदा पार्टीलाई बुझाएको छ । १८ वटा शुभेच्छुक संस्थामध्ये चारवटाको मात्रै अवधि बाँकी छ। कुनैको दुई दशक देखि अधिवेशन हुनै सकेको छैन।"
मिनी क्यासिनोको ३८ करोड १० लाख नतिर्ने ह्याप्पी आवर र ड्रिमल्याण्ड होटल बन्द गर्न पत्राचार,"काठमाडौं : संस्कृति, पर्यटन तथा नागरिक उड्डयन मन्त्रालयले नेपालगन्जस्थित ड्रिमल्याण्ड होटलको बन्द गर्न निर्देशन दिएको छ। पर्यटन विभागका निर्देशक मोहनबहादुर जिसीले विज्ञप्ति जारी गर्दै रोयल्टी बापत ३८ करोड १० लाख ४५ हजार ६६४ रुपैयाँ नबुझाएपछि होटल बन्द र मिनी क्यासिनोको लाइसेन्स रद्द गरिएको जानकारी दिए। रोयल्टी नतिर्ने दरबारमार्गस्थित होटल याक एण्ड यती बन्द गराएका संस्कृति,पर्यटन तथा नागरिक उड्डयनमन्त्री प्रेम आलेले मन्त्रीस्तरिय निर्णय गर्दै पटकपटक सूचना जारी गर्दासमेत रकम नतिरेपछि रद्ध गराएका हुन्। विभागका अनुसार याक एन्ड यति होटलले ४२ करोड २५ लाख ६८ हजार २५३ रुपैँया नेपाल सरकारलाई तिर्न बाँकी रहेको छ। विभागले ड्रिमल्याण्ड होटल र आधुनिक मेसिन वा उपकरणबाट खेलाइने खेल बन्द गराउन प्रहरी प्रधान कार्यालय, नक्साललाई पत्र लेखेको हो। ड्रिमल्याण्ड होटलले पर्यटन विभागको वर्गीकरणमै परेको थिएन। जारी विज्ञप्तिमा भनिएको छ, ह्याप्पी आवर प्रालि, काठमाडौं०४ को नाममा भिडियो गेम, आधुनिक मेशिन उपकरणद्वारा कार्ड, चिप्स, क्वाइन, क्यास प्रयोग गरी पर्यटकहरुलाई मनोरञ्जनको लागि व्यावसायिक खेल खेलाउने अनुमति पत्र जारी गरेकोमा उक्त खेल सञ्चालन गरे बापत नेपाल सरकारलाई तिर्नु बुझाउनु पर्ने रोयल्टी, इजाजत नवीकरण दस्तुर लगायतको रकम कानून बमोजिम उक्त प्रालिले दाखिला नगरेका कारण कुमारी चोक तथा केन्द्रीय तहसिल कार्यालयमा लगत कसिएको तथा यस विभागको अभिलेखमा आव२०७६ ०७७ सम्मको बाँकी बक्यौता, आव२०७७।०७८ को इजाजतपत्र नवीकरण दस्तुर, आव २०७८०७९ को रोयल्टी तथा नवीकरण दस्तुर समेत गरी जम्मा रु३८,१०,४५,६६४ । ३८ (अक्षरेपी अठ्तीस करोड दश लाख पैंतालीस हजार छ सय चौसट्टी रुपैयाँ अठतीस पैसा मात्र) नेपाल सरकारलाई तिर्न बुझाउन बाँकी रहेको सन्दर्भमा कारवाही हुँदा उक्त कम्पनीले यस विभागवाट स्तर वर्गीकरण नै नभएको नेपालगंज उपममहानगरपालिका, वडा नं १० स्थित ड्रिमल्याण्ड होटल प्रालिमा आधुनिक मेशिन वा उपकरणको माध्यमबाट मात्र खेलाइने खेल खेलाइएको भन्ने बुझिन आएकाले उक्त होटल र उक्त खेल बन्द गर्ने नेपाल सरकार (माननीय मन्त्रीस्तर) बाट मिति २०७८ १०२६ मा निर्णय भएको हुँदा अब उप्रान्त उक्त होटल र त्यसमा सञ्चालन भएको भनिएको आधुनिक मेशिन वा उपकरणको माध्यमबाट मात्र खेलाइने खेल सञ्चालन नगर्ने नगराउने व्यवस्था हुन अनुरोध छ। विभागका अनुसार याक एन्ड यति होटलले ४२ करोड २५ लाख ६८ हजार २५३ रुपैँया नेपाल सरकारलाई तिर्न बाँकी रहेकाले इजाजत रद्ध गरेर बन्द गर्न निर्देशन दिइएको हो।"
सहिद स्मारक ए डिभिजन लिग फुटबल : नेपाल पुलिस क्लबलाई तीन अंक,"काठमाडौं : विभागीय टोली नेपाल पुलिस क्लबले सहिद स्मारक ए डिभिजन लिग फुटबलमा जित निकालेको छ। त्रिपुरेश्वरस्थित दशरथ रंगशालामा बुधबार भएको खेलमा पुलिसले च्यासल युथ क्लबलाई २१ गोलले पराजित गरेको हो। पुलिसलाई जित दिलाउन रविशंकर पासवानले दुवै गोल गरेका हुन्। च्यासलका मौसा अबागानाले एक गोल फर्काएका थिए। खेलको ३७औं मिनेटमा मिडफिल्डर पासवानले गोल गर्दै पुलिसलाई सुरुआती अग्रता दिलाएका थिए। नीरकुमार राईले उपलब्ध गराएको पासलाई सदुपयोग गर्दै उनले गोल गरेका थिए। पहिलो हाफमा १० गोलले पछि परेको च्यासल ५३औं मिनेटमा खेलमा फर्किएको थियो। मौसाले पेनाल्टीमा गोल गर्दै च्यासललाई ११ गोलको बराबरीमा ल्याएका थिए। पुलिसका कप्तान सुमन सुवेदीले रुमेश बर्तौलालाई पेनाल्टी क्षेत्रभित्र लडाएपछि च्यासलले पेनाल्टी पाएको थियो। जसलाई मौसाले सदुपयोग गरेका थिए। त्यसपछि खेलको ७०औं मिनेटमा रवि पासवानले व्यक्तिगत दोस्रो गोल गर्दै पुलिसलाई २१ को जित दिलाए। सुमन लामाले उपलब्ध गराएको बललाई नियन्त्रणमा लिँदै उनले उत्कृष्ट गोल गरेका थिए। ८७औं मिनेटमा च्यासलले गोलको सुवर्ण अवसर गुमाएको थियो। विकास मेराग्लियाले उपलब्ध गराएको पासलाई कर्ण सुब्बाले सदुपयोग गर्न सकेनन्। यसैगरी इन्जुरी समयमा यान्निक केचाको प्रहार पोस्ट्मा लागेर बाहिरिँदा च्यासल पराजय बेहोर्न बाध्य भयो। पुलिसका रवि पासवान प्लेयर अफ दी म्याच चुनिए। उनले १० हजार पुरस्कार पाए। जितसँगै पुलिसले नौ खेलमा १० अंक जोडेको छ। पुलिस लिगको १०औं स्थानमा उक्लिएको छ। नौ खेलमा पाँच अंक जोडेको च्यासल १३औं स्थानमा यथावत छ। फ्रेन्ड्ससँगै च्यासल पनि रेलिगेसन क्षेत्रमा छ। खेलपछि पुलिसका प्रशिक्षक अनन्तराज थापाले तीन अंकका लागि खेलेको बताउँदै जितमा खुसी रहेको बताए। आजको खेलमा हामीलाई तीन अंक आवश्यक थियो। त्यो तीन अंक पायौं, उनले भने, टोलीमा अझै सुधार गर्नुपर्ने आवश्यक छ। च्यासलका प्रशिक्षक लेइघ मानसनले पाएका अवसरलाई सदुपयोग गर्न नसक्दा हार बेहोर्नु परेको बताए।"
हानथापमै अल्झियो निजगढ अन्तर्राष्ट्रिय विमानस्थल,"काठमाडौं बारा : बाराको निजगढमा दोस्रो अन्तर्राष्ट्रिय विमानस्थल बनाउने चर्चा सुरु भएको तीन दशक बढी भइसकेको छ। २०४८ मा दुईवटा अन्तर्राष्ट्रिय विमान दुर्घटना हुँदा ठूलो मानवीय क्षति भएको थियो। उक्त दुर्घटनापछि तत्कालीन प्रधानमन्त्री गिरिजाप्रसाद कोइरालाले उपत्यका बाहिर अन्तर्राष्ट्रिय विमानस्थलको विकल्पको खोजीको निर्देशन दिए। तर, त्यसको ३ दशक बितिसक्दा पनि त्रिभुवन विमानस्थल नै निर्विकल्प छ। कोइरालाको निर्देशनपछि देशका ८ स्थानमा सम्भाव्यता अध्ययन गरिएको थियो। अध्ययनले बारा र दाङलाई प्राथमिकतामा राख्यो। तर, दाङ राजधानीबाट टाढा पर्ने र यातायातको पूर्वाधार पनि नभएकाले बारा नै उपयुक्त रहेको निष्कर्ष निकालियो। नेपाल इन्जिनियरिङ कन्सलटेन्सी सर्भिसेसले २०५१ मा गरेको अध्ययन र कोरियन कम्पनी ल्यान्डमार्क वल्र्डवाइडले २०६५गरेको सम्भाव्यता अध्ययनले पनि बाराबाहेक अन्य विकल्प प्रतिवेदन पेस गर्यो। त्यसपछि निजगढ विमानस्थल निर्माणको चर्चा सुरु भयो। प्रतिवेदनले करिब ७ खर्ब लागतको अनुमान गरेको थियो। कोरियन कम्पनीले नै निर्माणको जिम्मा लिन भन्ने सुनिए पनि औपचारिक रूपमा कुरा नआएको पूर्वपर्यटन सचिव केदारबहादुर अधिकारी बताउँछन्। उक्त विस्तृत सम्भाव्यता अध्ययनको प्रतिवेदन आएकै दुई दशक पुगेको छ। तर, ८ हजार ४५ हेक्टर क्षेत्रफल ओगट्ने विमानस्थल योजनाको काम भने स्पष्ट नीतिको अभावमा जेलिएको छ। यसबीच धेरै सरकार परिवर्तन भए। नेतृत्वमा आउने प्रत्येक सरकारले विमानस्थललाई मूल मुद्दा बनाए। तर, कार्यान्वयन पक्ष फितलो बन्दा पूर्वतयारीका केही कामबाहेक अन्य प्रक्रिया अघि बढ्न सकेको छैन। अर्थात् राष्ट्रिय गौरवको आयोजनाका रूपमा यसको चर्चा जति उचाइमा छ, निर्माण प्रक्रिया त्यति नै गहिरो खाडलभित्र छ। यो आयोजना आव २०७००७१ सुरु भई २०८५८६ मा सम्पन्न गर्ने समयसीमा तोकिएको छ। तर, अहिले पूर्वतयारीको कामसमेत सकिएको छैन। लगानीको मोडालिटी नै तय हुन नसक्दा निर्माण अघि बढ्न नसकेको बताउँछन्, पूर्वपर्यटनमन्त्री योगेशकुमार भट्टराई। उनी भन्छन्, कहिले सरकारले र कहिले निजी क्षेत्र त कहिले दातृ निकायले बनाउने भन्दाभन्दै यो आयोजना अलपत्र बन्दै गएको छ। विमानस्थल कहिले निर्माण हुने भन्ने सवालमा पर्यटन मन्त्रालयले नागरिक उड्डयन प्राधिकरणलाई देखाउँछ भने प्राधिकरणले मन्त्रालयलाई देखाउँछ। यहीकारण आयोजना निर्माण प्रक्रियाको उपलब्धि शून्य रहेको मन्त्रालयका प्रवक्ता टोकराज पाण्डे बताउँछन्। त्यस्तै, सरकारले कसरी लगानी गर्ने भन्ने निर्णय गरेर काम अघि बढाउन निर्देशन दिएपछि मात्रै काम अघि बढाउन सकिने प्राधिकरणका महानिर्देशक प्रदीप अधिकारी बताउँछन्। उनी भन्छन्, प्राधिकरणले अहिले केही गर्न नसक्ने अवस्थामा छ। विमानस्थल निर्माणका लागि प्रस्ताव गरिएको बाराको जितपुरसिमरा उपमहानगरपालिकाको टाँगियाबस्ती, कोल्हबी नगरपालिकाको काँटगाउँ र करैयामाइ गाउँपालिकाको ककडी क्षेत्रमा यतिबेला पूर्वतयारीका काम भएका छन्। त्यसका लागि चार किल्ला, तारघेरा, नदी नियन्त्रणका लागि तटबन्ध र मुआब्जाको काम भइरहेका छन्। तर, विमानस्थल निर्माणका लागि मुख्य २ ठूला समस्याका रूपमा देखिएको रूख कटान र टाँगिया बस्तीको व्यवस्थापन हो। यी २ विषयमा राज्य स्पष्ट नभएसम्म विमानस्थल निर्माणले गति लिन सक्ने अवस्था छैन। त्यसमाथि रूख कटानको विषय अहिले सर्वोच्च अदालतको आदेशका कारण रोकिएको छ। वातावरणीय प्रभाव मूल्यांकन प्रतिवेदनले झन्डै २४ लाख रूख कटान गर्नुपर्ने देखाएको भन्दै सर्वोच्चमा परेको रिटमा तत्काल रूख कटान नगर्न र अन्य पूर्वतयारीका काम गर्न आदेश भएको थियो। सर्वोच्चका आदेशका कारण रोकिएको रूख कटान कार्यसँगै टाँगिया बस्तीका १ हजार ४ सय ७६ घरधुरीको उचित व्यवस्थापन यतिबेला मुख्य चुनौतीका रूपमा छ। साढे ६ सय हेक्टर क्षेत्रफलमा फैलिएको उक्त बस्ती समयमै व्यवस्थापन नगरेका कारण घरधुरी संख्या बढ्दो छ। हाल घरधुरी संख्या बढेर २ हजारसम्म पुगेको हुनसक्ने स्थानीयको अनुमान छ। हालसम्म ९८ करोड खर्च हाल विमानस्थलको अनुमानित लागत १ खर्ब ६५ अर्ब निर्धारण गरिएको छ। विमानस्थलको पूर्वतयारीका काममा हालसम्म राज्यको ९८ करोड खर्च भइसकेको छ। नदी तटबन्ध, मुआब्जा, चार किल्ला, तार घेरालगायतका काममा उक्त रकम खर्च भएको हो। विमानस्थल निर्माणका लागि प्रस्ताव गरिएको क्षेत्रको पश्चिमतर्फ पसाहा र पूर्वतर्फ बकैया नदी पर्छ। उक्त नदी क्षेत्रलाई तटबन्ध गर्ने काम भइरहेको छ। तटबन्धका लागि हालसम्म ३४ करोड ८९ लाख खर्च भइसकेको छ। यसैगरी, कोल्हबी नगरपालिकाको काँटगाउँ र करैयामाई गाउँपालिकाको ककडीमा पर्ने १ सय १० बिघामध्ये ६० बिघा क्षेत्रको मुआब्जामा ४६ करोड ९१ लाख खर्च भएको छ। काँटगाउँको ५० बिघा र ककडी क्षेत्रको १० बिघा नम्बरी जग्गामा बसोबास गर्दै आएका स्थानीयलाई मुआब्जा दिएर अन्यत्र स्थानान्तरण गरिएको अन्तर्राष्ट्रिय विमानस्थल आयोजना, सिमराका प्रमुख विजय यादवले बताए। यस्तै, आयोजनाको गुरुयोजना तयारीको काम अन्तिम चरणमा पुगेको छ। भनिए जस्तो रूख कटान गर्न नपर्ने अन्तर्राष्ट्रिय विमानस्थल आयोजना, सिमराका प्रमुख विजय यादव बाहिर प्रचार भएजस्तो एकैपटक २४ लाख रूख कटान नहुने बताउँछन्। ईआईए प्रतिवेदनले ८ हजार ४५ हेक्टर क्षेत्रभित्र उक्त रूख पर्न सक्ने देखाए पनि आयोजनाको काम एकैपटक सुरु नहुने उनको भनाइ छ। हामीले एकैपटक ८ हजार हेक्टरको रूख कटान गर्ने पनि होइन र काम त्यसरी सुरु पनि हुँदैन, यादवले भने, तत्काल हामीले १ हजार ९०० हेक्टरको कामका लागि योजना बनाइरहेका छौं। एउटा रन वे र आवश्यक भवन बनाउन अहिले आवश्यक रहेको क्षेत्रभित्रका रूख मात्रै कटान गरिने यादवको भनाइ छ। हालसम्म कार्यालयले १ सय ९१ हेक्टर क्षेत्रफलमा पर्ने रूखको लगत निकालेको छ। यादवका अनुसार उक्त क्षेत्रमा विभिन्न प्रजातिका साना र ठूला गरी ५७ हजार ३ सय ५० रूख छन्। तत्काल स्पष्ट नीति आवश्यक आयोजना निर्माणका सन्दर्भमा सरकारले तत्काल स्पष्ट नीति बनाएर अघि बढ्न जरुरी छ। तत्कालीन प्रधानमन्त्री केपी शर्मा ओली नेतृत्वको सरकारले २०७० मा विमानस्थललाई राष्ट्रिय गौरवको आयोजनामा राखेका थिए। राष्ट्रिय गौरवका आयोजनामा राखिएका कारण पनि अझै बढी महत्त्व र चासोका साथ हेरिएको छ। त्यतिबेला पर्यटनमन्त्री रहेका योगेश भट्टराईले विमानस्थलको काम ५ वर्षमा सम्पन्न गरिसक्ने बताएका थिए। लगानी बोर्डले जिम्मा लिएको यो आयोजनालाई विदेशी लगानीमा बनाउन ठूलै कसरत गरिएको थियो। २०१९ मा ग्लोबल टेन्डरबाट जुरिच एयरपोर्ट इन्टरनेसनललाई छनौट गरेको भए पनि पटकपटकको समय थपमा पनि उक्त कम्पनीले प्रस्तावै पेस गरेन। जुरिच कोभिड संक्रमणको कारण देखाएर पन्छिए पनि भित्री कारण ग्रिनफिल्ड प्रोजेक्ट भएको र जोखिम भएका कारण अघि नसरेको जानकारहरू बताउँछन्। वर्तमान पर्यटनमन्त्री प्रेम आलेले पनि विमानस्थलको योजनालाई चासो देखाइरहेका छन्। उनले पहिलो चरणका काम अघि बढाउन वन मन्त्रालयसँग समन्वयसमेत गरिरहेका छन्। आर्थिक विकासका लागि महत्वपूर्ण मानिएको यो आयोजना स्वार्थी समूहको लडाइँले प्रभावित भएको छ। अहिलेको सरकारले यसलाई प्राथमिकतामा राखेको देखिँदैन। कहिले सरकार, कहिले निजी क्षेत्र त कहिले दातृ निकायले बनाउने भन्दाभन्दै यो आयोजना अलपत्र बन्दै गएको छ। योगेशकुमार भट्टराई, पूर्वमन्त्री, पर्यटन यो आयोजना पीपीपी मोडलबाट बन्ने सम्भावना देखिँदैन। यसको सबैभन्दा राम्रो उपाय आफ्नै लगानीमा निर्माण अघि बढाउनुपर्छ। आयोजनाको पूरा खर्चलाई ५ वर्षमा सम्पन्न गर्ने गरी हरेक वर्ष बजेट छुट्ट्याएर निर्माणमा जान जरुरी छ। वीरेन्द्र देउजा, पूर्वमहानिर्देशक, नागरिक उड्डयन प्राधिकरण यसमा मुख्य कोरियन कम्पनीको विस्तृत अध्ययन प्रतिवेदनलाई कार्यान्वयन गर्न नसक्दा र आफूले पनि अध्ययन नगर्दा यो आयोजना वैज्ञानिक ढंगले अघि बढ्न सकेको छैन। पोखरा र भैरहवा विमानस्थललाई वैदेशिक लगानी खोजियो निजगढलाई भने खोजिएन। यसको आवश्यकता नबुझ्दा यो पक्षघातको अवस्थामा छ। केदारबहादुर कार्की, पूर्वपर्यटन सचिव निजगढ बनाउने सन्दर्भमा सरकार सुस्ताएको देखिन्छ। कसले कसरी गर्ने भन्ने नै यो आयोजनाको मुख्य समस्या हो। प्राधिकरणले पूर्वतयारीको काम गरिरहेको छ। लगानी बोर्डको स्वामित्वमा गएकोले यो मन्त्रिस्तरीय निर्णयपछि मात्र अघि बढ्न सक्छ। नीतिगत निर्णय सरकारले गर्नैपर्छ। पर्ख र हेरको स्थितिमा सरकार छ। राजन पोखरेल, पूर्वमहानिर्देशक, नागरिक उड्डयन प्राधिकरण एउटै विषयमा सर्वोच्चमा २ फरक रिट परेका छन्। विमानस्थल निर्माणको मोडालिटी टुंगो नलागी रूख काट्दा वातावरणीय विनाश निम्तिने भन्दै वातावरण तथा नागरिक अभियन्ताहरूले सर्वोच्चमा रिट दर्ता गराएका थिए। त्यस्तै, वरिष्ठ अधिवक्ता प्रकाशमणि शर्मा, पदम श्रेष्ठलगायतका तर्फबाट पनि निजगढ विमानस्थलको ईआईए प्रतिवेदन खारेज माग गर्दै अलग्गै रिट दायर भएको थियो। प्रधानन्यायाधीश चोलेन्द्रशमशेर जबरा र न्यायाधीश कुमार रेग्मीको इजलासले उक्त विषयलाई बृहत् पूर्ण इजलासमार्फत टुंगो लगाउनुपर्ने ठहर गरेको थियो। माथिल्लो निर्णयको पर्खाइमा कार्यालय सिमरास्थित आयोजनाको कार्यालय मन्त्रिपरिषद्को निर्णयको पर्खाइमा छ। पूर्वतयारीका काम गरिरहेको कार्यालयले केन्द्रमा भएको निर्णय कार्यान्वयन गराउन ढिलाई नगर्ने प्रमुख यादव बताउँछन्। काम नै नभएको होइन, हामी पूर्वतयारीका काम गरिरहेका छौं, यादवले भने, समस्या नभएका स्थानमा कुनै काम रोकिएको छैन। थप कामका लागि निर्णय पर्खिरहेका छौं। सरकारले निर्णय गरेकै दिनदेखि आफूहरू काम गर्न तयार रहेको यादवको भनाइ छ। उनले टाँगिया बस्तीको व्यवस्थापन र रूख कटानको अनुमतिका लागि निर्णय भएपछि अन्य काम अघि बढ्ने बताए। यादवले ठूला योजना निर्माण भइरहँदा केही रूख कटान भए पनि त्यसको व्यवस्थापनका लागि वृक्षरोपणसहित अन्य विकल्प रहेको बताए। उनले अत्यन्तै आवश्यक रहेको विमानस्थल निर्माणका कामलाई रोक्ने काम कसैबाट पनि हुनु गलत रहेको यादवले बताएका छन्। छैन निकास, न विकास विमानस्थल निर्माण गर्ने सरकारको निर्णय कार्यान्यवनमा ढिलाइ हुँदा सिंगो टाँगिया बस्तीका बासिन्दा राज्यबाट प्राप्त गर्नुपर्ने न्यूनतम सुविधाबाट वञ्चित छन्। पूर्वपश्चिम राजमार्गबाट ३ किलोमिटर दक्षिणमा रहेको बस्तीका बासिन्दा सरकारबाटै पीडित छन्। आयोजनाका कारण टाँगिया बस्तीमा विकास निर्माणका कार्य ठप्प छ। खानेपानी, सडक, बिजुली, विद्यालय, स्वास्थ चौकी, सुरक्षालगायतका सेवा टाँगियावासीले प्राप्त गर्न सकेका छैनन्। लामो समयदेखि बसोबास गर्दै आएका उनीहरू अझै सुकुम्बासी जीवन जिउन बाध्य छन्। गाउँमा बाटो, बिजुली, खानेपानीलगायतको काम गर्न रोक लगाइएको छ। स्थानीय प्रशासनको सिफारिस नभई केही काम हुँदैन। स्थानीय प्रशासनले सिफारिस दिँदैन, टाँगिया बस्ती सरोकार समितिका संयोजक रमेश सापकोटाले भने, राज्यबाट हामी पीडित छौं। हामीले कि निकास कि विकास मागिरहेका छौं। तर, कसैले वास्ता गर्दैन। आफूहरू विमानस्थलको बाधक नबन्ने र राज्यले उचित व्यवस्थापन गरे तत्काल अन्यत्र जानका लागि तयार रहेको सापकोटाको भनाइ छ। शिक्षा क्षेत्र स्थानीय सरकारको मातहत आएपछि गाउँमा रहेको विद्यालयलाई ८ तहसम्म पुर्याइएको छ। ८ कक्षापछि थप शिक्षाका लागि अन्यत्र धाउनुपर्ने बाध्यता छ। जंगलको बाटो भएर निजगढलगायत अन्य क्षेत्रमा पढ्न जाने विद्यार्थी जंगली जनावरको आक्रमणको जोखिम मोल्न बाध्य छन्। टाँगियाकी स्थानीय लक्ष्मी तामाङ टाँगिया आउँदा युवा अवस्थामा थिइन्। अहिले ७० वर्ष पुगेकी लक्ष्मीको जीवन पूरै फेरिएको छ। तर, उनको बस्ती भने कहिल्यै फेरिएन। हामी आउँदा थोरै घर थिए, अहिले घर बढेर बस्ती ठूलो भयो, लक्ष्मीले भनिन्, घर र बस्ती बढे पनि यहाँको विकासको काम भने उस्तै छ। हामीले राज्यबाट पाउने सुविधा पर्खंदै जीवन कटायौं अब सन्तानको चिन्ता छ। समितिका सचिव सुमन थोकर टांगियावासीको मागका विषयमा राज्य गम्भीर नभएको बताउँछन्। पटकपटक ध्यानाकर्षण गराउँदासमेत सुनुवाइ नभएर स्थानीय आजित भएको भन्दै थोकरले अब राज्यले आफूहरूको व्यवस्थापनको खाका नल्याएसम्म विमानस्थलको कुनै पनि काम अघि बढ्न नसक्ने बताए। स्थानीय प्रेमबहादुर गोले टाँगिया क्षेत्रमा सरकारको वन संरक्षण कार्यक्रमका लागि काभे्रबाट आए। उनी वन संरक्षण कार्यक्रमका एक हिस्सा थिए। तर, कार्यक्रम स्थगन भएपछि उनी टांगियामै बसे, परिवारसहित आएका उनी काभ्रे फर्किएनन्। टाँगियाबस्तीका बासिन्दालाई व्यवस्थापन गर्ने आश्वासन उतिबेलै पाएका गोले ७० वर्ष पुगिसके। तर, उनले सरकारबाट न लालपुर्जा पाए, न सुविधा। टाँगिया बस्तीको पृष्ठभूमि तराईका वन मासिन थालेपछि सरकारले २०२८ मा वन संरक्षण कार्यक्रम अघि सारेको थियो। सोही कार्यक्रमका लागि सरकारले पहाडी जिल्लाबाट ल्याएर वृक्षरोपण र हेरालुका लागि उनीहरूलाई राखेको थियो। टांगियाका अधिकांश स्थानीय काभ्रेलगायत पहाडी जिल्लाका छन्। पहाडको खेती तराइमा लगाउने र पछि वृक्षरोपण गरी हरियाली बनाउने उक्त कार्यक्रममा गाउँका अधिकांश वृद्धवृद्धा सहभागी छन्। निजगढ अन्तर्राष्ट्रिय विमानस्थल निर्माणमा मुख्य समस्या बनेको बारास्थित टांगिया बस्ती । तस्बिर : दिवाकर भण्डारी पूर्वपश्चिम राजमार्गको १४ किलो क्षेत्रमा वृक्षरोपणका लागि जंगलको बीच भागमा रहेको खाली जमिनमा उनीहरूलाई राखिएको थियो। तर, २०४६ सालमा कृष्णप्रसाद भट्टराई नेतृत्वको अन्तरिम सरकारले उक्त कार्यक्रम स्थगित गरेपछि टाँगियाका स्थानीय सोही बस्तीमा बसोबास गर्दै आएका छन्। उनीहरूलाई उतिबेला उचित व्यवस्थापन गर्ने र तत्काल सोही बस्तीमा बस्न अनुरोध गरिएको थियो। राज्यको अनुरोध स्वीकारेर बसेका टाँगियावासी अझै पनि अन्यौलमा छन्। वन संरक्षण कार्यक्रम स्थगन हुँदा बस्तीमा करिब १५० घरधुरी थिए। हाल संख्या बढेर झन्डै दुई हजार पुगेको छ।"
प्रधानमन्त्रीसभामुख टक्कर,"काठमाडौं : एमसीसी अघि बढाउने कि नबढाउने विवादले कार्यपालिका र व्यवस्थापिका नेतृत्व आमनेसामने भएका छन्। प्रधानमन्त्री शेरबहादुर देउवा अमेरिकी अनुदान सहायता सम्झौता संसद्बाट जतिसक्दो चाँडो अनुमोदन गराउने पक्षमा छन्। तर, गोल गर्ने देउवाको दाउमा गोलकिपरको भूमिकामा देखापरेका छन् सभामुख अग्निप्रसाद सापकोटा। प्रधानमन्त्रीले चाहेजसरी एमसीसीलाई सजिलै संसद्को निर्णय प्रक्रियामा नलैजाने सभामुखले स्पष्ट गरिसकेका छन्। उनले प्रतिनिधिसभा बैठक विभिन्न बहानामा लगातार धकेल्दै आएका छन्। एमसीसी अनुमोदन गर्न राष्ट्रिय सहमति जुटाउनुपर्ने र संसद्को अवरोध फुकाउनुपर्ने दुई सर्त उनले सरकारसामु तेस्र्याएका छन्। जुन तत्कालै पूरा हुने सम्भावना कम छ। मिलेनियम च्यालेन्ज कर्पोरेसनसँगको सम्झौता भने फागुन १६ (फेब्रुअरी २८) भित्र अनुमोदन गरिसक्नुपर्ने डेडलाइन देखिएको छ। जसकारण यसलाई अघि बढाउन देउवालाई हतार छ। उनले विपक्षी एमालेलगायत दलसँग सहयोग गर्न आग्रह गरिरहेका छन्। सापकोटा भने, आफ्नो दलको निर्देशनअनुसार सूचना टाँसेर संसद्का बैठक पन्छाइरहेका छन्। सरकारको बिजनेस अघि बढाउन उनले अनिच्छा देखाइरहेकाले कार्यपालिकाव्यवस्थापिका सम्बन्ध चिसिँदै गएको जानकार बताउँछन्। दलहरूबीचको अनावश्यक विवादले मुलुकको अन्तर्राष्ट्रिय छवि बिगारिरहेको बताउँछन् पूर्वराजदूत लोकराज बराल। हुँदैन भने हुँदैन भन्नुपर्यो। हुन्छ भने हुन्छ भनेर पास गर्नुपर्यो, पूर्वराजदूत बराल भन्छन्, दलहरूले जगत हसाउने काम किन गरिरहेका होलान् ? सम्झौतामा हस्ताक्षर गर्ने अनि अहिले खोचे थाप्न मिल्छ ? के सभामुख अडानमा रहिरहन सक्लान् ? सभामुख सापकोटाले होहल्लाबीच एमसीसी संसद्मा निर्णयार्थ पेस नगर्ने अडान लिएका छन्। विपक्षी एमालेले उनकै भूमिकामा प्रश्न उठाउँदै लगातार सदन अबरुद्ध गर्दै आएको छ। तर, अवरोधकैबीच सभामुखले बजेट प्रतिस्थापन विधेयक पेस गरेका थिए। उक्त बजेट बहुमतले पारित भएको घोषणा गरे। उनले एमसीसी भने त्यसरी पेस नगर्ने भनेका छन्। उक्त अडानपछि नै प्रधानमन्त्रीले एमालेलगायत दलसँग छलफल अघि बढाएका हुन्। उनले हालै एमाले अध्यक्ष केपी शर्मा ओलीसहित बैठक बसेर संसद्को अवरोध हटाउन आग्रह गरे। साथै एमसीसी अनुमोदनमा सहयोग गर्न पनि आग्रह गरे। यो अवस्थामा सहमति जुट्न सकेन र अवरोध फुकेन भने सभामुख अडानमा टिक्न सक्लाननसक्लान् अहिले नै यसै भन्न गाह्रो छ। तर, सभामुखले निरन्तर संसद् बैठक छल्न थालेको भन्दै नागरिक समाजका अगुवाले आपत्ति जनाएका छन्। सरकारले एमसीसी अघि बढाउन खोजे त्यसलाई रोक्ने अधिकार सभामुखसँग नरहेको संविधान र कानुनका जानकार बताउँछन्। संविधानविद् डा विपिन अधिकारी सभामुख पद कार्यकारी नभएकाले कुनै पनि विषय दैलोमा छेक्ने अधिकार नभएको तर्क गर्छन। कुनै विषयलाई दैलामै छेक्ने र सर्त राख्ने अधिकार कानुन र संविधानले सभामुखलाई दिएको छैन, डा अधिकारी भन्छन्। सभामुखलाई सभा सञ्चालनको अधिकार मात्रै रहेको तर्क गर्छन् उनी। संसद्को नेता पनि प्रधानमन्त्री नै भएको उनी बताउँछन्। भन्छन्, प्रधानमन्त्रीले चाहेका बेला जुनसुकै प्रस्ताव, विधेयक संसद्मा पेस हुन सक्छन्। संसद् अधिवेशन बोलाउने र अन्त्य गर्ने अधिकार पनि प्रधानमन्त्रीमै छ। सभामुखले संसद्को दैलो थुनेको तर्क गर्दै अधिकारी भन्छन्, सभामुखले सरकारलाई छेकेका छन्। दैलो थुन्ने र सर्त राख्ने अधिकार छैन। गैरसंवैधानिक काम गरिरहेका छन्। पूर्वराजदूत बराल पनि सभामुखको भूमिका निष्पक्ष नभएको बताउँछन्। बैठक पन्छाइरहे के गर्लान् प्रधानमन्त्री ? प्रधानमन्त्री देउवा र माओवादी केन्द्र अध्यक्ष पुष्पकमल दाहालले संयुक्त रूपमा एमसीसी मुख्यालयलाई पत्र लेखे। जसकारण जसरी पनि एससीसी संसद्बाट अनुमोदन गराउनुपर्नेे नैतिक जिम्मेवारी देउवालाई छ। दाहाल भने चुनावपछि मात्रै एमसीसीबारे निर्णय गर्नुपर्ने दबाब देउवामाथि बढाइरहेका छन्। तर, त्यसो गर्दा कूटनीतिक क्षेत्र र अन्तर्राष्ट्रिय जगतमा नेपालको छवि बिग्रिन सक्ने देउवाको बुझाइ देखिन्छ। सभामुखको विकल्प खोजे एमसीसीमा सहयोग गर्ने बचन एमालेले प्रधानमन्त्रीलाई दिएको छ। तर, सभामुखले आफ्नो पार्टीको निर्देशनअनुसार एमसीसी निर्णयार्थ पेश नगरे देउवा के गर्लान् भन्ने जिज्ञासा उब्जिएको छ। किनभने, देउवाले एमसीसी दुईपटक संसद्मा लैजाने प्रयास गरेका थिए। तर, गठबन्धनका नेता दाहालले ४५ महिना समय मागेका थिए। कांग्रेस सचेतक पुष्पा भुसाल सहमति जुटाउन नै प्रतिनिधिसभा बैठक फागुन २ मा सारेको बताउँछिन्। एमसीसीमा सहमति जुटाउने गृहकार्यका लागि यो बैठक सारिएको हो, नेतृ भुसाल भन्छिन्, फागुन २ गते टेबल गर्ने गरी गृहकार्य भइरहेको छ। सरकारले एमसीसी अनुमोदन गर्न यो अधिवेशन बोलाइएको बताउँदै आएको छ। एमसीसी अघि बढाउने कि नबढाउने विवादले आमनेसामने सम्झौता संसद्बाट तत्काल अनुमोदन गर्न चाहन्छन् प्रधानमन्त्री सभामुखका दुई सर्तले प्रक्रिया अघि बढाउन अल्झन एमसीसीको विषय गिजोलिनु दुर्भाग्यपूर्ण भएको बताउँछन् कांग्रेसकै सांसद संजयकुमार गौतम। कांग्रेस नेतृत्वकै सरकारकै पालामा एमसीसीमा हस्ताक्षर भएको थियो। अहिले कांग्रेस नै सरकारको नेतृत्वमा भएकाले त्यसको स्वामित्व सांसद गौतमको भनाइ छ। संसद्को अवरोध फुकाएर यो विषयमा छलफल गर्नुपर्छ, उनी भन्छन्, एमसीसीको विषयमा जनतामा भएका नकारात्मक धारणा मेटाउनुपर्छ। राष्ट्रघाती नै छ भने संसद्ले पनि अस्वीकार गर्छ। अनुदान हो भने स्वीकार गर्छ। एमाले संसद् चल्न नदिने र माओवादी एमसीसी टेबल गर्न नदिने भएका कारण समस्या भएको उनको भनाइ छ। प्रधानमन्त्रीले ओलीसँग छलफल थालेकाले यो विषयले निकास पाउने आशा पलाएको उनी बताउँछन्। कांग्रेसले बिहीबार कार्यसम्पादन समिति बैठक बोलाएको छ। पार्टीले अब निर्णय लिने उनी बताउँछन्। के होला अब दाहालको रणनीति ? माओवादी केन्द्र अध्यक्ष दाहाल दोहोरो भूमिका देखिएका छन्। एमसीसी मुख्यालयलाई पठाएको पत्रमा जतिसक्दो चाँडो सदनमा टेबल गर्न सभामुखलाई आग्रह गर्ने भनेका छन्। तर, सार्वजनिक रूपमा भने संशोधन हुनुपर्ने अडान लिइरहेका छन्। उनलाई सभामुखको क्याप्टेनका रूपमा हेरिएको छ। सभामुखलाई गोलकिपरका रूपमा। दाहालले एमसीसी संसद्मा लैजान नदिन सभामुखलाई प्रयोग गरिरहेको टिप्पणी हुने गरेको छ। बाहिर आफू नरम नीति लिएजस्तो गरेर एमसीसी चिठी लेख्ने। तर, भित्रभित्रै सभामुख र नेता, कार्यकर्तालाई विपक्षमा खडा गर्ने दोहोरो रणनीति उनको छ। पूर्वराजदूत बराल एमसीसीलाई प्रतिबद्धता पत्र लेखेर यता सभामुख प्रयोग गरी भाँजो हाल्ने काम गरिरहेको बताउँछन्। यो गतिविधि नछाडे गठबन्धन भत्काएर एमाले र कांग्रेस मिली एमसीसी पास गर्नुपर्ने उनको तर्क छ। पास नगर्ने हो भने प्रचण्डले सरकार छोड्नुपर्यो, बराल भन्छन्, होइन भने पास गर्नुपर्यो। पास गर्ने प्रतिबद्धतासहित चिठी पनि पठाउने अनि सभामुख प्रयोग गरेर भाजो हाल्न मिल्छ ? प्रचण्डको यो कुन नैतिकता हो ? सांसद गौतम सभामुख पार्टीको दबाबमा देखिएको बताउँछन्। माओवादीले यो विषयमा निर्णय लिन बैठक बोलाएको छ। सभामुखको अडान किन ? एमसीसीको सबै कागजपत्र कांग्रेस र माओवादी केन्द्र सम्मिलित तत्कालीन सरकारले तयार गरेको थियो। त्यस बेला माओवादी नेता कृष्णबहादुर महरा अर्थमन्त्री थिए। सम्झौतामा हस्ताक्षर गर्ने बेला ज्ञानेन्द्रबहादुर कार्की अर्थमन्त्री भएका थिए। तर, महरा सभामुख भए पनि एमसीसीप्रति सकारात्मक देखिएनन्। चिनियाँ फ्याक्टरका कारण पनि दाहाल विपक्षमा रहँदै आएका छन्। दाहाल र चीनका कारण नै यो विषय गिजोलिँदै आएको देखिन्छ। चीनलाई टक्कर दिन नेपालमा एमसीसीमार्फत अमेरिका प्रवेश गर्न खोजिरहेको यसको विपक्षमा बोल्नेको आँकलन छ। लम्ब्याउँदा जोखिम यो विषय लम्ब्याउँदा सभामुख पनि जोखिम पर्ने देखिएको छ। पछिल्लो समयमा सभामुख सापकोटा माथि द्वन्द्वकालमा मुद्दाको विषयमा नागरिक अगुवाबाट उठ्न थालेको छ। सभामुख नियुक्त गर्दा पनि यो विषय उठाउन भएको थियो तर त्यसपछि भने सेलाएको थियो। चुनावपछि धकेल्न किन चाहन्छन् दाहाल ? दाहालले चुनावपछि मात्रै एमसीसीको विषय उठाउनुपर्ने प्रस्ताव गरेका छन्। उनले दोहोरो नीति लिए पनि नेता, कार्यकर्तालाई विपक्षमै उतारेका छन्। त्यसकारण एमसीसी पास गएर निर्वाचनमा जान सक्ने अवस्था माओवादीसँग रहँदैन। निर्वाचनमा गए उसको अवस्था अत्यन्त कमजोर हुने देखिएको छ। कांग्रेसभित्र भने यो गठबन्धन कायम गर्न नहुनेको बाहुल्य देखिन्छ। डा शेखर कोइराला पक्षधर र युवा नेता गठबन्धनका पक्षमा छैनन्। त्यो कुरा बुझेका दाहालले एमालेले जितेका स्थानमा मात्रै गठबन्धन गर्नुपर्ने प्रस्ताव गरेका छन्। कांग्रेस र माओवादी केन्द्रले जितेका स्थानमा एक्ला एक्लै लड्ने प्रस्ताव पनि दाहालको छ। एमालेको भूमिका : मध्यकर्ता कि उपयोगकर्ता ? एमाले अध्यक्ष ओली आफू प्रधानमन्त्री हुँदा एमसीसी पारित गर्न अग्रसर भए। उनले अहिले भने उपयोगको नीति लिएको देखिन्छ। सत्ता गठबन्धन भत्काउने अस्त्र एमसीसीलाई बनाएका छन्। एमसीसीले सत्तारुढ दलमा विवाद आएपछि सात महिनापछि ओली बालुवाटार पुगे। प्रधानमन्त्री देउवासँगको बैठकमा पहिला गठबन्धनको धारणा आउनुपर्ने अडान राखे। आफ्नो पार्टीले निकालेका १४ सांसद निलम्बन नगरेपछि एमाले सभामुखसँग रुष्ट छ। निर्वाचन आयोगसँग मिलेर सभामुखले एमाले फुटाउन भूमिका खेलेको एमाले बुझाइछ। नेकपा हुँदा बाध्यतावश सभामुख बनाएका सापकोटालाई पनि पन्छाउन पाइन्छ कि भन्ने एमालेको रणनीति देखिन्छ। गठबन्धन भत्काउन र सभामुखलाई हटाउन एमालेले एमसीसीलाई कार्डका रूपमा प्रयोग गरिरहेको छ। एमाले स्थायी समिति सदस्य लालबाबु पण्डित सरकारले पेस गरे मात्रै संसद्मा छलफल गर्ने विषय आउने बताउँछन्। सरकारले पहिला संसद्भित्र ल्याउनुपर्यो नि ! अनि पो छलफलको कुरा आउँछ त। हामी त संसद्मा हाम्रा माग सम्बोधन हुनेबित्तिकै एमसीसीलगायत जुनसुकै विषयमा छलफल गर्न तयार छौं, उनी भन्छन्। पूर्वराजदूत बराल एमालेको धारणा स्पष्ट नभएको बताउँछन्। ओलीले आफ्नै पालामा गर्नुपर्थो गरेनन्, उनी भन्छन्, अहिले स्पष्ट कुरा गरेका छैनन्। यसलाई उपयोगमात्रै गरिरहेका छन्। प्रतिनिधिसभा नियमावली २०७५ १२ दैनिक कार्यसूची : (१) सभामुखको निर्देशनअनुसार महासचिव वा निजको अनुपस्थितिमा सचिवले बैठक बस्ने प्रत्येक दिनको कार्यसूची तयार गर्नेछ र त्यसको एक प्रति सामान्यतया एक दिनअगावै सदस्य र संसदीय दलको कार्यालयलाई उपलब्ध गराइनेछ। तर, विशेष परिस्थितिमा सभामुखको निर्देशनअनुसार बैठक बस्ने एक घण्टाअगावै कार्यसूची तयार गरी त्यसको एक प्रति सदस्यलाई उपलब्ध गराउन सकिनेछ। (२) यस नियमावलीमा अन्यथा लेखिएकोमा बाहेक सभामुखको अनुमति नलिई कुनै दिनको कार्यसूचीमा नपरेको कुनै विषयमाथि सो दिन विचार गर्न सकिनेछैन। (३) सभामुखले अन्यथा आदेश दिएमा बाहेक सूचना दिनुपर्ने कुनै पनि कार्य तोकिएको अवधि र अन्य प्रक्रिया पूरा नभएसम्म दैनिक कार्यसूचीमा राखिने छैन। १३ कार्यव्यवस्था परामर्श समिति : (१) बैठकमा पेस हुने विषयको प्राथमिकता तथा समयावधिको निर्धारणलगायत बैठकलाई सुव्यवस्थित ढंगले सञ्चालन गर्ने सम्बन्धमा र सभामुखले आवश्यक ठहर्याएको अन्य विषयमा परामर्श दिन सभामुखको अध्यक्षतामा प्रतिनिधिसभामा प्रतिनिधित्व गर्ने दलीय प्रतिनिधित्वको आधारमा बढीमा सत्र जना सदस्य रहेको एक कार्यव्यवस्था परामर्श समिति गठन गर्न सकिनेछ। (२) उपसभामुख र संसदीय मामिला मन्त्री समितिको क्रमशः पदेन उपाध्यक्ष तथा सदस्य हुनेछन्। (३) उपनियम (१) मा जुनसुकै कुरा लेखिएको भए तापनि सभामुखले आफूलाई उपयुक्त लागेको कुनै सदस्यलाई कार्यव्यवस्था परामर्श समितिको बैठकमा आमन्त्रित सदस्यको रूपमा आमन्त्रण गर्न सक्नेछ। सभामुख सापकोटालाई साइड लगाउन कति सम्भव ? संविधानमा सभामुख हटाउन सकिने एउटा मात्रै व्यवस्था छ। पद अनुकूल आचरण नगरेको भन्ने प्रस्ताव प्रतिनिधिसभाका एक चौथाइ सांसदले दर्ता गर्नुपर्छ। उक्त प्रस्ताव प्रतिनिधिसभाको तत्काल कायम रहेको सम्पूर्ण सदस्यको दुईतिहाइ बहुमतबाट पारित भएमा मात्रै सभामुख पदमुक्त हुन सक्ने व्यवस्था संविधानको धारा ९१ मा व्यवस्था छ। सभामुखले पद अनुकूलको आचरण नगरेको भन्ने प्रस्तावमा छलफल हुने बैठकको अध्यक्षता उपसभामुखले गर्ने व्यवस्था छ। यस्तो प्रस्तावमा सभामुखले भाग लिन र मत दिन भने पाउँछन्। प्रतिनिधिसभामा एमालेका ९८, कांग्रेसका ६३ (२ जना निलम्बित) छन्। सभामुख अग्नि सापकोटालाई हटाउने प्रस्ताव कांग्रेसले गरे एमालेले साथ दिने बताएको छ। तर, एमाले र कांग्रेसको संख्याले मात्रै सभामुखलाई अपदस्थ गर्न पुग्दैन। प्रतिनिधिसभामा २ सय ७१ सांसद छन्। जसको दुईतिहाइ १८१ हुन्छ। एमाले र कांग्रेसको जोड्दा दुईतिहाइ पुग्दैन। माओवादी केन्द्रका ४९ जना छन्। नेकपा (एकीकृत समाजवादी) २३, जनता समाजवादी पार्टी, नेपाल १९, लोकतान्त्रिक समाजवादी पार्टी, नेपाल १३ छन्। राष्ट्रिय जनमोर्चा नेपाल, राप्रपा र नेमकिपाको ११ जना छन्। लोसपाले एमाले कांग्रेसलाई साथ दिए पनि दुईतिहाइ पुग्दैन। सभामुख हटाउने प्रस्ताव पारित हुने सम्भावना कम देखिन्छ। एमाले नेता महेश बस्नेतले सभामुखविरुद्ध महाभियोग प्रस्ताव ल्याउनुपर्ने बताउँदै आएका छन्। संविधानविद् अधिकारी बलियो सरकार भएको भए अहिलेसम्म सभामुखविरुद्ध महाभियोग लगाइसक्ने बताउँछन्। तर, महाभियोगले राजनीतिक अस्थिरता झनै बढाउने उनको भनाइ छ। महाभियोगभन्दा सभामुखको विवेकको विषय महत्वपूर्ण रहेको उनी बताउँछन्। प्रतिनिधिसभामा कुन दलका कति सांसद ? एमाले ९८ कांग्रेस ६३ (२ निलम्बित) माओवादी ४९ एकीकृत समाजवादी २३ जसपा १९ लोसपा १३ अन्य ३ नेपालको संविधान ९१ प्रतिनिधिसभाको सभामुख र उपसभामुखः (६) देहायको कुनै अवस्थामा प्रतिनिधिसभाको सभामुख वा उपसभामुखको पद रिक्त हुनेछ : (क) निज प्रतिनिधिसभाको सदस्य नरहेमा, तर, प्रतिनिधिसभा विघटन भएको अवस्थामा आफ्नो पदमा बहाल रहेका प्रतिनिधिसभाका सभामुख र उपसभामुख प्रतिनिधिसभाका लागि हुने अर्को निर्वाचनको उम्मेदवारी दाखिल गर्ने अघिल्लो दिनसम्म आफ्नो पदमा बहाल रहनेछन्। (ख) निजले लिखित राजीनामा दिएमा, (ग) निजले पदअनुकूल आचरण नगरेको भन्ने प्रस्ताव प्रतिनिधिसभाको तत्काल कायम रहेको सम्पूर्ण सदस्य संख्याको दुईतिहाइ बहुमतबाट पारित भएमा। (७) प्रतिनिधिसभाको सभामुखले पद अनुकूलको आचारण नगरेको भन्ने प्रस्तावउपर छलफल हुने बैठकको अध्यक्षता प्रतिनिधिसभाको उपभामुखले गर्नेछ। त्यस्तो प्रस्तावको छलफलमा प्रतिनिधिसभाको सभामुखले भाग लिन र मत दिन पाउनेछ।"
धानको समाधान,"नेपाललाई कृषिप्रधान देशभन्दा उदेकलाग्दो लाग्न थालेको छ। हुन पनि बर्सेनि मुलुकमा क्विन्टलका क्विन्टल चामल आयात हुन्छ। तरकारी र फलफूल आयात हुन्छ। तर सत्य के हो भने अझै पनि मुलुकको कुल गार्हस्थ्य उत्पादनमा सबैभन्दा धेरै योगदान कृषि क्षेत्रकै छ। त्यसैले भन्ने गरिन्छ कि अर्थतन्त्रमा सुधार आउँछ कि आउन्न भन्ने कुरा आकाशमा भर पर्छ। पानी पर्यो र धान सप्रियो भने अर्थतन्त्र मजबुद हुन्छ नत्र कमजोर। बहुसंख्यक नेपाली आज पनि कृषिमा निर्भर छन्। व्यावसायिक कृषि कागजमा, भाषण र योजनाका ठेलीमा छन्, खासमा नेपाली निर्वाहमुखी कृषिमा छन्। तै निर्वाह चलाउन पनि किसानलाई धौ धौ छ। कारण के भने आफ्नो उत्पादनको उचित मूल्य किसानले कहिल्यै पाउँदैनन्। त्यसो भनेर उपभोक्ताले कम मूल्यमा खाद्य सामग्री पाएका पनि छैनन्। हुन्छ के भने किसान उत्पादन गर्छन्, बिचौलिया नाफा कमाउँछन्। यस्तो विशृंखलता धानमा छर्लंगै देखिन्छ। जब धान थन्क्याउने मौसम आउँछ, बिचौलियाले धमाधम किसानसँग धान किन्छन्। किसानसँग सस्तोमा किनेको धान केही महिनामै बिचौलियाले सरकारलाई बेच्छन्। किसानले बेच्ने बेलामा सरकारले नकिन्ने तर बेला घर्किसकेपछि किन्ने गरेको छ। विडम्बना के छ भने सरकारले तोकेको धानको न्यूनतम समर्थन मूल्यमा किसानले धान बेच्न पाउँदैनन्, सक्दैनन्। कारण त्यतिबेलासम्म पर्खने ल्याकत किसानसँग हुन्न। असोज, कात्तिकतिर किसानलाई धान बेच्नुपर्ने हुन्छ। ऋणमौलो तिर्न उनीहरूले त्यो समयमा धान नबेची धर पाउँदैनन्। धान किन्ने सरकारी संस्था खाद्य व्यवस्था तथा व्यापार कम्पनीले पुसमा न्यूनतम समर्थन मूल्य तोक्यो। चैते धान असारमा पाकेर काट्न र थन्क्याउन मिल्छ । सरकारले भने कात्तिकमा आएर मात्रै मूल्य तोक्यो। सरकारले मोटा प्रतिक्विन्टल २ हजार ७ सय ५२ रुपैयाँ र मध्यम २ हजार ९ सय २ रुपैयाँ तोकेको छ। सरकारले सोना मन्सुलीको समर्थन मूल्य प्रतिक्विन्टल २ हजार ९ सय २ रुपैयाँ निर्धारण गरेको छ। गल्ला व्यापारीले भने २ हजार ४ सय ५० रुपैयाँको भाउमा किनेका छन्। कहिले तोक्नुपर्ने हो धानको मूल्य ? धानमा बिचौलियासँग सरकारी सेटिङ सरकारले धान केही सुकिसकेपछि मात्रै किन्छ। किसानसँग धान थन्क्याएर केही समय पर्खने, सुक्न दिने र मूल्य पनि कुर्ने क्षमता हुँदैन। त्यसैको फाइदा बिचौलिया उठाउँछन्। बिचौलिया किसानको त्यही दुःखको बेला सस्तोमा धान किन्छन् र सरकारले किन्ने बेला बेच्छन्। खासमा सरकारले बिचौलियासँग धान किन्छ, किसानसँग होइन। यसरी किसानले सस्तोमा धान बेच्ने, सरकारले महँगोमा किन्ने गर्दा न किसानलाई फाइदा, न राज्यलाई न उपभोक्तालाई। फाइदा केवल बिचौलियालाई। बिचौलियालाई फाइदा हुने गरी मूल्य तोक्ने र किन्ने काम हुनु सरासर सरकार बिचौलिया पोस्न लागिपर्नु देखिन्छ। यो पक्कै पनि यो प्रक्रियामा संलग्नहरूसँगको सेटिङमा भइरहेको छ भन्ने बुझ्न मथिंगल घुमाउनु पर्दैन। नेपालीले दैनिक उपभोग गर्ने चामल किन महँगो भयो बुझ्न कठिन भएन। लाखलाख टन धान सरकारले किन्छ। जसमा किसानले बेचेकोभन्दा प्रतिक्विन्टल नै एक हजार रुपैयाँ हाराहारी बढी सरकारले तिरिरहेको हुन्छ। सोझो हिसाब निकाल्न सकिन्छ, यसमा करोडौं रुपैयाँ बिचौलियाकहाँ पुगेको छ। यो वर्ष त झन् बेमौसममा पानी परेर धेरै किसानको धान भिज्यो। बेकामे भयो। त्यसमाथि भएको धानको मूल्य पनि किसानले पाएनन्। सरकारी प्रक्रियाकै कमजोरीका कारण यसमा सरासर बिचौलिया पोसिएका छन्। धानको मूल्य समयमा निर्धारण गर्ने र किसानले उचित मूल्य पाउने प्रबन्ध गर्न बेलामा निर्णय गरिदिए पुग्छ। अर्काेतिर कृषिको यो एउटा समस्या हो। खासमा त धेरैभन्दा धेरै नेपालीलाई कृषि निर्भरताबाट मुक्त गर्ने र कृषिमा व्यवसायीकरण नगरी खेती किसानका समस्या समाधान हुँदैनन्। मुलुकको अर्थतन्त्र उकास्ने उपाय भनेकै कृषिमा व्यवसायीकरण र व्यवसायीकरणका लागि यान्त्रिकीकरण हो। भारतमा मोदी सरकारले किसानका उत्पादन सरकारले मात्रै नकिन्ने बजारमा पनि बेच्न सकिने कानुन ल्याउँदा आजाद भारतका लागि भएको आन्दोलनकै स्तरको ज्वारभाटा उठेको घटना ताजै छ। त्यसैगरी, नेपाली किसान ब्युँझनुअघि नै सरकार ब्युँझिएको राम्रो हुन्छ।"
चलचित्रमा सिन्धुलीगढी,"काठमाडौं : विसं १९२४ ताका सिन्धुली जिल्लाको आडभञ्ज्याङमा भएको गोर्खाली र अंग्रेज फौजबीचको युद्धमा आधारित ऐतिहासिक चलचित्र सिन्धुलीगढी बन्ने भएको छ। गोर्खाली फौजले अंग्रेजी फौजलाई पराजित गरेको उक्त युद्धमा आधारित चलचित्र विश्वदीप (विश्वमणि) घिमिरेको निर्देशनमा बन्न लागेको हो। निर्देशक घिमिरेकै पटकथा तथा सम्वाद रहेको चलचित्रको निर्माता सास अधिकारी हुन्। चलचित्र सास इन्टरटेन्मेन्ट सिनेमा प्रालिको ब्यानरमा बन्न लागेको हो। निर्देशक घिमिरेले लामो समयदेखिको खोज, अध्ययन र अनुसन्धान गरेर चलचित्रको पटकथा तथा सम्वाद तयार पारेको बताए। उनले नेपालको सार्वभौमिकताको रक्षामा कोशेढुंगा सावित भएको उक्त वीरतापूर्ण युद्धको कथा र वीरताको गाथा संसारलाई सुनाउने उद्देश्यले चलचित्र सिन्धुलीगढी निर्माण गर्न लागेको जानकारी दिए। निर्माता अधिकारीले सिन्धुलीगढी चलचित्रलाई दक्षिण भारतका चर्चित निर्देशक एसएस राजामौलीले प्राविधिक सहयोग गर्ने जानकारी दिए। उनका अनुसार सिन्धुली, काभ्रे र काठमाडौंमा छायांकन हुने यस चलचित्रको पोस्ट् प्रोडक्सन भारतको मुम्बईमा हुनेछ। चलचित्रलाई हिन्दी र अंग्रेजी भाषामा समेत स्वराङ्कन गरिने छ। उनले चलचित्रका लागि मुख्य कलाकार अडिसन प्रक्रियाबाट छनोट गर्ने काम भइरहेको जानकारी दिए।"
दूधको उपभोक्ता मूल्य तोक्न अनुमति,"काठमाडौं : कृषि विकास मन्त्रालयले कच्चा दूधको उपभोक्ता मूल्य निर्धारण गर्न सहमति दिएको छ। मन्त्रालयले ३ प्रतिशत फ्याट र ८ प्रतिशत एसएनफका आधारमा मूल्य बढाउन दुग्ध विकास संंस्थान (डीडीसी)लाई अनुमति दिएको हो। दूध प्रशोधनको वैज्ञानिक लागत, नागरिकको पहुँच, उपभोक्ताको हित, सामाजिक न्याय र संस्थाको सामाजिक उत्तरदायित्वको आधारमा मूल्य निर्धारण गर्न सहमति दिइएको छ, मन्त्रालयद्वारा बुधबार जारी विज्ञप्तिमा भनिएको छ, किसानको व्यवसायको सुरक्षा र उपभोक्ता हितलाई सन्तुलित रुपमा अघि बढाई दुग्ध क्षेत्रको संरक्षण र प्रवद्र्धन गर्न समयसापेक्ष निर्णय गरिएको हो। यसअघि माघ १७ गतेको मन्त्रिपरिषद् बैठकले कच्चा दूधको प्रतिलिटर किसानले पाउने मूल्य ५६ रुपैयाँ ४ पैसा तोकेको थियो।"
"एमालेको संशोधित नियमावली पारित, केके भयो संशोधन ? (पूर्णपाठ)","काठमाडौं : नेकपा एमालेले नियमावली, २०५७ (चौथो संशोधन २०७८ सहित) पारित गरेको छ। एमाले प्रचार विभाग उपप्रमुख विष्णु रिजालले पार्टीले बुधबार नेपाल कम्युनिष्ट पार्टी (एकीकृत मार्क्सवादीलेनिनवादी) को नियमावली, २०५७ (चौथो संशोधन २०७८ सहित) र नेपाल कम्युनिष्ट पार्टी (एमाले), जनसंगठन समन्वय सम्बन्धी निर्देशिका२०७८ जारी गरिएको जानकारी दिए। माघ १९ को बैठकले सचिवालय बैठकले संशोधनसहित नियमावली पारित गरेर लागु गर्ने निर्णय गरेको हो। बुधबार सार्वजनिक भएको संशोधन नियमावलीमा केन्द्रीय विभागको आकार बढाएको छ। पार्टी सञ्चालनका लागि एमालेले नियमावलीमा चौथो संशोधन गर्दै केन्द्रका ३३ विभागमा प्रमुख,उपप्रमुख र सचिवसहित प्रत्येकमा ३५ सदस्य रहने व्यवस्था गरेको हो। विभागका प्रमुख, उपप्रमुख, सचिव र सदस्यको मनोनयन केन्द्रीय कमिटीले गर्ने नियमावलीमा उल्लेख छ। महाधिवेशनबाट नयाँ केन्द्रीय कमिटी निर्वाचित भएपश्चात् केन्द्रीय विभागको कार्यकाल स्वतः समाप्त हुनेछ। विभागले मातहतका कमिटी तथा निकायहरूलाई सिधा निर्देशन दिने वा परिचालन गर्ने छैनन्। मातहत कमिटी वा निकायलाई निर्देशन वा पत्राचार गर्नुपरेमा केन्द्रीय कार्यालयमार्फत गर्नुपर्नेछ। एमालेले अन्य वैकल्पिक स्रोत नभएका र पुर्णकालीनरूपमा पार्टीको राजनीतिक तथा प्रशासनिक कार्यमा संलग्न पदाधिकारी, सदस्य, कार्यालय सचिव र कर्मचारीलाई सम्बन्धित कमिटीले निर्धारण गरेबमोजिम पारिश्रमिक र सुविधा दिने र पार्टीले तोकेको काममा खटिई जाने नेता तथा कार्यकर्ताको खर्च सम्बन्धित कमिटीले व्यहार्नुपर्ने उल्लेख छ। नेपाल कम्युनिष्ट पार्टी (एकीकृत मार्क्सवादीलेनिनवादी) को नियमावली, २०५७ (चौथो संशोधन २०७८ सहित)"
आजको मौसम : कहाँकहाँ हुँदैछ वर्षा र हिमपात ?,"काठमाडौं : नेपालमा पश्चिमी न्युन चापीय प्रणालीको सामान्य प्रभावले वर्षा र हिमपात हुने सम्भावना रहेको छ । मौसम पूर्वानुमान महाशाखाले बिहीबार जारी गरेको बुलेटिनमा सुदूरपश्चिम प्रदेश, कर्णाली प्रदेश र गण्डकी प्रदेशका पहाडी भूभागमा आंशिकदेखि सामान्य बदली रहि बाँकी भूभागहरुमा आंशिक बदली रहेको छ। बिहीबार दिउँसो प्रदेश नं १, बागमती र गण्डकी प्रदेशका पहाडी भूभागमा आंशिकदेखि सामान्य बदली रहि बांकी भुभागमा आंशिक बदलीदेखि मौसम सामान्यतया सफा रहनेछ। प्रदेश नं १, बागमती प्रदेश र गण्डकी प्रदेशका पहाडी भूभागका एकदुई स्थानमा वर्षा र सो प्रदेशका उच्च पहाडी तथा हिमाली भूभागका हिमपातको सम्भावना रहेको महाशाखाले जनाएको छ । राती प्रदेश १ र गण्डकी प्रदेशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना बुलेटिनमा उल्लेख छ । शुक्रबार पनि प्रदेश नं १, बागमती र गण्डकी प्रदेशका पहाडी भूभागमा हल्का वर्षा र सो प्रदेशका उच्च पहाडी तथा हिमाली भूभागमा हल्का हिमपातको सम्भावना रहेको छ । शनिबार देशभर आंशिक बदली देखि मौसम सामान्यतया सफा रहनेछ।"
"फेसबुक लाइभमा व्यापारीले गरे विष खाएर आत्महत्या गर्ने प्रयास, श्रीमतीको मृत्यु","नयाँ दिल्ली : उत्तर प्रदेशको बागपतमा एक जुत्ता व्यापारीले केन्द्र र राज्य सरकारको आर्थिक नीतिबाट आक्रोशित भएको जनाउँदै फेसबुक लाइभमा विष सेवन गरे। अहिले व्यापारी गम्भीर अवस्थामा अस्पतालमा भर्ना भएका छन्। व्यापारीलाई बचाउने प्रयासमा लागेकी उनकी श्रीमतीले पनि विष सेवन गरेकी थिइन्। उनको उपचारका क्रममा अस्पतालमा मृत्यु भयो । व्यवसायी राजीव तोमर बीजेपीमा आवद्ध भएको स्थानीय र नजिकका मानिसहरुको दाबी छ । तर, उनको परिवारका सदस्य र भाजपाका पदाधिकारीहरूले यसको पुष्टि नगरेका बीबीसी हिन्दीमा समाचार छ। मंगलबार दिउँसो फेसबुक लाइभमा, बागपतको बरौत सहरको कासिमपुर खेडी गाउँका निवासी राजीव तोमरले सरकारको जीएसटी र नोटबंदीको नीतिको आलोचना गरेका थिए। जुत्ता व्यापारी राजीव तोमरको बरौतको बाओली रोडमा पसल थियो र उनी थोक व्यापारी पनि थिए । आत्महत्याको प्रयासका क्रममा उनकी श्रीमतीले त्यसो नगर्न बिन्ती गरेपछि हताश भएर आफैँले विष खाइन् । लाइभ भिडियोमा राजीव तोमरकी श्रीमतीले उनलाई रोक्न खोज्दा उनले भनिन्, दुई मिनेट बस, तिमी त मेरो कुरा मान। सरकार त मान्दैन।'"
मन्त्री खतिवडाले अस्पताल गएर भेटे सत्यमोहनलाई : उपचारमा कुनै कसर बाँकी नराख्न निर्देशन,काठमाडौं : स्वास्थ्य तथा जनसङ्ख्यामन्त्री विरोध खतिवडाले वाङ्मय शताब्दी पुरुष सत्यमोहन जोशीको स्वास्थ्य अवस्थाबारेमा जानकारी लिएका छन्। ललितपुरको इमाडोलस्थित किस्ट मेडिकल कलेज तथा शिक्षण अस्पतालमा पुगेर उनले केही दिनअघिदेखि बिरामी भइ अस्पतालमा उपचार गराइरहेका जोशीको स्वास्थ्य अवस्थाबारे जानकारी लिएका हुन्। सो अवसरमा मन्त्री खतिवडाले उनको उपचारमा कुनै कसर बाँकी नराख्न अस्पताल प्रशासनलाई निर्देशन दिए। मन्त्री खतिवडाले जोशी जिउँदो इतिहास भएको भन्दै उनको शीघ्र स्वास्थ्यलाभको कामनासमेत गरे। श्वासप्रश्वासमा समस्या देखिएपछि जोशीलाई यही माघ २५ गते उपचारका लागि अस्पतालमा भर्ना गरिएको थियो । उनको स्वास्थ्य अवस्था सुधारोन्मुख रहेको अस्पतालले जनाएको छ । उनलाई सुरुमा निमोनिया देखिए पनि कोभिड परीक्षणमा भने नेगेटिभ पाइएको छ । रासस
जोगवनीबाट खैरो हेरोइन ल्याउँदै गर्दा पक्राउ,विराटनगर : भारतको जोगवनीबाट लागुऔषध खैरो हेरोइन (ब्राउन सुगर) लिएर आउँदै गरेको अवस्थामा प्रहरीले एक जनालाई बुधबार साँझ पक्राउ गरेको छ । पक्राउ पर्नेमा मोरङको केराबारी गाउँपालिका८ घर भएका ३५ वर्षीय मेकेन्जी लिम्बू रहेका छन् । प्रहरीका अनुसार खैरो हेरोइन बोकेर प्रदेश १०२०४१ प ६२५९ नम्बरको स्कुटरमा नेपालतिर आउँदै गरेको अवस्थामा विराटनगर महानगरपालिका१५ बाट लिम्बूलाई पक्राउ गरिएको हो । लिम्बूको साथबाट २ ग्राम ७ मिलिग्राम ब्राउन सुगर बरामद भएको प्रहरीले जनाएको छ । इलाका प्रहरी कार्यालय रानीको हिरासतमा राखिएका उनीविरुद्ध प्रहरीले लागुऔषध ऐनअन्तर्गतको मुद्दा चलाउने तयारी गरेको छ ।
भारतमा कोरोना संक्रमण ६ प्रतिशतले घट्यो,नयाँ दिल्ली: भारतमा पछिल्लो २४ घण्टामा ६७ हजार ८४ जनामा कोरोना संक्रमण पुष्टी भएको छ। भारतमा संक्रमण दरमा ६ प्रतिशत कमी आएको छ। हाल भारतमा सक्रिय संक्रमितको संख्या ७ लाख ९० हजार ८९ छ। साथै पछिल्लो २४ घण्टामा कोरोनाका कारण १ हजार २ सय ४१ जनाको ज्यान गएको छ । पछिल्लो २४ घण्टामा ४६ लाख ४४ हजार ३८२ जनाले कोरोनाविरुद्धको खोप लगाएका छन्। योसँगै हालसम्म भारतमा कोरोना खोप लगाउनेको संख्या १ अरब ७१ करोड २८ लाख १९ हजार ९४७ पुगेको छ ।
