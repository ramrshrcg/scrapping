शीर्षक,विवरण
कर्णाली सरकारले ल्यायो अध्यादेशबाट बजेट,"सुर्खेत : लामो रस्साकस्सीपछि कर्णाली प्रदेश सरकारले अध्यादेशबाट बजेट ल्याएको छ। गत असार १ गते आर्थिक वर्ष २०७८०७९ का लागि बजेट प्रदेश संसदमा पेश भएको थियो। तर एमालेको अवरोधका कारण संसदबाट बजेट पारित हुन नसकेपछि सरकारले बिहीबार अध्यादेशमार्फत बजेट ल्याएको हो। संसदमा बजेट पेश भएयता एमालेले लगातार संसद बैठक अवरोध गरेको थियो। संसदमा बजेटमाथि छलफल नै हुन नसकेपछि प्रदेश सरकारले बुधबार राती १२ बजे संसदको बजेट अधिवेशन नै अन्त्य गरेको छ। नयाँ आर्थिक वर्ष सुरु हुन लागेको र संसदबाट बजेट पारित हुने अवस्था नभएपछि अध्यादेशबाट बजेट ल्याइएको प्रदेश सरकारका प्रवक्तासमेत रहेकी आन्तरिक मामिला तथा कानुन मन्त्री सीताकुमारी नेपालीले बताइन्। बिहीवार बसेको मन्त्रिपरिषद्को बैठकले अध्यादेशबाट बजेट ल्याउने निर्णय गरेको हो। त्यसका लागि आर्थिक मामिला तथा योजना मन्त्रालयले पेश गरेको कर्णाली प्रदेश विनियोजन अध्यादेश २०७८ र कर्णाली प्रदेश आर्थिक अध्यादेश २०७८ जारी गर्न प्रदेश प्रमुख गोविन्दप्रसाद कलौनीलाई सिफारिस गर्ने निर्णय मन्त्रिपरिषद्को बैठकले गरेको हो। सरकारले सिफारिस गरेको उक्त अध्यादेश प्रदेश प्रमुख कलौनीले बिहीवार नै स्वीकृत गरेसँगै प्रदेश सरकारलाई अब नयाँ बजेट कार्यान्वयन गर्ने बाटो खुलेको छ। प्रदेश सरकारले यसअघि संसदमा ३६ अर्ब ५४ करोड ६६ लाख ३६ हजार बराबरको बजेट प्रस्तुत गरेको थियो। यसअघि संसदमा प्रस्तुत भएको बजेट र योजना नै अध्यादेशमार्फत समेटिएको सरकारले जनाएको छ। बजेटमा कोरोना महामारी नियन्त्रण, स्वास्थ्य पूर्वाधारमा लगानी, कृषिमा अनुदान र रोजगारी सिर्जना गर्ने लगायतका कार्यक्रमलाई प्राथमिकता दिइएको छ। यस्तै सहिदका परिवार र आन्दोलनका घाइतेलाई मासिक भत्ता, छोरीको बैंक खाता, प्रादेशिक रंगशाला, अन्तरजिल्ला जोड्ने सडक र जलविद्युत उत्पादनमा पनि बजेट विनियोजन गरिएको आर्थिक मामिला तथा योजनामन्त्री गोपाल शर्माले जानकारी दिए। यसअघि प्रदेश प्रमुख गोविन्दप्रसाद कलौनीले सरकारको सिफारिसमा बुधबार राति १२ बजेबाट संसद अधिवेशन अन्त्य गरेका थिए। कर्णालीमा एमालेभित्र अध्यक्ष केपी ओली र नेता माधव नेपाल पक्षबीच विवाद छ। यही विवादका कारण ओली पक्ष प्रतिपक्षमा छ भने नेपाल पक्ष सरकारमा छ। एमालेभित्रको यही विवादको असर संसदमा परेको हो। एमालेका तर्फबाट फ्लोरक्रस गरेर मुख्यमन्त्री महेन्द्रबहादुर शाहीलाई विश्वासको मत दिने सांसद अम्मरबहादुर थापा, कुर्मराज शाही र नन्दसिंह बुढा सरकारमा सहभागी छन्। उनीहरुलाई मन्त्रीबाट हटाउनुपर्ने माग राख्दै एमाले संसदीय दलले एक महिनासम्म संसद बैठक अवरुद्ध गरेको थियो। जसले गर्दा सरकारले संसदमा पेश गरेको बजेटमाथि छलफल नै हुन पाएन। संसदबाट बजेट पारित हुने अवस्था नै भएनं आन्तरिक मामिला तथा कानुनमन्त्री सीताकुमारी नेपालीले भनिन्,एमालेले आफ्नो दलभित्रको विवाद संसदमा ल्याएर बैठक नै चल्न दिएन, बजेटमाथि छलफल नै नभएपछि पारित गर्ने समय नै घर्कियो। बजेट जसरी पनि कार्यान्वयन गर्नुपर्ने हुन्छ, यसकारण सरकारले बाध्यात्मक कदम चालेको हो। तर एमालेले भने रातारात संसद अधिवेशन अन्त्य गर्दै अध्यादेशबाट बजेट ल्याएर सरकारले असंवैधानिक काम गरेको आरोप लगाएको छ। एमाले संसदीय दलका नेता यामलाल कँडेलले भने,संसद अवरुद्ध भए पेश्की बजेट ल्याउन पाउने संवैधानिक व्यवस्था छ, तर सरकारले त्यसलाई कुल्चेर अध्यादेशको बाटो राज्यो। यो संविधानविपरित छ, अब हामी यसको कानुनी तथा राजनीतिक उपचार खोज्छौं। एमाले भित्रको विवादका कारण हाल कर्णालीमा एमालेको एकल बहुमत हुँदा पनि सरकारको नेतृत्व गर्न सकिरहेको छैन। ३९ सदस्यीय प्रदेश संसदमा एमालेका सभामुखसहित २० जना सांसद छन्। यो प्रदेश सरकार गठनका लागि एकल बहुमत हो। तर पनि पार्टीभित्रको विवादका कारण ओली पक्ष प्रतिपक्षमा छ भने नेपाल पक्ष सरकारमा सहभागि छ। एमालेभित्रको विवादको फाइदा उठाउँदै माओवादीले सरकारको नेतृत्व गरिरहेको छ। हाल कर्णालीमा माओवादी, कांग्रेस र एमालेको नेपाल पक्षको संयुक्त सरकार छ। माओवादीका १२, कांग्रेसका ६ र राप्रपाका एक सांसद छन्।"
सिंहदरबारमा सत्तारुढ गठबन्धनको छलफल : माधव नेपाल अनुपस्थित,"काठमाडौं : सत्तारुढ गठबन्धनका शीर्ष नेताबीच छलफल भएको छ। प्रधानमन्त्री तथा मन्त्रिपरिषद्को कार्यालय सिंहदरबारमा बिहीबार सरकार सञ्चालनलगायतका विषयमा छलफल भएको हो। प्रधानमन्त्री एवम् नेपाली कांग्रेसका सभापति शेरबहादुर देउवाको नेतृत्वमा सरकार गठन भएपछि गठबन्धनको बैठक बसेको हो। बैठकमा एमाले वरिष्ठ नेता माधवकुमार नेपाल भने सहभागी भएनन्। नेता नेपालले प्रतिनिधिको रुपमा डा विजय पौडेललाई सिंहदरबार पठाएका हुन्। बैठकमा सहभागी नेताहरुका अनुसार समसामयिक राजनीतिक विषयमा छलफल भएको छ। बैठकमा सहभागी जनता समाजवादी पार्टीका अध्यक्ष उपेन्द्र यादवका अनुसार गठबन्धनको भावनाअनुसार अगाडि बढ्नेलगायतका विषयमा आजको छलफल केन्द्रित रहेको थियो। बैठकमा नेकपा (माओवादी केन्द्र) का अध्यक्ष पुष्पकमल दाहाल प्रचण्ड,जनता समाजवादी पार्टीका अध्यक्ष यादव, राष्ट्रिय जनमोर्चा नेपालका अध्यक्ष चित्रबहादुर केसी र नेकपा एमालेका माधवकुमार समूहका नेता डा पौडेल सहभागी थिए। सर्वोच्च अदालतले सोमबार देउवालाई प्रधानमन्त्री नियुक्त गर्न परमादेश दिएपछि विपक्षी गठबन्धन सरकारमा पुगेको हो । राष्ट्रपति विद्यादेवी भण्डारीले देउवालाई मंगलबार सर्वोच्चको आदेश अनुसार प्रधानमन्त्री नियुक्त गरेपछि देउवाले सत्तारुढ गठबन्धनसँगको छलफललाई तिब्रता दिएका छन् । सर्वोच्चले देउवालाई प्रधानमन्त्री नियुक्त गर्नू भन्दै साउन ३ गते संसद बैठक डाक्न परमादेश दिएको थियो।"
घरभाडा प्रकरणः २५ दिनभित्र प्रभावकारी अनुसन्धान गर्न आदेश,"काठमाडौं : सर्वोच्च अदालतले रुपा सुनारमाथि भएको जातीय भेदभाव तथा छुवाछूतसम्बन्धी घटनाको पच्चीस दिनभित्र निष्पक्ष र प्रभावकारी अनुसन्धान गर्न आदेश जारी गरेको छ। न्यायाधीशद्वय प्रकाशमानसिंह राउत र नहकुल सुवेदीको संयुक्त इजलासले आज उक्त घटनाको अनुसन्धान गर्न आदेश जारी गरेको हो। जातीयताका कारण घरभाडामा दिन इन्कार गरेर आरोप अनुसन्धानका क्रममा रहेकी बबरमहलका घरबेटी सरस्वती प्रधान तत्कालीन शिक्षा, विज्ञान तथा प्रविधिमन्त्री कृष्णगोपाल श्रेष्ठका उपस्थितिमा उहाँकै सरकारी सवारी साधनमा लगिएको भनिएकाले रीतपूर्वक जाहेरी दरखास्त दर्ता गरी निष्पक्ष अनुसन्धान गर्न आदेशमा भनिएको छ। आदेशमा घटनाको प्रकृति र गम्भीरतालाई हेर्दा मुद्दाको अनुसन्धानलाई प्रभावित बनाउने वा अन्य कुनै पनि किसिमको विभिन्न जातजाति वा समुदायबीचको सामाजिक सम्बन्ध खलल पार्ने वा सूचना वा श्रव्यदृश्य वा पाठ्य सामग्री उत्पादन, प्रचारप्रसार नगर्न भनिएको छ। यसअघि यही असार २३ असार गते न्यायाधीश डा कुमार रेग्मीको एकल इजलासले लिखित जवाफ पेश गर्न आदेश गरेको थियो। सुनारले कोठा भाडामा लिनेदिने मौखिक सहमति भइसकेपछि घरधनी प्रधानले आफू दलित समुदाय (कामी) थरको भएको जानकारी गराएपछि कोठा दिन अस्वीकार गरेको जिकिर गरिएको छ। त्यसबाट आफ्नो आत्मसम्मानमा ठेस पुगेको उल्लेख गर्दै सुनारले यही असार २० गते सर्वोच्च अदालतमा रिट निवेदनमा दायर गरेकी थिइन्। रासस"
"सिंहदरबारमा मन्त्रिपरिषद् बैठक, संसद अधिवेसन बोलाउन सिफारिस गरिने",काठमाडौं : सिंहदरबारमा मन्त्रिपरिषद बैठक सुरु भएको छ। बैठक भर्खरै प्रधानमन्त्री तथा मन्त्रिपरिषदको कार्यालयमा सुरु भएको हो । मन्त्रिपरिषद बैठकले राष्ट्रपति विद्यादेवी भण्डारीसमक्ष संसद बैठक बोलाउन सिफारिस गर्ने तयारी गरेको जनाएको छ। यसअघि सर्वोच्च अदालतले आगामी साउन ३ गते संसद बैठक डाक्न परमादेश जारी गरेको थियो। सोहीअनुसार बिहीबारको बैठकले संसद् बैठक आह्वानका लागि राष्ट्रपतिसमक्ष सिफारिस गर्न लागेको हो। यसअघि देउवा नेतृत्वको पहिलो मन्त्रिपरिषद् बैठकले चैत महिनाभित्र सबै नेपालीलाई कोरोना भाइरस (कोभिड१९) विरुद्धको खोप लगाउने निर्णय गरेको थियो।
भारतमा ४० हजारभन्दा बढी नयाँ संक्रमित थपिए,भारतमा कोरोना भाइरसबाट एकैदिन नयाँ ४१ हजार ८०६ जना संक्रमित भएका छन् । सङ्घीय स्वास्थ्य तथा परिवार कल्याण मन्त्रालयले बिहीबार दिएको जानकारीअनुसार अघिल्लो दिनभन्दा दैनिक संक्रमितको संख्या फेरि बढेको हो। अघिल्लो दिन ३८ हजार ७९२ जना नयाँ संक्रमित थपिएका थिए । त्यसैगरी कोरोना भाइरसबाट संक्रमित भएर पनि अहिले थप ३९ हजार १३० जना संक्रमणमुक्त भएका छन् । भारतमा अहिले पनि कोरोना भाइरसबाट संक्रमित अवस्थामै रहेकाको संख्या चार लाख ३२ हजार ४१ रहेको अधिकारीले जनाएका छन् । पछिल्लो एक दिनमा कोरोना भाइरसका कारण थप ५८१ जनाको मृत्यु भएको पनि मन्त्रालयले बिहीबार जानकारी दिएको छ । भारतमा अहिलेसम्म कुल संक्रमितको संख्या तीन करोड नौ लाख ८७ हजार ८८० पुगेको छ भने तीमध्ये तीन करोड एक लाख ४३ हजार ८५० जना संक्रमणमुक्त भएका छन् । कोरोना भाइरसबाट मृत्यु भएकाको कुल संख्या भारतमा अहिलेसम्म चार लाख ११ हजार ९८९ पुगेको मन्त्रालयले जनाएको छ ।
कसैले नसोचेको भइदिएपछि,"दमौलीः मितिः असार १७ गते समयः बिहान ४ बजे छाब्दी खोलामा आएको बाढीले पक्की मोटरेबल पुलका दुवै छेउ विस्तारै भत्काउन थाल्यो। हेर्दा हेर्दै केही बेरमै दुवैतिरका भाग खोलाले बगाउन थाले। अनि बचेको बीचको भाग सर्लक्कै खोलामा खस्यो। त्यसयता व्यास १ र १३ वडा मात्र नभएर सो पुल हुँदै जाने व्यास नगरपालिकासहित बन्दीपुर, ऋषिङ र देवघाट गाउँपालिकाको आवतजावतमा ब्रेक लाग्यो। जिल्लाको दक्षिणपूर्वी भेगको लाइफ लाइन मानिने सहिद बुद्धसिं मार्गमा एउटा सानो छाब्दी खोलाले त्यति ठूलो क्षति गर्ला भनेर कसैले सोचेनन्। तर कसैले नसोचेको भइदियो, घटनाका प्रत्यक्षदर्शी स्थानीय एवं कांग्रेस जिल्ला सचिव विश्व बाँस्तोलाले त्यतिबेला अन्नपूर्णसँग भनेका थिए। यो कुरा उनी र स्थानीय मात्र होइन। पुल निर्माणमा संलग्न ठेकेदार र इन्जिनियर कसैले सोचेका थिएनन्। कसैले पनि नसोचेको त्यो घटनापछि जिल्लामा बेलिब्रिज ल्याउने अनि डाइभर्सन बनाउने र अहिले आएर पक्की पुल नै बनाउने राजनीति नै चल्यो। तर पुल कसरी भत्कियो भनेर खोतल्ने दुःख कसैले गरेनन्। सबै भागमा उत्तिकै मेहनत पुगेन पुल भत्किएपछि गण्डकी प्रदेश सरकारको पूर्वाधार कार्यालयका प्राविधिक कर्मचारी अनुगमनका लागि गएका थिए। सरकारले प्रतिवेदन र अनुसन्धान गर्न कुनै निर्देशन नदिए पनि नयाँ पुल बनाउनका लागि ठाउँ हेर्न गएका प्राविधिकहरुले छेउका संरचनामा फलामको प्रयोग नहुनुलाई कारक ठानेको छ। पुलको स्ल्याब र बीचको भागको जगमा पर्याप्त मेहनत परेको देखिन्छ, कार्यालयका सिनियर ईञ्जिनियर ओमराज ढुंगानाले अन्नपूर्णसँग भने, तर छेउमा भने पर्याप्त जग अनि फलाम नै प्रयोग भएन। त्यही भएर बीचका संरचना रहँदा छेउमा के थियो भनेर हेर्न पनि नपाएको उनको भनाइ छ। यत्तिको बाढी आउला भन्ने सोचिएन अर्का इञ्जिनियर पवन न्यौपाने संरचना पुल हो वा कल्भर्ट भन्ने केही पत्ता लगाउनै गाह्रो भएको बताउँछन्। कल्भर्ट नै हुनुपर्छ तर हामीले हेर्दा बीचको भाग मात्र थियो , उनले भने, सायद यत्तिको बाढी आउला भन्ने नसोचिएको हुनुपर्छ। उनले बीचमा पानी बगिरहने भएकाले धेरै बलियो संरचना बने पनि छेउमा त्यतिखेर पानी नपुगेकाले तुलनात्मक रुपमा कम मेहनत परेको हुन सक्ने बताए। एक वर्षका लागि जिम्मा हो तर १६ वर्ष टिक्यो पुल स्थानीय घाँसीकुवा कन्स्ट्रक्सनले २०६० सालमा काम थालेर २०६१ मंसीरमा सकेको थियो। त्यतिखेर २१ लाखमा पुल तयार भएको थियो। कन्स्ट्रक्सनका सञ्चालक वेदनाथ कैनी निर्माणमा कुनै खोट नभए पनि अत्यधिक बाढीले असर पारेको बताउँछन्। हाम्रो जिम्मा एक वर्ष हुन्छ। त्यति लागतमा बनेको पुल अहिले चार करोड पर्छ उनले भने, धेरै वर्ष त राम्रैसँग टिक्यो। पानीको अत्यधिक बहाव उनले बीचको भागमा पानी बगिरहने भएकाले धेरै मेहनत गरेको बताए। छेउमा पनि उत्तिकै ध्यान दिए पनि फलाम भने प्रयोग नभएकाले केही बढी क्षति भएको बताए। तर उनले पानीको अत्यधिक बहाव थुनिएकाले पुल भत्काएको बताए। त्यतिधेरै पानी पर्यो अनि सबै थुनिएपछि जग भत्काउन थालेर पुल बगेको हो, उनले भने। प्राविधिकले पनि त्यसबेला पुल बनाउँदा खोलाले धार फेर्ला र पानी धेरै जम्मा होला भन्ने नसोचिएको हुन सक्ने बताए। यति धेरै पानी जम्मा होला भन्ने कसैले सोचेन, इञ्जिनियर ढुंगानाले भने। सरकारी कार्यालयसँग त पुल कसले बनाएको र कति लागतमा पनि कुनै रेकर्ड भेटिएन। प्राविधिक कार्यालयले सडक वा जीवीस कसले बनाएको थाहा नभएको बतायो। अन्नपूर्णले धेरै सोधखोज गरे पछि मात्र सडक डिभिजनको रकममा पुल बनेको खुलेको थियो। यसले पनि पुल बनेपछि त्यसका बारेमा कत्तिको ध्यान पुग्दो रहेछ देखाउँछ। भत्केपछि जस लिने राजनीति पुल रहँदासम्म चासो नदिने राजनीतिक दल भत्केपछि भने बनाउने मेसोमा राजनीतिक लाभ लिनमा लागे। एमालेका निवर्तमान प्रतिनिधि सभा सदस्य कृष्णकुमार श्रेष्ठले संघ सरकारबाट बेलिब्रिज ल्याउने भने। उता कांग्रेस वरिष्ठ नेता रामचन्द्र पौडेल भने प्रदेश सरकारका मुख्यमन्त्री कृष्णचन्द्र नेपालीलाई पुल बनाउन निर्देशन दिँदै थिए। यता, व्यास नगरपालिका भने आफ्नै बजेटमा डाइभर्सन बनाएर जस लिने योजनामा लाग्यो। केही दिनको अन्रालमा बेलिब्रिज पनि आउने भयो। प्रदेश सरकारले ४६ लाख ३७ हजारमा पुल बनाउन पनि थाल्यो अनि व्यास नगरपालिकाले डाइभर्सन बनाएर यातायात पनि चल्न थाल्यो। तर संरचना बन्दा नै दिगो समयसम्म नसोच्ने र दुर्घटना भएपछि प्रकृतिलाई दोष दिने प्रचलनले देशमा प्राकृतिक विपद्का बेला धेरै नागरिकले दुःख पाउने र ज्यान अनि धनसमेत गुमाउनु पर्ने अवस्था कहिल्यै फेरिन सकेको छैन।"
"थप २६ सय ७६ जनामा कोरोना संक्रमण, ३३ को मृत्यु",काठमाडौं : १२ हजार ७६८ नमूना परीक्षणमा २६ सय ७६ जनामा कोरोना संक्रमण पुष्टि भएको छ। पछिल्लो २४ घन्टामा पीसीआर विधिबाट ८२ सय ५६ र एन्टिजेन विधिबाट ४५ सय १२ नमूना परीक्षण गराइएको थियो। जसमध्ये १७ सय ८२ जनाको पीसीआरबाट र ८९४ जनाको एन्टिजेन विधिबाट संक्रमण देखिए स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा १७ सय ५७ जना कोरोनामुक्त भएका छन्। यो सहित नेपालमा कोरोनाबाट निको हुने संख्या ६ लाख २६ हजार ४६८ पुगेको छ। मन्त्रालयका अनुसार बिहीबार कोरोनाबाट थप ३३ जनाको मृत्यु भएको छ। यो सहित कोरोना भाइरस संक्रमणबाट मृत्यु हुनेको संख्या ९ हजार ४६३ पुगेको मन्त्रालयले जनाएको छ।
विषादी परीक्षण गर्ने २५ लाखको प्रयोगशाला एक वर्षदेखि थन्कियो,"विराटनगर: तरकारी तथा फलफूलमा राखिने विषादीको अवशेष परीक्षण गर्न प्रदेश सरकारले विराटनगरमा सञ्चालनमा ल्याएको विषादी अवशेष द्रुत विश्लेषण प्रयोगशाला प्रयोग विहीन भएको छ । प्रदेश सरकारले सञ्चालन गरेको उक्त प्रयोगशाललाई संघीय सरकारले स्वीकृत नदिँदा प्रयोग विहीन बनेको हो । विराटनगरस्थित वाली संरक्षण प्रयोगशालामा तरकारी तथा फलफूलमा पाइने विषादी परीक्षण गर्न विषादी अवशेष द्रुत विश्लेषण प्रयोगशाला प्रदेश सरकारले २०७६ असार २३ गतेदेखि सञ्चालनमा ल्याएको थियो । भारत सहित अन्य मुलुकबाट आयात हुने र स्वदेशमै उत्पादन हुने तरकारी तथा फलफूलमा रहेको विषादीको अवशेष परीक्षण गर्न विषादी अवशेष द्रुत विश्लेषण प्रयोगशाला प्रदेश सरकारले २५ लाखको लगानीमा सञ्चालनमा ल्याएको थियो । प्रदेश १का भूमि व्यवस्था, कृषि तथा सहकारी मन्त्रालयले तरकारी तथा फलफूलमा पाइने विषादी परीक्षण गर्न सञ्चालन गरेको सो प्रयोगशाल सञ्चालनमा आएदेखि नै विराटनगर भन्सार कार्यालय रानी मान्यता दिइएको थिएन । संघीय सरकारले विषादीको परीक्षण गरेर मात्र तरकारी तथा फलफूल आयात गर्न दिने गरेको निर्णय तत्काललाई कार्यान्वयन गर्ने गरेको केही दिनमा प्रदेश १ सरकारले प्रयोगशाला सञ्चालनमा ल्याएको थियो । केन्द्रीय कृषि प्रयोगशालाका बरिष्ठ बाली संरक्षण अधिकृत राजीवदास राजभण्डारीले विराटनगरस्थित वाली संरक्षण प्रयोगशालामा कार्यरत प्राविधिकहरुलाई तरकारी र फलफूलमा पाइने विषादी परीक्षणको बारेमा जानकारी तथा प्रशीक्षण दिएर सो सुरु भएको थियो । किसानले उत्पादन गरेको वा कतैबाट आयात गरिएको तरकारी लगायत खाद्यवस्तु खान योग्य वा अयोग्य भएको परीक्षण गर्न प्रयोगशाला स्थापना गरी संचालनमा ल्याएको थियो । वाली संरक्षण प्रयोगशाला विराटनरनगरका प्रवक्ता घनश्याम बरालले एक वर्षदेखि कुनै पनि भन्सार कार्यालयबाट तरकारी तथा फलफूलको विषादी परीक्षणको नमुना नआएको बताए । स्थापनापछि सुनसरीको सेतु वन भन्सार कार्यालय र कप्तानगंजबाट नमुना आए पनि विराटनगर भन्सार कार्यालयबाट कुनै पनि नमुना नआएको बताए । कोभिड १९ नेपालमा महामारीको रुपमा फैलिएपछि कुनै भन्सार कार्यालयले परीक्षण गर्ने सेम्पल (नमुना) नपठाएको उनले बताए । उनका अनुसार विराटनगर भन्सार कार्यालयले प्रयोगशाला स्थापना भए पनि विर्तामोडमा रहेको प्रयोगशालामा परीक्षणको लागि नमुना पठाएको उनले बताए । प्रदेश १ को विराटनगर भन्सार कार्यालय बाहेक अन्य छोटी भन्सारको करिव ५ सय आलु प्याजको नमुना परीक्षण गरेको उनले जानकारी दिए । भूमि व्यवस्था, कृषि तथा सहकारी मन्त्रालयका प्रवक्ता राजेन्द्र उप्रेतीका अनुसार प्रदेश सरकारले स्थापना गरेको सो प्रयोगशालालाई संघीय सरकारलाई मान्यता दिन प्रदेश १को मन्त्रीपरिषदले निर्णय गरेर पठाए पनि स्वीकृती पाइएको छैन । यस प्रयोगशालामा अहिले वालीमा लाग्ने रोग र किराको परिक्षण गर्नुको साथै जैवीक विषादी परीक्षण उत्पादनको काम हुँदै आएको छ । ६ जना प्राविधिक सहितको १० कर्मचारीको दरबन्दी रहेको सो कार्यालयमा हाल चार जना मात्र प्राविधिक कर्मचारीहरु छन् । प्रयोगशालामा राखिएको एक्सपेक्ट्रोफोर्टोमेट्री नामक उपकरणले खाद्य वस्तुमा भएको कार्वामेट र अग्र्यानोफोस्फेट नामक दुई समूहका विषादीको अवस्था पत्ता लगाउन उपकरण जडान भएको छ । विषादीको मात्रा प्रतिशतमा नदेखाए पनि ३५ इन्हिविसनसम्म मापन भएका खाद्यवस्तु खान योग्य मानिन्छ भने ४५ भन्दा माथिका वस्तुहरु नष्ट नै गर्नुपर्ने हुन्छ । तर केही दिन राखेर पुनः परीक्षण गर्दा ४५ भन्दा तल घटेको अवस्थामा त्यो वस्तु केही दिन राखेर खान मिल्ने उप्रेतीले बताए ।"
काठमाडौं उपत्यकामा फेरि १० दिन निषेधाज्ञा थपियो,"काठमाडौं : कोरोना महामारी नियन्त्रणका लागि काठमाडौं उपत्यकामा जारी निषेधाज्ञा खुकुलो पार्दै १० दिन थप गरिएको छ। बिहीबार बसेको काठमाडौं, ललितपुर र भक्तपुरका प्रमुख जिल्ला अधिकारीको बैठकले निषेधाज्ञा थप्ने निर्णय गरेको हो। बैठकले असार ३१ गतेबाट ६ बजेसम्म सञ्चालनमा हुँदै आइरहेका पसल अब बेलुका ७ बजेसम्म खुला गर्ने निर्णय गरेको छ। कोरोना भाइरस संक्रमणको जोखिम अझै कायम रहेकाले निषेधाज्ञा थप्ने निर्णय गरिएको हो। सबै प्रकारका सभा, सम्मेलन, सिनेमा हल, पार्टी प्यालेसलगायत बढी भीडभाड हुने स्थानमा लगाइएको रोक यथावत छ। उपत्यकामा १६ वैशाखबाट निषेधाज्ञा जारी छ। सबै प्रकारका सभा, सम्मेलन, सिनेमा हल, पार्टी प्यालेसलगायत बढी भीडभाड हुने स्थानमा लगाइएको रोक यथावत छ।कोरोना जोखिम यथावत रहेकाले अनिवार्य स्वास्थ्यका मापदण्ड पालना गर्न विज्ञहरुले औंल्याएका छन्।"
एमाले संसदीय दलको बैठक शुक्रबार,काठमाडौं : नेकपा (एमाले) संसदीय दलको बैठक शुृक्रबार बस्ने भएको छ। एमालेका संसदीय दलका नेता केपी ओलीका अध्यक्षतामा नयाँ बानेश्वरस्थित व्यवस्थापिकासंसद् कक्षमा बैठक बस्न थालेको हो। आगामी साउन ३ गते बस्ने प्रतिनिधिसभाको बैठकबारे छलफल गर्नका लागि संसदीय दलको बैठक बोलाइएको एमाले कार्यालय सचिव शेरबहादुर तामाङले जानकारी दिए। यही असार २८ गते सर्वोच्च अदालतले संसद् पुनःस्थापना गरेर आइतबार प्रतिनिधिसभाको बैठकले बोलाउन आदेश दिएको थियो।
"अवैध यौन सम्बन्धबाट गर्भ : श्रीमान्सँग विवादपछि ब्ल्याङ्केटले मुख थुनेर शिशुको हत्या, पाँचजना पक्राउ","विराटनगर : मोरङको रंगेली नगरपालिका५ आँपगाछीकी २५ वर्षीया खुश्बु मण्डलले छिमेकीसँगको अवैध यौन सम्बन्धबाट गर्भवती बनेपछि जन्मिएको शिशु (छोरी)को हत्या गरेको खुलेको छ । अवैध सम्बन्ध राखेर गर्भवती बनाउने छिमेकी २४ वर्षीय अजयकुमार सरदारलाई प्रहरीले बिहीबार पक्राउ गरेको छ । जन्माउने वित्तिकै शिशुको हत्या गरेको आरोपमा खुश्बु गत सोमबार पक्राउ परेकी थिइन् । खुश्बुसहित उनका बाबु ५० वर्षीय नागेश्वर मण्डल, आमा ४८ वर्षीया उर्मीला मण्डल र पति (श्रीमान) २८ वर्षीय अरुण मण्डललाई पनि प्रहरीले पक्राउ गरेर कर्तव्य ज्यान मुद्दामा म्याद थपेर अनुसन्धान गरिरहेको छ । तीन वर्षअघि वैदेशिक रोजगारीका लागि मलेसिया गएका अरुण गत चैतमा घर फर्किएका थिए । प्रहरीका अनुसार घर आइपुग्दा पत्नी (श्रीमती)को पेट अस्वभाविक रूपमा बढेको देखेपछि सोधीखोजी गरेपनि खुश्बुले अवैध यौन सम्बन्धबाट बसेको गर्भको वास्तविकता पति अरुणलाई बताएकी थिइनन् । पतिलाई छलछाम गरिरहेकी उनले गत आइतबार राति ८ : ३० बजेतिर घरमै छोरी जन्माइन् । आफू विदेशबाट फर्किएको चार महिना नपुग्दै पत्नीले छोरी जन्माएपछि अरुणले घरमा लफडा एवं झगडा गरेछन्, मोरङ प्रहरी प्रमुख प्रमुख एसपी जनार्दन जिसीले भने, त्यसपछि खुश्बुले ब्ल्याङ्केटले मुख थुनेर भर्खरै जन्म दिएकी नवजात शिशुको हत्या गरेको खुल्यो । उनका अनुसार हत्यापछि खुश्बुका बावुआमाले शिशुको शव व्यवस्थापनका लागि सहयोग गरेका थिए । उनीहरुले रंगेली५ मा आफूहरुले सञ्चालन गरिरहेको मदिरा पसलभित्र खाल्डो खनेर गाडेको अवस्थामा प्रहरीले शिशुको शव उत्खनन् गरेर पोस्टमार्टमका लागि सोमबार नै कोसी अस्पताल विराटनगर ल्याएको थियो । प्रारम्भिक अनुसन्धानका क्रममा लामो समयसम्म पति विदेशमा रहेका बेला खुश्बुले घरबाट लगभग दुई सय मिटर परका छिमेकीसँगको यौन सम्बन्धबाट गर्भवती बनेको र बच्चा जन्मिएको बताएको जिसीको भनाइ छ । उनका अनुसार शिशुको हत्या भएलगत्तै फरार बनेका अजयकुमार सरदारलाई गाउँमै लुकिछिपी बसेको अवस्थामा पक्राउ गरेर कानुनी कारबाहीको प्रक्रिया अघि बढाइएको छ । अजयविरुद्ध प्रहरीले कर्तव्य ज्यान मुद्दा चलाउन बिहीबार अदालतबाट म्याद थप गरेर अनुसन्धानको बाँकी प्रक्रिया अघि बढाएको हो । उनीविरुद्ध जबरजस्ती करणी मुद्दामा पनि कारबाही अघि बढाउने प्रहरीको तयारी छ । अरुण विदेश गएसँगै छिमेकीका नाताले नजिकिएका अजयले राखेको अवैध यौन सम्बन्धबाटै खुश्बु गर्भवती बनिछन्, एसपी जिसीले भने, पछि सन्तान जन्माएर हत्या गरे पनि आफूसँग यौन सम्बन्ध राख्नेको पहिचान भने खुलाएकी थिइनन् । जिसीका अनुसार उनले चैतमा विदेशबाट फर्किएका पतिलाई समेत पत्थरीको शल्यक्रिया गरिएकाले पेट बढेको बताउँदै आएकी थिइन् । पतिको अनुपस्थितिमा खुश्बुसँग अवैध सम्बन्ध राख्ने अजय पनि विवाहित हुन् । प्रहरीका अनुसार १७ महिनाअघि बिहे गरेका उनको घरमा श्रीमती र सात महिनाकी छोरी छन् । गत कात्तिकमंसिरतिर खुश्बुसँग अजयले अवैध सम्बन्ध राखेको प्रहरीको प्रहरीको प्रारम्भिक अनुसन्धानबाट खुलेको छ । चार चक्के सवारी साधनका चालकसमेत रहेका अजयले पनि यो कुरा स्वीकार गरिसकेको जिसीले बताए । उनका अनुसार चिकित्सकहरुले भने गर्भ बसेपछि नौ महिनाको अवधि पूरा भएर स्वस्थ्य बच्चा जन्मिएको बताएका छन् । घरमा अरुण र खुश्बुका भने ८, ६ र साढे ३ वर्षका तीन जना छोरी छन् ।"
आइतबार दिउँसो ४ बजे संसद् अधिवेशन आह्वान,"काठमाडौं : राष्ट्रपति विद्यादेवी भण्डारीले संसदको अधिवेशन आह्वान गरेकी छन् । राष्ट्रपति भण्डारीले संविधानको धारा ९३ को उपधारा (१) बमोजिम सरकारको सिफारिसमा साउन ३ गते आइतबार दिउँसो चार बजेका लागि अधिवेशन आह्वान गरेकी हुन् । नयाँ बानेश्वरस्थित अन्तर्राष्ट्रिय सम्मेलन केन्द्र नयाँ बानेश्वरमा संघीय संसदका दुवै सदन प्रतिनिधिसभा र राष्ट्रियसभाको अधिवेशन आह्वान भएको हो । बिहीबार सिहंदरबारमा बसेको मन्त्रिपरिषद बैठकले राष्ट्रपति भण्डारीसमक्ष संसद अधिवेशन बोलाउन सिफारिस गरेको थयो। यसअघि सर्वोच्च अदालतले आगामी साउन ३ गते संसद बैठक डाक्न परमादेश दिएको थियो। सोहीअनुसार बिहीबारको बैठकले संसद् बैठक आह्वानका लागि राष्ट्रपतिसमक्ष सिफारिस गरेको हो। संसद् अधिवेशन आह्वानको तयारी भएसँगै संघीय संसद सचिवालयले कोरोना भाइरस (कोभिड१९) संक्रमणको जोखिम रहेको भन्दै एन्टिजेन परीक्षणको तयारी गरेको छ । संसद सचिवालयका अनुसार शुक्रबार, बिहान ११ बजेदेखि ४ बजेसम्म नयाँबानेश्वरस्थित अन्तर्राष्ट्रिय सम्मेलन केन्द्रको स्काई लाइट हलमा व्यवस्था मिलाएको छ । एन्टिजेन परीक्षणका लागि तिनिधिसभाका सभामुख, राष्ट्रिय सभाका अध्यक्ष, उपाध्यक्ष, प्रतिनिधिसभा तथा राष्ट्रियसभाका सदस्य, संसदका कर्मचारी, प्राविधिक, सुरक्षाकर्मी, पत्रकारलाई उपस्थित हुन अनुरोध गरेको छ ।"
नेपाल इन्भेष्टमेन्ट बैंक 'युरोमनि अवार्ड फर एक्सीलेन्स २०२१' बाट सम्मानित,"काठमाडौं : नेपाल इन्भेष्टमेन्ट बैंक 'युरोमनि अवार्ड फर एक्सीलेन्स २०२१ बाट सम्मानित भएको छ । बैंकले दोस्रो पटक यो अवार्ड पाएको हो । यसअघि बैंकले २०१८ मा यो अवार्ड जितेको थियो । युरो म्यागाजिनले वित्तीय क्षेत्रमा निकै सम्मानित मानिने यो अवार्ड हरेक बर्ष एउटा देशको उत्कृष्ट बैंकलाई प्रदान गर्दै आएको छ। १९९२ मा स्थापना गरिएको यस अवार्ड कार्यक्रम विश्व बैंकिङ्ग उद्योगमा सुरु गरिएको पहिलो अवार्ड हो । यस अवार्ड विश्वको १०० वटा देशहरुमा संचालन हुने गरेको छ। बैंकको गुणस्तरीय सेवा, सिर्जनात्मक र ग्राहक प्रतिको विशेषज्ञताका लागि युरो म्यागेजिनले यो अवार्ड प्रदान गर्दै आएको हो । बैंकले मुलुकभर रहेका ८६ शाखा कार्यालयहरू, १३१ एटिएम, १० वटा राजस्व संकलन काउण्टर एवं ५८ वटा शाखा रहित बैंकिङ्गमार्फत् बैंकिङ्ग सेवा प्रदान गर्दै आएको छ । निकै राम्रो सेवा र व्यापारको कारण बैंक अफ द इयर अवार्डबाट पाँच पटक सम्मानित यस बैंक २०१८ मा यस अवार्डबाट सम्मानित भइसकेको छ ।"
खम्मबहादुर खाती महान्यायाधिवक्तामा नियुक्त,काठमाडौं : खम्मबहादुर खाती महान्यायाधिवक्तामा नियुक्त भएका छन् । बिहीबार राष्ट्रपति विद्यादेवी भण्डारीले बाजुराका अधिवक्ता खातीलाई महान्यायाधिवक्ता नियुक्त गरेकी हुन् । प्रधानमन्त्रीको सिफारिसमा नेपालको संविधानको धारा १५७ को उपधारा (२) बमोजिम खाती सरकारको कानुनी सल्लाहकार मानिने महान्यायाधिवक्तामा नियुक्त भएका हुन् ।
नयाँ स्वादमा वाइवाइ डायनामाइट एक्स्ट्रा स्पाइसी चिकेनको बिक्री सुरु,"काठमाडौं : नेपालमा सर्वाधिक बिक्री हुने वाइवाइ चाउचाउले नयाँ स्वाद थप गर्दै उत्पादन र बिक्री सुरु गरेको छ। डायनामाइट एक्स्ट्रा स्पाइसी चिकेन स्वादको वाइवाइ एक सय ग्राम तौलको प्याकमा उपलब्ध छ। मूल्य भने ५० रुपैयाँ कायम गरिएको छ। यो चाउचाउको प्याकमा सिजनिङ स्यासे, स्वाद बढाउने मसला पेस्ट र सुकाइएका तरकारी राखिएका छन्। यो नयाँ उत्पादन पनि अन्य स्वादका चाउचाउ जसरी नै पकाउन सकिन्छ। वाइवाइ चाउचाउलाई प्याकेट खोलेर उम्लिरहेको पानीमा हाल्ने, ५ मिनेटसम्म पाक्न दिने, त्यसपछि प्याकेटमा भएका मसला स्वादहरू मिसाएर राम्ररी चलाउने गरेपछि आफ्नो रुचि अनुसारका अन्य साग सब्जी र माछा मासु पनि मिसाउन सकिन्छ। वाइवाइ चाउचाउ हाल २७ फरक स्वादमा उपलब्ध छ। अन्य नयाँ स्वाद पनि थपिँदै जानेछन्।"
साउन ३ मा प्रतिनिधिसभा बैठक बोलाउन मन्त्रिपरिषद्को सिफारिस,"काठमाडौं : मन्त्रिपरिषद बैठकले असार ३ गते संसद अधिवेशन बोलाउन सिफारिस गरेको छ। बिहीबार सिहंदरबारमा बसेको मन्त्रिपरिषद बैठकले राष्ट्रपति विद्यादेवी भण्डारीसमक्ष संसद अधिवेशन बोलाउन सिफारिस गरेको हो। यसअघि सर्वोच्च अदालतले आगामी साउन ३ गते संसद बैठक डाक्न परमादेश दिएको थियो। सोहीअनुसार बिहीबारको बैठकले संसद् बैठक आह्वानका लागि राष्ट्रपतिसमक्ष सिफारिस गरेको हो। संसद् अधिवेशन आह्वानको तयारी भएसँगै संघीय संसद सचचिवालयले कोरोना भाइरस (कोभिड१९) संक्रमणको जोखिम रहेको भन्दै एन्टिजेन परीक्षणको तयारी गरेको छ । संसद सचिवालयका अनुसार शुक्रबार, बिहान ११ बजेदेखि ४ बजेसम्म नयाँबानेश्वरस्थित अन्तर्राष्ट्रिय सम्मेलन केन्द्रको स्काई लाइट हलमा व्यवस्था मिलाएको बताएको छ । एन्टिजेन परीक्षणका लागि तिनिधिसभाका सभामुख, राष्ट्रिय सभाका अध्यक्ष, उपाध्यक्ष, प्रतिनिधिसभा तथा राष्ट्रियसभाका सदस्य, संसदका कर्मचारी, प्राविधिक, सुरक्षाकर्मी, पत्रकारलाई उपस्थित हुन अनुरोध गरेको छ ।"
ओलीले बोलाए एमाले संसदीय दलको बैठक,"काठमाडौं : नेकपा (एमाले) का अध्यक्ष तथा संसदीय दलका नेता केपी शर्मा ओलीले एमाले संसदीय दलको बैठक बोलाएका छन्। बैठक शुक्रबार बानेश्वरस्थित व्यवस्थापिकासंसद् कक्षमा बस्नेछ। बैठकमा माधव नेपाल पक्षका २३ जनासहित सबै सांसदलाई पनि बोलाइएको छ। आगामी साउन ३ गते बस्ने प्रतिनिधिसभाको बैठकबारे छलफल गर्नका लागि संसदीय दलको बैठक बोलाइएको एमाले कार्यालय सचिव शेरबहादुर तामाङले जानकारी दिए। सर्वोच्च अदालतको आदेश आएकै दिन २८ असारमा स्थायी कमिटी बैठक बोलाइएको थियो। तर, ओलीको कार्यव्यस्तताका कारण बैठक स्थगित भएको थियो। त्यसपछि २९ असारमा बोलाएको बैठक पनि स्थगित भएको थियो। यही असार २८ गते सर्वोच्च अदालतले संसद् पुनःस्थापना गरेर आइतबार प्रतिनिधिसभाको बैठकले बोलाउन आदेश दिएको थियो ।"
नेपालको निर्यात खर्ब नाघ्दा व्यापार घाटा १२ खर्ब ६२ अर्ब,"काठमाडौं : नेपालको मालवस्तुको निर्यात एक खर्ब २१ अर्ब २५ करोड पुगेको छ । चालु आर्थिक वर्षको एघार महिनामा कूल वस्तु निर्यात ३७८ प्रतिशतले वृद्धि भई खर्बमाथि पुगेको हो । अघिल्लो वर्षको सोही अवधिमा यस्तो निर्यात ०२ प्रतिशतले वृद्धि भएको थियो । गन्तव्यका आधारमा भारत तथा अन्य मुलुकतर्प क्रमशः ४३३ प्रतिशत र २५९ प्रतिशतले निर्यात वृद्धि भएको छ भने चीनतर्पको निर्यातमा १७४ प्रतिशतले कमी आएको छ । वस्तुगत आधारमा सोयाविन तेल, अलैँची, धागो (पोलिष्टर तथा अन्य), जुटका सामान, ऊनी, गलैँचालगायतका वस्तुको निर्यात बढेको छ भने पामतेल, दाल, जस्तापाता, तार, चोकरलगायतका वस्तुको निर्यात घटेको छ । चालु आवको ११ महिनामा कूल वस्तु आयात २५७ प्रतिशतले वृद्धि भई रु १३ खर्ब ८३ अर्ब ३६ करोड पुगेको छ । अघिल्लो वर्षको सोही अवधिमा यस्तो आयात १५३ प्रतिशतले घटेको थियो । वस्तु आयात गरिने मुलुकका आधारमा भारत, चीन तथा अन्य मुलुकबाट भएको आयात क्रमशः ३२२ प्रतिशत, २४० प्रतिशत र ९९ प्रतिशतले वृद्धि भएको छ । वस्तुगत आधारमा यातायातका साधन तथा पार्टपुर्जा, कच्चा सोयाविन तेल, एमएस बिलेट, चामल, दूरसञ्चारका उपकरण तथा पार्टपुर्जालगायतका वस्तुको आयात बढेको केन्द्रीय बैंकले जनाएको छ । यस्तै हवाईजहाजका पार्टपुर्जा, कच्चा पामतेल, भिडियो, टेलिभिजन तथा पार्टपुर्जा, कोल्डरोल्ड सिट इन्क्वाइल, चाँदीलगायतका वस्तुको आयात घटेको छ । निर्याततर्प तातोपानी, कञ्चनपुर र रसुवा भन्सार कार्यालयबाहेकका नाकाबाट गरिएको निर्यात वृद्धि भएको छ । आयाततर्प तातोपानी र रसुवा भन्सार कार्यालय बाहेकका नाकाबाट भएको आयातमा वृद्धि भएको छ । आर्थिक वर्ष २०७७७८ को एघार महिनामा कूल वस्तु व्यापार घाटा २४६ प्रतिशतले वृद्धि भई रु १२ खर्ब ६२ अर्ब ११ करोड पुगेको छ । अघिल्लो वर्षको सोही अवधिमा यस्तो घाटा १६४ प्रतिशतले घटेको थियो । रासस"
भाडा वृद्धिविरुद्ध आन्दोलन गर्ने पाँच विद्यार्थी संगठनको घोषणा,"काठमाडौं : सार्वजनिक सवारी साधनको भाडा वृद्धिविरुद्ध पाँच विद्यार्थी संगठनले आन्दोलन गर्ने घोषणा गरेका छन्। सार्वजनिक यातायातका साधनमा २८ प्रतिशतसम्म भाडावृद्धि गरिएको विरोधमा आन्दोलनमा गर्ने घोषणा पाँच विद्यार्थी संगठनले बिहीबार गरेका हुन्। अखिल (छैठौं) को कार्यालमा बसेको बैठकले भाडावृद्धि घटाउन आन्दोलनमा जाने निर्णय गरेको हो। पाँच विद्यार्थी संगठनको बैठकपछि जारी गरेको विज्ञप्तिमा भनिएको छ, भाडा वृद्धिको निर्णय तत्काल खारेज नगरिएमा कडा संघर्षमा उत्रिने र त्यसको सम्पूर्ण जिम्मेवार सरकार हुने चेतावनी दिन चाहन्छौं। साउन १ गते यातायात व्यवस्था विभागमा ज्ञापनपत्र पेश गरेपछि आन्दोलनका थप कार्यक्रम घोषणा गरिने बैठकमा सहभागी अनेरास्ववियू (क्रान्तिकारी) का उपाध्यक्ष सुरेन्द्र बस्नेतले जानकारी दिए। त्यसैगरी नेपाल आयल निगमले पेट्रोलियम पदार्थको मूल्यमा एक रुपैयाँ मात्रै घटाएकोमा पाँच विद्यार्थी संगठनले असन्तुष्टि जनाएका छन्। उनीहरूले निगमले २०७१ पछि विद्यार्थी आन्दोलनको मागलाई आंशिक सम्बोधन गर्ने प्रयास गरे पनि त्यो पर्याप्त नभएको बताएका छन्। विद्यार्थी संगठनले निवर्तमान शिक्षामन्त्री कृष्णगोपाल श्रेष्ठले पदबाट बिदा लिँदै गर्दा विदेशी विश्वविद्यालयको सम्बन्धनमा खुलेका कलेजको ठाउँ, नाम र विश्वविद्यालय परिवर्तन गर्ने नाममा रातारात ठूलो आर्थिक चलखेल र अनियमिता गरेको आरोप लगाएका छन् । कांग्रेस निकट नेविसंघ, माओवादी केन्द्र निकट अखिल (क्रान्तिकारी), माधव नेपाल पक्षीय अनेरास्ववियु, जसपा निकट समाजवादी विद्यार्थी युनियन र राष्ट्रिय जनमोर्चा निकट अखिल (छैठौं)ले आन्दोलनको घोषणा गरेका हुन्।"
विराटनगरमा चिया पसलभित्र महिला मृत फेला,"विराटनगर : विराटनगर महानगरपालिका९ स्थित बसपार्कनजिक रहेको एउटा चिया पसलभित्र बिहीबार दिउँसो एक महिला मृत फेला परेकी छन् । विराटनगर१० घर भएकी ४० वर्षीया सीता राजवंशीलाई आफ्नै चिया पसलभित्र मृत फेला पारिएको मोरङ प्रहरी प्रमुख एसपी जनार्दन जिसीले जानकारी दिए । उनका अनुसार दिउँसो १२ बजेतिर पसलभित्र भुइँमा घोप्टो परेको अवस्थामा मृत भेटिएपछि घटनास्थलबाट आवश्यक कानुनी प्रक्रिया पूरा गरेर शव पोस्टमार्टमका लागि कोसी अस्पताल लगिएको छ । प्रहरीका अनुसार राजवंशीको पसल बिहान भने खुला थियो । भित्रबाटै ढोकोको चुक्कुल लगाएको चिया पसलको भुइँमा घोप्टो परेर लडिरहेको अवस्थामा शव भेटिएको हो, जिसीले भने, शव पोस्टमार्टमका लागि अस्पताल लगेर घटनाको अनुसन्धान सुरु गरिएको छ । प्रहरीका अनुसार महिला मृत भेटिएको पसलभित्रको बाँसको बलोमा सल पनि झुण्डिएको अवस्थामा भेटिएको छ । मृत्युको कारण यकिन भइसकेको छैन । सलको पासो लगाएर आत्महत्या गरेको पनि हुनसक्छ, प्रहरी स्रोतले भन्यो, झुण्डिएपछि सलबाट खुस्किएर शव भुइँमा खसेको हुनसक्ने देखिन्छ । तर अनुसन्धान जारी रहेका कारण घटनाका बारेमा यकिन भइसकेको छैन ।"
रुबी भ्याली गाउँपालिकाका कर्मचारीमाथि कुटपिट भएको भन्दै कारवाहीको माग,धादिङ: धादिङको रुबी भ्याली गाउँपालिकामा कार्यरत कर्मचारीमाथि स्थानीयबाट कुटपिट भएको भन्दै कर्मचारीहरुले दोषीमाथि छानविन गरी तत्काल कारवाहीको माग गरेका छन् । रुबी भ्याली गाउँपालिकाका कर्मचारी राजबहादुर तामाङले कार्यालयमा काम गरिरहेको अवस्थामा आफूमाथि वडा नं २ का बासिन्दा च्याङबा भनी चिनिने राकेश तामाङ र वडा नं ३ का बोला तामाङले कुटपिट गरेको आरोप लगाएका छन् । राजबहादुरका अनुसार केही कर्मचारीहरु कोभिड संक्रमणका कारण घरमै रहेकाले सिमित कर्मचारीबाट केही दिनदेखि कार्यालयको कामकाज हुँदैआएको थियो । त्यस्तैमा अचानक कार्यालयमा आएर निज दुई व्यक्तिले कुटपिट गरेको भन्दै पीडितले उजुरी दिएका छन् । उनीहरुको यस्तो गतिविधिले अरु कर्मचारीहरुमा पनि डर उत्पन्न भइ काम गर्ने वातावरण नभएको गुनासो कर्मचारीहरुले गरेका छन् । कर्मचारीहरुले संयुक्त रुपमा विज्ञप्ति निकाल्दै कार्यालयमा छिरेर कुटपिट गर्ने समूहलाई हदैसम्मको कारवाही गर्न माग गरेका छन् । साथै निजहरुलाई कानूनी दायरामा ल्याइ यस्ता घटना फेरि नदोहोर्याउन पनि उनीहरुको माग छ । पीडित कर्मचारीहरुका अनुसार असार २९ गते मंगलबार बिहान ११ बजे कार्यालयमै छिरेर कर्मचारीमाथि कुटपिट गरेका थिए ।
११ महिनामा उपभोक्ता मुद्रास्फिति ४१९ प्रतिशतमा सीमित,"काठमाडौं : चालु आर्थिक वर्षको ११औँ महिनामा उपभोक्ता मुद्रास्फिति ४१९ प्रतिशत रहेको छ । नेपाल राष्ट्र बैंकले बिहीबार सार्वजनिक गरेको विवरणअनुसार २०७७ जेठमा ४५४ प्रतिशत रहेको उपभोक्ता मुद्रास्फिति गत जेठमा ०३५ प्रतिशतले घटेर ४१९ कायम भएको हो । केन्द्रीय बैंकका अनुसार गत जेठ मसान्तमा खाद्य तथा पेय पदार्थ समूहको मुद्रास्फिति ६२२ प्रतिशत र गैरखाद्य तथा सेवा समूहको मुद्रास्फिति २६३ प्रतिशत रहेको छ । २०७७ जेठको तुलनामा २०७८ जेठमा घ्यू तथा तेल, सुर्तीजन्य पदार्थ, गैरमदिराजन्य पेय पदार्थ र यातायात उपसमूहको मूल्यवृद्धि क्रमशः ३०९८ प्रतिशत, ९८४ प्रतिशत, ९८१ प्रतिशत र ९७० प्रतिशत रहेको छ । समीक्षा अवधिमा तराई क्षेत्रमा मूल्यवृद्धि बढी देखिएको छ । बैंकका अनुसार जेठमा काठमाडौं उपत्यकामा ३८७ प्रतिशत मुद्रास्फिति रहँदा तराईमा भने ४४७ प्रतिशत छ । यस्तै पहाडमा ४३२ प्रतिशत र हिमालमा १७२ प्रतिशत मुद्रास्फिति रहेको छ । विसं २०७७ जेठमा यी क्षेत्रमा क्रमशः ४४३ प्रतिशत, ४८६ प्रतिशत, ४१३ प्रतिशत र ४३४ प्रतिशत मुद्रास्फिति थियो ।"
नेपाल र अमेरिकाबीचको मित्रता थप सुदृढ गरिने छः प्रधानमन्त्री देउवा,काठमाडौं : प्रधानमन्त्री शेरबहादुर देउवाले आफ्नो नयाँ कार्यकालमा नेपाल र संयुक्त राज्य अमेरिकाबीचको मित्रता र साझेदारीलाई थप सुदृढ गरिने बताएका छन्। आफ्नो निजी निवास बूढानीलकण्ठमा नेपालका लागि अमेरिकाका राजदूत र्यान्डी बेरीसँगको भेटमा प्रधानमन्त्री देउवाले यस्तो बताएका हुन्। मंगलबार पद तथा गोपनीयताको शपथ लिएका प्रधानमन्त्री देउवालाई राजदूत बेरीले सोही दिन सामाजिक सञ्जालमार्फत बधाए दिएका थिए।
'कोरोना गार्ड प्रयोग नगर्न स्वास्थ्य मन्त्रालयको आग्रह,"काठमाडौं : स्वास्थ्य तथा जनसङ्ख्या मन्त्रालयले कोरोना गार्ड प्रयोग नगर्न आग्रह गरेको छ । मन्त्रालयले सार्वजनिक सूचना जारी गर्दै कोरोना भाइरस रोकथाम र नियन्त्रण गर्ने र निष्प्रभावी बनाउने जनाउँदै बिक्रीमा ल्याइएको कोरोना गार्ड नकिन्न आग्रह गरेको हो । मन्त्रालया सहप्रवक्ता डा समीरकुमार अधिकारीले कोरोना गार्डले कोभिड१९ को रोकथाम र नियन्त्रणमा कुनै काम नगर्ने भएकाले त्यस्ता भ्रमपूर्ण गार्ड नकिन्न आग्रह गरेका हुन्। 'विज्ञापनमा गरिए जस्तो यस्तो यन्त्रले कोभिड१९ भाइरसलाई निष्क्रिय बनाउने वा सो यन्त्रको प्रयोग गरेर मास्क लगाउनु नपर्ने भन्ने कुरा भ्रामक र तथ्यहीन छ,' उनले भने, 'अहिलेसम्म कोभिड१९ लाई यसरी नियन्त्रण गर्ने कुनै प्रविधिको विकास भएको छैन ।' गत वर्ष पनि कोरोनाको भाइरसबाट जोगाउनको लागि भाइरस रिमुभिङ कार्ड प्रयोग गरिएकोमा मन्त्रालयले उक्त कार्ड प्रयोग नगर्न आग्रह गरेको थियो । उक्त कार्डले कोरोना भाइरस सङ्क्रमणबाट नजोगाउने उल्टै मुटु, फोक्सोलगायतमा गम्भीर असर पार्नसक्ने बताइएको थियो । मन्त्रालयले कोरोना भाइरसबाट बच्नका लागि एकमात्र उपाय खोप लगाउने, मास्कको सधैँ प्रयोग गर्ने र स्वास्थ्य सुरक्षाका सबै मापदण्ड लागू गर्ने बताएको छ । यस्तै मन्त्रालयले निषेधाज्ञा खुकुलो भएसँगै सङ्क्रमणको जोखिम बढेकोले स्वास्थ्यका मापदण्ड प्रयोग गर्न सबैलाई आग्रह गरेको छ । मन्त्रालयले सङ्क्रमणबाट बच्न सुरक्षाका सबै उपाय अपनाई व्यापार गर्न समेत आग्रह गरेको छ । रासस"
अष्ट्रेलियाली राजदूत र प्रचण्डबीच भेटवार्ता,काठमाडौं : नेपालका लागि नवनियुक्त अष्ट्रेलियाली राजदूत फेलोसिटी वोल्क र नेकपा (माओवादी केन्द्र) अध्यक्ष पुष्पकमल दाहालबीच शिष्टाचार भेटवार्ता भएको छ। बिहीबार बिहान भेटका क्रममा अध्यक्ष प्रचण्डले नवनियुक्त राजदूत वोल्कलाई स्वागत गरे। अध्यक्षले अष्ट्रेलियासँग नेपालको सम्बन्ध धेरै पुरानो रहेको उल्लेख गर्दै नेपालका लागि पुर्याउँदै आएको सहयोग र सद्भावप्रति अष्ट्रेलिया र त्यहाँका जनतामा कृतज्ञता प्रकट गरे। सो अवसरमा अध्यक्षले राजदूत वोल्कको कार्यकालको सफलताको शुभकामना व्यक्त गरे। भेटवार्ता राजदूत वोल्कले नेपाल र नेपालीलाई अष्ट्रेलियाली जनताले प्यारो मान्ने बताइन्। उनले आफ्नो कार्यकाल सफल बनाउन सहयोगको अपेक्षा पनि गरिन्।
पहिरोले बिहानैदेखि गोरुसिंगे सन्धिखर्क सडक अवरुद्ध,सन्धिखर्क : अविरल वर्षाका कारण पहिरो जाँदा गोरुसिंगे सन्धिखर्क सडक अवरुद्ध बनेको छ। शितगंगा नगरपालिका वडा नम्बर १२ को बसेरीको जंगलमा गएको पहिरोले बिहीबार बिहानदेखि गोरुसिंगे सन्धिखर्क सडक अवरुद्ध बनेको जिल्ला प्रहरी कार्यलय अर्घाखाँचीका प्रहरी नायव उपरीक्षक अम्मर थापाले बताए। सडकमा पहिरो खसेपछि सन्धिखर्कबाट बाहिर जाने र बाहिरबाट सन्धिखर्क आउने गाडीहरु बीच बाटोमै रोकिएका छन्। सडक सुचारु गर्ने कार्य भइरहेको इलाका प्रहरी कार्यालय ठाडाले बताएको छ।
गुल्मीदरबार गाउँपालिका अध्यक्षको निधन,गुल्मी : गुल्मी दरवार गाउँपालिका गुल्मीका अध्यक्ष अशोक कुमार थापाको निधन भएको छ । उपचारका क्रममा काठमाडौंमा उपचाररत ७४ वर्षीय थापाको बिहीबार निधन भएको हो । थापाको लामो समयदेखि फोक्सोमा समस्या भएको गाउँपालिका प्रमुख प्रशासकीय अधिकृत लक्ष्मण पाण्डेले जानकारी दिए । मृतक थापाको शवलाई गुल्मीदरवार गाउँपालिकामा ल्याउने तयारी भएको उनले बताए । थापा स्थानीय तह निर्वाचनमा नेपाली कांग्रेसबाट अध्यक्षमा निर्वाचित भएका हुन् ।
आगामी आर्थिक वर्षका लागि २० देखि ९० प्रतिशतसम्म कर छुटको व्यवस्था,"काठमाडौं : काठमाडौं महानगरपालिकाले कोभिड१९ का कारण आर्थिक क्षेत्रमा परेको असरलाई सुधार गर्न आगामी आर्थिका वर्षका लागि कम्तीमा २० देखि ९० प्रतिशतसम्म कर छुटको व्यवस्था छ। कामपाको नवौं अधिवेशनबाट पारित आर्थिक विधेयक, २०७८ मा कोभिड१९ को प्रभावलाई मध्यनजर गरेर आव ०७६र०७७ देखिका सबै प्रकारका कर बक्यौतामा लाग्ने जरिवानामा छुटको व्यवस्था गरिएको छ। कामपा राजस्व विभागका प्रमुख डा शिवराज अधिकारीले कोभिड१९ को प्रभावले होटल तथा पर्यटन क्षेत्रमा पर्न गएको असरलाई मध्यनजर गरेर आर्थिक वर्ष ०७८र०७९ को सम्पत्ति करमा थप ८० प्रतिशत छुट दिने र सबै करदाताका लागि २०७८ पुस मसान्तसम्म सम्पत्ति कर चुक्ता गरेमा १० प्रतिशत छुट दिने व्यवस्था गरिएको बताए। यसैगरी घरधनीले बुझाउनुपर्ने बहाल कर रकमको १० प्रतिशत वा रु २५ हजारमध्ये जुन रकम कम हुन्छ सो रकम छुट हुनेछ। कामपा क्षेत्रभित्र व्यवसाय सञ्चालन गर्ने व्यवसायीले आफ्नो प्रयोजनका लागि सञ्चालन गरेको शौचालय सर्वसाधारणलाई निःशुल्क प्रयोग गर्न दिए व्यवसाय करमा ५० प्रतिशत छुट दिइनेछ। भीड हुने ठाउँ पहिचान गरेर महानगर र सेवा दिनेबीच सम्झौता भएपछि यसैका आधारमा छुट हुने व्यवस्था पनि कामपाले गरेको छ। कुनै सेवाका लागि सेवाग्राहीले शुल्क दस्तुर तिरेको तर कुनै कारणले काम हुन नसकेको अवस्थामा पाँच वर्षभित्र त्यस्तो शुल्कबाट सेवा लिने बेलाको शुल्कमा पहिले तिरेको शुल्क समायोजन हुने व्यवस्था गरिएको छ। सेवा लिनु नपर्ने भए शुल्क तिरेको तीन वर्षभित्र १५ प्रतिशत सेवा शुल्क कटाएर बाँकी रकम फिर्ता हुनेछ। कामपाले विगतबाट लिइँदै आएको करको दरमा वृद्धि नगरे पनि केही शीर्षक भने थपेको छ। राजस्व सङ्कलन कार्यलाई छिटो र प्रभावकारी बनाउनका लागि कामपाले गत असोज १ गतेदेखि कर सङ्कलन कार्य अनलाइन माध्यमबाट गर्दै आएको छ। कामपाले आव ०७८र०७९ का लागि रु १८ अर्ब ९५ करोड ७७ लाख १२ हजारको बजेट ल्याएको छ। बजेटमा कार्यालय सञ्चालन तथा प्रशासनिक क्षेत्रतर्फ रु तीन अर्ब ७५ करोड ७७ लाख, आर्थिक विकास क्षेत्रतर्फ रु ५५ करोड, सामाजिक विकासतर्फ रु दुई अर्ब ७० करोड, पूर्वाधार विकासतर्फ रु १० अर्ब ८० करोड र सुशासन तथा अन्तरसम्बन्धित क्षेत्रतर्फ रु एक अर्ब १५ करोड विनियोजना गरिएको छ। यही असार २५ गते नगरसभाबाट बजेट पास भएको हो।"
कोटेश्वरमा नेपाल र विप्लवबीच भेटवार्ता,"काठमाडौं : नेकपा एमालेका वरिष्ठ नेता माधवकुमार नेपाल र नेपाल कम्युनिस्ट पार्टीका महासचिव नेत्रविक्रम चन्द विप्लवबीच भेटवार्ता भएको छ। नेपाललाई भेट्न विप्लवसँगै नेकपाका स्थायी कमिटी सदस्य धर्मेन्द्र बाँस्तोला केही सहयोगीका साथ बिहीबार कोटेश्वर पुगेका हुन्। उनीहरुबीच एकिकृत कम्युनिष्ट पार्टी निर्माणबारे छलफल भएको बताइएको छ। केपी ओली नेतृत्वको सरकारले प्रतिबन्ध लगाएको विप्लव समूहलाई ओली सरकारले नै शान्तिपूर्ण राजनीतिमा ल्याएको हो। ओलीसँग विप्लव समूहले आफ्ना नेता कार्यकर्तामा लागेको मुद्दा फिर्ता र बन्दी रिहाइलगायत तीन बुँदे माग राखेको थियो। तर, ओलीले सम्झौताअनुसार सबै विषयबस्तु कार्यान्वयन नगरेको भन्दै विप्लवले आपत्ति जनाउँदै आएका छन्। यस अगाडि बुधबार नेकपा (माओवादी केन्द्र)का अध्यक्ष पुष्पकमल दाहाल प्रचण्ड र नेपाल कम्युनिस्ट पार्टीका महासचिव नेत्रविक्रम चन्द विप्लवबीच भेटवार्ता भएको थियो। प्रचण्ड र विप्लवको भेटमा पूर्व माओवादी घटक एकताको विषयमा छलफल भएको स्रोतको दाबी । प्रचण्ड निकट स्रोतका अनुसार कम्युनिस्ट ध्रुविकृत गर्ने विषयमा प्रचण्ड र विप्लवबीच कुराकानी भएको हो। कोटेश्वरमा प्रचण्ड, नेपाल र विप्लवबीच भेटवार्ता"
अध्यादेशबाट बजेट ल्याउने तयारीमा कर्णाली प्रदेश,"सुर्खेत : कर्णालीमा प्रदेशसभाको बजेट अधिवेशन मध्यरातमा अन्त्य गरिएको छ। प्रदेश सरकारको सिफारिसमा प्रदेश प्रमुख गोविन्दप्रसाद कलौनीले बुधबार राती १२ बजेबाट संसद अधिवेशन अन्त्य गरेका हुन्। प्रदेश संसदको आठौं अर्थात बजेट अधिवेशन बजेटमाथि छलफल नै नगरी अन्त्य भएको हो। बजेट अधिवेशन अन्त्य भएसँगै अब प्रदेश सरकारले आगामी आर्थिक वर्षको बजेट अध्यादेशबाट ल्याउने तयारी गरेको छ। असार १ गते संसदमा प्रस्तुत गरिएको बजेटमाथि छलफल नै हुन नपाएपछि अधिवेशन अन्त्य गरिएको प्रदेश सरकारले जनाएको छ। एमालेको लगातार अवरोधका कारण बजेटमाथि छलफल हुन नसकेको र बजेट पारित हुने अवस्था नभएपछि प्रदेश सरकारले अधिवेशन अन्त्य गरेर बजेट अध्यादेशबाट ल्याउनुपर्ने बाध्यात्मक अवस्था आएको जनाएको छ। कर्णालीमा एमालेभित्र अध्यक्ष केपी शर्मा ओली र नेता माधव नेपाल पक्षबीच विवाद छ। यही विवादका कारण ओली पक्ष प्रतिपक्षमा छ भने नेपाल पक्ष सरकारमा सहभागी छ। एमालेभित्रको यही विवादको असर संसदमा पनि परेको हो। एमालेका तर्फबाट फ्लोरक्रस गरेर मुख्यमन्त्री महेन्द्रबहादुर शाहीलाई विश्वासको मत दिने सांसदहरु अम्मरबहादुर थापा, कुर्मराज शाही र नन्दसिंह बुढा हाल सरकारमा सहभागी छन्। उनीहरुलाई मन्त्रीबाट हटाउनुपर्ने माग राख्दै एमाले संसदीय दलले एक महिनासम्म संसद बैठक चल्न दिएन। जसले गर्दा सरकारले संसदमा पेश गरेको बजेटमाथि छलफल नै हुन पाएन। नयाँ आर्थिक वर्ष सुरु हुन एकदिन मात्र बाँकी रहँदा संसदबाट बजेट पारित हुने अवस्था नरहेपछि बजेट अधिवेशन नै अन्त्य गर्नु परेको सरकारी पक्षको दाबी छ। माओवादी संसदीय दलका सचेतक ठम्मर विष्टले साउन १ गतेबाट नयाँ बजेट कार्यान्वयन गर्नुपर्ने बाध्यता भएकाले यो कदम चालिएको बताए। अब अध्यादेशबाट बजेट ल्याएर कार्यान्वयनमा जाने सरकारी तयारी छ। तर एमालेले भने रातारात संसद अधिवेशन अन्त्य गर्नु दुर्भाग्यपूर्ण भनेको छ। एमाले सांसद दल रावलले सरकार निरकुंश शैलीमा अगाडि बढेको आरोप लगाए। संसदमा बजेट प्रस्तुत भएयता एमालेको अवरोधका कारण १० वटा बैठक स्थगित भएका छन्। बैठक नै चल्न नसकेपछि संसद अधिवेशन नै अन्त्य गरिएको छ।"
"भक्तपुरमा थप ७,७९७ जनाले लगाए कोरोना खोप","भक्तपुर: भक्तपुरका थप ७ हजार ७९७ जनाले कोरोना भाइरसविरुद्धको खोप लिएका छन् । बुधबारदेखि सुरु भएको खोप कार्यक्रमअन्तर्गत भक्तपुरका ५५ देखि ५९ वर्ष उमेर समूहका उक्त संख्याले भेरोसेल खोपको पहिलो मात्रा लिएका हुन् । स्वास्थ्य कार्यालय भक्तपुरका अनुसार ३ हजार ९९३ जना महिला र ३ हजार ८०४ जना पुरुष गरी ७ हजार ७९७ जनाले भेरोसेल खोपको पहिलो मात्रा लिएका छन् । कार्यालयका प्रमुख कृष्ण मिजारले भक्तपुरका ४ नपाका ३८ वटा वडास्थित खोप केन्द्र बिहीबार पनि खोप दिइरहेको जानकारी दिए । बुधबार सूर्यविनायक नपाले एकहजार ५६८ जना महिला र एकहजार ५०४ जना पुरुष गरी ३ हजार ७२ जनालाई खोप दिएको छ ।भक्तपुर नपाले एकहजार ३९६ जना महिला र एकहजार ३५२ जना पुरुष गरी २ हजार ७४८ जनालाई खोप दिँदा चाँगुनारायण नपाले ८०९ जना महिला र ७५२ जना पुरुष गरी एकहजार ५६१ जनालाई पहिलो मात्राको खोप दिएको छ । मध्यपुर थिमि नपाले २२० महिला र १९६ पुरुष गरी ४१६ जनालाई मात्रै खोप दिएको छ । नपाले पहिलो दिन नेपाल कोरिया मैत्री नगरपालिका अस्पतालबाट मात्रै खोप दिएको थियो । पहिलेजस्तो वडा वडाबाट खोप नदिएपछि स्थानीयले आक्रोश पोखेका थिए । जनप्रतिनिधिहरुले समेत पहिले जस्तै वडा वडाबाटै खोप दिन माग गर्दा पनि नगरको स्वास्थ्य शाखाले नसुनेको एक वडा अध्यक्षले गुनासो गरे । नेपाल कोरिया मैत्री नगरपालिका अस्पतालमा खोप लगाउने सर्वसाधारणको भीड बढेपछि उल्टै कोरोना संक्रमण फैलिने सम्भावना बढेपछि बिहीबार नपाका ९ वटा वडामा समेत खोप केन्द्र तोकी खोप दिने कार्य भइरहेको नपाका प्रवक्ता वडा नं २ का अध्यक्ष राम थापामगरले जानकारी दिए ।यससँगै अहिलेसम्म भक्तपुरका ६९ हजार ५९७ जनाले कोरोना भाइरसविरुद्धको खोप पाएका छन् । यसअघि भक्तपुरका ६१ हजार ८०० जनाले कोरोना भाइरसविरुद्धको खोपको पूर्ण मात्रा लिइसकेका छन् ।स्वास्थ्य कार्यालय भक्तपुरका ६० देखि ६४ वर्ष उमेर समूहका १३ हजार ७७८ जना र १८ वर्षमाथिका ४८ हजार २२ जनाले भेरोसेल खोपको पूरा मात्रा लिइसकेका छन् । कार्यालयका प्रमुख मिजारले भक्तपुरबाट कोभिड १९ विरुद्ध अग्रपंक्तिमा रहेर काम गर्ने चिकित्सक तथा स्वास्थ्यकर्मी, सुरक्षाकर्मी, सञ्चारकर्मी, सरकारी कर्मचारी, बैंक तथा वित्तीय संस्था र नेपाल विद्युत प्राधिकरण तथा नेपाल टेलिकमका कर्मचारी गरी ५ हजार ५७५ जनाले कोभिशिल्ड खोपको पूरा मात्रा लगाइसकेका छन् । तर कोभिशिल्ड खोपकै पहिलो मात्रा लिएका ७४ वर्षमाथिका ५ हजार ८२७ भक्तपुरवासीले दोस्रो मात्रा लगाउन पाएका छैनन् । भक्तपुरमा हालसम्म २२ हजार ६६७ जनामा कोरोना भाइरस संक्रमण पुष्टि भइसकेको छ । जसमा २१ हजार ७८८ जना डिस्चार्ज हुँदा १९४ पुरुष र १०६ महिला गरी ३०० जना संक्रमितको मृत्यु भइसकेको छ । भक्तपुरमा अझै ५७९ जना सक्रिय संक्रमित रहेका छन् ।"
लथालिंग मैथिली विभाग,"जनकपुरधाम : नेपालीपछि दोस्रो बढी बोलिने भाषा हो मैथिली । तर, यही भाषा पठनपाठन गराउने मैथिली केन्द्रीय विभाग लथालिंग छ। त्रिभुवन विश्वविद्यालयअन्तर्गतको यो विभागले कोरोना महामारीका बेला अनलाइन कक्षा सञ्चालनका लागि ३ लाख ५४ हजारको सरसामान खरिद गयो । तर, दक्ष शिक्षकको अभावमा ती सबै सामान त्यत्तिकै थन्किएका छन् । अनलाइन कक्षा अझै सञ्चालन हुन सकेको छैन । गत असोजमै खरिद गरिएका ती सामान दक्ष जनशक्ति अभावमा थन्क्याएर राख्नुपरेको लेखापाल सञ्जीव दासले बताए। गत वर्षदेखि नै भौतिक रूपमा कक्षा सञ्चालन हुन नसकेपछि त्रिभुवन विश्व विद्यालयले विभागलाई ७ लाख रुपैयाँ अनलाइन कक्षा सञ्चालनका लागि उपलब्ध गराएको थियो । उक्त बजेटबाट ल्यापटप, मोबाइल, क्यामेरा, क्यामेरा स्टेन्ड, मिनि स्पीकर, वायरलेस हेडफोन, प्रोजेक्टर, इन्भर्टर र बेट्रीसहितका सामान खरिद गरिएको लेखापाल दासले सुनाए। तर, अनलाइन कक्षा चलाउन सक्ने शिक्षक नै नभएपछि ती सामान त्यत्तिकै राखिएको हो । अनलाइन कक्षा सञ्चालनका लागि सबै शिक्षकहरु दक्ष छैनन्, विभागका उपप्राध्यापक रुपेश सिंहले भने, पहिला शिक्षकहरुलाई प्रविधि प्रयोगका विषयमा तालिम दिनुपर्छ । त्यसपछि मात्रै अनलाइन कक्ष सञ्चालनमा आउन सक्छ । स्नातक र स्नातकोत्तर गरी दुई तहमा ३० विद्यार्थी अध्ययनरत छन्। रामसागर रामस्वरूप बहुमुुखी क्याम्पस हाताभित्र सञ्चालित विभागमा प्रमुख पनि छैन । विभागकी प्रमुख श्यामा महतोको कार्यकाल समाप्त भइसकेपछि नयाँ नियुक्ति हुन नसकेको हो । विभागमा २ कर्मचारी र ५ शिक्षक कार्यरत छन् । अधिकांश शिक्षकले घरमै बसेर तलब खाने गरेको हुँदा महामारीभन्दा पहिला पनि कक्षा सञ्चालन हुँदैनथ्यो । दुईवटा कोठामा मात्रै सीमित रहेको विभाग सञ्चालनकै लागि विश्वविद्यालयले प्रतिमहिना २० लाख रुपैयाँ खर्च गर्दै आएको छ।"
सिद्धान्तविहीन राजनीति !,"के मानिस वादबिना बाँच्न सक्दैन ? स्वतन्त्र रूपमा बाँच्न न कुनै शास्त्र चाहिन्छ, न कुनै सिद्धान्त नै भनिन्छ, सिद्धान्तबिनाको राजनीति र नैतिकताबिनाको व्यापार काम लाग्दैन। तर मानव जातिको पाँच हजार वर्षको इतिहासमा मानिसलाई जुन चिजले सबैभन्दा बढी पीडित बनाएको छ, त्यो हो वाद वा सिद्धान्त। समाजवाद, साम्यवाद, पुँजीवाद, फाँसीवाद, गान्धीवाद। मानिसलाई वादहरूले सबैभन्दा बढी पीडित र अशान्त बनाएका छन्। मानव इतिहासमा जति पनि युद्ध भएका छन्, जति पनि हिंसा भएका छन्, ती सबै वादहरूकै वरिपरि घटित छन्। वादहरू फेरिँदै गएका छन् तर नयाँवादले पुरानो रोगको ठाउँ लिइरहेका छन्। मानिस पनि त्यसैलाई सत्य ठानी मुर्दा बोक्नेले कुम फेरेजस्तै वाद फेरिरहेको छ, सिद्धान्त फेरिरहेको छ। मानौं सिद्धान्तबाहिर जीवन नै छैन। सन् १९१७ देखि रुसमा पुरानावादहरू सबै समाप्त भए। पुराना देवीदेवताहरू विदावारी भए। तर नयाँ देवीदेवताहरू जन्मिए। नयाँ धर्म जन्मियोे। अहिले त्यहाँको क्रेम्लिन मक्का मदिनाभन्दा के कम छ र ? त्यो नयाँ तीर्थ हो, जहाँ पूजाका फूल चढाउन संसारका साम्यवादीहरू भेला हुन्छन्। मूर्तिहरू हटे, जिजसका गिर्जाघरहरू हराए। तर लेनिनका मूर्तिहरूक्रेम्लिनको चौबाटोमा राखिएको छ। त्यसको पनि पूजा हुने गर्छ, समाजवादी तरिकाले। हामी जति जति वाद थोपर्छौं, उति नै मानिसको चेतना मर्दछ। वादको जति ठूलो रूपरेखा हुन्छ, त्यति नै मानिसभित्रको स्वतन्त्रता समाप्त हुन्छ। वादले मानिसलाई चेतनाशून्य बनाइदिन्छ। हरेक कुराको व्याख्या हामीभित्र थोपरिएको विचारको साँघुरो घेराभित्र हुन्छ।नयाँ चिन्तनका लागि खाली दिमाग हुनुपर्छ। भरिएको दिमागले नयाँ सोच्नै सक्दैन। हामीले त्यसै दिन हाम्रो स्वतन्त्रता र व्यक्तित्व गुमाइसकेका हुन्छौं, जुन दिन कुनै विचारका रूपरेखाले हामीलाई चारैतिरबाट अठ्याउँछन्। फलामका कारागार त देखिन्छन् तर विचारका कारागार देखिँदैनन्। अनि जुन कारागार त्यति देखिँदैनन् ती त्यति नै खतरनाक हुन्छन्। हामीयी नदेखिने कारागारका कैदी हौं। सिद्धान्त झुट हो वाद एउटा पागलपन हो, जसले जमिन र जनताको भागवण्डा गर्छ। मानिसलाई कित्ताकित्तामा बाँड्ने सबैभन्दा सुविधायुक्त जुक्ति वाद नै हो। तर बाँडिन हुन्न र विशुद्ध मानिस भएर बाँच्नुपर्छ भन्ने चेतना हामीमा कहिले आउला ? विशुद्ध मानिस भएर बाँच्न दिइनुपर्छ। मानिसजस्तो छ त्यस्तै बाँच्न दिइनु पर्छ। हरेक वादभित्र एउटा ठूलो नर्क लुकेको हुन्छ। भित्र एक थोक छ, बाहिर अर्कै। हरेक वाद जिउँदो झुट हो। किनकि अर्को वादका लागि हरेक वाद झुटा हुन्छन्। समाजवादीले जहिले पनि पुँजीवादलाई असत्य देख्छ भने पुँजीवादीले समाजवादलाई पनि त्यस्तै। हरेक सिद्धान्तले एउटा संगठन निर्माण गर्छ। त्यहाँ कुनै विचार संगठन बन्दछ। संगठन हुँदा कोही पदमा पुग्छ। कोही मालिक बन्छ, कोही अधिनायक। कसैले आज्ञा दिन्छ। त्यही संगठनको भरमा मुठ्ठीभर मानिस शक्तिशाली हुन्छन्। भीड जम्मा हुन्छ। धन बटुलिन्छ। भीड सधैं परम्परागत नै हुन्छ। भीड सधैं ज्यूहजुरकै हुन्छ। हामीले क्रान्ति गर्नु छ भन्यौं भीड जम्मा गर्यौ क्रान्तिको नाटक पनि गर्यौं। क्रान्ति सम्पन्न नहँुदासम्म केही हुदै छ जस्तो लाग्यो तर क्रान्ति सम्पन्न भएपछि सबै व्यर्थ। क्रान्तिका नायकहरू हामी सबै फेर्छौं भन्छन्। तर केही फेरिँदैन। एउटा साम्यवादी पनि अरबपति हुनसक्छ। उसले के भन्छ भने जब समाज फेरिन्छ, सबैका सम्पत्ति बाँडिएलान् अनि मेरो पनि बाँडिन्छ। मैले मात्र किन फिक्री गर्नुपर्छ र ? नाइँ भन्नु विद्रोह हो।व्यक्तित्वको जन्म त नाइँ भन्न सक्दा मात्र हुन्छ। नाइँ भन्नु साहसिक काम हो। नाइँ भन्न त अलिकति बुद्धि, अलिकति सुझबुझ र अलिकति विचार पनि पनि चाहिन्छ। हुन्छ भन्न यी कुरा आवश्यक छैनन्। नाइँबाट कुराको सुरुवात हुन्छ। रुसमा सन् १९१७को क्रान्ति असफल भयो किनभने एउटा जारलाई मारेर त्यहाँ अर्को जारलाई उभ्याइयो। नाम मात्र फेरियो, त्यहाँ स्टालिन आयो। ऊ दोस्रो जार हो। स्टालिनले जीवन कालमा एक करोड मानिसको हत्या गर्यो। सबै जारहरू मिलेर पनि यति धेरै मानिसको हत्या गरिएको थिएन। हिटलर समाजवादी थियो। उसको पार्टीको नाम थियो, नेस्नलिस्ट सोसलिस्ट पार्टी। हिटलरले जे गर्यो उसले त्यसो गर्ला भनेर कसैले सोचेका पनि थिएनन्। त्यसैले क्रान्ति भएता पनि त्यसभन्दा माथि जार बस्दछ। नाम फेरिन्छ, झन्डा फेरिन्छ, सत्तामा बस्नेहरू पनि फेरिन्छन् तर उनीहरूका आधारभूत चरित्र फेरिँदैनन्। हाम्रो देशमा पनि थुप्रैपटक क्रान्ति भए। थुप्रै जनताले बलिदानी गरे। रगत र पसिना बगाए। घाइते अपांग भए। आखिर जनताले के पाए ? उही पीडा, उही व्यथा, उही निराशा र उही ताडना। त्यो क्रान्तिले एउटाका ठाउँमा अर्कोलाई उभ्याइदियो। २००७सालको क्रान्तिले राणाको ठाउँमा कांग्रेसलाई उभ्यायो। २०४६ सालको आन्दोलनले पञ्चायतको ठाउँमा दललाई उभ्यायो। त्यसपछिको क्रान्तिले राजाको ठाउँमा राष्ट्रपतिलाई। बस। सिद्धान्तले बुद्धु जन्माउँछ रुसको क्रान्तिले अर्को जार जन्माउन खोजेको हो, पुटिन ? जुन जीवनभर सत्तामा रमाइरहन चाहन्छन् ? यसो किन भइरहेको छ ? सिद्धान्तले क्रान्तिको खोजी गर्छ।क्रान्तिले भीड जम्मा गर्छ। भीडले ज्यूहजुरवाला जन्माउँछ। त्यही ज्यूहजुरवालाले एउटालाई सर्वसत्तावादी बनाइरहेको हुन्छ। अर्कोलाई अधिनायकवादी। जबसम्म समाजका प्रत्येक कुरामा ज्यूहजुर चलिरहन्छ, तबसम्म नयाँ राजा या नयाँ जार जन्मिरहन्छन्।व्यक्तित्वको जन्म त नाइँ भन्न सक्दा मात्र हुन्छ। नाइँ भन्नु विद्रोह हो। नाइँ भन्नु साहसिक काम हो। नाइँ भन्न त अलिकति बुद्धि, अलिकति सुझबुझ र अलिकति विचार पनि पनि चाहिन्छ। हुन्छ भन्न यी कुरा आवश्यक छैनन्। नाइँबाट कुराको सुरुवात हुन्छ। कुरा टुंगिँदैन। तर हसबाट कुराको अन्त्य हुन्छ। त्यसैले यी वाद र सिद्धान्तले हामीलाई आज्ञाकारी बनाएसँगै हामी बुद्धु सावित भएका छौं। सिद्धान्तवादीको मानसिक घर असाध्य साँघुरो हुन्छ। यिनीहरूले सन्तानलाई भौतिक रूपमा विकसित भएको देख्न चाहन्छन् तर मानसिक रूपमा विकसित भएको देख्न चाहँदैनन्। आफ्नो एक तले घरमा सन्तानले अर्को तला थप्यो भने स्यावास भन्छन् तर कृष्णको विषयमा, जिससको विषयमा, माक्र्सको विषयमा सन्तानले एक कुरा थपेको देख्नै चाहँदैनन्। त्यसैले सिद्धान्तवादीहरू आज्ञाकारी र बुद्धु भीड चाहन्छन्, विवेकी र जागृत व्यक्तित्व होइन। किनकि बुद्धिमान् कार्यकर्ताले आफ्नो नेतालाई मूर्ख सावित गरिदिन सक्छ। बुद्धिमान् चेलाले आफ्नो गुरुलाई बुद्धु सावित गरिदिन सक्छ। बुद्धिमान्ले उनीहरूको अहंकारमा चोट पुर्याउन सक्छ। त्यसैले हजारौं वर्षदेखि वादको नाममा सिद्धान्तको नाममा अघिल्लो पुस्ताले आज्ञाकारी पुस्ता नै निर्माण गर्न खोजिरहेको छ। त्यसलाई उसले अनुशासन भनोस् या आज्ञाकारितता, प्रयोजन एउटै हो। त्यो के हो भने, विद्रोह हुनु हँुदैन। उनीहरू आफ्नोविरुद्ध विद्रोह चाहँदैनन्, बरु अन्धभक्तता चाहन्छन्। सर्वस्वीकार्य जमात चाहन्छन्। त्यसैले सबै सत्ताधारीहरूलाई चाहे पुँजीवादी होस्, चाहे समाजवादी होस्,ज्यूहजुरको समूह चाहिन्छ। ज्यूहजुरको समूह आफ्नो इच्छामा कहिल्यै बाँच्दैन। ऊ त अरूकै इच्छा र अरूकै विचारमा बाँच्दछ। अरूकै हितका लागि बाँच्दछ। सिद्धान्त होइन विद्रोह के मानिस वादबिना बाँच्न सक्दैन ?यो निष्कर्ष निकाल्न सकिन्छ कि मानिस वादबिना पनि बाँच्न सक्छ। स्वतन्त्र रूपमा बाँच्नन कुनै शास्त्र चाहिन्छ, न कुनै सिद्धान्त। न कुनै विचार वा सम्प्रदाय नै। वास्तवमा विचारको पकड जति बलियो हुन्छ, मानिस त्यति नै कमजोर हुन्छ। त्यसैले आजको सय वर्षपछि त मानिस चाहेर पनि वादमा बाँच्नेवाला छैन। किनकि वादकै कारणले आफू कमजोर भएको थाहा पायो भने कुन मूर्खले वादलाई समाइरहला र ? आशा गरौं, वादको जञ्जीरबाट मानिस पक्कै निस्केको हुनेछ। अब यो समाजमाक्रान्ति हँुदैन, विद्रोह गर्नुपर्छ। विद्रोहको अर्थ जसलाई जुन कुरा गलत लाग्छ, ऊ तुरुन्त त्यसबाट अलग हुनु हो। विद्रोह व्यक्तिगत हुन्छ। यो अवधारणा त्यत्तिकै बलियो पनि छ। किनभने कुनै पनि कुरा गलत छ भने म किन त्यसबाट बाहिर नआउने ? समाजवादीको भाषामा सम्पत्ति थुपार्नु गलत हो भने म किन थुपारेर बस्ने ? म यसबाट बाहिर निस्किन्छु समाजले जेसुकै गरोस्। जतिखेर समाज फेरिएला फेरिएला। विद्रोहको अर्थ आफैं फेरिनु हो।हरेक विकृतिबाट बाहिर निस्किनु हो। यो नितान्त व्यक्तिगत कुरा हो। विद्रोहका लागि संगठन पनि आवश्यक पर्दैन, सिद्धान्त पनि। यदि मानिसमा विद्रोही चेतना आइदिने हो भने यसले सयौंक्रान्तिले पूरा गर्न नसकेका अथाह कार्यभार एकैचोटी सम्पन्न गर्न सक्छ। आज हाम्रो पहिलो विद्रोह केमा हुनुपर्छ भने हामी मानिसझैं बाँच्न चाहन्छौं। हामी न हिन्दू हुनेछौं न मुस्लिम। त्यस्तै न समाजवादी हुनेछौं न पुँजीवादी। हामी सोझै विशुद्ध मानिसझंै बाँच्न कोसिस गर्नुपर्छ। तर समाजलाई मानिस मानिस मात्र हुन्छ कि भन्नेमा आपत्ति छ। किनकि यो समाज एउटा बालकलाई जन्मजात पुँजीवादी, समाजवादी, हिन्दू, बौद्धिष्ट, मुस्लिम या यस्तै केही बनाउन चाहन्छ। एउटा बालकलाई जन्मजात हिन्दू, मुस्लिम, समाजवादी या पूँजीवादी बनाउनु जस्तो ठूलो हिंसा अरू के होला ?आजको आवश्यकत्ता सिद्धान्तवादिता होइन, सहज जीवन हो। तर सहज हुन साह्रै गाह्रो छ। किनकि हामी कति असहज भएका छौं र अभिनयको कति लामो यात्रा गरेका छौं भने हाम्रो सत्यता प्रकट हुने ठाउँमा फर्किन गाह्रो छ। पुँजीजादी र समाजवादीले हामीलाई हिँडाएको बाटो त्यही नै हो, जहाँ वास्तविक पुँजीवाद र समाजवादसम्म यिनीहरू स्वयम् कहिल्यै फर्कने छैनन्। तर हामी जन्मजात रूपमा यो या त्यो वादमा बाँधेर बन्धक बनाइएका छौं। त्यसैलाई सच्चा जीवन ठानेर हामी बाँचिरहेका छौं। हामीले नबुझेको एउटा तथ्य के हो भने गलत सिद्धान्तलाई सयौं वर्षसम्म दोहोर्याइरहने हो भने सिद्धान्त नै गलत छ भन्ने कुरा हामी बिर्सिन्छौँ। पछि यो लाग्छ कि मानिस नै गलत छ। किनकि उसले ती सिद्धान्तलाई पुरा गर्न सकेको छैन।सिद्धान्तवादी र सिद्धान्तप्रेमी समाजमा एउटा प्रश्न उठाउनु पर्छ। त्यस प्रश्नको उत्तरमा भविष्यका लागि ठूलो संकेत पाउन सकियोस्। मानव समाजलाई स्वतन्त्र बनाउन सकियोस्। प्रत्येक मस्तिष्क खाली र खुला बनाउन सकियोस्। जुन मस्तिष्कले खण्डीकृत र ध्रुवीकृत भएको समाजलाई एकतावद्ध गरी समानता, भातृत्व र समाजिक न्यायको वकालत गर्न सकोस्।"
"उपत्यकाका सिडिओहरूको बैठक बस्दै, लामो दुरीका सवारी संचालनबारे निर्णय हुने",काठमाडौं : निषेधज्ञाबारे थप छलफल गर्न काठमाडौं उपत्यकाका प्रमुख जिल्ला अधिकारीहरूको बैठक बस्दैछ। बैठक अपरान्ह ५ बजे बस्ने जनाइएको छ। बैठकमा लामो दूरीका बस संचालनबारे छलफल हुनेछ। स्वास्थ्य मापदण्ड अपनाएर लामो दुरीका सवारी साधन जोरबिजोर प्रणालीका आधारमा संचालनबारे प्रजिअहरुबीच छलफल भइरहेको र आजको बैठकले यसबारे ठोष निर्णय गर्नेछ। काठमाडौं उपत्यकाको हकमा भने सार्वजनिक यातायातका साधनमा यसअघि लगाइएको जोरबिजोर प्रणाली हटाइसकेको छ। काठमाडौं उपत्यकामा १६ वैशाखदेखि जारी निषेधाज्ञा आज सकिदैछ।
"कोटेश्वरमा प्रचण्ड, नेपाल र विप्लवबीच भेटवार्ता","काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्ड, नेकपा एमालेका वरिष्ठ नेता माधवकुमार नेपाल र नेपाल कम्युनिस्ट पार्टीका महासचिव नेत्रविक्रम चन्द विप्लवबीच भेटवार्ता भएको छ। बिहीबार बिहान विप्लव र नेपालबीच भेट भइरहेको समयमा माओवादी केन्द्रका अध्यक्ष प्रचण्ड पुगेपछि तीन शीर्ष नेताहरुको छलफल भएको हो। कोटेश्वरमा नेताहरुबीच समसामयिक राजनीतिक विषयबस्तुमा केन्द्रित रहेर छलफल गरेको प्रचण्डका प्रेस सल्लाहकार विष्णु सापकोटा 'जुगल'ले जानकारी दिए। उनीहरुबीच एकिकृत कम्युनिष्ट पार्टी निर्माणबारे छलफल भएको बताइएको छ। विप्लवको साथमा स्थायी कमिटी सदस्य धर्मेन्द्र बाँस्तोला केही सहयोगीका साथ बिहीबार कोटेश्वर पुगेका हुन्। तस्बिर सार्वजनिक गर्दै जुगलले लेखेका छन्, कोटेश्वर, तस्वीर आफैँ बोल्दैन र ? केपी ओली नेतृत्वको सरकारले प्रतिबन्ध लगाएको विप्लव समूहलाई ओली सरकारले नै शान्तिपूर्ण राजनीतिमा ल्याएको हो। ओलीसँग विप्लव समूहले आफ्ना नेता कार्यकर्तामा लागेको मुद्दा फिर्ता र बन्दी रिहाइलगायत तीन बुँदे माग राखेको थियो। यस अगाडि बुधबार नेकपा (माओवादी केन्द्र)का अध्यक्ष पुष्पकमल दाहाल प्रचण्ड र नेपाल कम्युनिस्ट पार्टीका महासचिव नेत्रविक्रम चन्द विप्लवबीच भेटवार्ता भएको थियो। प्रचण्ड र विप्लवको भेटमा पूर्व माओवादी घटक एकताको विषयमा छलफल भएको स्रोतको दाबी छ।"
प्रधानमन्त्री देउवाले बोलाए मन्त्रिपरिषद् बैठक,"काठमाडौं : प्रधानमन्त्री शेरबहादुर देउवाले मन्त्रिपरिषद् बैठक बोलाएका छन्। देउवाले प्रधानमन्त्री तथा मन्त्रिपरिषद्को कार्यालय सिंहदरबारमा दिउँसो २ बजेका लागि मन्त्रिपरिषद् बैठक बोलाएको एक मन्त्री जानकारी दिए। बैठकले केही महत्वपूर्ण निर्णय गर्ने जानकारी दिइएको छ। मन्त्रिपरिषद्को बैठक बस्ने भएपछि आज बस्ने भनिएको नेपाली कांग्रेसको पदाधिकारी तथा पूर्व पदाधिकारीको बैठक स्थगित भएको छ। १४ औैं महाधिवेशन र समसामयिक राजनीतिमा छलफल गर्न भन्दै आज दिउँसो पदाधिकारी बैठक बोलाइएको थियो। देउवा नेतृत्वको पहिलो मन्त्रिपरिषद् बैठकले चैत महिनाभित्र सबै नेपालीलाई कोरोना भाइरस (कोभिड१९) विरुद्धको खोप लगाउने निर्णय गरेको थियो। कानुनमन्त्री ज्ञानेन्द्रबहादुर कार्कीका अनुसार असोज महिनाभित्र एक तिहाइ र चैतभित्र सम्पूर्ण नेपालीलाई खोप लगाउने निर्णय भएको छ। बैठकले कोरोना भाइरसको नियन्त्रण, रोकथाम र उपचारलाई प्रभावकारी रुपमा अगाडि बढाउन सरकारले विशेष सल्लाहकार नियुक्त गर्ने निर्णय भएको थियो। सल्लाहकारले सरकारको काम कारवाहीलाई व्यवस्थित रुपमा अगाडि बढाउन सहयोग गर्नेछ।"
सबैकी आमा शारदा,"दुनियाँमा सबैभन्दा महान् व्यक्ति को हो ? भनेर सोध्यो भने जोकोहीको मुखबाट पनि आमा शब्द नै निस्किन्छ। आमाका बारेमा जति बखान गरे पनि त्यो कमी नै हुन्छ। आमाले सन्तानलाई पुर्याएको योगदान अमूल्य र मापन गर्न नै नसकिने हुन्छ। संसारकै सम्मानित पद पनि हो आमा। आमा जन्म दिने मात्र हैन। संसार चिनाउने र कर्म दिने पनि व्यक्ति पनि हो। आज हामी कुनै सन्तानकी आमाको सन्दर्भमा कुरा गरिरहेका छैनौं। एक यस्ती महान् आमाको कुरा गर्दैछौं, जसले आफैंले कुनै सन्तानलाई जन्म दिइनन्। तर हजारौं सन्तानलाई हुर्काएर, योग्य बनाएर उनी पुजनीय आमा बनेकी छन्। उमेरले शारदा गुरुङ ७६ वर्ष पुगिन्। यो उमेरका महिलालाई जसले भेट्दा पनि आमा भनेर सम्बोधन गर्छन्। यद्यपि शारदाको हकमा भने वास्तविक जीवनमै आमा सम्बोधन गर्ने सन्तानहरूको संख्या हजारभन्दा बढी छ। ती सन्तान विश्वको जुन ठाउँमा बसेका भए पनि शारदालाई नै आमा मान्दै आएका छन्। २०२८ सालमा एसओएस बालग्राम भक्तपुरमा आवद्ध भएर सेवा गर्न थालेकी उनले सेवाकालभरि संस्थामा आश्रित सयौं अभिभावकविहीन बालबालिकाको स्याहारसुसार गर्दै आमाको भूमिकामा रहिन्। नेपाली सेनाका कप्तानकी छोरी उनलाई खानलाउन कुनै समस्या अवश्य थिएन। तर पनि सेवा गर्ने मनहरूलाई अन्य कुनै पनि कुराले नरोक्ने उदाहरण बनिन् शारदा। सिन्धुपाल्चोक जिल्ला, एक नम्बर बुंगाथलीमा पिता स्वर्गीय नेपाली सेनाका अवकाशप्राप्त भूपू कप्तान रणबहादुर गुरुङ र आमा मनमाया गुरुङको कोखमा २००३ मंसिर २ गते शारदाको जन्म भएको थियो। उनले सानोठिमी भक्तपुरमा हर्मन माइनर संस्थापक रहेको एसओएस (बालग्राम नेपाल) मा २०२८ सालदेखि कल्याण निवास घरमा आमा उपमाले काम गर्न थालिन्। आफैंले हुर्काएका छोरोछोरी र तिनका सन्तानहरूको ठूलो परिवारको मायाले बाँधिरहेको छ शारदा गुरुङलाई। उनले जन्म दिएर मात्रै सन्तानको माया पाइन्छ भन्ने भनाइलाई गलत सावित गरिदिएकी छन्। संस्थामा आश्रित छोराछोरीको भखरै जन्मेको बच्चाबच्चीदेखि पाँच वर्षमुनिका नाबालक, नाबालिकाको स्याहारसुसार गर्दै कैयौं वसन्त बिताइन्। अहिलेजस्तो पानी, बत्ती, इन्टरनेटजस्ता आधारभूत सेवा, सुविधा केही थिएन। एउटा टुकीको भरमा बत्ती बालेर रात काट््नु पर्ने, लुगा धुन खोला जानुपर्नेजस्ता बाध्यता रहेको विगत उनका आँखामा झलमल घुमिरहन्छन्। आफ्नो जीवनको कालखण्डमा तीतामीठा अनुभवहरू एक यात्रीले यात्राको क्रममा उकालीओरालीको यात्राजस्तै भोगेकी बालग्राम नेपालकी आमा गुरुङले संस्थामा करिब ४० वर्षसम्म निरन्तर सेवा गरिन्। मुखले आमा भने पनि आमा भएर बाँच्न ठूलो साहस चाहिने शारदा बताउँछिन्। उनका अनुसार सच्चा आमा हुन त्याग र तपस्या आवश्यक छ। यसैले सन्तान जन्माएर मात्र कोही पनि आमा बन्न नसक्ने कुरा उनी बताइरहन्छिन्। देशविदेशमा विभिन्न पेशा व्यवसाय गर्दै आएका उनले हुर्काएका छोराछोरीलाई उनी मानव सेवा गर्न उत्प्ररेणा दिइरहन्छिन्। आफू एसओएस नआउँदा उनी घरकी छोरी थिइन्। छोरीकै दायित्व निर्वाह गरेर बसेकी थिइन्। आमाबुबाको साथ भएकाले उनको काँधमा जिम्मेवारी पनि थिएन। तर एसओएस आएपछि आमाको महत्व थाहा भएको शारदा बताउँछिन्। त्यहाँ उनले जीउज्यान सबै दिएर असहाय बालबालिकाको आमा बन्ने कर्म गरिन्। सयौं बालबालिकाको ममताबीच आफूलाई भुलाइदिइन्। छोराछोरीहरू विभिन्न ओहोदामा पुगेर आआफैंले संस्थालाई आर्थिक सहयोग गर्दा होस्, आफ्नो लोभलाग्दो व्यक्तित्व बनाउँदा होस् उपलब्धिमूलक कुराहरू थाहा पाउँदा आफूलाई संसारकै खुसी लाग्ने गरेको बताउँछिन् बालग्राम नेपालकी पूर्वआमा भइसकेकी शारदा गुरुङ। स्वास्थ्यमा समस्या आएपछि बालग्रामबाट अवकाश लिएकी थिइन् उनले। हाल अवकास जीवन व्यतित गरिरहेकी उनलाई आवास गृह सेवा प्राप्त भएको र हाल आएर संस्थाबाट पेन्सनसमेत पाइरहेकी छन्। सेवानिवृत्त भएपछि पनि कार्यरत रहँदाका नातिनातिनाले समय समयमा भेट्न आउँदा र उनीहरूको प्रगतिको कुराले उनको छाती गर्वले फुल्छ। २५ वर्षको उमेरमा आमाको जागिर खान बालग्राम छिरेकी शारदा त्यहाँका सन्तान हुर्काउनमा यति व्यस्त भइन् कि बालग्राम बाहिरको संसार नै बिर्सिइन्। शारदाका अहिले सयौं सन्तान छन्। काम र अध्ययनको सिलसिलामा विश्वभरि छरिएर रहेका उनीहरूको माया पाउँदा जीवन पूर्ण भएको ठान्छिन्। शारदालाई कहिले पनि आफ्नो घर फर्कन मन लागेन। आफैंले हुर्काएका छोरोछोरी र तिनका सन्तानहरूको ठूलो परिवारको मायाले बाँधिरहेको छ। उनले जन्म दिएर मात्रै सन्तानको माया पाइन्छ भन्ने भनाइलाई गलत सावित गरिदिएकी छन्। शिशुहरूको स्याहार गर्दागर्दै शारदालाई घर जाने समय नै मिल्दैनथ्यो। कहिलेकाहीँ समय मिलाएर घर जाँदा पनि उनलाई तिनै बच्चाहरूको चिन्ताले सताउने गथ्र्यो र लगत्तै फर्किन्थिन्। कहिलेकाहीँ महिनौंसम्म बालग्राममै बित्ने गरेको उनी बताउँछिन्। उनलाई बिस्तारै घरभन्दा बालग्राम नै प्यारो लाग्न थालिसकेको थियो। उनी थप्छिन्, म यतै भुल्न थालेपछि बुबाले, अब विवाह गर्नुपर्छ यसरी जिन्दगी चल्दैन भन्नुहुन्थ्यो। तर, काखका नानीहरू छोडेर विवाह गर्न मन लागेन। एसओएस (बालग्राम नेपाल) मा कार्यरत आमाहरूको सबैभन्दा ठूलो पुरस्कार नै आफूले हुर्काएका तिनै छोराछोरी हुन्। बुढेसकालमा लठ्ठीजस्तै सहारा बन्दा त्योभन्दा ठूलो पुरस्कार अरू के हुनसक्छ ? बालबालिकाका लागि खानलाउनका लागि पोसाक (लुगा) का साथै प्रत्येक आमाबुबाले आफ्नो सन्तानलाई नैतिक शिक्षाको साथमा औपचारिक शिक्षातर्फ ध्यान तथा भूमिका निभाउनु पर्दछ। अनि अनुशासन पहिलो प्राथमिकतामा राख्ने स्वभाव भएका आमाहरूले सबै छोराछोरीलाई पनि अनुशासित भएर आफ्नो सन्तानलाई हुर्काउने, बढाउने गरेको खण्डमा समुन्नत राष्ट्र, सम्पन्न समाज निर्माण हुन धेरै समय लाग्दैन। यसरी सबल, सक्षम छोराछोरीलाई क्षमतामा विकास गर्न, गराउन एसओएस (बालग्राम नेपाल) का पूर्व तथा वर्तमान राष्ट्रिय निर्देशकहरू, बालग्राम पूर्वनिर्देशक तथा वर्तमान निर्देशकहरू, विद्यालयका प्राचार्यहरू, शिक्षक, शिक्षिकाहरू, अवसरमा पाएकोमा अनुग्रहित बनेकी छन् गुरुङ। अहिले सेवानिवृत्त जीवन बिताउँदै ७५ वर्षको उमेरमा शारदा तिनै छोराछोरीसँग भिडियो कल गर्ने, पूजापाठ, धार्मिक ग्रन्थहरू पढ्ने गर्छिन्। यसका अतिरिक्त टेलिभिजन, इन्टरनेट हेर्ने, आफन्तसँग भेटघाट गर्नेजस्ता कार्य गरी दिन बिताइरहेको उनको भनाइ छ। दसौं वर्षसम्म आफ्नै हातले स्याहारसुसार गरी पढाएर हुर्काएका आमाबाबुको ठेगान नलागेका, टुहुरा, अभिभावक गुमाएका बालबालिकाको सफलता नै उनले जीवनको सफलता मानेकी छन्।"
"कोटेश्वरमा प्रचण्ड, नेपाल र विप्लवको भेट","काठमाडौं : नेकपा (एमाले)को विवादपछि पूर्वमाओवादी नेताले भेटघाटलाई तीव्रता दिएका छन् । बुधबार माओवादी केन्द्रका अध्यक्ष पुष्पकमल दाहालसँग भेट गरेका नेत्रविक्रम चन्द विप्लव बिहीबार प्रचण्डको साथमा माधवकुमार नेपाल निवास कोटेश्वर पुगेका छन् । पूर्वप्रधानमन्त्रीसमेत रहेका एमाले वरिष्ठ नेताले प्रमुख प्रतिपक्षी दलका नेता शेरबहादुर देउवालाई प्रधानमन्त्री बनाउन साथ दिएपछि एमालेभित्र तीव्र असन्तुष्टि छ । एमाले भित्रको असन्तुष्टिबाट फाइदा लिनेगरी प्रचण्ड र विप्लवले नेपालसँग वार्ता अगाडि बढाएका हुन् । बुधबार मात्र बालुवाटार छोडेर बालकोट पुगेका एमाले अध्यक्ष एवम् निवर्तमान प्रधानमन्त्री केपी ओलीले माधव नेपाललाई पार्टीमा ठाउँ नभएको बताएपछि पूर्वमाओवादी घटकसँग नेपालले गरेको छलफललाई महत्वका साथ हेरिएको छ । वरिष्ठ नेता नेपालसँग भेट गर्न प्रचण्ड, विप्लवसँगै विप्लव समूहका नेता धर्मेन्द्र बाँस्तोलासमेत सहभागी थिए ।"
राउटेलाई मूलधारमा ल्याउन नीति,"दैलेख : कर्णाली प्रदेश सरकारले अति लोपोन्मुख जाति राउटेलाई राज्यको मूलप्रवाहमा ल्याउन नीति तयार पारेको छ। स्थायी बसोबास गराउने, नागरिकताको प्रमाणपत्र प्रदान गर्ने, उनीहरूको भाषालाई लिपिबद्ध गर्दैै संस्कृति संरक्षण गर्नेलगायत नीति छ। दैलेखको गुराँस गाउँपालिकाले तीन वर्षअघि स्थायी परिचयपत्र उपलब्ध गराएको थियो। सामाजिक विकास मन्त्रालयले अति लोपोन्मुख राउटे समुदायको मूलप्रवाहीकरण नीति २०७८ तयार पारेको हो। यसमा मानव सभ्यताको इतिहास बोकेको राउटे समुदायको पहिचान, मौलिकता र मानव अधिकारको संरक्षण गरी समतामूलक समाज निर्माण गर्ने लक्ष लिइएको उल्लेख छ। राउटे समुदायको जातीय र मौलिकता संरक्षण, बसाइलाई व्यवस्थापन गर्दै स्थायी बस्ती बसाल्ने, सीप कलालाई आधुनिकीकरण गरी आयआर्जन र जीविकोपार्जनका लागि मुख्य स्रोत बनाइनेछ, नीतिमा लेखिएको छ, राउटेको बासस्थानलाई पर्यटकीय प्रवद्र्धन गरी लोप हुनबाट बचाउने, बाह्य समुदायबाट हुने हानीनोक्सानी तथा हिंसाजन्य जोखिम अन्त्य गरिनेछ। राउटेको मानव अधिकार संरक्षण, समुदायको पहिचान, मौलिकता, इतिहास, परम्परा, लिपि र भाषाको संरक्षण तथा प्रवद्र्धनको आवश्यकता औंल्याइएको छ। यस्तै समुदायको आधारभूत आवश्यकता शिक्षा, स्वास्थ्य, जीविकोपार्जनका विकल्पहरु पहिचान गर्न नीतिको आवश्यकता औंल्याइएको छ। बाह्य समुदायबाट राउटे समुदायमा हुने वा हुन सक्ने लैंगिक तथा यौनजन्यलगायत सबै प्रकारका हिंसा र भेदभाव अन्त्य गर्न पनि नीतिको आवश्यकता रहेको जनाइएको छ। मन्त्रालयका सचिव कृष्णप्रसाद काप्रीका अनुसार नीतिमा राउटे बालबालिकालाई घुम्ती तथा खेलका माध्यमबाट शिक्षण सिकाइ गतिविधिमार्फत शिक्षा प्राप्तिको अधिकार सुनिश्चित गरिनेछ। मूलप्रवाहीकरणका लागि सामाजिक विकासमन्त्रीको अध्यक्षतामा निर्देशक समिति गठनको प्रस्ताव गरिएको छ। उक्त समितिमा मुख्यमन्त्री तथा मन्त्रिपरिषद्को कार्यालय, आर्थिक मामिला तथा योजना मन्त्रालय, सामाजिक विकास मन्त्रालय, भूमि व्यवस्था, कृषि तथा सहकारी मन्त्रालय, भौतिक पूर्वाधार मन्त्रालयका सचिव सदस्य रहनेछन्। यस्तै सामाजिक विकास महाशाखा प्रमुख सदस्यसचिव रहने नीतिमा उल्लेख छ। उक्त समितिलाई राउटे समुदायको मूलप्रवाहीकरणका लागि मार्गनिर्देशन गर्ने, आन्तरिक तथा बाह्य समन्वय र सहकार्य गर्ने, बजेटको व्यवस्था गर्ने, राउटे समुदायसम्बन्धी भएका कार्यको अनुगमन गर्नेलगायत जिम्मेवारी प्रस्ताव गरिएको छ। जातिको पहिचान, भेषभूषा र लिपी संरक्षित हुने, जमिनको स्वामित्वसहितको स्थायी बासिन्दामा रूपान्तरण हुने, सरसफाइमा उल्लेख्य प्रगति हुने, बालबालिका शिक्षा आर्जनका लागि विद्यालय जाने अपेक्षा गरिएको छ। यस्तै, राउटेको पहिचानसहितको खुला संग्रहालय स्थापना गरिने, सीप आधुनीकरण भई रूपान्तरित राउटे समुदायको स्थापना हुने नीतिमा छ। मन्त्रालयले नीतिका विषयमा प्रदेशको सामाजिक विकास समिति र प्रदेश योजना आयोगसँग छलफल गरेको छ। राउटेका मौलिकता, भाषा, धर्म, संस्कृति तथा परम्परागत जीविकोपार्जनको पेसा हराउँदै गइरहेका छन्। प्रदेश सरकारले तयार पारेको नीतिमा घुमन्ते जीवन बिताउने भएका कारण राउटेले अधिकांश समय घर निर्माण र भत्काउन खर्चिनुपरेको उल्लेख छ। उनीहरुमा व्यक्तिगत तथा सामुदायिक सरसफाइसम्बन्धी ज्ञानको कमी छ। राउटे समुदायमा पढ्नु हुँदैन भन्ने मान्यताका कारण बालबालिका शिक्षा पाउनबाट बञ्चित छन्। उच्च जन्मदर र मृत्युदर, कुपोषणजस्ता स्वास्थ्य समस्या राउटेले झेलिरहेका छन्। राष्ट्रिय जनगणना २०६८ अनुसार राउटेको जनसंख्या ६ सय १८ थियो। कर्णाली प्रदेशका विभिन्न जिल्लामा घुमन्ते जीवनयापन गरिरहेका राउटे समुदायमा हाल ४४ परिवारमा १ सय ४३ जना मात्र छन्। तीमध्ये बालबालिकाको संख्या ६८ जनाको हाराहारीमा छ। शिकार गर्नु, काठका सामान निर्माण गरी खाद्यान्नसँग साट्नु उनीहरुको जीविकोपार्जनको मुख्य स्रोत हो। राउटे समुदायलाई नेपाल सरकारले २०६३ बाट सामाजिक सुरक्षा भत्ता दिन थालेको थियो। हाल कर्णाली प्रदेश सरकारले पनि थप दुई हजार रुपैयाँ सामाजिक सुरक्षा प्रदान गर्दैै आएको छ।"
पाकिस्तानका पूर्व राष्ट्रपति हुसेनको निधन,पाकिस्तानका पूर्व राष्ट्रपति ममनुन हुसेनको बुधवार कराँचीमा निधन भएको छ। लामो समय बिरामी रहेका उनको ८० वर्षको उमेरमा निधन भएको हो । पाकिस्तान मुस्लिम लिग (पीएमएल) को तर्फबाट राष्ट्रपति बनेका हुसेनले सन् २०१३ देखि सन् २०१८ सम्म पाकिस्तानको १२ औं राष्ट्रपतिको रूपमा सेवा गरेका थिए । उनीपछि पाकिस्तानी राष्ट्रपतिमा आसिफ अली जरदारीले १३ औँ पाकिस्तानी राष्ट्रपति रूपमा काम गरेका थिए । गत वर्ष फेब्रुवरीमा उनलाई क्यान्सर भएको पत्ता लागेको थियो भने केही दिनदेखि कराँचीको एक निजी अस्पतालमा उनको उपचार चलिरहेको थियो । उनको उपचारका क्रममा निधन भएको हो । हुसेनका श्रीमती र तीन छोरा छन् ।
अवकाश प्राप्त न्यायाधीशलाई राष्ट्रपति बनाऔँ : भट्टराई,"काठमाडौं : पूर्वप्रधानमन्त्री तथा जनता समाजवादी पार्टी (जसपा) संघीय परिषद् अध्यक्ष डा बाबुराम भट्टराईले प्रतिष्ठित नागरिक वा अवकाश प्राप्त न्यायाधीशलाई राष्ट्रपति बनाउन प्रस्ताव राखेका छन्। जसपा संघीय परिषद् अध्यक्ष डा भट्टराईले गणतन्त्र नेपालका संवैधानिक राष्ट्रपतिहरूको भूमिका, स्तर निकै कमजोर र निम्न रहेको भन्दै प्रत्यक्ष निर्वाचित कार्यकारी राष्ट्रपति प्रणालीमै जानु बेस हुने धारणा समेत व्यक्त गरेका छन्। बिहीबार सामाजिक सञ्जाल ट्वीटरमा उनले लेखेका छन्, गणतन्त्र नेपालका संवैधानिक राष्ट्रपतिहरूको भूमिका, स्तर निकै कमजोर र निम्न रहेको स्थितिमा प्रत्यक्ष निर्वाचित कार्यकारी राष्ट्रपति प्रणालीमै जानु श्रेयस्कर देखियो है! त्यो नभएसम्मको अन्तरिम अवधिमा पार्टीका सक्रिय नेता भन्दा प्रतिष्ठित नागरिक वा अवकाशप्राप्त न्यायाधीशलाई बनाउने हो कि ?"
सिकाइ सामग्रीले विद्यार्थी आकर्षित,"मुगु : विद्यालय छाड्नेको संख्या वृद्धि हुन थालेपछि बालबालिकका लागि विद्यालयमा शिक्षण सिकाइका सामग्री उपलब्ध हुन थालेका छन्। यही कारण जिल्लामा बालबालिकाहरू विद्यालयमा आकर्षित हुन थालेका हुन्। सोरु गाउँपालिकाका २८ वटा विद्यालयमा कक्षा १ मा अध्ययन गर्ने बालबालिकाको पढाइका लागि बसाइ व्यवस्थापन र बालमैत्री शिक्षण सिकाइका समग्री उपलब्ध हुँदा विद्यालयमा बालबालिकाको संख्या बढ्न थालेको हो। विद्यालयमा बसाइ व्यवस्थापन तथा बालमैत्री शिक्षण सिकाइका सामग्री, कक्षाकोठा मर्मत, शौचालय निर्माण भएकाले बालबालिकाहरू विद्यालयमा आकर्षित हुन थालेको सोरु गाउँपालिकाका प्रमुख प्रशासकीय अधिकृत वीरेन्द्र मल्लले बताए। सिकाइ सामग्रीकै अभावले प्रत्येक विद्यालयमा दुईदेखि तीन जनासम्म बालबालिका विद्यालय छोड्नेको गरेको जानकारी आउने गरेको थियो। कक्षाकोठाको बसाइ व्यवस्थापन, छात्रछात्रा शौचालय, बालमैत्री मचान र शिक्षण सिकाइका सामग्रीसहित अन्य तालिमले गर्दा गएको कात्तिक महिनाबाट बालबालिकाहरू विद्यालय छोड्ने संख्या शून्य भएको सोरु गाउँपालिका शिक्षा शाखाका प्रमुख निर्मल देवकोटाले बताए। कोभिडका कारण अहिले विद्यालयमा पढाइ भएको छैन। बसाइ व्यवस्थापन र शिक्षण सिकाइका सामग्रीकै कारणले बालबालिकाहरूलाई बहुकक्षा सञ्चालन गर्नुपर्ने बाध्यता थियो। कात्तिक महिनादेखि ग्रामीण समुदाय संस्थाद्वारा अपांगता अधिकार तथा शिक्षा सुदृढीकरण परियोजना लागू भएपछि विद्यालयमा बसाइ व्यवस्थापन, शिक्षण सामग्री उपलब्ध गराएकाले यो वर्ष विद्यालय छोड्ने बालबालिकाहरूको संख्या शून्य रहेको कालिका मावि लिब्रुका प्रधानाध्यापक अंग बुढाले जानकारी दिए। यो वर्ष कक्षा १ का बालबालिकाहरूका लागि बसाइ व्यवस्थापन, शिक्षण सामग्री, बुक कर्नर, स्वास्थ्य सरसफाइ तथा सुरक्षा सामग्री कक्षाकोठा मर्मत गरिएको छ।"
एमाले बहिर्गमनको कारण दलकै नेता : डोरमणि पौडेल,बागमती : वाग्मती प्रदेशका मुख्यमन्त्री डोरमणि पौडेलले एमालेको सत्ता बहिर्गमनको कारण दलकै नेताहरु भएको बताएका छन्। हेटौँडा१४ मयूरधापमा पार्टी प्रवेश कार्यक्रममा मुख्यमन्त्री पौडेलले समृद्ध नेपाल सुखी नेपाली निर्माणको महाभियानमा लागिरहेको इतिहासकै सफल केपी शर्मा ओली नेतृत्वको सरकारलाई सत्ताबाट बाहिर बनाउन सफलता हात पारेकाहरुको खुशी एक महिनामै दुःखमा परिणत हुने जिकिर गरे। कार्यक्रममा एमाले वाग्मती प्रदेश सङ्गठन विभाग प्रमुख अनन्त पौडेलले देशमा एकाएक कानूनी राजको अन्त्य भएको विचार व्यक्त गरे । वाग्मती प्रदेशसभा सदस्य जेनेली श्रेष्ठले नेपाली जनताले एमालेलाई विकासको संवाहकका रुपमा बुझिसकेको बताए। कार्यक्रममा विभिन्न दल परित्याग गरी ५० जनाभन्दा बढी एमाले प्रवेश गरेका थिए । उनीहरुलाई मुख्यमन्त्री पौडेललगायत नेताले माला लगाएर स्वागत गरेका थिए।
बालविवाहको आरोपमा बेहुलासहित ३ पक्राउ,"वीरगन्ज : पर्सा प्रहरीले बालविवाह गर्ने र गराउनेमा संलग्न बेहुलासहित ३ जनालाई पक्राउ गरेको छ। पक्राउ पर्नेमा बेहुला, बेहुलाका बुवा र बेहुलीका बुवा रहेका छन्। बाराको प्रसौनी गाउँपालिका ५ बेलहियाका महेश सहनीकी १७ वर्षीया छोरीसँग पर्साको पकाहामैनपुर गाउँपालिका१ धोरेका ठग सहनीका २४ वर्षीय छोरा विशाल सहनीको असार १९ गते धोरेस्थित भुटनदेवी मन्दिरमा बिहे भएको थियो। नेपालको प्रचलित कानुनअनुसार उमेर नै नपुगी १७ वर्षीया बालिकाको बिहे गरिएको भन्दै गाउँलेले प्रहरीमा मौखिक उजुरी दिएका थिए। त्यही उजुरीको आधारमा बिहे भएको ११ दिनपछि बुधबार जिल्ला प्रहरी कार्यालय पर्साबाट खटिएको प्रहरी टोलीले बेहुला विशाल, उनका बुवा ठग र बेहुलीका बुवा महेशलाई पक्राउ गरेको पर्साका प्रहरी नायब उपरीक्षक ओमप्रकाश खनालले जानकारी दिए। बिहे असार १९ गते नै भएको भए पनि प्रहरीकोमा उजुरी ढिला गरी आएकाले बुधबार तीन जनालाई नियन्त्रणमा लिइएको खनालले बताए। उमेर नपुगी गरिने विवाह स्वतः रद्द हुने भएकाले बेहुलीलाई बेहुलाको घरबाट उद्धार गरी परिवारजनको जिम्मा लगाइएको खनालले जानकारी दिए। प्रहरी हिरासतमा राखिएका तीनै जनाविरुद्ध पर्सा जिल्ला अदालतबाट ५ दिनको म्याद थप गरी मुलुकी अपराध संहिताको दफा १७३ विपरीत विवाहसम्बन्धी कसुरमा अनुसन्धान अगाडि बढाइएको खनालले जानकारी दिए। पर्सा प्रहरीले यसअघि फागुन १५ गते पनि बालविवाह गर्ने बेहुला र उनका बुवालाई बिहे भएको २५ दिनपछि पक्राउ गरेको थियो। माघ १९ गते पर्साको वीरगन्ज महानगरपालिका १६ नगवाका १९ वर्षीय बेहुला र त्यही वडाको लक्ष्मीनारायण टोलकी १७ वर्षीया बालिकाबीच बिहे भएको थियो। बालविवाह गर्ने १९ वर्षीय बेहुला र उनका ४६ वर्षीय बुवालाई प्रहरीले फागुन १९ गते पक्राउ गरी मुलुकी अपराध संहिताको दफा १७३ विपरीत विवाहसम्बन्धी कसुरमा मुद्दा चलाएको थियो। जिल्लाका विभिन्न स्थानमा अझै पनि २० वर्ष उमेर पूरा नभएका युवायुवतीको वालविवाह गर्ने तथा अभिभावकले गराउने गरेको भन्ने जानकारी आइरहेकाले यस सम्बन्धमा प्रहरीको गम्भीर ध्यानाकर्षण भएको प्रहरी नायब उपरीक्षक खनालले बताए। त्यसैले कहीँ पनि कसैले वालविवाह गर्न लागेको, गरिरहेको वा बालविवाह भइसकेको भए पनि प्रहरी कार्यालयमा उजुरी वा खबर गर्न आग्रह गरिएको पर्साका प्रहरी प्रवक्ता खनालले जानकारी दिए।"
महाकाली नदीमा डुबेर बालिकाको मृत्यु,कञ्चनपुर : दोधारा चाँदनी नगरपालिका४ सुर्खेती टोलकी चार वर्षीया बालिका सम्झना सुनारको महाकाली नदीमा डुबेर बुधबार साँझ मृत्यु भएको छ। साथीहरु सँग खेल्ने क्रममा नदीमा डुबेकी सम्झानाको शव सशस्त्र प्रहरीले निकालेको हो। बालिका नदीमा डुबेको खबर पाउना साथ बोर्डर आउट पोष्ट दोधरा चाँदनीबाट कृष्णबहादुर बोहराको कमाण्डमा १० जनाको टोली र इलाका प्रहरी कार्यालय दोधारा चाँदनीका प्रहरी निरीक्षक भरतराज गिरीको कमाण्डमा रहेको पाँच जनाको टोली खोजतलासमा जुटेको थियो। नदीमा खोजतलास गर्दा दुई किलो मिटर टाढा नदीमा डुबिरहेको अवस्थामा शव फेला पारेको सशस्त्र प्रहरी बल नेपाल नम्बर ३५ गण हेडक्वाटर शैलेश्वरीका सशस्त्र प्रहरी उपरीक्षक वीरेन्द्रबहादुर ऐरले बताए। शव परीक्षणका लागि प्राथमिक स्वास्थ्य केन्द्र दोधरा चाँदनीमा राखिएको छ। लागुऔषध खैरो हिरोइनसहित दुई जना पक्राउ लागुऔषध खैरो हिरोइनसहित बेलडाँडी गाउँपालिका२ चवन्नी बजारबाट सशस्त्र प्रहरीले दुई जनालाई बुधबार साँझ पक्राउ गरेको छ। बोर्डर आउट पोष्ट झिलमिलाबाट सशस्त्र प्रहरी निरीक्षक नरेन्द्रबहादुर ऐरको कमाण्डमा रहेको टोलीले वेदकोट नगरपालिका२ छेलाका २१ वर्षीय विजय चौधरी र सोही ठाउँ बस्ने अर्का १९ वर्षीय अजय चौधरीलाई पक्राउ गरेको हो। पक्राउ परेका दुवै जनाको साथबाट तीन दशमलव ७४० ग्राम लागुऔषध खैरो हिरोइन बरामद गरिएको छ। पक्राउ परेका दुवै जनालाई खैरो हिरोइनसहित इलाका प्रहरी कार्यालय बेलडाँडीमा बुझाइएको सशस्त्र प्रहरीले जनाएको छ।
सवारी दुर्घटनामा प्रहरी सहायक निरीक्षकको मृत्यु,"वीरगन्ज : बारामा बुधबार राति भएको सवारी दुर्घटनामा पर्सा जिल्ला घर भएका एक प्रहरी सहायक निरीक्षकको मृत्यु भएको छ। बाराको महागढी नगरपालिका २ स्थित भुतही पुल नजिक बुधबार राति सवा नौ बजे प्रदेश २०३००१ ख०७१५ नम्बरको ट्रकले स५ प९५३७ नम्बरको मोटरसाइकललाई ठक्कर दिएको थियो। उक्त दुर्घटनामा मोटरसाइकल चालक पर्साको सखुवा प्रसौनी गाउँपालिका ६ घर भइ रौतहटको इलाका प्रहरी कार्यालय सन्तपुरमा कार्यरत प्रहरी सहायक निरीक्षक ४४ वर्षीय रमेशकुमार राउतको घटनास्थलमै मृत्यु भएको हो। रौतहट सन्तपुर स्थित प्रहरी कार्यालयबाट बुधबार राति मोटरसाइकलमा आफ्नो घर फर्किंदै गरेका बेला राउत सवार रहेको मोटरसाइकललाई ट्रकले ठक्कर दिएको थियो। मृतकको शव, पोष्टमार्टमका लागि जिल्ला अस्पताल कलैयामा पठाइएको र ट्रक सहित चालकलाई नियन्त्रणमा लिइएको बाराका प्रहरी प्रवक्ता प्रहरी नायव उपरीक्षक गौतम मिश्रले जानकारी दिए।"
प्रतिनिधिसभा पुनर्स्थापना : स्वीकृत निर्वाचन कार्यतालिका रद्द,"काठमाडौं : निर्वाचन आयोगले सर्वोच्च अदालतबाट यही असार २८ भएको आदेशानुसार प्रतिनिधिसभा निर्वाचनका लागि स्वीकृत कार्यतालिका रद्द गरेको छ । अदालतको आदेशानुसार आगामी कात्तिक २६ र मङ्सिर ३ गते हुने प्रतिनिधिसभाका लागि आयोगबाट असार २१ गते स्वीकृत निर्वाचन कार्यतालिका रद्द भएको आयोग प्रवक्ता राजकुमार श्रेष्ठले जानकारी दिए । निर्वाचन आयोगले मध्यावधि निर्वाचनको कार्यतालिका बनाएको हो। निर्वाचन प्रयोजनका लागि दल दर्ता गर्न असार ३१ गतेदेखि साउन १५ गतेसम्मको समय दिने तयारी थियो। पहिलो चरणमा निर्वाचन हुने क्षेत्रमा २० र २१ गते उम्मेदवारी मनोनयन गर्ने तालिका छ भने दोस्रो चरणमा निर्वाचन हुने क्षेत्रमा असोज ३१ गते र कार्तिक १ गते उम्मेदवारी मनोनयनको तालिका बनाइएको थियो। पहिलो चरणका उम्मेदवारहरुको अन्तिम नामावली र चुनाव चिन्ह असोज २५ गते र दोस्रो चरणका लागि कात्तिक ७ गते उम्मेदवारहरुको अन्तिम नामावली र चुनाव चिन्ह दिने तयारी आयोगले गरेको थियो। सरकारले प्रतिनिधिसभा निर्वाचनका लागि सात अर्ब ७२ करोड ६३ लाख बराबरको बजेट उपलब्ध गराएको थियो। केपी ओली सरकारले प्रतिनिधिसभा विघटन गरी दुई चरणमा निर्वाचन गर्ने घोषणा गरेकामा सर्वोच्च अदालतले त्यसलाई बदर गरी आगामी साउन ३ गतेभित्र प्रतिनिधिसभा बोलाउन आदेश जारी गरेको छ । प्रधानमन्त्री शेरबहादुर देउवाले मंगलबार आफूसहित ५ सदस्यीय मन्त्रिपरिषद् बनाएका छन्। सर्वोच्च अदालतले सोमबार देउवालाई दुई दिनभित्र प्रधानमन्त्री बनाउन परमादेश जारी गरेको थियो । सोहीअनुरूप राष्ट्रपति विद्यादेवी भण्डारीले सर्वोच्च अदालतको संवैधानिक इजलासको आदेशअनुसार देउवालाई प्रधानमन्त्री पदमा नियुक्त गरेकी हुन्। नवनियुक्त प्रधानमन्त्री देउवाले मंगलबारै राष्ट्रपति भवनमा आयोजित विशेष समारोहमा राष्ट्रपति भण्डारीसमक्ष संविधानको धारा ८० बमोजिम पद तथा गोपनीयताको शपथ लिए। सोही अवसरमा राष्ट्रपतिसमक्ष नवनियुक्त गृहमन्त्री बालकृष्ण खाँण, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र अर्थमन्त्री जनार्दन शर्माले शपथ लिएका छन्।"
इङ्ल्यान्डको क्लिन स्विप,"लन्डन : घरेलु टिम इङ्ल्यान्डले पाकिस्तानविरुद्धको तीन खेलको एकदिवसीय शृंखला क्लिन स्विप गरेको छ। मंगलबार राति भएको तेस्रो तथा अन्तिम एकदिवसीय खेलमा पाकिस्तानलाई तीन विकेटले पराजित गर्दै इङ्ल्यान्डले शृंखला ३० ले जितेको हो। बर्मिङ्घममा पाकिस्तानले दिएको तीन सय ३२ रनको विशाल लक्ष्य इङ्ल्यान्डले ४८ ओभरमा सात विकेट गुमाएर पूरा गरेको थियो। इङ्ल्यान्डको जितमा जेम्स भिन्सले शतकीय पालि खेलेका थिए। करियरमै पहिलो शतक बनाएका उनले १ सय २ रन बनाए। उनले ९५ बलमा ११ चौका हिर्काए। लेविस ग्रेग्रोरीले ७७ रनको अर्धशतकीय पाली खेलेका थिए। यसैगरी जाक क्रलीले ३९, फिलिप साल्टले ३७, कप्तान बेन स्टोक्सले ३२, क्रेग ओभरटनले १८ र ब्रायडन कारसेले १२ रन बनाए। पाकिस्तानका हरिस राउफले चार विकेट लिए। यसैगरी सदाव खानले दुई तथा हसन अलीले एक विकेट हात पारे। यसअघि टस हारेर पहिले ब्याटिङ गरेको पाकिस्तानले ५० ओभरमा नौ विकेट गुमाएर ३ सय ३१ रन बनाएको थियो। पाकिस्तानका लागि कप्तान बाबर आजमले १ सय ५८ रनको शतकीय पाली खेलेका थिए। उनले १ सय ३९ बलमा चार छक्का र १४ चौका हिर्काए। यो उनको खेल जीवनकै सर्वाधिक रन हो। यसैगरी मोहमद रिजवान र इमाम उल हकले पनि अर्धशतकीय पालि खेलेका थिए। रिजवानले ७४ र इमाम उल हकले ५६ रनको योगदान दिएका थिए। इङ्ल्यान्डका ब्रायडन कारसेले पाँच विकेट लिए। यसैगरी सकिब महमुदले तीन तथा म्याथु पार्किन्सनले एक विकेट हात पारे। यसअघि घरेलु टोली इङ्ल्यान्डले पहिलो खेल नौ विकेटले आफ्नो पक्षमा पारेको थियो। यसैगरी दोस्रो एकदिवसीय खेल पनि ५२ रनले जितेको थियो। अब इङ्ल्यान्ड र पाकिस्तानबीच तीन खेलको टीट्वेन्टी शृंखला हुनेछ। पहिलो टीट्वेन्टी खेल शुक्रबार राति हुनेछ। पहिले घोषणा गरेको टोलीका तीन खेलाडी र कोचिङ स्टाफसहित सात जनामा कोरोना संक्रमण देखिएपछि इङ्ल्यान्डले पाकिस्तानविरुद्धको एकदिवसीय शृंखलाका लागि आपतकालीन रूपमा बेन स्टोक्सको कप्तानीमा दोस्रो रोजाइको नयाँ टोली घोषणा गरेको थियो। अलराउन्डर बेन स्टोक्स इङ्ल्यान्डको एकदिवसीय टोलीको पहिलोे पटक कप्तान बनेका हुन्। १८ सदस्यीय टोलीमा नौ खेलाडीले पहिलो पटक स्थान बनाएका थिए। फिलिप साल्ट, जोहन सिम्पसन, डेविड पेनी, ड्यान लरेन्स, विल ज्याक्स, टम हेल्म, लुइस ग्रेगरी, ज्याक क्रली र ब्रायडन क्रसेले पहिलो पटक इङ्ल्यान्डको एकदिवसीय टोलीमा स्थान बनाएका हुन्। अधिकांश नयाँ खेलाडी रहेको इङ्ल्यान्डले पाकिस्तानमाथि तीन वटै खेलमा प्रभावशाली जित निकाल्दै शृंखला जित्न सफल भएको छ।"
अर्बौं महसुल बक्यौता,"बुटवल : रूपन्देहीका उद्योगीले ट्रंक लाइनको छुटको माग राख्दै लामो समयदेखि विद्युत् महसुल तिरेका छैनन्। लामो समयदेखि विद्युत् महसुल नतिरेका कारण एउटै उद्योगले सवा अर्बभन्दा बढी महसुल तिर्न बाँकी छ। सामान्यतया नेपाल विद्युत् प्राधिकरणले दुई महिनासम्म महसुल नतिर्ने ग्राहकको लाइन काट्ने गर्छ। महसुल नतिर्ने सर्वसाधारणको लाइन काटिए पनि प्राधिकरणले अर्बौं बक्यौता नतिर्ने उद्योगीलाई भने कारबाहीबाट जोगाएको छ। प्राधिकरणका अनुसार रूपन्देहीको लुम्बिनी कोरिडरस्थित अर्घाखाँची सिमेन्ट उद्योगले १ अर्ब ११ करोड विद्युत्महसुलबापतको बक्यौता तिर्न बाँकी छ। जगदम्बा सिन्थेटिक्सको ४२ करोड ९८ लाख ८६ हजार विद्युत् महसुल तिरेको छैन। रूपन्देहीकै पञ्चकन्या स्टिल प्रालिको ९ करोड ९७ लाख ४७ हजार ३ सय ९९, सिद्धार्थ पेट प्लास्टको ४ करोड ३५ लाख, विशाल सिमेन्ट उद्योगको ४ करोड २८ लाख महसुल तिर्न बाँकी छ। घराना फुड्सको ४ करोड १८ लाख ६ हजार २ सय १, एभरेस्ट रोलिंगको ३ करोड ५९ लाख, एसआर फुड्स प्रालिको ३ करोड १० लाख २१ हजार रुपैयाँ तिर्न बाँकी छ। विद्युत् प्राधिकरण भैरहवाका प्रमुख जितेन्द्र झाले महसुल तिर्न अटेर गर्ने उद्योग र सर्वसाधारणको नियमअनुसार लाइन काट्ने, बक्यौता रकम असुलीको लागि कानुनी प्रक्रिया थालिने बताए। महसुल नतिर्ने कसैलाई पनि छुट छैन, उनले भने। उद्योगी व्यवसायीले अर्बाैं महसुल छुट हुनुपर्ने अडानसहित राजनीतिक नेतृत्वलाई दबाब दिँदै आएका छन्। भैरहवामा केही दिनअघि पत्रकार सम्मेलन गर्दै उद्योगीले विद्युत् महसुल छुट नभए सडक आन्दोलनमा उत्रिने जनाएका छन्। २३ उद्योगको महसुल तिर्न बाँकी छ। कोरिडरका उद्योगी चन्द्रमान श्रेष्ठले महसुल तिर्न ताकेता भएपछि आन्दोलनमा उत्रिनु परेको बताए। माग्दै नमागेको ट्रंक लाइनमा किन जोडियो, उनले प्रश्न गरे। लुम्बिनी कोरिडरकै गोयन्का फुड्सको २ करोड ७७ लाख ६९ हजार रुपैयाँ, यशोदा फुड्स प्रालिको २ करोड ५२ लाख ३ हजार, सोना प्याकेजिंगको १ करोड७० लाख, सोना पोलिमर्सको १ करोड ६२ लाख, फेरो स्टिल प्रालिको १ करोड ६ लाख रुपैयाँ तिर्न बाँकी छ। यस्तै शुभलक्ष्मी पोलिमर्सको ६८ लाख ३५ हजार, नवनेपाल प्लास्टिकको ७५ लाख २४ हजार विद्युत् महसुल बक्यौता छ। श्याम प्लास्टिकको ८५ लाख ९ हजार, भलवारी स्वचालित चामल कारखानाको ५६ लाख ८६ हजार, एजी हेल्थ उद्योगको ४७ लाख १२ हजार, नेसनल रबर इन्डस्ट्रिजको १३ लाख ४१ हजार तिर्न बाँकी छ। त्यस्तै जीबी टेक्सटायलको दुई उद्योगको ३८ लाख ९२ हजार, नारायण रबर उद्योगको ७ लाख ६७ हजार ५ सय ४७ र प्रिया प्याकेजिंगको ६ लाख ८५ हजार ५ सय २२ रुपैयाँ बाँकी छ। विद्युत् उपभोग गरेबापत महसुलको बाँकी बक्यौता रकम तिर्न अटेर गरी उद्योगीहरू शक्तिकेन्द्र धाउँदै आएका छन्। उनीहरूले विद्युत् प्राधिकरणले आफूहरूलाई जानकारी नै नदिएर ट्रंकलाइनमा जोडिदिएर महसुल असुल्न थालेको आरोप लगाएका छन्। विद्युत् प्राधिकरणले भने भरौलिया अमुवा करिडोरका १५ उद्योगलाई २०७४ चैत्र १४ गते नै पत्र पठाएर महसुल पठाउन सूचना दिएको थियो। विद्युत् प्राधिकरणका अनुसार भरौलिया अमुवा ग्रिडका १५ उद्योग २०७४ चैत्र १४ गते, बुटवल भैरहवा ग्रिडका ५ उद्योग ०७२ साउनदेखि र बुटवल लुम्बिनी ग्रिडका ३ उद्योग ०७२ साउनदेखि ट्रंकलाइनमा जोडिएका थिए। २०७७ चैत्र २२ गते बसेको संसद्को सार्वजनिक लेखा समितिको बैठकले एक महिनाभित्र विद्युत् महसुलबापतको बक्र्याैता रकम असुल्न सरकार र प्राधिकरणलाई निर्देशन दिएको थियो। २०७७ माघ ११ गते तत्कालीन ऊर्जामन्त्री टोपबहादुर रायमाझीको अध्यक्षतामा बसेको विद्युत् प्राधिकरण सञ्चालक समितिको ८ सय ५९ औं बैठकले पनि सम्पूर्ण बक्यौता रकम असुल्ने निर्णय गरेको थियो। विद्युत् प्राधिकरणले २०७८ असार ११ गते चालू असार मसान्तभित्र सम्पूर्ण बक्यौता रकम तिर्न उद्योगहरूलाई पत्र पठाएको छ। तर उद्योगीहरू रकम तिर्नुको साटो विद्युत् प्राधिकरणमा डेलिगेसन तथा दबाबमूलक कार्यक्रम गर्दैआएका छन्। अर्घाखाँची सिमेन्टका महाप्रबन्धक उद्धव कार्कीले यो विषयमा आफूहरू अदालत गएको र अदालतबाट आउने निर्णयको आधारमा मात्रै थप प्रक्रिया अघि बढाउने जानकारी दिए।"
रोयल्टी विवादले पुल निर्माणमा समस्या,"महेन्द्रनगर : कञ्चनपुरमा पर्ने महाकाली नदीमा निर्माण भइरहेको चार लेनको पुलमा रोयल्टी विवाद चर्किएको छ। नेपाल सरकारसँग पुल निर्माणका लागि चाहिने गिटी, बालुवा र ढुंगामा रोयल्टी नलाग्ने सम्झौता भए पनि स्थानीय तहले निर्माण व्यवसायीलाई रोयल्टीबापत्को रकम माग गरेपछि विवाद चर्किएको हो। सुदूरपश्चिम प्रदेशको मुख्य व्यापारिक नाकाका रूपमा विकास गर्ने उद्देश्यसहित महाकालीमा चार वर्षअघि चार लेनको पक्की पुलको निर्माण सुरु गरिएको हो। नेपाल सरकारले निर्माण कम्पनीलाई पुल निर्माण स्थलभन्दा २८ मिटर आसपासको स्थानबाट गिटी, बालुवा र ढुंगा संकलन गरेमा रोयल्टी नलाग्ने निर्णय गरेको छ। तर, भीमदत्त नगरपालिकाले भने आफ्नो अधिकार क्षेत्रमा पर्ने गिटी, बालुवा र ढुंगाको रोयल्टी दाबी गरेपछि अहिले विवाद चर्किएको हो। भीमदत्त नगरपालिका१२ ओदालीमा निर्माणाधीन पुलको २०७४ भदौमा शेरबहादुर देउवा प्रधानमन्त्री हुँदा निर्माण थालिएको हो। पुल निर्माणका लागि आवश्यक नदीजन्य वस्तुको उत्खननका विषयमा भीमदत्त नगरपालिकाले रोयल्टी माग गरेपछि, निर्माण व्यवसायीले अदालत गुहारेका छन्। पुल निर्माणको ठेक्का पाएको कुमारसीएफईसी जेभीले आफूमाथि अन्याय भएको भन्दै उच्च अदालत दिपायलको महेन्द्रनगर इजलासमा मुद्दा दायर गरेको छ। कुमारसीएफईसी जेभीले तीन दिनअघि उच्च अदालत दिपायल महेन्द्रनगर इजलासमा भीमदत्त नगरपालिका र महाकाली पुल योजना कार्यालय महेन्द्रनगरलाई विपक्षी बनाएर मुद्दा दायर गरेको हो। अदालतले दुवै पक्षलाई असार ३० मा छलफलका लागि बोलाएको छ। महाकाली पुल योजना कार्यालय महेन्द्रनगरले पनि पुलको लागत इस्टिमेटमै ढुंगा, बालुवालगायत नदीजन्य वस्तुमा रोयल्टी समावेश नभएको जनाएको छ। उसले भीमदत्त नगरपालिकालाई यसबारे पत्राचार पनि गरेको छ। तर, नगरपालिकाले निर्माण कम्पनीलाई २ करोड ९० लाख रकम रोयल्टी माग गरेपछि विवाद उत्पन्न भएको हो। पुल निर्माण योजना कार्यालयले गिटीबाहेक अरू नदीजन्य वस्तुमा रोयल्टी समावेश छैन भनेर नगरपालिकालाई लिखित रूपमै जानकारी गराइसक्दा पनि रोयल्टीबापतको रकम माग गरियो, पुल निर्माण कम्पनी कुमारसीएफईसी जेभीका इन्जिनियर किशोरराज पाण्डेले भने, स्थानीय सरकारले विकासका योजनामा सहजीकरण गर्नुको सट्टा अनेकन अनावश्यक दबाब सिर्जना गर्दा समस्या भएको छ। पुल योजना कार्यालयले २०७७ फागुन २ गते भीमदत्त नगरपालिकालाई रोयल्टी समावेश नभएको विषय स्पष्ट पारेर पत्राचार गरेको छ। निर्माणस्थलको २८ सय मिटर दायाँबायाँ बाहेकको सामग्रीको रोयल्टीबापतको ४७ लाख रकम नगरपालिकालाई बुझाइसकेको इन्जिनियर पाण्डेले बताए। नगरपालिकाले बारम्बार बाँकी रोयल्टी दिनुपर्ने भन्दै लिखित्र परिपत्र गर्नुको कुनै अर्थ नरहेको निर्माण कम्पनीको भनाइ छ। नगरपालिकाबाट रोयल्टीको विषय छानबिन गरी तयार गरिएको प्रतिवेदन पनि सार्वजनिक गरिएको छैन, इन्जिनियर पाण्डेले भने, त्यो प्रतिवेदनले यथार्थ बाहिर ल्याएपछि त्यसलाई सार्वजनिक गरिएन। २०७७ पुस पहिलो साता भवानी कन्स्ट्रक्सन प्रालि र भीमदत्त नगरपालिकाबीच महाकाली नदीको नदीजन्य पदार्थ संकलनका लागि ठेक्का सम्झौता भएको छ। सम्झौताको ५० नम्बर बुँदामा नदीको दुवैतिर प्रत्येकमा करिब २८ सय मिटरको गाइड बन्ड निर्माण गरी नदी नियन्त्रण, तटबन्ध तथा पोखरी निर्माणकार्य हुने भएकाले उत्खनन नगर्न भीमदत्तले रोयल्टी ठेकेदारलाई स्पष्ट रूपमा भनेको छ। भीमदत्त नगरपालिकाका प्रवक्ता हिमाल चन्दले रोयल्टीको विषय दुई ठेकेदारबीचको विषय भएको बताए। महालेखाले रोयल्टीबापतको रकम बेरुजु देखाएकाले हामीले पुल निर्माण कम्पनीलाई पत्राचार गरेका हौं, प्रवक्ता चन्दले भने, पुल योजनाले मात्रै तिर्नु पर्दैन भनेर कहाँ हुन्छ ? महाकाली नदीमा निर्माणाधीन चार लेनको पुलसँगै गड्डाचौकी र दोधारातर्फ गरी ६ लेनको झन्डै ८ किलोमिटर सडकसमेत बन्दैछ। भीमदत्त नगरपालिका र भवानी कन्स्ट्रक्सनबीचको रोयल्टी सम्झौतामा साक्षी बसेका भीमदत्त नगरपालिकाका इन्जिनियर हिमालय सिंह ऐरले रोयल्टी विषयबारे अनविज्ञता प्रकट गरे। भवानी कन्स्ट्रक्सन प्रालिका दिवाकर भट्टले महाकाली पुल निर्माण कम्पनी र भीमदत्तनगरपालिकाबीचको विवादको असर आफूहरूलाई पनि परेको बताए।"
किसानलाई स्याउका बिरुवा वितरण,"जोमसोम : गण्डकी प्रदेश सरकारले स्याउको खेती गर्ने किसानलाई इटालियन स्याउका बिरुवा वितरण गरेको छ । प्रदेश सरकारको भूमि व्यवस्था कृषि सहकारी तथा गरिबी निवारण मन्त्रालयले बुधबार मुस्ताङका किसानलाई २ करोड ५० लाख मूल्यबराबरको २६ हजार ३ सय ७८ थान उच्चघनत्वकोस्याउका बिरुवा वितरण गरेको हो । मुस्ताङमा गण्डकी प्रदेशले यो वर्ष अहिलेसम्मकै ठूलो परिमाणमा उच्चघनत्वको स्याउको बिरुवा किसानलाई वितरण गरेको हो ।गण्डकी प्रदेशले ठेक्का सम्झौतामार्फत इटालीबाट उच्चघनत्वको स्याउका बिरुवा आयात गरी अनुदान सहुलियतमा किसानलाई वितरण गरेको हो । मुस्ताङका विभिन्न किसान,समूह,सहकारी र स्याउ फार्महरूले यसअघि गरेको मागका आधारमा प्रदेशले उच्चघनत्वको स्याउ बिरुवा वितरण गरेको बताइएको छ । गत जेठभित्रै बिरुवा वितरण गर्नुपर्ने लक्ष्य भएपनि कोभिडका कारण असारको अन्तिम समयमा वितरण गरिएको हो । भूमि व्यवस्था कृषि सहकारी तथा गरिबी निवारण मन्त्रालयका बागवानी विकास अधिकृत अर्जुनदेव ज्ञवाली,इन्टिग्रेटर सप्लायर्सका प्रतिनिधि सिकेन्द्र शाह बानियाँलगायतको टोलीलेस्याउ किसानलाई बिरुवा हस्तान्तरण गरेका छन् । मन्त्रालयले किसान समूहको मागको आधारमा उच्चघनत्व प्रविधिमा आधारित बगैंचा व्यवस्थापन गर्ने उद्देश्यले एम ९ रुट स्टक कलमी गरिएको पाँच प्रकारका बिरुवा किसानलाई वितरण गरेको हो । मन्त्रालयले यसपटक आफैंले प्राविधिक तथा प्रतिनिधि खटाएर मुस्ताङका विभिन्न २६ वटा स्याउ किसान समूहलाई अनुदानमा बिरुवा वितरण गरेको जनाएको छ । मुस्ताङका स्याउ किसानलाई छिटो,छरितो उत्पादन दिनसक्ने वैज्ञानिक प्रविधिको फुजी,गाला, गोल्डेन,जोना प्रिन्स र किङ रोड जातका स्याउका बिरुवा अनुदानमा उपलब्ध गराएको मन्त्रालयका बागवानी विकास अधिकृत अर्जुनदेव ज्ञवालीले जानकारी दिए । इटालीबाट आयात गरिएको स्याउको बिरुवा मुस्ताङसम्म आइपुग्दा प्रतिबिरुवा ९ सय ५९ रुपैयाँमूल्य परेको ज्ञवालीले जानकारी दिए । पुराना र परम्परागत रैथाने स्याउका बोटले उत्पादन तथा गुणस्तरीय स्याउ फलाउन छोडेपछि त्यसको साटो छिटोे फल्ने उच्चघनत्वको स्याउ बिरुवा लगाउन थालिएको हो ।यस्तै मुस्ताङको खेर गइरहेको बाँझो जमिनमा समेत अहिले उच्चघनत्व जातको स्याउ खेती सुरु गर्न थालिएको छ ।सरकारले बिरुवामा अनुदान उपलब्ध गराए पनि स्याउ बगैंचा व्यवस्थापनमा अनुदान नदिएको मार्फाका स्याउ किसान राजु लालचनले जानकारी दिए । मुस्ताङमा भित्रिएको इटालियन जातको उच्चघनत्वको स्याउको बिरुवा स्थानीय रैथाने स्याउको बिरुवाभन्दा निक्कै पर्ने लालचनले बताए । उच्चघनत्वको एउटै स्याउको बिरुवाले २० देखि २५ किलोसम्म उत्पादन दिनसक्ने क्षमता राख्छ । एक हेक्टर जमिनमा लगाइएको एउटै उच्चघनत्वको स्याउ बिरुवाले ४० टनसम्म स्याउ उत्पादन दिन सक्छ । मुस्ताङमा गत वर्ष सात हजार मेट्रिकटन स्याउ उत्पादन भएको थियो । यो स्याउ बिक्री हुँदा सहरबाट७० करोड रुपैयाँ मुस्ताङमा भित्रिएको थियो ।"
विकासमा बेइमानी,"जनकपुरधाम : कानुनी व्यवस्थाको धज्जी उडाउँदै विकास बजेटको एक तिहाइभन्दा बढी रकम असार मसान्त महिनामै खर्च भइरहेको छ । जनताबाट चुनिएका जनप्रतिनिधिदेखि राजनीतिक दलका नेता, कर्मचारी र ठेकेदारको मिलेमतोमा असार महिनामा विकास बजेट सकाउन असारे विकासको प्रवृत्ति मौलाउँदै गएको छ । प्रदेश २ सरकार स्थापना भएको चार वर्षको अवधिमा विकास बजेटको दोहन असार मसान्तमा अत्यधिक हुने गरेको पाइएको छ । चालू आर्थिक वर्ष २०७७०७८ मा सरकारले पुँजीगततर्फ १७अर्ब ९७ करोड ८२ लाख ९१ हजार रुपैयाँ पुँजीगत खर्च विनियोजन गरेको थियो । यसमध्ये ज्येष्ठ मसान्तसम्म ५ अर्ब ६७ करोड ७७ लाख ६८ हजार रुपैयाँमात्रै खर्च भएको छ । यो रकम २०७७साउनदेखि २०७८ जेठ मसान्तसम्मको कुल बजेटको करिब एक तिहाइ पनि पुग्दैन । तर असार मसान्तमा मात्रै १२ अर्ब ३२ करोड ५२ हजार रुपैयाँ खर्च गरिएको छ । यो रकम ११ महिनामा खर्च भएको रकमको झन्डै दुई तिहाइ हो । खर्च भएकोमध्ये एक तिहाइ हिस्सा अर्थात् झन्डै ६९ प्रतिशत असार मसान्तमा खर्च भएको हो । गत आर्थिक वर्ष २०७६०७७ मा वर्षभरिको कुल पुँजीगत खर्चमध्ये ४६९५ प्रतिशत बजेट असार मसान्तमा मात्रै खर्च गरिएको थियो । त्यो वर्षको ११ महिना (२०७६ साउनदेखि २०७७ जेठ) सम्म कुल १९८१ प्रतिशत मात्रै खर्च गरिएको थियो । यसरी कुल बजेट १७ अर्बमध्ये असार महिनामा मात्रै पुँजीगत बजेटको ८ अर्ब २३ करोड ८० लाख ७० हजार खर्च भएको थियो । आर्थिक कार्यविधि ऐन २०५५, आर्थिक कार्यविधि नियमावली २०६४ र व्यवस्थापिका संसद्मा महिनौं छलफल गरी कानुन सरह पारित बजेटका व्यवस्थाको उल्लंघन गरी असार मसान्तमै अत्यधिक खर्च गरिएको छ । आर्थिक वर्ष २०६८०६९ को बजेटले यो विकृति रोक्न पुँजीगत खर्चमध्ये अन्तिम चौमासिक चैतदेखि असारसम्म ४० प्रतिशत र असार महिनामा मात्रै २० प्रतिशतभन्दा बढी खर्च नपाउने व्यवस्था छ । विगतकाहरेक वर्षमा यो व्यवस्थाको व्यापक रूपमा उल्लंघन भएको पाइएको छ । राजनीतिक नेतृत्व र कर्मचारी बीचको मिलेमतोमा यस्तो प्रवृत्ति बढेको होे, अर्थविद् सुरेन्द्र लाभले भने,वर्षात्को समयमा गरिने असारे विकास नरोकिएसम्म बजेटको सदुपयोग हुन्न, यसका लागि आर्थिक वर्ष नै परिवर्तन गर्नुपर्छ । अर्थविद् लाभले भ्रष्टाचार बढनुको प्रमुख कारण पनि असारे विकास भएको बताए । हतारमा काम गर्ने प्रवृत्ति तलदेखि माथिसम्ममै छ, यसलाई सुधार गर्न संघीय सरकारको प्रधानमन्त्रीदेखि प्रदेशको मुख्यालयसम्मका शीर्ष नेतृत्वले यसको सुरुआत गर्नुपछ, लाभले भने । नयाँ वर्षको सुरुआत वैशाखमा हुने भएकाले आर्थिक वर्षको सुरुआतको लागि त्यही महिनालाई आधार बनाउनुपर्ने सुझाव लाभले दिए । असारे विकासका कारण राष्ट्रिय ढुकुटीमाथि चरम खेलवाड भइरहे पनि न्यून परिमाणमा कारबाहीका कारण पनि यस्ता गम्भीर विषयमा सुधार हुन नसकेको लाभले जानकारी दिए । विनियोजन भएको कुल बजेटमध्ये सबै रकम खर्च नहुने र खर्च भएकोमध्ये पनि सबैभन्दा बढी असार महिनामै सक्ने भएकाले विकासको नाममा ढुकुटीमाथि चरम बेइमानी भइरहेको नेकपा एमालेकी सांसद मञ्जु यादवले जानकारी दिइन् । उनले भनिन्, सरकारले चाहेमा विकृति रोक्न असारमा २० प्रतिशतभन्दा बढी खर्च गर्न नपाउने व्यवस्थालाई कडाइका साथ कार्यान्वयनमा ल्याउन सक्छ ।"
ज्याकीको विरोध,"बेइजिङ : चर्चित अभिनेता ज्याकी च्यानले चिनियाँ कम्युनिस्ट पार्टीमा आबद्ध हुने बताएपछि उनको विरोध सुरु भएको छ। चिनियाँ सामाजिक सञ्जाल विबोमा ज्याकीको तीव्र आलोचना सुरु भएको चिनियाँ सञ्चार माध्यमले जनाएका छन्। ज्याकीले श्रीमतीलाई धोका दिएको र उसका छोराले लागूपदार्थ सेवन गर्ने गरेका कारण उनी कम्युनिस्ट पार्टीको सदस्य बन्न योग्य नभएको भन्दै विरोध सुरु भएको साउथ चाइना मर्निङ पोस्टले जनाएको छ। चाइना फिल्म एसोसिएसनले अघिल्लो बिहीबार आयोजना गरेको कार्यक्रममा ज्याकीले आफूलाई चिनियाँ हुनुमा गर्व लागेको बताएका थिए। उनले आफ्नो मन्तव्यका क्रममा आफू चिनियाँ कम्युनिस्ट पार्टीमा आबद्ध हुन लालायित भएको जनाएका थिए। उनले कम्युनिस्ट पार्टीले सोचेको र वाचा गरेको कुरा पूरा भएको देखेर आफूलाई पनि राजनीतिमा लाग्ने इच्छा भएको बताएका थिए। जब म विदेशमा हुन्छु। त्यतिखेर मलाई आफू चिनियाँ हुनुमा गर्व लाग्छ, ज्याकीले कार्यक्रममा भनेका थिए, तपाईहरू कम्युनिस्ट पार्टीको सदस्य भएको देख्दा मलाई ईष्र्या लाग्छ। किनभने कम्युनिस्ट पार्टीले जुन वाचा गरेको हुन्छ, त्यसलाई हमेसा पूरा गरेकै हुन्छ। त्यसैले म पनि कम्युनिस्ट पार्टीको सदस्य बन्न चाहन्छु। ज्याकीको उक्त भनाइपछि पश्चिमा राष्ट्रका प्रशंसक उनीसँग रुष्ट बन्ने अड्कल गरिए पनि धेरै विरोध चीन, हङकङ, चाइनिज ताइपेईलगायतका देशमा भइरहेको जनाइएको छ। खासगरी ज्याकीको विवाहोत्तर सम्बन्ध र उनका छोरा जेसी च्यान लागूऔषधको अम्मली रहेका कारण उनी कम्युनिस्ट पार्टीको सदस्य हुन योग्य नभएको भन्दै विरोध गरिरहेका छन्। हङकङमा जन्मिएका अभिनेता ज्याकी कङ्फु फिल्मका कारण संसारभर चर्चित छन्।"
सुशासनभित्र सुधारका क्षेत्र,"भ्रष्टाचार विरुद्धको शून्य सहनशीलताजस्ता थुप्रै विषय सुशासन प्रवर्द्धनका मूल्यमान्यता हुन् सुशासन भनेको असल शासन, कुशल प्रशासन, जनमुखी शासन र नागरिक मैत्री सेवा भन्ने बुझिन्छ। राज्य संयन्त्रलाई जनमुखी बनाई नागरिकको अपेक्षाअनुरूप प्रभावकारी छिटो, छरितो, पारदर्शी र प्रभावकारी सेवाका माध्यमबाट नागरिकलाई शासनको सुखद् अनुभूति दिलाउनु नै सुशासन हो।सन् १९८९ मा विश्व बैंकले विकास परियोजना सञ्चालनका लागि यसको अवधारणा अगाडि ल्याएको हो। नेपालको संविधानले पनि दिगो शान्ति, समृद्धि र सुशासनमा जोड दिएको छ। सहभागितामूलक, कानुनी शासन, सहमतिमा आधारित, समता र समावेशिता, पारदर्शिता, उत्तरदायित्व, जवाफदेहिता, प्रभावकारिता र दक्षता, सूचना तथा सञ्चार प्रविधि आदि सुशासनका आधारहरू हुन्।जनसहभागितामूलक शासन व्यवस्था, जनउत्तरदायी सरकार सञ्चालन, शासन प्रक्रियामा पारदर्शिता अवलम्बन, जवाफदेही शासन सञ्चालनर नागरिक सहभागितामूलक शासनजस्ता विषय नै सुशासनका आयायहरू हुन्। भ्रष्टाचार विरुद्धको शून्य सहनशीलता र नमूना भूमिका प्रदर्शनजस्ता थुप्रै विषय सुशासन प्रवर्द्धनका मूल्यमान्यता हुन्।यसका लागि नैतिक मूल्यमान्यतामा आधारित स्थानीय सरकारका दायित्व र भूमिकामा जोड दिनुपर्छ। जसले असल शासनको आधारभूत मान्यताको आत्मसात गर्ने, सुशासनको प्रत्याभूति दिने, पारदर्शी, सहभागितामूलक, जवाफदेही सार्वजनिक प्रशासन, कानुनको शासन, आर्थिक अनुशासन तथा भ्रष्टाचारमुक्त प्रशासन, छिटो, छरितो तथा कम खर्चिलो ढंगबाट सर्वसाधारणमा सेवा प्रवाह, सेवा प्रदायकबाट सुनिश्चित र भरपर्दो सेवा प्रवाह, भ्रष्टाचारमा शून्य सहनशीलता, उच्च नैतिकतामा आधारित पारदर्शी शासन व्यवस्था अवलम्बन गरी भ्रष्टाचार न्यूनीकरणमा सघाउ पुर्याउनेजस्ता कार्यमा जोड दिनुपर्छ।नागरिकले सरकार र सेवा प्रदायकहरूको कार्यसम्पादनको नियमित मूल्यांकन गर्ने व्यवस्था स्थानीय तहबाट गरिनुपर्छ।व्यवस्थापकले कर्मचारीको कार्यसम्पादन अनुगमन, पुरस्कार र दण्डजस्ता विषयमा सूचकहरू तयार गरी लागू गर्नुपर्छ। स्थानीय तहले निर्वाचित जनप्रतिनिधि र कर्मचारी प्रशासनबीच विश्वासको वातावरण सिर्जना गर्ने, प्रतिवद्ध प्रशासण्को निर्माणका लागि प्रशासनमा नैतिक मूल्यमान्यता र न्यायिक पक्षको वकालत गर्ने संस्थागत व्यवस्था गर्नुपर्छ। ऐन, नीतिनियमको पालना, नागरिक सम्बन्ध र पृष्ठपोषण, सामाजिक परीक्षण, सार्वजनिक परीक्षण, सावर्जनिक सुनुवाई, सार्वजनिक निगरानी गर्ने संस्थागत व्यवस्था गरिएका सर्वोच्च अदालत र विशेष अदालत, अख्तियार दुरूपयोग अनुसन्धान आयोग, राष्ट्रिय सतर्कता केन्द्र, महालेखा परीक्षकको कार्यालय, राष्ट्रिय मानव अधिकार आयोग र अन्य संवैधानिक आयोगहरू, ट्रान्सपेरेन्सी इन्टरनेशनल, नागरिक वाच आदि सबैबाट सकारात्मक भूमिका निर्वाह गरिनुपर्छ।सुशासन कायम गर्नराजनीति नेतृत्व, जनप्रतिनिधि र कर्मचारीबीच विश्वासको वातावरण श्रृजना गर्न आचारसंहिता लागू गर्नुपर्छ। सामाजिक सञ्जालहरूको प्रयोगमा राज्यप्रतिको दायित्व निर्वाह गर्ने हुनुपर्छ र सामाजिक सञ्जालको प्रयोगमा दुरूपयोग हुन नदिन नियमनकारी निकायहरू सशक्त बनाइनुपर्छ। नियम कानुनको पालना प्रभावकारी रूपमा पालना गर्ने र अपनत्वको विकासमा जोड दिनुपर्छ। स्थायी सरकारका रूपमा हेरिने कर्मचारीका सरुवा, बढुवा, वृत्तिविकास, पदीय जिम्मेवारी, उचित सेवा सुविधा, दण्ड पुरस्कार, क्षमता विकास, जिम्मेवारीमा राइट म्यान इन राइट प्लेसजस्ता माध्यमबाट कर्मचारीलाई उत्प्रेरित गराउन सक्नुपर्छ। जतिसुकै प्रचारप्रसार भएपनि यथार्थमा सुशासन कायम गर्न हामी सबै चुकेकै हो। कर्मचारीलाई स्थायी सरकारको रूपमा हेरिने गरिन्छ तर मर्यादित बनाउन सकिएको छैन। कर्मचारीको क्षमता विकास गरी उत्प्रेरित गराएर सेवा प्रवाहमा लगाउनु पर्नेमा सो हुन सकेको छैन। अहिलेको अवस्थामा स्थानीय तहमा कर्मचारीले काम गर्दा कृषि, शिक्षा, स्वास्थ्य, कानुन, नापी, प्राविधिक, प्रशासन सबै विषयको ज्ञाता बन्नु पर्ने, जनप्रतिनिधिको भावना बुझेर कानुनी दायरामा सेवा प्रवाह गर्नुपर्ने जस्ता धेरै चुनौती भोगिरहेकाछन्। त्यसको मूल्यांकन हुन जरुरी छ। कर्मचारीलाई निष्पक्ष नबनाई राजनीतिक रूपमा जबरजस्ती लेभललगाउने, कर्मचारीलाई संगठनात्मक रूपमा तहसनहस बनाउने र स्थायी संरचना भत्काई पूरै नयाँ संरचना बनाउने सोचको विकास हुँदै गएको छ। त्यो विषयबाट कर्मचारीमा निरासा, अनुत्प्रेरित र कुण्ठा पैदा गर्दै गएको छ। संघीय निजामती सेवा ऐनमै कर्मचारीका अनुमानयोग्य सरुवा, बढुवा, वृत्तिविकास, पदीय जिम्मेवारी, उचित सेवा सुविधा, दण्ड पुरस्कार, क्षमता विकास, निष्पक्षता, तटस्थता बनाउने प्रणालीको विकास आदि हुनुपर्छ। सरुवा गर्दा पारदर्शी बनाउने, ब्याच बढुवा प्रणालीको विकासजस्ता कानुनी व्यवस्था गर्नुपर्ने हुन्छ। कर्मचारी देशको मुहार हो, यसलाई कसरी राम्रो बनाउने भन्ने ध्यान राजनीतिक व्यक्तिमा खासै देखिँदैन। गणेश कुबेरको कथाजस्तै सुविधा सम्पन्न र चाकरी गर्नेहरूलाई सधैं सुविधायुक्त स्थानमा सरुवा, पुरस्कार, तालिम गोष्ठीमा अवसर प्रदान गर्ने र चाकरी गर्न नसक्ने, नजान्नेहरू तर काममा क्षमतावान् कर्मचारीलाई सधैं असुविधा, असजिलो र अप्ठेरो स्थानबाट मुक्त हुन नसक्नु, पुरस्कार, वैदेशिक भ्रमणजस्ता विषय धेरै टाढा भएका छन्। जति राम्रो कार्य गरेपनि पुरस्कार र विदेश भ्रमण त आकाशको फल जस्तै छ। हात्ती हात्ती, गैंडा गंैडा र डाँफे डाँफे सरुवाले प्रश्रय पाएको छ। कर्मचारीमा समायोजन पश्चात निराशा छाएको देखिन्छ। एउटै तहमा जिम्मेवारी पाएका कर्मचारीको पारिश्रमिकमा धेरै अन्तराल रहेको स्पष्ट छ, जस्तै कुनै नगरपालिका वा गाउँपालिकामा संघबाट खटाएको प्रमुख प्रशासकीय अधिकृत र निजको मातहतमा कार्य गर्ने समान तहको कर्मचारीको तलब धेरै छ। कानुनमा जुन पदमा जिम्मेवारी पाएको छ सोही पदको पारिश्रमिक पाउने व्यवस्था भएता पनि त्यसो हुन सकेको छैन। यसतर्फ जिम्मेवार पदमा बस्नेहरूबाट नजरअन्दाज गरेको पाइन्छ। जहाँ धेरै कामको जिम्मेवारी छ त्यस्ता ठाउँमा हेरिँदैन। समायोजनलाई व्यवस्थित, मर्यादित, उत्साहजनक र प्रेरणादायी बनाउनेतर्फ खासै ध्यान नदिई काम गरियो। तैपनि समायोजनपछि पनि त्यसतर्फ ध्यान पुग्न सकेको छैन। संघीय निजामती सेवा ऐन बन्न सकेको छैन, जसले गर्दा प्रदेश र स्थानीय तहका कानुन निर्माणमा असर परेकै छ। सबै निजी स्वार्थमा हिँडिरहेको देखिन्छ। सुशासन, पारदर्शितामा खासै ध्यान पुगेको छैन। कामको जिम्मेवारी, उत्तरदायिŒव र जवाफदेहिता अत्यन्त कमी देखिन्छ। त्यसैले यसलाई सुधार गरी कर्मचारीलाई उत्पे्ररित, निष्पक्ष, मर्यादित, व्यवस्थित, क्षमतावान् बनाउने र उचित कार्यमूल्यांकन गरी सेवा प्रवाहमा छिटो बनाउनु अति जरुरी छ। अवैज्ञानिक सरुवाले विकास निर्माणमा ठूलो असर पार्दछ। ठूलो विकासे रकम फ्रिजहुने, बेरुजुको अंक बढ्दै जाने, गुणस्तरीय कार्य नहुने, सेवा प्रवाहमा जवाफदेही र अपनत्वको कमी हुने हुन्छ। चाकडी र चाप्लुसी गर्न नसक्ने वा नजान्नेहरू सधैं निरासा र कुण्ठा लिएर हिँड्ने हँुदा काम पन्छाउने प्रवृत्तिको विकास हुने हुन्छ। यस्तै आयोजनाहरू समयमा सम्पन्न हुन नसक्ने, आर्थिक व्ययभार थप हँुदै जाने र सरकारले लिएका लक्ष्य पूरा नहुने आदि थुप्रै असरहरू पर्दछन् भन्ने विषयमा जिम्मेवार अधिकारीहरू गम्भीर बन्न सकेका छैनन्। यस्ता प्रवृत्तिको समयानुकूल परिमार्जन, जिम्मेवार र व्यवस्थित गरिनु आवश्यक छ। सुधारका लागि सुझावहरू राज्य संयन्त्रलाई जनमुखी बनाई नागरिकको अपेक्षाअनुरूप छिटो, छरितो, पारदर्शी र प्रभावकारी सेवाका माध्यमबाट नागरिकलाई शासनको सुखद् अनुभूति दिलाउन सर्वप्रथम कर्मचारीहरूमा उत्प्रेरणा जगाउन जरुरी छ। यसका लागि संघीय निजामती सेवा ऐनको निर्माण गरी ऐनमा नै कर्मचारीका अनुमानयोग्य सरुवा, बढुवा, वृत्तिविकास, पदीय जिम्मेवारी, उचित सेवा सुविधा, दण्ड पुरस्कार, क्षमता विकास, निष्पक्षता, तटस्थता बनाउने प्रणालीको विकास हुनुपर्छ। सरुवा गर्दा पारदर्शी बनाउने, ब्याच बढुवा प्रणालीको विकासजस्ता कानुनी व्यवस्था गर्नु पर्ने हुन्छ। यसो गर्दा सेवा प्रवाहमा प्रभावकारिता हुने, चाकडीवादको अन्त्य हुने, कार्यक्षमताका आधारमा मिल्दो स्थानमा सरुवा गर्ने, हिमाल पहाड तराई मधेसमा अनुभव दिलाउने हिसाबले सरुवा गर्ने, चुनौतीपूर्णकार्य गरेकाहरूको उचित मूल्यांकन गरी पुरस्कारको व्यवस्था गर्ने र उत्प्रेरित गर्ने, विदेश जाने स्थानमा मात्र सरुवा गरी पटकपटक कर्मचारी विदेश जाने प्रवृत्तिको अन्त्य गर्ने, अवसरमा समान व्यवहार गर्ने किसिमको प्रणाली लागू गर्न ऐनमा स्पष्ट व्यवस्था हुनुपर्छ। कर्मचारी सरुवाबाट उत्प्रेरित, मर्यादित, पारदर्शी, अनुमानयोग्य, जवाफदेही बनाउन यहाँ उल्लेखित सुझाव कार्यान्वयन गरेमा सुशासनमा केही हदसम्म प्रभावकारिता कायम हुनसक्छ। सुशासनमा राजनीतिक इच्छाशक्ति, कर्मचारी र जनप्रतिनिधिबीचको विश्वासको वातावरण र सुशासनमैत्री देश बनाउन सबै जिम्मेवार हुन जरुरी छ। निजामती प्रशासनलाई परिणाममुखी, सार्थक र सेवाप्रति प्रतिवद्ध हुनसमेत त्यस्तो प्रशासनमा नेतृत्वदायी भूमिका निर्वाह गर्न सक्ने खास श्रेणीका कर्मचारीको पदस्थापन, जिम्मेवारी, कानुनको रीत पुर्याई सरुवा तथा काजमा राख्नुपर्ने औचित्यता समेतका आधारहरू वस्तुनिष्ठरूपमा लागू गरिएको हुनुपर्छ। कानुन र विवेकसम्मत कुरालाई अनावश्यकरूपमा इन्कार गर्ने र कानुन प्रतिकूलको विषयलाई पनि इन्कार गर्न नसक्ने दुवै प्रवृत्ति सुशासन र कानुनी शासनको लागि आपत्तिजनक कुराहरू हुन्। सेवा शर्तसम्बन्धी कानुन र खासगरी सरुवा र विभागीय कारबाही जस्तो विषयमा निश्चित मापदण्ड र प्रक्रिया निर्धारण गरी कानुनबमोजिम गर्नुपर्छ। अधिकारप्राप्त अधिकारीले यस्ता विषयमा विशेष ध्यान दिई कार्यान्वयन हुन सकेमा कर्मचारीतन्त्रका गुनासा केही हदसम्म कमी हुनेछन्। सुशासनका आयायहरूलाई सबैले जिम्मेवारपूर्ण ढंगले बुझेमा कर्मचारी र राजनीतिक नेतृत्वबीच सुमधुर सम्बन्धको विकास हुनेछ। कर्मचारी, जनप्रतिनिधि र राजनीतिक सम्बन्धमा प्रभावकारी सुधार हुने एवं माथि उल्लेखित विषयमा कानुनी र संस्थागत, कार्यगत, शासकीय, नीतिगत, प्रणालीगत, संरचनागत, प्रकृयागत, व्यवस्थापकीय, व्यवहारगत क्षेत्रमा सुधार हुन सकेमा व्यवस्थित र कम गुनासोयुक्त हुन गई सुशासन कायम हुन जानेमा विश्वास गर्न सकिन्छ।  लेखक सैनामैना नगरपालिकाका प्रमुख प्रशासकीय अधिकृत हुन्।"
शिशुको हत्याका आरोपित पक्राउ,"विराटनगर : मोरङको रंगेली नगरपालिका५ आँपगाछीका २८ वर्षीय अरुण मण्डल तीन वर्षदेखि मलेसियामा थिए । वैदेशिक रोजगारीका लागि गएका उनी गत चैतमा घर फर्किए । सामान्य पारिवारिक आर्थिक अवस्थाका अरुण विदेशबाट घर आउन पाउँदा खुसी थिए । विदेशमा बस्दा सन्तोषजनक कमाइ गरेका उनलाई लामो समयपछि घरपरिवारसँग भेटघाट भएर घुलमिल हुने कुरा र विदेशमा आर्जन गरेको रकमले खुसी मिलेको हो । विदेशी कमाइले उनी केही गर्ने सोचमा थिए । तर, घरमा अरुणको त्यो खुसी कायम रहन सकेन । लामो समयपछि विदेशबाट घर आइपुगेको खुसीयाली मनाउनुपर्ने बेला उनको शंकाको नजर भने आफ्नै पत्नीमाथि सोझियो । अरुण पत्नी (श्रीमती) २५ वर्षीय खुश्बु मण्डलको अवस्था देखेपछि अचम्ममा परे । पत्नीलाई मोटाएको देखे । पेट पनि ठूलो थियो । पत्नीसँग पेट किन ठूलो भयो भनेर सोधीखोजी गरे । तर, सही जवाफ नदिएकी खुश्बुले पतिलाई अनेक बहाना गरेर अल्मल्याइन् । पतिलाई छल्ने क्रममा उनले पत्थरीको शल्यक्रिया गरेको र त्यसपछि मोटाएको भनेर जवाफ दिइन् । मोरङ प्रहरी प्रमुख एसपी जनार्दन जीसीका अनुसार दिनदिनै मोटाएको देखेपछि बीचबीचमा पतिले शंका मानेर सोधीखोजी गर्दा पनि खुश्बुले ढाँटी रहिन् । पतिलाई छलेको र ढाँटेको उनको कुरामा सत्यता नभएको खुल्न धेरै समय लागेन, घटनाको विश्लेषण गर्दै उनले भने, हुँदाहुँदै अरुणले आफू तीन वर्षदेखि विदेशमा रहेका बेला घरमा पत्नी खुश्बुले अवैध सम्बन्धबाट अर्कैको गर्भ बोकेको थाहा पाए । त्यसपछि अरुणले नौ वर्षअघि बिहे गरेकी पत्नीलाई अस्वीकार गर्ने योजना बनाएको उनले बताए । अरुण र खुश्बुका भने ८, ६ र साढे ३ वर्षका छोरी छन् । असार २७ गते राति ८ बजेतिर खुश्बुलाई प्रसव पीडाले च्याप्यो । अवस्था जटिल बन्ने देखेपछि परिवारका सदस्य मिलेर सहयोगका लागि नजिकै रहेका एक जना सीएमएलाई बोलाए । राति ९ बजेतिर अरुणको घरमा आइपुगेका सीएमएको नाम भने अनुसन्धानका क्रममा रहेको भनेर प्रहरीले खुलाएको छैन । प्रहरीका अनुसार सीएमए आइपुग्दा पतिको अनुपस्थितिमा अरूबाटै गर्भवती भएकी खुश्बुबाट लगभग ८ः३० बजेतिर नवजात शिशु (छोरी)को जन्म भइसकेको थियो । जन्मिएको बच्चाको सालनाल व्यवस्थापन गर्दै खुश्बुलाई दुःखाइ कम हुने औषधि दिँदै स्वस्थ्य बच्चा छाडेर सीएमए पुरुष घरतिर लागेको एसपी जीसीको भनाइ छ । तौल नखुलेकाले प्रहरी पोस्टमार्टम रिपोर्टको पर्खाइमा छ । त्यसपछि अरुणले घरमा बबाल गर्न थालेछन् । झगडा गर्दै सासू ४८ वर्षीया उर्मिला र ससुरा ५० वर्षीय नागेश्वर मण्डललाई छोरी र भर्खर जन्मिएकी नातिनीलाई म राख्दिनँ, तपाईंहरू नै लैजानु भनेछन्, उनले भने, ज्वाइँले लफडा गर्दै छोरी र अरूसँगको अवैध यौनसम्बन्धबाट तिनै छोरीले जन्माएको बच्चा अस्वीकार गर्ने भएपछि घटनाले अर्को मोड लिएछ । त्यसपछि बच्चाको हत्या नै गरियो । परिवार र श्रीमान्को सामाजिक प्रतिष्ठामा आँच आउने एवं आफ्ना आमाबाबुले पनि धेरै दुःख पाएको ठानेर खुश्बुले ओढ्ने ब्ल्याङ्केटले मुख छोपेर आफैंले जन्माएको तर पतिले अस्वीकार गरिएकी नवजात शिशुको हत्या राति १० देखि ११ बजेको बीचमा गरेको प्रारम्भिक अनुसन्धानबाट खुलेको एसपी जीसीको भनाइ छ । उनका अनुसार खुश्बुले हत्या स्वीकार गरिसकेकी छन् । घटना सार्वजनिक हुने डरले हत्यापछि शव व्यवस्थापन गर्ने पारिवारिक सल्लाहअनुसार अरुणका सासूससुराले मोटरसाइकलमा राखेर शिशुको शव नजिकैको बेरुवा खोलामा लगेको खुलेको जीसीले बताए । खोलामा पानीको बहाव सानो भइसकेकाले शव नबगाउने डर तथा माछा मार्नेहरूको चहलपहल देखेपछि उनीहरूले शव फर्काएर होटलमा ल्याए । होटल उर्मिला र नागेश्वरले खाजानास्ता र मदिरा बिक्रीका लागि टाटीबेरा भएको कर्कटपाताले छाएको छाप्रो घरमा सञ्चालन गरेका थिए । हत्या गरिएपछि शिशुको शव गाडिएको होटल । जहाँ उर्मिला र नागेन्द्र खाजानास्ता र मदिरा बेच्थे । सल्लाहमै होटलभित्र खाल्डो खनेर गाडिदिए । एसपी जीसीका अनुसार बिहान उज्यालो हुनुभन्दा अघि नै शव गाडेको पत्ता लागेको छ । गाडेको समय नखुलेको उनले बताए । छरछिमेकले राति बच्चा जन्मिएको घरमा कुनै चालचुल नसुनेपछि शंका लागेर भोलिपल्ट बिहान ११ बजेतिर प्रहरीलाई खबर गरिदिए । त्यसपछि घरमा पुगेको प्रहरी टोलीलाई बच्चा नजन्मिएको भनेर ढाँटिएको जीसीको भनाइ छ । उनका अनुसार सोधेखोजी गर्दा र घरको कोठाभित्र हेर्दा बच्चा जन्मिएको प्रमाण देखेपछि प्रहरीले सुत्केरी अवस्थाकी खुश्बु, पति अरुण र आमा उर्मिलालाई पक्राउ गयो । तत्काल फरार बनेका खुश्बुका बुवा नागेश्वर साँझ पक्राउ परे । लामो समयसम्म पति विदेशमा रहेका बेला खुश्बुसँग अवैध सम्बन्ध राखेर गर्भवती बनाउने व्यक्तिको भने पहिचान हुन बाँकी रहेको जीसीले बताए ।"
१४ खेलाडी बाहिरिए : कोको छन् बन्द प्रशिक्षणमा,"काठमाडौं : राष्ट्रिय फुटबल टोलीको प्रारम्भिक बन्द प्रशिक्षणबाट १४ खेलाडी बाहिरिएका छन्। नेपाली टोलीका मुख्य प्रशिक्षक अब्दुल्लाह अलमुताइरीले दोस्रो चरणमा १४ खेलाडीलाई टिम बाहिर राख्दै ३६ खेलाडी छनोट गरेको अखिल नेपाल फुटबल संघ (एन्फा) ले जनाएको छ। प्रशिक्षक अलमुताइरीले साफ च्याम्पियनसिप र एसियन कप छनोटअन्तर्गत अन्तिम चरणको छनोटका लागि ५० खेलाडीलाई प्रारम्भिक प्रशिक्षणमा बोलाएका थिए। प्रारम्भिक प्रशिक्षणबाट बाहिरिनेमा विशाल सुनार, अमित तामाङ, विवेक बस्नेत, दर्शन गुरुङ, डोना थापा, गौरव बुढाथोकी, मिक्छेन तामाङ, निरज बस्नेत, निशान खड्का, प्रिजेन तामाङ, रवि पासवान, सेसेहाङ आङदम्बे, शिशिर लेखी र सुदिल राई छन्। दोस्रो चरणको छनोटमा पाँच गोलरक्षक छन्। जसमा कप्तान किरण चेम्जोङ, दीप कार्की, विकेश कुथु, विशाल श्रेष्ठ र अर्पण कार्की छन्। यस्तै स्ट्राइकरमा आशिष लामा, अभिषेक रिजाल, भरत खवास, मनिष डाँगी, जर्जप्रिन्स कार्की, नवयुग श्रेष्ठ, प्रकाश बुढाथोकी, अञ्जन विष्ट, सञ्जोग राई र सुनील बल छन्। डिफेन्डर अनन्त तामाङ, दिनेश राजवंशी, गौतम श्रेष्ठ, राजन गुरुङ, रणदीप पौडेल, रञ्जित धिमाल, रोहित चन्द र सुमन अर्याल दोस्रो चरणको छनोटमा टोलीमा अटाएका छन्। यसैगरी मिडफिल्डमा नीतिन थापा, पूजन उपरकोटी, एरिक विष्ट, आयुष घलान, विशाल राई, कमल थापा, राजीव लोप्चन, सन्तोष तामाङ, सुजल श्रेष्ठ, सुमन लामा, सुरज ठकुरी, तेज तामाङ र त्रिदेव गुरुङ छन्। मिडफिल्डर विक्रम लामा पनि टोलीसँगै प्रशिक्षणमा छन्। कतारमा शल्यक्रिया गराएर नेपाल आएपछि उनी प्रशिक्षणमा फर्किएका हुन्। उनी पूर्ण फिट भएमा छनोटका लागि योग्य हुने एन्फाले जनाएको छ। साफ च्याम्पियनसिप र एसियन कप छनोटअन्तर्गत अन्तिम चरणको छनोटका लागि नेपाली टोली प्रशिक्षणमा व्यस्त भए पनि साफ च्याम्पियनसिप हुन्छ कि हुँदैन भन्ने अन्योलमा नै छ। बंगलादेशले निर्धारित सेप्टेम्बरमा प्रतियोगिता आयोजना गर्न नसक्ने भन्दै हात झिकिसकेको छ। बंगलादेशले आयोजनाबाट हात झिकेकाले नेपाल र श्रीलंकाले आयोजनाको दाबेदारी गरिरहेका छन्।"
फेडररले ओलम्पिक नखेल्ने,"लन्डन : स्विट्जरल्यान्डका टेनिस स्टार रोजर फेडररले यही जुलाई २३ बाट जापानमा सुरु हुने टोकियो ओलम्पिक नखेल्ने भएका छन्। विश्व वरीयतामा नवौं स्थानमा रहेका फेडररले सामाजिक सञ्जालबाट ओलम्पिक नखेल्ने घोषणा गरेका हुन्। ३९ वर्षीय फेडररले घुँडाको चोटको कारण ओलम्पिक नखेल्ने बताएका हुन्। फेडररले सन् २००८ को बेइजिङ ओलम्पिकमा पुरुष डबल्समा स्वर्ण पदक जितेका थिए। सन् २०१२ को लन्डन ओलम्पिकमा पुरुष एकलमा भने फेडरर बेलायती टेनिस खेलाडी एन्डी मुर्रेसँग फाइनलमा पराजित हुँदै रजत पदकमा सीमित बनेका थिए। हालै लन्डनमा सम्पन्न विम्बल्डन टेनिस खेलेका उनी क्वार्टरफाइनलबाट बाहिरिएका थिए। पोल्यान्डका हुबर्ट हुकाजसँग ६३,७६ (७४), ६० ले पराजय बेहोर्दै उनी अन्तिम आठबाटै घर फर्किएका थिए। फेडरर इङ्ल्यान्डमा एकै सेट नजिती प्रतियोगिताबाट बाहिरिएको पहिलो पटक हो। हारसँगै २१औं उपाधि जित्ने फेडररको अभियानमा पनि गम्भीर धक्का लागेको थियो। यसैगरी नवौं पटक विम्बल्डन जित्ने सपना पनि लम्बिएको छ। ३९ वर्षीय फेडरर आठ पटकको विम्बल्डन च्याम्पियन हुन्। फेडेररले पछिल्लो पटक सन् २०१७ मा उपाधि जितेका थिए। फेडरर विम्बल्डनको सेमिफाइनलमा पुग्ने पाका खेलाडीको कीर्तिमान बनाउनबाट पनि चुके। उनले ह्युबटलाई पराजित गर्न सकेको भए ३९ वर्ष ३ सय ३७ दिनमा विम्बल्डनको सेमिफाइनलमा पुग्ने सबैभन्दा पाका खेलाडी बन्ने थिए। अप्रत्याशित हारसँगै ग्रास कोर्टमा उनको अन्तिम खेल हुने अड्कलबाजी पनि गरिन थालिएको छ। फेडरर आफैंले पनि विम्बल्डनमा फेरि प्रतिस्पर्धा गर्नेमा शंका व्यक्त गरेका छन्। फेडररको सन् २०२० मै दुई पटक घुँडाको अपरेसन गरिएको थियो। यसैगरी बेलायती महिला खेलाडी जोहना कोन्टालेसमेत टोकियो ओलम्पिक गुमाउने भएकी छिन्। कोन्टाको टिमलाई कोरोना भाइरसको संक्रमण देखिएपछि उनले ओलम्पिक गुमाउने भएकी हुन्। कोन्टाले यसअघि आफ्नै देशमा भएको विम्बल्डन टेनिस पनि गुमाएकी थिइन्।"
कर्णाली प्रदेशसभाको चालू अधिवेशन अन्त्य,कर्णाली : कर्णाली प्रदेशसभाको चालू अधिवेशन अन्त्य भएको छ। प्रदेश सरकारको सिफारिसमा प्रदेश प्रमुख गोविन्दप्रसाद कलौनीले बुधबार राति १२ बजेदेखि प्रदेशसभाको चालू आठौँ अधिवेशन अन्त्य गरेका हुन्। बुधबार राति बसेको मन्त्रिपरिषद् बैठकले प्रदेशसभाको चालू अधिवेशन अन्त्य गर्ने निर्णय गरेको थियो। सरकारको सिफारिसमा प्रदेश प्रमुख कलौनीले नेपालको संविधानको धारा १८३ ९२० बमोजिम चालू अधिवेशन अन्त्य गरेको प्रदेश प्रमुख कार्यालयद्वारा जारी विज्ञप्तिमा उल्लेख छ। प्रमुख प्रतिपक्षी नेकपा (एमाले)को लगातारको अवरोधका कारण प्रदेशसभाका बजेट अधिवेशन प्रभावित भएको थियो। प्रदेश सरकारले असार १ गते आर्थिक वर्ष २०७८७९ को बजेट प्रस्तुत गरे पनि त्यसयताका बैठक एमाले अवरोधले कार्यसूचीमा प्रवेश गर्न नपाई स्थगित हुँदै आएका थिए। प्रदेशसभाबाट बजेट पारित हुन नसकेपछि सरकार अध्यादेशबाट बजेट ल्याउने तयारीमा छ। एमाले प्रदेशसभा सदस्य पद्मा खड्काले प्रदेशसभामा विनियोजन विधेयक विचाराधीन रहेको अवस्थामा एक तिहाइ बजेटसहित पेश्की खर्च विधेयक ल्याउन सकिने संवैधानिक प्रावधान छँदाछँदै सरकार निरङ्कुश ढङ्गले अघि बढेको बताए। सदनमा सर्वोच्च अदालतको आदेशविपरीत आफ्ना सदस्यलाई सरकारले सत्तापक्ष बनाएको भन्दै मन्त्री पदबाट हटाउनुपर्ने एमालेको माग थियो। नेकपा (माओवादी केन्द्र) र नेपाली कांग्रेस गठबन्धनको सरकारमा हाल एमालेका तीन सदस्य मन्त्री छन्।
हतियार र लागुऔषधसहित भारतीय नागरिक पक्राउ,"विराटनगर : सशस्त्र प्रहरीले विराटनगरबाट हतियार र लागुऔषधसहित बुधबार राति एक जना भारतीय नागरिकलाई पक्राउ गरेको छ। भारतको अररिया जिल्ला जोगवनी नगरपञ्चायत९ इन्द्रनगरका ४१ वर्षीय पप्पुकुमार पटेललाई पक्राउ गरिएको सशस्त्र प्रहरी बल मोरङका डीएसपी गोपीकृष्ण ठाकुरले जानकारी दिए। उनका अनुसार भारतको जोगवनीबाट हतियार र लागुऔषध लिएर आउँदै गरेको अवस्थामा विराटनगर महानगरपालिका१६ स्थित भत्केको वालनजिकबाट पटेललाई राति साढे १० बजेतिर पक्राउ गरिएको हो। पक्राउ परेकाको साथबाट एउटा कटुवा पेस्तोल, लागुऔषध एभिल दुई सय ९२ र लुपिजेसिक दुई सय ९५ एम्पुल तथा एउटा चक्कु र दुईवटा मोबाइल बरामद भएको डीएसपी ठाकुरको भनाइ छ। शंकास्पद रूपमा नेपाल प्रवेश गरेका पटेलले प्लाष्टिकको बोराभित्र लुकाईछिपाई ल्याउँदै गरेको अवस्थामा हतियार र लागुऔषध बरामद भएको जानकारी उनले दिए। पक्राउ परेकालाई आवश्यक कारबाहीका लागि सशस्त्र प्रहरीले इलाका प्रहरी कार्यालय रानीको जिम्मा लगाएको छ। नेपाल प्रहरीले उनीविरुद्ध लागुऔषध र हातहतियार खरखजना ऐनअन्तर्गतको मुद्दा चलाउने तयारी गरेको छ। हतियार र लागुऔषधका कारोबारी रहेका पटेलले भारतको जोगवनीमा बसेर नेपालतिर त्यसको सप्लाई गर्ने गरेको प्रहरीको प्रारम्भिक अनुसन्धानबाट खुलेको छ। उनी नेपालमा आफ्नो सम्पर्कमा रहेका अपराधिक पृष्ठभूमिका व्यक्तिलाई हतियार र लागुऔषध पुर्याउन आउँदै गरेको अवस्थामा पक्राउ परेको बताइएको छ। तर उनीसँगको सम्पर्कमा रहेर हतियार र लागुऔषध खरिद गर्न खोज्नेको भने पहिचान हुन बाँकी रहेको प्रहरीले जनाएको छ। प्रहरीका अनुसार प्राप्त सूचना र प्रारम्भिक अनुसन्धानबाट खुलेको विवरणका आधारमा पटेलसँगको सम्पर्कमा रहेका व्यक्तिको खोजी तीव्र पारिएको छ।"
बानेश्वर सडकमा फोहोर,राजधानीको बानेश्वर सडकमा फ्याकिएको फोहोर । पछिल्लो समय नुवकोटस्थित ओखरपौवाको ल्याण्डफिल साइट भरिएसँगै राजधानीको फोहोर उठाइएको छैन । फोहोर नउठ्दा नयाँ दुर्गन्ध फैलिएको छ । तस्बिर : अशोक दुलाल
झन् बढ्यो कटुता,"काठमाडौं : बालुवाटारबाट बुधबार बाल्कोट सरेपछि एमाले अध्यक्ष केपी शर्मा ओलीले घोषणा गरे, माधव नेपाललाई अब पार्टीमा कुनै स्थान छैन। दोस्रो तहका नेताहरूले पार्टी विवाद साम्य पार्न १० बुँदे सहमति गरेको तेस्रो दिनमै ओलीले वरिष्ठ नेता नेपालसँग पार्टी एकता नहुने उद्घोष गरे। आफ्नै पार्टी नेतृत्वको सरकार ढाल्न नेतृत्वदायी भूमिका खेलेको भन्दै ओली नेपालप्रति क्रुद्ध छन्। उता नेपालको रिस पनि ओलीप्रति उस्तै छ। आफू नेतृत्वको सरकार ढलेकोमा असन्तुष्ट बनेर ओलीले बहिष्कार गरेको नयाँ प्रधानमन्त्री शेरबहादुर देउवाको शपथ कार्यक्रममा नेपाल सहभागी भए। संविधानको धारा उल्लेख नगरी देउवालाई शपथ गराउन खोजेको भन्दै राष्ट्रपति कार्यालयमा विरोध जनाए र सबैभन्दा पहिले देउवालाई बधाई दिँदै खुसी प्रकट गरे। त्यसो त नेपाल स्वयं पनि देउवाको शपथ कार्यक्रममा जाने कि नजाने दोधारमै थिए। तर, ओलीले राष्ट्रका नाममा सम्बोधन गर्ने क्रममा आफूलाई होच्याएको भन्दै नेपाल शपथ समारोहमा जाने निचोडमा पुगेको उनको सचिवालयले जनाएको छ। कार्यदलले १० बुँदे सहमति गरे पनि ओली र नेपालबीचको बढ्दो द्वन्द्वले एकता नै संकटमा पर्ने हो कि भन्ने चिन्ता व्यक्त गर्न थालेका छन्, पार्टी एकतामा सक्रिय दोस्रो तहका नेताहरू। ओलीले मौन समर्थन जनाए पनि कार्यदलले गरेको १० बुँदे सहमतिप्रति नेपालले सुरुदेखि नै असन्तुष्टि जनाउँदै आएका छन्। आफ्नो पक्षबाट कार्यदलमा राखिएका संयोजक भीम रावल, घनश्याम भुसाल, सुरेन्द्र पाण्डे, गोकर्ण विष्टसँग नेपालले प्रत्यक्ष रूपमै असन्तुष्टि जनाइसकेका छन्। मेरो पक्षबाट कार्यदलमा रहेकाहरूले मेरो सहमतिबिना नै लुत्रुक्क परेर ओलीसँग सहमति गर्ने ? उनको असन्तुष्टि यस्तो रहेको निकट नेताहरू बताउँछन्। निकटवर्तीका अनुसार ओलीसँग मिल्नुभन्दा देउवासँग भएको सहमतिलाई निष्कर्षमा पुर्याएर अघि बढ्ने नेपालले धारणा बनाउन थालेका छन्। अदालतमा विचाराधीन मुद्दामा पार्टी बोल्न नहुने अडान राख्दै आएका उनले असार २८ मा सर्वोच्चले प्रतिनिधिसभा विघटनलाई बदर गर्दै कांग्रेस सभापति देउवालाई प्रधानमन्त्री बनाउन परमादेश जारी गरेपछि त्यसको स्वागत गरेका थिए। नेपालकै निवास नजिक देउवा, नेपाल, माओवादी केन्द्रका अध्यक्ष पुष्पकमल दाहाल, जसपाका उपेन्द्र यादवलगायत तत्कालीन विपक्षी गठबन्धनको बैठक बसेको थियो। बैठकमा भने नेपालले एमालले एकता हुन लागेकाले आफू गठबन्धनबाट बाहिरन सक्ने जानकारी गराए। तर, गठबन्धन छोडेको घोषणा गरेका छैनन्। कार्यदलले सहमति गरे पनि आफ्नो नेतृत्वको सरकार ढाल्न अगुवाइ गरेको भन्दै अध्यक्ष ओलीले नेपालप्रति बढी नै असन्तुष्टि जनाउने गरेका छन्। नेपाल बाहेक उनको समूहबाट आउने नेताहरूलाई मात्र पार्टीमा स्थान दिने घोषणा ओलीले गरेका छन्। माधव नेपाल जस्ता गद्दारलाई कुनै क्षमा गर्न सकिन्नँ, पार्टीका युवा विद्यार्थीको मोटरसाइकल र्यालीसहित बालुवाटारबाट बालकोट पुगेका ओलीले भने, माधव नेपालको हकमा गल्ती कमजोरी स्वीकार गर्ने आत्मालोचना गर्ने कुनै ठाउँ छैन। ओली समर्थक कार्यकर्ताले वरिष्ठ नेता नेपाल र माओवादी केन्द्रका अध्यक्ष पुष्पकमल दाहालविरुद्ध चर्का नारा लगाएका थिए। उता नेपाल निवास कोटेश्वरमा नै पुगेर प्रधानमन्त्री देउवाले सरकारमा आउन नेपाललाई आग्रह गरेका छन्। नेपाल नै देउवा सरकारले विश्वासको मत पाउनेनपाउने मुख्य शक्ति हुन्। नेपाल पक्षका २३ जना प्रतिनिधिसभा सदस्यले भोट दिएमा मात्रै देउवाले विश्वासको मत पाउने छन्। कार्यदलका प्रतिनिधि र युवा पंक्ति भने दुई नेतालाई मिलाउने प्रयासमा अनवरत लागेका छन्। एमाले स्थायी समिति सदस्य सुवास नेम्बाङले संक्षिप्त प्रतिक्रिया दिँदै भने, जतिसक्दो छिटो बैठक बसाउने तयारी भइरहेको छ। त्यसभन्दा बढी बोल्न चाहेनन् उनले। माधव पक्षका नेता सुरेन्द्र पाण्डेले पनि पछिल्लो घटनाक्रमले आप्नो मुड अफ भएको भन्दै कुनै प्रतिक्रिया नदिने बताए। नेम्बाङ र पाण्डे एमाले एकताका लागि लाग्ने दुवै पक्षका नेता हुन्। उता एमालेको एकतामा लागेको भन्दै माधव पक्षका कार्यदलका संयोजक एवं उपाध्यक्ष भीम रावलमाथि धम्कीसमेत आएको सार्वजनिक गरेका छन्। ओली र नेपालको तिक्तताका कारण एकतामा क्रियाशील भएका दोस्रो तहका नेता पनि दिक्क भएका छन् उनीहरू मिलाउँछन्, शीर्ष नेता नै वातावरण बिगार्छन्। तर, उनीहरू एकताको सहमति भइसकेकाले कार्यान्वयनमा जोड दिनुपर्ने बताइरहेका छन्। शीर्ष नेताका संयमले नै एकतालाई निर्धारण गर्ने उनीहरूको मत छ। शीर्ष नेताले अहम् त्यागेर पार्टीको विधान, नैतिकतामा रहेर अगाडि बढेमा पार्टीमा कुनै समस्या नरहेको उनीहरूको भनाइ छ। ओलीनेपाल तिक्तता भने अझ थपिँदै गएको छ। नेपाल १५ वर्षसम्म पार्टी महासचिव हुँदा ओली उनकै सारथि थिए। २०७१ मा नवौं महाधिवेशनमा अध्यक्षका लागि ओलीनेपाल नै प्रतिपस्र्धी भए। ओलीले नेपाललाई पराजित गरेर पार्टीको अध्यक्ष भए। नेपालले भने महाधिवेशनका बेला बनेका गुटलाई सक्रियतासाथ सञ्चालन गरिरहे। ओलीनेपाल सम्बन्धमा दरार नेकपा एकीकरणपछि थपिँदै गयो। एकीकरणको सुरुवाती दिनमा ओली र दाहालले निकटता र चोचोमोचो बढाएर आफूलाई पेलेको र अपमान गरेको पटकपटक नेपालले अभिव्यक्ति दिएका थिए। ओलीले ग्रान्ड डिजाइन गरी कृत्रिम रूपमा वरिष्ठता विवाद उचालेर घटुवा गरेको, खनाललाई आफूभन्दा माथि राखेको जस्ता विषयमा नेपालले असन्तुष्टि राख्दै आएका थिए। तत्कालीन नेकपाको ३२औं सचिवालय बैठकबाट आफूलाई अपमान गरेको अनुभूति गरेका नेपालले त्यसको दुई दिनपछि सातबुँदे नोट अफ डिसेन्ट दर्ज गराएका थिए। त्यसबेला सचिवालयका सबै जना उपचाररत ओलीलाई भेट्न सिंगापुरै गए। नेपाल भने ओली सिंगापुरबाट उपचार गरेर फर्किएपछि पनि भेट्न गएनन्। त्यसबेला दुई नेताबीचको तिक्तता व्यक्तिगत तहमै उत्रेर भनाभन को अवस्थामा पुगेको थियो। जब ओलीविरुद्ध दाहालसहितको गठबन्धन बन्यो, त्यसपछि नेपाल सक्रिय रूपमै यो गठबन्धनमा लागे र ओलीको खेदो खन्न थाले। दाहाललाई तत्कालीन कार्यकारी अध्यक्ष बनाउनसमेत नेपाल सक्रियतासाथ लागे। जब पूर्वमाओवादी एक ठाउँमा भएर ओलीप्रति खनिए, ओलीले नेपालसँग पूर्वएमालेको नाममा मिलाप गर्ने कोसिस नगरेका होइनन्। तर, अठ्यारो पर्दा मात्रै खोज्ने भन्दै नेपाल अझ टाढिए। ओलीले पहिलो पटक २०७७ पुस ५ मा प्रतिनिधिसभा विघटन गरेपछि दुश्मनी अझ बढ्दै गयो। दुवै नेता तल्लो स्तरको गाली गलौजमै उत्रिए। २०७७ फागुन २३ मा एमाले बिउँतिएपछि पनि उनीहरूले एकै ठाउँ बसेर अहिलेसम्म पार्टीको बैठक गरेका छैनन्। आआफ्ना समानान्तर गतिविधि गरिरहे। एमाले बिउँतिएपछि दोस्रो तहका नेताको सक्रियता चारपटक ओली र नेपालको भेटवार्ता भए पनि उनीहरूको सम्बन्धमा खासै सुधार आउन सकेन। दोस्रो तहकै नेताको दबाबमा कार्यदल बनेर एकताको सहमति भएपछि दुई नेताको अहम्, तुस, व्यक्तिगत टकराव र अन्तरविरोधले हुँदाहुँदा एमाले नेतृत्वको सरकारै ढल्यो। कार्यदलबीच एकतामा सहमति भएर आम नेता, कार्यकर्तामा आशा पलाइरहेको अवस्थामा दुई नेताको टकरावको कारण पार्टीको भविष्य के होला भन्ने अझै आशंका नै छ। दुवै नेतालाई एकअर्कालाई स्वीकार गर्ने अवस्था नदेखिँदा एकताको सम्भावनामा पनि खाडल बढेको छ। यसैबीच एमाले उपाध्यक्ष भीम रावललाई पार्टी एकताका लागि पहल नगर्न धम्की, दबाब पनि आएको भन्दै सार्वजनिक गरेका छन्। रावलले विज्ञप्ति जारी गर्दै असार २७ गते सहमति नगर्न ठूलै दबाब आएको बताए। उनी नेपाल पक्षका कार्यदल संयोजक हुन्। असार २० गते ओलीलाई बालुवाटारमा भेटेपछि २१ गते कार्यदल ब्युँतिएको थियो रावलले निकालेको विज्ञप्तिमा आफूलाई पदको लोभमा ओलीतिर लागेको भनेर आरोप लगाइएको समेत बताए।"
मनसुनी वायुको प्रभाव : कहाँ कहाँ हुन्छ भारी वर्षा ?,"काठमाडौं : जल तथा मौसम विज्ञान विभागले देशभर मनसुनी वायुको प्रभाव रहेको जनाएको छ । हाल देशभर सामान्य बदली रही प्रदेश नं १, बागमती प्रदेश, गण्डकी प्रदेश तथा लुम्बिनी प्रदेशका केही स्थानहरू र बाकी प्रदेशका एकदुई स्थानहरुमा हल्का देखि मध्यम वर्षा भइरहेको छ। मौसम पूर्वानुमान महाशाखाका अनुसार बिहीबार दिउँसो देशभर सामान्य देखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश नं १, बागमती प्रदेश, गण्डकी प्रदेश र लुम्बिनी प्रदेश र सुदूरपश्चिम प्रदेशका एकदुई स्थानहरुमा मेघगर्जनचट्याङ्गसहित भारी वर्षाको सम्भावना रहेको छ। राती देशभर सामान्य देखि पूर्ण बदली रही धेरै स्थानहरुमा हल्का देखि मध्यम वर्षाको सम्भावना रहेको छ।प्रदेश नं १, बागमती प्रदेश, गण्डकी प्रदेश र लुम्बिनी प्रदेशका एकदुई स्थानमा मेघगर्जनचट्याङ्ग सहित भारी वर्षाको सम्भावना रहेको छ। शुक्रबार लुम्बिनी तथा गण्डकी प्रदेशका एकदुई स्थानहरुमा मेघगर्जनचट्याङ्ग सहित भारी वर्षाको सम्भावना रहेको छ। शनिबार सुदुरपश्चिम, लुम्बिनी तथा गण्डकी प्रदेशका थोरै स्थानहरुमा मेघगर्जनचट्याङ्ग सहित भारी वर्षाको सम्भावना रहेको छ। कहाँ कहाँ जोखिम आज बिहानको मापन अनुसार महाकाली, नारायणी, कोशी र सहायक नदीहरुमा बहाव सामान्य रहेको तथा सवैमा सतर्कता तह भन्दा तलै रहेको छ । कर्णाली जलाधारका सहायक नदी खुटिया खोला, मुदिभार जलमापन केन्द्रमा जलसतह खतरा तह आसपास रहेको छ। कोशी र यसका सहायक नदीहरुमा बहाव सामान्य घटबढ हुने, नारायणी, कर्णाली, महाकाली र यिनका सहायक नदीहरुमा बहाव बढ्ने र केही साना नदीहरुमा आकस्मिक बहाब भई सतर्कता तह आसपास पुग्न सक्ने पूर्वानुमान छ। बाढी पुर्वानुमान महाशाखाका अनुसार कन्काई, कमला, बागमती, पूर्वी राप्तीमा बहाब सामान्य घटबढ हुने तथा सबैमा सतर्कता तह भन्दा तलै रहने, तिनाउ, पश्चिम राप्ती र बबई जलाधारका केही सहायक नदीहरुमा बहाव बढ्ने र केहीमा आकस्मिक बहाब हुन सक्ने पूर्वानुमान छ। प्रदेश १ को ईलाम, झापा, मोरङ, सुनसरी, धनकुटा, पाँचथर, उदयपुर,सोलुखम्बु, संखुवासभा, ओखलढुङ्गा, खोटाङ, प्रदेश २ को महोत्तरी, धनुषा, बागमती प्रदेशको दोलखा, सिन्धुली, सिन्धुपाल्चोक, रसुवा, धादिङ, नुवाकोट, काठमाडौं, चितवन, मकवानपुर, गण्डकी प्रदेशको गोरखा, लमजुङ, तनहुँ, नवलपुर, स्याङ्गजा, कास्की, म्याग्दी, बाग्लुङ,पर्वत, लुम्बिनी प्रदेशको परासी, पाल्पा, गुल्मी, अर्घाखाँची, प्युठान, रोल्पा, रुकुम पूर्व, दाङ, बाँके, बर्दिया, कर्णाली प्रदेशको रुकुम पश्चिम, जाजरकोट, दैलेख, सुदूरपश्चिम प्रदेशको दार्चुला, बैतडी, डडेल्धुरा, डोटी, अछाम, कैलाली, कंचनपुर र आसपास जिल्ला भई बहने ससाना नदीहरुमा बहाव केही बढ्ने र केहीमा आकस्मिक वहाव हुन सक्ने पुर्वानुमान छ।"
म्याग्दीमा पहिरोले ८३ घर भत्किए,"म्याग्दी : यस वर्षको मनसुन सुरु भएयताको बाढी, पहिरो र कटानले म्याग्दीमा ८३ घर भत्किएका छन्। थप १२ घरमा आंशिक क्षति, १४४ घर उच्च र ७३ घर कम जोखिममा परेका जिल्ला प्रशासन कार्यालयले जनाएको छ। सहायक प्रमुख जिल्ला अधिकारी सुवास शर्मा पौडेलका अनुसार बाढी पहिरोले दुई जनाको मृत्यु र छ जना घाइते भएका छन्। पहिरोले घर क्षति भएकामध्ये ५८ परिवारलाई जिल्ला प्रशासन कार्यालयले रु नौ लाख ६० हजार र मृतक दुई जनाका परिवारलाई रु तीन लाख राहत उपलब्ध गराएको छ। पाँच जनासम्म सदस्य भएका परिवारलाई रु १५ हजार र पाँच जनाभन्दा बढी सङ्ख्यामा सदस्य भएका परिवारलाई रु २० हजारका दरले राहत वितरण गरिएको सहायक प्रजिअ पौडेलले बताए। पहिरोबाट घर भत्किएका तथा जोखिममा परेर विस्थापित भएका आफन्तको घर र सामुदायिक भवन तथा सामूहिक टहरा बनाएर बसेका छन्। अन्नपूर्ण गाउँपालिकाको धोस्केखोर, रघुगङ्गाको बेग, बेनीको सिंगा तातोपानी, मङ्गलाको अर्मन, मालिकाको रुम र धौलागिरिको खोरियामा पहिरोले क्षति पुगेको छ। गत वर्षको बर्खामा भत्किएका घर पुनःनिर्माणका लागि पर्याप्त बजेट नआउँदा प्रभावित भएको छ। गत वर्ष पहिरोले म्याग्दीमा २४७ घर भत्किएकामध्ये म्याग्दी प्रवासी नेपाली सङ्घ मोनाले ४० वटा घर बनाएको छ। सरकारले पहिरोले भत्किएका हिमाली जिल्लाका घर बनाउन प्रतिघर रु पाँच लाखका दरले अनुदान दिने निर्णय गरेको थियो। निर्णयानुसार आवश्यक बजेट व्यवस्थापन नगर्दा सबै पहिरो पीडितले निजी आवास पुनःनिर्माणका लागि पहिलो किस्ताको पनि अनुदान पाएका छैनन्। वैशाख अन्तिम साता रु एक करोड आठ लाख ९७ हजार ५०० पठाएको गृहमन्त्रालयले असारमा थप रु ३६ लाख ३२ हजार ५०० पठाएको थियो। मोनाले बनाएकाबाहेकका घरका लागि रु १० करोड बजेट माग गरिएको थियो। सङ्घ, प्रदेश र स्थानीय सरकारको साझेदारीमा घर बनाउने कार्यविधि भए पनि सङ्घ र प्रदेशले बजेट नपठाएकाले पुनःनिर्माण प्रभावित भएको स्थानीय तहका पदाधिकारीले बताएका छन्। धौलागिरि गाउँपालिकाको मराङ, मालिकाको बिम, देवीस्थान, रघुगङ्गाको भगवती र अन्नपूर्णको फगाममा पहिरोले क्षति गरेको थियो।"
विस्थापितको स्थापित हुने अपेक्षा,"नेपालको भौगोलिक अवस्थाका कारण कुनै पनि समय पहाडमा पहिरो र तराईमा डुबान हुनसक्छ। मनसुनी विपत् नेपालको नियमित नियति नै हो। वर्षात्को समयसँगै तराईका नदीकिनार र पहाडको भिरालो ठाउँमा बस्ने नागरिकको निन्द्रा हराउँछ। बाढीले डुबाउला र पहिरोले पुर्ला भन्ने चिन्ताले जोखिम भएको स्थानका नागरिकलाई वर्षात्को समय कटाउनै मुस्किल पर्छ। वर्षेनी आउने यस्ता विपत्तिले धनजनको ठूलो क्षति गर्दै आएको छ। पहिरो र बाढीका कारण सैयौं बेपत्ता र मृत्युको मुखमा पुगेका छन्। हजारौं विस्थापित परिवार स्थापित हुन सकेका छैनन् भने विस्थापित हुनेको संख्या वर्षेनी थपिने क्रममा छ। प्रविधिको विकाससँगै नेपालमा पनि मौसमको पूर्वानुमान गर्न थलिएको छ। जसका कारण कुन दिनको मौसम कस्तो होला ? विज्ञहरूले समयमै सचेत बनाउँदै आएका छन्। तर, विपत् आउने भएर ठाउँ छाडेर सर्नुपर्ने अवस्थाका नागरिकलाई पनि समयमा सुरक्षित राख्न नसक्दा बढी मानवीय र आर्थिक क्षतिको हुने गरेको छ। यो वर्ष पनि मौसमको सक्रियतासँगै नदीमा आएको बाढीले बबन्डर मच्चाउन सुरु गरेको छ। पहाडमा पहिरो र तराईको बाढीले मनसुन सुरु भएकै समयमा सयौं विस्थापित र दर्जनौंको संख्यामा ज्यान गएको छ। भौतिक र आर्थिक क्षतिको मूल्यांकन गर्ने समय लाग्ला तर विस्थापित बनेकाहरूको मानसिक क्षतिको मूल्यांकन कुनै पनि समय गर्न सकिँदैन। उनीहरूको अवस्था दयनीय नै हुन्छ। नेपाल बहुप्रकोपीय दृष्टिकोणले बिसौं, जलवायु परिवर्तनको हिसाबले पाँचौं, बाढीपहिरोको दृष्टिकोणले तिसौं र भूकम्पीय दृष्टिकोणले एघारौं जोखिमपूर्ण देशका रूपमा छ। तथ्यांकहरूले प्राकृतिक विपत्तिको जोखिमपूर्ण स्थानमा नेपाललाई देखाए पनि हाम्रो मुलुकले आफ्नो अवस्था अनुसारको तयारी गरेको छैन। बाढीपहिरोबाट विस्थापित बने चाउचाउ बिस्कुट लगेर बाँड्ने र पाल दिएर खुल्ला ठाउँमा विस्थापितलाई छाड्ने परिपाटी नै छ। मृतकका परिवारलाई सामान्य राहत दिएर झारो टार्ने सरकारले पुनः विपत्तिमा नपार्न दीर्घकालीन योजना बनाएको पाइँदैन। जसका कारण वर्षेनि त्यस्तै प्रकृतिका प्राकृतिक विपत्तिका घटना दोहोरिएको छ। विभिन्न जिल्लामा विपत्बाट विस्थापित बनेकाहरू अझै पनि चिसो भुइँ र पालमा छन्। उनीहरूको व्यवस्थापन भएको छैन। न्यानो घरबाट चिसो पाल र भुइँमा पुगेका बालबालिका र वृद्धवृद्धा अझै बढी पीडामा छन्। बाहिरी वातावरणमा उनीहरूको स्वास्थ्य अवस्था पनि बिग्रन्छ। कतिले त पुनः स्थापित हुन नपाउँदै चिसो भुइँ र पालमुनि नै ज्यान समेत गुमाएको तितो यथार्थ हामीसँग छ। गोरखा, जाजरकोट र मकवानपुर लगायतका जिल्लामा यो वर्ष नै विपत्का कारण सयौं परिवार विस्थापित बनेका छन्। संखुवासभा, पाँचथर, ताप्लेजुङ, धनकुटा लगायतका जिल्लामा वर्षौंदेखि विस्थापितहरू स्थापित भएका छैनन्। संघीय संरचनासँगै गाउँगाउँमा जनप्रतिनिधि पुगे पनि उनीहरूले यो विषयलाई गम्भीर रूपमा लिएका छैनन्। विपत् बाजा बजाएर त आउँदैन। तर, विपत्तिले ल्याउने समस्याको समयमै मूल्यांकन र अनुमान भने गर्न सकिन्छ। विपत्तिबाट नागरिकलाई जोगाउनु सरकारको दायित्व पनि हो। कुन समय कहाँ बाढीपहिरो आउँछ र त्यसले क्षति कति पुयाउँछ अनुमान गर्न त गाह्रो नै हुन्छ। तर, जोखिमपूर्ण स्थानमा रहेका नागरिकलाई समयमै सुरक्षित स्थानमा सार्न सके क्षति रोक्न र विस्थापित हुनेको संख्या घटाउन भने सकिन्छ। नदी किनार, भिरालो र चर्किएको स्थानका नागरिकलाई वर्षात्को समय अघिनै सुरक्षित स्थानमा राखे विपत्पछि पाल र खानेकुरा बोकेर दौडनु पर्दैन। विपत्मा केही दिन सरकार र विभिन्न संस्थाहरूको राहत बाँड्ने चक्र नै चल्छ। कति नेताले विस्थापितलाई स्थापित गर्ने र वेपत्ता परिवारलाई क्षतिपूर्ति दिने चुनावी नारा पनि बनाए। तर, ती सबै हालसम्म नारामै सीमित छन्। तीनै तहका सरकारले यो समय प्राकृतिक विपत्को क्षतिबाट बच्न पूर्वतयारी तथा सतर्कता अपनाउन अनि उद्धार तथा राहतको प्रबन्धमा कुनै त्रुटि र कमी हुँदैन। त्यसपछि विस्थापित बनेकाको समयमै उचित व्यवस्थापन गर्नुपर्छ। सरकार स्थिर छैन। समय समयमा फेरिने सरकारको नेतृत्वमा तिनै नागरिकलाई सपना देखाउने नेताहरू पुग्ने गरेका छन्। विपत् न्युनीकरण गर्दै यसले सृजना गरेका समस्या समाधानमा अबको सरकारको ध्यान पुगोस्।"
नेपाली श्रमिक र श्रमको मूल्य,"सन् १९८० को दशकबाटै नेपालीहरूवैदेशिक रोजगारीका लागि मध्यपूर्वका खाडी देशहरूमा आउने क्रम सुरु भएको मानिन्छ। त्यस हिसाबले अहिलेसम्म ५० लाखभन्दा बढी नेपालीले यी देशमा रोजगारी गरे होलान् भन्ने अनुमान छ। कुनै आधिकारिक तथ्यांक भने छैन।हालका दिनहरूमा झन्डै १२ लाख स्रमिक नेपाली मध्यपूर्वका यी खाडी देशहरूमा कार्यरत छन्। संयुक्त अरब ईमिरेट्स (यूएई) मा तीन लाख, कतारमा चार लाख, साउदी अरबमा तीन लाख, कुवेतमा एक लाख, बहराइनमा २५ हजार र ओमानमा २० हजारको हाराहारीमा नेपाली यी देशमा पसिना बगाइरहेका छन्।सन् १९६० को दशकमा पेट्रोलियम पदार्थको कमर्सियल उत्पादन र बजारीकरणले उच्च रूप लिए यता यी देशहरूले आर्थिक विकासमा कायापलट गरे। इरान र इराकसहितअहिले संसारको झन्डै ५० प्रतिशत पेट्रोलियम पदार्थको उत्पादन यिनै देशमा हुन्छ। विश्वलाई पेट्रोल बेचेर नै यी देशहरूले आफूलाई शक्तिशाली बनाउँदै लागेका छन्। नेपालबाट वैदेशिक रोजगारीमा जानेमध्ये शतप्रतिशत युवा जनशक्ति नै हो। यी देशहरूमा रोजगारीका लागि उमेरको हद पनि ६० वर्ष नै छ। अर्थात् ६० वर्ष उमेर पार गरेपछि उच्च दक्ष जनशक्ति बाहेकलाई सरकारले भिसा दिँदैन। तसर्थ यी देशहरूको विकास निर्माणमा नेपाली युवा जनशक्तिको ठूलो हात रहेको कुरामा दुई मत रहेन। हामीसँग भएको बेरोजगार जनशक्तिलाई उपयोग गरेर नै यी देशहरूले विकासका आधार बनाए। अर्कोतिर बेरोजगार नेपाली स्रमिकहरूलाई रोजगार प्रदान गरेर यी देशले लगाएको गुण त झनै बिर्सन सकिने कुरा भएन। नेपालले प्राप्त गर्ने रेमिट्यान्सको आधा हिस्सा यिनै देशहरूबाट भित्रने गरेको छ। अहिले विश्व नै कोरोना महामारीमाको चपेटामा छ। खाडीका यी देशहरू पनि यसको मारमा परे। तेलले धानेको यी देशहरूको अर्थतन्त्रलाई कोरोना माहामारीले त्यति धेरै गल्र्यामगुर्लुम ढल्ने गरी भने पारेको छैन। अर्थतन्त्रको आन्तरिक चलायमान प्रकृयालाई भने बिथोलेको छ। केही ठूला कम्पनीहरू पनि धराशयी अवस्थामा पुगे। साना माझौला कम्पनीहरू निकै मारमा परे। तथापि माहामारीको यो समस्याबाट बाहिरिन यी देशहरूले भरमग्दुर प्रयास गरेका छन्। आफ्ना स्रोत र साधनहरूलाई प्रयोग गरेर माहामारीलाई नियन्त्रणमा लिने प्रयासमा उपलब्धि पनि हाँसिल गरेका छन्।खाडीका यी देशहरूले आफ्नो देशमा कार्यरत सबै देशका नागरिकलाई निःशुल्क खोप लगाउँदै आइरहेका छन्। पछिल्लो तथ्यांकअनुसार कतारको जनसंख्या २९ लाखको हाराहारीमा छ। कतारले लगभग शतप्रतिशत जनसंख्यालाई खोपको पहिलो डोज लगाइसकेको छ भने ५० प्रतिशतभन्दा बढीलाई दोस्रो खोप पनि लगाएर सुरक्षित बनाएको छ। यूएईले त आफ्नो जनसंख्याभन्दा बढीलाई पहिलो खोप लगाइसकेको छ भने ६५ प्रतिशतभन्दा बढीले दोस्रो खोप पनि लगाइसके। यसैगरी खाडीका अन्य मुलुकले पनि आफ्नो देशमा कार्यरत सबैलाई निःशुल्क खोप प्रदान गरी आफूलाई सुरक्षित बनाउँदै लागेका छन्। नेपालमा अझै पनि खोपको अभाव छ। पहिलो डोज लगाएका १३ लाखभन्दा बढी नागरिकदोस्रो खोपबाट वञ्चित हुनु पर्यो। राष्ट्रपतिको खोप कुटनीति पूर्णतः असफल बनेको छ। चीनबाहेक भारत, अमेरिका र जापान लगायतका अन्य देशले राष्ट्रपतिको अनुरोधलाई बेवास्ता गरे। अन्य देशसँग भएको मन्त्रीस्तरीय कुटनीतिक वार्ताले मेडिकल सरसामानका केही नगन्य सहयोग प्राप्त भए पनि खोप प्राप्त गर्ने आधार बनेन। लामो समय नागरिक लकडाउनले घरभित्र थुनिएर बस्नु परेको छ। अब खोप नलगाइकनै लकडाउन खोल्ने अवस्था आयो। यसले निकट भविष्यमा नेपालको स्थिति कस्तो होला भनेर सजिलै आँकलन गर्न सकिन्छ। नेपाल र यूएईबीचको कुटनीतिक सम्बन्ध सन् १९७७ मा स्थापित भएको हो। यूएईमा सन् २००४ मा नेपाली दूतावासको स्थापना भयो। सन् २०१६ बाट राजदूतको स्तरमा आवासीय दूतावासको हैसियतमा नेपाली कुटनीतिक नियोग यूएईमा स्थापना भएको छ। यूएईले भने सन् २०१६ मा मात्र नेपालमा दूतावासको स्थापना गरेको छ। ४५ वर्षदेखिको आपसी कुटनीतिक सम्बन्धलाई यसले झन् बलियो बनाएको छ। यो अवधिमा नेपालबाट सन् २०१६ मा तत्कालीन प्रधानमन्त्री पुष्पकमल दाहाल र सन् २०१७ मा राष्ट्रपति विद्यादेवी भण्डारीले राजकीय भ्रमण गरेका छन्। यी भ्रमणले आपसी भाइचारा र अन्तर्राष्ट्रिय सम्बन्धलाई मजबूत बनाएको विश्वास गरिएको थियो। यूएईको तर्फबाट भने सन् २०१६ मा यूएई दूतावासको उद्घाटन गर्नपरराष्ट्रमन्त्री शेख अबुदुल्ला बिन जाएद अल नह्यानको भ्रमण नै अहिलेसम्मको उच्चस्तरीय भ्रमण हो।यसबीचमा यूएईले नेपाललाई केही मानवीय सहयोग पनि उपलब्ध गराएको छ। सन् २०१५ मा आएको भूकम्पमा यूएई सरकारले निकै ठूलो सहयोग गरेको थियो। पछिल्लोपटक गत महिना मात्र ११२ वटा भेन्टिलेटरसहित एक जहाज मेडिकल सामग्री प्रदान गर्यो।यति धेरै नेपाली युवा खाडीमा पसिना बगाइरहेका छन्। तर उनीहरू सधैं घरपरिवारको स्वास्थ्य सुरक्षामा चिन्तित भएर काम गर्नुपर्ने अवस्था छ। नेपाली श्रमिकहरूको श्रमको मूल्य र यी मुलुकहरूका अन्तर्राष्ट्रिय चासोमा नेपालको भूमिका खोज्ने हो भने नेपालको पछिल्लो खोपको अभावलाई पूर्ति गर्ने वैकल्पिक आधार बन्न सक्थ्यो। नेपाली कुटनीतिक नियोगहरू यस मामिलामा अहिलेसम्म कमजोर रहे अथवा चुके। आफ्नो देशमा कार्यरत नेपाली श्रमिकहरूका आफन्त नातागोता, आमाबाबु खोपको अभावमा मृत्युको मुखमा पुगिरहेका छन्। श्रीमति, छोराछोरी, भाइबहिनी खोपको अभावमा छटपटाइरहेका छन्।अल्पायुमा मृत्युवरण गर्नेका छोराछोरीले खाडीका देश बनाइरहेछन्। यो कारुणिक अवस्थालाई खाडीका यी मुलुकहरूले बुझ्नु जरुरी छ।दुबई र कतारका अग्ला अग्ला गगनचुम्बी भवन बनाउने नेपाली श्रमिकहरूको घरपरिवारको स्वास्थ्य सुरक्षाप्रतिको चासो यी देशहरूले पनि लिनुपर्छ। नेपाली श्रमिकहरूको घरपरिवारको सुरक्षा गर्ने दायित्व उनीहरूको पनि हुनुपर्छ। उनीहरूका घरपरिवारलाई सुरक्षित गर्न सके मेरो देशको विकासमा थप टेवा पुग्छ भन्ने कुरा ती देशलाई बुझाउन जरुरी छ। अन्तर्राष्ट्रिय मञ्चहरूमा यूएई र नेपालका साझा धारणा र चासोहरू छन्। संयुक्त राष्ट्रसंघका विभिन्न फोरममा यूएईलाई नेपालको साथ सहयोग र समर्थन पनि उत्तिकै महत्वपूर्ण छ। जलवायु परिवर्तन, नवव्ीकरणजन्य उर्जा, अन्तर्राष्ट्रिय रूपमा शान्ति कायम गर्नेलगायतका विषयहरूमा नेपालको र यूएईको साझा धारणा रहेको पाइन्छ। संयुक्त राष्ट्रसंघको सुरक्षा परिषद् सदस्यमा निर्वाचित हुन यूएई र नेपालले गरेको समर्थन र सहकार्यले यी दुई देशबीचको कुटनीतिक सम्बन्धलाई अझ दह्रो बनाएको छ। अर्कोतिर वातावरण परिवर्तनसम्बन्धी अन्तर्राष्ट्रिय सम्मेलन (कोप २८) का लागि यूएईले आयोजना गर्ने निर्णय गरेको छ। यस सम्बन्धमा पनि नेपालको सहयोग अपरिहार्य छ। यस्ता कतिपय विषयहरूमा घोषित वा अघोषित रूपमा सहकार्य गरिरहेकै छन्। दुवै देशका लागि यो निकै महत्वपूर्ण कुरा हो। कतारमा अर्को वर्ष हुने विश्वकप फुटबल र फूटबलसँगै जोडिएको खेलकुद् कुटनीति नेपालका लागि निकै महत्वपूर्ण छ। कतारले सन् २०२८ र सन् २०३२ मा हुने ओलेम्पिक खेलकुदमा पनि आफ्नो इच्छा जाहेर गरेको थियो। खेलकुद हब बनाउने उसको रणनीतिलाई नेपालले कसरी आफ्नो हितमा प्रयोग गर्न सक्छ भन्ने कुरा पनि नेपालका लागि फाइदाजनक हुनेछ। त्यसैगरी साउदी अरब, कुवेत, बहराइन र ओमान लगायतका खाडी राष्ट्रहरूका अन्तर्राष्ट्रिय चासोका विषयहरूलाई नेपालले बुझिकन सहकार्य गर्न आवश्यक छ। यसको बदलामा निःशुल्क खोप कुटनीतिलाई अघि सार्नुपर्छ।तसर्थ खाडीका यी देशमा स्थापित कुटनीतिक नियोगहरूको भूमिका अब श्रमिकहरूमा मात्र निहित हुनुहुँदैन। वैदेशिक रोजगारीमा जाने श्रमिक नेपालीका लागि नै यी नियोगहरू स्थापना भएका हुन् भन्ने तथ्यलाई कदापि बिर्सन सकिन्न। तर नेपाली श्रमिकहरूको श्रमको मूल्य र यी मुलुकहरूका अन्तर्राष्ट्रिय चासोमा नेपालको भूमिका खोज्ने हो भने नेपालको पछिल्लो खोपको अभावलाई पूर्ति गर्ने वैकल्पिक आधार बन्न सक्थ्यो। नेपाली कुटनीतिक नियोगहरू यस मामिलामा अहिलेसम्म कमजोर रहे अथवा चुके।यद्यपि त्यति धेरै ढिला पनि भएको छैन। तसर्थ वैदेशिक रोजगारीमा मात्र सीमित नेपाल र खाडी राष्ट्रबीचको श्रम कुटनीतिलाई अब खोप कुटनीतिसँग पनि जोड्न सक्नुपर्छ। उनीहरूको देश बनाइदिने नेपाली श्रमिकहरूका घरपरिवारलाई निशुःल्क खोप उपलब्ध गराएर नेपाललाई सहयोग गर्न ती राष्ट्रहरू पनि तयार हुनुपर्छ।"
