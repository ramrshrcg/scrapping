शीर्षक,विवरण
बीपी प्रतिष्ठनमा आर्थिक अनियमितता बढेको कार्यदलको ठहर,"बिराटनगर: बीपी कोइराला स्वास्थ्य विज्ञान प्रतिष्ठानबारे छानविन गर्न गठन भएको उच्चस्तरीय कार्यदलले प्रतिष्ठानमा आर्थिक अनियमितता बढेको र पदाधिकारीहरु गैरजिम्मेवार भएको ठहर गरेको छ । उच्चस्तरीय कार्यदलले प्रधानमन्त्री शेरबहादुर देउवालाई मंगलबार बुझाएको प्रतिवेदनमा त्यहाँ पदाधिकारीहरुले अनियमितता गरेको उल्लेख गरेको हो । प्रतिष्ठानका पदाधिकारीहरुले प्रतिष्ठानको हितमा भन्दा पनि आर्थिक अनियमितता गरी प्रतिष्ठानलाई धरासायी बनाएको भन्दै चिकित्सक र कर्मचारीहरुले आन्दोलन सुरु गरेपछि प्रधानमन्त्री देउवाले प्रतिष्ठानको समस्या समाधानका लागि प्रधानमन्त्री कार्यालयका सचिव डा बैकुण्ड अर्याललको संयोजकत्वमा उच्चस्तरीय कार्यदल गठन गरेका थिए । कार्यदलले प्रतिष्ठानमा आएर स्थलगत छानविन गरी मंगलबार प्रधानमनत्री देउवालाई प्रतिवेदन बुझाएको छ । प्रतिवेदनमा आर्थिक अनियमितता बढेको, वार्षिक आम्दानी घट्दै गएको, शैक्षिक स्तर खस्किएको, प्राज्ञिक क्षेत्र तथा कर्मचारीको वृत्ति विकास रोकिएको, पदाधिकारी बीच असमझदारी बढ्दै गएका कारण प्रतिष्ठान संचालनमा गम्भीर समस्या भएको उल्लेख गरेको छ । यस्तै प्रतिष्ठानमा आवश्यक औषधि उपकरण खरिदमा प्रतिष्ठानको नियम र खरिद ऐन विपरीत गरिएको, असार १५ गते प्रतिष्ठानका उपकुलपति डा ज्ञानेन्द्र गिरीले मादक पदार्थ सेवन गरी पदीय जिम्मेवारी विपरीत काम गरेको र शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक डा गौरीशंकर साहले समेत पदीय जिम्मेवारी वहन नगरेका कारण प्रतिष्ठानको अवस्था कमजोर बनेको प्रतिवेदनमा उल्लेख छ । कार्यदलका संयोजक सचिव अर्यालले प्रतिष्ठानमो भएको समस्या र समाधानका विषयमा उल्लेख गरी प्रधानमन्त्रीलाई प्रतिवेदन बुझाइएको बताए । उनले प्रतिष्ठानको समस्या समाधान गर्न तत्काल प्रतिष्ठानको सिनेट बैठक बसी समस्या समाधान गर्न समेत सुझाव दिएको बताए । बीपी प्रतिष्ठानमा दैनिक आर्थिक अनियमितता बढेको, बर्तमान चार पदाधिकारीहरुले प्रतिष्ठानलाई सही नेतृत्व प्रदान गर्न नसकेको र प्रतिष्ठान बन्द हुने अवस्थामा पुगेको भन्दै यहाँ कार्यरत चिकित्सक र कर्मचारीहरुले ५० दिनदेखि आन्दोलनलाई जारी राखेका छन् । चिकित्सक र कर्मचारी आन्दोलित भएपछि स्वास्थ्यराज्यमन्त्री उमेश श्रोष्ठले स्वास्थय मन्त्रालयका निर्देशक डा कृष्णप्रसाद पौडेलको संयोजकत्वमा वार्ता टोली गठकन गरेका छन् । वार्ता टोलीले आन्दोलनरत पक्षसंग मंगलबार आएर वार्ता गरे पनि समस्या समाधान गर्न सकेकेको छैन । प्रतिष्ठान सुध्रिकरण अभियान संर्घष समितिका सहसंयोजक डा विष्णु पौडेलले प्रतिष्ठानमा भएका आर्थिक असनियमितताका घटनाका दोषीलाई कार्वाही र वर्तमान चार पदाधिकारीहरुलाई बर्खास्त गरी प्रतिष्ठानको गरिमा बचाउन सरकारसँग माग गरेका छन् ।"
रेल वे कम्पनीका महाप्रबन्धक भट्टराईलाई स्पष्टीकरण सोधिने,काठमाडौँ: सरकारले रेल वे कम्पनीका महाप्रबन्धक गुरु प्रसाद भट्टराईलाई स्पष्टीकरण सोध्ने भएको छ । मंगलबार बसेको मन्त्रिपरिषदको बैठकले यस्तो निर्णय गरेको हो । कानूनमन्त्री समेत रहेका सरकारका प्रवक्ता ज्ञानेन्द्र बहादुर कार्कीले बैठकपछि पत्रकारहरुसँग यसबारे जानकारी दिएका थिए । महाप्रबन्धक भट्टराईले आचरण विपरीत कार्य गरेकोमा सरकारले स्पष्टीकरण सोध्ने निर्णय गरेको मन्त्री कार्कीले बताए । यसअघि पनि भट्टराईले चलखेल गरेको आरोप पटक पटक लाग्ने गरेको थियो । सरकारले भट्टराईलाई पदबाट हटाउने योजनाका साथ स्पष्टीकरण सोध्ने निर्णय गरेको बताइएको छ । यसअघि केपी ओली नेतृत्वको सरकारले भट्टराईलाई महाप्रबन्धकमा नियुक्त गरेको थियो । उनी ओली निकट व्यक्तिको रुपमा समेत चिनिन्छन् ।
यस्ता छन् सरकारले गरेका पाँच मुख्य निर्णय,"काठमाडौँ: सरकारले एसियाली विकास बैंक (एडीबी) बाट प्राप्त १६५ मिलियन डलर अर्थात् करिब १९ अर्ब ५८ करोड रुपैयाँ सहुलियतपूर्ण ऋण स्वीकार गर्ने भएको छ । एडीबीबाट प्राप्त करिब १९ अर्ब ५८ करोड सहुलियतपूर्ण ऋण स्वीकार: मंगलबार बसेको मन्त्रिपरिषद बैठकले यस्तो निर्णय गरेको हो । सरकारका प्रवक्ता र कानुन न्याय तथा संसदीय मामिला मन्त्री ज्ञानेन्द्रबहादुर कार्कीका अनुसार मन्त्रिपरिषद बैठकले एडीबीको सहयोगमा रेस्पोन्सिभ कोभिड भ्याक्सिन फर रिकभरी प्रोजेक्ट अन्तर्गत प्राप्त सो रकम स्वीकृत गर्ने निर्णय गरेको हो । एडीबीको सहयोगमा रेस्पोन्सिभ कोभिड भ्याक्सिन फर रिकभरी प्रोजेक्ट अन्तर्गत प्राप्त करिब १९ अर्ब ५८ करोड सहुलियतपूर्ण ऋण साहयता स्वीकृत गर्ने । भूमि सम्बन्धी समस्या समाधान आयोग विघटन: मंगलबारको मन्त्रिपरिषद बैठकले भूमि सम्बन्धी समस्या समाधान आयोग विघटन गर्ने निर्णय गरेको छ । एमाले नेता देवी ज्ञवाली नेतृत्वको भूमि सम्बन्धी समस्या समाधान आयोग यसअघि केपी ओली नेतृत्वको सरकारले २०७६ चैतमा गठन गरेको थियो । विभिन्न जिल्लामा समेत आयोग गठन भएपछि शेरबहादुर देउवा नेतृत्वको सरकारले विघटन गरिदिएको हो । यस आयोगले गत असारसम्म २१ करोड भन्दा बढी रकम खर्च गरिसकेको बताइएको थियो । सदियौँदेखि भूमिहीन किसानको रुपमा जमिन भोगचलन गर्दैआएका किसानहरुको समस्या यस आयोगमार्फत समाधान हुने अपेक्षा गरिएको थियो । तर देउवा नेतृत्वको सरकारले आयोग खारेज गरिदिएपछि ज्ञवाली सहित एमालेका नेताहरुले आयोग खारेजीको विरोध गर्दैआएका छन् । रेल वे कम्पनीका महाप्रबन्धक भट्टराईलाई स्पष्टीकरण सोधिने: सरकारले रेल वे कम्पनीका महाप्रबन्धक गुरु प्रसाद भट्टराईलाई स्पष्टीकरण सोध्ने भएको छ । मंगलबारकै बैठकले उक्त निर्णय गरेको हो प्रवक्ता कार्कीका अनुसार भट्टराईले आचरण विपरीत कार्य गरेको पाइएकाले उनीसँग स्पष्टीकरण सोध्ने निर्णय गरिएको हो । भट्टराईले यसअघि विभिन्न योजनामा चलखेल गरेको आरोप पटक पटक लाग्ने गरेको थियो । सरकारले भट्टराईलाई पदबाट हटाउने योजनाका साथ स्पष्टीकरण सोध्ने निर्णय गरेको बताइएको छ । विभूषण समिति सदस्यमा नियुक्ति: बैठकले राष्ट्रिय जीवनमा उल्लेखनीय योगदान गरेका प्रतिष्ठित व्यक्तिहरुमध्येबाट ६ जनालाई विभूषण समितिमा सदस्यको रुपमा नियुक्ति गरेको छ । विभूषण समितिको सदस्यको रुपमा सुदूरपश्चिम विश्वविद्यालय पूर्व उपकुलपति प्राध्यापक भूषण श्रेष्ठ, त्रिभुवन विश्वविद्यालयका पूर्वरजिस्टार गोविन्द प्रसाद शर्मा, कलाकार मदनदास श्रेष्ठ, उद्योगी कुशप्रसाद मुल्मी, ईन्जिनियर ओमप्रकास महतो र नेपाली सेनाका पूर्वउपरथी नरबहादुर कंडेललाई नियुक्त गरिएको हो । शिक्षक सेवा आयोगमा नियुक्ति: यस्तै शिक्षक सेवा आयोगमा पनि सरकारले अध्यक्ष र दुई सदस्य आजै नियुक्त गरेको छ । अध्यक्षमा मधुप्रसाद रेग्मीलाई नियुक्त गरिएको छ भने दिल्लीराम रिमाल र नन्दकुमारी महर्जनलाई सदस्यको रुपमा नियुक्त भएका छन् । यसवाहेक राष्ट्रिय चिकित्सा शिक्षा पहिलो संशोधन स्वीकृत गर्नुका साथै गोरखापत्रका अध्यक्ष र सल्लाहकार सम्पादकको राजीनामा पनि मंगलबारकै बैठकले स्वीकृत गरेको छ ।"
दक्षिण चीन सागरमा युद्धपोत पठाउँदै भारत,"नयाँदिल्ली: भारतले दुई महिनाको लागि दक्षिण चीन सागरमा चार युद्धपोतको एक टास्क फोर्स पठाउँदैछ । जहाँ भारतीय फौजले अमेरिका, जापान र अष्ट्रेलियाका क्वाड साझेदार मुलुकका फौजसँग अभ्यास गर्नेछ । भारतीय रक्षा मन्त्रालयले सोमबार यसबारे विज्ञप्ति जारी गर्दै जानकारी दिएको हो । रक्षा मन्त्रालयका अनुसार दुई युद्धपोतहरु यसै महिनको सुरुमा त्यसतर्फ प्रस्थान गर्नेछन् । तर प्रस्थान मिति भने रक्षा मन्त्रालयले यकिन गरेको छैन । भारतीय टास्क फोर्सले अन्तिम तयारी गरेको बताइएको छ । जसमा एक गाइडेड मिसाइल विनाशक लगायत लडाकु विमान तयारी अवस्थामा राखिएको छ । दुई महिनाको अवधिमा भारतीय फौजले मालाबार २०२१ मा अमेरिका, जापान र अष्ट्रेलियासँग नौसेना अभ्यासमा पनि भाग लिनेछन् । यस क्रममा भारतीय युद्धपोतको सिंगापुर, भियतनाम, इन्डोनेसिया र फिलिपिन्सका नौसेनासँग पनि द्विपक्षीय अभ्यास हुने भारतीय रक्षा मन्त्रालयले जनाएको छ । विश्वका शक्ति राष्ट्रहरुबीच विवादको कारण बनेको दक्षिण चीन सागरलाई चीनले आफ्नो सार्वभौम क्षेत्र दावी गर्दैआएको छ । पछिल्लो समय यही क्षेत्रलाई लिएर चीन र अमेरिकाबीच विवाद तिब्र रुपमा बढेको छ ।"
एडीबीको साढे १९ अर्ब सहुलियतपूर्ण ऋण स्वीकार गर्ने सरकारको निर्णय,"काठमाडौँ: सरकारले एसियाली विकास बैंक (एडीबी) बाट प्राप्त १६५ मिलियन डलर अर्थात् करिब १९ अर्ब ५८ करोड रुपैयाँ सहुलियतपूर्ण ऋण स्वीकार गर्ने भएको छ । मंगलबार बसेको मन्त्रिपरिषदले यस्तो निर्णय गरेको सरकारका प्रवक्ता र कानुन न्याया तथा संसदीय मामिला मन्त्री ज्ञानेन्द्रबहादुर कार्कीले जानकारी दिए । ""आजको मन्त्रिपरिषदको बैठकले एडीबीको सहयोगमा रेस्पोन्सिभ कोभिड भ्याक्सिन फर रिकभरी प्रोजेक्ट अन्तर्गत प्राप्त करिब १९ अर्ब ५८ करोड सहुलियतपूर्ण ऋण साहयता स्वीकृत गर्ने निर्णय गरेको छ"" सरकारका प्रवक्ता कार्कीले बताए ।"
अब सहकारी बैंकको चेक चल्ने,"ललितपुर: अर्थमन्त्री जनार्दन शर्माले राष्ट्रिय सहकारी बैंकको चेक चल्ने बताएका छन् । चेक नचल्ने समस्या अबदेखि नरहने उनले प्रतिवद्धता जनाएका छन् । राष्ट्रिय सहकारी बैंकले आयोजना गरेको सहकारीमा लघुवित्त सम्मेलनमा अर्थमन्त्री शर्माले सहकारीको चेक अन्य बैंकमा भुक्तानी नहुने समस्या अब नरहने उद्घोष गरे । सहकारी बैंकको चेक नचल्ने नीति हुनु उचित नभएको उनले बताए । यदी त्यसखालको नीति छ भने त्यसलाई खारेज गर्नुपर्छउनले भने,सहकारीको चेकलाई सहज रुपमा चल्ने वातावरण बनाउँछु । अर्थमन्त्री शर्माले लघुवित्त सहकारी जनतासँग प्रत्यक्ष जोडिएको क्षेत्र भएकाले यसलाई सुधार गरेर अगाडि बढ्न सरकार तत्पर रहेको बताए । गाउँगाउँमा सामाजिक सुरक्षा भत्ता वितरणमा समेत समस्या छ उनले भने,जेष्ठ नागरिक, एकल महिला, अपाङ्गता भएकाहरु लगायतले पाउने सामाजिक सुरक्षा भत्तालाई सहज रुपमा वितरण गर्ने प्रणालीको व्यवस्था गर्न अध्ययन भइरहेको छसहकारी बैंक मार्फत वृद्धभत्ता वितरण गर्ने तयारी भइरहेको उनको भनाइ छ । मुलुकको अर्थतन्त्रको विकासका लागि तीन खम्बे अर्थनीतिको व्यवस्था घरजग्गा र गाडी खरिद गर्नका लिइने कर्जाको ब्याज कम हुने अवस्था कहिलेसम्म रहन्छ ? भन्दै मन्त्री शर्माले गरिवका लागि सहुलियत दरको कर्जा वितरणका लागि सरकार र सहकारी क्षेत्रबीच सहकार्य आवश्यक रहेको बताए । सहकारी क्षेत्रलाई रोजगारी वृद्धि, गरिबी न्यूनिकरण, उत्पादनमुखी अर्थव्यवस्था बढाउने गरी अगाडि बढाउनु पर्ने मन्त्री शर्माको भनाइ थियो । सहकारी विभागका रजिष्ट्रार लिलानाथ शर्माले मुलुकको गरिवी निवारणमा सहकारी क्षेत्रको राम्रो सम्भावना रहेको र त्यसमा पनि सहकारी बैंकको भूमिका थप प्रभावकारी हुने भएकाले सोही अनुसारको योजनाका साथ अगाडि बढ्नु पर्नेमा जोड दिए । एसिया तथा प्यासिफिक क्षेत्रका कृषि सहकारीहरुको विकासका लागि संजाल(नेडाक) का अध्यक्ष सन्दीप नायकले नेपालको सहकारी अभियानलाई वित्तीय तथा प्रविधिका क्षेत्रमा सक्षम बनाउनका लागि राष्ट्रिय सहकारी बैंकसँग समन्वय गरेर नेडाकले काम गरिरहेको बताए । बैंकले सदस्य वृद्धि लगायत वित्तीय तथा अन्य क्षेत्रमा प्रभावकारी भूमिका निर्वाह गर्दै आएको भन्दै नायकले सहकारी बैंकको थप प्रभावकारी भूमिकाका लागि समन्वय गरिने बताए । स्वावलम्बन विकास केन्द्रका अध्यक्ष तथा लघुवित्त विज्ञ शंकरमान श्रेष्ठले अर्थतन्त्रलाई सबल सक्षम बनाउनका लागि लघुवित्तलाई थप प्रभावकारी बनाउनु पर्नेमा जोड दिए । २ दिनसम्म सञ्चालन हुने कार्यक्रममा भूमि व्यवस्था, सहकारी तथा गरिवी निवारण मन्त्रालयका पूर्व सचिव गोपीनाथ मैनालीले गरिबी न्यूनिकरणमा सहकारी लघुवित्तः नेपाल सरकारको नीति तथा कार्यक्रम विषयक कार्यपत्र प्रस्तुत गरे ।"
भूमि सम्बन्धी समस्या समाधान आयोग सरकारद्वारा विघटन,काठमाडौँ: सरकारले भूमि सम्बन्धी समस्या समाधान आयोग विघटन गरेको छ। मंगलबार बसेको मन्त्रिपरिषद बैठकले यस्तो निर्णय गरेको हो । एमाले नेता देवी ज्ञवाली नेतृत्वको उक्त आयोग यसअघि केपी ओली नेतृत्वको सरकारले २०७६ चैतमा गठन गरेको थियो । विभिन्न जिल्लामा समेत आयोग गठन भएपछि शेरबहादुर देउवा नेतृत्वको सरकारले विघटन गरिदिएको हो । यस आयोगले गत असारसम्म २१ करोड भन्दा बढी रकम खर्च गरिसकेको बताइएको थियो । यस आयोगमार्फत सदियौँदेखि भूमिहीन किसानको रुपमा जमिन भोगचलन गर्दैआएका किसानहरुको समस्या समाधान हुने अपेक्षा गरिएको थियो । तर देउवा नेतृत्वको सरकारले आयोग खारेज गरिदिएपछि ज्ञवाली सहित एमालेका नेताहरुले आयोग खारेजीको विरोध गर्दैआएका छन् ।
"अफगानिस्तान: रक्षामन्त्रीको घरनजिकै शक्तिशाली विस्फोट, मन्त्रीसहित सयौँ परिवार सुरक्षित स्थानमा भागे",काबुल: अफगानिस्तानको राजधानी काबुलमा मंगलबार दुई घण्टा भन्दा कम अवधिमा चारवटा विस्फोट भएका छन् । पहिले साना विस्फोट भए पनि पछिल्लो विस्फोट शक्तिशाली भएको बताइएको छ । दोस्रो विस्फोट सहरको मुख्य भागमा भएको थियो । अमेरिकी दूतावास सहित विभिन्न कुटनीतिक नियोगका कार्यालय भएको उच्च सुरक्षा क्षेत्रको रुपमा लिइने ग्रीन जोनमा दोस्रो विस्फोट भएको स्थानीय मिडियाले जनाएका छन् । पछिल्लो शक्तिशाली विस्फोट अफगान रक्षामन्त्री बिस्मिल्लाही मोहम्मदीको निवास नजिकै गरिएको बताइएको छ । रक्षामन्त्री मोहम्मदीले ट्वीट गर्दै आफू सुरक्षित रहेको प्रतिक्रिया दिएका छन् । तर पछिल्लो समय रक्षामन्त्रीको परिवार सँगै यस क्षेत्रका सयौँ परिवार सुरक्षित स्थानतर्फ गएका छन् । उक्त विस्फोट यहाँस्थित एक सांसदको निवासलाई लक्षित गर्दै गरिएको एक वरिष्ठ सुरक्षा अधिकारीले अलजजीरालाई बताएका छन् । गृहमन्त्रालयका प्रवक्ता मिरवाइस स्तानेकजाइका अनुसार हतियारधारी समूह यस क्षेत्रमा प्रवेश गरेर विस्फोट गराएका थिए । साथै यस क्रममा केही सुरक्षाकर्मी समेत मारिएको बताइन्छ । र हतियारधारी समूहका केही लडाकुहरु यहाँका घरभित्र लुकेको हुनसक्ने आशंका समेत गरिएको छ । श्रृंखलावद्ध विस्फोटमा कम्तिमा १० जना घाइते छन् । तर घटनाको जिम्मेवारी अहिलेसम्म कसैले लिएको छैन । अमेरिकाले आफ्ना सबै सैनिक फिर्ता लैजानुअघि नै अगानिस्तानमा सशस्त्र समूह तालिबानले तिब्र रुपमा कब्जा जमाउँदै थियो । अधिकांश क्षेत्र तालिबानले कब्जा गर्दैआएको जनाएको छ । यद्यपि कतिपय लेखक तथा विश्लेषकहरुले अमेरिकी सेना फिर्ता लैजान नहुने पक्षमा आफ्नो मत जाहेर गर्दैआएका थिए ।
मनाङ र मुस्ताङका शतप्रतिशत नागरिकले लगाए कोरोना खोप,"जोमसोम : भौगोलिक रुपले अत्यन्तै विकट गण्डकी प्रदेशको हिमाली जिल्ला मनाङ र मुस्ताङका सबै नागरिक अन्ततः खोपको पहुँचमा जोडिएका छन् । प्रदेशकै सबैभन्दा न्यून जनसंख्या रहेको मनाङ र मुस्ताङका सबै स्थानीय तहका शतप्रतिशत नागरिकलाई खोप लगाउने कार्य पूरा भइसकेको मनाङ र मुस्ताङका स्वास्थ्य कार्यालयले जनाएका छन् । हिमाली जिल्ला मनाङ र मुस्ताङमा एकैसाथ माघ १४ गतेदेखि कोरोना बिरुद्धको खोप अभियान सुरु गरिएको थियो । कोरोना बिरुद्धको कोभिशिल्ड खोप अभियान सुरु गर्दा त्यससमय खासै कठिनाई र चुनौती व्यवहोर्न नपरेपनि पछिल्लो समय अमेरिकन जोन्सन एण्ड जोन्सन ,भरोसिल र कोभिशिल्डको दोश्रो डोज खोप अभियानमा भने यी दुई जिल्लाले निकै कठिनाई भोग्नु पर्यो । बर्खायामको मौसममा आएको बाढी,पहिरो र नदी कटानले सडक अवरुद्ध हुँने ,सडक पुल बगाउने ,बिद्युत र खानेपानी सेवा अवरुद्ध लगायतका कारण खोप ढुवानी गर्नमा यी दुई जिल्लालाई असहजता उत्पन्न भएको थियो । तथापी प्रतिकुल मौसम र भौगोलिक कठिनाईका बाबजुद यी दुई जिल्लाले आफ्ना नागरिकलाई श्रावणको दोश्रो साताभित्र खोप लगाउने काम शतप्रतिशत पूरा गरेको बताएका छन् । दुर्गम जिल्लाको रुपमा परिचित मुस्ताङमा कुल ९ हजार ५ सय ८ जना नागरिकले तीन प्रकारको कोरोना बिरुद्धको खोप लगाएको जिल्ला स्वास्थ्य कार्यालय मुस्ताङले उल्लेख गरेको छ । कार्यालयका अनुसार कोरोना बिरुद्ध जोन्सन एण्ड जोन्सन खोप लगाउनेको संख्या ६ हजार ७ सय १५ रहेको छ भने कोरोना बिरुद्ध पहिलो चरण र दोश्रो चरण गरी २ हजार ४ सय ७२ जनाले पहिलो र दोश्रो डोज लगाइसकेका छन् । यस्तै, भेरोसिल खोपको पहिलो र दोश्रो डोज खोप लगाउनेको संख्या ३ सय ३२ रहेको छ । जिल्ला स्वास्थ्य कार्यालय मुस्ताङका प्रमुख टिकाराम भण्डारीले जिल्लाका शतप्रतिशत नागरिकले खोप लगाइसकेको जानकारी दिए । मुस्ताङमा जिल्ला बाहिरबाट रोजगारको शिलशिलामा आएका नागरिकलाई समेत खोप लगाइएको हो भने जिल्ला बाहिर रहेका केही केही स्थानीय नागरिक छुटफुट भएको हुनसक्ने उनको भनाइ छ । हिमाली जिल्ला मुस्ताङमा कुल जनसंख्या १३ हजार रहेपनि १८ वर्ष भन्दा माथिका नागरिकको संख्या ९ हजार ३ सय ६० रहेको छ ।तर ,स्वास्थ्य कार्यालयले बितरण गरेको खोपको तथ्यांक सो भन्दा माथि रहेकाले सबै नागरिकले कोरोना बिरुद्धको खोप प्राप्त गरिसकेको स्वास्थ्य प्रमुख भण्डारीको दावी छ । मुस्ताङमा स्वास्थ्यकर्मी,सुरक्षाकर्मी,एम्बुलेन्स चालक,सरसफाईकर्मी,कर्मचारी,जनप्रतिनिधि,पत्रकार ,संघसंस्था ,शिक्षक लगायतलाई खोपको लगाईसकिएको जनाइएको छ । यस्तै ,हिमाली जिल्ला मनाङले जिल्लाका सबै नागरिकलाई खोप लगाउन सफल भएको स्वास्थ्य कार्यालय मनाङले जनाएको छ । मनाङले जिल्लाका ४ हजार १ सय ९८ जना नागरिकलाई खोप लगाइसकेको स्वास्थ्य कार्यालय मनाङका प्रमुख बद्री आचार्यले जानकारी दिए । उनका अनुसार मनाङमा स्थानीय तहका २८ वटै वडाको खोप केन्द्रबाट १८ वर्षदेखि माथिका नागरिकलाई खोप लगाउने काम सम्पन्न गरेको छ भने मनाङमा १ सय ६५ जनाले कोभिशिल्डको दोश्रो डोज खोप लगाउन बाँकी रहेको उल्लेख गरेको छ ।मनाङले २ हजार ९६ जनालाई कोभिशिल्ड ,७५ जनालाई भेरोसिल र २ हजार २७ जनालाई जना नागरिकलाई अमेरिकन जोन्सन एण्ड जोन्सन खोप लगाएको बताएको छ । हिमाली जिल्ला मनाङमा गत जेठ १४ र असार १ गतेको बाढी पहिरो र नदी कटाले सडक अवरुद्ध हुँदा खोप ढुवानीमा निकै समस्या भोग्नु परेको थियो । मनाङका नागरिकलाई खोप लगाउन हामी नेपाली संस्था र नेपाली सेनाको हेलिकोप्टर मार्फत मनाङमा खोप ढुवानीमा सहयोग गरेको थियो । यस्तै ,मुस्ताङमा बेनीजोमसोम सडक अवरुद्ध हुँदा खोप ठाउँठाउँमा भरियालाई बोकाएर ढुवानी गरिएको थियो भने शाखा खोलाहरुमा ट्याक्टर मार्फत खोप क्रस गराईएको थियो । हिमाली जिल्ला मुस्ताङ र मनाङका सबै नागरिकलाई खोप लगाउने काम पूरा भएसँगै जिल्लामा स्थानीय स्तरको जनजिवन समेत क्रमशः सहज बन्दै जान थालेको बताईएको छ । खोप अभियान पूरा भएसँगै जिल्लाका कतिपय शैक्षिक संस्थामा भौतिकरुपमै कक्षा सञ्चालन हुन थालेको छ ।"
"खोप केन्द्रबाट कोरोना संक्रमण जोखिम बढ्यो, व्यवस्थित बनाऊ : स्वास्थ्य मन्त्रालय","काठमाडौं : स्वास्थ्य तथा जनसंख्या मन्त्रालयले कोरोना भाइरसविरुद्ध खोप अभियानलाई थप प्रभाकारी बनाउन सातै प्रदेशका स्वास्थ्य निर्देशनालय र जिल्लाका स्वास्थ्य कार्यालयलाई निर्देशन दिएको छ । खोप केन्द्रमा भीड देखिएको हुँदा संक्रमण फैलिने जोखिम बढ्ने भएकाले उक्त जोखिम कम गर्न भन्दै मन्त्रालयले आवश्यकता अनुसार खोप केन्द्र विस्तार गरी हरेक खोप केन्द्रमा भौतिक दुरी कायम गरी जनस्वास्थ्यको मापदण्ड कडाइका साथ पालना गर्न गराउन निर्देशन समेत दिएको छ । स्वास्थ्य सेवा विभागका महानिर्देशक डा दिपेन्द्ररमण सिंहले विज्ञप्ति जारी गर्दै आगामी चरणहरुमा नेपाल सरकार स्वास्थ्य तथा जनसंख्या मन्त्रालयले तोकेको लक्षित समूहलाई मात्र खोप प्रदान गर्ने र व्यवस्था कडाइका साथ लागू गर्न निर्देशन दिएका छन्। असार २९ गतेदेखि सञ्चालन भइरहेको भेरोसेलको पहिलो डोज लगाएका लक्षित व्यक्तिहरुलाई २१ दिन पूरा भएपछि दोस्रो डोज दिनेगरी जिल्ला खोप अनुगमन तथा समन्वय समितिको निर्णयअनुसार मिति निर्धारण गरी अभियान संचालन गरिने विज्ञप्तिमा उल्लेख छ। कोभिड खोप लगाउने व्यक्तिले मन्त्रालयको अनलाइन रजिष्ट्रेशन प्रणालीमा प्रिरजिष्ट्रेसन गर्न र यसअघि खोप लगाएका व्यक्तिले पनि पोस्ट रजिष्ट्रेशन गराउने व्यवस्था मिलाउन समेत विभागले बताएको छ। साथै कोभिड खोप अभियान र खोपको सम्बन्धमा विभिन्न पत्रपत्रिका सामाजिक संजाललगायत अन्य संचार माध्यमबाट प्रकाशन हुने लेख, अभिव्यक्ति, समाचारको प्रतिक्रिय खण्डन र छानवीन जस्ता कार्यहरु सम्बन्धित सबैले तत्काल गर्न पनि विज्ञप्तिमा उल्लेख छ।"
उर्जामन्त्रीलाई प्रधानमन्त्रीको निर्देशन: विद्युत प्राधिकरणमा कुलमानलाई निर्देशक बनाउनू,"काठमाडौँ: प्रधानमन्त्री शेरबहादु्र देउवाले कुलमान घिसिङलाई नेपाल विद्युत् प्राधिकरणको कार्यकारी निर्देशकमा नियुक्त गर्न उर्जामन्त्रीलाई निर्देशन दिएका छन् । मंगलबार प्रधानमन्त्री देउवाले हालका निर्देशक हितेन्द्रदेव शाक्यसँग राजीनामा माग गरी घिसिङलाई निर्देशकमा नियुक्ति गर्न ऊर्जा, जलस्रोत तथा सिँचाइमन्त्री पम्फा भुसाललाई निर्देशन दिएका हुन् । यसअघि केपी ओली नेतृत्वको सरकारले तत्कालिन कार्यकारी निर्देशक घिसिङलाई सोही पदमा दोहोर्याउन अस्वीकार गरी हितेन्द्रदेव शाक्यलाई कामु तोकेको थियो । र पछि शाक्यलाई नै कार्यकारी निर्देशकको जिम्मेवारी दिइएको थियो ।"
लुम्बिनीका मुख्यमन्त्री पोखरेलविरुद्ध फेरि अविश्वासको प्रस्ताव दर्ता,"बुटवल : लुम्बिनी प्रदेशका मुख्यमन्त्री शंकर पोखरेलविरुद्ध अविश्वासको प्रस्ताव दर्ता भएको छ । नेपाली कांग्रेस, नेकपा माओवादी केन्द्र, जनता समाजवादी पार्टी र राष्ट्रिय जनमोर्चाका सांसदले मंगलबार दिउँसो प्रदेशसभा सचिवालयमा अविश्वासको प्रस्ताव दर्ता गराएका हुन् । लुम्बिनीमा यसअघि पनि विपक्षीले मुख्यमन्त्री पोखरेलविरुद्ध अविश्वास प्रस्ताव दर्ता गराएको थियो । ३४ जना प्रदेशसभा सदस्यको हस्ताक्षरसहित बुझाइएको अविश्वास प्रस्तावमा नेकपा माओवादी केन्द्रका कुलप्रसाद केसीलाई नयाँ मुख्यमन्त्री प्रस्ताव गरिएको छ । यसअघि साउन १८ गते एमाले नेतृत्वको वर्तमान सरकारको वैधानिकता नरहेको भन्दै विपक्षी गठबन्धनका ४१ जना सांसदले नयाँ सरकार गठनको माग गर्दै हस्ताक्षर बुझाएका थिए। प्रदेश प्रमुख अमिक शेरचनलाई नेकपा माओवादी केन्द्र, नेपाली कांग्रेस, जनता समाजवादी पार्टी, राष्ट्रिय जनमोर्चासहितका दलले ४१ सांसदको हस्ताक्षर बुझाएका थिए।लुम्बिनीमा अहिले एमालेको सरकार उपधारा १ बमोजिम रहेको छ।"
पौडी खेल्न क्रममा डुबेर युवतीको मृत्यु,बागलुङ : जिल्लाको काठेखोला गाउँपालिका ७ रेश काफलबोटमा पौडी खेल्ने क्रममा एक युवतीको ज्यान गएको छ । घर नजिकैको खोलामा पौडी खेल्ने क्रममा मंगलबार दिउँसो डुबेर २० वर्षीया मनकुमारी कार्कीको मृत्यु भएको स्थानीय विरेन्द्र जिसीले जानकारी दिए । उनीसँगै पौडी खेल्न गएका बहिनी १४ वर्षीया सिवानी कार्की भने सकुशल छन् । खोलाको दहमा पौडी खेल्ने क्रममा डुबेर बेपत्ता भएको सूचना पछि स्थानीय युवाहरुले पौडिएर खोज्ने क्रममा दहको बिच भागमा गाडिएको अवस्थामा फेला परेको जिसीको भनाइ छ । घटनालगत्तै स्थानीयले जिल्ला प्रहरी कार्यालयमा खबर गरेका थिए । खबरपछि प्रहरी टोली घटनास्थलतर्फ प्रस्थान गरेको छ । मृतक कार्की काठेखोलाकै भिमसेन माविमा कक्षा १२ मा अध्ययनरत थिए ।
काठमाडौं उपत्यकामा थप सात दिन निषेधाज्ञा लम्बियो,"काठमाडौं : काठमाडौं उपत्यकामा थप सात दिन निषेधाज्ञा थपेको छ। मंगलबार काठमाडौंका तीन जिल्ला प्रमुखको बसेको बैठकले थप सात दिन निषेधाज्ञा लम्ब्याउने निर्णय गरेको हो। पहिलेकै निर्णयहरूलाई कडाइ गर्दै थप एक हप्ता निषेधाज्ञा गरिएको हो। हालसम्म सबै प्रकारका सभा, सम्मेलन, पार्टी प्यालेस, सिनेमा हल, रेष्टुरेन्ट, डान्सबार, दोहोरील, शैक्षिक संस्थालगायत बढी भीडभाड हुने ठाउँ बन्द छन्। निषेधज्ञा खुकुलो भएसँगै औषधि तथा स्वास्थ्य सामग्रीका पसलबाहेक अरू पसल तथा व्यवसाय साँझ ७ बजेसम्म मात्रै सञ्चालन हुँदै आएका छन्। यस्तै रेष्टुरेन्ट तथा फास्ट फुड, अनलाइन अर्डर र टेक अवेका सेवाहरू पनि साँझ ७ बजेसम्म मात्रै सञ्चालन गर्न पाइने आदेशमा उल्लेख छ। यस्तै मंगलबार मात्रै पछिल्लो समय कोरोना संक्रमण बढ्दै गएको भन्दै भीडभाडजन्य क्रियाकलाप नगर्न प्रशासन कार्यालयले आग्रह गरेको छ । प्रमुख जिल्ला अधिकारी कालिप्रसाद पराजुलीले एक सूचना जारी गर्दै संक्रमणको उच्च जोखिम यथावत रहेकाले सभा, सम्मेलन, धर्ना, जुलुस, गोष्ठी, र्याली जस्ता गतिविधि नगर्न आग्रह गरेका हुन्।"
दार्चुला घटनाबारे छानविन भइरहेको छ : गृहमन्त्री,"काठमाडौं : गृहमन्त्री बालकृष्ण खाँणले दार्चुलाको महाकाली नदीमा बेपत्ता भएका ३३ वर्षीय जयसिंह धामीको खोजी जारी रहेको जानकारी दिएका छन्। प्रतिनिधिसभाको मंगलबारको बैठकमा सार्वजनिक महत्वको विषयमा जानकारी दिँदै गृहमन्त्री खाँणले उक्त घटनाको अनुसन्धान गर्न जिल्ला प्रहरी कार्यालय, दार्चुला मातहतका प्रहरीचौकी लालीदेखि दुम्लिङसम्म नौवटा प्रहरी इकाइ तथा सशस्त्र प्रहरी बल, सीमा सुरक्षाका पाँच वटा बेसबाट खोजी भइरहेको बताए। गृहमन्त्री खाँणले जिल्ला प्रशासन कार्यालय दार्चुलाले भारतको पिथौरागढस्थित जिल्लाधिकारीलाई उक्त घटनाबारे ध्यानाकर्षण गराउँदै पत्राचार गरेको जानकारी गराए। उनले बेपत्ता जयसिंह धामीभन्दा अगाडि उक्त स्थानको तुइनबाट भारतर्फ पुगेका बहादुरसिंह धामी, अमरसिंह धामी, गौरसिंह धामी र मणिरामसिंह धामीसँग सोधपुछ भइरहेको समेत बताए। गृह मन्त्रालयको निर्देशनमा जिल्ला प्रशासन कार्यालय दार्चुलाबाट उक्त घटनाको सम्बन्धमा वास्तविक छानबिन गर्न सशस्त्र प्रहरी बल नेपाल गण नं ४४ बाट सशस्त्र प्रहरी नायब उपरीक्षक नरेन्द्रबहादुर चन्द र राष्ट्रिय अनुसन्धान जिल्ला कार्यालयका विक्रम सिंह ढाटसहित तीनजनाको टोली स्थलगत छानबिनको लागि घटनास्थल खटिएको थियो । सीमावर्ती जिल्ला बैतडी र कञ्चनपुर जिल्लासँग पनि स्थानीय तहबाट समन्वय गरिएको उनले बताए। दार्चुलाको व्यास गाउँपालिका२ खाङदाङका धामी सोही गाउँपालिकाको वडा नं २ मूलघाटबाट भारतको गस्तु पुग्न महाकाली नदीको तुइन तर्ने क्रममा यही साउन १५ गते नदीमा खसरेर बेपत्ता भएका छन्। नदी तर्न बाँकी अनिता धामी, विक्रम रङकोली र कल्याण धामीसँग यसबारे जानकारी लिन जिल्ला सदरमुकाममा बोलाइएको, जिल्ला प्रशासन कार्यालय दार्चुलामा सर्वदलीय बैठक भएको, तथा भारततर्फका नेसनल डिजास्टर रेस्पोन्स फोर्स र एसएसबीबाट पनि खोजी भइरहेको गृहमन्त्री खाँणले बताए। उक्त घटनाको छानबिन गरी सत्यतथ्य पत्ता लगाउने सम्बन्धमा साउन १७ गते गृहमन्त्रीस्तरीय निर्णयबाट मन्त्रालयका सहसचिव जनार्दन गौतमको संयोजकत्वमा गठित छानबिन समिति घटनास्थल गइसकेको सदनलाई जानकारी दिए। नेपालबाट भारतीय सीमा प्रवेश गर्न अहिले पनि तुइनको प्रयोग भइरहेको तथा महाकाली नदीमा चारवटा झोलुङ्गे पुल निर्माणाधीन रहेका मन्त्री खाँणले जानकारी दिए।"
कारबाहीमा ४१ तालिबानी लडाकू मारिए,अफगानिस्तानको पश्चिमी भागमा रहेको हेरात शहरमा सुरक्षाबल र तालिबान लडाकूबीच भएको दोहोरो भीडन्तमा परी ४१ जना तालिबानी लडाकू मारिएका छन् । त्यसैगरी सो भीडन्तको क्रममा अन्य ३२ जना लडाकू घाइते भएका गृह मन्त्रालयले मङ्गलबार जानकारी दिएको छ । सुरक्षाबल र तालिबान लडाकूबीच छ दिनसम्म जारी रहेको झडपपछि सुरक्षाबलले हेरात प्रान्तको प्रान्तीय राजधानी हेरात शहरको छिमेकमा रहेका कैयौँ शहर पुनःकब्जामा लिएका छन् । सुरक्षाबलले तालिबान लडाकूबाट दुईवटा पुल पुनःनियन्त्रण लिएको मन्त्रालयद्वारा प्रकाशित विज्ञप्तिमा जनाइएको छ । गत बिहीबारबाट तालिबान लडाकूले हेरात शहरको दक्षिणी र पूर्वीभागबाट आक्रमण शुरू गरेर पूरै शहर कब्जा गर्न खोजिरहेका थिए । अफगानिस्तानमा गत मे महिनादेखि तालिबान लडाकूले सरकार विरोधी लडाईलाई तीव्र बनाएको छ र तालिबान लडाकूले हालसालै प्रमुख शहर नियन्त्रणको लागि दबाब बढाएका छन् ।
महाधिवेशनबारे पौडेल पक्षका नेताहरु छलफलमा,"काठमाडौँ: नेपाली कांग्रेसको महाधिवेशनको कार्यतालिका र क्रियाशील सदस्यताका विषयमा वरिष्ठ नेता रामचन्द्र पौडेल पक्षको बैठक मंगलबार सुरु भएको छ । अर्का नेता प्रकाशमान सिंहको निवास चाक्सीबारीमा २ बजेदेखि बैठक बसेको हो । बैठकमा सहभागी एक नेताका अनुसार बैठकमा क्रियाशील सदस्यता र पार्टीको १४ औँ महाधिवेशनमा केन्द्रित रहेर छलफल भइरहेको छ । देउवा पक्ष र पौडेल पक्षका अन्य नेताले आन्तरीक रुपमा महाधिवेशनको मिति सार्ने बारे निर्वाचन आयोगसँग छलफल र परामर्श थालेका छन् । वरिष्ठ नेता रामचन्द्र पौडेलसँगै नेताहरु प्रकाशमान सिंह, शशांक कोइराला, रामशरण महत, र मिनेन्द्र रिजालबीच छलफल चलिरहेको छ । बैठकमा विभिन्न जिल्लाका जिल्ला सभापतिहरू पनि छलफलमा सहभागी छन् ।"
विराटनगर: अघोषित लोडसेडिङका कारण औधोगिक उत्पादनमा ह्रास,"विराटनगर: विद्युतको अनियमित प्रवाहका कारण सुनसरीमोरङ औद्योगिक करिडोर संकटमा पर्न थालेको गुनासो उद्योगी व्यवसायीले गरेका छन् । तालिका विना नै डेढ महिनाभन्दा अघिदेखि विद्युत प्राधिकरणले जथाभावी र मनपरी रूपमा अघोषित लोडसेडिङ गरिरहँदा त्यसको मार उद्योगहरुमा पर्न थालेको हो । मोरङ व्यापार संघका अध्यक्ष प्रकाश मुन्दडाले करिडोरअन्तर्गत मोरङको कटहरी क्षेत्रमा सबैभन्दा बढी समस्या भइरहेको जानकारी दिए । उनका अनुसार कटहरी क्षेत्रमा ५० भन्दा बढी उद्योगहरु छन् । विद्युत् नियमित नहुँदा उत्पादनमा १५ प्रतिशतभन्दा बढी ह्रास आएको छ, उनले भने, त्यसको मार सम्पूर्ण उद्योगी व्यवसायीले भोगिरहेका छौँ । विद्युत नियमित गर्ने प्रतिवद्धता जनाएर राज्यले ठग्ने काम गरिरहेको मुन्दडाको गुनासो छ । उद्योगी व्यवसायीले समस्याका बारेमा विद्युत् प्राधिकरण प्रदेश १ कार्यालय र विराटनगर वितरण केन्द्रलाई जानकारी गराइसकेका छन् । ३३ केभिए लाइन जडान गरिएको भए पनि लामो समयदेखि विद्युत आपूर्तिमा ट्रिपिङ, न्यून गुणस्तर, भोल्टेजमा अस्थिरता एवं अनियमित आपूर्तिजस्ता समस्याले उद्योगहरु सञ्चालनमा कठिनाई भएको अध्यक्ष मुन्दडाको भनाइ छ । बिजुलीकै समस्याका कारण अधिकांश उद्योगहरुले उत्पादन कटौटी गर्न बाध्य हुनु परिरहेको छ, उनले भने, विद्युतको समस्याले बिग्रिएर औद्योगिक उपकरणमा क्षति पुग्न थालेको छ । उनका अनुसार बिजुली नियमित नभइदिँदा उत्पादनको प्रक्रियामा रहेका एवं आवश्यक तापक्रम कायम गर्नुपर्ने कच्चा पदार्थ नष्ट हुने समस्या आउन थालेको छ । जसका कारण उद्योगलाई ठूलो व्ययभार थपिएको मुन्दडाको भनाइ छ । उद्योगी व्यवसायीका अनुसार वर्षायाममा समेत विद्युत् आपूर्तिमा कमजोरी हुँदा पनि मर्मतको काम भने सुस्त छ । साथै प्राधिकरणले पूर्वसूचना बिनानै पटकपटक विद्युत् कटौती गरिरहेको भन्दै उद्योगी व्यवासायीले प्राधिकरणको ध्यानाकर्षण गराएका छन् । उद्योगी पवनकुमार सारडाले बिजुलीको समस्याका कारण समग्र करिडोरकै उत्पादनमा ह्रास आएर अर्बौँको निर्यात प्रभावित भइरहेको बताए । निर्यात प्रभावित हुँदा मुलुकको राजस्व पनि गुमिरहेको उनको भनाइ छ । विद्युत् महसुलमा भने लगातार वृद्धि गर्ने काम भइरहेको छ, सारडाले भने, जसका कारण उद्योगको लागत बढेर उपभोक्तालाई भार थपिएको छ । महसुल बढाए पनि नियमित र आवश्यकता अनुसार विद्युत आपूर्तिमा भने कन्जुस्याइँ गरिएको उनले बताए । प्राधिकरणले समस्याको दीर्घकालीन समाधानका लागि शीघ्र पहल गर्नुपर्ने र ठोस कदम चाल्नुपर्ने माग उद्योगी व्यवसायीको छ । उनीहरुले औद्योगिक उत्पादनमा लागत खर्च न्यूनीकरण हुने गरी गुणस्तरीय विद्युत् आपूर्तिको व्यवस्था हुनुपर्ने माग राखेका छन् । प्राधिकरणका प्रदेश १ प्रमुख टेकनाथ तिवारीले विद्युतमा देखिएको समस्या समाधानका लागि प्रयत्न भइरहेको बताए । विद्युत् आपूर्तिमा देखिएका समस्याको पहिचान गरिरहेका छौँ, उनले भने, बढीमा दुई साताभित्रमा समस्याको समाधान गर्ने गरी काम भइरहेको छ । प्राधिकरणका विराटनगर वितरण केन्द्र प्रमुख मिथिलेशकुमार गोहिबारले सुधारको काम भइरहेकाले विद्युत् आपूर्तिमा समस्या भएको बताए । गर्मीका बेला धेरै खपत हुँदा विद्युत ट्रिपिङ हुने र तार चुँडिने लगायत समस्याले आपूर्तिमा अवरोध भइरहेको दाबी उनको छ । एक ठाउँमा समस्या हुँदा सबैतिर सेवा अवरुद्ध हुन्छ, गोहिबार भन्छन्, समस्या पत्ता लगाउँदालगाउँदै विद्युत सेवा सूचारु गर्न निक्कै समय लाग्छ । धेरै ठाउँमा विद्युत सप्लाई गर्नुपर्ने हुँदा कतै समस्या आयो भने पत्ता लगाउन समय लाग्ने प्राधिकरणको दाबी छ । विराटनगरका उद्योगी व्यवसायीले साउनको पहिलो साता उर्जामन्त्री पम्फा भुसाललाई भेटेर विद्युतको समस्या समाधानका लागि आग्रह गरेका थिए । मन्त्री भुसालबाट सुधारको आश्वासन पाएर फर्किएका उद्योगी व्यवसायी विद्युत् नियमित नहुँदा चिन्तित छन् । प्राधिरकणले बद्मासीपूर्ण ढंगले दैनिक १२ घण्टाभन्दा बढी अघोषित लोडसेडिङ गरिरहँदा उपभोक्ता पनि त्यसको प्रत्यक्ष मारका परेका छन् । विद्युत आपूर्तिमा देखिएको समस्याको सबैभन्दा बाढी मारमा अनलाइन पठनपाठन गरिरहेका विद्यार्थी परेको विराटनगरका सुदीप लम्सालले बताए । उपभोक्ताले पाइरहेको सास्तीका बारेमा बारम्बार गुनासो गरे पनि समस्याको दीर्घकालीन समाधान खोज्न प्राधिकरणले चासो नदिएको उनको गुनासो छ ।"
कन्सूलरहरुका नवनियुक्त डिनद्वारा पदभार ग्रहण,"काठमाडौं : नेपालस्थित कन्सूलरहरुको छाता संगठन अनररी कन्सूलर कप्र्सनेपाल (एचसीसीएन)    () का नवनियुक्त तथा पोल्याण्डका अनररी कन्सुलर जनरल लोकमान्य गोल्छाले सोमबार एक समारोहका बीच पदभार ग्रहण गरेका छन् । आजको विशेष समारोहमा निवर्तमान डिन तथा मोरक्कोका अबैतनिक महावाणिज्य दूत बसन्त चौधरीले नवनियुक्त डिन लोकमान्य गोल्छालाई पदभार हस्तान्तरण गरे । एचसीसीएन नेपालमा विभिन्न देशका अवैतनिक महावाणिज्यदूत तथा वाणिज्य दूतहरुको संख्या ५३ रहेको छ । कोभिड१९ महामारीको पहिलो र दोश्रो लहरको भयावह अवस्थामा आआफूले प्रतिनिधित्व गर्ने देशहरुमार्फत कन्सूलरहरुले स्वास्थ्य सामाग्रीहरु नेपाल सरकारलाई हस्तान्तरण गरेका थिए । महामारीकाबीच लकडाउनका कारण विभिन्न देशका नागरिकहरु आफ्नो देश नफर्किन सकेको बेला एचसीसीएनका सदस्यहरुले अहोरात्र खटी ती टुरिष्टहरुलाई उनीहरुको मुलुक फिर्ता पठाउने कार्य गरेका थिए । नेपालस्थित मोरक्को अधिराज्यका लागि महावाणिज्यदूत बसन्त चौधरीको एक वर्षे कार्यकालको समाप्तिसँगै आगामी एक वर्षका लागि एचसीसीएनको डिनमा लोकमान्य गोल्छा चयन भएका हुन्। उनी गोल्छा अर्गनाइजेसनका अध्यक्ष समेत हुन् । सन् २००७ मा कन्सूलरहरुबीच मित्रवत व्यवहार स्थापना, आपसी समझदारी तथा हित र सदस्यहरुबीच सूचना आदानप्रदान लगायतका उद्देश्य राखी एचसीसीएन गठन भएको थियो । एचसीसीएनको पहिलो डिनको रुपमा स्वीडेनका लागि कन्सूल जनरल गजेन्द्रबहादुर श्रेष्ठ चयन भएका थिए । नियुक्तिको हिसाबले वरिष्ठताका आधारमा कन्सूलरहरुले एचसीसीएनमा डिनको रुपमा काम गर्ने अवसर पाउने गरेका छन् ।"
२४ घन्टामा ३ हजार ३८३ जनामा संक्रमण,काठमाडौं : पछिल्लो २४ घन्टामा तीन हजार ३८३ जनामा कोरोना भाइरस (कोभिड१९) संक्रमण पुष्टि भएको छ। १६ हजार ७१८ जनामा नमूना परीक्षण गर्दा तीन हजार ३८३ जनामा संक्रमण देखिएको हो। स्वास्थ्य तथा जनसंख्या मन्त्रालयका अनुसार पीसीआर परीक्षणबाट २ हजार ४४८ र एन्टिजेन परीक्षणबाट ९ सय ३५ जनामा कोरोना संक्रमण देखिएको हो। यस्तै मंगलबार थप एक हजार ९९४ जना कोरोनामुक्त भएका छन्। योसहित नेपालमा कोरोनाबाट निको हुनेको संख्या ६ लाख ६० हजार ११६ जना पुगेको छ। यो निको हुने दर ९४ प्रतिशत हो। मन्त्रालयका अनुसार मंगलबार कोरोनाबाट थप २४ जनाले ज्यान गुमाएका छन्। योसहित नेपालमा कोरोनाबाट ज्यान गुमाउनेको संख्या ९ हजार ९२२ पुगेको छ।
"भारतबाट ल्याउँदै गर्दा आठ सय किलो माछा बरामद, महिला पक्राउ",विराटनगर : भारतको जोगवनीबाट तस्करी गरेर ल्याउँदै गरेको अवस्थामा प्रहरीले विराटनगरमा मंगलबार बिहान आठ सय किलोग्राम माछा बरामद गरेको छ। नेपालभारत सीमा क्षेत्रअन्तर्गत विराटनगर महानगरपालिका१५ दक्षिण गेटबाट बिहान ८ बजेतिर माछा बरामद गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार भाँडामा राखेर सीटी सफारीको प्रयोग गरी जलकपुर र मंगुर जातका माछा ल्याउँदै गरेको अवस्थामा फेला परेपछि नियन्त्रणमा लिइएको हो। माछा तस्करीमा संलग्न एक महिलालाई पनि प्रहरीले पक्रेको छ। भारत अररिया जोगवनीकी ३९ वर्षीय नीलम सहनीलाई माछासहित नियन्त्रणमा लिइएको जानकारी श्रेष्ठले दिए। उनका अनुसार बरामद भएको माछासहित सहनीलाई आवश्यक कारबाहीका लागि पशु क्वारेन्टाइन कार्यालयको जिम्मा लगाइएको छ। माछा नष्ट गर्दै कार्यालयले महिलालाई कारबाहीका लागि आवश्यक प्रक्रिया अघि बढाएको छ। पक्राउ परेकी नीलम धेरै पहिलेदेखि भारतबाट नेपालतिर माछा तस्करी गर्ने धन्दामा संलग्न रहेको प्रहरीले जनाएको छ। उनले भारतबाट तस्करी गरेर ल्याइएका माछा यसअघि पनि बारम्बार प्रहरीले विराटनगरबाट बरामद गरिसकेको छ।
"सभा, जुलुस, प्रदर्शन र अभियान सञ्चालन नगर्न काठमाडौं प्रशासनको आग्रह","काठमाडौं : जिल्ला प्रशासन कार्यालय काठमाडौंले पछिल्लो समय कोरोना संक्रमण बढ्दै गएको भन्दै भीडभाडजन्य क्रियाकलाप नगर्न आग्रह गरेको छ । प्रमुख जिल्ला अधिकारी कालिप्रसाद पराजुलीले एक सूचना जारी गर्दै संक्रमणको उच्च जोखिम यथावत रहेकाले सभा, सम्मेलन, धर्ना, जुलुस, गोष्ठी, र्याली जस्ता गतिविधि नगर्न आग्रह गरेका हुन्। भीडभाडजन्य गतिविधिले कोरोना संक्रमण दर अझ उच्च हुन गए तेस्रो लहर आउन सक्ने सम्भावना देखिएकाले स्वास्थ्य मापदण्ड विपरीत यस्ता गतिविधि नगर्न प्रशासनले अनुरोध गरेको छ। पछिल्ला केही दिनयता काठमाडौं उपत्यकालगायतका जिल्लाहरुमा कोरोनाको संक्रमण दर उच्च हुँदै गएको र अस्पतालहरुमा भेन्टिलेटर आइसीयू र आकस्मिक सेवाका बेडहरुमा बिरामीको चाप बढ्दै गएको प्रमुख जिल्ला अधिकारी काली प्रसाद पराजुलीले बताएका छन्। जारी निषेधाज्ञा र स्वास्थ्य मापदण्डको उल्लंघन गरी गतिविध गरेको पाइएमा प्रचलित कानुन बमोजिम कारवाही गरिने प्रशासनको सूचनामा उल्लेख छ।"
भारतमा कोरोना संक्रमितको संख्या तीन करोड १७ लाखभन्दा बढी,"भारतमा कोरोना भाइरसबाट थप ३० हजार ५४९ जना संक्रमित भएका छन् । कोरोना भाइरसबाट संक्रमितको कूल संख्या तीन करोड १७ लाख २६ हजार ५०७ पुगेको केन्द्रीय स्वास्थ्य तथा परिवार कल्याण मन्त्रालयले मङ्गलबार जानकारी दिएको छ। भारतमा अहिले पनि सक्रिय संक्रमितको संख्या चार लाख, चार हजार ९५८ रहेका छन् । यो संख्या कूल संक्रमितको १२८ प्रतिशत हो । कोरोना भाइरसका कारण भारतमा एकैदिन ४२२ जनाको मृत्यु भएको छ । कोरोना संक्रमणका कारण कूल मृतकको संख्या चार लाख २५ हजार १९५ पुगेको पनि मन्त्रालयका अधिकारीले जनाएका छन् । पछिल्लो २४ घण्टामा भारतमा ३८ हजार ८८७ जना कोरोना भाइरस सङ्क्रमणमुक्त भएका छन् । सरकारी अधिकारीले दिएको जानकारीअनुसार कूल संक्रमितमध्ये ९७३८ प्रतिशत संक्रमित संक्रमणमुक्त भइसकेका छन् ।"
सहकारी बैंकको चेक क्लियरिङ नहुने नियम खारेज गर्छु : अर्थमन्त्री शर्मा,"काठमाडौं : अर्थमन्त्री जनार्दन शर्माले सहकारी बैंकका चेक क्लियरिङ नहुने समस्या अन्त्य हुने बताएका छन्। राष्ट्रिय सहकारी बैंकको १९औँ वार्षिकोत्सवको अवसरमा मंगलबार ललितपुरमा आयोजित सहकारीमा लघुवित्त सम्मलेन२०७८ लाई सम्बोधन गर्दै उनले यो समस्या समाधानका लागि आफूले पहल गर्ने प्रतिबद्धता व्यक्त गरे। 'चेक नचल्ने नियम खारेज गर्छु । सामाजिक सुरक्षाको भत्ता पनि सहकारी बंैक तथा गाउँ गाउँमा रहेका लघुवित्त कम्पनीमार्फत भुक्तानी गर्ने व्यवस्थाका लागि छलफल चलाइरहेको छु,' उनले भने, 'बरु सहकारी बैंकहरुले नाफाको लागि प्रतिस्पर्धा नगर्नुस् । उत्पादन र रोजगारी सिर्जनामा प्रतिस्पर्धा गर्नुस् ।' अर्थमन्त्री जनार्दन शर्माले उत्पादनमुखी अर्थतन्त्रको विकास गर्न सहकारी बैंकका साथै लघुवित्त क्षेत्रले जोड दिनुपर्ने बताए । 'उत्पादनमुखी अर्थतन्त्रमा टेवा पुयाउन लघुवित्तले उत्पादन क्षेत्रलाई जोड दिनुपर्छ,' उनले भने, 'त्यसका लागि सरकारले नीतिमा परिवर्तन गरी सहजीकरण गर्छ ।' उत्पादनमा जोड दिँदा त्यसले रोजगारी सिर्जना गर्ने भन्दै उनले सहकारी संस्थाहरूले नाफाको प्रतिस्पर्धा नगरी रोजगारी सिर्जना, गरीबी अन्त्य तथा उत्पादन वृद्धिमा प्रतिस्पर्धा गर्नुपर्ने बताए। यसैगरी मन्त्री शर्माले ऋण प्रवाहमा रहेको असमानता समेत हटाउन पहल गरिने बताए । 'गाडी किन्ने कर्जा थोरै ब्याज लाग्ने तर गरिबले लिने कर्जामा धेरै ब्याज लगाउने कार्य सच्याउनुपर्नेछ, उनले भने । उनले कर्जा प्रवाहमा ब्याजदर घटाएर सहज बनाउन सहकारी बैंक, सहकारी संस्था तथा लघुवित्त संस्थाहरुलाई आग्रह गरे। कार्यक्रममा राष्ट्रिय सहकारी महासङ्घका पूर्व अध्यक्ष केशव बडाल, पत्रकार शर्मिला ठकुरी, राष्ट्रिय सहकारी बैंकका उत्कृष्ट कर्मचारीलगायतलाई सम्मान गरिएको छ । मंगलबारदेखि सुरु भएको सहकारीमा लघुवित्त सम्मेलन२०७८ भोलिसम्म चल्नेछ । कोरोनाका कारण सम्मेलनमा भौतिक उपस्थिति कम गराइएको छ भने भर्चुअल माध्यमबाट छ सयभन्दा बढीको सहभागिता रहेको आयोजक राष्ट्रिय सहकारी बैंकका अध्यक्ष केबी उप्रेतीले जानकारी दिए। रासस"
२४ रुसी कूटनीतिज्ञलाई देश छोड्न अमेरिकाकाे आदेश,"अमेरिकी सरकारले २४ रुसी कूटनीतिज्ञलाई देश छोड्न आदेश दिएको छ । उनीहरुको प्रवेशाज्ञा सेप्टेम्बर ३ सम्ममा सकिने भएकोले उनीहरुलाई सो समयसम्म अमेरिका छोडिसक्न भनिएको हो । अमेरिकामा रहेको रुसी दूतावासले यस बारेमा जानकारी दिएको बताइएको छ । अमेरिकाका लागि रुसी राजदूत एन्टोली एन्टोनोभले भने, हामीलाई आगामी सेप्टम्बर ३ तारिख अगावै ती कूटनीतिज्ञले अमेरिका छोड्नु भनेर अमेरिकाले २४ जनाको सूची पठाएको छ । ती रुसी कूटनीतिज्ञले निर्धारित समयमै अमेरिका छोड्ने जानकारी राजदूत एन्टोलीले दिएका छन् । उनकाअनुसार हाल अमेरिकाले प्रवेशाज्ञामा निकै कडाइ गरेकाले ती २४ जनाको स्थानमा तत्कालै अरु कूटनीतिज्ञ अमेरिका नआउने जानकारी दिए ।"
वडाध्यक्षद्वारा बालकलाई हातखुट्टा बाँधेर कुटपिट,जाजरकोट : जाजरकोटको जुनीचाँदे गाँउपालिका २ मा सामाजिक सुरक्षा भत्ता (बृद्ध भत्ता ) वितरण गर्ने क्रममा एक बालकले जाँड खाएर गाली गलौज गर्दै ढुङ्गा प्रहार गर्न थालेपछि वडाध्यक्षको नेतृत्वमा ती बालकलाई कुटपिट गरेको घटना बाहिरिएको छ। वडा नम्बर २ का वडाध्यक्ष रामबहादुर नेपाली सहितका केही महिलाले स्थानीय रंगे दमाईका १५ वर्षीय छोरा सर्पे दमाईलाई हातखुट्टा बाँधेर अमानवीय व्यवहार सहित कुटपिट गरेको भिडियो सामाजिक सञ्जालमा बाहिरिएपछि घटना सार्वजनिक भएको हो। गत साउन १५ गते भएको सो घटनामा ती बालकले रुँदै कराउँदै यसो नगर्न हारगुहार गरेका छन्। कतिपयले यस्ता मुर्खसँग लागेर हुन्छ भन्दै केही नगर्न आग्रह गरे पनि वडाध्यक्षले बालकलाई हातखुट्टा बाँधेर पुलिसलाई खबर गरेका थिए। इलाका प्रहरी कार्यालय पञ्चालाबाट गएको प्रहरीले बालकलाई सम्झाइबुझाई छोडिदिएको निमित्त जिल्ला प्रहरी प्रमुख खुमानन्दा पाण्डेले बताए। उनले आफूलाई प्रहरीले कुटाई खाने व्यक्तिको उमेर २२ वर्ष भनेर रिपोटिङ्ग भएको बताए। घटना अमानवीय भएको लागेपछि यस सम्बन्धमा विस्तृत बुझ्नका लागि पुनः टोली खटाएको पाण्डेले बताए। घटना सार्वजनिक भएपछि अधिकारकर्मीले अमानवीय तरिकाले गरिएको कुटपिटको विरोध गरेका छन्।
४१ वटा राजनीतिक दलको दर्ता खारेज (सूचीसहित),"काठमाडौं : निर्वाचन आयोगले विभिन्न ४१ वटा राजनीतिक दलको दर्ता खारेज गरिदिएको छ। आयोगको मंगलबार बसेको बैठकले साउन २० गतेदेखि लागू हुने गरी ४१ वटा दलको दर्ता खारेज गर्ने निर्णय गरेको हो। अब ९५ वटा दलको मात्र दर्ता कायम रहनेछ। आयोगले खारेज गरिदिएका प्रत्येक राजनीतिक दललाई ५० हजार जरिवाना समेत तोकेको छ । जरिवाना नतिरेसम्म खारेज भएका दलका केन्द्रीय पदाधिकारीले अरु सदस्यहरु आयोगमा दर्ता कामय रहेका अन्य र राजनीतिक दलको पदाधिकारी बन्न नपाउने समेत निर्णय गरेको छ। साथै दर्ता खारेज भएका दलहरूको नाम, झण्डा र चुनाव चिन्ह एक वर्षसम्म अरुले प्रयोग गर्न पाउने छैनन् ।"
तीन वर्षदेखि बेपत्ता बालिका परिवारको जिम्मा लगाइयो,राजविराजः तीन वर्षदेखि घरबाट हराएर बेपत्ता भएकी १५ वर्षीया बालिकालाई मंगलबार सप्तरीको राजविराजमा अभिभावकको जिम्मा लगाइएको छ । पर्साको वीरगञ्जबाट हराएकी वीरगञ्ज महानगरपालिका२१ परवानीपुरकी १५ वर्षीया बालिकालाई राजविराजस्थित जिल्ला प्रहरी कार्यालयमा आमा सायदा खातुन र दाजु सैफ आलमको जिम्मा लगाइएको हो । भारतको विहार सुपौलस्थित जिल्ला बाल संरक्षण इकाइले फेला पारी बालिकालाई ०७५ मङ्सिर ११ गतेदेखि संरक्षणमा राखेको थियो । बाल संरक्षण इकाइको निरन्तरको मनोविमर्शपछि बालिकाले घर जाने बताएकी थिइन् । बालिकाको वीरगञ्जस्थित घरको खोजी गर्दै बाल संरक्षण इकाइले जिल्ला प्रहरी कार्यालय पर्सासँग समन्वय गर्दै सेतु सामुदायिक विकास तथा अधिकार मञ्चसँग सहयोग मागेको थियो । मञ्चको आग्रहमा बाल संरक्षण इकाइले सप्तरीको सीमाक्षेत्र कुनौलीमा ल्याइ बालिकालाई जिम्मा लगाएको मञ्चका अध्यक्ष जंगबहादुर सिंहले बताए । बालिकाकी आमालाई बालिका जिम्मा लिन वीरगञ्जबाट राजविराज झिकाइएको र जिल्ला प्रहरी कार्यालय सप्तरीमा बुझाइएको उनले जानकारी दिए । आर्थिक अवस्था कमजोर रहेको बताएकी सायदाले ऋणकर्जा गरेर बसबाट आएको बताइन् । आलमका अनुसार बालिका बेपत्ता भएको केही महिनामै बुवा हसमुलाह मियाँको रक्तचापका कारण मृत्यु भयो । बालकैमा विवाह भएकी दिदीको समेत मृत्यु भएको बताएका आलमले घरमा आमा र भाई रहेको बताए । सायदाका अनुसार घर परिवारका कोही अभिभावकसँग पनि नसोधेर तीन वर्षअघि बालिका अचानक घरबाट हिंडेकी थिइन् । मामाघरका लागि हिंडेकी बालिका नाजरिनले अलमलिएर भारतमा अलपत्र परेको र जिल्ला बाल संरक्षण इकाइ सुपौलले संरक्षण दिएको बताइन् । बेपत्ता बालिकाको घरपरिवार एक वर्षअघि नै पत्ता लागे पनि कोभिड१९ का कारण ल्याउन नसकिएकोमा निषेध आदेश खुकुलो भएपछि घरपरिवारको जिम्मा लगाउन भारतबाट बालिकालाई झिकाइएको जिल्ला प्रहरी कार्यालय सप्तरीका प्रहरी नायव उपरिक्षक माधवप्रसाद काफ्लेले बताए ।
जुलाईमा तीन हजार विदेशी पर्यटक भित्रिए,"काठमाडौं : सन् २०२१ को जुलाई महिनामा करिब तीन हजार विदेशी पर्यटक नेपाल भित्रिएका छन्। त्रिभुवन अन्तर्राष्ट्रिय विमानस्थल कार्यालय हुँदै सन् २०२१ को जुलाई महिनामा दुई हजार ९९१ विदेशी पर्यटन नेपाल भित्रिएको अध्यागमन विभागले जनाएको छ। पछिल्लो समय सरकारले निषेधाज्ञामा केही खुकुलो बनाएसँगै विदेशी पर्यटक नेपाल भित्रन थालेका हुन। गत जुन महिनामा ९निषेधाज्ञाको बीचमा० एक हजार १४३ जना विदेशी पर्यटक नेपाल भित्रिएका थिए। विभागका अनुसार जुलाई महिनामा ९९ देशबाट एक हजार ९४० पुरुष, एक हजार ५० महिला र एक जना अन्य नागरिक नेपाल भित्रिएका छन्। सो अवधिमा त्रिभुवन अन्तर्राष्ट्रिय विमानस्थल हुँदै तीन हजार १५७ विदेशी पर्यटक आ आफ्नो देश फर्किएका छन्। पछिल्लो समय कोरोना महामारीका कारण नेपाल भित्रनेभन्दा बाहिरिने विदेशी पर्यटकको सङ्ख्यामा वृद्धि हुन थालेको छ। सबैभन्दा बढी भारतबाट पछिल्लो एक महिनामा त्रिभुवन अन्तर्राष्ट्रिय विमानस्थल हुँदै भारतबाट सबैभन्दा बढी विदेशी नागरिक भित्रिएका छन्। सो अवधिमा नेपाल आएका ९९ देशका नागरिकमध्ये भारतबाट सबैभन्दा बढी एक हजार १०५ जना नेपाल आएका हुन्। भारतपछि अमेरिकाबाट ८१९, बेलायतबाट १८५, टर्कीबाट १६५ जना विदेशी पर्यटक नेपाल भित्रिएका छन्। दक्षिण एशियाली मुलुकमध्ये जुलाई महिनामा बङ्गलादेशबाट चार, भुटानबाट १४, पाकिस्तानबाट पाँच र श्रीलङ्काबाट तीन पर्यटक नेपाल आएका छन्। यस्तै, क्यानडाबाट ७८, चीनबाट ५०, बेल्जियमबाट ४५, फ्रान्सबाट ४१, नेदरल्याण्डबाट २६, रुसबाट १९ जना पर्यटक नेपाल आएका छन्। २५ हजार नेपाली स्वदेश फर्किए अध्यागमन विभागका अनुसार गत जुलाई महिनामा २५ हजार २०५ नेपाली नागरिक स्वदेश फर्किएका छन्। तीमध्ये २१ हजार ५०९ पुरुष, तीन हजार ६९३ महिला र तीन जनाअन्य नागरिक रहेका छन्। सो अवधिमा नेपाली र विदेशी गरी २८ हजार १९६ जना नेपाल भित्रिएका छन्। यस्तै, सो अवधिमा २१ हजार ८७७ जना नेपालीसहित कूल २५ हजार ३४ जना नेपालबाट बाहिरिएका छन्। गत जुन महिनामा १३ हजार २५६ जना नेपाली तथा विदेशी नागरिक नेपालबाट बाहिरिएका थिए।"
डिजिटल अर्थव्यवस्था को द्रुत गति मार्फत एप्याकमा समावेशी एकीकरण : वेबिनार,"शेन्जेन : एशिया प्रशान्तमा समावेशी एकीकरणको लागी डिजिटल अर्थव्यवस्थाको विस्तार महामारीमा डिजिटल उद्योगहरुलाई जोड्ने शीर्षकको वेबिनारमा सहभागीहरुलाई एक समावेशी पारिस्थितिको इकोसिस्टमको निर्माण र क्षेत्रीय एकीकरण को बढावाको लागी डिजिटल अवसरहरुलाई लाभान्वित गर्नको लागी आह्वान गरिएको छ, जुन विशेष गरी महामारी संग लडिरहेको समयमा महत्वपूर्ण छ । डिजिटल अर्थव्यवस्था, बढ्दो कोभिड१९ को कारण अवरोधहरुलाई पार गर्ने तरिकाको रूपमा मानीन्छ। एशिया प्रशान्तमा सरकारी, औद्योगिक र शैक्षिक क्षेत्रहरुबाट प्रतिनिधि र विशेषज्ञ लिडरहरु बजार, टेक्नोलोजी, समावेशीता र दिगोपनको परिप्रेक्ष्यबाट डिजिटल अर्थव्यवस्थाको धेरै पक्षहरुको अन्वेषण गर्न ह्वावे द्वारा आयोजित एक भर्चुअल कुराकानीमा सामेल भए । चीनका लागि इन्डोनेसियाका राजदूत हिअ डिजौहरी ओरत्मङुनले आफ्नो मुख्य भाषणमा एक नयाँ डिजिटल अर्थव्यवस्थाले यस क्षेत्र लाई आकार दिइरहेको कुरा औंल्याए । 'डिजिटल रूपान्तरण महामारीको समयमा उल्लेखनीय रूपमा छिटो गरीएको छ, जसले व्यापार परिवर्तन को गति बढाएको छ । इन्डोनेसियाले सामाजिक विकास र डिजिटल रूपान्तरण प्राप्त गर्नको लागी डिजिटल अर्थव्यवस्था को विस्तार गर्न प्रयास जारी राखेको छ । म देख्न चाहन्छु कि कसरी ह्वावेले छिटो बढ्दो डिजिटलकरण को सामनामा भ्यालु थप गर्दछ,' उनले भने । डिजिटल ज्ञान र पूर्वाधार को आधारमा, डिजिटल अर्थव्यवस्थाले क्षेत्रीय जीडीपी को एक बढ्दो अनुपात प्रेरित गरेको छ र महामारीकोबीच लचीलापन बढाएको छ। आसियानले भविष्यवाणी गरेको छ कि डिजिटल अर्थव्यवस्थाले क्षेत्रीय जीडीपीमा १ ट्रिलियन अमेरिकी डलर योगदान गर्नेछ। यस क्षेत्रका देशहरुले डिजिटल अर्थतन्त्र को कार्यान्वयन को सुविधाको लागी व्यापार बाधाहरुलाई हटाउन, डिजिटल कवरेजमा सुधार र डिजिटल सेवाहरुमा सर्वव्यापी पहुँच सुनिश्चित गर्नको लागी भविष्य उन्मुख रोडम्याप जारी गरेका छन्। 'डिजिटल अर्थव्यवस्थाको इकोसिस्टम विकास एक प्रक्रिया हो जसले निजी क्षेत्र सहित धेरै सरोकारवालाहरुको सक्रिय सहभागिता समावेश गर्दछ । हामी व्यावहारिक रूपमा प्रक्रियाको वकालत गर्नको लागी यो संवादको आयोजना गर्न ह्वावेको पहल को स्वागत गर्दछौं,' डा ले कुआङ लान आईसीटी र पर्यटन डिभिजन, आसियान सचिवालय को लागी सहायक निर्देशकले डिजिटल अर्थव्यवस्थाको इकोसिस्टम लाई सक्षम बनाउन को लागी सामाजिक सुधार र क्षेत्रीय एकीकरणलाई छिटो गर्ने सन्दर्भमा भने । ह्वावे एशिया प्रशान्तका उपाध्यक्ष जे चेनका अनुसार, इकोसिस्टमको हिस्सा भएकोले, ह्वावे आईसीटी कनेक्टिविटी, प्रतिभा सशक्तिकरण र इकोसिस्टम इन्क्युबेसन गरी तीन प्रमुख क्षेत्रमा आसियानको डिजिटल मास्टर प्लान २०२५ लाई सक्षम पार्न प्रतिबद्ध छ। यस क्षेत्रमा खुला डिजिटल अर्थव्यवस्थाले डिजिटल सेवा को समावेशी पहुँच, स्टार्टअप स्केलअप को परिदृश्य, र सर्कुलर, दिगो अर्थव्यवस्थालाई सम्बोधन गर्दछ। सिंगापुर नेशनल कमिटी फर प्यासिफिक इकोनोमिक कोअपरेशन (एसआईएनसीपीईसी) का अध्यक्ष डा टान खी गिअपले प्यानल छलफलमा अर्थतन्त्रलाई डिजिटल बनाउने सामाजिक विचारहरुको महत्वलाई जोड दिए । 'डिजिटलकरण केवल प्राबिधिक प्रगतिको बारे मात्र हैन, तर व्यापक रूपमा जनताको लागी डिजिटलकरणको गुणस्तरीय सशक्तीकरण, सर्वव्यापी एकीकरण हासिल गर्नको लागी महत्वपूर्ण छ। सरकारको भुमिका सार्वजनिक हितको लागी डिजिटल क्षमता प्रदान गर्नु हो, यो निजी क्षेत्रका आईसीटी कम्पनीहरु जस्तै ह्वावेलाई गुणस्तरीय कनेक्टिविटीसँग पूरक हुन सक्छ।' अतेनेओ दे मनिला विश्वविद्यालयबाट डा एल्विन पी आंग जनतामा डिजिटल ज्ञानको अपिस्किलिङ् मा खुल्ला पहुँचको दृष्टिकोणसंग सहमत छन् । 'शिक्षा प्रणाली डिजिटलकरणको आधारभूत तत्वहरुमा राख्नुपर्छ। चाहे यो आधारभूत शिक्षा स्तरमा होस् वा मध्य युगमा वा जो पहिले नै काम गरीरहेछन्, सिक्न र आफैंलाई स्तरवृद्धि गर्ने कोशिश गर्दै गरेका हुन । हामीले उनीहरुमा लगानी गर्नु पर्छ र कमसेकम टेक्नोलोजी राजमार्गको माध्यमबाट आधारभूत सीपहरु प्रदान गरी हाम्रा ग्रामीण क्षेत्रहरुलाई क्याचअप गर्न को लागी एक अवसर दिनु पर्छ,' उनले भने । ह्वावेले लामो समयदेखि सबैलाई डिजिटल सीप प्रदान गर्ने महत्वलाई मान्यता दिईरहेको छ र अर्थव्यवस्थाहरुलाई डिजिटलाइज गर्नको लागी कसैलाई पछाडि छोड्दैन। वर्षौंदेखि, ह्वावेले सरकार, विश्वविद्यालयहरु, र गैरसरकारी संस्थाहरुसंग समन्व्य गर्दै आईसीटी क्षेत्रको सशक्तिकरण गर्न १०,००,००० मानिसहरुलाई तालिम दिन धेरै कार्यक्रमहरु शुरू गरेको छ। व्यावसायिक परिप्रेक्ष्य बताउँदै प्रोफेसर जोस डेकोलोंगन, कर्पोरेट फोरसाइट, एम्बिगेन कन्सल्टिङ फिलिपिन्स का सीओओ र प्रबन्ध निर्देशकले भन्नु भयो, सूक्ष्म, साना, मझौला उद्यमहरुलाई व्यापारको डिजिटल पक्ष खोज्दै गर्दा डिजिटलाइजेशनको बारेमा बुझ्नको लागी अवसरको अनुभव गर्न आवश्यक छ। चुनौतीहरु यी उद्यमहरु तर ठूला संगठनहरु द्वारा सामना गरीरहेका छन्। यो कवरेज र डिजिटल पूर्वाधारको गति संग सम्बन्धित छ। जहाँ दूरसंचार खेलाडीहरु जस्तै ह्वावे र हाम्रा स्थानीय खेलाडीहरु एक महत्वपूर्ण भूमिका निभाउन सक्छन्। एशिया प्यासिफिकमा, ह्वावेले दिगो ग्रीन समाधानमा सफा बिजुली उत्पादन, बिजुली ढुवानी, र स्मार्ट ऊर्जा भण्डारण को लाभ दिनको लागि लगानी बढाएको छ । यो दिगो प्रवृत्ति भियतनाममा देखिएको छ । 'भियतनाम चौथो औद्योगिक क्रान्तिलाई अङ्गाल्नको लागी महत्वपूर्ण बिन्दुमा छ र हाम्रो अर्थव्यवस्था धेरै खुला छ, नवीनता र स्थिरता मा अधिक निर्भर छ। र भियतनामको डिजिटल रूपान्तरण आसियान र एशिया प्रशान्तमा समावेशी एकीकरण संगजोडिएको छ, जसमा ह्वावे एक महत्वपूर्ण भूमिका निभाउन सक्छ,' डा वो ट्री ठान्ह, ईन्स्टिच्युट फोर ब्रान्ड स्ट्राटेजी एन्ड कम्पिटिसन का डाइरेक्टरले भने । 'आउँदो पाँच बर्षमा आसियान क्षेत्र एक डिजिटल समाज बन्ने दिशामा ठूलो प्रगति देख्न सक्छ, र सो परिवर्तन सदस्य राष्ट्रहरुलाई महामारीबाट छिटो निको पार्न सक्षम बनाउनेछ। ह्वावे, आसियान साझेदारहरु संग मिलेर, आसियान डिजिटल मास्टर प्लान २०२५ लाई सक्षम बनाउन र अग्रणी डिजिटल समुदाय र आर्थिक ब्लकको लागी नयाँ भ्यालु सिर्जना गर्नको लागी लागी प्रतिबद्ध छ,' जेले भने ।"
कोरोना नियन्त्रणमा प्रधानमन्त्रीलाई समयको छुट छैन: योगेश भट्टराई,"काठमाडौं: एमाले सांसद् योगेश भट्टराईले कोरोना रोकथाम तथा नियन्त्रणमा प्रधानमन्त्रीलाई समयले छुट नदिने बताएका छन्। मंगलबार प्रतिनिधिसभा बैठकमा भट्टराईले यस्तो बताएका हुन्। मन्त्रीले असोजभित्र सबैले खोप लगाउने भन्ने र प्रधानमन्त्री शेरबहादुर देउवाले खोप, खोप, खोप मात्र भनेर नहुने भन्दै भट्टराईले व्यंग्य समेत गरे। असोज महिनाभित्र सबै खोप लगाउने मन्त्रीको घोषणा र खोप, खोप र खोप भन्ने प्रधानमन्त्रीको घोषण लागू हुने देखिँदैन, भट्टराईले भने, कोरोनाको रोकथाम तथा नियन्त्रणमा तपाईंलाई समयको छुट छैन। शंकाको लाभ छैन। अब तपाईंको समय सुरु भएको छ। नेता भट्टराईले अझै पनि दसौं हजार स्वास्थ्यकर्मी खोपबाट बञ्चित भएको बताए। प्रधानमन्त्री शेरबहादुर देउवाले प्रधानमन्त्री बन्नुअघि आफ्नो सरकारको पहिलो प्राथमिकता कोभिड विरुद्धको खोप वितरणको काम हुने प्रतिवद्धता व्यक्त गरेका थिए ।"
विराटनगरमा लगाउन थालियो जोन्सन एन्ड जोन्सन खोप,"विराटनगर: अमेरिकाबाट ल्याइएको कोरोना भाइरसविरुद्धको जोनसन एन्ड जोनसन खोप विराटनगर महानगरपालिका क्षेत्रभित्र मंगलबारबाट लगाउन थालिएको छ । अमेरिकी खोप महानगरको १९ वटा वडामध्ये मंगलबार र बुधबार १७ वटा वडामा मात्रै लगाइने छ । विराटनगरको १ र ३ नम्बर वडाले भने आगामी बिहीबार र शुक्रबारका लागि खोप कार्यक्रम तय गरेका छन् । विराटनगर१ का वडाध्यक्ष उद्धव अर्यालले सर्वसाधारणको सहजताका लागि खोप कार्यक्रम दुई दिनपछि राखिएको जानकारी दिए । विराटनगर महानगरको स्वास्थ्य महाशाखा प्रमुख रमेश कार्कीका अनुसार मंगलबार १७ वटा वडामा ५० देखि ५४ वर्ष उमेर समूहकालाई खोप दिइने छ । यसअघि छुटेका स्वास्थ्य, सुरक्षा र सरसफाईकर्मी, चिकित्सा क्षेत्रमा अध्ययनरत विद्यार्थी एवं अपांगता भएका तथा प्राथमिकतमा रहेका अरु समूहलाई बुधबार खोप लगाउने कार्यक्रम छ । महानगरपालिकाले दुई दिनमा १२ हजार २ सय ९० डोज खोप लगाउने योजना बनाएको छ । खोप संयोजक अमरदीप देवले भारतबाट उपलब्ध कोभिशिल्ड खोपको पहिलो डोज महानगरपालिकाभित्र १२ हजार ३५ जनाले लगाइसकेको जानकारी दिए । उनका अनुसार चीनबाट उपलब्ध भेरोसेल खोप ३ हजार ५ सय जनाले दुवै डोज लगाएका छन् । हालसम्म भेरोसेल खोपको पहिलो डोज भने २४ हजार ५ सय जनाले लगाएको देवको भनाइ छ । प्रदेश १ को राजधानीसमेत रहेको विराटनगर कोरोना भाइरस संक्रमणका कारण प्रदेशमै सबैभन्दा बढी प्रभावित बनेको स्थानीय तह हो । मोरङका प्रमुख जिल्ला अधिकारी कोषहरि निरौलाका अनुसार विराटनगरमा हालसम्म १२ हजारभन्दा बढीलाई संक्रमण पुष्टि भइसकेको छ । १ सय ६० जनाभन्दा बढीको मृत्यु कोरोनाका कारण भइसकेको उनले बताए । संक्रमण पुष्टि भएकामध्ये ९ हजार २ सयभन्दा बढी उपचारपछि निको हुँदै कोरोनामुक्त भएर सामान्य जीवनमा फर्किसकेको प्रजिअ निरौलाको भनाइ छ । उनले पछिल्लो समय कोरोना संक्रमण तीव्र रूपमा फैलिइरहेका कारण सतर्कता अपनाउन सबैमा आग्रह पनि गरेका छन् ।"
"१८ जना जिल्ला न्यायाधीशका लागि विज्ञापन खुल्यो, परीक्षा असोज १२ देखि","काठमाडौं : न्याय सेवा आयोगले जिल्ला न्यायाधीश पदपूर्तिका लागि विज्ञापन प्रकाशित गरेको छ । आयोगको परीक्षा महाशाखाले १८ जनाका लागि विज्ञापन प्रकाशित गरेको हो । आन्तरिकतर्फ ९ र खुलातर्फ पाँचजना न्यायाधीशका लागि विज्ञापन प्रकाशित गरिएको छ । यसैगरी महिला कोटाबाट २ तथा आदिवासी जनजाती र मधेसी कोटाबाट ११ जनाका लागि विज्ञापन खुलाइएको छ। परीक्षा महाशाखाका अनुसार प्रथम पत्रको परीक्षा असोज १२ गते, द्वितीय पत्रको परीक्षा असोज १४ गते र तृतीय पत्रको परीक्षा असोज १५ गते निर्धारण गरिएको छ। । यस्तै चौथो पत्रको प्रथम खण्डको परीक्षा असोज १६ गते र दोस्रो खण्डको परीक्षा असोज १७ गते हुने छ । परीक्षा केन्द्र लोक सेवा आयोगको अनामनगरस्थित कार्यालयमा तोकिएको छ। विज्ञापनसम्बन्धी थप जानकारीका लागि आयोगको वेवसाइट : मा हेर्न सकिनेछ।"
अफगानिस्तान : प्रान्तीय राजधानी कब्जा गर्ने तालिबानको कोसिस,"तालिबानको नियन्त्रणमा पुग्नसक्ने पहिलो प्रान्तीय राजधानी हुनसक्ने खतराबीच अफगानिस्तानको एउटा मुख्य सहरमा भीषण लडाइँ भइरहेको छ। अफगान र अमेरिकी सेनाले हवाई हमला जारी राखे पनि दक्षिणी हेल्मन्ड प्रान्तको सहर लश्कर गाहमा तालिबानले कडा प्रतिवाद गरिरहेको छ। उक्त सहरमा तालिबानले एउटा टेलिभिजन स्टेशनलाई कब्जा गरेको बताइएको छ। ग्रामीण क्षेत्रबाट भागेका कैयौँ मानिसहरूले कतिपय भवनहरूमा शरण लिएका छन्। 'यहाँ जताततै लडाइँ भइरहेको छ,' त्यहाँको अस्पतालमा रहेका एकजना चिकित्सकले भने। विद्रोहीहरूसँग लड्न सयौँ थप अफगान सैनिकहरूलाई परिचालन गरिएको छ। बीस वर्षपछि अमेरिकी सैनिकहरू त्यहाँबाट हटेपछि अहिले अफगानिस्तानमा तालिबानले तीव्र रूपमा कैयौँ भूभागहरू कब्जा गरिरहेको छ। हेल्मन्ड प्रान्त अमेरिकी र ब्रिटिश सैन्य अभियानको केन्द्रविन्दु थियो।उक्त क्षेत्रलाई तालिबानले नियन्त्रणमा लिएमा त्यो अफगान सरकारका लागि ठूलो झड्का हुनेछ।यदि लश्कर गाहलाई तालिबानले नियन्त्रणमा लिएमा त्यो सन् २०१६ पछि तालिबानले नियन्त्रणमा लिएको पहिलो प्रान्तीय राजधानी हुनेछ। तालिबानले अफगानिस्तानको दोस्रो ठूलो सहर कान्दाहारमा पनि कब्जा गर्ने कोसिस गरिरहेको छ। त्यहाँको विमानस्थलमा आइतवार रकेट हमला भएको थियो। कान्दाहारमा कब्जा गर्नु भनेको तालिबानका लागि साङ्केतिक जित हुनेछ। त्यसले उसलाई दक्षिणी क्षेत्रमा नियन्त्रणका लागि बल दिनेछ। लश्कर गाहका एकजना चिकित्सकले कैयौँ दिनको लगातारको लडाइँका कारण उक्त सहरलाई निकै अप्ठेरोमा पारेको र अधिकांश मानिसहरू हिँडडुल गर्न पनि डराएको बताएका छन्। चिकित्सा परोपकारी संस्था एमएसएफका डाक्टर मसूद खानका अनुसार गम्भीर घाइते भएर अस्पताल आउने बिरामीहरूको संख्या पनि बढिरहेको छ। उनले अन्य कैयौँ घाइतेहरू अस्पतालसम्म आउन पनि डराइरहेको बताए। उनका भनाइमा त्यस क्षेत्रमा औषधि र मेडिकल सामानको अभाव हुन थालेको छ।"
प्रधानमन्त्रीको आदेशमा रोकियो डा जागेश्वर गौतमको सरुवा,काठमाडौं : प्रधानमन्त्री शेरबहादुर देउवाको मौखिक आदेशमा कोभिड युनिफाइड केन्दीय अस्पताल (वीर)का प्रशासकीय प्रमुख डा जागेश्वर गौतमको सरुवा रोकिएको छ। सोमबार स्वास्थ्य राज्यमन्त्री उमेश श्रेष्ठले राज्यमन्त्रीस्तरीय निर्णयबाट गौतमको ठाउँमा डारुद्र मरासिनीलाई जिम्मेवारी दिएका थिए। तर स्वास्थ्यमन्त्री समेत रहेका देउवाले तत्काल सरुवा सम्बन्धी निर्णय कार्यन्वयन नगर्ने भनेपछि सरुवा रोकिएको हो। स्वास्थ्य राज्यमन्त्री श्रेष्ठले डा गौतमलाई प्रसूति तथा स्त्रीरोग अस्पताल थापाथली सरुवा गरेका थिए। स्वास्थ्य राज्य मन्त्रीलाई देउवाको मातहतमा रहने गरी मन्त्रिमण्डलमा समावेश गरिएको छ। राज्यमन्त्रीमा श्रेष्ठ नियक्त भएदेखि नै विवादमा तानिएका छन्। केहि दिन अगाडि डाक्टर गोविन्द केसीले नवनियुक्त स्वास्थ्य राज्यमन्त्री उमेश श्रेष्ठलाई तत्काल पदमुक्त गर्न माग गरेका थिए। डाक्टर केसीले प्रधानमन्त्री शेरबहादुर देउवालाई ६ बुँदे खबरदारी पत्र पठाउँदै स्वास्थ्य र शिक्षा क्षेत्रमा रहेका श्रेष्ठलाई मन्त्री बनाएको भन्दै तत्काल पदमुक्त गर्न माग गरेका हुन्। केसीले सरकारका शुरुवाती गतिविधिले स्वास्थ्य सेवा सुधारको अपेक्षा गरेका नागरिकलाई पहिलै गाँसमा ढुंगा लागेको दाबी गरेका थिए।
चट्याङ लागेर बालकको मृत्यु,बैतडी : चट्याङ लागेर बैतडीमा एक बालकको मृत्यु भएको छ। मृत्यु हुनेमा जिल्लाको दशरथचन्द नगरपालिका९ मङरुका ९ वर्षीय भरतराम कोली रहेका बैतडीका प्रहरी प्रवक्ता एवं प्रहरी निरीक्षक बोधराज ओझाले जानकारी दिए। सोमबार साँझ करीब ७ बजेतिर नजिकै रहेको पँधेरोमा पानी भर्न गएका बेला भरतलाई चट्याङ लागेको प्रहरीले जनाएको छ। चट्याङ लागेका बालकको घटनास्थलमै मृत्यु भएको हो। उनीसँगै पानी भर्न गएका एक अर्का बालिका भने सकुशुल रहेका छन्। घटनास्थलमै रहेको शवको परीक्षण मंगलबार गरिने प्रहरीले जनाएको छ।
कांग्रेस सभापतिमा उठ्ने गोपालमान श्रेष्ठको घोषणा,"काठमाडौं : नेपाली कांग्रेसका संगठन विभाग प्रमुख गोपालमान श्रेष्ठले सभापतिको उम्मेद्वार बन्ने घोषणा गरेका छन्। आगामी महाधिवेशनमा आफू सभापतिको उम्मेदवार हुने र पार्टीलाई फरक बाटोमा लैजाने उनले दाबी गरे। लामो समय शाहि शासनका पालामा कांग्रेसको नेतृत्वदायी भुमिकामा छु। नेता श्रेष्ठले मंगलबार अन्नपूर्णसँग भने, मैले सबैसँग आफ्नो इच्छा राखिसकेको छु। सबैसँग भेटघाट पनि बढाएको छु। व्यक्तिप्रधान हैन नीतिप्रधान बनाउँछु। एक व्यक्ति एक पदको वकालत गर्दै आएका नेता श्रेष्ठले प्रधानमन्त्री शेरबहादुर देउवातिर इंगित गर्दै दुई पदमा बसेर कसैले पनि सफलता प्राप्त नगर्ने उल्लेख गरे। नेता श्रेष्ठले भने, शेरबहादुरजी धेरै भाग्यमानी मान्छे हुनुहुन्छ। हामीले उहाँको रिस गरेर हुँदैन। अब उहाँले काँध फेर्नुपर्यो। उहाँले सभापतिको जिम्मेवारी मलाई दिनुपर्छ। महिला, कर्णाली, दलित, जनजाति र पिछडिएका समूहका साथिलाई स्थान दिनुपर्छ भन्ने पहलीकरणको सुरुवात आफैँले गरेको श्रेष्ठले दाबी गरे। उनले पार्टी भित्र गुट र भागवन्डाको विकृति भएको उल्लेख गरे। श्रेष्ठले भने, मलाई चिन्दा संस्थापन पक्षको नेता भनेर चिनिन्छ तर म सबैलाई सर्वसम्मत बनाएर लान चाहन्छु। मेरो दुवै पक्षसँग उतिकै नजिक र सम्बन्ध राम्रो छ। नेता श्रेष्ठले प्रष्टसँग भने, जीवनभर शेरबहादुरजीलाई मैले साथ दिएको छु यस पटक उहाँले मलाई सभापतिको जिम्मेवारी दिनुपर्छ। उहाँ प्रधानमन्त्रीको कार्यकाल सफल बनाउन लाग्नुपर्छ। महाधिवेशनको अब आउने नयाँ कार्यतालिका कुनै पनि हालतमा परिवर्तन नहुने नेता श्रेष्ठले बताएका छन्। उनले कांग्रेसका भातृसंगठन शसक्त नभएको धारणा राखेका छन्। पार्टीलाई क्रियाशित बनाउन सबै संगठनलाई बलियो बनाउनुपर्ने उनको बुझाई छ। नेता श्रेष्ठले आफू सभापति भएपछि प्रधानमन्त्री नखोज्ने बताउँदै सभापति देउवाले दुइवटा पद सम्हालेर हिड्छु भन्नुहुन्छ भने ढिलो चाँडो केपी ओलिको हालत हुने दाबी गरे। कांग्रेस अब पनि एक ढिक्का भएर लाग्न नसके कम्युनिष्टकै वर्तमान अवस्थामा पुग्ने टिप्पणी गरे। उनले सरकारले जसरी भएपनि सबै नागरिकलाई कोरोनाविरुद्धको खोप लगाउन ध्यान दिनुपर्ने बताए। नेपाली कांग्रेसको क्रियाशील सदस्यका बारेमा बोल्दै नेता श्रेष्ठले भने, अहिलेको क्रियाशीलको लडाइँ भनेको रियल कांग्रेस र छद्मभेसी कांग्रेसीका कारण क्रियाशीलताको समस्या आएको हो। दुई वटा जिल्लाका साथीहरुलाई चित्त बुझाएर ७५ जिल्लाका साथिलाई चित्त दुखाउने काम भएको छ। उनले सक्रिय सदस्यता जहिल्यै अधिवेशनका मुखमा मात्र खोलेका कारण क्रियाशीलताको समस्या आएकाले अरुबेला पनि यसलाई खुल्ला राख्नुपर्ने धारणा राखे। श्रेष्ठले भने, कांग्रेस बन्न चाहनेलाई स्थान दिनुपर्छ। आफ्ना जिल्लामा केन्द्रस्तरका नेताले सहजीकरण गर्ने हो।"
बालुवाटारमा प्रधानमन्त्री देउवाले बोलाए मन्त्रिपरिषद् बैठक,"काठमाडौं : प्रधानमन्त्री शेरबहादुर देउवाले मन्त्रिपरिषद् बैठक बोलाएका छन्। प्रधानमन्त्री निवास बालुवाटारमा मंगलबार अपराह्न मन्त्रिपरिषद् बैठक बस्न लागेको हो। बालुवाटार स्रोतकाअनुसार बैठकमा समसामयिक राजनीतिक विषयवस्तु र दैनिक प्रशासनिक काम कारबाहीबारे छलफल हुने छ। पाँचदलीय गठबन्धनभित्र मन्त्रीको बाँडफाँट नमिल्दा मन्त्रिपरिषद विस्तार गर्न ढिलाइ भएको हो। प्रधानमन्त्री देउवा र माओवादी केन्द्रका अध्यक्ष पुष्पकमल दाहाल 'प्रचण्ड'ले एमालेको माधवपक्षलाई सरकारमा समेट्ने तयारी गरेपनि नेपाल समूहले ठोस निर्णय नगर्दा मन्त्रिपरिषद विस्तारमा ढिलाइ भएको हो। सत्ता गठबन्धनमा नेपाली कांग्रेस, नेकपा माओवादी केन्द्र, जनता समाजवादी, राष्ट्रिय जनमोर्चा र नेकपा एमालेका माधवकुमार नेपाल पक्ष सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्।"
नेपाली भूमिमा कल्भर्ट बनाउन भारतको अवरोध,"विराटनगर : नेपालभारत सीमा क्षेत्रअन्तर्गत विराटनगर महानगरपालिका१७ इस्लामपुरमा कल्भर्ट निर्माण गर्न भारतीय पक्षले अवरोध गरिरहेको छ । वडाध्यक्ष सीमर कामरका अनुसार दुई साताभन्दा अघिदेखि दादागिरी शैलीमा रोक लगाएर भारतीय सीमा सुरक्षा बल (एसएसबी)ले काम अघि बढ्न दिएको छैन । महानगरपालिकाको १६ लाख रूपैयाँ बजेटमार्फत कल्भर्ट निर्माणको काम थालिएको थियो, उनले भने, दुई देशीय सीमा छुट्याउने दसगजाबाट पाँच फिट यतैपट्टि (नेपालतर्फ) थालिएको काम भारतीय अवरोधका कारण रोकिएको छ । उनका अनुसार भारतीय पक्षले भने यसअघि नै आफ्नोतिर ड्याम उठाएर तीनवटा कल्भर्ट निर्माण गरिसकेको छ । जसका कारण भारतीय बजार जोगबनीबाट दसगजा हुँदै बगेर आउने पानी जगलमग्न भएर इस्लामपुर क्षेत्र डुबानमा परिरहेको गुनासो सीमा क्षेत्रका बासिन्दाको छ । उनीहरुका अनुसार बर्खाका समयमा उताको पानी आएर डुबानमा परिरहेको नेपाली भूभाग जोगाउन पनि कल्भर्ट निर्माण गर्नैपर्ने अवस्था छ । तर एसएसबीबाट रोकावट भएपछि सय मिटर नाला निर्माण सकेर पानी निकासका लागि थालिएको कल्भर्टको काम अलपत्र परेको वडाध्यक्ष कमरको भनाइ छ । काममा अवरोध नगर्न आग्रह गर्दा कल्भर्ट बनाउनुअघि हामीलाई किन नसोधेको भनेर भारतीय पक्षले प्रश्न गर्ने गरेको छ । हाम्रो जमिनमा विकास निर्माण गर्दा उनीहरुलाई किन सोध्नु ?, उनले भने, दादागिरी शैली देखाएर भारतले साह्रै हेपिरहेको छ । जेसुकैमा पनि भारतले हैकमवादी प्रवृत्ति देखाउँदा सीमा क्षेत्रमा बसोबास गरिरहेका नेपाली जनता ठूलो मारमा परिरहेका छन् । खनिसकेको ठाउँमा कल्भर्ट नबन्दा सर्वसाधारणलाई आवतजावतमै समस्या भइरहेको जानकारी कमरले दिए । नाला बनेको छ । कल्भर्ट बनाउन बाटो खनियो, उनले भने, तर बनाउनलाई अवरोध गरेर एसएसबीले नियमित निगरानी गरिरहेको छ । कल्भर्ट नहुँदा हिँडडुल र सवारी साधन सञ्चालनमा समस्या भयो । उनका अनुसार कल्भर्टका लागि बाटो खनिएपछि इस्लामपुरबाट अर्को ठाउँमा पुग्नसक्ने अवस्था पनि छैन । एम्बुलेन्स लगायत अति आवश्यकीय सवारी साधन पनि सञ्चालन हुन पाएका छैनन् । यस विषयमा सरकारी संयन्त्रले चासो नदिएको र पहल नगरेको स्थानीय महम्मद जुनेरको गुनासो छ । भारततिरबाट पानीलगायत फोहोरसमेत दसगजा हुँदै नेपालको भूभागमा आइरहेको छ, उनले भने, त्यसबाट बच्न कल्भर्ट बनाउन खोज्दा रोक लगाइयो । जुनेरका अनुसार आफ्नो भूमिबाट सिधै नेपालतिर पानी आउने गरी संरचना बनाएको भारतले इस्लामपुरमा भने निकासका लागि पनि कल्भर्ट निर्माण गर्न दिइरहेको छैन । भारतीय पक्षले फोहोर पनि दसगजा र नेपाली भूभागतिर फ्याल्ने गरेको गुनासो उनको छ । पानी पर्दा सधैँ डुबानको समस्या भोगिरहेका हामी नाला र कल्भर्ट बन्ने भएपछि खुसी थियौँ, उनले भने, निर्माणमा अवरोध गरिँदा अत्यावश्यक सवारीसाधन पनि आवतजावत गर्न पाएका छैनन् । वडाध्यक्ष कमरका अनुसार भारतीय भूमिबाट जम्मा भएर आउने पानीले बर्खाका समयमा इस्लामपुर क्षेत्रका एक सयभन्दा बढी घर प्रभावित हुन्छन् । डुबानको सास्तीबाट मुक्ति खोज्दै नेपाली भूमिमै पानी बग्ने गरी कल्भर्ट बनाउन खोजिए पनि भारतीय पक्ष बाधक बनेको उनको भनाइ छ । एसएसबीले बन्दुक नै तेस्र्याएर अपशब्द प्रयोग गर्दै धम्क्याएर काम अघि बढ्न दिएनन्, कमर भन्छन्, नेपाली भूमिको पानी पठाएर भारतीय भूमि र बस्ती डुबानमा पार्न खोजिएको उनीहरुको आरोप छ । तर कल्भर्ट निर्माणले भारतीय पक्षलाई कुनै पनि असर नगर्ने र नेपालकै पैनी हुँदै पानी निकास भएर नदीमा मिसिने उनले बताए । भारतीय पक्षलाई बारम्बार सम्झाउँदा नमानेपछि इँटाको गाह्रो उठाएर थालिएको काम अहिले त्यत्तिकै अलपत्र र अधकल्चो अवस्थामा रहेको उनको भनाइ छ । भारतले दसगजा छेउमा नाला निर्माण गरिदिँदा जोगवनीतिरबाट आउने पानीले इस्लामपुर, मटेरुवा, राइस मिल, रामसेवीसमेतका स्थान डुबानमा पर्ने र जलमग्न हुने गरेको गुनासो स्थानीयको छ । भारतको दादागिरी शैली तत्काल बन्द गर्नुपर्ने र आफ्नो भूमिमा भइरहेको काममा कुनै अवरोध नहुने वातावरण बनाउनुपर्ने माग उनीहरुको छ । मोरङका प्रमुख जिल्ला अधिकारी कोषहरि निरौलाले दुई साताअघि कल्भर्ट निर्माणस्थलको निरीक्षण गरेका थिए । समस्या समाधानका लागि पहल गर्ने प्रजिअको आश्वासनपछि हामी पनि काम रोक्यौँ, वडाध्यक्ष कमरले भने, तर अहिलेसम्म पहल भयो कि भएको छैनभन्ने थाहा पाएनौँ । काम अघि बढाउन भने पाएका छैनौँ । प्रजिअ निरौलाले अन्तर्राष्ट्रिय नियमअनुसार नेपालको भूमिमा बन्दै गरेको कल्भर्टमा भारतीय पक्षले अवरोध गरेको बताए । यस विषयमा भारतीय पक्षसँग कुरा राखेका छौँ । दुई देशीय संयुक्त कमिटीको बैठकमा पनि कुरा उठाउँछौं, उनले भने, आफ्नो भूमि डुबानमा पर्नेभन्दै भारतीय पक्षले काम गर्न नदिएको पाइयो । तर कल्भर्ट बन्दा भारतीय भूभागमा कुनै पनि असर गर्दैन । निरौलाले नेपाली भूमि डुबानमै पर्ने गरी यसअघि भारतले कल्भर्ट बनाएको पनि बताए । उनीहरुले काम गर्दा थाहा पाइएन । प्रशासनलाई पनि कतैबाट जानकारी आएन, उनले भने, त्यतिबेलै उनीहरुको काम पनि रोक्नुपर्ने थियो । दुई देशीय सीमा क्षेत्रको समस्या समाधानका लागि पहल भइरहेको छ ।"
सिजनल फ्लुका बिरामी बढे,"चितवन : जिल्लाका अस्पतालहरुमा सिजनल फ्लुका बिरामीको सङ्ख्या बढ्दै गएको छ। सिजनल फ्लुका कारण ज्वरो आउने, टाउको दुख्ने, जिउ दुख्ने, थकाइ लाग्ने, घाँटी खसखसाउने वा दुख्ने जस्ता समस्या लिएर अस्पताल आउने बिरामीको चाप बढ्दै गएको स्वास्थ्य कार्यालय चितवनले जनाएको हो। कार्यालयका अनुसार सन् २००९ देखि नेपालका विभिन्न भूभागमा समस्या देखिँदै आएको छ। विशेषगरी बच्चादेखि वृद्धसम्म यो समस्या देखिने गरेको छ। फ्लुको जोखिममा बालबालिका, गर्भवती र वृद्धवृद्धा बढी पर्ने गरेको कार्यालयका प्रमुख दीपक तिवारीले बताए। उनका अनुसार सिजनल फ्लुमा ज्वरो आउने, टाउको दुख्ने, जिउ दुख्ने, थकाइ लाग्ने, घाँटी खसखसाउने, रुघाखोकी लाग्ने, श्वास फेर्न गाह्रो हुने, खाना नरुच्ने, वाकवाकी लाग्ने वा बान्ता हुने, बच्चाहरुलाई झाडासमेत हुने जस्ता समस्या देखिने गर्दछन्। एक व्यक्तिबाट अर्को व्यक्तिमा विशेषगरी हावाको माध्यमबाट सर्ने यस रोगका विषाणुहरु सामान्य रुघाखोकी जस्तै फैलने उनले जानकारी दिए। बिरामीले कुरा गर्दा, खोक्दा, हाच्छिउँ गर्दा विषाणुयुक्त साना साना पानीका कणहरु वातावरणमा फैलने र सोही माध्यमबाट अरूलाई सर्ने गर्दछ। यो रोग हात, मुख, नाक र आँखाको संसर्गबाट सर्ने हुँदा सबैलाई सजग रहन कार्यालयले अनुरोध गरेको छ। यस्तो समस्या देखिए तत्काल नजिकको अस्पताल वा स्वास्थ्य संस्थामा सम्पर्क गरी चिकित्सकको सल्लाहअनुसार औषधि सेवन गर्न उनले आग्रह गरे। सिजनल फ्लुबाट बच्न खोक्दा हाच्छिउँ गर्दा सफा कपडा वा रुमाल वा पाखुराले नाक, मुख छोप्ने, साबुन पानीले हात मिचीमिची धुने, सार्वजनिक स्थानमा जाँदा वा परिवारको स्याहार गर्दा मास्कको प्रयोग गर्ने, पोषिलो झोल पदार्थ र पानी प्रशस्त मात्रामा पिउने गर्नुपर्ने कार्यालयले जनाएको छ। भरतपुर अस्पताल विकास समितिका अध्यक्ष डा भोजराज अधिकारीका अनुसार सिजनल फ्लुसँगै फेरि कोरोनाको खतरा बढ्न थालेको छ। अस्पतालमा आएका बिरामी र बिरामीका आफन्तहरुलाई ज्वरो आएर आउनेको सङ्ख्या बढ्दै गएको उनले बताए। उनले भने, 'ज्वरोका कारण परिवार नै सोतर छ, खोकी लागेको छ भन्नेको फोन र म्यासेज आउन थालेको छ।' अस्पताल आउने बिरामीहरु शैय्या खाली नभएर भौँतारिएको उनले जानकारी दिए। अहिले अस्पतालको बहिरङ्ग सेवामा बिरामीको चाप बढ्दै गएको उनको भनाइ छ।"
प्रतिनिधिसभा बैठक (लाइभ),"काठमाडौं : संघीय संसद्अन्तर्गत प्रतिनिधिसभाको बैठक सुरु भएको छ। संसद् भवन नयाँ बानेश्वरमा बैठक भर्खरै सुरु भएको हो । अहिले सांसदहरुले आआफ्नो राय व्यक्त गरिरहेका छन्। आजको बैठकमा प्रधानमन्त्री शेरबहादुर देउवाले मुस्लिम बयोगको वार्षिक प्रतिवेदन आव २०७६०७७ पेश गर्ने कार्यसूची छ। त्यस्तै, २०४८ सालका प्रतिनिधिसभा सदस्य अकबरबहादुर सिंहको शोक प्रस्ताव सभामुख अग्निप्रसाद सापकोटाले प्रस्तुत गर्ने कार्यक्रम रहेको छ । कांग्रेस नेता सिंहको ९० वर्षको उमेर यही साउन १५ गते निधन भएको थियो।"
"दैलेखको स्वास्थ्य चौकीमा तोडफोड, औषधि र ल्यापटप लुटियो","दैलेख : जिल्लाको पश्चिम क्षेत्रमा पर्ने आठबीस नगरपालिका५ पिपलकोटस्थित स्वास्थ्य चौकी तोडफोड भएको छ । दुर्गम गाउँमा रहेको स्वास्थ्य चौकी तोडफोड गरेर ल्यापटपसहित औषधि लगायतका सामग्री चोरी भएको छ । आठबीस नगरपालिका५ का वडाध्यक्ष कर्णबहादुर आलेका अनुसार स्वास्थ्य चौकीको झ्याल फोडेर भित्र पसी फेरि तीनवटा ढोका फोडी सामग्रीहरु तोडफोड गर्नुका साथै चोरी भएको छ । स्वास्थ्य चौकीको केही हप्ताअघि खरिद गरिएको ल्यापटप, सोलारका सामग्री, मास्क, स्यानीटाइजर, न्यानो झोला, साबुन, कोलगेट, मापी डट्पेन चोरी भएको वडाध्यक्ष आलेले बताए । उनका अनुसार मोबाइल चार्जर र छाता समेत चोरी भएको छ । स्वास्थ्य चौकीको ५ वटा दराज र ३ वटा टेबल कामै नलाग्ने गरी तोडफोड भएको वडाध्यक्ष आलेले जानकारी दिए । उनका अनुसार प्रारम्भिक रुपमा स्वास्थ्य चौकीमा झण्डै ३ लाख बराबरको क्षति भएको छ । सोमवार राती नै स्वास्थ्य चौकी तोडफोड भएको हुनसक्छ, वडाध्यक्ष आलेले भने स्वास्थ्य चौकीका लागि नयाँ भवन निर्माणको काम चलिरहेको छ, आज विहान कामदारहरु आएर निर्माण सामग्रीहरु निकाल्न भवनको मुल ढोका खोल्दा भित्र तोडफोड हुनुका साथै सामान चोरी भएको थाहा भएको हो । स्वास्थ्य चौकीमा ३ जना अहेव २ जना अनमी, १ जना ल्याबका कर्मचारी र एक कार्यालय सहयोगी कार्यरत रहेको अहेव जीवनकुमार बस्नेत जानकारी दिए । यता जिल्ला प्रहरी कार्यालय दैलेखका डिएसपी अनुपम श्रेष्ठले घटनास्थलतर्फ प्रहरी टोली पठाएको बताए ।"
एकै वडामा १० वटा जलविद्युत आयोजना,"बेनी: म्याग्दीको अन्नपूर्ण४ नारच्याङमा ३०४ मेगावाट क्षमताका दश वटा जलविद्युत आयोजना भित्रिएका छन् । कालीगण्डकी, म्रिस्ती, निलगिरी, घलेम्दी र रेले खोला रहेको नारच्याङमा ४९ मेगावाट क्षमताका तीन वटा जलविद्युत आयोजना निर्माण सकेर विद्युत उत्पादन गरिरहेका छन् । थप ११६ मेगावाट क्षमताका तीन वटा आयोजना निर्माणाधीन र १३९९४ मेगावाट क्षमताका चार वटा आयोजना निर्माणको प्रक्रियामा छन् । २०४५ मा नेपाल विद्युत प्राधिकरणले २ मेगावाट क्षमताको तातोपानी साना जलविद्युत आयोजना निर्माण गरेको नारच्याङमा विस २०७६ मा म्याग्देलीहरुको अगुवाइमा पाँच मेगावाट क्षमताको घलेम्दीखोला जलविद्युत आयोजना निर्माण भएको थियो । २०७३ जेठदेखि माउन्टेन इनर्जी नेपालले निर्माण सुरु गरेको ४२ मेगावाट क्षमताको म्रिस्तीखोला जलविद्युत आयोजनाले ब्यवसायीक उत्पादन सुरु गरेको छ । निलगिरी खोला हाइड्रोपावर लिमिटेडले एकै साथ ३८ मेगावाट क्षमताको निलगिरी१ र ७१ मेगावाट क्षमताको निलगिरी२ जलविद्युत आयोजना निर्माण गरिरहेको छ । १३ अर्ब लागत अनुमान गरिएको दुईवटै आयोजना सन २०२२ को डिसेम्बरमा सम्पन्न गर्ने लक्ष्य राखिएको इञ्जिनियर केशव वाग्लेले बताए । ह्युम कन्सल्ट प्राली प्रवर्द्धक रहेको ६ मेगावाट क्षमताको रेलेखोला जलविद्युत आयोजनाले नारच्याङको बेसी गाउँको सिरानमा रहेको म्रिस्तीखोला जलविद्युत आयोजनाको आउटलेटदेखि बाँधसम्म १४ किलोमिटर पहुँचमार्ग निर्माण गरेको छ । कम्पनीका प्रतिनिधि होमनाथ पाण्डेले बाँध, पाइपलाइन र विद्युततगृह निर्माण सुरु गर्ने तयारी भएको बताए । सुपर घलेम्दी हाइड्रोपावर प्रालीले बनाउने ९१४ मेगावाट क्षमताको सुपर घलेम्दी जलविद्युत आयोजनाको दुई वर्षअघि नेपाल विद्युत प्राधिकरणसँग विद्युत खरिद बिक्री सम्झौता भएको थियो । कालीगण्डकी हाइड्रोपावर लिमिटेड प्रवर्द्धक रहेको १६४ मेगावाट क्षमताको कालीगण्डकी गर्ज जलविद्युत आयोजनाको विद्युतगृह नारच्याङमा बनाउन प्रस्ताव गरिएको छ । कालीगण्डकी गर्ज लगानीकर्ताको खोजीमा छ । माउन्टेन इनर्जी नेपालले म्रिस्ती खोलाको विद्युतगृहबाट निस्कने पानीलाई प्रयोग गरेर अर्को १२ मेगावाट क्षमताको म्रिस्तीखोला दोस्रो जलविद्युत आयोजना निर्माणका लागि वातावरणीय अध्ययन थालेको छ । हाइड्रो सपोर्ट प्राली प्रवर्द्धक रहेको ५३५३ मेगावाट क्षमताको मध्य कालीगण्डकी जलविद्युत आयोजनाको बाँध अन्नपूर्ण गाउँपालिकाको नारच्याङ र दानाको सिमानामा बनाउन प्रस्ताव गरिएको छ । प्रशारण लाइन तयार कालीगण्डकी र आसपासका नदीहरुमा निर्माण भएका र निर्माणाधिन जलविद्युत आयोजनाबाट उत्पादीत विद्युतलाई राष्ट्रिय प्रशारण प्रणालीमा जोड्न नेपाल विद्युत प्राधिकरणले नारच्याङको छिमेकी वडा दानामा २०७७ माघमा २२० केभी क्षमताको सबस्टेशन बनाएको थियो । दानादेखि पर्वतको खुर्कोट सम्म ११० वटा टावर बनाएर ३९६ किलोमिटर डबल सर्किटको तार तानिएको छ । सबस्टेशन र प्रशारण लाइन बनाएपछि भने कालीगण्डकी र आसपासका क्षेत्रमा जलविद्युत आयोजना निर्माणमा लगानीकर्ताको सक्रियता बढेको नेपाल उद्योग बाणिज्य महासंघका पूर्वउपाध्यक्ष समेत रहेका घलेम्दीखोलाका सञ्चालक प्रमोद श्रेष्ठले बताए । बदलियो गाउँ निर्माण भएका र निर्माणका क्रममा रहेका जलविद्युत आयोजनाले नारच्याङमा चहलपहल र आर्थिक गतिविधि बढाएको छ । जग्गाको भाउ आकासिएको छ । अवसर र रोजगार खोज्दै सहर बजार, पसेका र विदेशिएकाहरु गाउँ फर्किन थालेका छन् । बसाइसराइ रोकिने क्रममा छ । वडाध्यक्ष चन्द्रप्रकाश फगामी जलविद्युत आयोजनाले निर्माण गरेको सडक, बेलिब्रिज र भवन लगायत पूर्वाधारले स्थानीयबासीलाई सुविधा पुगेको बताउँछन् । अक्करे भीर छिचोलेर गाडी गुडेका मात्र छैनन् घरघरमा रोजगारी र आम्दानीको अवसर सिर्जना भएको छ, उनले भने गाउँका कच्ची घर पक्किमा रुपान्तरण भइरहेका छन् । उनका अनुसार प्रतिरोपनी ३० लाखदेखि ३५ लाखमा जग्गा खरिद बिक्री हुन थालेको छ । अवसर र रोजगार खोज्दै सहर बजार, पसेका र विदेशिएकाहरु गाउँ फर्किन थालेका छन् । जग्गाको मुआब्जा, ब्यापार, कृषि, पशुपालन, होटल, रेष्टुरेन्ट, ठेक्कापट्टा, ढुवानी, यातायात ब्यवसाय, शेयर लगानी र ज्याला मजदुरीबाट गाउँलेको आर्थिक हैसियत फेरिएको स्थानीय अगुवा तेज गुरुङले बताए । प्रत्यक्ष र अप्रत्यक्ष रुपमा गाउँमै धेरै सम्भावना र अवसर सिर्जना भएको छ, उनले भने आयोजनाहरुले सामाजिक उत्तरदायित्वका कार्यक्रमबाट शिक्षा, स्वास्थ्य, सीप विकास र पर्यटन प्रवर्द्धनमा सहयोग पुगेको छ । निर्माणका क्रममा हुने वातावरणीय क्षतिको असर न्युनीकरणका लागि जलविद्युत आयोजनाहरुले कुल लागतको शुन्य दशमलब ७५ प्रतिशत सामाजिक उत्तरदायित्वका कार्यक्रमका लागि बिनियोजन र खर्च गर्नुपर्ने हुन्छ । जलविद्युत आयोजनाले सरकारलाई तिर्ने रोयल्टी (सलामी दस्तुर) मध्ये संघीयले ५०, प्रदेश र पालिकालाई २५२५ प्रतिशतका दरले बाँडफाँट हुने संवैधानिक व्यवस्था छ । सामाजिक उत्तरदायित्वका कार्यक्रम मार्फत नारच्याङका सामुदायिक विद्यालयका निजी स्रोतका शिक्षकको तलबभत्ता, वृक्षारोपण, सिपमुलक तालिम, जैबिक बिबिधताको खोज अनुसन्धान र संरक्षण, पर्यटन प्रर्वद्धनलाई सहयोग पुग्ने कार्यक्रम गरेका छन् । हालै निर्माण सकिएको म्रिस्तीखोला जलविद्युत आयोजनाको वातावरणीय इकाईका प्रमुख रामकुमार खड्काका अनुसार प्रभा माविका तीन जना निजी स्रोतका शिक्षकको लागि सात वर्ष तलबभत्ता उपलब्ध गराएको थियो । प्रभा माविले दुई वर्षदेखि हाइड्रो इञ्जिनियरीङ विषयको पठनपाठन सञ्चालन गरेको छ । क्रान्ति, निलगिरी, धवलागिरी र नारच्याङ आधारभूत विद्यालयका प्रावि तहका एकएक जना शिक्षकलाई सात बर्ष सामाजिक उत्तरदायित्व कार्यक्रम मार्फत म्रिस्तीखोलाले तलबभत्ता ब्यवस्था गरेको थियो । नारच्याङ स्वास्थ्य चौकीको भवन निर्माणका लागि जग्गा खरिद गर्न पाँच लाख, शिवालय मन्दिर निर्माणमा पाँच लाख रुपैयाँ सहयोग गरेको म्रिस्तीखोलाले स्थानीयबासीलाई घरबास, च्याउ खेती, सवारी चालक, इलेक्ट्रिसियन सम्बन्धी तालिम प्रदान गरेको थियो । निर्माणाधिन निलगिरीखोला जलविद्युत आयोजनाले प्रभा मावि परिसरमा १५ लाख रुपैयाँ खर्चेर चमेनागृहको भवन निर्माण गरेको छ । म्रिस्तीखोला जलविद्युत आयोजनाले बिस २०७१ कालीगण्डकी नदी माथि बेलिब्रिज राखेपछि नारच्याङ सडक सञ्जालमा जोडिएको थियो । बेसी र पटारको सिमानास्थित म्रिस्तीखोला र बाँधदेखि सुरुङमा जाने थप दुई वटा बेलिब्रिज बनाएको म्रिस्ती खोलाले १४ किलोमिटर सडक निर्माण गरेको छ । रेलेखोला जलविद्युत आयोजना निर्माणस्थल जाने सडक निर्माण भएपछि नारच्याङको बेसीदेखि लेकगाउँ गत वर्ष सडक सञ्जालमा जोडिएको थियो । स्थानीयबासी, तत्कालीन जिविस र गाउँपालिकाले रु एक करोड भन्दा बढी खर्च गरेपनि बेसी देखि लेकगाउँ जोड्ने सडकको बीचमा रहेको पहाड छिचोल्न नसकेर अलपत्र परेको थियो । जलविद्युत आयोजनाले बिस्फोटक पदार्थ र उपकरण प्रयोग गरेर अक्करे पहाड छिचोलेर गाउँमा सडक पुगेको लेकगाउँका श्याम पुर्जाले बताए । पाँच वर्षदेखि निरन्तर प्रयास गर्दा पनि सडक निर्माण गर्न सकेका थिएनौ, उनले भने आयोजनाले सडक बनाएपछि स्थानीयबासीलाई पनि आवत जावत, ढुवानी र निकासीमा सहज भएको छ । म्रिस्ती खोलाले सेनाको क्याम्प राख्न बेसीगाउँमा बनाएको भवनमा अन्नपूर्ण गाउँपालिकाले गत पुष महिनादेखि २५ शैय्या क्षमताको कोरोना अस्पताल सञ्चालन गरेको छ । नारच्याङबासीको आर्थिक हैसियतमा पनि जलविद्युत आयोजनाहरुले परिवर्तन ल्याएका छन् । गत वर्ष म्रिस्ती खोला जलविद्युत आयोजनामा प्रभावित क्षेत्रका बासिन्दाहरुले सत्र लाख तीन सय ५१२ कित्ता सेयर लगानी गरेका थिए । धितोपत्र बोर्डमा गत हप्ता म्रिस्तीको प्रतिकित्ता सेयर ९७० का दरले कारोबार भएको थियो । सेयरको भाउ करिब १० गुणाले बढेपछि लगानी गरेका नारच्याङबासी उत्साहित छन् । संस्थापक सेयर लगानी गरेका उनीहरुले दुई वर्षपछि किनबेच गर्न पाउँछन् ।"
दार्चुला घटनाका दोषीमाथि कारवाही गर्न सांसद त्रिपाठीको माग,"काठमाडौँ: प्रतिनिधिसभाका सांसद भूमिप्रसाद त्रिपाठीले दार्चुला घटनाबारे सत्यतथ्य अबिलम्ब सार्वजनिक गर्न माग गरेका छन्। मंगलबारको प्रतिनिधिसभा बैठकमा एमाले सांसद त्रिपाठीले दोषीलाई कारवाहीको दायरमा ल्याउन र पीडित परिवारलाई क्षतिपूर्तिको व्यवस्था गर्न सरकारको ध्यानाकर्षण गराएका हुन्। ""घटनाको सत्यतत्य बाहिर ल्याइयोस, अमानवीय, क्रुरु र अपराधिक घटनाको घोर भर्सना गर्छु,"" उनले भने, ""उक्त घटनाबारे सत्यतथ्य अबिलम्ब सार्वनजिक गर्न दोषीलाई कारबाहीको दायरमा ल्याउन,पीडित परिवारलाई उचित क्षतिपू्तिको व्यवस्था गर्न सरकारको ध्यानाकर्षण गराउँछु।"" उनले यस किसिमको जघन्य घटनाप्रति परमादेशबाट बनेको देउवा सरकार भारतीय दादागिरीको सामु निरही सावित भएको बताए। ""यो सरकार नेपाली नागरिकका लागि होइन। अरु कसैका लागि कम्फरटेबल भएको चर्चा सर्वत्र सुन्न पाइन्छ,"" उनले भने, ""हेक्का रहोस् गोरु सधैं ब्याउँदैन। लोकतन्त्रमा जनता नै भगवान् हुन्।"" साउन १५ गते दार्चुलाका जयसिंह धामी तुइनबाट भारत जान खोज्दा भारतीय सुरक्षाबल एसएसबीले तुइनको तार काटिदिँदा उनी महाकालीमा बेपत्ता भएका थिए। गृह मन्त्रालयले यस घटनाको सत्यतथ्य पत्ता लगाउन ५ सदस्यीय छानविन टोली समेत बनाइसकेको छ । उक्त टोली यतिबेला दार्चुला पुगेर प्रत्यक्षदर्शीहरुसँग घटनाबारे सोधपुछ गरिरहेको छ ।"
सन्धिखर्कमा प्रहरीको सर्च अपरेसन : चोरीका सामानसहित संगठित गिरोह पक्राउ,"सन्धिखर्क : अर्घाखाँचीको सन्धिखर्कका विभिन्न स्थानमा चोरी गर्दै हिँड्ने ६ जनालाई प्रहरीले पक्राउ गरेको छ । सन्धिखर्कलगायतका बजार क्षेत्रमा चोरीका घटनाहरु बढ्दै गएपछि प्रहरीले विशेष टोली गठन गरी अनुसन्धान सुरु गरेको थियो । अनुसन्धानको क्रममा चोरीमा हराएका सामाग्रीसहित ६ जनालाई पक्राउ गरिएको जिल्ला प्रहरी कार्यालय अर्घाखाँचीका प्रहरी नायव उपरीक्षक अम्मर थापाले बताए । पक्राउ पर्नेमा सन्धिखर्क नगरपालिका ११ का २६ वर्षीय किशन नेपाली, सामान बरामद भएको घरका १८ वर्षीय रोसन नेपालीसहित १७,१५,१३ र १२ वर्षका चारजना बालक पनि रहेका छन् । सन्धिखर्क नगरपालिका वडा नम्वर १ कौ बैंकरोडमा पसल गरी बस्ने बाबुराम नेपालीको पशलबाट २ वटा ल्यापटप, २५ वटा मोबाइल र १५ सयको रिचार्ज कार्ड चोरी भएपछि रिचार्ज कार्ड प्रयोग भएको नम्बरबाट चोर पत्ता लागेको प्रहरी नायव उपरीक्षक थापाले जानकारी दिए । उनीहरुको साथबाट २ वटा ल्यापटप, २५ वटा मोबाइल, घडी, तथा विभिन्न किराना सामानसमेत प्रहरीले बरामद गरेको छ । पक्राउ परेका ६ जनालाई चोरी मुद्धामा जिल्ला अदालत अर्घाखाँचीबाट पाँच दिनको म्याद थप गरी अनुसन्धान भैरहेको जिल्ला प्रहरी कार्यालय अर्घाखाँचीका सूचना अधिकारी गणेश खनालले बताएका छन् । उनीहरुले श्रावण महिनामा सन्धिखर्क ११ जोगिमारेका राजकुमार सुनारको सुनचाँदी पशलबाट २५ तोला चाँदी, १ वटा ल्यापटप, बुद्धिबहादुर सेजवालको किराना पसलबाट विभिन्न किराना सामान, हिमबहादुर सेजवालको पसलबाट ५० थरीका किराना सामान र सन्धिखर्कको बैंक रोडमा रहेको बाबुराम नेपालीको पसलबाट २ वटा ल्यापटप, २५ वटा मोबाइल सेट र १५ सयको रिचार्जकार्ड चोरी गरेका थिए ।"
निषेधाज्ञामा सुनसान अर्घाखाँची,"सन्धिखर्क : अर्घाखाँचीमा शनिबार रातिदेखि साउन ३० गतेसम्म निषेधाज्ञा लागू भएको छ । निषेधाज्ञाको प्रभावले अर्घाखाँची सुनसानजस्तै भएको छ । जिल्लामा कोरोना भाइरसका संक्रमितको संख्यामा वृद्धि हुँदै गएपछि साउन १४ गते सर्वपक्षीयसहितको कोभिड १९ संकट व्यवस्थापन समितिको बैठकले निषेधाज्ञा लागू गर्ने निर्णय गरेको थियो । निषेधाज्ञालाई थप कडाइ गर्न सन्धिखक, चुत्रावेसी बजार, जिल्लाका व्यस्त ठाउँहरुमा प्रहरी परिचालन गरिएको छ । निषेधाज्ञा लागु भएसँगै अत्यावश्यकका साधान बाहेक नीजि तथा सार्वजनिक सवारि साधन सञ्चालनमा रोक लगाइएको छ । जिल्ला बाहिरबाट अत्यावश्यक काम लागि आउनेहरुले जिल्ला प्रशासनसँग सहजिकरण गरेर मात्र प्रवेश गर्न पाईने प्रमुख जिल्ला अधिकारी विष्णु पौडेलले बताए । दैनिक उपभोग्य वस्तु खाद्यान्न, तरकारी तथा फलफुल, दुध डेरी, मासु पसल, कृषिजन्य पसल विहान ६ बजेदेखि विहान ९ बजेसम्म मात्र खोल्न दिईएको छ । औषधि पसल, क्लिनिक, डेन्टल क्लिनिक २४ सै घण्टा खुल्नेछन् । निषेधाज्ञा अवधिभर बैंक तथा वित्तिय संस्था, सभासम्मेलन, गोष्ठि, भोज भतेर गर्न पाईने छैन भने लोक सेवा आयोग, त्रिभुवन विश्वविद्यालय, राष्ट्रिय परिक्षा बोर्ड, प्राविधिक शिक्षा तथा व्यवसायिक तालिम परिषद् लगायत निकायका पुर्वनिर्धारित परिक्षा भने सञ्चालन हुनेछन् । मानिसहरु पनि अति आवश्यक काम परे मात्र घर बाहिर निस्केका छन् । श्रावण ३० गते राति १२ बजेसम्म लागू गरिएको निषेधाज्ञाको समयमा कोहि कसैले पनि अटेरी गरे कडाभन्दा कडा कारबाही गर्ने जिल्ला प्रशासन कार्यालयले जनाएको छ । मध्यरातदेखी लागू भएको निषेधाज्ञाको पुर्णरुपमा पालना गर्न र जिल्ला कोरोनाको अती उच्च जोखिममा रहेकाले नियमको पुर्ण पालना गर्दै स्वास्थ्य मापदण्ड अपनाउन कार्यालयले आग्रह गरेको छ । हाल अर्घाखाँची जिल्लामा ६ सय जना कोरोना भाईरसका सक्रिय संक्रमित रहेका छन् । कोरोनाका कारण हाल सम्म जिल्लामा ७४ जनाको ज्यान गएको छ । अर्घाखाँचीमा १८ वर्षभन्दा माथिका नागरिकहरु १ लाख १४ हजार ७ सय ५ जना रहेका छन् । ती मध्ये अहिलेसम्म ३६ हजार ७ सय १७ जनाले कोरोना विरुद्धको भ्याक्सिन लगाएको स्वास्थ्य कार्यालय अर्घाखाँचीका खोप प्रमुख राधाराम आचार्यले बताए । ती मध्ये कोभिशिल्ड पहिलो मात्रा १२ हजार ९ सय ३४ जनाले लगाए भने ३ हजार ८ सय ९ जनाले दोस्रो मात्रा लगाई सकेका छन् । कोभिशिल्ड पहिलो मात्रा लगाएका ९ हजार १ सय २५ जनाले ५ महिनादेखि दोस्रो मात्रा लगाउन पाएका छैनन् । यस्तै भेरोसेल १४ हजार ६ सय ३३ जनाले पहिलो मात्रा खोप लगाईसकेका छन् भने ३ हजार १ सय ३२ जनाले दोस्रो खोप पनि लगाएका छन् । ११ हजार ५ सय १ जनाले दोस्रो मात्राको खोप लगाउन बाँकी रहेको छ । यस्तै जोन्सन एण्ड जोन्सनको पहिलो मात्रा खोप ९ हजार ५ सय ५० जनाले लगाएका छन् ।"
प्रधानसेनापति र अमेरिकी राजदूतबीच भेटवार्ता,काठमाडौं : प्रधानसेनापति पूर्णचन्द्र थापा र नेपालका लागि अमेरिकी राजदूत र्यान्डि बेरीबीच भेटवार्ता भएको छ। जंगी अड्डामा मंगलबार उनीहरुबीच भेटवार्ता भएको हो। भेटमा द्विपक्षीय हित र पारस्परिक सम्बन्धका विषयमा छलफल भएको सैनिक जनसम्पर्क तथा सूचना निर्देशनालयले जनाएको छ। भेटका क्रममा कोरोना भाइरस संक्रमणका कारण रोकिएका नेपाल र अमेरिकी सेनाबीचको विभिन्न तालिम तथा अभ्यासलाई निरन्तरता दिने विषयमा समेत छलफल भएको बताइएको छ। भेटवार्ताले दुई देश बीचको आपसी सम्बन्धलाई सुमधुर एवं प्रगाढ बनाउन थप मद्दत पुग्ने विश्वास नेपाली सेनाले लिएको छ।
गुञ्जन पुरस्कारको घोषणा,"काठमाडौं : नारी साहित्यकारहरूको संस्था गुञ्जनले यो वर्ष प्रदान गरिने पुरस्कार तथा सम्मानको निर्णय सार्वजनिक गरेको छ। संस्थाका अध्यक्ष हिरण्यकुमारी पाठकका अनुसार १५ हजार राशीको गुञ्जन प्रतिभा पुरस्कार (२०७७२०७८) आख्यानकार अनुपम रोशी, साहित्यकार रोचक घिमिरेलाई रू१५ हजार राशीको गुञ्जन साहित्य पुरस्कार (२०७८) प्रदान गरिने छ। गुञ्जन बहुभाषी स्रष्टा सम्मान (२०७७२०७८) केवरत भाषाकी स्रष्टा हेमन्ती केवरत लाई रू १० हजारसहित प्रदान गर्ने निर्णय गरेको छ। यसरी नै गुञ्जन जेष्ठ नागरिक सम्मान (२०७८) गुञ्जनका आजीवन सदस्य तथा पूर्व अध्यक्ष वरिष्ठ आख्यानकार श्री गीता केशरीलाई रू ५ हजार राशीसहित प्रदान गर्ने भएको छ। यी सबै पुरस्कार तथा सम्मान गुञ्जनले यही साउन २९ गते सम्पन्न गरिने बार्षिकोत्सव समारोहमा समर्पण गर्ने निर्णय गरेको छ।"
क्षमताले अवसर,"एक भिखारी राजालाई भेट्न दरबारमा गए। भिखारी दरबारको द्वारमा पुगेपछि द्वारपालहरूले किन आएको भनेर सोधे। द्वारपालहरूको प्रश्नको जवाफ दिँदै भिखारीले भनेछन्, म राजाको सहोदर भाइ हुँ। म राजालाई भेट्न आएको हुँ। भिखारीको जवाफ सुनेपछि द्वारपालहरू चकित भए। द्वारपालहरूले यो राजाको भाइ होइन, कोही आफन्त होला। त्यसैले राजालाई भेट्न आएको होला भन्ने सोचेर त्यो खबर राजासम्म पुर्याए। त्यो सुनेपछि राजाले तुरुन्तै त्यस भिखारीलाई आफ्नो दरबारमा बोलाए। दरबारमा पुगेपछि भिखारीले राजाको हालखबर सोधे। राजाले पनि आफ्नो अवस्था ठिकठाक भएको सुनाउँदै उनका बारेमा सोधे। भिखारीले आफू निकै समस्यामा भएको बताउँदै आफ्नो दरबार जीर्ण भएको, रानीहरू बूढी भएका र आफ्ना ३२ सेवकले पनि छोडेको सुनाए। भिखारीको यी कुरा सुनेर राजाले त्यस भिखारीलाई दसवटा स्वर्ण मुद्रा दिन आदेश दिएछन्। भिखारीले राजालाई भनेछन्, भाइ मलाई यति स्वर्ण मुद्राले केही पनि हुँदैन। मेरो राज्यकोे अवस्था असाध्यै खराब छ। मेरा खुट्टाले जहाँ टेक्छन्, त्यहाँ मरुभूमि हुन्छ। त्यहाँ अनिकाल लाग्छ। यदि मेरा खुट्टाहरूले समुद्रमा टेक्यो भने पनि त्यहाँका सबै पानी सुक्छ। यी सबै कुरा सुनेर राजाले त्यस भिखारीलाई एक हजारवटा सुनका सिक्का दिन आदेश दिए। राजाले एउटा भिखारीलाई त्यत्रो स्वर्ण मुद्रा दिन लागेको देखेर दरबारका सबै मन्त्री छक्क परे। मन्त्रीहरू चकित भएको देखेर राजाले भने, यिनी साधारण मानिस होइनन्। यी मानिस धेरै बुद्धिमान छन्। राजाले आफ्ना मन्त्रीहरूलाई सम्झाउँदै भिखारीले आफ्नो दरबार जीर्ण छ भनेको आफ्नो शरीर बूढो भयो भनेको हो। अनि ३२ सेवकहरूले छोडेर गए भनेको ३२ दाँत झरेर गयो भनेको हो। पाँच रानीहरू बूढी भए भनेर पाँच इन्द्रियहरूले काम गर्न छाडे भनेको हो भनेर अथ्र्याए। जब मैले उसलाई १० स्वर्ण मुद्रा दिन आदेश गरेको थिए नि उसले मलाई समुद्रको बहानामा गाली गर्दै आफू जहाँ गए पनि त्यहाँ अनिकाल लाग्छ भनेको हो भनेर अर्थ खुलाए। राजाले भिखारीले भनेको समुद्र र उसको खुट्टालाई तुलना गर्दै म राजा हुँ। मेरो भण्डारहरू विभिन्न सामानले भरिएका पनि छन्। तर उसको कुरा सुनेर मैले एक हजार स्वर्ण मुद्रा दिने कुरा गर्दा मेरो भण्डार केही हदसम्म भए पनि कमजोर भयो कि भएन त भनेर मन्त्रीहरूलाई सोध्दा राजाको कुरा सुनेर बसेका मन्त्रीहरू दंग परे। मैले यो भिखारीको चलाखी देखेर एक हजार स्वर्ण मुद्रा आदेश दिएको हुँ भनेर भनेछन्। भिखारीको रूपमा दरबार पसेको त्यो मानिस पछि दरबारमा राजाको सल्लाहकार भएर बसे। यसरी हेर्दा सामान्य देखिने मानिस पनि बुद्धिमानी निस्किए। उनको बाहिरी स्वरूपले त्यहाँ कुनै फरक पारेन। त्यसैले हामीले रूपमा भन्दा पनि उसको क्षमतामा विश्वास गर्ने हो।"
अर्थसचिवमा मरासिनी,"काठमाडौं : नवनियुक्त अर्थसचिव मधुकुमार मरासिनीले सोमबार पद बहाली गरेका छन्। महालेखा नियन्त्रकको कार्यालयबाट अर्थ मन्त्रालयको सचिवमा मरासिनी सरुवा भएका हुन्। सचिव मरासिनीको पदवहालीसँगै निवर्तमान अर्थसचिव शिशिरकुमार ढुङ्गानाको सरुवा प्रधानमन्त्री कार्यालयमा भएको छ। ढुङ्गाना आगामी छ महिनापछि सेवा निवृत्त हुँदैछन्। अर्थमन्त्री जनार्दन शर्माले निवर्तमान सचिवको बिदाइ र नवनियुक्त सचिवको स्वागत गरेका थिए। स्वागत र बिदाइ कार्यक्रममा बोल्दै अर्थमन्त्री शर्माले संविधानले निर्दिष्ट गरेअनुसार समाजवाद उन्मुख अर्थतन्त्र निर्माणको कार्यलाई ध्यान दिएर काम गर्न नवनियुक्त सचिवलाई निर्देशन दिएका थिए। मन्त्री शर्माले मन्त्रालयको कार्य सम्पादनमा अधिकतम समय दिन आग्रह गरेका थिए। आन्तरिक स्रोत बढाउने र ऋण तथा व्यापार घाटा घटाउने मुख्य कार्यभार सम्पन्न गर्न निक्कै परिश्रम गर्नुपर्ने भन्दै शर्माले विभागीय प्रमुखसहित अन्य कर्मचारीलाई तीव्र गतिमा काम गर्न निर्देशन दिएका थिए। मन्त्रालयमा टेबुलको शासन चलाएर हुँदैन। अत्यावश्यकीय महत्वपूर्ण विषयमा एउटै टेबुलमा बसेर छिटोछिटो काम गर्नुपर्छ, मन्त्री शर्माले भने,मन्त्रीले जानाजान वा नजानेर देशलाई घाटा हुने कुनै काम गर्यो भने त्यसलाई सिधै हुँदैन भनेर भन्न सक्नुपर्छ, म त्यस्तो कर्मचारी चाहन्छु। कार्यक्रममा नवनियुक्त अर्थसचिव मरासिनीले साना तथा मझौला उद्योगको प्रवद्र्धनमार्फत रोजगारी वृद्धि गरी अर्थतन्त्र चलायमान बनाउने दिशामा काम गर्ने प्रतिबद्धता व्यक्त गरे। जापानी अर्थतन्त्रमा साना तथा मझौला उद्योग व्यवसायले ७० प्रतिशत योगदान गरेको प्रसंग उल्लेख गर्दै सचिव मरासिनीले यस्ता उद्योगले देशमा बेरोजगारी र गरिबीको अन्त्य गर्न सहयोग पुर्याउने धारणा व्यक्त गरे। निवर्तमान अर्थसचिव ढुङ्गानाले कोभिड १९ को कारण अर्थतन्त्रमा परेको नकारात्मक असर विस्तारै घट्दै गएको भन्दै चिन्ता गर्नुपर्ने अवस्था नरहेको प्रष्ट गरे। कोभिड महामारीकैबीच राजस्व संकलनको लक्ष्य ९२ प्रतिशत पूरा भएको, १० महिनाको कारोबार धान्न सक्ने गरी बैदेशिक मुद्राको संचिति रहेको, विप्रेषण बृद्धि हुनुको साथै औपचारिक च्यानलमा आएको, निर्यात बृद्धि भएकोलगायतका सकारात्मक परिसूचकहरूसहित आफूले जिम्मेवारी हस्तान्तरण गरेको बताए।"
"प्रतिनिधिसभा बैठक बस्दै, के छ सम्भावित कार्यसूची ?","काठमाडौं : संघीय संसद्अन्तर्गत प्रतिनिधिसभाको बैठक बस्दैछ । संसद् भवन नयाँ बानेश्वरमा दिउँसो १ बजे बैठक बस्न लागेको हो। बैठकमा प्रधानमन्त्री शेरबहादुर देउवाले मुस्लिम बयोगको वार्षिक प्रतिवेदन आव २०७६०७७ पेश गर्ने कार्यसूची छ। त्यस्तै, २०४८ सालका प्रतिनिधिसभा सदस्य अकबरबहादुर सिंहको शोक प्रस्ताव सभामुख अग्निप्रसाद सापकोटाले प्रस्तुत गर्ने कार्यक्रम रहेको छ । कांग्रेस नेता सिंहको ९० वर्षको उमेर यही साउन १५ गते निधन भएको थियो।"
"बिरामीको मृत्युपछि अस्पतालमा तोडफोड, सात जना पक्राउ","विराटनगर : पिलोको शल्यक्रिया गरिएका बिरामीको मृत्यु भएपछि मध्यरातमा विराटनगरको गोल्डेन अस्पतालमा तोडफोड भएको छ। मलद्धारमा रहेको पिलोको शल्यक्रिया गरिएका मोरङको धनपालथान गाउँपालिका६ कदमाहाका ६७ वर्षीय अहमद हुसेनको मृत्यु भएपछि आक्रोशित परिवारका सदस्य र आफन्त सोमबार राति १०:१५ बजेतिर तोडफोडमा उत्रिएको अस्पतालले जनाएको छ। हुसेनलाई उपचारका लागि सोमबार बिहान भर्ना गरिएको हो। अस्पतालका प्रशासकीय अधिकृत सन्तोष मेहताका अनुसार साँझ ७ बजेतिर सर्जन डा सरोज राजवंशी नेतृत्वको चिकित्सक टोलीले शल्यक्रिया गरेपछि अवस्था गम्भीर बनेका उनलाई थप उपचारका लागि भेन्टिलेटरमा राखिएको थियो। स्वास्थ्य अवस्था थप खराब बनेर हुसेनको भेन्टिलेटेरमै राति १० बजेतिर मृत्यु भएको मेहताको भनाइ छ। उनका अनुसार शरीरका धेरै अंगले काम गर्न छाडिसकेका कारण भर्ना गर्दा नै बिरामीको अवस्था गम्भीर थियो। मृगौला र मुटुले काम गर्न छाडिसकेको थियो। न्यून रक्तचाप र मधुमेहको पुरानै समस्या पनि रहेछ, मेहताले भने, त्यहाँमाथि मलद्धारमा पिलो आएको रहेछ। त्यही घाउका कारण संक्रमण फैलिएर शरीरका अरु अंगले काम गर्न छाडेको जानकारी चिकित्सकले दिएका छन्। उनका अनुसार गम्भीर अवस्थामा भर्ना गरिएका बिरामीको शरीरका अरु अंगमा फैलँदै गएको संक्रमण रोक्न पनि घाउ (पिलो)को शल्यक्रिया गर्नैपर्ने थियो।शल्यक्रिया गरेर बचाउन धेरै प्रयास गरिएको भए पनि सम्भव भएन, अस्पतालका प्रशासकीय अधिकृत मेहताले भने, मलद्धारको घाउका कारण बढ्दो संक्रमणले मल्टिपल अग्र्यान फेलर भएर बिरामीको मृत्यु नै भयो। चिकित्सकलाई उद्रित गर्दै उनले दिएको जानकारी अनुसार घाउको शल्यक्रिया गरेर संक्रमण रोक्नेबाहेक उपचारको अरु कुनै विधि नै थिएन। तर शल्यक्रिया गरिएपछि अवस्था झन् खराब भएर बिरामीको मृत्यु भएसँगै अस्पतालमा हुलदंगा र तोडफोड भएको छ। चिकित्सकको लापरबाहीका कारण बिरामीको मृत्यु भएको भन्दै २५३० जनाको संख्यामा भेला भएका मृतकका आफन्त र परिवारका सदस्यले तोडफोड गर्दा अस्पतालको काउण्टरको दुईवटा झ्यालमा क्षति पुगेको मेहताको भनाइ छ। झ्यालका शिशा फुटेका छन्। उनका अनुसार आक्रोसित भीड कर्मचारी र सुरक्षागार्डलाई समेत कुटपिट गर्दै तोडफोडमा उत्रिएपछि अस्पतालको अवस्था निक्कै बेर तनावग्रस्त बन्यो। सात जना पक्राउ तोडफोड र कुटपिटमा संलग्नमध्ये सात जनालाई प्रहरीले घटनास्थलबाटै पक्राउ गरेको छ। पक्राउ पर्नेमा धनपालथान६ का ३४ वर्षीय मोहमद आजाद, ३३ वर्षीय मोहमद अख्तर, ३० वर्षीय मोहमद साजद, २३ वर्षीय मोहमद जुवेर, ३८ वर्षीय नारायण सहनी, ३६ वर्षीय मोहमद इरसाद र २० वर्षीय मोहमद सुवेर रहेका छन्। मोरङ प्रहरीका प्रवक्ता डीएसपी दीपक श्रेष्ठले पक्राउ परेकाहरुमाथि अनुसन्धान भइरहेको जानकारी दिए। कोही पनि आफन्त बुझ्नका लागि नआएका कारण मृतकको शव भने अस्पतालमै रहेको उनले बताए। लापरबाहीका कारण बिरामीको मृत्यु भएको भन्दै आफन्तले पीडित परिवारलाई क्षतिपूर्ति दिइनुपर्ने र शल्यक्रियामा कमजोरी गर्ने चिकित्सकलाई कारबाही हुनुपर्ने माग राखेका छन्।"
आफ्नै सन्तानसँग के प्रतिस्पर्धा गर्नु भनेर मिडियामा आइनँ,"कान्तिपुर पब्लिकेसन्सका संस्थापक हुन् श्याम गोयन्का (सुरुमा यसको नाम गोयन्का पब्लिकेसन्स थियो)। २०४६ पछिको खुला परिवेशमा पहरेदार पत्रकारिताको लक्ष्यसाथ उनले मिडियाको उद्यम खोलेका थिए। गोरखापत्र र राइजिङ नेपालका निजी विकल्पका रूपमा उनले ल्याएका कान्तिपुर र दि काठमान्डु पोस्टको लोकप्रियतासँगै छोटो अवधिमै उनी त्यहाँबाट बाहिरिनुपर्ने अवस्था आयो। धेरैलाई चासो छ, नेपालको निजी मिडिया उद्योगका गड फादर गोयन्का कहाँ होलान् ? के गर्दै होलान् ? कुन लडहमा उनी ठूलो मिडिया हाउस खोल्न पुगे ? कुन बाध्यतामा अलगिएर हिँडे ? उनको नजरमा नेपाली सञ्चार जगत् कहाँ पुगेको छ ? के उनी फेरि यता फर्कन चाहन्छन् ? यिनै पृष्ठभूमि र परिवेशमा गोयन्कासँग अन्नपूर्ण पोस्ट्का अखण्ड भण्डारी र नरेन्द्र साउदले गरेको कुराकानीको सम्पादित अंश कुन उद्देश्य र सोच राखेर मिडिया उद्योगमा हात हाल्नुभएको थियो ? विसं २०४० सालसम्म म भारतको पत्रिका इण्डियन एक्सप्रेसमा काम गर्थे। त्यहाँ मैले विज्ञापन, सर्कुलेसन, प्रेस लगायतका विभागमा काम गरेँ। आर्थिक विषयमा कहिलेकाहीँ लेख पनि लेख्थे। २०४१ सालमा म काठमाडौं आएँ। त्यतिबेला नेपालमा प्रजातन्त्र पुनर्वहालीको आन्दोलन भइरहेको थियो। २०४६ मा प्रजातन्त्र आएपछि यहाँको मिडिया क्षेत्र अपूर्ण जस्तो लाग्यो। प्रजातन्त्र, मानव अधिकार, नागरिक स्वतन्त्रता, कानुनी शासनका लागि उत्तरदायी मिडियाको खाँचो महसुस गरेँ। र, ब्रोडसिट दैनिक चलाउने निचोडमा पुगेर २०४८ सालमा प्रेस अर्डर गरेँ। अन्य पूर्वतयारी सँगसँगै गरिरहेँ। २०४९ साल फागुन ७ गतेबाट निजी क्षेत्रको पहिलो ब्रोडसिट नेपाली दैनिक कान्तिपुर र अंग्रेजी दि काठमान्डु पोस्ट प्रकाशन सुरु गरेँ। मिडियामा तपाईंको यस्तो लगाव हुनुको कुनै पृष्ठभूमि पक्कै होला ? मैले दिल्लीमा अध्ययन गरे। ७ वर्षको छँदै दिल्लीमा रामनाथजी (रामनाथ गोयन्का, इण्डियन एक्सप्रेसका प्रकाशक) को घरमा बस्थेँ। उहाँको घरको अन्डरग्राउण्डमा प्रेस थियो। राति प्रेसमा जान्थेँ। यहाँयहाँ गल्ती छापिएको छ भन्दै अपरिपक्व ढंगले पत्रिकामा रातो कलमले चिह्न लगाउँथे। त्यो उमेरमा गल्ती त के निकाल्न सक्थे र ? सम्पादक हुनुहुन्थ्यो, अरुण शौरी। आफूले रातो लगाएको पत्रिका बोकेर बिहान उहाँकहाँ पुग्थेँ। गल्ती होस्नहोस्, उहाँले स्याबास भन्नुहुन्थ्यो। त्यही वातावरण पत्रिका उद्यम सुरु गर्नुको प्रेरणास्रोत होभन्दा फरक पर्दैन ? रामनाथजीको घरमा पत्रिकाबाहेक अरू वातावरण थिएन। म १२, १३ वर्षको थिएँ। सन्, १७७५ देखि १९७७ सम्म इन्दिरा गान्धीको सरकारले भारतमा संकटकाल लगायो। अटलविहारी बाजपेयी, लालकृष्ण आडवाणीजस्ता नेताहरू बैठक गर्न रामनाथजीकै घरमा आउनुहुन्थ्यो। जयप्रकाश नारायण रामनाथजीकै घरमा बस्नुहुन्थ्यो। जयप्रकाश नारायण सबैको सुप्रिम लिडर हुनुहुन्थ्यो। मोरारजी देसाईं, मधु दण्डवते, चरण सिंह सबै नेताहरू त्यहाँ आउनुहुन्थ्यो। जयप्रकाशजीको सबैभन्दा मनपर्ने मान्छे रामनाथजी। भारतको राजनीतिको अखडा त्यही थियो। राजनीति र मिडिया त रिलेटिभ हुने नै भए। त्यो संकटकाल भारतीय राजनीतिको निकै अन्धकार युग थियो। म त्यसको प्रत्यक्ष साक्षी हुँ। संकटकालको समयमा प्रहरीका हाकिमहरू रामनाथजीलाई पक्राउ गर्न आउँथे। एकचोटी त रामनाथजीलाई परिचयपत्र देखाउन भनियो। उहाँले त्यो मान्छेलाई एक थप्पड पनि लगाउनुभयो। अन्ततः इन्दिरा गान्धीको आतंक प्रजातन्त्रवादी नेताहरूले परास्त गरे। त्यसबाट मिडिया न्याय र समानताका लागि हो भन्ने शिक्षा मैले पाएँ। प्रजातान्त्रिक मूल्य र मान्यता स्थापित गर्ने, मानव अधिकार र कानुनी शासनको रक्षाकवच बन्ने काम मिडियाको हो भन्ने छाप सुरुदेखि नै मेरो दिमागमा पर्यो। मिडिया खोल्नुको प्रभाव त्यो पनि हो। रामनाथ गोयन्कासँग तपाईं जोडिनुको कारण के हो ? उहाँ मेरो बुवाको काका हुनुहुन्छ। उहाँले दिल्ली बोलाउनुभयो। प्रभास जोसी (जनसत्ताको सम्पादक) ले मलाई दिल्लीबाट चण्डिगढ लगेर कलेजमा भर्ना गराउनुभयो। रामनाथजी दिल्ली बस्नुहुन्थ्यो। इण्डियन एक्सप्रेसको मद्रासमा मुख्य कार्यालय थियो। दिल्ली बसे पनि मद्रास उहाँको घर नै भइसकेको थियो। दिल्ली म आउजाउ गरिरहन्थे। पछि उहाँले मलाई मद्रास पठाउनुभयो। उहाँकै छत्रछायामा मैले पढेँ, बढेँ। कान्तिपुर स्थापना तपाईंको एक्लो प्रयास हो कि साथमा अरू पनि हुनुहुन्थ्यो ? २०४९ फागुनमा कान्तिपुर र काठमाडौं पोस्ट प्रकाशन हुनुभन्दा करिब एक वर्ष अघिदेखि नै हामीले आवश्यक पूर्वतयारीका कामहरू थालिसकेका थियौं। लागत दिनानुदिन बढिरहेको थियो तर आम्दानीका हिसाबले प्रतिफलको स्पष्ट आधार देखा परिसकेको थिएन। महिनौंसम्म ३० देखि ४० लाख प्रतिमहिना खर्च भइरहेको थियो जुन घाटामै परिणत हुन्थ्यो। त्यस्तो परस्थितिमा बादल फारेर एक दिन घाम उदाउनेछ भनेर विश्वास गर्ने विरलै कोही भए। मेरो अत्यन्त निकट रहेका मित्रहरूबाहेक अरू कोही पनि उक्त मिसन वा ममाथि लगानी गर्न तयार थिएनन्। यस्तो मोडमा परोपकारी अभियानहरूको विरासत बोकेका र सामाजिक रूपमा सक्रिय भाइहरू पवन र राजेश भीमसरियाले मिसन कान्तिपुरलाई बिना हिच्किचाहट प्रतिफलको चिन्ता नगरिकन पूर्णरूपमा सहयोग गर्नुभयो। यो मिसनलाई सफल बनाउन उहाँहरूले दायाँबायाँ केही नसोची आफ्नो सर्वश्व लगाउनुभयो किनभने राष्ट्रलाई यो अभियान अपरिहार्य छ भन्ने बोध उहाँहरूलाई थियो र बजारको कुनै पनि ठूलो नाम यो तथाकथित कुवा मा हामफाल्न त्यतिबेला तयार थिएन। संक्षिप्तमा, उहाँहरूको पहल अत्यन्त शाहसिक थियो र म सदैव उहाँहरूप्रति ऋणी छु। त्यो लगानीले प्रतिफल दिन्छ भन्ने ठान्नुभएको थियो ? अरूले हेर्दा मैले हाम फालेकै हो। त्यसबेला तीनकुनेमा ५ लाखमा एक रोपनी जग्गा आउँथ्यो। महिनाको २० लाख रुपैयाँ म साथीहरूलाई तलब बाँड्थे। २० लाखमा ४ रोपनी जग्गा आउँथ्यो। त्यस्तो अवस्थामा मिडियामा लगानी गर्नु भनेको बालुवामा पानी हालेजस्तै थियो। मैले घाटानाफा हेरिनँ। यो राष्ट्रका लागि ठूलो प्लेटफर्म हुन्छ भन्ने दृढ विश्वास मात्रै थियो। यो एउटा आधारभूत संरचना हो भन्नेमा म थिएँ। कोही अग्रसर नभएको अवस्थामा ठूलो लगानी गरेर मिडियामा होमिन डर लागेन ? मलाई यो पनि थाहा थियो, मसँग पैसा छैन भन्ने। तर, जोसँग पैसा त थियो, उनीहरूमा त्यो खालको चेतना थिएन। पैसा भएका उद्योगपति, व्यापारीहरू (नाम नलिउँ) सँग यो विषयमा कुरा पनि चल्यो। यसको स्वरूप र भविष्य के होला भन्ने नै कसैमा विश्वास र भिजन नै देखिएन। तर, पनि कसै न कसैले त गर्नुपर्छ भनेर म होमिएँ। मैले जे जस्तो सपना देखेको थिएँ। करिबकरिब मिडियाको विस्तार र विकास त्यसरी नै भयो। पछि गएर केही दुर्घटना त भए। सुरुमा कान्तिपुर निस्कँदा कस्तो प्रतिक्रिया पाउनुभएको थियो ? प्रकाशनअघि ८१० महिना हामीले कान्तिपुरको डमी एक्सरसाइज गरेका थियौं। पीपलबोट गफको अखडा बन्यो। अर्को ब्रोडसिट नभनीकन अर्को गोरखापत्र आउन थाल्यो भन्थे। भारतीय खुफिया एजेन्सी (रअ) को पत्रिका आउन थाल्यो भन्ने हल्ला पनि चले। कसैकसैले भारतीय लगानी पनि भने। राम्रो भन्ने पनि त थिए होलान् ? हो। २०५० सालमा दासढुंगामा मदन भण्डारीको दुर्घटना भयो। म दशरथ रंगशालामा श्रद्धाञ्जली अर्पण गर्न गएको थिएँ। सीपी मैनालीले उहाँ नै हो श्याम गोयन्का भनेर मनमोहन अधिकारीसँग परिचय गराउनुभयो। मनमोहनजीले आश्चर्य मान्दै तलदेखि माथिसम्म हेर्नुभयो। मेरो उमेर २७, २८ वर्षको मात्र थियो। मनमोहन अधिकारीले भन्नुभयो, तपाईं कम्तीमा मेरो छोरोको उमेरको हुनुहोला भनेको त मेरो नाति जस्तो हुनुहुँदो रहेछ। वाफ रे वाफ तपाईं त ! कसैले गोरखापत्रमा विश्वास गर्दैन, कान्तिपुर मात्र भन्छन्। तपाईं न दायाँ हिँड्नुभयो, न बायाँ हिँड्नुभयो। तपार्इं सोझो बाटोमा हिँड्नुभएको छ, म तपाईंलाई स्यालुट गर्छु। मेरो छाती गर्वले ढक्क फुल्यो। म मारवाडीको छोरो। तथाकथित भारतीय मूलको नेपाली नागरिक। मनमोहनजी जस्तो आदर्शवान र सम्मानित व्यक्तिले मलाई यस्तोभन्दा हर्षले गदगद भएँ। मसँग कान्तिपुर रहे पनि नरहे पनि, मेरो अस्तित्व नै समाप्त भए पनि, मैले गर्न खोजेको काममा सफल भएँ भन्ने अर्थमा लिएँ। राष्ट्रियताकै कुरा गर्ने हो भने राष्ट्रका लागि मेरो कामलेभन्दा ठूलो सर्टिफिकेट अरू के हुन सक्छ ? भनेर खुसी पनि भएँ। त्यस अवस्थामा दक्ष पत्रकार कसरी जुटाउनुभयो ? दक्ष जनशक्तिको ठूलो समस्या थियो। त्यो बेला पत्रकार साथीहरू तीर्थ कोइराला, जिवेन्द्र सिम्खडा, नारायण वाग्ले हुनुहुन्थ्यो। हामीले तटस्थ साथीहरू चाहिएको भनेर सर्कुलेट गर्याैं। क्रमशः अरू साथीहरू जोडिंँदै गए। कान्तिपुरको २५ वर्षको वर्षगाँठको अंकमा त्यस बेलाका साथीहरूले उस बेला नेपाल सरकारको सचिवभन्दा आफ्नो तलब आकर्षक भएको संस्मरण लेख्नुभएको छ। त्यसले मलाई खुसी दिन्छ। सबैभन्दा ठूलो कुरा पारिवारिक वातावरण थियो। ठूलो सानो भन्ने भेदभाव थिएन। सबै दत्तचित्त भएर काम गर्याैं। राजनीतिक वातावरण कत्तिको मिडियामैत्री थियो ? म एउटा प्रसंग उल्लेख गर्न चाहन्छु। कान्तिपुर प्रकाशन भएको सात दिन मात्र भएको थियो। अल इण्डिया रेडियोका पत्रकार आरसी साल्डीलाई तत्कालीन प्रधानमन्त्री गिरिजाप्रसाद कोइरालाले फोन गरेर फलानो मान्छे को हो चिन्नुहुन्छ ? भनेर सोध्नुभएको रहेछ। सायद, म पनि इण्डियन एक्सप्रेसमा काम गरेर आएका कारण साल्डीसँग सोध्नुभएको थियो होला। त्यतिबेला कांग्रेसमा तीनैजना नेताहरू गिरिजाप्रसाद कोइराला, कृष्णप्रसाद भट्टराई र गणेशमान सिंहबीच झगडा निकै चर्केको थियो। कांग्रेसभित्रै राजनीतिक द्वन्द्वले चर्कोरूप लिएको थियो। त्यही सन्दर्भमा सरसहयोग पुग्छ कि भनेर गिरिजाबाबुले मलाई भेट्न खोज्नुभएको रहेछ। साल्डीले गिरिजाबाबुलाई तपाईंले न भेट्नु, त्यसको गलत सन्देश जान सक्छ भन्ने सुझाव दिनुभए छ। अनि के भयो ? बरु सुजातालाई भेटन पठाउनु भन्नु भएको रहेछ। अनि, साल्डीकै घर (लाजिम्पाट) मा सुजाता, पुरुषोत्तम बस्नेत (त्यो बेला गोरखापत्रका अध्यक्ष) सहित मसँग भेट भयो। सुजाताले मलाई सोध्नुभयो, श्यामजी बुवाले भन्नुभएको छ, तपाईंलाई के चाहिन्छ ? मैले भनेँ, मसँग ५ दिनका लागि पनि न्युज प्रिन्ट (कागज) छैन। म कुनै ठूलो पुँजीवाला मान्छे होइन। म मारवाडी परिवारको भए पनि मेरो बुवा किसान हो। म जसरी पनि सस्टेण्ट गर्छु। मलाई केही सहयोग चाहिएको छैन। यति भनेर म बैठकबाट निस्केँ। त्यसको प्रतिक्रिया के आयो ? जयप्रकाश गुप्ता प्रधानमन्त्रीका प्रेस सल्लाहकार हुनुहुन्थ्यो। भोलिपल्टै मलाई भेट्न उहाँ आउनुभयो र गिरिजाबाबुसँग भेट्न आग्रह गर्नुभयो। सुजातालाई मैले भेट्न पठाएको थिएँ, के समस्या छ ? भनेर गिरिजाबाबुले मलाई सोध्नुभयो। मैले उही जवाफ दिएँ। गिरिजाबाबुले फेरि भन्नुभयो, ल ठीक छ, मैले मानेँ। मैले हारँे। तपाईंलाई मैले सकिनँ। तपाईंलाई व्यावसायिक रूपमा सरकारका तर्फबाट के कुरो पुगेको छैन ? गुनासो छ भने भन्नुहोस्। त्यसपछि मैले भने, तपाईंसँग गुनासो छ। सरकारी कार्यालयमा गोरखापत्र र राइजिङ नेपाल मात्र लिनु भन्ने सरकारको सर्कुलर छ, त्यो हटाइदिनु पर्यो। उनीहरूलाई जे मन लाग्छ, त्यो किनेर राख्न पाउनुपर्यो। मैले सर्र्कुलेसन अनुसारको विज्ञापन हामीलाई पनि हुनुपर्छ भने। गिरिजाबाबुले विजय गच्छदार र गुप्तालाई भन्नुभयो, भोलि नै संसदबाट जे गर्नुपर्ने हो गर्नु। यो प्रक्रिया चाँडो टुंग्याउनु भनेर पनि निर्देशन दिनुभयो। सरकारका तर्फबाट कुनै पक्षपात हुनुभएन भन्नुभयो। तर, त्यो प्रोसेस किनारा नलाग्दै गिरिजाबाबुको सरकार ढलिहाल्यो। सुरुमै त्यति शक्तिशाली बन्नुभएको थियो, कान्तिपुरमा साझेदार भित्र्याउनुपर्ने बाध्यता कसरी आयो ? पत्रिका सुरु हुनुभन्दा धेरै अघिदेखि तयारी गरेकाले धेरै खर्च भएको थियो। सरकारी विज्ञापन आइसकेको थिएन। त्यसको प्रोसेस पूरा नहुँदै गिरिजाबाबुको सरकार ढल्यो। नयाँ आउने सरकारलाई यो काम गर्न समय लाग्ने भयो। त्यसकारण आर्थिक समस्या आयो। थप पुँजीको आवश्यक्ता पर्यो। अनि, मैले संस्थालाई डिस्टर्व हुनु दिनु भएन भन्ने सोचेँ। आफ्नो हिस्सा कम भए पनि कोही आउँछन् भने स्वागत गर्नुपर्छ भन्नेमा म पुगेँ। त्यही क्रममा हेमराज ज्ञवाली र कैलाश सिहोरिया लगानीकर्ता भएर आउनुभयो। दुवै जना २५, २५ प्रतिशत लगानी गरेर भित्रिनुभयो। अन्ततः संस्थापक नै त्यो संस्थाबाट किन र कसरी अलग हुनुपर्यो ? त्यतिबेला मेरोतर्फ आउट स्टयाण्डिङ ऋण थियो। त्यो बेलासम्मको घाटामा नयाँ पार्टनरहरू (ज्ञवाली र सिरोहिया) ले हिस्सा लिनु परेको थिएन। म मोटर हाक्दै आएको थिए। त्यो बेलासम्म त मेरो तेलले गाडी चलेको थियो। उहाँहरू आउँदाखेरी उहाँहरूसँग पुँजी थियो। मसँग रित्तिदै गएको थियो। तर, पनि मैले (ब्याक अप प्लान) के राखेको थिए भने मेरो भागको ५० प्रतिशत सेयर धितो राखेर पैसा रिलिज गर्छु र त्यसबाट मेरो दायित्व तिर्छु। तर, मेरो सेयर धितो राख्न नपाउने भनेर ज्ञवालीजीले प्राविधिक कुरा ल्याउनुभयो। कम्पनी नियमअनुसार ५० प्रतिशत सेयर भएको व्यक्तिले अर्को पक्षको मञ्जुरीबिना सेयर धितो राख्न सक्नुहुन्न भन्ने उहाँको तर्क थियो। एकातिर मलाई सेयरधितो राख्न दिइएन, अर्कोतर्फबाट तिम्रो दायित्व तिर्नुपर्यो, हाम्रो पैसा यहाँ छ पैसा लैजाउ भनेर दबाब सिर्जना गरियो। त्यो दबाब कति दिनसम्म सहने ? आखिर निकास त चाहियो। सेयर धितो राख्न नदिए पनि मैले मेरो दायित्व पूरा गर्नैपथ्र्यो। अनि, मलाई सेयर बेच्न बाध्य बनाइयो। धितो राख्न पाएको भए स्थिति यथावत् रहन्थ्यो। सहकार्य भइरहन्थ्यो। हट्नै पर्ने स्थिति कसरी आयो ? ज्ञवालीजीले सेयर किन धितो राख्नुपर्यो, तपार्इंको एक प्रतिशत सेयर मलाई दिनुहोस् भन्न थाल्नुभयो। एक प्रतिशत दिने बित्तिकै म ४९ प्रतिशतमा झर्थें। कुनै पनि कम्पनीमा ४९ प्रतिशत मात्र सेयर छ भने त्यो कम्पनीको गेटबाट भित्र छिर्न पनि अप्ठ्यारो हुन्छ। ४९ प्रतिशतमा झर्ने प्रस्तावले मेरो मन खिन्न भयो। म त्यो मिटिङबाट हिडेँ। रिस पनि, दुःख पनि, के कुरा गर्नु जस्तो भयो। अनि, त्यही राति २ बजे प्रेस गएर राजीनामा दिएको र कान्तिपुरबाट अलग भएको घोषणा गरेँ। ४९ प्रतिशतको कुरा के भयो र सबै दिइदिन्छु भनेर अलग भएँ। संस्थापक व्यक्तिले प्रेसमा गएर राजीनामा दिनुपर्यो किन ? मैले कान्तिपुर छोड्ने विषयमा कैलाश सिरोहियाको कुनै संलग्नता छैन। ज्ञवालीजीको कुरा सुनेर मलाई दुःख लाग्यो र कान्तिपुर छोड्ने निर्णयमा पुगेँ। मेरो सेयर, मैले धितो राख्दा उहाँलाई के आपत्ति थियो र ? उहाँ त खुसी हुनुपर्ने हो नि। मेरो तर्फको दायित्व तिर्न उपाय निकाल्दा त उहाँ खुसी हुनुपथ्र्यो नि। जुन व्यक्तिले महिनाको ४० लाख घाटा व्यहोरेको छ, उ यसरी हिँड्छ ? फेरि कान्तिपुर घाटा पूर्ति गर्दै नाफामा जाने स्थिति बनेको बेला थियो। धेरै नै दुःखद् घटना थियो। कान्तिपुर छोडेर हिँडेपछि तपाईंलाई फेरि मिडियामा फर्किउँजस्तो लागेन ? एकदमै लागेको थियो। तर, आफ्नै बच्चासँग के प्रतिस्पर्धा गर्ने ? कान्तिपुर मेरै प्रडक्ट हो भन्ने लाग्यो। मेरो नैतिकताले दिएन। यसको स्थायित्व भएपछि मिडियाको कुन आयाममा जोडिने भनेर पछि सोचौंला भन्दै चित्त बुझाएँ। नभए त, मिडियाबाहेक अरू कुनै पनि क्षेत्रले सन्तुष्टि दिन सक्दैनथ्यो। तपाईंले जे सोचेर मिडिया उद्योगमा हात हाल्नुभएको थियो, नेपाली मिडिया त्यतातिर अग्रसर छ कि छैन त ? म धेरै नै सन्तुष्ट छु। मिडियाको विकास र क्रान्ति गजब भएको छ। तर, मैले सोचेको, चाहेको मिडिया अलि फरक हो। त्यसको अर्थ तपाईंको यस क्षेत्रमा धोको पूरा भएको छैन ? मलाई चिन्ता र चासो के कुरामा छ भने हाम्रा पत्रकार साथीहरूको ठूलो संख्या अहिले पनि गुणस्तरीय जीवनयापनका लागि संघर्षरत छ। यो तथ्यलाई मध्यनजर गर्दै म विकासको यस्तो समावेशी मञ्च स्थापनाको पहल गरिरहेको छु जहाँ सम्पूर्ण इच्छुक युवावर्गहरूले विकासको सम्वाहकका रुपमा गर्वका साथ कार्य गर्न सकून् र उक्त मञ्चमा विश्वभरका विकाससम्बन्धी संस्थाहरूमार्फत साधनस्रोत जुटाउन सकियोस्। पत्रकारितामा तपाईंको सपनापरिकल्पना केही छ कि ? म हाम्रो मिडिया जगत्ले समग्र विकास र राष्ट्रको मुक्तिमा बृहत्तर योगदान गरेको देख्न चाहन्छु। आम नागरिकहरूलाई सशक्तीकरण गर्न मिडियाले प्रविधिका विशिष्टीकृत औजारहरूलाई उच्चतम रूपमा प्रयोग गरेको म देख्न चाहन्छु। पेशाहरूमा सबैभन्दा सम्मानित र निकै रुचाइएको पेशाका रूपमा म मिडिया स्थापित भएको देख्न चाहन्छु। मिडिया जिम्मेवार, नैतिक, ज्ञानबद्र्धक, शिक्षाप्रद र विश्लेषणात्मक हुनुपर्छ भन्ने मलाई लाग्छ। मिडियाले कुनै पनि हालतमा कसैप्रति घृणा फैलाउने वा अपमान गर्ने कार्य गर्नुहुँदैन भन्ने मलाई लाग्छ। वर्तमानमा नेपाली पत्रकारिता कहाँ पुगेको देख्नुहुन्छ ? मानव विकास सूचकांक, जीडीपी, प्रतिव्यक्ति आयजस्ता इन्डिकेटरमा नेपाल पछाडि छ। तर, खुसीको कुरा ३० वर्षअघि प्रेस स्वतन्त्रताको इन्डेक्समा नेपाल १ सय ५५ औं स्थानमा थियो। आज माथि उक्लेर सयको हाराहारीमा छ। प्रेस स्वतन्त्रतामा हामीले निकै फड्को मारेका छौं। आर्थिक इन्डिकेटरमा निकै माथि रहेका सिंगापुर र स्क्यानडिनाभियन देशभन्दा प्रेस स्वतन्त्रतामा नेपाल निकै माथि छ। यो हामी सबैका लागि गर्वको विषय हो। पहिलेको भन्दा मिडियाको विकास र परिवेशमा निकै सुधार छ। अझै सुधार हुन सक्छ। सुधार गर्नुपर्ने ठाउँ के छ ? पित पत्रकारिताको जुन प्रवृत्ति धेरथोर छ, त्यो समाप्त हुनुपर्छ। रचनात्मक पत्रकारिता हुनुपर्छ। मिडियाका एजेन्डा राष्ट्रहित हुनुपर्छ। मिडियाको डिजिटल प्रभावलाई कसरी हेर्नुभएको छ ? हो, डिजिटल मिडियाको प्रभाव र पहुँच बढ्दै गएको छ। यो सहज छ। प्रविधिमैत्री भयो। पढ्न र हेर्न सजिलो भयो। अर्कातिर प्रिन्ट मिडियाको विश्वसनीयता आज पनि उस्तै छ। अहिले नै, डिजिटल मिडियाप्रति त्यति विश्वास प्राप्त भइसकेको छैन। छापा माध्यमलाई रिइन्भेन्ट भने गर्नुपर्ला कि ? पत्रकारितालाई राष्ट्र विकाससँग पनि जोड्ने कि ? कसरी ? मिडियाले एजुकेटरको भूमिका खेलेर विकासका विभिन्न पक्षलाई उठाउन सक्छ। हामीले इन्फरमेसन कम्युनिकेसन टेक्नोलोजी (आईसिटी) को प्रयोग गर्दा विकासलाई पनि जोड्न सक्छौ। हाम्रा सबै पत्रकारले गाउँगाउँमा शिक्षा, स्वास्थ्य, टेलिमेडिसन, कृषि, उद्योग जस्ता पक्षलाई उठाएर विकासलाई अगाडि बढाउन भूमिका खेल्न सक्छौ। विकासका लागि नागरिक पत्रकारको अवधारणालाई कार्यान्वयमा लैजान सक्छौं। यसो भयो भने मिडियाका माध्यमबाट विकासका लागि क्रान्ति नै गर्न सकिन्छ। सरकारप्रतिका गुनासामा मिडियाले सोसल अडिट को काम गर्न सक्छ। मिडियाबाट अलग भइसकेपछि केमा व्यस्त हुनुभयो ? यसबीच मैले देश विकासबारे अध्ययन गरेँ। ग्रामीण विकासबारे मैले केही अवधारणासमेत बनाएको छु। त्यसलाई कार्यान्वयनका लागि मिडिया एउटा क्याटालिस्ट बन्न सक्छ। यसको केही उदाहरण सुन्न पाइन्छ ? नेपालमा नदीले बगर बनाएको ५ लाख हेक्टर जमिनलाई मरुभूमिबाट कृषियोग्य उर्बर भूमिमा रूपान्तरण गर्न सक्यौं भने देशमा विकासको मूलै फुट्छ। यसबाट २५ लाख युवालाई रोजगार दिन सक्छौं। कार्बन घटाएर जलवायु परिवर्तनको समस्या हल गर्न सक्छौं। खाद्य सुरक्षा गर्न सकिन्छ। इनर्जी सुरक्षा गर्न सकिन्छ। ग्रिन इनर्जी उत्पादन गर्न सकिन्छ। संगसंगै बाढी पहिरोको समस्या पनि हल गर्न सक्छौँ। यसमा तपाईले केही गरिरहनुभएको हो ? मैले ६० बिघा जमिनमा पाइलट योजना सञ्चालन गरेको छु। त्यहाँ भेटीभरका ५० लाख बिरुवा लगाएको छु। ती पुस मसान्तासम्ममा हुर्कनेछन्। अर्को वर्ष २० करोड हुन्छन्। बाढी, पहिरो र नदी कटान रोक्न र जमिनमा उर्बरा क्षमता बढाउन यो वनस्पति उपायोगी हुन्छ। नेपालमा १ सय २५ नदीनाला छन। तीमध्ये जोखिम भएका खोलानालामा भर्टिभर लगाउन सकिन्छ। हामी किसानलाई निःशुल्क विरुवा वितरण गर्छौं। यसको तेल नै लिटरको ३० हजार रुपैयाँमा बिक्छ। हाम्रो देशमा जमिन कम छ। एक विघामा १५ जनाको भाग लगाउनुपर्छ। यसरी हुँदैन। बगर बनेको ५ लाख हेक्टरलाई सदुपयोग गर्नैपर्छ। त्यसको गुरुयोजना मसँग छ। सबैलाई मेरो आग्रह छ, आउनुहोस्, मिलेर देश बनाऔं।"
एन्फा विवाद : प्रवक्ता राईको राजीनामा,"काठमाडौं : अखिल नेपाल फुटबल संघ (एन्फा) मा चल्दै आएको विवादले सोमबार फेरि अर्को मोड लिएको छ। विवादकैबीच एन्फा केन्द्रीय सदस्य किरण राईले प्रवक्ताको जिम्मेवारीबाट राजीनामा दिएका छन्। प्रवक्ता राईले सोमबार एन्फा अध्यक्ष कर्माछिरिङ शेर्पालाई राजीनामा पत्र बुझाएका छन्। नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीको राजीनामा प्रकरणमा असन्तुष्ट रहेका राईले प्रवक्ताको जिम्मेवारीबाट हट्ने निर्णय गरेका हुन्। अलमुताइरीले एन्फा वरिष्ठ उपाध्यक्ष पंकजविक्रम नेम्वाङमाथि आरोप लगाउँदै राजीनामाको घोषणा गरेपछि प्रवक्ता राई असन्तुष्ट देखिएका थिए। सोमबार प्रवक्ताबाट राजीनामा दिएलगत्तै राईले एन्फाको तत्काल चुनावको समेत माग गरेका छन्। वर्तमान फुटबलमा देखिएको विवादको समाधान चुनावबाट मात्र सम्भव भएकाले उनले अर्ली चुनावको माग गरेको बताएका छन्। एन्फामा देखिँदै आएको विवादको समाधान अहिले हाम्रो हातमा छैन। अहिले चलिरहेको शक्ति संघर्षको समाधान भनेको चाँडोभन्दा चाँडो जिल्ला र प्रदेश अधिवेशन सकेर ६७ महिनाभित्र नयाँ चुनाव गर्नुपर्छ, राईले भने, फुटबलमा पछिल्लो समय जालझेल र षड्यन्त्र उत्कर्षमा पुगेकाले फुटबलको विकासमा नराम्रो असर पुर्याउँछ। त्यसैले हामीले हिलो छ्यापाछ्यापलाई अन्त्य गर्नुपर्छ। मुख्य प्रशिक्षक अलमुताइरीको राजीनामा प्रकरण र उनले वरिष्ठ उपाध्यमाथि लगाएको आरोपले फुटबल विवाद उत्कर्षमा पुगेका बेला राईले संस्थागत धारणा राख्दै आएका थिए। प्रवक्ताबाट राजीनामा दिएपछि उनले पछिल्लो केन्द्रीय समिति बैठकको निर्णयमा आपत्ति पनि जनाएका छन्। फुटबलभित्रको विवादको समाधान एन्फाभित्रै खोजिनुपर्नेमा युवा तथा खेलकुद मन्त्रालयलाई गुहारेर एन्फाले गलत नजिर स्थापित गरेको दाबी गरे। युवा तथा खेलकुद मन्त्रालयलाई छानविनका लागि सिफारिस गर्ने निर्णयमा हाम्रो गल्ती भएको छ। राष्ट्रिय तथा अन्तर्राष्ट्रिय नियम र फुटबलको मर्म अनुसार संघभित्रको समस्या त्यहीँभित्रबाट समाधान खोजिनु पर्छ, उनले भने, बैठकले तेस्रो व्यक्तिको आह्वान गरेको छ। यसले खराब नजिर स्थापित गरेको छ। संघभित्रको विषय मन्त्रालयले हल गर्न सक्दैन। त्यो फेरि घुमेर एन्फामै आउँछ। उनले बैठकमा संघभित्रको समस्याको समाधान आफैले खोजिनुपर्ने र मन्त्रालयलाई गुहार्न नहुने माग गरे पनि अध्यक्ष कर्माछिरिङ शेर्पाले आफूसमेत मुछिएको विषयमा उच्चस्तरीय छानविन गर्नुपर्ने भन्दै मन्त्रालयलाई सिफारिस गर्ने निर्णय गराएको राईले दाबी गरे। उनले प्रवक्ताको जिम्मेवारीमा बसेर स्वतन्त्र रुपमा धारणा राख्न नसकिने भएकाले राजीनामा दिएको बताए। प्रवक्ताको जिम्मेवारीमा रहुञ्जेलसम्म मैले आफ्नो धारणा राख्न नपाउने भएँ। नैतिकताको हिसावले पनि संस्थागत धारणा मात्रै राख्नुपर्ने भयो, राईले भने, आफ्नो व्यक्तिगत धारणा पनि बाहिर ल्याउन सकुँ भनेर प्रवक्ताको पदबाट राजीनामा दिएको हुँ। उनले प्रशिक्षकको राजीनामा प्रकरणमा वरिष्ठ उपाध्यक्षमाथि अन्याय भएको दाबी गरे। प्रवक्ताको जिम्मेवारीबाट बाहिर रहे पनि मध्यस्तकर्ताको भूमिका निर्वाह भने गरिरहने प्रतिवद्धता उनले जनाएका थिए। एन्फाभित्रको पछिल्लो शक्ति संघर्षको कारण देखाउँदै एन्फा सहमहासचिव बसन्त अर्यालले पनि आइतबार राजीनामा दिएका थिए।"
पेस्तोलसहित दुईजना भारतीय पक्राउ,दाङ : दाङ प्रहरीले अत्याधुनिक हतियारसहित दुईजना भारतीय नागरिकलाई पक्राउ गरेको छ । गढवागाउ पालिका १ जुरौली देउखुरीबाट भारतको सिद्धार्थनगर पञ्चायत वडा नम्बर ३ का करमुल्हाल आमिर र राजा खाँनलाई अत्याधुनिक पेस्तोल र त्यसमा लाग्ने दुईवटा म्याग्जीन र दुई राउन्ड गोलीसहित पक्राउ गरिएको प्रहरीले जनाएको छ । उनीहरूलाई जिप्रका दाङबाट खटिएको प्रहरी टोलीले सोमबार बेलुकी करिब ५ बजेतिर पक्राउ गरेको हो । उनीहरू हतियार बेच्न नेपाल आएको हुनसक्ने प्रहरीको प्रारम्भिक अनुमान छ । उनीहरूलाई पक्राउ गरी हिरासतमा राखेर थप अनुसन्धान भइरहेको दाङ प्रहरी प्रमुख एसपी सुरेस काफ्लेले जानकारी दिएका छन् । प्रहरीले पत्रकार सम्मेलन गरी उनीहरुलाई सार्वजनिक गरेको हो ।
चोभार बन्दरगाह सञ्चालन कात्तिकभित्र,"काठमाडौं : चोभारमा निर्माणाधीन सुक्खा बन्दरगाह आगामी तीन महिनाभित्रमा सञ्चालन हुने भएको छ। उक्त बन्दरगाहको करिब ९५ प्रतिशत निर्माण कार्य सम्पन्न भएर अन्तिम चरणमा पुगेको छ। बन्दरगाहको निर्माण गर्ने जिम्मेवारी पाएको नेपालको आशिष निर्माण सेवा र चीनको सैङछीले निर्माण सम्पन्न भएर अन्तिम चरणमा पुगेको बन्दरगाहको भौतिक पूर्वाधार इन्टरमोडल यातायात विकास समितिलाई बुधबार नै हस्तान्तर गरिसकेको छ। समितिका कार्यकारी निर्देशक आशिष गजुरेलका अनुसार भौतिक पूर्वाधारको काम करिब सम्पन्न भइसकेको छ। अब सरसफाइ, रंग रोगन, फर्निसिङ, कोठाहरू मिलाउने लगायतको काम गर्न मात्रै बाँकी छ, गजुरेलले भने, यो काम सकेर आगामी ३ महिनाभित्रमा बन्दरगाह सञ्चालनमा ल्याउने गृहकार्य छ। उनकाअनुसार बन्दरगाह सञ्चालनमा ल्याउने विषयमा आवश्यक मोडालिटी तयार गर्ने आन्तरिक तयारी सुरु भएको छ। तत्कालका लागि इन्टरमोडल आफंैले सञ्चालन गर्ने उक्त बन्दरगाह केही वर्षपछि निजी क्षेत्रलाई सञ्चालनका लागि जिम्मेवारी दिइने गजुरेलले जानकारी दिए। द्रुत मार्ग (फास्ट ट्रयाक) को निर्माण कार्य सम्पन्न नभएकाले अहिले तत्कालका लागि पृथ्वी राजमार्ग हुँदै कलंकीदक्षिणकाली सडक खण्डसँग यो बन्दरगाहलाई जोडेर सञ्चालनमा ल्याउन लागिएको गजुरेलले बताए। समितिका अनुसार काठमाडौं सुक्खा बन्दरगाहको लागत अनुमान २ अर्ब १८ करोड ७२ लाख भए पनि १ अर्ब ६० करोडमा निर्माण भएको छ। बन्दरगाह निर्माणका लागि विश्व बैंकले २ अर्ब ५० करोड ५२ लाख रुपैयाँ (२२४ मिलियन यूएस डलर) बराबरको ऋण सहयोग उपलब्ध गराएको थियो। यो बन्दरगाह निर्धारित समयभन्दा झण्डै १४ महिना ढिलो गरी निर्माण कार्य सकिएको हो। निर्माण कार्य १८ महिनामा सक्नुपर्ने तोकिए पनि ६ महिना स्थानीयवासीको अवरोध, गत् वर्षको कोभिडका कारण ६ महिना र पछिल्लो पटकको दोस्रो चरणको कोभिडका कारण थप २ महिना बढी समय लागेको थियो। कोभिडका कारण बन्दाबन्दीको अवस्था सिर्जना हुँदा गत वर्ष मेसिनरी उपकरणको उपब्धता र कामदारको अभाव भएको थियो। तत्कालीन प्रधानमन्त्री केपी शर्मा ओलीले २०७५ माघमा शिलान्यास गरेको उक्त सुक्खा बन्दरगाहको निर्माण दुई चरणमा गरिएको थियो। एउटा चरणको जिम्मा इन्टरनेसनल कन्ट्र्याक्ट बिडिङ (आईसीबी) अन्तर्गत चिनियाँ कम्पनी सैङछी र दोस्रो चरणको जिम्मा नेसनल कन्ट्र्याक्ट बिडिङ (एनसीबी) ले पाएको थियो। आशिष निर्माण सेवा एनसीबीकै सहयोगी संस्था हो। यस्तो छ सुविधा र फाइदा निजगढ द्रुत मार्ग, दक्षिणमा भारतसँगको रेलमार्ग, उत्तरमा चीनको केरुङ रेलमार्ग र बाहिरी चक्रपथसँग जोडिने यो बन्दरगाह व्यापारिक गतिविधिका लागि सामरिक महत्वका साथै निकै सस्तो हुने समितिको भनाइ छ। यो बन्दरगाहलाई दक्षिणी छिमेकी मुलुक भारतको कोलकाता, हल्दिया र विशाखापट्टनमका साथै उत्तरी छिमेकी मुलुक चीनको चार सामुद्रिक बन्दरगाह तियान्जिन, सेन्जेन, लियान्युगाङ र झ्याङजियाङसँग पनि सोझै जोड्ने सरकारको योजना छ। बन्दरगाह निर्माणपश्चात् काठमाडौं केन्द्रित व्यापारीलाई सामान छुटाउन कोलकाता, वीरगन्ज, विराटनगर र भैरहवा जानुपर्ने समस्या हटेर जानेछ। यो बन्दरगाह निर्माणपश्चात् ढुवानी, सीमा क्षेत्रको प्रक्रिया, भन्सार जाँच पास, क्लियरेन्स र अन्य प्रक्रियामा लाग्ने समय बचत हुनुका साथै लागत खर्च घटेर उपभोग्य वस्तु सस्तो हुने सरकारको दाबी छ। बन्दरगाहमा ३ सय ८० वटा २० फिटका कन्टेनर राख्ने व्यवस्था छ। यसका साथै १ हजार ३ सय वर्गमिटरमा ५ वटा ब्लकको गोदामघर, ३ हजार ६ सय ३० वर्गमिटरको एक्जिमसहितको खुला जाँच क्षेत्र, २ सय वर्गमिटरको जाँच्ने स्टेसन, सामान लोड अनलोड, सबारी नापतौल र नियन्त्रण कक्ष, एनिमल, फुड र प्लान्टको ३ प्रकारको क्वारेन्टाइन, भन्सार, पार्किङलगायत भौतिक पूर्वाधार निर्माण गरिएको छ।"
देउवादाहाल सहकार्यका अन्तर्य,"कांग्रेस तथा प्रधानमन्त्री देउवा अर्ली इलेक्सनको पक्षमा देखिन्छन्। आलस्काको खाडीमा मिल्ने दुई सागरका पृथक पानीजस्तै दुई विपरीत विचार, सिद्धान्त र नीति बोकेका नेपाली कांग्रेस र नेकपा (माओवादी केन्द्र) बिच पुनः सत्ता सहकार्य भएको छ। आमनिर्वाचन २०७४ मा हार व्यहोर्न बाध्य भई निम्छरो प्रतिपक्ष बन्न पुगेको नेपाली कांग्रेस सरकारको विरुद्ध अविश्वासको प्रस्ताव ल्याउन समेत नसक्ने हैसियतमा पुगेको थियो। अर्थात् अविश्वासको प्रस्ताव ल्याउन संसद्मा चाहिने एक तिहाई मतसमेत कांग्रेससग थिएन। उसकै ठम्याई अनुसार कांग्रेसको त्यो नाजुक अवस्था बन्नुको मूलकारण दुई कम्युनिस्ट पार्टीहरू नेकपा (एमाले) र माओवादी केन्द्रबीचको एकता थियो। त्यस्तो निम्छरो प्रतिपक्षी दल कांग्रेसका सभापति शेरबहादुर देउवा मुलुकको ४३औं र जीवनको ५औं पटक प्रधानमन्त्री नियुक्त भएका छन्, जसका कारण पनि दुई कम्युनिस्ट पार्टी नै हुन्। नेपाली कांग्रेसको आन्तरिक सत्ता द्वन्द्वका कारण तत्कालीन प्रधानमन्त्री गिरिजाप्रसाद कोइरालाले संसद् विघटन गरी २०५१ कात्तिक २९ गते मुलुकमा मध्यावधि निर्वाचन सम्पन्न गराए। निर्वाचनको मतपरिणाम बमोजिम नेकपा एमाले पहिलो पार्टी बन्यो भने कांग्रेस दोस्रो अर्थात् प्रमुख प्रतिपक्ष बन्यो। तत्कालीन एमाले अध्यक्ष मनमोहन अधिकारी सबैभन्दा ठूलो दलको नेताको हैसियतमा अल्पमतको प्रधानमन्त्री बने। कोइरालालाई दोस्रो दलको संसदीय दलको नेता बन्ने इच्छा नरहे पछि त्यसको फाइदा देउवालाई हुनपुग्यो। करिब नौ महिना पछि एमाले सरकार ढलेपछि कांग्रेस संसदीय दलका नेता देउवा २०५२ भदौ २७ गते पहिलो पटक नेपालको प्रधानमन्त्री नियुक्त भए। राष्ट्रिय प्रजातन्त्र पार्टी सत्ता साझेदार रहेको देउवाको पहिलो कार्यकाल छोटो रहेता पनि निर्विवाद भने रहेन। प्रधानमन्त्रीको रूपमा देउवाको विगत घृणित तथा बिर्सनयोग्य नै रह्यो। कांग्रेस सभापति तथा प्रधानमन्त्री सुशील कोइराला नेतृत्वमा नेपालको संविधान २०७२ घोषणालगत्तै दुई कम्युनिस्ट पार्टीबीच सत्ता सहकार्य भई एमालेअध्यक्ष केपी शर्मा ओली प्रधानमन्त्री बने। सत्ता साझेदार दल माओवादी केन्द्र अध्यक्ष पुष्पकमल दाहालसँगको आधाआधा कार्यकाल प्रधानमन्त्री बन्ने भद्र सहमति ओलीले तोडेपछि सत्ता समीकरण भत्किन पुग्यो र कांग्रेसको समर्थनमा दाहाल प्रधानमन्त्री बने। दाहालसँगको सहमति बमोजिम आधा कार्यकालपछि दाहालले बाँकी कार्यकालका लागि देउवालाई सहज रूपमा सत्ता हस्तान्तरण गरे। दुई कम्युनिस्ट पार्टीबिचको सत्ताद्वन्द्वका कारण नयाँ संविधान बमोजिमको आमनिर्वाचन गराउने जिम्मेवारी देउवाले प्राप्त गरे। दाहालदेउवा सत्ता सहकार्यबाट स्थानीय तह, प्रदेश र संघीय संसद्को निर्वाचन सम्पन्न गराई संविधानको सफल प्रयोग हुनपुग्यो। देउवाको विगतको खराब छबि सुधारको महत्वपूर्ण मौका मिल्यो। २०७४ असोज ३१ गते निकट आउँदै गरेको आमनिर्वाचनलाई लक्षित गरी नेकपा एमाले र नेकपा माओवादी केन्द्रबिच चुनावी तालमेल हुँदै पार्टी एकतासमेत गर्ने दीर्घकालीन समझदारी बन्न पुग्यो। देउवा सरकारको मूल सत्ता साझेदार दल माओवादी केन्द्रले प्रमुख प्रतिपक्ष एमालेसँग प्रतिनिधि सभा निर्वाचनमा सहकार्य गर्दै दुई दलबीच एकता नै गर्ने सहमति गरेपछि प्रधानमन्त्री देउवाले माओवादी केन्द्रका मन्त्रीहरूलाई भूमिकाविहीन बनाइदिएका थिए। स्मरण रहोस्, त्यतिबेला भूमिकाविहीन बनाइएका गृहमन्त्री तथा माओवादी नेता जनार्दन शर्मा हाल देउवा मन्त्रीमण्डलका अर्थमन्त्री नियुक्त भएका छन्। कम्युनिस्ट पार्टी र जनमत हालै प्रधानमन्त्रीको जिम्मेवारी पाएका शेरबहादुर देउवा सरकारका विभिन्न संयोग छन्। नेपालमा दलित, उत्पीडित समुदायले कोटा (आरक्षण) लिएको भनेर इष्र्या गर्ने गरेको पाइन्छ। केही समयअघि सुनार थरकी एक महिला जातकै कारण प्रधान (नेवार) को घरमा कोठा भाडामा बस्नबाट वञ्चित बनाइएको घटनासग जोडेर दलित समुदायमाथि कोटा र कोठाका नाममा अनावश्यक लाञ्छना लगाइयो। देउवा सरकारका वर्तमान गृहमन्त्री बालकृष्ण खाड (ठकुरी) समानुपातिक तर्फबाट अर्थात् खसआर्य कोटाद्धारा नै प्रतिनिधिसभा सदस्य (सांसद) बनेका हुन्। त्यसैले आरक्षण (कोटा) दलित र उत्पीडित समुदायले मात्रै लिएको नभई बाहुन, क्षत्रीहरूलाई समेत व्यवस्था गरिएको यथार्थ स्मरणका लागि गृहमन्त्री खाँड एक उदाहरणीय पात्र हुन्। सुविधाजनक बहुमतका साथ स्थायी सरकार गठन गरेका दुई कम्युनिस्ट पार्टी तीन वर्ष नपुग्दै विभाजित बन्न पुगे। संसद्मा एकतिहाई भन्दा कम सदस्यको उपस्थिति रहेको कमजोर कांग्रेस सरकार र सत्ताको खेलबाट स्वाभाविक रूपमै बाहिर थियो। त्यति मात्रै होइन, सात प्रदेशमध्ये प्रदेश नं २ मा बाहेक नेकपा एमालेको एकल बहुमतको सरकार बनेको थियो। कम्युनिस्ट पार्टीको फुट पश्चात गण्डकी प्रदेशमा कांग्रेस नेतृत्वको विपक्षी गठवन्धन सरकार गठन भएको छ। अन्य केही प्रदेशमा समेत सरकार परिवर्तनको सम्भावना देखिन्छ। यी सबै परिघटना कम्युनिस्ट पार्टीले जनमतप्रति देखाएको बेइमानी र नागरिकप्रतिको धोखाबाहेक अन्य के हुनसक्छ ? देउवादाहाल सहकार्यको अन्तर्य सत्ता र केही नेताको चुनावी विजयको ग्यारेन्टी लुकेको यथार्थ बुझ्न कठिन छैन। स्वार्थमा बनेको सत्ता सहकार्यको आयु यत्ति नै हुन्छ भन्न सकिने अवस्था पनि छैन। दुई कम्युनिस्ट पार्टी जनमत दुरुपयोग गर्न अग्रसर देखिए, सत्ता सञ्चालन, स्थायित्व र समृद्धिप्रति गैरजिम्मेवार बने। दुई दलबिचको एकता, पूरा कार्यकाल सत्ता सञ्चालन तथा जनतासग गरिएका प्रतिबद्धता विमुख बन्नुमा मुख्य जिम्मेवार एमाले अध्यक्ष ओली र माओवादी केन्द्र अध्यक्ष दाहाल नै हुन्। माधव नेपाल पक्ष दुई पार्टी एकतादेखि सरकार निर्माणसम्म किनाराकृत गरिएका असन्तुष्ट समूहमात्रै थियो। पार्टी जोड्दा र भत्कँदा नेपालखनालको भूमिका देखिँदैन। यद्यपि ओली सरकारको बहिर्गमनमा नेपाल समूहको निर्णायक भूमिका रहन पुग्यो। अब देउवालाई बाकी कार्यकाल सरकारमा टिकाउने या फेरि उही खेल दोहोयाउने, नेपाल समूहको भूमिकामा निर्भर रहन्छ। ओलीले एउटै संसद् (प्रतिनिधिसभा) दुई पटक विघटन गर्ने कीर्तिमान कायम गरे। ज्ञातव्य छ, उनको संसद् विघटन प्रयास राजनीतिक कदम भएता पनि दुवैपटक असंवैधानिक ठहर हुनपुग्यो। सर्वोच्च अदालतको संसद् पुनःस्थापना आदेशपश्चात ओलीको विकल्पमा देउवा प्रधानमन्त्री बन्न पुगेका हुन्। तथापि यो संसद् अब पुनः दुर्घटनामा नपर्ने सुनिश्चितता गर्न सकिने अवस्था छैन। २०७४ सालमा जननिर्वाचित जनप्रतिनिधि संस्था संसद् पूरा कार्यकाल जीवित रहने सम्भावना अझै कम छ। त्यसको जिम्मेवार फेरि पनि दुई कम्युनिस्ट पार्टी नै हुन्, देउवा या कांग्रेस होइन। एमाले अध्यक्ष ओली र माओवादी अध्यक्ष दाहालले आफ्नै दलभित्र सरकारको विकल्प खोज्न सक्ने सम्भावनालाई सधैं नजरअन्दाज गर्दै आए। ओलीले पटक पटक संसद्को हत्या गर्नु सट्टा संसद् बचाएर र दलको एकता जोगाएर समाधान खोज्न सक्थे। सम्भव भए आफ्नै नेतृत्वको सरकारलाई निरन्तरता दिने र सम्भव नभए आफ्नै दलको अन्य व्यक्तिको नेतृत्वमा नेकपाको सरकार दिन सक्थे। त्यो जनमतको कदर हुन जान्थ्यो। किनभने नागरिकले यो संसद् दुई कम्युनिस्ट पार्टीलाई सरकार सञ्चालनको जिम्मेवारी तथा कांग्रेसलाई प्रतिपक्षको भूमिका दिएका हुन्। नेताहरूको व्यक्तिवादी सत्तास्वार्थका कारण प्रमुख प्रतिपक्षको भूमिकामा समेत असफल रहेको कांग्रेस सत्ता सम्हाल्न आइपुगेको छ। यो दुई कम्युनिस्ट पार्टीले गरेको जनमतको अवमूल्ययन बाहेक अन्य के हुनसक्छ ? ओलीले आफू नभए पनि आफ्नो दलको सरकार र दाहालले पनि त्यसैगरी सोच्ने र विकल्प दिने कार्यमा गम्भीर त्रुटि गर्न पुगे, जसको मूल्यांकन आगामी निर्वाचनमा नागरिकले गर्ने नै छन्। देउवादाहाल सहकार्यको आयु सशस्त्र क्रान्तिकालदेखि नै माओवादीले कांग्रेसलाई वर्ग शत्रु परिभाषित र घोषित गर्दै आएको हो। स्मरणीय छ, माओवादीको व्यक्तिहत्याको मुख्य शिकार कांग्रेस कार्यकर्ता बने। द्वन्द्वकालमा माओवादीले भारत, दरबार र कांग्रेस लगायत संसद्वादी दलहरूसँग सत्ता सम्झौताको औजारको रूपमा प्रयोग गर्ने अनेक कोसिस गर्यो। दरबारसँग मिलेर संसद्वादी दललाई दमन गर्ने निरंकुशवादी दिवास्वप्न पूरा हुने नदेखिएपछि भारतकै मध्यस्तता र भूमिमा २०६२ सालमाघ ७ गते माओवादी र सात राजनीतिक दलबीच १२ बुँदे समहति भयो। सात राजनीतिक दलको तर्फबाट तत्कालीन कांग्रेस सभापति गिरिजाप्रसाद कोइराला तथा विद्रोही माओवादीको तर्फबाट अध्यक्ष पुष्पकमल दाहालले उक्त सहमतिमा हस्ताक्षर गरेदेखि कांग्रेस र माओवादीबिच सहकार्यको सुरुआत भएको हो। गिरिजाप्रसादलाई गणतन्त्र नेपालको प्रथम राष्ट्रपति स्वघोषणा गरेको माओवादीले पछि कोइरालालाई नै धोका दियो। सत्ता साझेदारी र स्थानीय तह निर्वाचनमा दाहालपुत्री रेणुलाई भरतपुर महानगरपालिकाको मेयर पदमा विजयी बनाउन माओवादीको अलोकतान्त्रिक हर्कत र सत्ता सहकार्यका निम्ति कांग्रेस र देउवाको मौन सहमति पश्चात संसदीय र प्रदेशसभा निर्वाचनमा माओवादीले कांग्रेसलाई पुनः धोका दिएकै हो। त्यति मात्रै होइन, राजा ज्ञानेन्द्रद्धारा पुनःस्थापित गराइएको अन्तरिम संसद्मा माओवादीलाई एमाले बराबरको संख्यामा मनोनित गराएको र पहिलो संविधानसभा निर्वाचनमा माओवादीले व्यापक धाँधली गरी चुनाव जितेको यथार्थप्रति कोइरालाले आँखा चिम्लिदिए। यसरी स्वीकारेका कारण कांग्रेसमाओवादी सम्बन्ध प्रगाढ बन्दै आएको नकार्न सकिन्न। अहिलेको देउवादाहाल सहकार्य कति लामो समय टिक्ला ठोकुवा गर्न नसके पनि स्वार्थ, प्रवृत्ति र लक्षणका आधारमा आँकलन गर्न भने सकिन्छ। कांग्रेस तथा प्रधानमन्त्री देउवा अर्ली इलेक्सनको पक्षमा देखिन्छन्। बलियो प्रतिद्वन्द्वि नेकपा एमाले विभाजित अवस्थामा रहेको, माओवादी छिन्नभिन्न र कमजोर अवस्थामा रहेको साथै मधेसवादी दलसमेत फुटको शिकार बनेको तत्कालको परिस्थितिमा चुनावमा जानु कांग्रेसका लागि अन्त्यन्तै फाइदाजनक हुने देउवाको आँकलन छ। माओवादी केन्द्र थिलथिलो अवस्थामा रहेकाले कांग्रेसको सहारा या तालमेलमा मात्रै केही सिट जित्न सकिने दाउमा छ। यस्तो अवस्थामा देउवादाहाल सहकार्यको अन्तर्य सत्ता र केही नेताको चुनावी विजयको ग्यारेन्टी लुकेको यथार्थ बुझ्न कठिन छैन। स्वार्थमा बनेको सत्ता सहकार्यको आयु यत्ति नै हुन्छ भनी निश्चिन्त रूपमा भन्न सकिने अवस्था रहँदैन। एमसीसी अनुमोदन, भारतीय संस्थापन र सत्तासँग सम्बन्ध सुधार गर्नेजस्ता सवालमा धेरै अघिदेखि देउवादाहाल एकै ठाउँमा छन्। मूलतः मन्त्रालयको बाँडफाँट, सत्ता स्वार्थका अन्य भागबण्डा र चुनावमा हुने तालमेल तथा निकट भविष्यमा हुन लागेको कांग्रेसको १४औं महाधिवेशनमा देउवाको स्थान आदि परिस्थितिहरूले कांग्रेस र माओवादी सत्ता र गठबन्धन निर्माण तथा स्थायित्वमा भूमिका निर्वाह गर्दछ। अब केही चाँडै संसद्को पूरा कार्यकालपछि या तत्काल आमनिर्वाचनमा जाने बाटो तय हुनेछ। तथापि देउवा सरकारमाथि ढिलोचाँडो आमनिर्वाचन सम्पन्न गर्ने र संविधान एवं लोकतन्त्रअघि बढाउने ऐतिहासिक दायित्व र जिम्मेवारी पुनः आइपरेको छ।"
वडा कार्यालयमा चोरी गर्ने दुईजना पक्राउ,इटहरी : गत साउन १५ गते राति सुनसरीको धरान १६ को वडा कार्यालय चोरी गर्ने गिरोह पक्राउ परेको छ । दुई थान कम्प्यूटरलगायत विभिन्न सामान चोरी गरी भागेका धरान १ का शंकर साह र सन्तोष भुजेललाई प्रहरीले सामानसहित पक्राउ गरेको हो । जिल्ला प्रहरी कार्यालय सुनसरीका अनुसार कार्यालयले दिएको हुलिया निवेदनअनुसार आइतबार दिउँसो दुहवी प्रहरीको चेकिङ टोलीले उनीहरुलाई दुहबी ३ बाट पक्राउ गरेको हो । सहचालक रहेको प्रदेश १०२००३ ह ३७८ नम्बरको अटो टेम्पोको पछाडी डिकीमा लुकाइ राखेको अवस्थामा एक थान कम्प्युटर बरामद गरेको हो । उनीहरुलाई चोरी मुद्धामा ५ दिनम्याद थप गरी अनुसन्धान भइरहेको कार्यालयले जानकारी दिएको छ । वार्ड कार्यालय चोरीमा संलग्न भएको आरोपमा पक्राउ पर्नेहरु ।तस्बिर : अन्नपूर्ण
एशियन लाइफ इन्स्योरेन्सबाट मृत्यु दावी भुक्तानी,"दैलेख : एशियन लाइफ इन्स्योरेन्स कम्पनीले मृत्यु दावीको ३२ लाख ८३ हजार रुपैयाँ भुक्तानी गरेको छ । कोरोना संक्रमणका कारण ज्यान गुमाएका दैलेखको भैरबी गाउँपालिका४ का केशवबहादुर शाहीको परिवारलाई उक्त रकम हस्तान्तरण गरेको हो । मृतक शाही शिक्षक समेत हुन् । उनी भैरबी गाउँपालिका४ स्थित गौरी मावी बालेकाँडामा कार्यरत थिए । उनी कार्यरत विद्यालयमा आयोजित एक कार्यक्रममा बीच मृत्यु दाबी रकम हस्तान्तरण गरिएको हो । उक्त मृत्यु दाबी रकम एशियन लाइफ इन्स्योरेन्स कम्पनीका कर्णाली प्रदेश प्रमुख विजय पराजुली, भैरबी गाउँपालिकाका अध्यक्ष प्रेमबहादुर बुढा, उपाध्यक्ष पदमकुमारी विष्ट, प्रमुख प्रशासकीय अधिकृत भलाराम पंगालीको उपस्थितीमा हस्तान्तरण गरिएको हो। मृतक शाहीको श्रीमती झलककुमारी शाहीलाई मृत्यु दाबी बापतको चेक प्रदान गरिएको एशियन लाइफ इन्स्योरेन्स कम्पनी दैलेख शाखाका प्रबन्धक डम्मर ढकालले जानकारी दिए । शाहीले शाहीले म्यादी जीवन बीमा, बाल भविष्य, म्यादी, वार्षिक धनलाभ, नवरत्नसहित नौवटा जीवन बीमा गरेको प्रबन्धक ढकालले बताए । एशियन लाइफ इन्स्योरेन्स कम्पनीको सिनियर एजेन्सी म्यानेजर समेत रहेका शाहीको गत वैशाख २२ गते निधन भएको थियो । उनको कोरोना भाइरस (कोभिड१९) संक्रमण भइ उपचारको क्रममा निधन भएको थियो । मृतक शाहीको श्रीमती, एक छोरा र एक छोरी छन् ।"
अन्तर्राष्ट्रिय क्रिकेटबाट सन्यासले लिने पारसको घोषणा,"काठमाडौं : नेपाली क्रिकेट टिमका पूर्वकप्तान पारस खड्काले अन्तर्राष्ट्रिय क्रिकेटबाट सन्यासले लिने घोषणा गरेका छन्। सामाजिक सञ्जाल मार्फत मंगलबार उनले यस्तो घोषणा गरेका हुन्। सम्पूर्ण नेपाली क्रिकेटका समर्थक र सरोकारवालाप्रति कृतज्ञता व्यक्त गर्दै अन्तर्राष्ट्रिय क्रिकेटबाट मैले सन्यास लिने निर्णय लिएको छु, उनले भनेका छन्। सन् २००२ देखि नेपाली राष्ट्रिय टिमबाट खेलेका पारसले नेपालका लागि खेल्नु आफ्नो सर्वश्रेष्ठ उपलब्धि भएको बताएका छन्। उनले दुई दशकसम्म समर्थक, परिवार, सञ्चारमाध्यम तथा सम्पूर्ण सरोकारवालाले माया, हौसला र प्रशंसा गरेको भन्दै त्यसप्रति आफू ऋणी भएको बताएका छन्। २००२ मा १५ वर्ष हुँदा मैले सुरु गरेको क्रिकेट यात्रामा साथ, समर्थन, माया र हौसला दिने प्रशिक्षकहरू, साथी खेलाडीहरू, प्रशंसकहरू, सरोकारवालाहरू, मिडियाकर्मी, मेरो परिवार र साथीहरूप्रति म सदैव ऋणी रहनेछु, उनले भनेका छन्, मैदानभित्रका यी दुई दशक, जीवन रहुन्जेल, मिठो यादका रूपमा मसँग रहनेछन्। उनले अन्तर्राष्ट्रिय क्रिकेटरबाट सन्यास लिए पनि नेपाली क्रिकेटको लागि आफ्नो सपना अझै बामे सर्दै गरेको बताएका छन्। उनले सपना साकार पार्न सबै मिलेर लाग्नुपर्ने बताएका छन्। मेरो जीवनमा मैले देखेको सपना भनको नै नेपाली क्रिकेटको उन्नति हो, उनले भनेका छन्, तर यसका लागि सम्पूर्ण क्रिकेट समाज र सरोकारवालाहरूको संयुक्त प्रयासको आवश्यकता छ। इमानदारिताका साथ काम गर्ने हो भने हामीले नेपाली क्रिकेटलाई अवशय पनि एउटा नयाँ उचाइमा पुर्याउनेछौँ।"
काठमाडौं जाँदै गरेको बसबाट अनौठो ढुङ्गा र कपडा बरामद,"मलंगवा : सर्लाहीको हरिवनमा रहेको सशस्त्र प्रहरी बल बेस क्याम्पको टोलीले सोमबार साँझ मलंगवाबाट काठमाडौं जाँदै गरेको एक यात्रुबाहक रात्रीबसबाट अनौठो खालको ढुङ्गाजस्तो देखिने पदार्थ, एउटा सानो ग्यास भरेको जस्तो देखिने सिलिण्डर र कपडा बरामद गरेको छ। सदरमुकाम मलंगवाबाट काठमाडौँ जाँदै गरेको ना ५ ख २७७० नम्बरको बसलाई चेकजाँक गर्ने क्रममा अनौठो ढुङ्गा, सिलिण्डर र कपडा बरामद भएको हो। दुध बोक्ने ५ लिटरको क्यान जस्तो एउटा भाँडो, दुई ओटा बोरामा अनौठो खालको ढुङ्गाका साथै गञ्जी, महिलाले लगाउने कुर्ता सरुवाल, टप लगायत कपडा १६ बोरा, ७ बोरा चपरा (काठमा लगाउने एक प्रकारको पोलिस) र २० बोरा चिनीसमेत बरामद भएको स्रोतले जनाएको छ। कपडा तस्करी भइरहेको सुराकीका आधारमा सशस्त्र प्रहरीको टोलीले हरिपुर नगरपालिका अन्तर्गत नवलपुरमलंगवा सडकखण्ड अन्तर्गत जुटपानीमा चेकजाँच गर्दा उक्त रात्रीबसबाट अनौठो लाग्ने विभिन्न धातुजन्य सामग्री समेत बरामद गरेको हो। बरामद गरिएको नौलो सामान अत्यन्त शंकास्पद देखिएकाले नेपाल प्रहरीको विधि विज्ञान प्रयोगशालामा परीक्षणका लागि बुझाइने र अन्य बरामद गरिएका कपडा लगायत अन्य सामग्रीलाई पनि आवश्यक कारबाहीका लागि नेपाल प्रहरीलाई बुझाइने सशस्त्र प्रहरीले जनाएको छ। सामान नियन्त्रणमा लिएपनि प्रहरीले उक्त रात्रीबसमा यात्रु भएकाले हाललाई छाडिएको र आवश्यक अनुसन्धानका लागि पुनः नियन्त्रणमा लिन सकिने सशस्त्र प्रहरीले जनाएको छ।"
नेपाल र प्रचण्डबीच भेटवार्ता,"काठमाडौं : नेकपा (एमाले) वरिष्ठ नेता माधवकुमार नेपाल र नेकपा (माओवादी केन्द्र)का अध्यक्ष पुष्पकमल दाहाल प्रचण्डबीच छलफल भएको छ। मंगलबार बिहान कोटेश्वरमा नेपाललाई भेट्न प्रचण्ड पुगेका हुन्। पछिल्लो समयमा मन्त्रिमण्डल विस्तारका सम्बन्धमा सत्ता साझेदार दलहरुबीचको छलफल बाक्लिएको छ। दुई नेताबीचको छलफलमा मुलुकको समसामयिक राजनीतिक परिस्थिति, मन्त्रिमण्डल विस्तार र सरकारका न्यूनतम साझा कार्यक्रमलगायतका विषयमा छलफल भएको बुझिएको छ। प्रधानमन्त्री निवास बालुवाटारमा सोमबार दिउँसो बसेको प्रमुख शीर्ष नेताको बैठकले गठबन्धन सरकारको नीति तथा कार्यक्रमलाई करिब करिब अन्तिम रुप दिएको छ। एमाले आन्तरिक विवाद सुल्झिन बाँकी रहेको, एमाले अध्यक्ष केपी शर्मा ओली र माधवकुमार नेपालबीच भेटवार्ता हुने तयारी भइरहेको समयमा नेपाल र प्रचण्डको भेटलाई अर्थपूर्ण रुपमा हेरिएको छ। कांग्रेस सभापति देउवा नेतृत्वमा सरकार गठन भएको लामो समय बित्दासमेत मन्त्रिपरिषद् विस्तार हुन सकेको छैन। गठबन्धनभित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। एमालेका वरिष्ठ नेता माधवकुमार नेपाल समूहमा सरकारमा जाने नजाने अन्तिम निर्णय नभइसकेका कारण मन्त्रालय भागबन्डा मिलाउन सत्ता गठबन्धनमा सकस परिरहेको छ। गठबन्धनले मन्त्रालयगत भागबण्डासमेत बाहिर ल्याएको छैन। माधव समूहको आधिकारिक धारणा बुझ्न र निर्णय लिन नेपाल र प्रचण्डबीचको छलफलले अगाडि बढ्न सहज हुने जनाइएको छ। सत्ता गठबन्धन कार्यदलको बैठक पनि आज बस्दैछ। बालुवाटारमा सत्ता गठबन्धनका शीर्ष नेताबीच छलफल जारी एमालेले गठन गर्यो नौ केन्द्रीय विभाग: ककसले पाए जिम्मेवारी ? सत्ता गठबन्धनका शीर्ष नेताको निष्कर्ष: साझा कार्यक्रमपछि मन्त्रिपरिषद विस्तार गरिने सर्वोच्चले चार सांसद पदमुक्त गरेपछि एमालेको प्रतिक्रिया : देउवालाई प्रधानमन्त्री बनाउने आदेश गलत भएको पुष्टि सत्ता गठबन्धन कार्यदलको बैठक बस्दै : न्यूनतम साझा कार्यक्रमबारे छलफल हुने"
सेटिङमै सारियो इटहरीको यातायात कार्यालय,"इटहरी : इटहरीस्थित यातायात कार्यालयको भवन सेटिङमा सारिएको छ । केही साताअघि अन्नपूर्ण पोस्ट्ले सेटिङमा कार्यालय सार्न लागिएको खुलासा गरेको थियो । इटहरी ८ स्थित रोहितकुमार चौधरीको घरमा लाइसेन्स हेर्ने यातायात कार्यालय सार्न चलखेल भएको समाचार प्रकाशित भएको थियो । समाचारमा उल्लेख गरेकै घरमा मासिक ७५ हजार रुपैयाँ तिर्ने गरी कार्यालय सारिएको छ । अहिले कार्यालयको सवारीचालक अनुमतिपत्रसम्बन्धी सबै काम उक्त कार्यालयबाट भइरहेको कार्यालयका प्रमुख प्रेमप्रसाद सापकोटाले जानकारी दिए । सापकोटाका अनुसार कार्यालयले भाडाको घर खोज्दै जेठ ११ गते जारी गरेको सूचनाअनुसार चारवटा घरका लागि आवेदन दिइएको थियो । सोमध्ये घरभाडादेखि प्राविधिक उपयुक्तता सबै हेरेर अहिलेको घर छानिएको हो । यो सबै काम सेटिङमा गरिएको स्रोतको भनाइ छ । सोही घरमा यातायात कार्यालय सार्ने गरी सूचना प्रकाशन गरिएको थियो । सो समयमा उक्त घर निर्माणाधिन थियो । सूचनामा दिइएको विवरण र उक्त निर्माणाधिन घरको विवरण मिलेपछि र स्थानीयले समेत यातायात कार्यालय यही सर्दैछ भन्ने जानकारी दिएपछि सेटिङ भएको खुलेको थियो । प्रकाशित सूचनामा तोकिएका जटिल शर्तहरु पूरा भएको घर कतै पाउन मुस्किल पर्छ । सूचनाअनुसार महेन्द्र र कोशी राजमार्गमा नपर्ने र चोकबाट दुई किलोमिटरको दुरीमा पर्ने, ८ कठ्ठा क्षेत्रफल जग्गामा घेराबारा लागेको, भुँइतलामै मात्र कम्तिमा ४१०० स्क्वायर फिट क्षेत्रफलमा १५ कोठे भवन भएको, प्यासेज ७ फिट चौडा हुनुपर्ने, सकेसम्म झ्यालबाटै सेवा दिन सकिने हुनुपर्ने, कम्तिमा ६ वटा ट्वाइलेट, बाथरुम भएको हुनुपर्ने शर्तहरु उल्लेख थियो । त्यती मात्र होइन, लिखित परीक्षा दिनका लागि ६० फिट लम्बाइ र १५ फिट चौडाइ भएको परीक्षा हल पनि हुनुपर्ने भनिएको थियो । यस्तै २० फुटको बाटो हुनुपर्ने र कार्यालयबाहेक थप दुई कठ्ठा जग्गा पार्किङको लागि उपलब्ध हुनुपर्ने उल्लेख थियो । तर यति धेरै शर्तसहितको बनिबनाउ घर पाउन अहिले पनि असम्भव छ । तर, त्यही अनुसारको घर उक्त सूचना प्रकाशित हुनुभन्दा ५ महिनाअघिदेखि इटहरी ८ स्थित रोहित चौधरीको जग्गामा बनिरहेको थियो । कार्यालयले सूचना प्रकाशनपछि नयाँ घर फेला नपर्दै एक महिनाभित्र कार्यालय घर सर्ने जानकारीसमेत त्यतीबेलाका घरबेटी दिनेश भट्टराईलाई दिइसकेको थियो । यसअघि बसेको घर राजमार्गको छेवैमा परेको र दुर्घटनाको जोखिममा रहेको भन्दै सार्नैपर्ने निष्कर्ष निकालिएको थियो । कार्यालय सार्ने निष्कर्षअघि नै इटहरी ८ स्थित अहिलेको ठाउँमा भवन बनाउने र त्यही भवनलाई नै कार्याँलयको लागि छनोट गर्ने गरी सुचना निकाल्ने गरी सेटिङ भएको थियो । यातायात कार्यालयका प्रमुख सापकोटा भने आरोपको खण्डन गर्छन् । उनले पहिले राजमार्ग छेउको कार्यालय बस्न अनुपयुक्त भएको र जोखिम पनि बढेपछि र प्रदेश मन्त्रीले पटकपटक सार्नुपर्छ भनेपछि आफूहरुले पनि सूचना निकालेको बताउँछन् । यता यातयात कार्यालय प्रदेश प्रमुख भीम गौतम पनि सोही घर छनोटमा पर्नुलाई संयोग मात्र मान्छन् । तर यातयात सार्नको लागि बहालवाला प्रदेश मन्त्री अम्बिरबाबु गुरुङ, कार्यालयका प्रदेश प्रमुख भीम गौतम र कार्यालय प्रमुख सापकोटासमेतको संलग्नता रहेको बताइएको छ । यसअघि पनि मन्त्री गुरुङ राज्यमन्त्री हुँदा अहिलेकै प्रदेश प्रमुख गौतमको सिफारिसमा झापामा निजी निजी सेन्टरमा ट्रायल गर्ने गरी निर्णय भएको थियो । सरकारी संरचना हुँदा हुँदै विभिन्न बहाना झिकेर निजी सेन्टरलाई महँगो भाडा तिर्ने गरी जिम्मा दिने कार्यमा गुरुङ र गौतमको संलग्नता रहेको चर्चा चलेको थियो ।"
सत्ता गठबन्धन कार्यदलको बैठक बस्दै : न्यूनतम साझा कार्यक्रमबारे छलफल हुने,"काठमाडौं : सत्ता गठबन्धन कार्यदलको बैठक मंगलबार पनि बस्ने भएको छ। प्रधानमन्त्री निवास बालुवाटारमा आज बस्ने बैठकले सरकारका न्यूनतम साझा कार्यक्रम, सरकार सञ्चालन कार्यविधि र आचारसंहिता टुङ्गो लगाउने तयारी छ। कार्यदलका एक सदस्यका अनुसार मंगलबारको बैठकले न्यूनतम साझा कार्यक्रम, सरकार संचालन कार्यविधि र आचारसंहिताका विषयमा छलफल हुनेछ। सोमबार बिहानको बैठकमा छलफलले मूर्तरुप लिन सकेको थिएन। प्रधानमन्त्री निवास बालुवाटारमा सोमबार दिउँसो बसेको प्रमुख शीर्ष नेताको बैठकले गठबन्धन सरकारको नीति तथा कार्यक्रमलाई करिब करिब अन्तिम रुप दिएको छ। कांग्रेस सभापति देउवा नेतृत्वमा सरकार गठन भएको लामो समय बित्दासमेत मन्त्रिपरिषद् विस्तार हुन सकेको छैन। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता गठबन्धनमा नेपाली कांग्रेस, नेकपा माओवादी केन्द्र, जनता समाजवादी, राष्ट्रिय जनमोर्चा र नेकपा एमालेका माधवकुमार नेपाल पक्ष सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। सत्तारूढ गठबन्धनले कांग्रेस महामन्त्री पूर्णबहादुर खड्काको संयोजकत्वमा कार्यदल गठन गरेको छ। कार्यदलमा कांग्रेसका तर्फबाट डा मीनेन्द्र रिजाल, रमेश लेखक, माओवादी केन्द्रबाट देवप्रसाद गुरुङ र वर्षमान पुन, जसपाबाट राजेन्द्र श्रेष्ठ र महेन्द्र राय यादव सदस्य छन्। कार्यदलले गठबन्धन सरकारको प्राथमिकता, सरकारको नीति तथा कार्यक्रम, सङ्घीयताको कार्यान्वयन लगायतका विषय समेटिएका छन्। मन्त्रिमण्डल विस्तारबारे छलफल गर्न गठबन्धन कार्यदलको बैठक बालुवाटारमा बालुवाटारमा सत्ता गठबन्धनका शीर्ष नेताबीच छलफल जारी सत्ता गठबन्धनका शीर्ष नेताको निष्कर्ष: साझा कार्यक्रमपछि मन्त्रिपरिषद विस्तार गरिने"
मनसुनी वायुको प्रभाव : पाँच वटा प्रदेशमा भारी वर्षाको सम्भावना,"काठमाडौं : मनसुनी वायुको प्रभावले पाँच प्रदेशमा भारी वर्षाको सम्भावना रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले जारी गरेको बुलेटिन अनुसार हाल देशका अधिकांस भूभागमा सामान्य बदली रही बागमती, गण्डकी र लुम्बिनि प्रदेशका थोरै स्थानहरुमा हल्का वर्षा भइरहेको छ। मंगलबार दिउँसो देशभर सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, बागमती, गण्डकी, कर्णाली, सुदूरपश्चिम प्रदेशका एक दुई स्थानमा मेघ गर्जन चट्याङ्गसहित भारी वर्षाको सम्भावना रहेको छ। राती पनि प्रदेश नं १, बागमती, गण्डकी र लुम्बिनि प्रदेशका एकदुई स्थानमा मेघ गर्जन चट्याङ्गसहित भारी वर्षाको सम्भावना रहेको छ। बुधबार प्रदेश १, प्रदेश २ र बागमती प्रदेशका थोरै अनि गण्डकी, लुम्बिनि र कर्णालि प्रदेशका एकदुई स्थानमा मेघ गर्जन चट्याङ्ग सहित भारी वर्षाको सम्भावना रहेको छ। बिहीबार लुम्बिनि र सुदूरपश्चिम प्रदेशका एकदुई स्थानमा मेघ गर्जन चट्याङ्ग सहित भारी वर्षाको सम्भावना रहेको महाशाखाको भनाई छ। वर्षाका कारण कोशी र यसका सहायक नदीहरूमा बहाब बढ्ने छ।"
"बालुवाटारमा सत्ता गठबन्धन कार्यदल बैठक, न्यूनतम साझा कार्यक्रम सार्वजनिक गरिने","काठमाडौं : सत्ता गठबन्धन कार्यदलको बैठक प्रधानमन्त्री निवास बालुवाटारमा सुरु भएको छ। जारी बैठकले सरकारका न्यूनतम साझा कार्यक्रम, सरकार सञ्चालन कार्यविधि र मन्त्रीहरूको आचार संहितासंहिता टुङ्गो लगाउने तयारी छ। त्यसपछि भने मन्त्रिपरिषद् विस्तार गरिने गठबन्धनका नेताहरूले बताएका छन् । कार्यदलका एक सदस्यका अनुसार मंगलबारको बैठकले न्यूनतम साझा कार्यक्रम, सरकार संचालन कार्यविधि र आचारसंहिताका विषयमा छलफल हुनेछ। सोमबार बिहानको बैठकमा छलफलले मूर्तरुप लिन सकेको थिएन। प्रधानमन्त्री निवास बालुवाटारमा सोमबार दिउँसो बसेको प्रमुख शीर्ष नेताको बैठकले गठबन्धन सरकारको नीति तथा कार्यक्रमलाई करिब करिब अन्तिम रुप दिएको छ। कांग्रेस सभापति देउवा नेतृत्वमा सरकार गठन भएको लामो समय बित्दासमेत मन्त्रिपरिषद् विस्तार हुन सकेको छैन। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता गठबन्धनमा नेपाली कांग्रेस, नेकपा माओवादी केन्द्र, जनता समाजवादी, राष्ट्रिय जनमोर्चा र नेकपा एमालेका माधवकुमार नेपाल पक्ष सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। सत्तारूढ गठबन्धनले कांग्रेस महामन्त्री पूर्णबहादुर खड्काको संयोजकत्वमा कार्यदल गठन गरेको छ। कार्यदलमा कांग्रेसका तर्फबाट डा मीनेन्द्र रिजाल, रमेश लेखक, माओवादी केन्द्रबाट देवप्रसाद गुरुङ र वर्षमान पुन, जसपाबाट राजेन्द्र श्रेष्ठ र महेन्द्र राय यादव सदस्य छन्। कार्यदलले गठबन्धन सरकारको प्राथमिकता, सरकारको नीति तथा कार्यक्रम, सङ्घीयताको कार्यान्वयन लगायतका विषय समेटिएका छन्।"
थप ३ हजार हेक्टरमा सिँचाइ,"दाङ : दाङमा तीन हजार हेक्टरमा खेती योग्य जमिनमा बाह्रैमास सिँचाइ थपिएको छ। जिल्लाको खेतीयोग्य ६४ हजार हेक्टर जमिनमध्ये थप तीन हजार क्षेत्रफलमा यो वर्षदेखि बाह्रैमास सिँचाइ सुविधा पुगेको हो। जिल्लाको ५६ हजार हेक्टर जमिनमा सिँचाइ पुर्याउने उद्देश्यले ४ वर्षअघि दाङमा स्थापना भएको बृहत् दाङ सिँचाइ आयोजनाले तीन वर्षको अवधीमा ३ हजार हेक्टरमा बाह्रै मास सिँचाइ सुविधा थप गराएको हो। किसानको सहकार्यमा सिँचाइ सुविधा उपलब्ध गराउन थालिएको हो। आयोजनाले आर्थिक वर्ष २०७४२०७५ देखि योजना बनाएर निर्माण कार्य सुरु गरेको हो। ३ हजार हेक्टरमा सिँचाइ उपलब्ध गराउन हालसम्म ४८ करोड ६१ लाख रुपैयाँ खर्च भएको आयोजना प्रमुख राजु आचार्यले जानकारी दिए। १० वर्षको कार्ययोजनासहित स्थापना भएको आयोजनाका लागि ४० अर्ब रुपैयाँ खर्च लाग्ने प्रारम्भिक अनुमान गरिएको छ। आयोजनाको योजना सफल भए जिल्लाको ५६ हजार हेक्टर जमिनमा सहजै सिँचाइ सुविधा उपलब्ध हुनेछ भने दुईवटा ठूला डाइभर्सनको समेत काम पनि सम्पन्न हुनेछ। आयोजना प्रमुख आचार्यका अनुसार परियोजनाले पाँच प्रकारले काम गरिरहेको छ। डाइभर्सन निर्माण, पानी संकलनका लागि जलाशय ड्याम निर्माण, बबई करिडोर लिप्ट सिँचाइ योजना, पुराना सिँचाइ योजनाको आधुनिकीकरण र पहाडी क्षेत्रमा मूल संरक्षण तथा पानी संकलनजस्ता काम भइरहेका छन्। बृहत् दाङ सिँचाइ आयोजनाअन्तर्गत जिल्लाका विभिन्न स्थानमा १४ वटा जलाशय निर्माण भइसकेका छन्। ३० वटा प्रक्रियामा छन्। उनकाअनुसार आगामी वर्ष जलाशयको निर्माण सम्पन्न हुने हुँदा १४ वटै जलाशयले सिँचाइ सुविधा उपलब्ध हुने र यसले गर्दा सिञ्चित क्षेत्र पनि विस्तार हुनेछ। आचार्यका अनुसार कार्यालयले अहिलेसम्म सल्यानको शारदा नदीको पानी दाङ झार्ने गरी शारदा डाइभर्सनको पूर्वसम्भाव्यता अध्ययन पूरा गरेको छ। यसका साथै ग्वारखोलाको उच्च बाँधको पूर्वसम्भाव्यता अध्ययन सम्पन्न र विस्तृत इन्जिनियरिङको काम सुरु भएको छ। यस्तै माडी दाङ डाइभर्सन सम्बन्धित अध्ययन भइरहेको छ। आयोजनामार्फत निर्माण भएका जलाशय र लिप्ट सिँचाइ योजनाबाट सुक्खा स्थानमा सिँचाइको बाह्रैमास व्यवस्था भएपछि अन्नबालीका साथै नगदे बाली, व्यावसायिक तरकारी खेती गर्ने क्रम सुरु भएको किसानले बताएका छन्। सिँचाइको अभावमा पहिले वर्षभरि एक बाली मात्रै लाग्ने बारीमा अहिले सिँचाइ सुविधा भएर विभिन्न प्रकारको कृषि बाली लगाउन थालिएको स्थानीय किसान होताराम खत्रीले बताए। घोराही४ की रिखा घर्तीले गाउँमा जलाशय निर्माण हँुदा सिँचाइको दुःख टरेको सुनाइन्। पहिले आकाशे पानीबाट मात्रै सिँचाइ हुने गरेको भन्दै अहिले जलाशय बन्दा वर्षभरि सिँचाइ हुन थालेको जानकारी दिइन्।"
महिलामाथि दुर्व्यवहार गर्ने पक्राउ,विराटनगर : मध्यरातमा महिलामाथि दुव्र्यवहार गरेको आरोपमा विराटनगरबाट एक युवा पक्राउ परेका छन् । प्रहरीले विराटनगर महानगरपालिका६ का २८ वर्षीय गणेश महतोलाई पक्राउ गरेको हो । मोरङ प्रहरीका प्रवक्ता डीएसपी दीपक श्रेष्ठका अनुसार महतोले राति ११:४५ बजेतिर अर्काको घरमा पसेर महिलामाथि दुव्र्यवहार गरेको प्रारम्भिक अनुसन्धानबाट खुलेको छ । दुव्र्यवहार गरेको सूचनाका आधारमा वडा प्रहरी कार्यालय विराटनगरबाट खटिएको टोलीले सोमबार राति उनलाई पक्राउ गरेको हो । पक्राउ परेका महतोमाथि कारबाही अघि बढाउन आवश्यक अनुसन्धान भइरहेको जानकारी डीएसपी श्रेष्ठले दिए ।
श्रीलङ्का लगेर २५ महिलालाई बन्धक बनाएको आरोपमा जेल चलान,"काठमाडौं : महिलालाई श्रीलङ्का पुर्याएर बेचबिखन गर्ने आरोपमा पक्राउ परेका एक महिलालाई जेल चलान गरिएको छ। प्रहरीको मानव बेचबिखन नियन्त्रण ब्यूरोले कुवेतमा आकर्षक तलब कमाई हुन्छ भनी श्रीलङ्का लगेर २५ महिलालाई बन्धक बनाएको आरोपमा सुनसरी रामधुनी नगरपालिका९ की ४० वर्षीया सावित्रीदेवी मलाह भन्ने सावित्री मुखियालाई पक्राउ गरेको थियो। पक्राउ परेकी मुखियालाई काठमाडौँ जिल्ला अदालतको यही साउन १५ को आदेशले पुर्पक्षका लागि केन्द्रीय कारागार कार्यालय जगन्नाथदेवल थुनामा पठाएको प्रहरीले जनाएको छ। ब्यूरोका प्रवक्ता, प्रहरी उपरीक्षक अनुरागकुमार द्विवेदीले महिलाहरुलाई आकर्षक तलब हुन्छ भनी काठमाडौँबाट सप्तरीको राजविराज हुँदै हनुमाननगर नाकाबाट भारतको नयाँ दिल्ली हुँदै श्रीलङ्का पुर्याएर बन्धक बनाउने कार्यमा संलग्न रहेको आरोपमा मुखियालाई पक्राउ गरिएको जानकारी दिए। 'पीडित महिलालाई राहदानी बनाउन लगाएर मुखियाले श्रीलङ्का पुर्याई बन्धक बनाएको अनुसन्धानमा खुल्न आएको छ', उनले भने। बन्धक बनाएका महिलालाई श्रीलङ्का प्रहरीको सहयोगमा उद्धार गरिएको ब्यूरोले जनाएको छ। पक्राउ मुखियालाई मानव बेचबिखन तथा ओसारपसार (नियन्त्रण) ऐन, २०६४ अनुसार अनुसन्धान गरिएको प्रवक्ता द्विवेदीको भनाइ छ। रासस"
उपल्लो थलोको उपल्लै व्यथा !,"गोरखा : गायक प्रकाश सपुतले नयाँ गीत बनाएका छन्, मेरो पनि हैन र ? यो देश। यो गीत जसले नेपाली नागरिक भएर पनि नागरिक भएको महसुस गर्न पाएका छैनन्, उनीहरूप्रति समर्पित छ। गोरखाको उत्तरी भेगवासीले यो गीत सुन्न नपाएका पनि हुन सक्छन्। तर, गीतले भनेझैं अनागरिकजस्तो भएर बाँच्नुको पीडा कम दर्दनाक छैन। चुमनुब्री गाउँपालिका७ का नौ टोलका २ सय ४२ घरमा घरैपिच्छे बिरामी छन्। लक्षण कोरोनासँग मिल्दोजुल्दो छ। गाउँको स्वास्थ्य चौकीले उपचार गर्न सकेको छैन। बिरामीलाई धमाधम सदरमुकाम वा काठमाडौं लैजानुपर्ने अवस्था छ। तर, बाटो अवरुद्ध हुँदा घरेलु उपचार गराउँदै घरमै बस्न बाध्य रहेको वडाध्यक्ष पासाङ फुन्जो लामा बताउँछन्। चुमनुब्री गाउँपालिका१ सामा र साम्दो गाउँस्थित मनास्लु पदमार्ग बाढीले बगाएपछि जोखिम मोलेर हिँड्दै पदयात्री। ज्वरो आउने, खोकी लाग्ने, ज्यान दुख्ने, रिंगटा लाग्ने व्यथाले म पनि सिकिस्त छु। गाउँभरि यस्तै छ, वडाध्यक्ष लामा भन्छन्, गहुँ काट्न मारामार छ। हेल्थ पोस्टका कर्मचारी पनि मेलापातमा छन्। उपचार गर्न सदरमुकाम जान पाँच६ दिन पैदल हिँड्नुपर्छ। बूढीगण्डकीले बगाएर बाटो छैन भन्छन्। हेलिकप्टर चार्टर गर्न खर्च छैन। बिजोग छ। वडा नम्बर २ मा खाद्यान्न सकिएको धेरै भयो। विगतमा चीनको तिब्बतबाट ल्याउने गरिएकामा दुई वर्षदेखि नाका ठप्प छ। सदरमुकामबाट लैजान बाढीपहिरोले दुई महिनादेखि बाटो अवरुद्ध छ। गाउँमा समस्या छ। खै कसलाई भनौं ? जनप्रतिनिधि भएर पनि गुनासो गर्यो भन्लान्, लाज होला। बेथा कसलाई सुनाऔं ?, वडाध्यक्ष पेम्बा रेता लामा भन्छन्, राहत कोसित मागौं। राहतले पनि कति दिन टर्छ र ? सिर्दिवासबाट बिही जाने बाटो बिग्रिएपछि जोखिमपूर्ण तवरले यात्रा गर्दै स्थानीय । वडा नम्बर ४ का क्वाक, छाक, प्रोकमा पनि खाद्यान्न अभाव छ। गाउँका कसैको घरमा चामल नरहेको वडाध्यक्ष पेमा डुन्डुप लामा बताउँछन्। संकटै लागिसक्यो। सिस्नु र फाँडोले छाक टार्न थालेको धेरै भयो, वडाध्यक्ष लामा भन्छन्, कालले मर्न नपाइने भयो। अब भोकमरीले मर्नुपर्ने भयो। आफ्नो वडाका सबै पसलमा एक दाना पनि चामल नरहेको उनी सुनाउँछन्। एक किलो नुनको २ सय ७५ रुपैयाँसम्म पर्ने गरेको चुमनुब्री१ का वडा सदस्य मिङ्मार लामा बताउँछन्। बाटोघाटो सबै बन्द छ। सबै सामान हेलिकप्टरले बोकेर ल्याउनुपरेको छ। हेलिकप्टरले प्रतिकिलो २ सय ५० का दरले पैसा लिन्छ, वडा सदस्य लामा भन्छन्, तलको बजारमा २५ रुपैयाँ प्रतिकिलो पर्ने नुनलाई यहाँ ल्याइपुर्याउँदा २५० रुपैयाँ हेलिकप्टर भाडा जोड्नुपर्यो। अलिकति व्यापारीले नाफा खान्छन्। अनि सस्तोमा पनि एक किलो नुनको २ सय ७५ रुपैयाँ परेन त ? वडा नम्बर ६ चुम्चेतका ६० घरमा पनि खाद्यान्न छैन। भूकम्पको बेलाभन्दा अहिले पो बिजोग भयो, वडाध्यक्ष लोप्साङ लामा भन्छन् । खाद्य संस्थानले गाउँपालिकाभरिका लागि केही समयअघि डेढ सय क्विन्टल चामल हेलिकप्टरबाट ढुवानी गरी फिलिम डिपोमा गोदाम गरेको थियो। तर, बाँड्न नपुग्ने भएकाले लैजान नसकिएको वडाध्यक्ष लामा बताउँछन्। चुमनुब्री गाउँपालिका१ सामागाउँका बालबालिका । बाटो खुलाउन नसक्दा सात वडा र दुई दर्जनभन्दा धेरै गाउँबस्तीको अवस्था नाजुक रहेको चुमनुब्री३ जगतका बलबहादुर गुरुङ बताउँछन्। हेलिकप्टरले अलिअलि चामल ढुवानी गरेको थियो। तर, त्यसले खान पुग्दैन। प्रचार गर्न मात्र हो, गुरुङ भन्छन्, २ हजारभन्दा धेरै घरधुरी रहेको गाउँपालिकामा डेढ सय क्विन्टल चामल ढुवानी गरेर के हुन्छ र ? छिटोभन्दा छिटो बाटो खुलाएर खच्चड हिँड्न सक्ने बनाउन नसके गाउँपालिकाभरि भोकमरी हुन्छ। महामारीका बेला छेकम्पारको स्वास्थ्यचौकी पनि स्वास्थ्यकर्मीविहीन छ। चुमनुब्री ४ नाम्रुङ स्वास्थ्य चौकीमा पनि कर्मचारी छैनन्। दुई जना स्वास्थ्यकर्मीको दरबन्दी रहेकामा दुवै जना नरहेको वडाध्यक्ष पेमा डुण्डुप लामा बताउँछन्। दुर्गमका बासिन्दा हामी सबै कुराबाट वञ्चित छौँ। हाम्रो समस्या सिंहदरबारमा राखिदिने पहुँच भएका मान्छे छैनन्, उनी भन्छन्, बाउबाजेको पालादेखि हामीले एउटै समस्या भोगिरहनुपरेको छ। के सरकारले हाम्रो समस्या सुनिदिनुपर्दैन ? के हामी पनि नेपाली होइन र ? वडा नम्बर २ का वडाध्यक्ष पेम्बा रेता लामा भन्छन्, भारतकै पनि हिमाली भेगका बासिन्दालाई विशेष सुविधाको व्यवस्था छ। हामीलाई विशेष सुविधा चाहिएन । कम्तीमा सबै ठाउँका नागरिकले पाउने सरह गाँस, बास, कपास, शिक्षा, स्वास्थ्य पाउन पाए हुन्छ। के हामी यो देशको नागरिक होइन र ? गोरखाको धार्चे र चुमनुब्री गाउँपालिकाको सिमाना यारु बगरमा बूढीगण्डकी नदीले एक महिनाअघि बाटो बिगारेपछि भीरमा भर्याङ राखेर खाद्यान्न ढुवानी गरिँदै । खच्चडलाई बोकाएर आर्खेतबाट तीन दिन र माछा खोला बजारबाट दुई दिनमा यारु बगरसम्म पुर्याइन्छ । त्यहाँबाट मान्छेले बोकेर एक किलोमिटर दूरीको ठाडो भर्याङसम्म लगी फेरि खच्चडले सिर्दिवाससम्म मात्रै लैजान सकिन्छ । त्योभन्दा माथिल्लो भेगका लागि हेलिकप्टरमार्फत ढुवानी गर्नुपर्छ । तस्बिर सौजन्य : राजेन्द्र कार्की हातमुख जोर्न कृषिबाहेक आयआर्जनको अर्को स्रोत छैन। सिकर्मी, डकर्मीका कामका साथै जडीबुटी बेचेर नुनतेल किन्नुपर्ने अवस्था छ। कोही छैनन् सरकारी सेवामा चुमनुब्री३ बाहेक वडाका बासिन्दामा सेना, प्रहरीमा भर्ना हुने परम्परा छैन। अन्य सरकारी सेवामा पनि छैनन् स्थानीय। अहेव, अनमी, सब ओभरसियरमा छिटपुट करारमा कार्यरत छन्। तर, लोकसेवा पास गर्ने कर्मचारी नरहेको चुम कल्याण समितिका अध्यक्ष निमा लामा बताउँछन्। विद्यालय छ, न शिक्षक छन् न विद्यार्थी हिमालपारिका दुर्गम गाउँका अधिकांश विद्यालय शिक्षक र विद्यार्थी नभएपछि बन्द भएका छन्। विद्यालय त छ तर शिक्षक पनि छैनन्, विद्यार्थी पनि छैनन्, चुमनुब्री४ नाम्रुङका छिरिङ याङडुङ भन्छन्, अहिले तपाईं गाउँमा जानुस्, एक जना बालबच्चा पनि गाउँमा देख्न सक्नुहुन्न। वडाका तीन विद्यालय बन्द भइसकेका उनको भनाइ छ। वडा नम्बर २ मा स्यालाबाहेक, ६ मा सिद्धगणेश प्राविबाहेक, ७ मा बुद्ध प्रावि लारबाहेक बन्द छन्। भोटखोला जाने भीरमा भर्याङ बूढीगण्डकीमा असार १ गते आएको भीषण बाढीले सल्लेरीका ६ घर बगायो। जगत बगरमा करिब सय मिटर बाटो डुबायो। हेलिकप्टरबाट तारजाली बोकेर सो ठाउँमा ग्याभिन भरी हिँड्न मिल्ने बनाउने बित्तिकै यारु बगरको बाटो गण्डकीले काटेर लग्यो। त्यसपछि अवरुद्ध भएको बाटो अहिलेसम्म खुलेको छैन। भोकमरीको त्रास बढेपछि खच्चड व्यवसायी र जगतका बासिन्दा मिलेर भीरमा भर्याङ हाली यारु बगरबाट माथि जाने बाटो बनाएका छन्। तल्लो भेगबाट खच्चडमा लगेको खाद्यान्न त्यहाँसम्म उतार्ने र त्यहाँबाट मान्छेले बोकेर ठाडो भर्याङसम्म लगेपछि फेरि त्यहाँबाट माथि अरु खच्चडले ओसार्न थालिएको स्थानीय राजेन्द्र कार्की बताउँछन्। १५ दिनदेखि जोखिम मलेर भीरमा भर्याङ थापेर चामल ओसार्न थालिएको खच्चड व्यवसायी लीला थापा मगर बताउँछन्। यता हामीलाई बिनाकामको खच्चड पाल्न गाह्रो, उता भोटखोलामा भोकमरी हुने डर भयो, आर्खेतका व्यवसायी मगर भन्छन्, त्यसैले हामीले यारु बगरको क्यान्टिलिभर पुलभन्दा केही माथि बिग्रिएको बाटोमा भर्याङ हालेर त्यहाँबाट उता जाने ठाउँमा फलेक तेस्र्याएर खाद्यान्न ओसार्न सुरु गर्यौँ। आर्खेतबाट दुई दिन हिँडाएर यारुसम्म चामल लाने, पहिरोका कारण जगतभन्दा माथि अड्किएका खच्चडले यारुबाट जगतसम्म चामल पुर्याउने गरेको उनी बताउँछन्। उनका अनुसार आर्खेतबाट यारुसम्म खच्चड पुर्याउन पनि महाभारत छ। आर्खेतबाट गएपछि लापुबेंसी पुग्ने बेला भूकम्पमा आएको ठूलो भीर पहिरिएर बाटो छेकेर बसेको छ। सानो बाटो छ। ठेल्यो भने गण्डकीमा खस्छ, उनी भन्छन्, माछा खोलाको पुलजीपमा ठूलो रूख आएर जीप नै बाँगो बनाएको छ। त्यसलाई ग्याभिन तारले अल्झाएर हिँड्ने गरिएको छ। खोर्लाबेंसीबाट माथि नेपाली सेनाले सडक बनाउँदा ब्लास्टिङ गरेर छोडेको बाटो हिँड्न साह्रै मुस्किल छ। पहरोबाट दुई ठाउँमा ठूलो खोला झर्छ। त्यहाँ भिज्दै हिँड्नुपर्छ। यसरी सास्ती खेप्दै दैनिक खच्चडको नौदसवटा बथान हिँड्ने उनी सुनाउँछन्। जिल्ला सदरमुकाम गोरखाबाट ५२ कोश टाढा पर्छ सामागाउँ। त्यहाँ पुग्न ६ दिन पैदल हिँड्नुपर्छ। ५० कोश टाढा रहेको छेकम्पार पुग्न पाँच दिन हिँड्नुपर्छ। सदरमुकामबाट आरुघाट गाउँपालिकाको सोतीसम्म गाडी चल्छ। त्यहाँबाट पैदल हिँड्नुपर्छ। पहिलो बास धार्चे गाउँपालिकाको खोर्ला बेंसीमा बस्नुपर्छ। दोस्रो दिन सिर्दिवास, तेस्रो दिन ड्याङ, चौथो दिन नाम्रुङ, पाँचौं दिन ल्हो र छैटौं दिनमा सामागाउँ पुग्न सकिन्छ। त्यसतर्फ जाने बाटो बाढीपहिरोले अवरुद्ध भएका कारण हेलिकप्टरबाट ढुवानी गर्नुपर्ने बाध्यता छ। हेलिकप्टरले सामागाउँसम्म ढुवानी गरेबापत प्रतिकिलो २ सय ५० रुपैयाँ भाडा लिन्छ। वडा सदस्य मिङ्मार लामाका अनुसार हेलिकप्टरमा ढुवानी गरिएका दैनिक उपभोग्य सामग्रीको मूल्य प्रतिकिलो यसरी तोकिएको छ। चामल (सोना) प्रतिकलो २ सय ९५ (तर बजारमा अभाव छ), चिनी ३ सय ४०, नुन २ सय ७५, मैदा २ सय ९८, आटा ३ सय १४ र खाने तेल (भटमास) ४ सय ८० पर्छ। सो क्षेत्रका बासिन्दाले भोग्नुपरेको समस्याबारे आफू जानकार रहेको प्रतिनिधिसभा सदस्य हरिराज अधिकारी स्वीकार गर्छन्। आधारभूत आवश्यकताका रूपमा रहेको बाटोको समस्या वर्षौंदेखि ज्यूँका त्यूँ रहेको अधिकारीको भनाइ छ।  हाम्रो सम्मान प्रकाश सपुतप्रति ! यही देशको सीमाभित्र मैले जन्म लिएँ गोर्खालीको सन्तान भनी गर्व गया थिएँ जन्माएको आमाले हो, घाँस काट्दाकाट्दै बाउको जीवन यसै गयो, दुःख साट्दासाट्दै हामीलाई के नै सुख छ र सक्नेले गर, नसक्ने पर तर, मेरो पनि हैन र ? यो देश, मेरो पनि हैन र ? घरखेत लग्यो पहिरोले छैन खाने अन्न अन्न छैन भन्ने कुरा कता जानु भन्न बरु जन्म लिन पर्नी जापान, जर्मन, चाइना नेपालमा जन्म लेर कैले सुख पाइनँ हामीलाई के नै सुख छ र सक्नेले गर, नसक्ने पर तर, मेरो पनि हैन र ? यो देश, मेरो पनि हैन र ? भूगोल पनि विकट मेरो, जाति पनि तल्लो एकै बारको यो जिन्दगी बनाइदिया खल्लो ठूलालाई चैन शाहीबाउ सानालाई ऐन के के तन्त्र आयो भन्छन् मलाई आया छैन हामीलाई के नै सुख छ र सक्नेले गर, नसक्ने पर तर, मेरो पनि हैन र ? यो देश, मेरो पनि होइन र ? नेपालमै बसम् भने छैन रोजगारी सात समुन्द्र तरी गए मुटु गाँठो पारी आत्मसम्मान बेचीबेची विदेशीको गुलाम देश सम्झेर रुन्छ मन, कसो गरी भुलाम् हामीलाई के नै सुख छ र सक्नेले गर, नसक्ने पर तर, मेरो पनि हैन र ? यो देश, मेरो पनि हैन र ? खेतीपाती गरम् भने जग्गाजमिन छैन जागिर गरम्, व्यापार गरम् ठाउँमा मान्छे भइन अर्ब, खर्ब बजेट आउँछ केले खान्छ केले मेरो जीवन साइकलसँगै थोत्रो सिसी लेले हामीलाई के नै सुख छ र सक्नेले गर, नसक्ने पर तर, मेरो पनि हैन र ? यो देश, मेरो पनि हैन र ? टाठोबाठो मान्छेलाई त यो देश फेरि सही हो हामीजस्तो नागरिक त अनागरिक भइयो कहिले होला भनेजस्तो नयाँ नेपाल आउने जे जे भा नि जस्तो भा नि देशकै माया लाउनी हामीलाई के नै सुख छ र सक्नेले गर, नसक्ने पर तर, मेरो पनि हैन र ? यो देश, मेरो पनि हैन र ? (लोकप्रिय गायक सपुतको यो गीत हाम्रो समाचार सामग्रीसँग मेल खाएकाले यहाँ प्रस्तुत गरिएको हो ।) (तस्बिर सौजन्य : राजेन्द्र कार्कीवीरबहादुर लामापेमा डुन्डुप लामा)"
हवाई भाडामा ठगी : कारबाही गर्न कानुन अभाव,"काठमाडौं : महामारीको समयमा मौकाको फाइदा उठाएर जहाजमा यात्रा गर्ने यात्रुबाट आफूखुसी भाडा असुल गर्ने कम्पनीलाई कारबाही गर्न नीतिगत समस्या भएको छ। अन्तर्राष्ट्रिय उडानमा यात्रुबाट बढी भाडा असुल गर्ने हवाई कम्पनीलाई कारबाही गर्न नीतिगत समस्या भएपछि नागरिक उड्डयन प्राधिकरणले अध्ययन समिति गठन गरी अध्ययन गर्न सुरु गरेको छ। प्राधिकरणका महानिर्देशक राजन पोखरेलको संयोजकत्वमा निर्देशक देवचन्द्रलाल कर्ण, पर्यटन मन्त्रालयका उपसचिव, पर्यटन बोर्डका प्रतिनिधि र पर्यटन ट्राफिक प्रहरी सम्मिलित ५ सदस्यीय अध्ययन समिति गठन भएको छ। महामारीको समयमा पर्याप्त संख्यामा पर्याप्त कम्पनीको जहाजले अन्तर्राष्ट्रिय उडान नभर्दा केही कम्पनीले आफूखुसी भाडा दर यात्रुबाट असुल्दै आएका छन्। अष्ट्रेलिया जाँदा पहिले सामान्यतयाः ८० हजार रुपैयाँभन्दा (दुईतर्फी) बढी भाडा लाग्थ्यो। तर, पछिल्लो समयमा यो रुटमा एकतर्फी मात्रै करिब ६० प्रतिशतले भाडा वृद्धि भएको छ। यस्तो भाडा दर खाडीमुलुक, अमेरिका, युरोप जाने यात्रुको हकमा पनि वृद्धि भएको छ। कोभिडको दोस्रो लहर फैलिएसँगै विश्वभर स्वास्थ्य मापदण्डको पालना र उडान संख्यामा कटौतीका कारण अन्तर्राष्ट्रिय जहाजको भाडा दर उच्च मात्रामा बढेको हो। अस्वाभाविक रूपमा भाडा दर वृद्धिको विषयमा कालोबजारी तथा केही अन्य सामाजिक अपराध तथा सजाय ऐनले कारबाही गर्ने व्यवस्था गरे पनि अन्तर्राष्ट्रिय जहाजलाई कारबाही गर्ने अधिकार नभएकाले आवश्यक अध्ययन गर्न प्राधिकरणले समिति गठन गरेको हो। हवाई भाडामा भएको ठगीलाई कालोबजारी ऐनअन्तर्गत कारबाही गर्न सकिन्छ कि भनेर प्राधिकरणले समितिलाई अध्ययन गर्न जिम्मेवारी दिएको छ। हवाई भाडाको महँगो भाडा दरको विषयमा छुट्टै ऐन नभएकाले कालोबजारी ऐनको आधारमा दोषीलाई कारबाही गरिने पर्यटन मन्त्रालयका प्रवक्ता तारानाथ अधिकारीले जानकारी दिए। समितिले अध्ययन गरी दिने प्रतिवेदनको आधारमा मात्रै के गर्ने भनेर भन्न सकिन्छ, अधिकारीले भने, अहिले तत्कालै केही भन्न सकिन्न। अध्ययनको क्रममा विद्यमान ऐन, नियमलाई परिमार्जन गरी यस्ता विषयमा नयाँ व्यवस्था गरिने अध्ययन समितिका संयोजक राजन पोखरेलले बताए। हवाईभाडा सम्बन्धमा कसैले बदमासी गयो भने कसले कारबाही गर्ने, के कारबाही गर्ने भन्ने कुरा नै छैन अहिलेसम्म, पोखरेलले भने, अहिले कालोबजारी ऐनअनुसार जान सक्ने सम्भव छ वा छैन भनेर छलफल पनि गर्दैछौँ। हवाईभाडा कालोबजारीको बिषयमा मन्त्रालयअन्तर्गतको हवाई महाशाखाले र प्राधिकरण, महानगरीय प्रहरी महाशाखा र गृह मन्त्रालयलाई जानकारी गराएको छ। अध्ययनपश्चात् आउने प्रतिवेदनको आधारमा कारबाहीका लागि गृह मन्त्रालयलाई पत्राचार गरिने पोखरेलले जानकारी दिए। बढी भाडाविरुद्ध २३ जनाको उजुरी अत्यधिक भाडा दर असुल गरेको भन्दै हवाई टिकटको प्रमाणसहित २३ जनाले प्राधिकरणमा उजुरी दिएका छन्। यही प्रमाणको आधारमा अध्ययन समितिले अध्ययन गर्दैछ। अध्ययनको क्रममा एयरलाइन्स, ट्राभल एजेन्सी, नेपाल एसोसिएसन अफ टुर एण्ड ट्राभल एजेन्ट्स (नाटा), सम्बन्धित विज्ञ, वैदेशिक रोजगार संघलगायतका पदाधिकारीसँग पनि छलफल भइरहेको छ। हामीले हेर्ने भनेको एयरलाइन्सले निर्धारण गरेको भाडादर र यात्रीले तिरेको मूल्य हो यसमा चलखेल पनि भएको देखिन्छ, समिति संयोजकसमेत रहेका महानिर्देशक पोखरेलले भने। प्राधिकरणमा परेको उजुरीमध्ये अधिकांश युरोप, अमेरिका र खाडीमुलुकमा जाँदा अत्याधिक भाडा लिइएको उल्लेख छ। अन्तर्राष्ट्रिय हवाईभाडा ग्लोबल डिस्ट्रिबुसन सिस्टमको आधारमा निर्धारण र वितरण हुँदै आइरहेको छ। कोभिड१९ को दोस्रो महामारी फैलिएसँगै गन्तव्य मुलुकमा अपनाइएका सुरक्षा मापदण्डका कारण ती देशहरूमा सहजै जान सक्ने अवस्था छैन। गन्तव्य मुलुकहरूले अपनाएका सुरक्षा मापदण्ड र प्रतिबन्धका कारण हवाई टिकटको मूल्य अस्वाभाविक रूपमा बढेको नाटाका महासचिव सुधीर उपाध्यायले बताए। यात्रु आवागमनमा लगाइएको कोटा प्रणालीका कारण पनि अन्तर्राष्ट्रिय एयरलाइन्स कम्पनीहरूले हवाई भाडा बढाएको उनी बताउँछन्। उपाध्यायका अनुसार अहिले हवाई टिकटको मूल्य कम्तीमा ६० प्रतिशतले बढेको छ। कोभिडका कारण पनि अहिले हवाई भाडा बढेको हो। महासचिव उपाध्यायका अनुसार विकसित मुलुकभन्दा बढेको हवाईभाडाका कारण वैदेशिक रोजगारीमा जाने नेपाली बढी मारमा परेका छन्। महँगो भाडा तिरेर जाने कामदारको एक वर्षको पारिश्रमिक भाडामै जाने उपाध्यायको भनाइ छ।"
किन दिइएन कोरोना बिमाको भुक्तानी ?,"काठमाडौं : कोभिड१९ संक्रमण सुरु भएसँगै निर्जीवन बिमा कम्पनीहरूले भटाभट कोरोना बिमा पोलिसी ल्याए। सुरुआती चरणमा बिमा गर्न प्रतिस्पर्धाजस्तै देखियोे। हालसम्म बिमालेख तथा बिमित संख्या १८ लाखभन्दा बढी पुगेको छ। तर, यसबीच कोरोना महामारी नपत्याउने गरी फैलियो। त्यसपछि बिमाबापत करिब १ लाख ३७ हजारको दाबी पर्यो। बिमितहरूले कम्पनीमा धाउन थाले। सुरुमा दाबी गर्नेले भुक्तानी पाए। अधिकांशले सम्झौता गरेको ५० हजारदेखि १ लाख रुपैयाँसम्म लिन पटकपटक धाएका छन्। तर, भुक्तानी पाउने ३५ हजार जना मात्रै छन्। बाँकी १ लाख २० हजारभन्दा बढीले अझै पाएका छैनन्। भुक्तानी दाबी गर्नेहरूको संख्या अझै बढ्दै गएको नेपाल बिमक संघका महासचिव चंकी क्षेत्री बताउँछन्। क्षेत्रीका अनुसार दाबीबापत साढे ३ अर्ब रुपैयाँ भुक्तानी भइसकेको छ। यसभन्दा माथिको भुक्तानी सरकारको दायित्व भएको तर निकासा नगरेको उनको गुनासो छ। उनका अनुसार यसो हुँदा कम्पनीमा बिमितबाट धम्की आउन थाल्यो। त्यसपछि संघले बिमा समितिमा छिट्टै दाबी भुक्तानीको रकम निकासाको अनुरोध गर्दै दाबी भुक्तानी स्थगनको पत्र बुझाएकोे उनको भनाइ छ। कोरोना बिमा सरकारले ल्याएको कार्यक्रम हो। सुरुमा बिमा समितिले सामाजिक उत्तरदायित्वका रूपमा यो बिमा पोलिसी ल्याउन अनुरोध गरेकाले २०७७ वैशाख ७ देखि थालेका हौं। तर, बिमा गर्ने र दाबी गर्ने बढेपछि जेठ १७ गते रोक्ने निर्णय भयो। गत आवको बजेटले पनि यसलाई सम्बोधन गर्यो, उनी भन्छन्, सरकारले पनि दायित्व लिने भनेर जेठ २३ मा फेरि यसलाई नियमित गर्न अर्थ मन्त्रालयले अनुरोध गर्यो। यसपछि कोरोना बिमा मापदण्ड बनाएर दाबी भुक्तानी बाँडफाँट गर्यो। तर, कार्यान्वयन भएन। कोभिड बिमा सुरु हुनुअघि सरोकारवाला संस्था सबै बसेर कोरोना बिमा मापदण्ड २०७७ बनाइएको थियो। कोरोना भाइरसबाट उत्पन्न हुन सक्ने जोखिमको आर्थिक सुरक्षण प्रदान गर्न आर्थिक वर्ष २०७७७८ को बजेट वक्तव्यको बुँदा ५५ र २८५ मा कोरोना बिमासम्बन्धी व्यवस्था गरियो। त्यसलाई कार्यान्वयन गर्न अर्थ मन्त्रालयको सहमतिमै मापदण्ड बनाइएको हो। यसअनुसार कोभिड प्रभावितको बिमाबापतको दाबी रकम तिर्न बाँडफाँट गरियो। मापदण्डमा उल्लेख भएबमोजिम बिमा कम्पनी (बिमक)हरूले जतिसुकै बिमा गरे पनि १ अर्बसम्म भुक्तानी गर्नुपर्छ। यसभन्दा माथि २ अबसम्म नेपाल पुनर्बिमा कम्पनीले दिनुपर्छ। साढे २ अर्बसम्म बिमकको महाविपत्ति पुल (बिमा कम्पनीहरूको कोष), यसमाथि साढे ३ अर्बसम्म बिमा समितिले र साढे ३ अर्ब माथिको सरकारले भुक्तानी गर्ने सहमति भएको थियो। यस सहमतिअनुसार नियमित भुक्तानी रोकिएको छ। दायित्व वहन गरेका सबै निकायले भुक्तानी दिए पनि सरकारले भने बजेट निकासा नै गरेन। यसबारे बिमा समितीले पटकपटक अर्थ मन्त्रालयको ध्यानाकर्षण गरिएको जनाएको छ। समितिका निर्देशक राजुरमण पौडेल दाबी भुक्तानीका लागि बजेट निकासा गर्न अर्थ मन्त्रालयमा पत्र पठाएको तर केही प्रतिउत्तर नआएको बताउँछन्। अर्थ मन्त्रालयका प्रवक्ता महेश आचार्य बिमा समितिबाट पत्र बुझेको तर यस विषयमा कुनै निर्णय नभएको बताउँछन्। उनका अनुसार समिति र अर्थ मन्त्रालयबीच छलफल चलिरहेको छ तर टुंगो लाग्ने निर्णय भने भएको छैन। चालू आवको बजेट वक्तव्यमा पनि सरकारका तर्फबाट कोभिड बिमा शीर्षकमा निकासा गर्नेबारे सम्बोधन पनि भएन। कोरोना बिमाको सैद्धान्तिक अवधारणाअनुसार सरकारले यसपटकको बजेटमा सम्बोधन गर्न नबोलेकै हो, प्रवक्ता आचार्य भन्छन्, बिमा समितिले लेखेको पत्र अर्थ मन्त्रालयमा छ। तर, मन्त्रालयले अहिले यस विषयमा केही बोलेकै छैन। केही निर्णय भए थाहा हुन्छ। केही ढिलाइ हुनसक्छ। मापदण्डमा सहमति भएअनुसार मन्त्रालयले नै दाबी बापतको रकम भुक्तानी नगर्दा बिमा कम्पनीहरूले वैशाखदेखि दाबी लिन रोक्दै आएका थिए। यसबीच बिमितबाट धम्की आएको र सरकारले प्रतिबद्धता पूरा नगरेको भन्दै छिटो निकासाको माग गरेका छन्। सरकारको दायित्व बाहेक पनि अन्य निकायको दायित्वको बेलामा भुक्तानीमा ढिलाइ भएको गुनासो सुनिएको थियो। यसपछि सरकारी भुक्तानी पनि ढिला भइरहँदा विरोध आउन भयो। यसपछि गत कात्तिकमा तत्कालीन अर्थमन्त्री विष्णुप्रसाद पौडेलले १ सातामै दाबी भुक्तानी दिन निर्देशन दिए पनि कार्यान्वयन भएन । पछि आफैं अर्थमन्त्रीबाट बाहिरिए। अहिलेका अर्थमन्त्री जनार्दन शर्माले यसलाई कत्तिको गम्भीर रूपमा लिन्छन्, यो भने हेर्न बाँकी छ।"
कोरोनाविरुद्धको खोप लगाउन भीड,ललितपुरमा खोप सकिएको भन्दै गेट थुनेपछि कोरोनाविरुद्धको खोपको आसमा बसेका नागरिकको भीड । तस्बिर : अशोक दुलाल
थप ३ हजार हेक्टरमा सिँचाइ,"दाङ : दाङमा तीन हजार हेक्टरमा खेती योग्य जमिनमा बाह्रैमास सिँचाइ थपिएको छ। जिल्लाको खेतीयोग्य ६४ हजार हेक्टर जमिनमध्ये थप तीन हजार क्षेत्रफलमा यो वर्षदेखि बाह्रैमास सिँचाइ सुविधा पुगेको हो। जिल्लाको ५६ हजार हेक्टर जमिनमा सिँचाइ पुर्याउने उद्देश्यले ४ वर्षअघि दाङमा स्थापना भएको बृहत् दाङ सिँचाइ आयोजनाले तीन वर्षको अवधीमा ३ हजार हेक्टरमा बाह्रै मास सिँचाइ सुविधा थप गराएको हो। किसानको सहकार्यमा सिँचाइ सुविधा उपलब्ध गराउन थालिएको हो। आयोजनाले आर्थिक वर्ष २०७४२०७५ देखि योजना बनाएर निर्माण कार्य सुरु गरेको हो। ३ हजार हेक्टरमा सिँचाइ उपलब्ध गराउन हालसम्म ४८ करोड ६१ लाख रुपैयाँ खर्च भएको आयोजना प्रमुख राजु आचार्यले जानकारी दिए। १० वर्षको कार्ययोजनासहित स्थापना भएको आयोजनाका लागि ४० अर्ब रुपैयाँ खर्च लाग्ने प्रारम्भिक अनुमान गरिएको छ। आयोजनाको योजना सफल भए जिल्लाको ५६ हजार हेक्टर जमिनमा सहजै सिँचाइ सुविधा उपलब्ध हुनेछ भने दुईवटा ठूला डाइभर्सनको समेत काम पनि सम्पन्न हुनेछ। आयोजना प्रमुख आचार्यका अनुसार परियोजनाले पाँच प्रकारले काम गरिरहेको छ। डाइभर्सन निर्माण, पानी संकलनका लागि जलाशय ड्याम निर्माण, बबई करिडोर लिप्ट सिँचाइ योजना, पुराना सिँचाइ योजनाको आधुनिकीकरण र पहाडी क्षेत्रमा मूल संरक्षण तथा पानी संकलनजस्ता काम भइरहेका छन्। बृहत् दाङ सिँचाइ आयोजनाअन्तर्गत जिल्लाका विभिन्न स्थानमा १४ वटा जलाशय निर्माण भइसकेका छन्। ३० वटा प्रक्रियामा छन्। उनकाअनुसार आगामी वर्ष जलाशयको निर्माण सम्पन्न हुने हुँदा १४ वटै जलाशयले सिँचाइ सुविधा उपलब्ध हुने र यसले गर्दा सिञ्चित क्षेत्र पनि विस्तार हुनेछ। आचार्यका अनुसार कार्यालयले अहिलेसम्म सल्यानको शारदा नदीको पानी दाङ झार्ने गरी शारदा डाइभर्सनको पूर्वसम्भाव्यता अध्ययन पूरा गरेको छ। यसका साथै ग्वारखोलाको उच्च बाँधको पूर्वसम्भाव्यता अध्ययन सम्पन्न र विस्तृत इन्जिनियरिङको काम सुरु भएको छ। यस्तै माडी दाङ डाइभर्सन सम्बन्धित अध्ययन भइरहेको छ। आयोजनामार्फत निर्माण भएका जलाशय र लिप्ट सिँचाइ योजनाबाट सुक्खा स्थानमा सिँचाइको बाह्रैमास व्यवस्था भएपछि अन्नबालीका साथै नगदे बाली, व्यावसायिक तरकारी खेती गर्ने क्रम सुरु भएको किसानले बताएका छन्। सिँचाइको अभावमा पहिले वर्षभरि एक बाली मात्रै लाग्ने बारीमा अहिले सिँचाइ सुविधा भएर विभिन्न प्रकारको कृषि बाली लगाउन थालिएको स्थानीय किसान होताराम खत्रीले बताए। घोराही४ की रिखा घर्तीले गाउँमा जलाशय निर्माण हँुदा सिँचाइको दुःख टरेको सुनाइन्। पहिले आकाशे पानीबाट मात्रै सिँचाइ हुने गरेको भन्दै अहिले जलाशय बन्दा वर्षभरि सिँचाइ हुन थालेको जानकारी दिइन्।"
"जसलाई आवश्यक, उसलाई आरक्षण","नेपाली समाज, राजनीति र पेसामा सबैभन्दा बढी उच्चारण हुने शब्द हो आरक्षण। अझै राजनीतिकर्मीले चुनावमा भोट झार्नकै लागि आरक्षणको विषयलाई चुनावी नारा बनाउँछन्। यसलाई कोटा पनि भन्ने चलन छ। कोटा, आरक्षण जे भने पनि यसको चर्चा नभएको पेसा र समाज हुँदैन। विभिन्न कारणले समाजमा पछाडि परेर राज्यको मूलधार बाहिर रहेका र संरक्षण गर्नुपर्ने वर्गको विकासका लागि आरक्षणको व्यवस्था भएको हो। राज्यको सुविधा उपभोग गर्न नपाएका साथै पहुँच पुग्न नसकेका समूहलाई यो व्यवस्थाले समेट्छ। नेपालमा २०६४ साउन २३ गते ऐन संशोधन गरी जनजाति, महिला, दलित, मधेसी र पिछडिएका क्षेत्रलाई आरक्षण व्यवस्था गरियो। सैद्धान्तिक दृष्टिमा आरक्षण भनेको सकारात्मक विभेद हो। यो शब्दको व्याख्या, परिभाषा र उपयोगितालाई अध्ययन गर्दा खोट लगाउनै पर्ने ठाउँ छैन। सरल भाषामा बुझ्दा आरक्षण भनेको संरक्षण गर्नु हो। नेपालमा गणतन्त्र स्थापनापश्चात् आरक्षण शब्दले व्यापकता पाएको छ। बेलाबखत राजनीतिक दलहरूको मुद्दा बन्ने यो विषयलाई राज्यले भारको महसुस पनि नगरेको होइन। सत्ताबाहिर हुँदा दलका लागि राजनीतिको ओखती बन्ने यो विषय सत्तामा रहँदा सबैभन्दा ठूलो समस्याका रूपमा उनीहरूले नै लिन्छन्। जसका कारण यो विषय समय समयमा जटिल पनि बन्ने गर्छ। यो प्रणालीलाई कसरी उपयोग गर्ने र यसको लक्षित वर्ग कुन हो भन्ने सही रूपमा किटान गर्न नसक्नु जटिलताको मुख्य जड हो। २०६४ सालदेखि महिलाका लागि ३३, आदिवासी जनजाति २७, मधेसी र खसआर्य २२, दलित ९ र पिछडिएको क्षेत्रलाई ४ प्रतिशत आरक्षणको व्यवस्था गरिएको छ। विशेषतः आरक्षण प्रणाली धेरै लागू हुने स्थान भनेको निजामती र राजनीतिक क्षेत्र नै हो। सरकारले पिछडिएको भनेर निर्धारण गरेको १४ जिल्लाका नागरिकले पनि आरक्षण पाउँछन्। तर, जिल्लागत रूपमा भन्दा पनि पेशाको क्षेत्रमा जातजाति र महिलाको आरक्षणको चर्चा बढी हुन्छ। राज्यको हरेक अंगमा सबै समुदाय र क्षेत्रका मानिसको सहभागिता भए विकास पनि चाँडो हुन्छ। सबैको विचार मिलाए सुन्दर वस्तुको विकास हुन्छ। यसका लागि पनि आरक्षणले सकरात्मक भूमिका खेलेको हुन्छ। आरक्षण प्रणालीका सबलतासँगै यसका कमजोरी पनि छन्। कतिपयले आरक्षणबाट लाभ लिइरहँदा कतिपयलाई यसले अवसरबाट वञ्चित पनि गराएको छ। आरक्षण एक प्रकारको बन्धन हो। यसको नाघेर जान नपाउने निश्चित क्षेत्र हुन्छ। आरक्षणलाई सही प्रयोग नगरे दीर्घकालमा यसले राज्यका अंगहरूलाई नै कमजोर बनाउन पनि सक्छ भन्ने बहस चलेका छन्। हाम्रो मुलुकमा जाति, वर्ग वा समुदायलाई आरक्षण दिइन्छ। त्यो त्यही वर्गका हुनेखानले चप्काइदिन्छन्। गरिब गरिबै हुन्छ। मधेसलाई कोटा छुट्यायो भने मन्त्रीका आसेपासे पर्छन्। मधेसी गरिब, पहाडी गरिब, दलित गरिब, महिला गरिब, आदिवासी जनजाति गरिबजस्ता वर्गीकरण नगर्दा त्यो वर्गका धनीले नै आरक्षणको अवसर लिएर यसको दुरुपयोग गरेका छन्। ऐतिहासिक रूपमा अन्यायमा परेका समूहलाई क्षतिपूर्ति दिँदै समानता दिलाउने एउटा उपाय आरक्षण हो। पछिल्लो समय सर्वोच्च अदालतले आरक्षणसम्बन्धी व्यवस्थालाई वर्गीयता वा जातीयतामा नभई आवश्यकताकेन्द्रित बनाउनुपर्ने ठहर गर्दै आदेश दिएको छ। यो आवश्यकता पनि थियो। ढिलै भए पनि अदालतले आरक्षणभित्रको समस्या हल गर्ने प्रयास गरेको छ। आरक्षणलाई आवश्यकताकेन्द्रित बनाए संविधानको साध्य हासिल गर्न सकिने अदालतको व्याख्या छ। आरक्षणको विषयमा यसरी नै समयसमयमा वस्तुनिष्ठ रूपमा अनुगमन मूल्यांकन र पुनरावलोकन हुन आवश्यक छ। आरक्षण आत्मनिर्भरता कि परनिर्भरता भन्ने दोधारे विषय बन्नु हुँदैन। त्यसैले आरक्षणको उपयोग गर्नेहरूले पनि अब सोच्ने समय आएको छ। यसबाट लाभान्वित हुनेहरूमा यसले अल्छी मानसिकता विकास गरेको पनि छ। यसको नकारात्मक प्रभाव आगामी पुस्तामा पर्न नदिन समय अनुकूल व्याख्या र कार्यान्वयन आजको आवश्यकता हो।"
देउवादाहाल सहकार्यका अन्तर्य,"कांग्रेस तथा प्रधानमन्त्री देउवा अर्ली इलेक्सनको पक्षमा देखिन्छन्। आलस्काको खाडीमा मिल्ने दुई सागरका पृथक पानीजस्तै दुई विपरीत विचार, सिद्धान्त र नीति बोकेका नेपाली कांग्रेस र नेकपा (माओवादी केन्द्र) बिच पुनः सत्ता सहकार्य भएको छ। आमनिर्वाचन २०७४ मा हार व्यहोर्न बाध्य भई निम्छरो प्रतिपक्ष बन्न पुगेको नेपाली कांग्रेस सरकारको विरुद्ध अविश्वासको प्रस्ताव ल्याउन समेत नसक्ने हैसियतमा पुगेको थियो। अर्थात् अविश्वासको प्रस्ताव ल्याउन संसद्मा चाहिने एक तिहाई मतसमेत कांग्रेससग थिएन। उसकै ठम्याई अनुसार कांग्रेसको त्यो नाजुक अवस्था बन्नुको मूलकारण दुई कम्युनिस्ट पार्टीहरू नेकपा (एमाले) र माओवादी केन्द्रबीचको एकता थियो। त्यस्तो निम्छरो प्रतिपक्षी दल कांग्रेसका सभापति शेरबहादुर देउवा मुलुकको ४३औं र जीवनको ५औं पटक प्रधानमन्त्री नियुक्त भएका छन्, जसका कारण पनि दुई कम्युनिस्ट पार्टी नै हुन्। नेपाली कांग्रेसको आन्तरिक सत्ता द्वन्द्वका कारण तत्कालीन प्रधानमन्त्री गिरिजाप्रसाद कोइरालाले संसद् विघटन गरी २०५१ कात्तिक २९ गते मुलुकमा मध्यावधि निर्वाचन सम्पन्न गराए। निर्वाचनको मतपरिणाम बमोजिम नेकपा एमाले पहिलो पार्टी बन्यो भने कांग्रेस दोस्रो अर्थात् प्रमुख प्रतिपक्ष बन्यो। तत्कालीन एमाले अध्यक्ष मनमोहन अधिकारी सबैभन्दा ठूलो दलको नेताको हैसियतमा अल्पमतको प्रधानमन्त्री बने। कोइरालालाई दोस्रो दलको संसदीय दलको नेता बन्ने इच्छा नरहे पछि त्यसको फाइदा देउवालाई हुनपुग्यो। करिब नौ महिना पछि एमाले सरकार ढलेपछि कांग्रेस संसदीय दलका नेता देउवा २०५२ भदौ २७ गते पहिलो पटक नेपालको प्रधानमन्त्री नियुक्त भए। राष्ट्रिय प्रजातन्त्र पार्टी सत्ता साझेदार रहेको देउवाको पहिलो कार्यकाल छोटो रहेता पनि निर्विवाद भने रहेन। प्रधानमन्त्रीको रूपमा देउवाको विगत घृणित तथा बिर्सनयोग्य नै रह्यो। कांग्रेस सभापति तथा प्रधानमन्त्री सुशील कोइराला नेतृत्वमा नेपालको संविधान २०७२ घोषणालगत्तै दुई कम्युनिस्ट पार्टीबीच सत्ता सहकार्य भई एमालेअध्यक्ष केपी शर्मा ओली प्रधानमन्त्री बने। सत्ता साझेदार दल माओवादी केन्द्र अध्यक्ष पुष्पकमल दाहालसँगको आधाआधा कार्यकाल प्रधानमन्त्री बन्ने भद्र सहमति ओलीले तोडेपछि सत्ता समीकरण भत्किन पुग्यो र कांग्रेसको समर्थनमा दाहाल प्रधानमन्त्री बने। दाहालसँगको सहमति बमोजिम आधा कार्यकालपछि दाहालले बाँकी कार्यकालका लागि देउवालाई सहज रूपमा सत्ता हस्तान्तरण गरे। दुई कम्युनिस्ट पार्टीबिचको सत्ताद्वन्द्वका कारण नयाँ संविधान बमोजिमको आमनिर्वाचन गराउने जिम्मेवारी देउवाले प्राप्त गरे। दाहालदेउवा सत्ता सहकार्यबाट स्थानीय तह, प्रदेश र संघीय संसद्को निर्वाचन सम्पन्न गराई संविधानको सफल प्रयोग हुनपुग्यो। देउवाको विगतको खराब छबि सुधारको महत्वपूर्ण मौका मिल्यो। २०७४ असोज ३१ गते निकट आउँदै गरेको आमनिर्वाचनलाई लक्षित गरी नेकपा एमाले र नेकपा माओवादी केन्द्रबिच चुनावी तालमेल हुँदै पार्टी एकतासमेत गर्ने दीर्घकालीन समझदारी बन्न पुग्यो। देउवा सरकारको मूल सत्ता साझेदार दल माओवादी केन्द्रले प्रमुख प्रतिपक्ष एमालेसँग प्रतिनिधि सभा निर्वाचनमा सहकार्य गर्दै दुई दलबीच एकता नै गर्ने सहमति गरेपछि प्रधानमन्त्री देउवाले माओवादी केन्द्रका मन्त्रीहरूलाई भूमिकाविहीन बनाइदिएका थिए। स्मरण रहोस्, त्यतिबेला भूमिकाविहीन बनाइएका गृहमन्त्री तथा माओवादी नेता जनार्दन शर्मा हाल देउवा मन्त्रीमण्डलका अर्थमन्त्री नियुक्त भएका छन्। कम्युनिस्ट पार्टी र जनमत हालै प्रधानमन्त्रीको जिम्मेवारी पाएका शेरबहादुर देउवा सरकारका विभिन्न संयोग छन्। नेपालमा दलित, उत्पीडित समुदायले कोटा (आरक्षण) लिएको भनेर इष्र्या गर्ने गरेको पाइन्छ। केही समयअघि सुनार थरकी एक महिला जातकै कारण प्रधान (नेवार) को घरमा कोठा भाडामा बस्नबाट वञ्चित बनाइएको घटनासग जोडेर दलित समुदायमाथि कोटा र कोठाका नाममा अनावश्यक लाञ्छना लगाइयो। देउवा सरकारका वर्तमान गृहमन्त्री बालकृष्ण खाड (ठकुरी) समानुपातिक तर्फबाट अर्थात् खसआर्य कोटाद्धारा नै प्रतिनिधिसभा सदस्य (सांसद) बनेका हुन्। त्यसैले आरक्षण (कोटा) दलित र उत्पीडित समुदायले मात्रै लिएको नभई बाहुन, क्षत्रीहरूलाई समेत व्यवस्था गरिएको यथार्थ स्मरणका लागि गृहमन्त्री खाँड एक उदाहरणीय पात्र हुन्। सुविधाजनक बहुमतका साथ स्थायी सरकार गठन गरेका दुई कम्युनिस्ट पार्टी तीन वर्ष नपुग्दै विभाजित बन्न पुगे। संसद्मा एकतिहाई भन्दा कम सदस्यको उपस्थिति रहेको कमजोर कांग्रेस सरकार र सत्ताको खेलबाट स्वाभाविक रूपमै बाहिर थियो। त्यति मात्रै होइन, सात प्रदेशमध्ये प्रदेश नं २ मा बाहेक नेकपा एमालेको एकल बहुमतको सरकार बनेको थियो। कम्युनिस्ट पार्टीको फुट पश्चात गण्डकी प्रदेशमा कांग्रेस नेतृत्वको विपक्षी गठवन्धन सरकार गठन भएको छ। अन्य केही प्रदेशमा समेत सरकार परिवर्तनको सम्भावना देखिन्छ। यी सबै परिघटना कम्युनिस्ट पार्टीले जनमतप्रति देखाएको बेइमानी र नागरिकप्रतिको धोखाबाहेक अन्य के हुनसक्छ ? देउवादाहाल सहकार्यको अन्तर्य सत्ता र केही नेताको चुनावी विजयको ग्यारेन्टी लुकेको यथार्थ बुझ्न कठिन छैन। स्वार्थमा बनेको सत्ता सहकार्यको आयु यत्ति नै हुन्छ भन्न सकिने अवस्था पनि छैन। दुई कम्युनिस्ट पार्टी जनमत दुरुपयोग गर्न अग्रसर देखिए, सत्ता सञ्चालन, स्थायित्व र समृद्धिप्रति गैरजिम्मेवार बने। दुई दलबिचको एकता, पूरा कार्यकाल सत्ता सञ्चालन तथा जनतासग गरिएका प्रतिबद्धता विमुख बन्नुमा मुख्य जिम्मेवार एमाले अध्यक्ष ओली र माओवादी केन्द्र अध्यक्ष दाहाल नै हुन्। माधव नेपाल पक्ष दुई पार्टी एकतादेखि सरकार निर्माणसम्म किनाराकृत गरिएका असन्तुष्ट समूहमात्रै थियो। पार्टी जोड्दा र भत्कँदा नेपालखनालको भूमिका देखिँदैन। यद्यपि ओली सरकारको बहिर्गमनमा नेपाल समूहको निर्णायक भूमिका रहन पुग्यो। अब देउवालाई बाकी कार्यकाल सरकारमा टिकाउने या फेरि उही खेल दोहोयाउने, नेपाल समूहको भूमिकामा निर्भर रहन्छ। ओलीले एउटै संसद् (प्रतिनिधिसभा) दुई पटक विघटन गर्ने कीर्तिमान कायम गरे। ज्ञातव्य छ, उनको संसद् विघटन प्रयास राजनीतिक कदम भएता पनि दुवैपटक असंवैधानिक ठहर हुनपुग्यो। सर्वोच्च अदालतको संसद् पुनःस्थापना आदेशपश्चात ओलीको विकल्पमा देउवा प्रधानमन्त्री बन्न पुगेका हुन्। तथापि यो संसद् अब पुनः दुर्घटनामा नपर्ने सुनिश्चितता गर्न सकिने अवस्था छैन। २०७४ सालमा जननिर्वाचित जनप्रतिनिधि संस्था संसद् पूरा कार्यकाल जीवित रहने सम्भावना अझै कम छ। त्यसको जिम्मेवार फेरि पनि दुई कम्युनिस्ट पार्टी नै हुन्, देउवा या कांग्रेस होइन। एमाले अध्यक्ष ओली र माओवादी अध्यक्ष दाहालले आफ्नै दलभित्र सरकारको विकल्प खोज्न सक्ने सम्भावनालाई सधैं नजरअन्दाज गर्दै आए। ओलीले पटक पटक संसद्को हत्या गर्नु सट्टा संसद् बचाएर र दलको एकता जोगाएर समाधान खोज्न सक्थे। सम्भव भए आफ्नै नेतृत्वको सरकारलाई निरन्तरता दिने र सम्भव नभए आफ्नै दलको अन्य व्यक्तिको नेतृत्वमा नेकपाको सरकार दिन सक्थे। त्यो जनमतको कदर हुन जान्थ्यो। किनभने नागरिकले यो संसद् दुई कम्युनिस्ट पार्टीलाई सरकार सञ्चालनको जिम्मेवारी तथा कांग्रेसलाई प्रतिपक्षको भूमिका दिएका हुन्। नेताहरूको व्यक्तिवादी सत्तास्वार्थका कारण प्रमुख प्रतिपक्षको भूमिकामा समेत असफल रहेको कांग्रेस सत्ता सम्हाल्न आइपुगेको छ। यो दुई कम्युनिस्ट पार्टीले गरेको जनमतको अवमूल्ययन बाहेक अन्य के हुनसक्छ ? ओलीले आफू नभए पनि आफ्नो दलको सरकार र दाहालले पनि त्यसैगरी सोच्ने र विकल्प दिने कार्यमा गम्भीर त्रुटि गर्न पुगे, जसको मूल्यांकन आगामी निर्वाचनमा नागरिकले गर्ने नै छन्। देउवादाहाल सहकार्यको आयु सशस्त्र क्रान्तिकालदेखि नै माओवादीले कांग्रेसलाई वर्ग शत्रु परिभाषित र घोषित गर्दै आएको हो। स्मरणीय छ, माओवादीको व्यक्तिहत्याको मुख्य शिकार कांग्रेस कार्यकर्ता बने। द्वन्द्वकालमा माओवादीले भारत, दरबार र कांग्रेस लगायत संसद्वादी दलहरूसँग सत्ता सम्झौताको औजारको रूपमा प्रयोग गर्ने अनेक कोसिस गर्यो। दरबारसँग मिलेर संसद्वादी दललाई दमन गर्ने निरंकुशवादी दिवास्वप्न पूरा हुने नदेखिएपछि भारतकै मध्यस्तता र भूमिमा २०६२ सालमाघ ७ गते माओवादी र सात राजनीतिक दलबीच १२ बुँदे समहति भयो। सात राजनीतिक दलको तर्फबाट तत्कालीन कांग्रेस सभापति गिरिजाप्रसाद कोइराला तथा विद्रोही माओवादीको तर्फबाट अध्यक्ष पुष्पकमल दाहालले उक्त सहमतिमा हस्ताक्षर गरेदेखि कांग्रेस र माओवादीबिच सहकार्यको सुरुआत भएको हो। गिरिजाप्रसादलाई गणतन्त्र नेपालको प्रथम राष्ट्रपति स्वघोषणा गरेको माओवादीले पछि कोइरालालाई नै धोका दियो। सत्ता साझेदारी र स्थानीय तह निर्वाचनमा दाहालपुत्री रेणुलाई भरतपुर महानगरपालिकाको मेयर पदमा विजयी बनाउन माओवादीको अलोकतान्त्रिक हर्कत र सत्ता सहकार्यका निम्ति कांग्रेस र देउवाको मौन सहमति पश्चात संसदीय र प्रदेशसभा निर्वाचनमा माओवादीले कांग्रेसलाई पुनः धोका दिएकै हो। त्यति मात्रै होइन, राजा ज्ञानेन्द्रद्धारा पुनःस्थापित गराइएको अन्तरिम संसद्मा माओवादीलाई एमाले बराबरको संख्यामा मनोनित गराएको र पहिलो संविधानसभा निर्वाचनमा माओवादीले व्यापक धाँधली गरी चुनाव जितेको यथार्थप्रति कोइरालाले आँखा चिम्लिदिए। यसरी स्वीकारेका कारण कांग्रेसमाओवादी सम्बन्ध प्रगाढ बन्दै आएको नकार्न सकिन्न। अहिलेको देउवादाहाल सहकार्य कति लामो समय टिक्ला ठोकुवा गर्न नसके पनि स्वार्थ, प्रवृत्ति र लक्षणका आधारमा आँकलन गर्न भने सकिन्छ। कांग्रेस तथा प्रधानमन्त्री देउवा अर्ली इलेक्सनको पक्षमा देखिन्छन्। बलियो प्रतिद्वन्द्वि नेकपा एमाले विभाजित अवस्थामा रहेको, माओवादी छिन्नभिन्न र कमजोर अवस्थामा रहेको साथै मधेसवादी दलसमेत फुटको शिकार बनेको तत्कालको परिस्थितिमा चुनावमा जानु कांग्रेसका लागि अन्त्यन्तै फाइदाजनक हुने देउवाको आँकलन छ। माओवादी केन्द्र थिलथिलो अवस्थामा रहेकाले कांग्रेसको सहारा या तालमेलमा मात्रै केही सिट जित्न सकिने दाउमा छ। यस्तो अवस्थामा देउवादाहाल सहकार्यको अन्तर्य सत्ता र केही नेताको चुनावी विजयको ग्यारेन्टी लुकेको यथार्थ बुझ्न कठिन छैन। स्वार्थमा बनेको सत्ता सहकार्यको आयु यत्ति नै हुन्छ भनी निश्चिन्त रूपमा भन्न सकिने अवस्था रहँदैन। एमसीसी अनुमोदन, भारतीय संस्थापन र सत्तासँग सम्बन्ध सुधार गर्नेजस्ता सवालमा धेरै अघिदेखि देउवादाहाल एकै ठाउँमा छन्। मूलतः मन्त्रालयको बाँडफाँट, सत्ता स्वार्थका अन्य भागबण्डा र चुनावमा हुने तालमेल तथा निकट भविष्यमा हुन लागेको कांग्रेसको १४औं महाधिवेशनमा देउवाको स्थान आदि परिस्थितिहरूले कांग्रेस र माओवादी सत्ता र गठबन्धन निर्माण तथा स्थायित्वमा भूमिका निर्वाह गर्दछ। अब केही चाँडै संसद्को पूरा कार्यकालपछि या तत्काल आमनिर्वाचनमा जाने बाटो तय हुनेछ। तथापि देउवा सरकारमाथि ढिलोचाँडो आमनिर्वाचन सम्पन्न गर्ने र संविधान एवं लोकतन्त्रअघि बढाउने ऐतिहासिक दायित्व र जिम्मेवारी पुनः आइपरेको छ।"
एन्फा विवाद : प्रवक्ता राईको राजीनामा,"काठमाडौं : अखिल नेपाल फुटबल संघ (एन्फा) मा चल्दै आएको विवादले सोमबार फेरि अर्को मोड लिएको छ। विवादकैबीच एन्फा केन्द्रीय सदस्य किरण राईले प्रवक्ताको जिम्मेवारीबाट राजीनामा दिएका छन्। प्रवक्ता राईले सोमबार एन्फा अध्यक्ष कर्माछिरिङ शेर्पालाई राजीनामा पत्र बुझाएका छन्। नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीको राजीनामा प्रकरणमा असन्तुष्ट रहेका राईले प्रवक्ताको जिम्मेवारीबाट हट्ने निर्णय गरेका हुन्। अलमुताइरीले एन्फा वरिष्ठ उपाध्यक्ष पंकजविक्रम नेम्वाङमाथि आरोप लगाउँदै राजीनामाको घोषणा गरेपछि प्रवक्ता राई असन्तुष्ट देखिएका थिए। सोमबार प्रवक्ताबाट राजीनामा दिएलगत्तै राईले एन्फाको तत्काल चुनावको समेत माग गरेका छन्। वर्तमान फुटबलमा देखिएको विवादको समाधान चुनावबाट मात्र सम्भव भएकाले उनले अर्ली चुनावको माग गरेको बताएका छन्। एन्फामा देखिँदै आएको विवादको समाधान अहिले हाम्रो हातमा छैन। अहिले चलिरहेको शक्ति संघर्षको समाधान भनेको चाँडोभन्दा चाँडो जिल्ला र प्रदेश अधिवेशन सकेर ६७ महिनाभित्र नयाँ चुनाव गर्नुपर्छ, राईले भने, फुटबलमा पछिल्लो समय जालझेल र षड्यन्त्र उत्कर्षमा पुगेकाले फुटबलको विकासमा नराम्रो असर पुर्याउँछ। त्यसैले हामीले हिलो छ्यापाछ्यापलाई अन्त्य गर्नुपर्छ। मुख्य प्रशिक्षक अलमुताइरीको राजीनामा प्रकरण र उनले वरिष्ठ उपाध्यमाथि लगाएको आरोपले फुटबल विवाद उत्कर्षमा पुगेका बेला राईले संस्थागत धारणा राख्दै आएका थिए। प्रवक्ताबाट राजीनामा दिएपछि उनले पछिल्लो केन्द्रीय समिति बैठकको निर्णयमा आपत्ति पनि जनाएका छन्। फुटबलभित्रको विवादको समाधान एन्फाभित्रै खोजिनुपर्नेमा युवा तथा खेलकुद मन्त्रालयलाई गुहारेर एन्फाले गलत नजिर स्थापित गरेको दाबी गरे। युवा तथा खेलकुद मन्त्रालयलाई छानविनका लागि सिफारिस गर्ने निर्णयमा हाम्रो गल्ती भएको छ। राष्ट्रिय तथा अन्तर्राष्ट्रिय नियम र फुटबलको मर्म अनुसार संघभित्रको समस्या त्यहीँभित्रबाट समाधान खोजिनु पर्छ, उनले भने, बैठकले तेस्रो व्यक्तिको आह्वान गरेको छ। यसले खराब नजिर स्थापित गरेको छ। संघभित्रको विषय मन्त्रालयले हल गर्न सक्दैन। त्यो फेरि घुमेर एन्फामै आउँछ। उनले बैठकमा संघभित्रको समस्याको समाधान आफैले खोजिनुपर्ने र मन्त्रालयलाई गुहार्न नहुने माग गरे पनि अध्यक्ष कर्माछिरिङ शेर्पाले आफूसमेत मुछिएको विषयमा उच्चस्तरीय छानविन गर्नुपर्ने भन्दै मन्त्रालयलाई सिफारिस गर्ने निर्णय गराएको राईले दाबी गरे। उनले प्रवक्ताको जिम्मेवारीमा बसेर स्वतन्त्र रुपमा धारणा राख्न नसकिने भएकाले राजीनामा दिएको बताए। प्रवक्ताको जिम्मेवारीमा रहुञ्जेलसम्म मैले आफ्नो धारणा राख्न नपाउने भएँ। नैतिकताको हिसावले पनि संस्थागत धारणा मात्रै राख्नुपर्ने भयो, राईले भने, आफ्नो व्यक्तिगत धारणा पनि बाहिर ल्याउन सकुँ भनेर प्रवक्ताको पदबाट राजीनामा दिएको हुँ। उनले प्रशिक्षकको राजीनामा प्रकरणमा वरिष्ठ उपाध्यक्षमाथि अन्याय भएको दाबी गरे। प्रवक्ताको जिम्मेवारीबाट बाहिर रहे पनि मध्यस्तकर्ताको भूमिका निर्वाह भने गरिरहने प्रतिवद्धता उनले जनाएका थिए। एन्फाभित्रको पछिल्लो शक्ति संघर्षको कारण देखाउँदै एन्फा सहमहासचिव बसन्त अर्यालले पनि आइतबार राजीनामा दिएका थिए।"
अन्तर्राष्ट्रिय क्रिकेटबाट सन्यासले लिने पारसको घोषणा,"काठमाडौं : नेपाली क्रिकेट टिमका पूर्वकप्तान पारस खड्काले अन्तर्राष्ट्रिय क्रिकेटबाट सन्यासले लिने घोषणा गरेका छन्। सामाजिक सञ्जाल मार्फत मंगलबार उनले यस्तो घोषणा गरेका हुन्। सम्पूर्ण नेपाली क्रिकेटका समर्थक र सरोकारवालाप्रति कृतज्ञता व्यक्त गर्दै अन्तर्राष्ट्रिय क्रिकेटबाट मैले सन्यास लिने निर्णय लिएको छु, उनले भनेका छन्। सन् २००२ देखि नेपाली राष्ट्रिय टिमबाट खेलेका पारसले नेपालका लागि खेल्नु आफ्नो सर्वश्रेष्ठ उपलब्धि भएको बताएका छन्। उनले दुई दशकसम्म समर्थक, परिवार, सञ्चारमाध्यम तथा सम्पूर्ण सरोकारवालाले माया, हौसला र प्रशंसा गरेको भन्दै त्यसप्रति आफू ऋणी भएको बताएका छन्। २००२ मा १५ वर्ष हुँदा मैले सुरु गरेको क्रिकेट यात्रामा साथ, समर्थन, माया र हौसला दिने प्रशिक्षकहरू, साथी खेलाडीहरू, प्रशंसकहरू, सरोकारवालाहरू, मिडियाकर्मी, मेरो परिवार र साथीहरूप्रति म सदैव ऋणी रहनेछु, उनले भनेका छन्, मैदानभित्रका यी दुई दशक, जीवन रहुन्जेल, मिठो यादका रूपमा मसँग रहनेछन्। उनले अन्तर्राष्ट्रिय क्रिकेटरबाट सन्यास लिए पनि नेपाली क्रिकेटको लागि आफ्नो सपना अझै बामे सर्दै गरेको बताएका छन्। उनले सपना साकार पार्न सबै मिलेर लाग्नुपर्ने बताएका छन्। मेरो जीवनमा मैले देखेको सपना भनको नै नेपाली क्रिकेटको उन्नति हो, उनले भनेका छन्, तर यसका लागि सम्पूर्ण क्रिकेट समाज र सरोकारवालाहरूको संयुक्त प्रयासको आवश्यकता छ। इमानदारिताका साथ काम गर्ने हो भने हामीले नेपाली क्रिकेटलाई अवशय पनि एउटा नयाँ उचाइमा पुर्याउनेछौँ।"
