शीर्षक,विवरण
१४ जिल्लाका सिडिओ र सहायक सिडिओको जिम्मेवारी हेरफेर,"काठमाडौं: गृह मन्त्रालयले मन्त्रालय मातहत रहेका १४ जिल्लाका प्रमुख जिल्ला अधिकारी र सहायक प्रमुख जिल्ला अधिकारीको जिम्मेवारी हेरफेर गरेको छ। गृहले सहसचिव छविलाल रिजाललाई सुर्खेतबाट झापामा, सहसचिव खगेन्द्रप्रसाद रिजाललाई कैलालीबाट सुर्खेतमा र सहसचिव रमेशप्रसाद ढकाललाई गृहबाट बाग्लुङ सिडिओ बनाएर पठाएको छ। त्यस्तै सरुवा भएका उपसचिवमा माधव ढुंगेललाई गृहबाट इलाममा, बाबुराम अर्याललाई मकवानपुरको सहायक सीडिओबाट बझाङमा , परमानन्द घिमिरेलाई गृहबाट पश्चिम रुकुममा, बुटवल ईलाका प्रशासन कार्यलयमा रहेका उपेन्द्रराज पौडेललाई बाजुरामा, बांकेका सहायक सीडिओ सिद्धराज उपाध्यायलाई दार्चुलामा र गृहमा रहेका दिलकुमार तामाङलाई ओखलढुंगामा सिडिओ बनाएर पठाएको छ। त्यस्तै इलाममा रहेका ध्रुवबहादुर खड्कालाई गृहमा, रुकुम पश्चिममा रहेका बद्रीनाथ गैरलाई मकवानपुरको सहायक सिडिओमा, बाजुरामा रहेका गोपाल अधिकारीलाई गृहमा, दार्चुलामा रहेका सिद्धराज जोशीलाई गृहमा, ओखढुंगामा रहेका बन्दना राईलाई गृहमा सरुवा गरिएको छ।"
एनएमबि बैंकको २६ औं साधारण सभा सम्पन्न,"काठमाण्डौं : एनएमबि बैंकको २६औं वार्षिक साधारण सभा सम्पन्न भएको छ । साधारण सभा बिहीबार काठमाण्डौंस्थित त्रिभुवन आर्मी अफिसर्स क्लब सुन्धरामा सम्पन्न भएको हो । वार्षिक साधारण सभामा आर्थिक वर्ष २०७७७८को नाफाबाट हाल कायम चुक्ता पुँजीको १२ दशमलव ५० प्रतिशत बोनस शेयर र ३ दशमलव ३ प्रतिशत नगद लाभांश पारित गरेको छ । यस्तै साधारण सभाद्वारा स्वीकृत बोनस शेयर पश्चात बैंकको चुक्ता पुँजी १८ अर्व ३६ करोड रुपैयाँ पुग्ने जानकारी गराइएको छ भने बैंकको २०७८ अषाढसम्ममा खुद नाफा २ अर्ब ७१ करोड, निक्षेप १६६ अर्ब र कर्जा १५८ अर्ब रहेको छ । बैंकले २०१७, २०१८, २०२० र २०२१ गरि चार पटक बैंक अफ दि इयर नेपाल प्राप्त गरि सकेकको छ । एनएमबि बैंकले हाल देशभर २०१ वटा शाखा, १३८ एटिएम र ९ विस्तारित सेवाद्वारा सेवा प्रदान गदै आईरहेको छ ।"
व्यवस्था बदल्न जनमत संग्रहमा जाऔं : प्रकाण्ड,"दैलेख : नेत्र विक्रम चन्द नेतृत्वको नेपाल कम्युनिष्ट पार्टीका प्रवक्ता खड्गबहादुर विश्वकर्मा प्रकाण्ड ले देशमा अहिले भईरहेका संसदीय निर्वाचनहरु राष्ट्र र जनताका विरुद्धमा अपराध गर्न रिन्यू गर्ने साधन मात्रै बनेको बताएका छन् । बिहीवार दैलेखमा आयोजित पत्रकार भेटघाट कार्यक्रममा प्रवक्ता प्रकाण्डले चुनावबाट देश परिवर्तन सम्भव नभएको दाबी गरे । संसदीय निर्वाचन र स्थानीय तहको निर्वाचनको कुनै अर्थ छैन्, उनले भने संसदीय चुनाव भनेको निश्चित पाँच बर्षको निम्ती एउटा गिरोह आएर राज्य लुट्ने, त्यो बदनाम भएर जाने, फेरी पाँच वर्षका लागि अर्को गिरोह ल्याउने र देश लुट्ने, राष्ट्रघात गर्ने फेरी त्यो पनि जाने र अर्को गिरोह ल्याउने पक्रिया मात्रै भयो । पूर्वमन्त्री समेत रहेका प्रकाण्डले संसदीय व्यवस्था नेपाली जनताको चाहना र आवश्यकतासँग मेल नखाएको दाबी गरे । अहिलेको चलिरहेको व्यवस्था बदल्न जनमत संग्रह आवश्यक रहेको उनको भनाई छ । अहिलेको व्यवस्था बदलेर जनताको अवस्था बदल्नु अहिलेको राष्ट्रिय समस्याको समाधान हो, प्रवक्ता प्रकाण्डले भने त्यसका लागि जनमत संग्रह हुनुपर्ने हाम्रो माग छ । उनले राज्य सञ्चालन गर्ने व्यक्तिहरुले राज्य सञ्चालन, अहिलेको व्यवस्थामा आएको समस्या र जनताका सरोकारका बारेमा कुनै पनि ठोस निर्णय लिन नसकेको आरोप लगाए । अहिलेको व्यवस्था जनताको चाहाना र आवश्यकता होइन, विभिन्न चरणमा भएका आन्दोलनको एजेण्डा र उद्धेश्य पनि अहिलेको व्यवस्था होइन्, उनले भने । जनता आफ्नो मुत्तीको निम्ती लडेपनि मुक्ती नपाएको उनको भनाई छ । जनताको समस्या ज्यूँका त्यूँ रहेको प्रवक्ता प्रकाण्डले बताए । प्रवक्ता प्रकाण्डले देशलाई टुक्राउने सड्यन्त्र भईरहेको समेत दाबी गरे । अर्को प्रसंगमा प्रवक्ता प्रकाण्डले अमेरिकी मिलेनियम च्यालेन्ज कर्पोरेसन (एमसीसी) परियोजना नेपालको हितमा नभएको बताए । उनले एमसीसी कुनै पनि हालतमा पास गर्न नहुने उल्लेख गरे । उनले माथिल्लो कर्णाली जलविद्युत आयोजना खारेज गर्न समेत माग गरे । उनले पुष्पकमल दाहाल(प्रचण्ड) ले गम्भिर त्रुटि गरेका कारण आफूहरुले प्रचण्डको साथ छोडेको बताए । पत्रकारहरुले सोधेको प्रश्नमा उनले नेकपा माओवादी केन्द्रसँग एकता सम्भव नभएको समेत उल्लेख गरे । अर्को प्रसंगमा प्रवक्ता प्रकाण्डले कृषि प्रधान देश भएपनि किसानले समयमै मल नपाउने देशलाई संघीय लोकतान्त्रीक गणतन्त्र भनिँदै आएको बताए । अहिले कृषियोग्य जमिन प्लटिङ भईरहेको र भूमाफियाहरुको व्यापारको स्रोत र साधन बनेको उनको भनाई छ । उनले तत्कालिन प्रधानमन्त्री केपी शर्मा ओली नेतृत्वको सरकार र आफूहरुसँग भएको सहमती अक्षरस कार्यान्वयन नभएको बताए । उनले सहमति अनुसार बन्दी बनेका आफ्ना नेता कार्यकर्ता छोड्न ढिलाई नगर्न सरकारसँग आग्रह गरे । केपी शर्मा ओलीले त सहमती कार्यान्वयन गर्नुभएन्, अहिले शेरबहादुर देउवा नेतृत्वको सरकारले पनि सहमती कार्यान्वयन गर्न कुनै चासो दिएको छैन्, सहमति कार्यान्वयन भएन भने त्यसको मूल्य सरकारले चुकाउनुपर्छ, उनले भने ।"
नोवेल मेडिकल कलेजले अतिरिक्त शुल्क तिरेकालाई समेत अध्यापन नगराउने,काठमाडौं: मोरङको विराटनगरस्थित नोबेल मेडिकल कलेजले भोलि (शुक्रबार)देखि अध्यापन बन्द गराउने भएको छ। अतिरिक्त शुल्क तिरेकालाई अध्ययन गराउँदै आए पनि भोलिदेखि उनीहरुलाई समेत अध्यापन नगराउने चिकित्सा शिक्षा संघर्ष समितिका संयोजक मनिष भट्टराईले जानकारी दिएका छन्। उनका अनुसार आइतबारदेखि नोवेल मेडिकल कलेजले अतिरिक्त शुल्क तिरेकालाई समेत अध्यापन नगराउने भएको हो। सरकारले पटकपटक अवैध शुल्कका रुपमा रहेको अतरिक्त शुल्क नलिन निर्देशन दिए पनि मेडिकल कलेजहरुले अटेर गर्दै आएका छन्। यही विषयलाई लिएर विद्यार्थीहरु लामो समयदेखि आन्दोलन गर्दै आएका छन्। मोरङका सिडिओ र संघर्ष समितिबीच बिहीबार छलफल भए पनि निष्कर्षविहीन बनेको संयोजक भट्टराईले बताए। मोरङका सिडिओले भने अतिरिक्त शुल्क लिए कारबाही गर्ने मेडिकल कलेजलाई चेतावनी दिँदै आएको छ। बैठकमा विधार्थी संगठनका प्रतिनिधि र अभिभावकको पनि उपस्थिति रहेको थियो।
गर्भवती महिलाले बच्चा गुमाएपछि अस्पतालका अधिकारीहरुलाई जागिरबाट निकालियो,"सियानः चिनियाँ अधिकारीहरुले अस्पतालका अधिकारीहरुलाई जागिरबाट निकाला गरेका छन्। कोभिड लकडाउनका कारण गर्भवती महिलाले आफ्नो बच्चा गुमाउनु परेको भन्दै चीनको शान्सि प्रान्तीय सरकारले सियान अस्पतालका अधिकारीहरुलाई जागिरबाट निकाला गरेको हो। जनवरी १ मा सुत्केरी बेथा लागेपछि एक महिला सियान गाओसिन अस्पताल पुगेकी थिइन्। उनको कोरोना परीक्षण रिपोर्ट नेगेटिभ भए पनि सो रिपोर्ट चार घण्टा पुरानो भन्दै अस्पतालका अधिकारीहरुले उनलाई तत्काल अस्पताल भर्ना गर्न मानेका थिएनन्। भर्ना हुने पालो कुर्दै अस्पतालबाहिर कुरेकी ती महिलाको योनीबाट अत्यधिक रगत बगेको थियो। त्यसपश्चात लगत्तै ती महिलालाई अस्पतालका अधिकारीहरुले भर्ना गराउँदै सुत्केरी गराएका थिए। तर अस्पतालको लापरबाहीका कारण सुत्केरी महिलाको गर्भबाट जन्मेको बच्चाको मृत्यु भइसकेको थियो। ती महिलाको कथाको भिडियो सामाजिक सञ्जाल वेइवोमार्फत् भाइरल बनेको थियो। बुधबार शान्सि प्रान्त र सियान नगरपालिका स्वास्थ्य आयोगले अनुसन्धान अघि बढाएको थियो भने कोभिड लकडाउनपछि निम्तेको लापरबाहीका कारण बच्चाको मृत्यु भएको पुष्टि गरेको थियो। सोही कारण स्थानीय सरकारले दुईवटा अस्पतालका स्वास्थ्य अधिकारीहरुलाई अस्पतालको जागिरबाट निकालिएको गार्जियनमा खबर छ। फिलिपिन्समा बालविवाह गैरकानुनी म्यानिलाः फिलिपिन्स सरकारले बालविवाहमाथि प्रतिबन्ध लगाएको छ। सरकारले बिहीबार बालविवाहसम्बन्धी नयाँ कानुन पारित गरेसँगै सो प्रतिबन्ध लागेको हो। सरकारले १८ वर्षमुनिको विवाहलाई गैरकानुनी मान्यता दिएको छ। सरकारले १८ वर्षभन्दा माथिको उमेरलाई विवाहयोग्य उमेरको रुपमा नयाँ कानुन पारित गरेको छ। सरकारले पारित गरेको नयाँ नियम उल्लंघन गर्नेलाई अपराधसरह कडा कारबाही गरिने बताइएको छ। सबैभन्दा बढी बालविवाह गर्नेमा फिलिपिन्स संसारको १२औं स्थानमा पर्छ। फिलिपिन्समा अधिकांश किशोरकिशोरीहरुले १२ देखि १८ उमेरभित्रमा विवाह गर्ने गरेको पाइन्छ। संसारमा खाद्यान्नको मूल्य वृद्धि १० वर्षयताकै उच्च पेरिसः संसारमा खाद्यान्न सामग्रीको मूल्य वृद्धि १० वर्षयताकै उच्च भएको छ। सन् २०२१ मा मात्र संसारभरि खाद्यान्नको मूल्य वृद्धि १० वर्षयताकै उच्च भएको हो। संयुक्त राष्ट्र संघको खाद्य विभागले बिहीबार सो जानकारी दिएको हो। संघको खाद्य एवं कृषि संगठनद्वारा बिहीबार जारी पछिल्लो तथ्यांकअनुसार संसारभर खाद्यान्नको मूल्यमा वृद्धि भएको छ। खाद्यान्नको मूल्य २८ प्रतिशतले वृद्धि भएको संगठनले जनाएको छ। कृषिमा कम संलग्नता, विदेशी विनिमय दर र कोरोना भाइरसका कारण खाद्यान्न सामग्रीमा उच्च दरमा वृद्धि भएको संगठनद्वारा जारी तथ्यांकमा उल्लेख छ। कुकी उल्लंघनको आरोपमा गुगललाई १५० मिलियन युरो जरिवाना पेरिसः कुकीको नियम उल्लंघन गरेको आरोपमा गुगल कम्पनीले करिब १५० मिलियन युरो जरिवाना तिर्नुपरेको छ। इन्टरनेट प्रयोगकर्तालाई बाधा पुर्याउन गुगलले कुकी नियमको उल्लंघन गरेको आरोपमा सो रकम जरिवानास्वरुप तिर्नुपरेको हो। फ्रान्सको तथ्यांक गोपनियता निगरानी निकाय सिएनआइएलले बिहीबार सो जानकारी दिएको हो। कुकी नियम उल्लंघन गर्दा गुगलले सिएनआइएलसमक्ष सो रकम जरिवाना तिर्नुपरेको अन्तर्राष्ट्रिय मिडियामा खबर छ। कुकीको नियम उल्लंघन गरेकै कारण तीन महिनाको अन्तरालमा अन्य दुई टेक कम्पनीलेसमेत जरिवाना तिर्नुपरेको सिएनआइएलले जनाएको छ। जापान र अष्ट्रेलियाबीच सुरक्षा सहकार्य सन्धिमा हस्ताक्षर मेलबर्नः अष्ट्रेलिया र जापानले रक्षा र सुरक्षा सहकार्य सन्धीमि हस्ताक्षर गरेका छन्। दुवै मुलुकले रक्षा र सुरक्षा सहकार्य बलियो पार्न बिहीबार भर्चुअल बैठकमार्फत् सो सन्धिमा हस्ताक्षर गरेका हुन्। कोभिड१९ लाई मध्यनजर गर्दै जापानी प्रधानमन्त्री फुमिओ किशिदाले अष्ट्रेलिया र अमेरिकाको भ्रमण रद्द गर्ने निर्णयपछि भर्चुअल समिटबाटै भए पनि दुई मुलुकले सो सन्धिमा हस्ताक्षर गरेको बताइएको छ। चीनको सैनिक र आर्थिक स्वार्थ बढिरहेको बेला आफ्नो रक्षा र सुरक्षा निकाय बलिया पार्न दुवै मुलुकले सो सन्धिमा हस्ताक्षर गरेको बताइएको छ। दुई देशका शीर्ष नेताले रिसिप्रोकल एक्सेस एग्रिमेन्ट नामक सो सन्धिमा पहिलोपटक हस्ताक्षर गरेको अष्ट्रेलियाका प्रधानमन्त्री स्कट मोरिसनले बताएका छन्। सो हस्ताक्षरपछि जापान र अष्ट्रेलियाको रक्षा बलको नयाँ कार्यदिशा हुने मोरिसनले बताएका छन्। चीनको कारण अष्ट्रेलियाले जापान, भारत, अमेरिका र बेलायतसँग रक्षा सम्बन्ध बलियो बनाइरहेको रोयटर्समा खबर छ। इन्डोनेसियामा बाढी, ३० हजार मानिस विस्थापित मेदानः इन्डोनेसियामा बाढीका कारण ३० हजारभन्दा बढी मानिस विस्थापित भएका छन्। नयाँ वर्षको सुरुवातसँगै इन्डोनेसियाली टापु सुमात्रामा अतिबृष्टिपछि आएको बाढीका कारण ३० हजारभन्दा बढी मानिस विस्थापित भएका हुन्। इन्डोनेसियाको विपद् रोकथाम विभागले बिहीबार दिएको जानकारीअनुसार यस हप्ता भारी वर्षासँगै आएको बाढीका कारण दुई बालबालिकाको मृत्यु भइसकेको छ भने एक हप्ता नवित्दै ३० हजारभन्दा बढी स्थानीय विस्थापित भएका छन्। यस हप्ता इन्डोनेसियाको पश्चिमी टापु सुमात्राको जाम्बी र आसिह प्रान्तमा भारी वर्षासँगै बाढी आएको थियो। बाढीका कारण ठूलो मात्रामा भौतिक क्षति पुगेको त्यहाँका अधिकारीहरुले बताएका छन्। एकातिर कोभिड१९ को नयाँ भेरियन्ट ओमिक्रन संक्रमण र अर्कातिर बाढिको चपेटामा त्यहाँका मानिसहरु परिरहेको अधिकारीहरुले जनाएका छन्। हाइपरसोनिक मिसाइल परीक्षण गरेको उत्तर कोरियाको दाबी प्योङयाङः उत्तर कोरियाले आफुले बुधबार हाइपरसोनिक मिसाइल सफलतापूर्वक परीक्षण गरेको बताएको छ। उत्तर कोरियाले बिहीबार स्थानीय मिडिया केसीएनएमार्फत् सो जानकारी दिएको हो। उत्तर कोरियाले करिब चार महिनापछि बुधबार पहिलो पटक सो मिसाइल परीक्षण गरेको हो। सन् २०२२ को सो पहिलो परीक्षण रहेको समेत स्थानीयले मिडियाले जानकारी दिएको छ। बुधबारको परीक्षणबारे जापान र दक्षिण कोरियाले जानकारी दिएका थिए। उत्तर कोरियाले ब्यालिस्टिक मिसाइल प्रहार गरेको र त्यसबारे अनुसन्धान गरिने दुवै मुलुकले जनाएका थिए। मूल्य वृद्धिविरुद्धको प्रदर्शनमा १ हजार प्रर्दशनकारी घाइते, दर्जनौं मारिएको दाबी अल्माटीः काजकिस्तानको सुरक्षा बलले बिहिबार प्रहरीद्धारा दर्जनौ पर्दशनकारी मारिएको दाबी गरेको छ। इन्धनको मूल्य वृद्धिविरुद्ध बुधबार राति जारी प्रदर्शनमा दर्जनौं सरकारविरोधी प्रदर्शनकारीहरु मारिएको दाबी सुरक्षा बलले गरेको हो। बुधबार दिउँसो प्रदर्शनकारी र प्रहरीबीचको झडपमा परी सुरक्षा बलका १२ सदस्य मारिएको त्यहाँका अधिकारीहरुले बताएका छन्। बुधबार राति अल्माटी सहरमा भएको प्रदर्शनमा प्रहरीद्वारा दर्जनौं सरकारविरोधी प्रदर्शनकारी मारिएको र अन्य १ हजार प्रदर्शनकारी घाइते भएको समेत त्यहाँका पहरी प्रवक्ताले जानकारी दिएका छन्। काजकिस्तानमा पेट्रोलियम पदार्थ र खाना पकाउने ग्यासको दोब्बर मूल्य वृद्धि भएको भन्दै आइतबारदेखि राजधानी लगायतका सहरमा सयौं मानिसले सरकारविरुद्ध प्रदर्शन सुरु गरेका थिए। त्यसयता निरन्तर प्रदर्शन उग्र बनेको र मंगलबार काजकिस्तानका प्रधानमन्त्री र उनको मन्त्रिमण्डलले राजीनामा दिएको थियो। बुधबारदेखि सो प्रदर्शन हिंसामा परिणत भएको र देशभर अशान्ति छाएको बताइएको छ। इनधनको मूल्य वृद्धिको विरोधमा देशभर अशान्ति छाएपछि काजकिस्तानका राष्ट्रपति कास्सिम जोमार्ट तोकायिभले रुससँग सहयोग मागेका थिए। राष्ट्रपतिको सो अपिलपछि रुसी नेतृत्वको सैन्य फौज मद्दतका लागि काजकिस्तान पुगेको अन्तर्राष्ट्रिय मिडियामा खबर छ। गुजरातमा रसायन उद्योगबाट ग्यास चुहावट हुँदा ६ को मृत्यु गुजरातः भारतको गुजरातस्थित सुरतमा रसायन उद्योगबाट विषाक्त ग्यास चुहावट हुँदा कम्तीमा ६ मजदुरको मृत्यु भएको छ। बिहीबार बिहानै सो उद्योगबाट ग्यास चुहावट हुँदा कम्तीमा ६ मजदुरको मृत्यु भएको हो। ग्यास चुहावटका कारण अन्य २० भन्दा बढी मानिस विरामी परेका छन्। विरामीहरुको नजिकैको सुरत सिभिल अस्पतालमा उपचार भइरहेको भारतीय मिडियामा खबर छ। इन्डियन एक्सप्रेसकाअनुसार बिहीबार बिहान सचिन औद्योगिक क्षेत्रमा रसायन ट्यांकरबाट विषाक्त ग्यास चुहिएको थियो। सो ग्यास चुहावटपछि सो क्षेत्रमा कार्यरत मजदुरहरुको निस्सासिएर मृत्यु भएको हो।"
"नारायणहिटी प्रकरण बारे छानबिन समिति गठन, तीन दिनभित्र छानबिन गर्न मन्त्री आलेको निर्देशन","काठमाण्डौं : संस्कृति पर्यटन तथा नागरिक उड्डयनमन्त्री प्रेमबहादुर आलेको निर्देशनमा मन्त्रालयद्वारा सहसचिव होमप्रसाद लुइँटेलको संयोजकत्वमा नारायणहिटी दरबार सङ्ग्रहालयभित्र रेष्टुरेन्टलगायतका व्यवसाय गर्न बतास समूहलाई दिने हालसम्मका निर्णय प्रक्रियाका बारेमा छानबिन गर्न समिति गठन गरिएको छ । आज गठन गरिएको उक्त समितिमा कर्मचारी प्रशासन शाखाका उपसचिव टेकनारायण पौडेल, आर्थिक व्यवस्थापन महाशाखाका लेखा नियन्त्रक सूर्यमणि गौतम, सदस्यमा कानून शाखाका उपसचिव पुरुषोत्तम खतिवडा तथा समितिको सदस्यसचिवमा शाखा अधिकृत टङ्कबहादुर नेगी रहेका छन् । दरबार सङ्ग्रहालयभित्र निर्माण गर्न लागिएको रेष्टुरेन्टका बारेमा तीन दिनभित्र छानबिन गरी प्रतिवेदन पेश गर्न समितिलाई निर्देशन दिइएको मन्त्री आलेले जानकारी दिए । मन्त्री आलेले नारायणहिटी सङ्ग्रहालय परिसरमा निर्माण भइरहेको रेस्टुरेन्टको काम रोक्न नारायणहिटी दरबार सङ्ग्रहालय तथा गणतन्त्र स्मारक व्यवस्थापन तथा सञ्चालक विकास समितिलाई यही पुस २० गते निर्देशन दिएका थिए । मन्त्री आलेको निर्देशनपछि नारायणहिटी दरबार समितिले बी म्यानेजमेन्ट प्रालिलाई पत्र लेखेर अर्को आदेश नभएसम्मका लागि काम रोक्न निर्देशन दिइएको थियो । समितिले सङ्ग्रहालयको १० रोपनी जमिनमा रेस्टुरेन्ट व्यवसाय सञ्चालन गर्न बतास कम्पनीसँग सम्झौता गरेको थियो । पुरातात्विक क्षेत्र मानिएको नारायणहिटी दरबार सङ्ग्रहालयभित्र रेस्टुरेन्ट बन्दै गरेको समाचार आएपछि चौतर्फी आलोचना भएको थियो ।"
मेगा बैंक र मोको डिजिटल वालेटबीच साझेदारी,"काठमाण्डौं : मेगा बैंक र मोको डिजिटल वालेटबीच साझेदारी भएको छ । मेगा बैंक नेपाल लिमिटेडले डिजिटल बैंकिङ्ग सुविधालाई अझ सुदृढ एवम् परिस्कृत गर्ने उद्देश्यले विभिन्न बैंक तथा वित्तीय संस्थाहरुको कार्डको लागि साझा केन्द्रको रूपमा कार्य गर्ने मोको डिजिटल वालेटसँग सहकार्य गरेको मेगा बैंकले जनाएको छ । यो साझेदारीसँगै मेगा बैंकका खातावालहरूले अब सिधै आफ्नो डेबिट वा क्रेडिट कार्डहरू मोको डिजिटल वालेटमा बिना कुनै मौज्दात, बिना कुनै शुल्क सहज रुपमा लोड गरी मोको डिजिटल वालेटको प्रयोग गर्न सकिने मेगा बैंकले जनाएको छ ।"
यस्ता छन् मन्त्रिपरिषद् बैठकका निर्णय,"काठमाडौंः मन्त्रिपरिषद् बैठकले विभिन्न महत्वपूर्ण निर्णय गरेको छ। बुधबार बसेको बैठकले एसिड आक्रमणबाट पीडित मुस्कान खातुनलाई ३ लाख रुपैयाँ आर्थिक सहायता उपलब्ध गराउने निर्णय गरेको छ। त्यस्तै राष्ट्रिय अनुसन्धान विभागको अतिरिक्त मुख्य अनुसन्धान निर्देशक यदुलाल खरेललाई मुख्य अनुसन्धान निर्देशक पदमा बढुवा गरेको छ। खरेललाई पुस २३ गतेबाट लागू हुनेगरी मुख्य अनुसन्धान निर्देशक पदमा बढुवा गरेको हो। बैठकले आर्थिक वृद्धि तथा उत्पादनशीलताका लागि जापान सरकारबाट प्राप्त हुने जापानी यन १० बिलियन अर्थात् करिब १० अर्ब ३९ करोड रुपैयाँ नीतिगत ऋण सहायता स्वीकार गर्ने निर्णय गरेको छ। सरकारका प्रवक्ता सञ्चार तथा सूचना प्रविधिमन्त्री ज्ञानेन्द्रबहादुर कार्कीका अनुसार बैठकले सरकारले आर्थिक वर्ष २०७८७९ का लागि उखुको न्युनतम खरिद मूल्य प्रति क्विन्टल पाँच सय २० रुपैयाँ निर्धारण गर्ने निर्णय गरेको छ। बैठकले नेपाल विद्युत प्राधिकरणका विभिन्न विद्युत वितरण केन्द्र र प्रसारण लाइन आयोजनाका लागि जग्गा प्राप्ति गर्ने र प्रारम्भिक कारबाही चलाउने अधिकारी तोक्ने निर्णयसमेत गरेको छ। त्यस्तै प्रहरी नवौं संशोधन नियमावली २०७८ स्वीकृत गर्ने, निजगढको कोहल्वी तेत्तिस केबी सबस्टेशन निर्माणका लागि २ विगाह जग्गा नेपाल विद्युत प्राधिकरणलाई लिजमा उपलब्ध गराउन स्वीकृत दिने र दार्चुला जिल्लामा महाकाली नदीमाथि नेपाल भारत जोड्ने मोटरेबल पुल निर्माणको समझदारी पत्रमा हस्ताक्षर गर्न स्वीकृत प्रदान गर्ने निर्णय गरेको छ। त्यस्तै राष्ट्रिय युवा परिषद्को उपाध्यक्ष पदमा सुरेन्द्र बस्नेतलाई नियुक्त गरेको छ। वन क्षेत्रमा कार्बन सञ्चितिको पहिचानसम्बन्धी अनुसन्धानका लागि रुख कटान गर्दा राष्ट्रिय प्राथमिकता प्राप्त र ठूला पूर्वाधार आयोजनाको क्षेत्रफलभित्र पर्ने रुख कटानलाई पहिलो प्राथमिकता दिनेगरी आवश्यक रुखहरू कटान, मुछान, गर्न र नमूनाहरू प्रयोगशालासम्म ल्याउन स्वीकृत प्रदान गर्ने र नेपाल राजपत्रको नियमित अंक हप्ताको दुईपटक सोमबार र बिहीबार प्रकाशन गर्न स्वीकृत दिने निर्णय गरेको छ।"
ब्रेललिपिमा वार्षिक बजेट,"तानसेन : तानसेन नगरपालिकाले आफ्नो आर्थिक वर्ष २०७८०७९ को वार्षिक बजेट, नगर विकास योजना तथा आर्थिक ऐन २०७८ र विनियोजन ऐन २०७८ ब्रेललिपीमा प्रकाशित गरेको छ । तानसेन नगरपालिकाले नेपालमै पहिलो पटक बे्रललिपिमा बजेट पुस्तिका सार्वजनिक गर्ने पालिका बनेको छ । ब्रेललिपि बजेटको नेपाल नेत्रहिन संघ पाल्पाका अध्यक्ष केशव अधिकारीले सार्वजनिक गरेका छन् । प्रतिनिधी सभा, राष्ट्रिय सभा, प्रदेश सरकार, तथा स्थानीय सरकारले समेत ब्रेललिपिमा बजेट पुस्तिका सार्वजनिक गर्ने प्रचलन नभएको समयमा तानसेन नगरपालिकाले दृष्टिविहिन फरक क्षमता भएका व्यक्तिहरुलाई लक्षित गरी वार्षिक बजेट पुस्तिका सार्वजनिक गरेको हो । ब्रेललिपिमा प्रकाशित वार्षिक बजेट कार्यक्रममा सहभागी दृष्टिविहिनहरुले अब आफ्नै अक्षरमा तानसेन नगरपालिकाको बजेट पढन पाउँदा खुसी लागेको बताए । नेपालमा अहिलेसम्म हामीले कही कतै पनि व्रेललिपिमा बजेट पढन पाएका थिएनौ तर तानसेन नगरपालिकाले यो अभियान सुरु गरेर संघिय, प्रदेश तथा अन्य स्थानीय सरकारलाई नैतिक दबाव सिर्जना गराएको नेपाल नेत्रहिन संघ पाल्पाका अध्यक्ष केशव प्रसाद अधिकारीले बताए । तानसेन नगरभित्रका दृष्टिबिहिन अति खुसी छौ, तानसेन नगरपालिकाको हामी मिलेर ब्रेललिपि वार्षिक बजेट पुस्तिका प्रकाशन गर्न सफल भएका हौ, जसले गर्दा हामी जस्ता फरक क्षमता भएका व्यक्तिहरुको सूचना प्रणालीमा नयाँ आयाम थपिएको दृष्टविहिन एवं अपागं सिर्जनशिल समूहका अध्यक्ष सन्दिप भट्टराईले बताए । हामी हाम्रा कार्यक्रमदेखि नगरका सबै योजना, बजेटको अवस्था ब्रेललिपिको माध्यमबाट पुस्तिका पढ्न पाएका छौ, आगामी दिनमा पनि तानसेन ब्रेललिपि बजेट अन्य बजेटसंगै प्रकाशित गर्न दृष्टिविहिन शिक्षक कृष्ण पराजुलीले तानसेन नगरपालिकालाई सुझाव दिए । हामीले अघिल्लो वर्ष देखि नै ब्रेललिपिमा बजेट सार्वजनिक गर्ने सोच बनाएका थियौ तर कोभिड सक्रमण दर उच्च भएकै कारण सफल हुन सकेनौ यस वर्ष दृष्टिविहिनहरुसंगको सहकार्यमा फरक क्षमता भएका दृष्टिविहिनहरुलाई मात्र लक्षित गरी बजेट पुस्तिका सार्वजनिक गरिएको नगर प्रमुख अशोक कुमार शाहीले बताए । अगामी दिनमा वार्षिक बजेटसंगै ब्रेललिपि बजेट पनि सार्वजनिक गरिने नगर प्रमुख शाहीले बताए । यो कार्यले संघिय, प्रदेश तथा अन्य स्थानीय सरकारहरुमा पनि सकारात्मक सन्देश जाओस् भनी तानसेन नगरपालिकाले नेपालमै पहिलो रुपमा ब्रेललिपी वार्षिक बजेट पुस्तिका सार्वजनिक गरिएको नगर प्रमुख शाहीले बताए ।"
देशव्यापी कोरोना संक्रमण बढेपछि डडेल्धुरामा पुन: कोरोना परीक्षण सुरु,"डडेल्धुरा : सुदूरपश्चिममा कोरोना संक्रमित बढ्दै गएपछि डडेल्धुरामा पुन: काेराेना परिक्षण सुरु गरिने भएको छ । कोरोना भाईरसको नयाँ भेरियन्ट ओमिक्रोनका संक्रमित संसार भर बढ्दै जादाँ नेपाल लगायत सुदूरपश्चिममा समेत देखिए पछि डडेल्धुरामा शुक्रबार देखि परिक्षण गरिदैँछ । पहिलो चरणमा डेढ सय सेम्पल लिई परिक्षण गरिने स्वास्थ्य कार्यालय डडेल्धुराका स्वास्थ्य अधिकृत आशुतोष श्रेष्ठले बताए । एउटा खोप केन्द्र मार्फत कोभिड१९ विरुद्धको खोप निरन्तर रुपमा लगाईने निर्णय समेत भएको उनले बताए । बिहिबार कोभिड१९ आपतकालिन प्रतिकार्य परियोजनाको रणनैतिक योजना निर्माणका लागि कोभिड१९ खोप समन्वय तथा अनुगमन समिति र सरोकारवाहरुसंगको बैठकमा खोपको दुईवटै डोज लगाएकाहरुलाई नयाँ भेरियन्ट ओमिक्रोनको समस्या कम देखिने भएकाले निरन्तररुपमा खोप लगाउन एउटा खोप केन्द्र तोक्ने निर्णय गरिएको उनले बताए । खुला नाका र अन्य चेकजाँच नहुदाँ समस्या हुन सक्ने भन्दै कोभिड १९ प्रतिकार्य परियोजनाले सजगताका लागि रणनितिक योजना निर्माण गरी नयाँ भरियन्टबाट बचाउन लागि पर्ने बहुउद्देश्यीय विकास समाज डडेल्धुराले जनाएको छ । कोभिडका कारण डडेल्धुरामा हालसम्म २६ जनाको ज्यान गएको तथ्यांक रहेकोछ । २ हजार ४ सय ६० जनामा संक्रमण देखिदाँ २ हजार ४ सय ३४ जना निको भएका थिए । कोरोना भाईरसको संक्रमणबाट निको हुनेको संख्या ९९ प्रतिशत बढी रहेको छ । १० जना भने यहाँबाट रेफर भई कैलालीमा ज्यान गुमाएका थिए । अहिलेसम्म १८ वर्ष माथिका ९८ हजार ६ सय ३० जनालाई खोप लगाईएको छ । यस मध्ये पहिलो मात्रा लगाउनेको संख्या ५८ हजार ५३ र दोस्रो मात्रा समेत लगाउनेको संख्या ४० हजार ५ सय ७७ छ । दुई वटा स्थानीय तहको रिपोर्ट भने आउन बाँकी छ । अब बुष्टर डोज लगाउनमा जोड दिनुपर्ने स्वास्थ्य अधिकृत श्रेष्ठले बताए । बैठकमा डडेल्धुरा अस्पतालमा चार बेडको आईसोलेशन तयारी अवस्थामा रहेको जानकारी अस्पतालका मेसु डा। चेतराज भट्टले दिए । संक्रमणका आधारमा योजना अनुसार आईसोलेशन र भेन्टिलेटर बढाउदै लैजाने उनले बताए । अस्पतालमा हाल पिसिआर पद्धतीबाट परिक्षण गरीदै आएको छ । अस्पतालमा अहिले एउटा ठूलो र एउटा सानो गरी दुई वटा अक्सिजन प्लान्ट सूचारु रहेका छन् । तर प्राविधिक भने नरहेको र नेपालगञ्जबाट मगाउनु पर्ने अस्पतालका मेसु भट्टले बताए । स्वास्थ्य कार्यालय डडेल्धुराको समन्वयमा एमपिडिएसद्धारा सञ्चालित कोभिड१९ आपतकालिन प्रतिकार्य परियोजनाले आयोजना गरेको बैठकमा कोभिडको अवस्था र पूर्व तयारीका सवलामा सरोकारवालाहरुसंग छलफल गरीएको थियो । परियोजनाले स्थानीयलाई सचेत गउनुका साथै डडेल्धुरा र डोटी अस्पताललाई सुरक्षा स्वास्थ्य सामाग्री उपलब्ध, खोप ढुवानीमा सहयोग, विद्यालयमा क्याम्पिङ्ग लगायतका कार्य गर्दै आएको जनाएको छ ।"
नेपाल इकोनोमिक्स ओलम्पियाडमा देशभरका ७ सय ८९ विद्यार्थीहरु सहभागी हुने,"काठमाण्डौं : नेपाल इकोनोमिक्स ओलम्पियाडमा यस वर्ष देशभरका १ सय १० विद्यालयबाट ७ सय ८९ विद्यार्थीहरु सहभागी हुने भएका छन् । अर्थशास्त्र, व्यवसाय र वित्तिय साक्षरतामा रुचि राख्ने विद्यार्थीहरु बीच यी विषयको सेरोफेरोमा प्रतिस्पर्धा गराउने यो ठूलो प्रतियोगिता हो । नेपाल इकोनोमिक्स ओलम्पियाडले प्रत्येक वर्ष क्षेत्रीय, राष्ट्रिय र अन्तराष्ट्रिय प्रतिस्पर्धा गरी ३ चरणमा विगत ३ वर्षदेखि यो प्रतिस्पर्धा गर्दै आइरहेको जनाएको छ । यस वर्ष पनि क्षेत्रीय प्रतियोगिताकालागि ७ ओटै प्रदेशहरुका माध्यमिक विद्यालय वा सो सरह अध्ययनरत अर्थशास्त्र विषयमा रुची राख्ने विद्यार्थीहरुले सहभागीता जनाउन सक्ने नेपाल इकोनोमिक्स ओलम्पियाडले जनाएको छ । क्षेत्रीय चरणबाट उत्कृष्ट ७५ जना विद्यार्थीहरु करिब १ महिनाको गहन सिकाइपछि काठमाण्डौं कलेज अफ म्यानेजमेन्टमा फाल्गुन ११ देखि १४ गतेसम्म हुने राष्ट्रिय प्रतियोगीतका लागि विभिन्न क्लस्टरबाट छनोट हुनेछन् । हरेक वर्ष राष्ट्रिय प्रतिस्पर्धामा उत्कृष्ट ११ विद्यार्थी नेपालको प्रतिनिधित्व गर्दै अन्तराष्ट्रिय इकोनोमिक्स ओलम्पियाठ र वोल्र्ड इकोनामिक्स कप २०२२को प्रतियोगीतामा सहभागीता जनाउने अवसर प्राप्त हुने नेपाल इकोनोमिक्स ओलम्पियाडले जनाएको छ । यो प्रतियोगीता पुष २४ गते सञ्चालन हुनेछ ।"
"४३ अंकले बढ्यो नेप्से, साढे ३ अर्बको मात्रै कारोबार","काठमाडौं : यो साता सेयर बजार उतारचढावमा रह्यो। कारोबारको पहिलो दिन आइतबार सेयर बजार ६० अंकले उकालो लाग्यो। त्यसपछि सोमबार र मंगलबार पनि सेयर बजारमा दोहोरो अंकको वृद्धि भयो। सोमबार ३२ अंकले बढेको बजार मंगलबार ६३ अंकले उकालो लाग्यो। बुधबार भने दोहोरो अंकको गिरावट आयो। आइतबार २४० कम्पनीको ७१ लाख ६० हजार ९८३ कित्ता सेयर ४ अर्ब १२ करोड ६९ लाख ८० हजार ६८ रुपैयाँमा सेयर कारोबार भयो । यस्तै, सोमबार २३० कम्पनीको ८२ हजार ५ हजार ५२ कित्ता सेयर ४ अर्ब ५३ करोड ३० लाख १७ हजार १७९ रुपैयाँमा कारोबार भयो। यसदिन कारोबारमा आएका १३ समूहमध्ये १२ समूहको परिसूचक वृद्धि भएको थियो। त्यसपछि मंगलबार ४ अर्ब ३२ करोड बढीको सेयर कारोबार भयो। तीनदिन लगातार बढेको नेप्से परिसूचकमा बुधबार फेरि दोहोरो अंकले गिरावट आयो। सो दिन सूचक ३० अंक बढीले ओरालो लागेर २६ सय ४९२० विन्दुमा पुगेर बन्द भयो। यसदिन ४ अर्ब ५२ करोड बढीको सेयर कारोबार भयो। नेप्से घटेसँगै एउटा मात्रै कम्पनीको सेयर सर्किट लेभलमा कारोबार भयो। मध्य भोटेकोशी जलविधुत्को सेयरमूल्य ९९६ प्रतिशतले बढेर सर्किट लेभलमा कारोबार भयो ।त्यसैगरी, छ्याङ्दी हाइड्रोपावर र तेह्रथुम पावरको सेयरमूल्य ५ प्रतिशतभन्दा बढी बढेको छ। अघिल्लो कारोबार दिन दोहोरो अंकले ओरालो लागेको सेयर बजार बिहीबार दोहोरो अंकले बढेको छ। यसदिन नेप्से ४३२९ अंकले बढेर २६ सय ९२४७ विन्दुमा बन्द भएको छ। यसदिन २३८ कम्पनीको ७३ लाख ३६ हजार ३३४ कित्ता सेयर ३ अर्ब ६७ करोड ६८ लाख ४६ हजार ३४९ रुपैयाँमा खरिदबिक्री भयो। यसदिन कारोबारमा आएका १३ समूहमध्ये ११ समूहको सूचक बढेको छ। यसदिन होटल तथा पर्यटनको ३४८ प्रतिशतले बढेको छ। यस्तै जलविद्युत समूहको सूचक २४८ प्रतिशतले बढेको हो। दुई समूहको सूचक भने ओरालो लागेको छ। व्यापारको ०६८ र उत्पादन समूहको सूचक ००८ प्रतिशतले घटेको हो। नेप्से घटेपनि तीन कम्पनीको सेयर मूल्यमा सकारात्मक सर्किट लेभलमा कारोबार भयो। यस दिन नेपाल फाइनान्स, तेह्रथुम पावर कम्पनी र मध्य भोटेकोशी जलविद्युत कम्पनीको सेयरमूल्य सकारात्मक सर्किट लेभलमा कारोबार भएको हो। कारोबार रकमका आधारमा यसदिन अपि पावर कम्पनी शीर्ष स्थानमा रह्यो। सो कम्पनीको १६ करोड ३७ लाख रुपैयाँ बराबरको सेयर खरिदबिक्री भयो। त्यसैगरी,एनआइसी एसिया बैंक र नेसनल माइक्रोफाइनान्सको १० करोडभन्दा बढीको सेयर कारोबार भयो।"
संसद्मा मिठाई बाँड्ने सांसद निलम्बित,नाइरोबी : संसद्भित्र मिठाई बाँड्दा केन्याकी सांसद निलम्बित भएकी छन् । संसद्भित्र रहेका आफ्ना सहकर्मीलाई मिठाई बाँड्दा सांसद फातुमा गेडि एक दिनका लागि निलम्बित भएकी हुन् । संसद् बैठक चलिरहेको बेला घुस खुवाउन खोजेको भन्दै सांसद् फातुमाका सहकर्मी नदिन्दी न्योरोले आरोप लगाएको र लगत्तै उनलाई निलम्बनमा पारिएको बीबीसीमा समाचार छ । निलम्बित सांसद्ले एकदिन लामो कार्यक्रममा संसद्का सदस्यको शरीरमा चिनीको मात्रा घटेकाले उर्जा ल्याउन सबैलाई मिठाई बाँडेको बयान दिएकी छन् । संसद्भित्रको नियम तोडेको भन्दै उनलाई निलम्बन पारिएको बताइएको छ।
"माओवादीका तीन नेतालाई कोरोना संक्रमण, प्रचण्ड 'आइसोलेसन'मा","काठमाडौं: नेकपा माओवादी केन्द्रका तीन जना नेतालाई कोरोना संक्रमण भएको छ। कोरोना परीक्षणका क्रममा उनीहरुको रिपोर्ट पोजेटिभ देखिएको माओवादीका एक नेताले अन्नपूर्णलाई जानकारी दिए। 'मलाई पनि कोरोना देखिएको छ। अवस्था भने सामान्य नै छ। घरमा आराम गरिरहेको छु,' उनले अन्नपूर्णसँग भने। माओवादी नेताहरुलाई कोरोना संक्रमण देखिएपछि अध्यक्ष पुष्पकमल दाहाल प्रचण्डसहित माओवादीका अधिकांश नेताहरु 'आइसोलेसन'मा रहेका छन्। प्रचण्डका स्वकीय सचिव गंगा दाहालले प्रचण्डका निर्धारित सम्पूर्ण भेटघाट स्थगित गरेको बताएकी छन्। 'राजनीतिक कामको व्यस्तता, भीडभाड र स्वास्थ्य सतर्कताको कमिका कारण काठमाडौं लगायतका विभिन्न स्थानमा बढेको कोभिड संक्रमण तथा स्वास्थ्यकर्मीहरुको समेत सुझावलाई मध्यनजर गर्दै विगत तीन दिन यतादेखि भौतिक रूपमा भेटेरै भैरहेको बधाई एवं शुभकामना आदानप्रदानलाई आजैका दिनदेखि रोकेको कुरा जानकारी गराउदछौं । यसकारण पर्न गएको अफ्ठ्यारोका लागि सचिवालय क्षमा चाहन्छ,' उनले भनेकी छन्।"
कांग्रेसका कार्यकर्ता अब जगेडामुक्त : विश्वप्रकाश शर्मा,"इलाम : नेपाली कांग्रेसका महामन्त्री विश्वप्रकाश शर्माले १४ औं महाधिवेशन पछिको रुपान्तरित कांग्रेसमा कुनैपनि कार्यकर्ता भूमिकाबिहीन भएर जगेडामा नरहने बताएका छन् । इलाममा नेपाली कांग्रेसका कार्यकर्तालाई सम्बोधन गर्दै केन्द्रदेखि टोलसम्मका कार्यकर्तालाई विभागको जिम्मेवारी दिएर सक्रिय गराउने बताए । उनले भने ,अब कुनै कांग्रेस कार्यकर्ता जगेडामा बस्दैनन्, जिम्मेवारी पाउँछन् । उनले सबैलाई जिम्मेवारी प्रदान गर्ने कामको थालनी इलामबाट गर्न समेत जिल्ला कार्यसमितिलाई अनुरोध गरे । नयाँ जिल्ला नेतृत्व आएसँगै इलामका दश स्थानीय तहमा टोल समिति गठन अभियान चलिरहेको समयमा इलाम आइपुगेका शर्माले अधिवेशनको प्रतिस्प्रर्धाको तिक्तता बिर्सेर टोलदेखि नै दह्रो समन्वय र सहकार्यका साथ अघि बढ्न सुझाव दिए । उनले कांग्रेसमा पाको पुस्ता खोज्नेलाई सभापति शेरबहादुर देउवाजस्तो पाको, युवा खोज्नेलाई विश्वप्रकाश, गगन थापाजस्तो युवा नेतृत्व स्थापित भएको बताए । उनले उमेर खोज्नेलाई उमेर, इतिहास खोज्नेलाई इतिहास, संघर्ष र बलिदान खोज्नेलाई संघर्ष र बलिदान भएको पार्टी कांग्रेस भएको दावी गरे । शर्माले लोकतन्त्र र विकासको पक्षमा कांग्रेस नचुक्ने बताए । अघिल्लो सरकारका प्रधानमन्त्री केपी शर्मा ओलीजस्तो हावादार विकासे गफ कांग्रेसले नगर्ने शर्माले प्रष्ट पारे । शर्माले भने, कांग्रेस लोकतन्त्र र विकासको पथमा ढिलो हिँड्छ तर सहि बाटोमा हिँड्छ । उनले राजनीतिक दलले राजनीतिको मात्रै कुरा नगरेर सामाजिक रुपान्तरणको विषयमा काम गर्नुपर्ने बताए । उनले सामाजिक विसंगति गर्नेलाई कुनैपनि दलले सदस्यता दिन नहुने बताए । शर्माले कार्यकर्तालाई म, हामी र कांग्रेस बदल्ने संकल्प लिएर अघि बढ्न आग्रह गर्दै आगामी निर्वाचनमा कांग्रेसले बहुमत ल्याउने दावी गरे । सो अवसरमा नेपाली कांग्रेसका जिल्ला सभापति डम्बर खड्काले पार्टीको जिल्ला कार्यालय निर्माणको काम सुर भएको जानकारी गराउँदै सबै कार्यकर्तालाई दशवटा इँटा सहयोग गर्न आग्रह गरे ।"
"नेपालमा फेरि बढ्न थाल्यो कोरोना, एकैदिन ५४० जना संक्रमित",काठमाडौंः पछिल्लो २४ घण्टामा देशभरि थप ५४० जनामा कोरोना संक्रमण देखिएको छ। १२ हजार ९९ नमूना परीक्षण गर्दा ५४० जनामा संक्रमण देखिएको हो। त्यस्तै पछिल्लो २४ घण्टामा कोभिड संक्रमणका कारण १ जनाको मृत्यु भएको छ। योसँगै नेपालमा कोभिड संक्रमणका कारण मृत्यु हुनेको संख्या ११ हजार ६०२ पुगेको छ। स्वास्थ्य तथा जनसंख्या मन्त्रालयका अनुसार पछिल्लो २४ घण्टामा २७१ जना संक्रमणमुक्त भएका छन्। योसँगै नेपालमासक्रिय संक्रमितको संख्या ५ हजार ४३१ पुगेको छ। केही दिनयता संक्रमीतको संख्या बढ्दो क्रममा रहेको छ। स्वास्थ्य मन्त्रालयका अनुसार बुधबार ४३५ जनामा कोरोना संक्रमण देखिएको थियो। बुधबार देशभर कोरोनाका सक्रिय संक्रमितको संख्या ५ हजार २२५ पुगेको थियो। मंगलबार ९ हजार ३२९ जनाको परीक्षण गर्दा ३९३ जनामा कोरोनाभाइरस संक्रमण पुष्टि भएको थियो। सोमबार ३२६ जनामा कोरोना संक्रमण देखिएको थियो। ९ हजार ७०० पीसीआर र २ हजार ७९८ जनाको एन्टीजेन परीक्षणका क्रममा ३२६ जनामा संक्रमण पुष्टि भएको थियो। आइतबार २१६ जना कोरोना संक्रमित थपिएका थिए। ५ हजार ९६२ पीसीआर र १ हजार ६६९ जनाको एन्टीजेन परीक्षणका क्रममा २१६ जनामा संक्रमण पुष्टि भएको थियो। शनिबार ३८२ जनामा कोरोना भाइरस संक्रमण पुष्टि भएको थियो। स्वास्थ्य तथा जनसंख्या मन्त्रालयका अनुसार पाँच हजार सात पीसीआर परीक्षणमा ३४२ र १५ हजार ९५२ एन्टिजेन परीक्षणमा ४० जना गरी ३८२ जनामा संक्रमण पुष्टि भएको थियो।
सत्ताको स्वाद चाख्न मधेसमा राजनीतिक 'स्पेश' खोज्दै सिके राउत,"काठमाडौं: डा सिके राउत कुनै बेला मधेस विभाजनको मुद्दा बोकेर चर्चामा आए। मधेसलाई छुट्टै देश बनाउने विखण्डनकारी मुद्दा बोकेको भन्दै मुख्य राजनीतिक दलहरु उनीविरुद्ध विरोधमा उत्रिएका थिए। राज्यद्रोहको मुद्दामा उनी पटकपटक पक्राउसमेत परेका थिए। तीन वर्षअघि विसं २०७५ फागुन २४ गते एकाएक उनी शान्तिपूर्ण राजनीतिमा आए। तत्कालीन केपी ओली सरकारकातर्फबाट गृहमन्त्री रामबहादुर थापा बादल र स्वतन्त्र गठबन्धनका तर्फबाट सिके राउतले ११ बुँदे सम्झौतापत्रमा हस्ताक्षर गरेका थिए। सरकार र राउतबीच संघीय लोकतान्त्रिक स्वतन्त्र, स्वाधीन सार्वभौमसत्ता अभिभाज्य राष्ट्र हो भन्ने स्वीकार गर्ने सहमति भएको थियो। त्यसपछि राउतले स्वतन्त्र मधेस मुद्दाउपर कहिल्यै सार्वजनिकरुपमा बोलेका छैनन्। बरु जनमत पार्टी खोलेर मुख्य राजनीतिक दल र सरकारको भण्डाफोर अभियानमा लागेका थिए। तीन वर्षपछि मधेसमा फेरि तिनै सिके राउतको चर्चा चुलिँदो छ। मारमा परेका किसानहरुको विभिन्न माग बोकेर उनी अहिले तराईमधेसमा विरोध प्रदर्शन गरिरहेका छन्। मधेसको चिसिदो मौसममा उनका कार्यकर्ताहरुले टायर बालेर राजमार्ग तताएका छन्। केही समयअघि किसानहरुले सिरहामा गहुँको बिउ लुटेका थिए। गहुँ बिउ लुटेपछि प्रहरीले उनीहरुलाई पक्राउ गरी अनुसन्धान गरिरहेको छ। तिनै किसानहरुको रिहाइ हुनुपर्ने माग राखेरै सिके राउतका कार्यकर्ताहरुले हिंस्रक आन्दोलनको सुरुवात गरेका हुन्। मधेसमा सरकारी सयन्त्र कमजोर छ। एक ढंगले भन्ने हो भने मधेस सुकेको परालजस्तो हो। त्यो कुनै पनि बेला, जुनसुकै निहुँमा, कुनै स्वार्थ समूह त्यसको झिल्को बन्न सक्छ प्रदर्शनका दौरान प्रहरीसँग पटक पटक झडप भएका छन्। यहाँसम्म कि प्रहरीले प्रदर्शनकारीमाथि गोली नै चलाउनुपरेको छ। केही दिनअघि धनुषाको पोर्ताहामा प्रहरीको गोलीबाट ५ जना प्रदर्शनकारी घाइते भएका थिए। राउतका कार्यकर्ता र प्रहरीबीच भीडन्त भइरहँदा स्थानीयको मन भने अशान्त बनेको छ। पछिल्लो समय राउतको गतिविधिलाई लिएर धेरैले विभिन्नखाले बहस गरिरहेका छन्। स्वतन्त्र मधेसको मुद्दा छाडेर मधेसमै विभिन्न गतिविधि गरिरहेका राउत कस्तो व्यवस्था खोजिरहेका छन्? राजनीतिक विश्लेषकहरुले किसानको मुद्दाको खोल ओढाएर सिके राउत मधेसमा राजनीतिक 'स्पेश' खोजिरहेको बताउँछन्। मधेस राजनीतिलाई नजिकबाट नियाल्ने विश्लेषक चन्द्रकिशोरका अनुसार सिके राउत आउँदो चुनावमा मधेसबाट चुनाव जितेर सत्ताको स्वाद चाख्न चाहन्छन्। सिकेजीको पृथकतावादी आन्दोलनले मधेसमा सैनिकीकरण बढायो। पछिल्लो समय अस्पताल, उद्योगभन्दा मधेसका जिल्लामा प्रहरी संगठनका संरचनाहरु धेरै थपिए। उनी यसको मतियार बने, लेखक चन्द्रकिशोर थप्छन्, सडक आन्दोलनबाट उनी मधेसका नयाँ राजनीति खेलाडी हुन चाहन्छन्। तर उनको भूमिका विरोधाभाषपूर्ण रहेको उनको भनाइ छ। मधेसमा सरकारी सयन्त्र कमजोर छ। एक ढंगले भन्ने हो भने मधेस सुकेको परालजस्तो हो। त्यो कुनै पनि बेला, जुनसुकै निहुँमा, कुनै स्वार्थ समूह त्यसको झिल्को बन्न सक्छ, उनी बताउँछन्। विश्लेषक चन्द्रकिशोरले भनेजस्तै सिके राउत नेतृत्वको जनमत पार्टीले मधेसमा स्थानीय, प्रदेश र प्रतिनिधिसभा गरी तीनवटै तहमा आफ्ना उम्मेदवार उठाउने तयारी गरेको छ। चुनावमा 'स्पेश' खोज्न उनलाई यो आन्दोलनले मलजल गर्ने अनुमान विश्लेषकहरुको छ। मधेसका अन्य दलका नेताहरुले पनि सिके राउतको मागलाई जायज बताइरहेका छन्। नेकपा एमालेका धनुषा इन्चार्ज रामचन्द्र मण्डल पार्टीहरुले किसानको मुद्दालाई सडकमै लावारिस बनाएको बताउँछन्। यो आन्दोलनले जायज माग उठाएको छ। पुराना राजनीतिक दल स्थानीय, प्रदेश, संघीय सरकारमा छन्। त्यसैले उनीहरु जनताको पक्षमा बोल्न कसेका छैनन्,' उनी भन्छन्। जनता समाजवादी पार्टी प्रदेश २ का संसदीय दलका उपनेता रामअशिष यादव पनि सिके राउतको पार्टीले चलाएको आन्दोलनको उद्देश्य र प्रकृति दुवै अलोकतान्त्रिक रहेको बताउँछन्। उनको चरित्र जनकपुरका इन्जिनियरमाथि गरेको अमानवीय व्यवहारले देखाइसकेको छ। राजनीतिकरुपमा मधेस आन्दोलनलाई उनले बदनाम गराउन खोजिरहेका छन्, यादव भन्छन्। मधेस मामिलाका जानकार रामरिझन यादव सिक राउतको आन्दोलनलाई अन्तर्राष्ट्रिय निकायको सहयोग रहेको दाबी गर्छन्। सिकेजीलाई अन्तर्राष्ट्रिय सहयोग छ। उहाँले मधेसवादी दलले गरेको कमीकमजोरीको बलमा संगठन निर्माण गर्नुभयो। मधेसवादी दलमाथि यो पार्टीले प्रेसर ग्रुपको रुपमा देखा परेका छन्, उनी भन्छन्। यता जनमत पार्टीको भातृ संगठन प्रेस जनमत संघका अध्यक्ष बीसी साह किसान आन्दोलनलाई दमन गरेर प्रहरीले नै हिंस्रक बनाएको दाबी गर्छन्। गहुँ खेती लगाउने सिजनमा मल, बीउ उपलब्ध गराउन हाम्रो पार्टीले एक महिना अगाडि नै स्थानीय तहमा ज्ञापन पत्र बुझाका थियौं। प्रदेश २ सरकारको साइकल खरिद प्रकरणमा अख्यिारलाई ज्ञापन पत्र बुझाएका थियौं। तर अहिलेसम्म त्यसको सुनुवाई भएको छैन,' उनी भन्छन्, हामी कसैलाई लाठी चार्ज गरेका छैनौं। बन्दुक चलाएका छैनौं। किसानले आफ्ना माग सडकमा राखेका छन्। सरकारले नै दमन गरेर आन्दोलनलाई अराजक र हिंस्रक बनाइरहेको छ।"
राष्ट्रपति भण्डारी र प्रधानमन्त्री देउवाबीच भेटवार्ता,काठमााडौं: राष्ट्रपति विद्यादेवी भण्डारी र प्रधानमन्त्री शेरबहादुर देउवाबीच भेटवार्ता भएको छ। सरकारको नियमित कामकारबाहीका लागि राष्ट्रपति भण्डारी र प्रधानमन्त्री देउवाबीच बिहीबार भेटवार्ता भएको हो। राष्ट्रपति भण्डारी प्रेस विज्ञ डा टीका ढकालले भेटको पुष्टि गरेका छन्। उनका अनुसार उनीहरुबीच सरकारको कामबाहीका विषय छलफल भएको थियो। कोरोना संक्रमणका कारण आइतबारबाट हुने भनिएको प्रधानमन्त्री शेरबहादुर देउवाको भारत भ्रमण रद्द भएको थियो।
सुरक्षा समिति बैठक : समसामयिक सुरक्षा अवस्थाबारे छलफल,"काठमाडौँ : गृहमन्त्री बालकृष्ण खाणको अध्यक्षतामा केन्द्रीय सुरक्षा समिति बैठक बिहीबार गृह मन्त्रालयमा बसेको छ । बैठकमा मुलुकको समसामयिक सुरक्षा अवस्था र आगामी दिनका सुरक्षा चुनौतिका विषयमा छलफल भएको गृह मन्त्रालयका प्रवक्ता प्रदीपकुमार कोइरालाले जानकारी दिए। समसामयिक सुरक्षा अवस्था र आगामी दिनमा हुने सुरक्षा चुनौतिका विषयमा केन्द्रीय सुरक्षा समिति बैठकमा छलफल भयो, प्रवक्ता कोइरालाले भने। त्यस्तै बैठकमा राष्ट्रिय सभाको निर्वाचन तथा आसन्न स्थानीय तहको निर्वाचनका लागि गरिने सुरक्षा तयारीबारे अध्यावधिक छलफल भएको छ । बैठकमा सुरक्षा निकायका प्रमुखहरूले वर्तमान सुरक्षा अवस्था र अगामी दिनमा अपनाउनु पर्ने सुरक्षा रणनीतिबारे जानकारी गराएका थिए । बैठकमा गृहसचिव टेकनारायण पाण्डे, नेपाली सेनाका रथी बालकृष्ण कार्की, नेपाली प्रहरीका महानिरीक्षक शैलेन्द्र थापा, सशस्त्र प्रहरी बलका महानिरीक्षक शैलेन्द्र खनाल, राष्ट्रिय अनुसन्धान विभागका प्रमुख गणेश अधिकारी , गृह मन्त्रालयका सुरक्षा समन्वय महाशाखाका प्रमुख मुकुन्द निरौला, प्रवक्ता कोइरालालगायतको सहभागिता रहेको थियो । बैठकमा गृहमन्त्री खाणले अवकाश पाएका राष्ट्रिय अनुसन्धान विभागमा प्रमुख अधिकारीलाई बिदाई गरेका थिए।"
टाटा मोटर्स बन्यो भारतीय बजारमा बढी गाडी बिक्री गर्ने दोस्रो कम्पनी,काठमाण्डौं : टाटा मोटर्स भारतीय बजारमा सबैभन्दा बढी यात्रुबाहक गाडी बिक्री गर्ने कम्पनीमध्ये दोस्रो स्थानमा परेको छ । यसभन्दा अघि हुन्डाईले बजारमा टाटाको तुलनामा बढी गाडी बिक्री गर्थ्यो । सन् २०२१ को डिसेम्बरसम्मको तथ्यांक अनुसार भने हुन्डाईको बिक्रीलाई उछिन्दै टाटा मोटर्स दोस्रो स्थानमा परेको हो । यसबाहेक टाटाले सन् २०२१ को डिसेम्बर महिनामा मात्रै मासिक दरमा सबैभन्दा बढी गाडी बिक्री गरेको छ । त्यस्तै कम्पनीले अक्टोबरदेखि डिसेम्बरबीचको त्रैमासिकमा समेत धेरै गाडी बिक्री गर्यो । सन् २०२१ को सुरुआतदेखि अन्तिमसम्मको बिक्री आंकडा अनुसार भने वर्षभरिमै सबैभन्दा बढी गाडी बिक्री गरेको हो । तथ्यांक अनुसार टाटा मोटर्सले डिसेम्बरमा मात्रै ३५ हजार ३ सय वटा गाडी बिक्री गरेको छ । त्यस्तै दक्षिण कोरियाली कार उत्पादन कम्पनी हुन्डाईले भने डिसेम्मबरमा जम्मा ३२ हजार ३ सय १२ वटा गाडी बिक्री गरेको छ । टाटा मोटर्सले अक्टोबरदेखि डिसेम्बरको त्रैमासिकमा ९९ हजार गाडी बिक्री गरेको छ भने सन् २०२१ को अन्तिम दिनसम्ममा जम्मा ३ लाख ३१ हजार वटा गाडी बिक्री गरेको छ । बजारमा सेमिकन्डक्टरको अभावका कारण उत्पादनमा कमी देखिए पनि टाटा मोटर्स लिमिटेडका प्यासेन्जर भेहिकल बिजनेस युनिटका अध्यक्ष सैलेस चन्द्रले कम्पनीको यात्रुबाहक सवारीको व्यवसायले त्रैमासिक अवधिमा धेरै नयाँ कोसेढुङ्गा कायम गरेको बताएका छन् ।
राजसंस्था र हिन्दू राष्ट्र कायम हुनुपर्छ : लिङ्देन,कैलाली: राष्ट्रिय प्रजातन्त्र पार्टीका अध्यक्ष राजेन्द्र लिङ्देनले लोकतन्त्र र जनताको सर्वोच्चताप्रति राप्रपा प्रतिबद्ध रहेको बताएका छन्। धनगढीमा आयोजित सो पार्टीको आमसभामा प्रतिनिधिसभा सदस्यसमेत रहेका उनले लोकतन्त्रका नाममा राजनीतिलाई पेशा बनाएर जीविका चलाउने गलत प्रवृत्तिविरुद्ध राप्रपा अघि बढेको बताए। उनले राजसंस्था र हिन्दू राष्ट्र कायम गरी देशमा विकास र सुशासन गर्ने आफ्नो पार्टीको सोच रहेको बताए। राप्रपाका निवर्तमान अध्यक्ष डा प्रकाशचन्द्र लोहनीले देशमा सक्रिय राजतन्त्र नभई राष्ट्रिय एकताका लागि राजसंस्था र हिन्दू पहिचानसहितको व्यवस्था अवश्यक भएको उल्लेख गरे।
"परराष्ट्रमन्त्री खड्का र समकक्षी जयशंकरबीच टेलिफोन सम्वाद, कोरोनाको विषयमा छलफल","काठमाडौं: परराष्ट्रमन्त्री डा नारायण खड्का र भारतीय समकक्षी एस जयशंकरबीच टेलिफोन वार्ता भएको छ। समकक्षी जयशंकरले टेलिफोनमार्फत् परराष्ट्रमन्त्री खड्कालाई टेलिफोन सम्वाद गरेका हुन्। दुईबीच अंग्रेजी नयाँको वर्षको शुभकामना आदान प्रदान भएको थियो। त्यससँगै द्विपक्षीय साझेदारीहरुका विषयमा कुराकानी भएको थियो। भारतीय विदेशमन्त्री जयशंकरले कोरोना नियन्त्रणका विषयमासमेत छलफल भएको उल्लेख गरेका छन्। उनले ट्वीटरमा लेखेका छन्, 'हामीबीच हाम्रा साझेदारीहरुसँगै कोरोना नियन्त्रण र सहयोगका विषयमा छलफल भयो। सहयोगको दायरा बढाउनुपर्ने सहमति भयो।' पछिल्लो समय भारतमा कोरोना संक्रमण तीव्ररुपमा बढिरहेको छ। पछिल्लो २४ घन्टामा भारतमा करिब ९१ हजारमा कोरोना संक्रमण देखिएको थियो भने नेपालमै पनि तीन महिनाकै उच्च संक्रमण आज देखिएको छ। स्वास्थ्य मन्त्रालयका अनुसार बिहीबार ५४० जनामा कोरोना संक्रमण देखिएको थियो।"
"काजकिस्तानमा मुल्यवृद्धिविरुद्ध प्रदर्शन, १ हजार प्रदर्शनकारी घाइते, दर्जनौं मारिएको दाबी",अल्माटी : काजकिस्तानको सुरक्षा बलले सरकारविरोधी दर्जनौं प्रर्दशनकारी मारेको दाबी गरेको छ । इन्धनको मुल्यवृद्धिविरुद्ध बुधबार राती जारी प्रदर्शनमा दर्जनौं सरकारविरोधी उग्र प्रदर्शनकारी मारेको दाबी गरेको हो । बुधबार दिउँसो प्रदर्शनकारी र प्रहरीबीच झडपमा परी सुरक्षा बलका ८ सदस्य मारिएको त्यहाँका अधिकारीहरुले बताएका छन् । बुधबार राती अल्माटी सहरमा भएको प्रदर्शनमा प्रहरीद्वारा दर्जनौं सरकारविरोधी प्रदर्शनकारी मारिएको र अन्य १ हजार प्रदर्शनकारी घाइते भएको समेत प्रहरी प्रवक्ताले जानकारी दिएका छन् । काजकिस्तानमा पेट्रोलियम पदार्थ र खाना पकाउने ग्यासको दोब्बर मुल्य वृद्धि भएको भन्दै आइतबारदेखि राजधानीलगायतका सहरमा हजारौं मानिसले सरकारविरुद्ध प्रदर्शन सुरु गरेका थिए । त्यसयता निरन्तर प्रदर्शन उग्र बनेको र मंगलबार काजकिस्तानका प्रधानमन्त्री र उनको मन्त्रीमण्डलले राजीनामा दिएको थियो । बुधबारदेखि सो प्रदर्शन हिंसामा परिणत भएको र देशभर अशान्ति छाएको बताइएको छ । इनधनको मुल्य वृद्धिको विरोधमा देशभर अशान्ति छाएपछि काजकिस्तानका राष्ट्रपति कास्सिम जोमार्ट तोकायिभले रुससँग सहयोग मागेका थिए । राष्ट्रपतिको सो अपिलपछि रुसी नेतृत्वको सैन्य फौज मद्दतका लागि काजकिस्तान पुगिरहेको अन्तर्राष्ट्रिय मिडियामा खबर छ । तेलको धनीको रुपमा चिनिने मध्य एसियाली मुलुक काजकिस्तानमा केहि दिनयता अशान्ति छाइरहेको छ ।
दाङको एक विद्यालयका ३० जना शिक्षक र विद्यार्थीमा कोरोना संक्रमण,तुलसीपुर : तुलसीपुरको गुरुजजुर माध्यमिक विद्यालय रक्षाचौरका ११ जना शिक्षक र विद्यार्थीसहित ३० जनामा कोरोना संक्रमण पुष्टि भएको छ। बिहीबार बेलुका ५ बजेसम्मको रिर्पोटअनुसार रक्षाचौरको ११ जना शिक्षक र विद्यार्थीसहित ३० जनामा कोरोना संक्रमण पुष्टि भएको तुलसीपुर उपमहानगरपालिकाका कोरोना फोकल पर्सन बिमल केसीले जानकारी दिए। त्यस्तै सेन्टर माविमा १५ जनामा कोरोन संक्रमण पुष्टि भएको छ। यसअघि तुलसीपुरका आश्वरा माध्यमिक विद्यालय बालमितेरी र जनता संस्कृत माध्यमिक विद्यालयका विद्यार्थी र शिक्षकमा कोरोना संक्रमण पोजेटिभ देखिएको थियो। तुलसीपुर क्षेत्रमा चारपाँच दिनको अवधीमा हालसम्म ६९ जनामा संक्रमण पुष्टि भएको छ भने परिक्षण कार्य जारी रहेको छ । त्यस्तै बिहीबार ओमिक्रोन हो होइन भनेर परिक्षणका लागि २० जनाको स्वाब नेपालगञ्ज पठाइएको केसीले जानकारी दिए । स्वाबको नतिजा आउन कम्तीमा पनि एक हप्ता लाग्ने समेत उनले बताए।
मुस्कानलाई तीन लाख आर्थिक साहयता दिने सरकारको निर्णय,काठमाडौंः मन्त्रिपरिषद् बैठकले विभिन्न महत्वपूर्ण निर्णय गरेको छ। बुधबार बसेको बैठकले एसिड आक्रमणबाट पीडित मुस्कान खातुनलाई ३ लाख रुपैयाँ आर्थिक सहायता उपलब्ध गराउने निर्णय गरेको छ। एक किशोरका प्रेम प्रस्ताव अस्वीकार गरेपछप दुई वर्षअघि मुस्कान तेजाब हमलाको सिकार भएकी थिइन्। अनुहार र शरीरमा चोट लागेकी उनले आफू पीडित भएयता एसिड आक्रमण गर्नेलाई कडा कारबाही हुनुपर्ने विषयमा आवाज उठाउँदै आएकी छन्। हालसालै मुस्कानले अमेरिकाको प्रतिष्ठित पुरस्कार पाएकी थिइन्।
सत्ता गठबन्धनलाई जिताउन उच्चस्तरीय राजनीतिक संयन्त्रको अपिल,काठमाडौं : उच्चस्तरीय राजनीतिक संयन्त्रले राष्ट्रियसभा निर्वाचनमा सत्ता गठबन्धनका उम्मेदवारलाई जिताउन अपिल गरेको छ । गठबन्धनका उम्मेदवारलाई जिताउन मतदातालाई अपिल गर्ने निर्णय भएको सरकारका प्रवक्ता ज्ञानेन्द्रबहादुर कार्कीले जानकारी दिए। गठबन्धनले गठन गरेको राजनीतिक समन्वय समितिको बैठक बिहीबार बिहान बसेको थियो। उक्त समितिको संयोजक नेपाली कांग्रेसका नेता रामचन्द्र पौडेल छन्। राष्ट्रियसभा निर्वाचन माघ १२ गतेका लागि तोकिएको छ। सरकार सञ्चालनमा समन्वयमा सहजिकरण गर्न पौडेलको नेतृत्वमा संयन्त्र गठन भएको हो ।
"स्याङ्जा एमाले अधिवेशन : झण्डैं ९ वर्षपछि हुँदै, तयारी पूरा","स्याङ्जा : नेकपा एमाले स्याङ्जाले अधिवेशनको तयारी पूरा भएको बताएको छ। स्याङ्जा सदरमुकाममा पत्रकार सम्मेलन गर्दै एमालेले ८आैं अधिवेशनकाे तयारी पूरा भएकाे र अधिवेशन २३ गतेबाट हुने जानकारी दिएकाे हाे । झण्डै ९ वर्षपछि जिल्ला अधिवेशनमा जुटेको हो एमाले । एमालेले २०६९ साल माघ २६ गते ७ औं अधिवेशन गरेको थियो । सातौं अधिवेशनले पदमा अर्याललाई निर्वाचित गरेको थियो। त्यसपछि उनी केन्दीय सदस्यमा निर्वाचित भएपछि कार्यवाहक मिनप्रसाद गुरुङ्ले पाएका थिए। त्यसपछि एमाले र नेकपा माओवादीबीच एकता भयो। स्याङ्जा एमालेको अध्यक्ष हुने अवसर सूर्यप्रसाद गैह्रे पारसले पाएका थिए । उनी अहिले पनि नेकपा एमालेका अध्यक्ष पनि हुन् । अधिवेशन सम्पन्न गर्न विभिन्न १० उपसमिति निर्माण गरिएको छ। अधिवेशनले अध्यक्ष, उपाध्यक्ष, सचिव, २ उससचिव सहित १ सय ५ सदस्यीय जिल्ला कार्यसमिति निर्वाचित गर्नेछ। स्याङ्जामा १३ हजार ६ सय ६५ संगठित सदस्य रहेको र ७ सय ३० प्रतिनिधि चयन भएका छन्। यहाँका ९७ वडा, ११ पालिकामा संगठित सदस्यका आधारमा प्रतिनिधि छनौट गरिएका हुन्।"
उजुरीपछि विनोद चौधरीको प्रतिक्रियाः विधानसम्मत केन्द्रीय सदस्यमा निर्वाचित भएको हुँ,"काठमाडौं : नेपाली कांग्रेसका केन्द्रीय सदस्य विनोद चौधरीले विधानसम्मत निर्वाचित भएको भन्दै विरोधको कुनै अर्थ नभएको बताएका छन् । आफूविरुद्ध उजुरी परेपछि प्रतिक्रिया दिँदै चौधरीले यस्तो बताएका हुन् । महाधिवेशनमा विधिसम्मत प्रक्रियामार्फत् नेतृत्व छनौटका लागि भएको निर्वाचनमा आफै सहभागी हुने र निर्वाचन हारेपछि विधिसम्मत थिएन भनेर प्रश्न उठाउनु अलोकतान्त्रिक र अराजनीतिक चरित्र भएको उनले स्पष्ट पारेका छन्। चौधरीको केन्द्रीय सदस्यको पद खारेजको माग गर्दै सिरहा क्षेत्र ३ का महासमिति सदस्य डा सुभाषचन्द्र यादवले निर्वाचन आयोगमा उजुरी दिएका छन्। सोही उजुरीमाथि प्रतिक्रिया दिँदै चौधरीले आफू विधिवत रूपमा केन्द्रीय सदस्यमा निर्वाचित भएको बताएका हुन्। नेपाली कांग्रेसको १४औँ महाधिवेशनको निर्वाचनमा चौधरी केन्द्रीय सदस्य (मधेशीतर्फ) दोस्रो धेरै मत २२०६ प्राप्त गरि विजय भएका थिए । महाधिवेशनमा निर्वाचन समितिले उम्मेदवारी दर्ता पछि विधिवत रूपमा दावी विरोधको समय उपलब्ध गराएको थियो । यदि म अयोग्य थिएँ भन्ने कसैलाई लागेको थियो भने त्यो समयमा किन दावी विरोध गरिएन ? केन्द्रीय सदस्य चौधरीले भने, आफै सोही निर्वाचनमा उम्मेदवार हुने र विजय हुन नसकेपछि विधिसम्मत भएन भनेर रोईलो गर्नुको कुनै अर्थ छैन । नेपाली कांग्रेसजस्तो लोकतान्त्रिक पार्टीमा यस्तो व्यवहार अपेक्षित मानिदैंन । यसलाई मैले मेरो राजनीतिक सक्रियताबाट आत्तिएकाहरूको मनोदशाका रूमा लिएका छुँ । मेरो सपना समृद्ध नेपाल निर्माण गर्ने हो । यस अभियानमा नेपाली कांग्रेसको नेतृत्वलाई हदैसम्मको साथ दिन म राजनीतिमा आएको हुँ। चौधरीले भने, म नेपाली कांग्रेसका होनहार कार्यकर्ताहरूबाट अनुमोदन भएर केन्द्रीय सदस्य पदमा निर्वाचित भएको हुँ । यसैगरि निर्वाचित हुने हक हरेक उम्मेदवारलाई थियो । तर, निर्वाचनमा पराजय भएपछि निर्वाचितहरूलाई लान्छित गर्नु भनेको आम कार्यकर्ताहरुको अपमान पनि हो । केन्द्रीय सदस्यमा निर्वाचित हुनुअघि चौधरी कांग्रेस महासमिति सदस्य थिए भने सांसद पनि हुन् ।' विनोद चौधरीविरुद्ध निर्वाचन आयोगमा उजुरी"
केएमसी मेडिकल कलेजको अनुगमनमा पुगे शिक्षामन्त्री पौडेल,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले काठमाडौं मेडिकल कलेजको अनुगमन गरेका छन्। चिकित्सा शिक्षा आयोगले निर्धारण गरेको शुल्कभन्दा बढी रकम लिएको गुनासो विद्यार्थीले गरेपछि मन्त्री पौडेलले बिहीबार बिहान कलेज अनुगमन गरेका हुन्। भक्तपुरको दुवाकोटस्थित केएमसी कलेजको अनुगमनमा पुगेका शिक्षामन्त्री पौडेलले केएमसीको शुल्क विवादबारे जानकारी लिएका छन्। शुक्रबार शिक्षामन्त्री पौडेल, प्रमुख जिल्ला अधिकारी, कलेज प्रशासन र पीडित विद्यार्थी संयुक्तरुपमा बसेर शुल्क विवादबारे छलफल गर्ने जनाइएको छ। काठमाडौं मेडिकल कलेजले अतिरिक्त शुल्क लिएको विरोधमा विद्यार्थीहरु आन्दोलित भएका छन्। पीडित विद्यार्थीले काठमाडौं मेडिकल कलेज परिसरमा रिले अनसन जारी राखेका छन्। गृह मन्त्रालयले अतिरिक्त शुल्क लिने कलेजहरुलाई कारबाही गर्न प्रमुख जिल्ला अधिकारीहरुलाई निर्देशन दिएको छ। मन्त्रालयले निर्देशन दिएपनि कलेज संचालकहरुले राजनीतिक आडका भरमा प्रजिअको कारबाही प्रक्रिया अघि बढाउन नसकेको पीडित विद्यार्थीहरुले बताएका छन्। सरकारले तोकेको शुल्कभन्दा ६ लाख रुपैयाँसम्म अतिरिक्त शुल्क असुलेपछि काठमाडौं विश्वविद्यालयअन्तर्गतका मेडिकल कलेजका विद्यार्थीहरु आन्दोलित भएका छन्। सोही क्रममा बुधबार पीडित विद्यार्थीले सरकारलाई दबाब दिन बानेश्वरमा जुलुश प्रदर्शन गरेका थिए।"
फ्याट्टी लिभर छ भने,"आजसम्म फ्याट्टी लिभरको ठोस औषधि छैन। सबैभन्दा उत्तम औषधि भनेकै वजन घटाउनु हो। तीन महिनाअघिको कुरा हो। घरमै थिएँ, अस्पतालबाट फोन आयो, एउटा केस छ, एकदमै सिरोसिस। कलेजो फेल भएको, रगत नै बान्ता गरिरहेको बिरामी। केसको सबै वृत्तान्त सुनेपछि भर्ना गर्न भनें। भोलिपल्ट राउन्डमा केस हेरें। ४५ वर्षको अधबैंसे महिला हुनुहुँदो रहेछ। मोटो शरीर। पेटमा पानी जमेको। खुट्टा सुन्निएको। सर्सर्ती अवलोकन गरेपछि सोधें, पहिले रक्सी पिउनु हुन्थ्यो ? छैन। न हेपाटाइटिस केही देखियो। पुरानो रिपोर्ट हेर्दा ५६ वर्षदेखि फ्याट्टी लिभर भएको पाएँ। वजन पनि क्रमिक रूपमा बढिरहेको पाएँ। सिरोसिसको प्रायः सबै कारण नेगेटिभ नै आयो। अन्त्यमा, फ्याट्टी लिभरले कलेजो खराब गरेको रहेछ। उपचारपछि कलेजो प्रत्यारोप गर्ने सल्लाह दिएँ। के हो फ्याट्टी लिभर ? कलेजो प्रत्यारोपणको उल्लेखनीय कारणमध्ये एक हो, फ्याट्टी लिभर। कलेजो मानव शरीरको दोस्रो ठूलो अंग हो। दाहिने कोखाको माथिल्लो भागमा अवस्थित कलेजोमा बोसोको मात्रा धेरै जमेर बसेको अवस्थालाई फ्याट्टी लिभर भनिन्छ। ५१० प्रतिशतभन्दा बढी बोसो कलेजोमा जमेको अवस्था हो, फ्याट्टी लिभर। प्रायः भिडियो अल्ट्रासाउन्डमा फ्याट्टी लिभर देखिँदा कलेजोको एक तिहाइ भागमा बोसो जमिसकेको हुन्छ। विदेशमा धेरै देखिने फ्याट्टी लिभर केही दशकदेखि दक्षिण एसियाली क्षेत्रमा बढ्दै आएको देखिन्छ। सहरी जीवनशैली, बदलिँदो खानपिन, जंक फुड, बर्गर, पिज्जा, तारेभुटेको खानालगायत उच्च क्यालोरीका कारण मानिसमा फ्याट्टी लिभर हुन्छ। खाना मात्र होइन, मानिसमा हुने अल्छीपना, अव्यवस्थित जीवनशैली, राति ढिलो सुत्ने, बिहान अबेर उठ्नेजस्ता क्रियाकलापका कारण उमेरमै फ्याट्टी लिभरको समस्याले सताउन थाल्छ। सहरिया मानिसमा घरबाहिर खाने प्रवृत्ति बढ्दो छ। त्यसमा पनि बढ्दो व्यस्तताका कारण सामान्य व्यायाम पनि गर्न भ्याउँदैनन्। हिँड्ने बानी त धेरैको हराइसकेको छ। राति ढिलो सुत्ने र बिहान ढिलो उठ्ने कारणले शरीरमा हर्मोनको असन्तुलन हुने गर्छ। जसकारण शरीरका विभिन्न भागमा बोसो जम्ने गर्छ। ४० नाघेकालाई फ्याट्टी लिभरको समस्या बढ्ढो संख्यामा पाइएको छ। यस्तै, रक्सी, चुरोटजस्ता मादक पदार्थको सेवन अत्यधिक मात्रामा हँुदा पनि कलेजोमा बोसो जम्ने गर्छ। मोटोपन, उच्च रक्तचाप, मधुमेह र बढी ट्राइगिल्सेराइड भएका व्यक्तिमा पनि फ्याट्टी लिभरको जोखिम हुन्छ। लक्षण र जोखिम फ्याट्टी लिभर कलेजोमा हुने दीर्घकालीन समस्याको सुरुआती पाइला हो। प्रायः मानिसमा कुनै पनि लक्षण हँुदैन। मोटो मानिसमा फ्याट्टी लिभर हुन्छ तर दुब्लो मानिसमा हुँदैन भन्न मिल्दैन। प्रायः लक्षण देखिँदा दायाँ कोखा भारी हुने, शरीर आलस्य हुने, अल्छीपन बढ्ने हुन्छ। कतिपय मानिसलाई मोटोपन, उच्च रक्तचाप, मधुमेह र रगतमा बढी ट्राइगिल्सेराइड सँगै भेटिन सक्छ। यसलाई मेडिकल भाषामा मेटाबोलिक सिन्ड्रोम भनिन्छ। यस्तो मानिसलाई हृदयाघात, पक्षघात र मृगौला फेल हुने सम्भावना बढी हुन्छ। रोकथाम चिल्लो र बोसोजन्य पदार्थ सेवन कम गर्नुपर्छ। सन्तुलित खाना खानुपर्छ। भातजस्ता कार्बोहाइड्रेड खाना कम खानुपर्छ। जंक फुड धेरै खानु हुँदैन। नियमित तर चाहिने मात्रामा फलफूल र तरकारी खाने, आफ्नो वजनलाई सन्तुलनमा राख्ने, नियमित व्यायाम गर्ने, धेरै तनाव नलिने र मोटोपनको उपचार हुने कारण छ भने गर्ने। आजसम्म फ्याट्टी लिभरको ठोस औषधि छैन। सबैभन्दा उत्तम औषधि भनेकै वजन घटाउनु हो। भनिन्छ, आफ्नो वजन १० प्रतिशतले घटाउँदा सिरोसिस हुने जोखिम धेरै मात्राले घट्छ। औषधि खाएपछि सबै ठिक भइहाल्छ नि भन्ने भ्रमले मानिसमा रोगहरू बढाएको छ। केही हदसम्म औषधिले बोसो कम गर्न सक्छ तर जति औषधि खाए पनि खानपिन र जीवनशैलीमा परिवर्तन नल्याएसम्म यसबाट पार पाउन मुस्किल छ। तसर्थ, नियमित व्यायाम र सन्तुलित आहारको सेवन गर्दै फ्याट्टी लिभर र कलेजो प्रत्यारोपणबाट मुक्त हुन सकिन्छ।  लेखक पेट तथा कलेजो रोग विशेषज्ञ हुन्।"
केएमसी कलेजमा शिक्षामन्त्रीको अनुगमन : शुल्कबारे भोलिसम्म रिपोर्ट पेश गर्न निर्देशन,"काठमाडौं : काठमाडौं मेडिकल कलेजको अनुगमनमा पुगेका शिक्षा, विज्ञान तथा प्रविधिमन्त्री देवेन्द्र पौडेलले बढी शुल्क नलिएको भए वार्ताको टेबुलमा बसेर प्रमाणित गर्न निर्देशन दिएका छन्। मन्त्री पौडेलले कलेजका प्रिन्सीपल रतिन्द्रनाथ श्रेष्ठलाई भेटेर अतिरिक्त शुल्क नलिएको भए प्रमाणित गरेर देखाउन बताएका हुन्। मन्त्री पौडेलले शुल्कका सम्बन्धमा भोलिसम्म रिपोर्ट पेश गर्न समेत क्याम्पस प्रशासनलाई निर्देशन दिए। मन्त्री पौडेलले प्रिन्सीपल श्रेष्ठलाई भोलि बिहान १० बजे जिल्ला प्रशासन कार्यालयमा, विद्यार्थी अभिभावकसँग बसेर वार्ता गर्न पनि निर्देशन दिए। उनले भने, बढी शुल्क नलिएको कुरा वार्ताको टेबुलमा प्रमाणित गर्नुस्, अन्यथा कानुनअनुसार कारबाही हुन्छ। अनुगनका क्रममा मन्त्री पौडेलले चिकित्सा शिक्षा ऐन २०७५ को दफा १८ बमोजिम शुल्क निर्धारण गरेकाले बढी शुल्क लिन नपाउने बताए। यस्तै मन्त्री पौडेलसँगै केएमसी पुगेकी भक्तपुरकी प्रमुख जिल्ला अधिकारी रुद्रादेवी शर्माले शुक्रबार बिहान साढे १० बजे विद्यार्थीसहित कलेज प्रशासनलाई वार्ताका लागि बोलाएकी छिन्। मन्त्री देवेन्द्र पौडेलले बिहीबार बिहान काठमाडौं मेडिकल कलेजको अनुगमन गरेका हुन्। चिकित्सा शिक्षा आयोगले निर्धारण गरेको शुल्कभन्दा बढी रकम कलेजले लिएको उजुरी परेपछि शिक्षामन्त्री पौडेलले कलेजको अनुगमन गरेका हुन्। काठमाडौं मेडिकल कलेजले अतिरिक्त शुल्क लिएको विरोधमा विद्यार्थीले बुधबारदेखि तालाबन्दी एवम् प्रदर्शन गर्दै आइरहेका छन् । बुधबार शिक्षा मन्त्रालयले विद्यार्थीसँग बढी शुल्क असुल गर्ने कलेजलाई कानुनी कारबाही गरी सम्बन्धन खारेज गर्ने चेतावनीसमेत दिएको थियो।"
ललिता निवास जग्गा प्रकरणः सीआइबीले बुझायो अनुसन्धान प्रतिवेदन,"काठमाडौंः प्रहरीको केन्द्रीय अनुसन्धान ब्युरो (सीआइबी)ले बलुवाटारस्थित ललिता निवासको सरकारी जग्गा प्रकरणसम्बन्धी अनुसन्धान प्रतिवेदन सरकारी वकिलको कार्यालयलाई बुझाएको छ। ब्युरोका प्रवक्ता एवं प्रहरी उपरीक्षक श्यामकुमार महतोले आफूले अनुसन्धान प्रतिवेदन सरकारी वकिलको कार्यालयमा बुझाएको पुष्टि गरे। तीन वर्षको अनुसन्धानपछि सीआइबीले यो प्रतिवेदन बुझाएको हो। अनुसन्धान प्रतिवेदनको अध्ययन विश्लेषण गरेर सरकारी वकिलको कार्यालयले मुद्दा दायर गर्ने छ। ललिता निवास प्रकरणमा संलग्न सरकारी कर्मचारी, भूमाफियासहित साढे तीन सय बढिलाई प्रतिवादी बनाएको छ। सीआइबीले २०४९,२०६२,२०६६६७ र २०६९ मा गरी चारपटक ललिता निवासको जग्गा व्यक्तिको नाम दर्ता गरेको सम्बन्धमा अुनसन्धान गरेको थियो। उसका अनुसन्धानमा १४३ रोपनी जग्गा हिनामिना भएको निष्कर्ष सीआइबीको छ। अख्तियारले यो प्रकरणमा पूर्व उपप्रधानमन्त्री मन्त्री विजयकुमार गच्छादारसहित १७५ जनाविरुद्ध मुद्दा दायर गरेको थियो। यो मुद्दा विशेष अदालतमा विचराधीन छ। पूर्व सचिव शारदाप्रसाद त्रितालको संयोजकत्वमा बनेको छानविन समितिको सिफारिसको आधारमा सरकारले अख्तियार र सीआइबीलाई अनुसन्धानको जिम्मा दिएको थियो।"
"भाइब्रेन्ट गुजरात ग्लोबल समिट स्थगित, प्रधानमन्त्री देउवा नजाने",काठमाडौं : भारतमा हुन लागेको १० औं भाइब्रेन्ट गुजरात ग्लोबल समिट स्थगित भएको छ। प्रधानमन्त्री शेरबहादुर देउवा जाने भनिएको भाइब्रेन्ट गुजरात ग्लोबल समिट कोरोना भाइरसको कारण देखाउँदै स्थगित भएको हो। सम्मेलन गुजरातको गान्धीनगरमा जनवरी १० देखि १२ (पुस २६ देखि २८)सम्म गर्ने तयारी थियो। गुजरात सरकारले कोरोना भाइरसको जोखिम बढेको भन्दै सम्मेलन स्थगित गरेको जनाएको छ। मन्त्रिपरिषद्को बुधबार बसेको बैठकले प्रधानमन्त्री देउवाको दुई दिने भारत भ्रमण स्वीकृत गरेको थियो। भारतले कार्यक्रम स्थगित गरेपछि प्रधानमन्त्री देउवाको गुजरात भ्रमणसमेत स्थगित भएको बालुवाटार स्रोतले जनाएको छ। देउवाको भ्रमणका लागि परराष्ट्र मन्त्रालय र दुवै देशका दूतावास आन्तरिक गृहकार्यमा जुटेको थियो। परराष्ट्र मन्त्रालयले कांग्रेस सभापति एवम् प्रधानमन्त्री देउवाले भारतीय प्रधानमन्त्री नरेन्द्र मोदी र राष्ट्रपति रामनाथ कोविन्दसँग भ्रमणको पहिलो दिन नयाँ दिल्लिमा भेटवार्ता गर्ने कार्यसूची बनाएको थियो।
ट्रम्पद्धारा निर्धारित पत्रकार सम्मेलन रद्ध,फ्लोरिडा : अमेरिकाका पुर्व राष्ट्रपति डोनाल्ड ट्रम्पले निर्धारित पत्रकार सम्मेलन रद्ध गरेका छन्। ट्रम्पले जनवरी ६ अर्थात् भोलीका लागि तय गरिएको पत्रकार सम्मेलन रद्ध गरेका हुन्। ट्रम्प स्वयमले जनवरी ६ मा भएको आक्रमणको वार्षिकोत्सवको अवसरमा फ्लोरिडास्थित आयोजना गरेको पत्रकार सम्मेलन कार्यक्रम रद्ध गरेका हुन्। स्थानीय समयअनुसार मंगलबार विज्ञप्ति जारी गर्दै ट्रम्पले सो कार्यक्रम रद्ध गर्ने र यहि महिनाको अन्त्यमा सो कार्यक्रम एरिजोनामा बोलाउने भन्दै रद्ध गरेको बताएका छन्। गत वर्ष जनवरी ६ मा ट्रम्पका समर्थकहरुले वासिङटन डिसिस्थित क्यापिटोल आक्रमण गरेका थिए। सो आक्रमण हिंसामा परिणत भएको थियो। सो सम्बन्धमा अनुसन्धान जारी रहेको छ। आक्रमणबारे भोली अर्थात् जनवरी ६ मा तय गरिएको पत्रकार सम्मेलनमा ट्रम्पले सत्यतथ्य बोल्ने अपेक्षा गरिएको थियो। तर सोहि कार्यक्रम ट्रम्पले अन्तिम समयमा आएर रद्ध गरेका छन्।
मुस्लिम महिलालाई निशाना बनाइ बिक्रीमा राख्ने एपका निर्माता पक्राउ,"नयाँ दिल्ली : मुस्लिम महिलालाई निशाना बनाएर अनलाई बिक्रीमा राख्ने एपका निर्माता पक्राउ परेका छन्। भारतीय मुस्लिम महिलाको गलत प्रोफाइल बनाइ अनलाइन एप बुल्ली बाइमार्फत बिक्रीमा राख्ने एपका निर्माता पक्राउ परेका हुन्। दिल्ली प्रहरीले बुल्ली बाइ एप निर्माण गर्ने २१ वर्षीय नीरज बिश्नोईलाई पक्राउ गरेको हो। यसअघि मुम्बई प्रहरीले एक महिलासहित अन्य तीन पुरुष अभियुक्तलाई पक्राउ गरिसकेको छ। पक्राउ पर्नेमा श्वेता सिंह, विशालकुमार र मयंक रावल रहेका छन्। बुल्ली बाइ सञ्चालनमा आएको २४ घण्टा नबित्दै भारत सरकारअन्र्तगत सुचना तथा प्रविधि मन्त्रालयले सो एप बन्द गराएको थियो। सो एपमार्फत भारतीय मुस्लिम समुदायका महिला पत्रकार, सामाजिक अभियन्ता, सेलेब्रेटी आदीको फोटोमार्फत फेक अकाउन्ट बनाइ बिक्रीमा राखेको पाइएको थियो।"
गोरखामा अन्तराष्ट्रिय नेपाली साहित्य समाजको काव्ययात्रा तथा सांस्कृतिक कार्यक्रम,"गोरखा : काव्ययात्रा तथा सांस्कृतिक कार्यक्रम अन्तर्गत अन्तर्राष्ट्रिय नेपाली साहित्य समाज(अनेसास) नेपाल च्याप्टरकाे टोली बुधबार गोरखा पुगेको छ । पृथ्वीजयन्तीको सप्ताहव्यापी कार्यक्रम अन्तर्गत बुधबार पहिलो दिन गोरखामा साहित्यकारहरुको काव्ययात्रा तथा सांस्कृतिक कार्यक्रम आयोजना गरिएको हो । नेपाल च्याप्टरकी अध्यक्ष सन्ध्या पहाडीको नेतृत्वमा १७ जना साहित्यकारहरुको टोली गोरखा पुगेको हो । टोलीले गोरखा सदरमुकामको होटल सत्यममा काव्य गोष्ठी तथा सांस्कृतिक कार्यक्रमको आयोजना गरेको छ । गोष्ठीमा अनेसास नेपाल च्याप्टरकी अध्यक्ष पहाडी, यात्रा टोलीमा सहभागी भएका लीला लुइँटेल, शान्ता बस्नेत, रेणुका सोलु, कल्पना खरेल, बिमला निरौला, सुष्मा आचार्य, जयदेव भट्टराई, मणि लोहनी, गीता कार्की, गीता मैनाली, एलिशा ढुंगाना, गीता खत्रीले कविता, गजल, मुक्तक बाचन गरेका थिए । त्यस्तै गोरखाका स्रष्टाहरु नारायणप्रसाद पोखरेल, प्रदीप रोदन, सुरेन्द्र देवकोटा, यदु अधिकारी, विजय उपाध्याय तिवारी, राज गुरुङ, उदय भट्ट लगायतले रचना वाचन गरेका थिए । सो कार्यक्रममा राष्ट्रिय कलाकार देवु बोहोराको सांस्कृतिक टोलीले छलिया तथा टप्पा नाच प्रस्तुत गरेका थिए । कार्यक्रममा बोल्दै प्रमुख अतिथि गोरखा नगरपालिकाका मेयर राजनराज पन्तले अनेसासको गोरखा काव्ययात्राका कारण गोरखाको पर्यटन विकास हुनेमा विश्वास व्यक्त गरे । त्यस्तै अनेसाससँगको सम्बन्ध स्थापित गरी गोरखाको साहित्य विकासमा टेवा पुग्ने विश्वास पनि व्यक्त गरे । गोरखा नगरपालिकाको साहित्य र संस्कृतिको विकासमा नगरपालिका सँधै सहयोगी बन्ने उनको भनाइ थियो । त्यस्तै उपमेयर बिनाकुमारी श्रेष्ठले साहित्य यात्राका कारण गोरखाको प्रचारप्रसार हुने भन्दै आगामि दिनमा पनि यस्ता कार्यक्रम गरिरहनु आग्रह गरिन् । साहित्य र संस्कृतिको विकासमा नगरपालिका सँधै लागिपर्ने उनको भनाइ थियो । कार्यक्रममा बोल्दै कवयित्री लिला लुइँटेलले साहित्यका कारण पर्यटन विकास हुने र पर्यटनका कारण साहित्यको विकास हुने हुँदा काव्य यात्राको आयोजना गरिएको बताइन् ।"
"गुजरातमा रसायन उद्योगबाट ग्यास चुहावट हुँदा ६ को मृत्यु, २० भन्दा बढी बिरामी",गुजरात : भारतको गुजरातस्थित सुरतमा रसायन उद्योगबाट विषाक्त ग्यास चुहावट हुँदा कम्तीमा ६ मजदुरको मृत्यु भएको छ । बिहीबार बिहानै सो उद्योगबाट ग्यास चुहावट हुँदा कम्तीमा ६ मजदुरको मृत्यु भएको हो । ग्यास चुहावटका कारण अन्य २० भन्दा बढी मानिस बिरामी परेका छन् । बिरामीहरुको नजिकैको सुरत सिभिल अस्पतालमा उपचार भइरहेको भारतीय मिडियामा खबर छ । इन्डियन एक्सप्रेसकाअनुसार बिहीबार बिहान सचिन औद्योगिक क्षेत्रमा रसायन ट्यांकरबाट विषाक्त ग्यास चुहिएको थियो । सो ग्यास चुहावटपछि सो क्षेत्रमा कार्यरत मजदुरहरुको निस्सासिएर मृत्यु भएको हो ।
आफ्नै बुद्धिमा भरोसा,"एउटा घना जंगलमा एउटा हीर नाम गरेको सिंह बस्थ्यो। जंगलको छेवैमा एउटा सहर थियो। त्यो सहरमा निक नाम गरेको व्यक्ति बस्थ्यो। निक प्रायः जंगलमा गइरहन्थ्यो। हीरनामक सिंहसँगको छेउ पर्न जो कोही डराउँथे। तर क्रमशः हीरसँग निकको सम्बन्ध यसरी नजिकियो कि आसपासमा भएका मान्छे र जनावर पनि चकित थिए। मिलन र बिछोड आखिर समयको खेल न रहेछ। एक दिन सिंह र मानिसले जंगलमा सँगै घुम्ने अवसर पाए। फाट्टफुट्ट भेट हुँदा जसरी रमाउँथे। अनेक दुःखसुखका कुराकानी साटासाट गर्थे। सँगै लामो यात्रा गर्ने अवसर पाएकै दिन केही घण्टाकै यात्रामा दुईबीच झगडा पर्न थाल्यो। विगतमा दुवैले एकआपसमा सम्मान गर्थे तर आज उनीहरू आफू नै ठूलो, दिमागी र शक्तिशाली भएको जिकिर गर्दै झगडा गर्न थाले। दुवैले आफ्नो दया अरूभन्दा उच्च, शक्तिशाली र दिमागी भएको दाबी गर्न थाले। जंगलमा होहल्ला र झगडा गर्दै जाँदा दुवै एउटा खाली ठाउँमा पुगे। त्यहाँ एउटा ठूलो मूर्ति ठडिएको थियो। जो नेमिननामक सिंहको बंगारा च्यात्ने कामको प्रतिनिधित्व गरेको मूर्ति थियो। हीर र निक दुवै एकछिन अचम्म मान्दै त्यो मूर्तिलाई हेर्न थाले। दुवैले आआफ्नै ढंगले अनुसन्धान गर्न थाले। दुवैले आफैंले केही बुझेनन् कि त्यो मूर्ति किन र कसरी त्यहाँ ठडियो भनेर। हेर ! मानिसले हीरलाई भन्यो, हामी कति बलियो छौं। मानिसले बनाएको जनावरको राजा सिंह हाम्रो हातमा कस्तो बन्छ ? निकसँगै आएको सिंह हीर मानिसले के भन्ने खोजेको भनेर छक्क पयो। एकछिन सोचेर उसले निकलाई जवाफ फर्कायो, हेर मान्छे ! यो ठडिएको मूर्ति पनि मान्छेले नै बनायो। तर यो सिंह मान्छेभन्दा केही फरक मात्र देखिन्छ। निक अचम्मित भयो। हीरले दिएको उत्तरको रहस्य बुझ्न घोरिन थाल्यो। उसले नबुझेको भान परेपछि हीरले भन्यो, निक, यही मूर्ति सिंहले बनाएको भए एकदमै फरक दृश्यको हुने थियो। नैतिक शिक्षा : सबै कुरा दृष्टिकोणको विन्दुमा निर्भर गर्दछ ताकि कुरा कसले कसरी गर्छ भन्ने हो। सधैं आफ्नो बुद्धिमा भरोसा राख्नुहोस् र परिस्थितिहरूको न्याय गर्ने प्रयास गर्नुहोस्।"
पुस २७ लाई राष्ट्रिय एकता दिवस मनाउन आग्रह,"स्याङ्जा : विश्व हिन्दु युवा संघ स्याङ्जाले पृथ्वी जयन्ती अर्थात पुस २७ गतेका दिनलाई राष्ट्रिय एकता दिवसका रुपमा मनाउन नेपाल सरकारसंग आग्रह गरेको छ। संघका अध्यक्ष नवराज पौडेलले पृथ्वीनारायण शाहले टुक्रा टुक्रामा बिभक्त राज्यलाई एकिकरण गरेर नेपाल देश निर्माण गरेको भन्दै एकता दिवसका रुपमा मनाउन आग्रह गरेको जनाएकाे छ। वालिङ् इलाका प्रशासन कार्यालयमा पुगेर संघका पदाधिकारीसहितको टोलीले अनुरोध सहित ज्ञापनपत्र बुझाएका छन् । ज्ञापनपत्र बुझाउन विश्व हिन्दु युवा संघका केन्दीय सदस्य डण्डपानी पंगेनी युवा समाजसेवी प्रेम गुरुङ लगायतका पदाधिकारी सहभागी भएका थिए । कार्यालयका सूचना अधिकारी सुवास पौडेललाई अनुरोध पत्र बुझाउदै पृथ्वीनारायण शाहको योगदानको कदर गर्दै नेपाल सरकार, प्रदेश सरकार, स्थानीय सरकारसंग पुस २७ गते सार्वजनिक बिदासहित विभिन्न कार्यक्रम गरी मनाउन आग्रह गरिएको छ। संघका जिल्ला अध्यक्ष नवराज पौडेलद्धारा हस्ताक्षरित अनुरोधपत्रमा, पृथ्वीनारायण शाहले मुलुक एकिकरण गर्नुका साथै नेपाली नागरिकलाई एउटै मालामा गाँस्ने जस्ता काम गर्नुभएकाले उहाँलाई एकताका प्रतिकका रुपमा मान्दै राष्ट्रिय एकता दिवसका रुपमा मनाउन उल्लेख छ। सूचना अधिकारी पौडेलले आफूलाई प्राप्त पत्र तत्काल नेपाल सरकार, प्रदेश सरकार र स्थानीय सरकारलाई सो पत्र सम्प्रेषण गर्ने जनाए । साथै नेपालका सनातन धर्महरु र ओमकार परिवार अन्र्तगत रहेको विश्व हिन्दु युवा संघले याङ्जाका ११ वटै पालिकाका विद्यालय तहमा नैतिक शिक्षाका कक्षा तथा संस्कृत भाषाका पुस्तकालय स्थापनाको अभियानमा काम गर्दे आएको जनाएको छ।"
प्रचण्डले कार्यकर्तासँग प्रत्यक्ष भेटघाट बन्द गरे,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले प्रत्यक्ष भेटघाट बन्द गरेका छन् । प्रचण्डका स्वकीय सचिव गंगा दाहालले कोरोना संक्रमण तथा स्वास्थ्यकर्मीको सल्लाह अनुसार प्रचण्डले केहि दिनका लागि प्रत्यक्ष भेटघाट बन्द गरेको जानकारी दिएकी छिन्। अध्यक्षमा निर्वाचित भएपछि प्रचण्डलाई बधाइ दिन उनको निवासमा नेता,कार्यकर्ता तथा आफन्तको घुइँचो लागेको थियो । स्वकीय सचिव गंगा दाहालले भनिन्, राजनीतिक कामको व्यस्तता, भीडभाड र स्वास्थ्य सतर्कताको कमिका कारण काठमाडौंलगायतका विभिन्न स्थानमा बढेको कोभिड संक्रमण तथा स्वास्थ्यकर्मीहरुको समेत सुझावलाई मध्यनजर गर्दै विगत तीन दिन यतादेखि भौतिक रूपमा भेटेरै भइरहेको बधाइ एवं शुभकामना आदानप्रदानलाई आजैका दिनदेखि रोकेको कुरा जानकारी गराउँदछौं । यसकारण पर्न गएको अफ्ठ्यारोका लागि सचिवालय क्षमा चाहन्छ । उनले पार्टीको नियमित प्रक्रियामार्फत हुने संस्थागत भेटघाटलाई पार्टी केन्द्रीय कार्यालय पेरिसडाँडामार्फत व्यवस्थित गर्ने जानकारी गराएकी छन्। हामीले पार्टीको नियमित प्रक्रियामार्फत हुने संस्थागत भेटघाटलाई पार्टी केन्द्रीय कार्यालय पेरिसडाँडामार्फत व्यवस्थित गर्न कोसिस गर्नेछौं। कतिपय सम्वाद, भेटघाट, बैठक र छलफललाई प्रविधिको प्रयोगमार्फत सहजिकरण गर्नेछौं । केन्द्रीय कार्यालयका कतिपय जिम्मेवार कमरेडलाई समेत कोभिड संक्रमण पुष्टि भएकाले कार्यालयमा हुने भीडभाडमा पनि उच्च स्वास्थ्य सतर्कता अपनाउन सबैमा हार्दिक अनुरोध गर्दछौं।"
नगरपालिकाको फोहोरबाट बायोग्यास उत्पादन प्रभावकारी,"धरान : प्रधानमन्त्री शेरबहादुर देउवाले फोहोरबाट बायोग्यास उत्पादन प्रभावकारी हुने बताएका छन्। धरान उपमहानगरपालिकामा निर्माण सम्पन्न भएको फोहोरबाट ऊर्जा (बायोग्यास) परियोजनाको उद्घाटन गर्दै उनले उक्त कुरा बताएका हुन्। प्रधानमन्त्रीले नगरपालिकाको फोहोर व्यवस्थापन प्रभावकारी माध्यम भएको बताउँदै यस्तो परियोजना देशभरका नगरपालिकाहरूमा निर्माण गर्नुपर्ने बताए। परियोजनाको उद्घाटन तथा अवलोकन गर्दै प्रधानमन्त्री देउवाले अत्यन्तै राम्रो कार्यको शुरुआत भएको र यसबाट फोहोर व्यवस्थापनको समस्या समाधानमा सघाउ पुग्ने बताए। उक्त परियोजना वैकल्पिक ऊर्जा प्रवद्र्धन केन्द्र र विश्व बैंकको सहयोगमा धरान उपमहानगरपालिकामा निर्माण गरिएको हो। परियोजना निर्माण कार्यमा संलग्न वैकल्पिक ऊर्जा प्रवद्र्धन केन्द्र, धरान उपमहानगरपालिका, भेञ्चर वेष्ट टु इनर्जी प्रालि लगायत सम्पूर्ण निकायहरूलाई प्रधानमन्त्रीले धन्यवाद पनि दिएका थिए। दैनिक ३० टन (भरण गर्नुपर्ने जैविक फोहरको परिमाण) क्षमताको उक्त परियोजना नगरक्षेत्रबाट उत्पादन हुने फोहोरबाट बायोग्यास उत्पादन गर्ने नेपालकै पहिलो परियोजनाको रुपमा रहेको छ। कुल १७ करोड ५० लाखको लागतमा निर्माण गरिएको उक्त परियोजनामा केन्द्रको ४० प्रतिशत अर्थात् ६ करोड ९० लाख अनुदान रहेको छ। बाँकी ६० प्रतिशत लगानी परियोजना लगानीकर्ता भेञ्चर वेष्ट टु इनर्जी प्रालिले गरेको छ। परियोजनाबाट दैनिक १२५० केजी बायोग्यास तथा ६५ केजी जैविक मल उत्पादन हुनेछ। परियोजनाबाट उत्पादित बायोग्यास ग्यास टेम्पो चलाउन उपयोग गरिनेछ भने उत्पादित जैविक मल स्थानीय बजारमा बिक्री गरिनेछ।कार्यक्रममा बोल्दै वैकल्पिक ऊर्जा प्रवद्र्धन केन्द्रका कार्यकारी निर्देशक डा मधुसूधन अधिकारीले यो परियोजना गत १५ अगष्ट २०२१ मा निर्माण सम्पन्न भएको बताए। नेपाल सरकार र विश्व बैंकको सहयोगमा सञ्चालित नवीकरणीय ऊर्जा विस्तार कार्यक्रम अन्तर्गत वैकल्पिक ऊर्जा प्रवद्र्धन केन्द्र, धरान उपमहानगरपालिका तथा परियोजना लगानीकर्ता भेञ्चर वेष्ट टु इनर्जी प्रालिबीच भएको त्रिपक्षीय समझदारी बमोजिम आयोजना निर्माण भएको डा अधिकारीले बताए। समझदारी बमोजिम धरान उपमहानगरपालिकाले त्यहाँभित्र उत्पादन हुने जैविक फोहोर परियोजना निर्माण भएको मितिले २० वर्षसम्म परियोजना लगानीकर्तालाई उपलब्ध गराउनेछ। केन्द्रले अनुदान तथा प्राविधिक सहयोग गरेको छ भने परियोजना लगानीकर्ताले परियोजना निर्माण तथा सञ्चालन गरेको धरानका नगरप्रमुख तिलक राइले जानकारी दिए। डिजाइन, निर्माण, लगानी, स्वामित्व, सञ्चालन तथा हस्तान्तरण (डीबीफुट) ढाँचामा आधारित रहेर परियोजना निर्माण भएको हो। परियोजनाका लागि आवश्यक जग्गाको प्रबन्ध लगानीकर्ता आफैंले गरेको नगरप्रमुख राइले बताए। धरानमा जस्तै परियोजनाहरू कन्काई, दमक, इटहरी, घोराही, वीरेन्द्रनगर, विरगञ्ज, धनगढीलगायतका नगरपालिकाहरूमा समेत निर्माणाधीन रहेका छन्। यस्ता परियोजनाहरू देशभरका २९३ वटै नगरपालिकाहरूमा निर्माण गर्न सकिने सम्भाव्यता रहेको डा अधिकारीले बताए। परियोजनाको मुख्य उद्देश्य नगर क्षेत्रबाट संकलन हुने जैविक फोहोरबाट बायोग्यास तथा जैविक मल उत्पादन गर्नु रहेको छ। बायोग्यास उत्पादनका लागि एमआईबीआर प्रविधिको प्रयोग गरिएको भेञ्चर वेष्ट टु इनर्जीका अध्यक्ष जनेश श्रेष्ठले बताए।"
विद्युत् आपूर्ति सुधार गर्न धमाधम सबस्टेसन,"काठमाडौं : उपत्यकाभित्र विद्युत्को बढ्दो माग धान्न र आपूर्तिलाई भरपर्दो तथा गुणस्तरीय बनाउन नेपाल विद्युत् प्राधिकरणले धमाधम सबस्टेसन निर्माण सुरु गर्दैछ। प्राधिकरणले विद्युत् प्रसारण तथा वितरण प्रणाली सुधार गर्न निर्माणाधीन आयोजनाहरू एक वर्षभित्रै सम्पन्न गर्ने लक्ष्य लिएको छ। यसो भएमा अहिले उपत्यकामा बत्ती गईरहने समस्या समाधान हुने अपेक्षा गरिएको छ। प्राधिकरणले गुणस्तरीय र आधुनिकिकरण गर्दै नयाँ सबस्टेसन निर्माण गर्ने। सञ्चालनमा रहेकालाई स्वचालित बनाउने। विद्युतीय तारलाई भूमिगत बनाउने। नयाँ फिडर तथा ट्रान्सफर्मर थप्ने तथा सुदृढीकरण गर्नेलगायतका आयोजनाहरू सञ्चालनमा ल्याएको छ। यसैक्रममा उपत्यकामा दुई हजार मेगावाट विद्युत् खपत गर्ने गरी अल्पकालीन, मध्यकालीन र दीर्घकालीन योजनाका साथ प्रसारण तथा वितरण प्रणाली पूर्वाधार बनाउन सुरु गरेको प्राधिकरणले जानकारी दिएको छ। नेपाल सरकार, प्राधिकरणको लगानी, एसियाली विकास बैंक (एडिबी) र जापान अन्तर्राष्ट्रिय सहयोग नियोग (जाइका)को सहुलियतपूर्ण ऋणमा प्रसारण तथा वितरण प्रणाली सुधारको बृहत् योजना अगाडि बढाइएको हो। प्राधिकरणका कार्यकारी निर्देशक कुलमान घिसिङले निर्माणाधीन आयोजनाहरूको स्थलगत अनुगमन गरी निर्माण प्रगति र समस्या एक वर्षभित्र सम्पन्न गर्नुपर्ने कामलगायतका विषयमा जानकारी लिएका छन्। कार्यकारी निर्देशक घिसिङले काठमाडौंको मातातीर्थमा निर्माणाधीन २२०१३२३३ केभी सबस्टेसन, फुटुङ, टेकु, चोभार, भक्तपुरको ठिमी तथा चाँगुनारायणमा निर्माणाधीन १३२३३११ केभी सबस्टेसन, विद्युतीय तारको भूमिगत गर्ने कामको अनुगमन गरी निर्माणलाई तिव्रता दिन आग्रह गरेका छन्। घिसिङले अगामी वर्षको हिउँद सुरु हुनुभन्दा पहिले नै आयोजनाको निर्माण सम्पन्न गर्न आयोजना व्यवस्थापन, निर्माणमा संलग्न ठेकेदारहरू र परामर्शदातालाई आग्रह गरेका छन्। निर्माणाधीन सबस्टेसनहरू अर्को वर्षको हिउँद अगाडि निर्माण सम्पन्न गरी सञ्चालनमा ल्याउन सकिएन भने पूर्वाधार अभावमा विद्युत् माग अनुसार आपूर्ति गर्न नसकेर लोडसेडिङ गर्नुपर्ने अवस्था आउन सक्छ, त्यसैले यस्ता संवेदनशील आयोजनाहरूको निर्माणमा सबै गम्भीर बनेर सम्पन्न गरौं, उनले भने। घिसिङका अनुसार मुख्य सडकमा विद्युतीय तार भूमिगत गर्न सडक विभागले अनुमति नदिँदा, केही स्थानमा स्थानीयले रुट परिवर्तनको माग राख्दा, आफ्नो घर नजिक ट्रान्सफर्मर राख्न नदिँदा काम प्रभावित भएको छ। समस्यालाई पार लगाउँदै जसरी पनि आयोजनाहरू सम्पन्न गर्न सम्बन्धित निकायमा आवश्यक पहल र समन्वय गरिरहेको उनले जानकारी दिए। मस्र्याङ्दी र त्रिशूली नदी जलाधार क्षेत्रका जलविद्युत आयोजनाको विद्युत् काठमाडौं उपत्यकामा ल्याएर वितरण गर्न मातातीर्थमा २२०१३२३३ केभी, ३२० एमभीए क्षमताको सबस्टेसन निर्माणाधीन छ। आगामी असोजभित्र निर्माण सम्पन्न गर्ने लक्ष्य राखिएको मातातीर्थ सबस्टेसन काठमाडौं उपत्यकामा विद्युत् आपूर्तिका लागि ठूलो हब बन्दैछ। सबस्टेसनबाट थानकोट, सतुंगल, गुर्जुधारालगायतका क्षेत्रमा विद्युत आपूर्ति गर्न पाँच वटा ११ केभीका फिडर भूमिगत गरी मुख्य सडकसम्म निकाल्ने प्रारम्भिक काम सुरु गरिएको छ। फिडर सञ्चालनमा आएपछि त्यस क्षेत्रको विद्युत् आपूर्ति भरपर्दो र गुणस्तरीय हुने छ भने स्यूचाटार र टेकु सबस्टेसनको लोड कम हुने छ। उपत्यकाको विद्युत् आपूर्तिमा सुधार गर्न महत्वपूर्ण मानिएको थानकोटचापागाउँभक्तपुर १३२ केभी प्रसारण लाइनअन्तर्गत ललितपुरको खोकना, बुंमती, हरिसिद्धी र लामाटार क्षेत्रमा निर्माणमा अवरोध भएपछि चोभारमा १३२११ केभी सबस्टेसन निर्माण प्रक्रिया अगाडि बढाइएको छ।"
"दुई वर्षपछि महतला भिरमा ट्रयाक खुल्यो, अझै गाडी चलेनन्","बेनी : म्याग्दीको धवलागिरी गाउँपालिका२ को महतला भिरमा दुई वर्षको प्रयासमा सडकको ट्रयाक खुलेपनि स्थानीयले यातायात सुविधा पाएका छैनन् । धवलागिरीको वडा नम्बर १ र २मा पर्ने गुर्जा र लुलाङ तथा बागलुङको ढोरपाटन क्षेत्रलाई गाउँपालिकाको केन्द्र मुनासँग जोड्ने मुनालुलाङ सडक अन्तरगत पर्ने महतला भिरमा करिब एक सय मिटर सडकको मार्ग खोलिएको छ । अक्करे पहाडमा भौगोलिक कठिनाई, स्थानीयको बिवाद र निर्माण व्यवसायीको ढिलासुस्तिले सडक निर्माण प्रभावित बनेको हो । पूर्बाधार विकास कार्यालय म्याग्दीले दरवाङबिमभारबाङताकममुनालुलाङगुर्जा सडक आयोजना अन्तरगत महतला भिरमा सडक निर्माणका लागि २०७६ पुष पहिलो हप्ता ठेक्का लगाएको थियो । एक करोड ४९ लाख लागत अनुमान गरिएको योजना काठमाडौको बिएन कन्ट्रक्सनले ७८ लाख ९९ हजार ३१० रुपैयाँमा ठेक्का लिएको थियो । विस २०७७ असार मसान्तसम्म म्याद भएको आयोजना खोरीया, लमसुङ र लुलाङका बासिन्दाको बिवादको बाहनामा सम्झौता भएको १५ महिनापछि २०७७ चैतमा सुरु भएको थियो । पूर्बाधार विकास कार्यालयका प्रमुख सन्तोष अर्यालले महतला भिरमा दुई वटा प्याकेजमा भएको ठेक्का मार्फत सडकको मार्ग खोलिएको बताए । आर्थिक वर्ष २०७७७८ मा दुई हजार घनमिटर चट्टान फुटाएर सडकको मार्ग बनाउन माछापुच्छ्रे निर्माण सेवाले ठेक्का लिएको काम गत असारमै सकिएको थियो, उनले भने २०७६७७ मा बिएनले ठेक्का लिएको एक हजार ५०० घनमिटर कडा चट्टान काट्ने काम यसपाली गरेको हो । अक्करे पहाडमा करिब एक सय मिटर दूरीमा चट्टान काटेर मार्ग खोलिएपनि ग्रेड मिलाउन र फराकिलो बनाएर यातायातका साधन चल्न योग्य बनाउन बाँकी छ । खोरिया आधारभूत विद्यालयका प्रअ रामबहादुर पुनले अक्करे पहाड छिचोलेर सडकको मार्ग खोलिएपनि थप मर्मत सुधार गरेर जति सक्दो छिटो यातायात सञ्चालन गर्ने वातावरण बनाउनुपर्ने बताए । खोरिया भन्दा अगाडि मरेनी र लमसुङसम्म सडक पुगेको छ, उनले भने महतलाको भिरमा खुलेको ट्याकलाई यातायात सञ्चालन योग्य बनाएमा आवत जावत र ढुवानीमा सहज हुने थियो । सडक भएपनि पैदलयात्रा गर्न बाध्य छन् । ढुवानीका लागि भरिया र खच्चरमा निर्भर छन् । महतलामा दुई वर्षअघि सडक पुगेको थियो । निर्माण कम्पनी बिएन कन्ट्रक्सनका सञ्चालक नारायण जिसीले महतला भन्ने ठाउँमा पुगेको सडक कताबाट खन्ने भन्ने विवादले समयमा काम गर्न नपाउँदा ढिलाई भएको बताए । महतला देखि केही तलबाट दरखोलाको दायाँ किनारबाट सडक खन्नुपर्ने माग गर्दै आएका लुलाङ, लमसुङ र खोरियाका बासिन्दाबीच गत वर्ष गाउँपालिकाको पहलमा महतला भन्दा अगाडी रोखियाको फेदीबाट लमसुङतर्फ जाने सडक बनाउने सहमति भएको थियो । सहमति अनुसार गत वर्ष गाउँपालिकाले बिनियोजन गरेको चालिस लाख बजेटबाट खोरियाको फेदीदेखि लमसुङको सिमानासम्म पुगेको सडकलाई पूर्णता दिनुपर्ने लमसुङका ओम बिकले बताए । महतला भिरमा खोलिएको सडक मार्गलाई सुधार गरेमा खोरीया हुँदै लमसुङको सिमानासम्म गाडी गुड्न सक्छन् । महतलाको अप्ठ्यारो भिरलाई छाडेर संघीय सरकारको सडक डिभिजन कार्यालय बागलुङले खोरीया हुँदै कासम खोलासम्म गत वर्ष साढे तीन किलोमिटर भन्दा बढी सडक खनिसकेको छ । खोरीयाबासीले चन्दा संकलन गरेर ढोरपाटन जाने मूल सडकदेखि लमसुङ जोड्ने सहायक सडकको ट्रयाक पनि खनेका थिए । धवलागिरी गाउँपालिकाका अध्यक्ष थमसरा पुनले महतलाको भिरमा खुलेको मार्गलाई चक्लाएर र ग्रेड सुधार गरेर यातायात सञ्चालन योग्य बनाउन तथा गुर्जातर्फ जाने सडक निर्माणका लागि विभिन्न बिकल्पमा छलफल र पहल भैरहेको बताए । ग्रेड मिलाउन जग्गाधनीसँग सोमबार गाउँपालिकाले छलफल गरेको थियो । प्रदेश सरकारले सो सडकलाई यस वर्ष तीस लाख बिनियोजन गरेको छ । पूर्बाधार विकास कार्यालयका प्रमुख अर्यालले सो बजेटबाट पहिलेको ठेक्काको भुक्तानी दिइने बताए ।"
गोही महोत्सवको तयारी,"चितवन : ब्यापारिक महोत्सवको लहर चलेको चितवनमा गोही महोत्सव हुने भएको छ। संकटमा रहेको घडियाल गोही संरक्षणका लागि गोही महोत्सव गर्न लागिएको हो। यस्तो महोत्सव नेपालमा पहिलोपटक हुन लागेको हो। गोही संरक्षणका लागि हातेमालोको अभियान बनाएर पश्चिम चितवनको मेघौलीमा नेपाल गोही महोत्सव २०७८ आयोजना हुन लागेको हो। गोही संरक्षणमा रुचि राख्ने अनुसन्धानकर्ता, विद्यार्थी, विज्ञ, संरक्षणविद्हरू सहभागी हुनेछन्। वन तथा वातावरणका विद्यार्थी मिलेर गोही महोत्सव गर्न लागेका हुन्। आगामी जनवरी २१ र २२ केयर फर नेचर नामक संस्थाले उक्त महोत्सव गर्न लागेको हो। नदी किनारमा मानवीय चापका कारण गोही संकटमा छन्। नारायणी र राप्ती नदी किनार आसपास समुदाय र विद्यार्थीहरूलाई संरक्षणमा सहभागी गराउन महोत्सव आयोजना गरिएको हो। महोत्सवमा वैज्ञानिक अनुसन्धानको जानकारी गराइनेछ। गोहीका बारेमा सचेतनामूलक कार्यक्रम र गोष्ठी पनि गरिने संयोजक सिद्धार्थ रेग्मीले बताए। चितवन राष्ट्रिय निकुञ्जको मध्यवर्ती क्षेत्रमा आदिवासी जनजातिहरू छन्। उनीहरू माछा मार्ने क्रममा गोहीहरूसँग नियमित भेटिन्छन्। उनीहरूलाई गोहीप्रतिको माया र महत्व बुझाउन महोत्सव गर्ने सोच बनायौ उनले भने नेपालमा गोही पर्व कहिल्यै मनाइएन र नेपालमा यस्ता कार्यक्रम गरी संरक्षण प्रवद्र्धन गर्न यो महोत्सव राम्रो उदाहरण हुनेछ। महोत्सव अवधिभरका क्रियाकलाप गोही केन्द्रित छन्। गोहीको प्राकृतिक बासस्थानको अवलोकन गर्ने ब्यवस्था गरिएको छ। महोत्सवमा जानेहरूले मेघौलीको राधाकृष्ण मध्यवर्ती सामुदायिक वनमा गोही हेर्न पाउनेछन्।"
"काजकिस्तानमा अशान्ति, रुससँग सहयोगको माग",अक्मोनिल्स्क : काजकिस्तानका राष्ट्रपति कास्सिम जोमार्ट तोकायिभले रुससँग सहयोग मागेका छन्। इनधनको मुल्य वृद्धिको विरोधमा देशभर अशान्ति छाएपछि राष्ट्रपतिले रुससँग सहयोग मागेका हुन्। राष्ट्रपति तोकायिभले रुसको सामुहिक सुरक्षा सन्धी संगठन (सीएसटीओ)समक्ष काजकिस्तानमा स्थायित्व कायम गर्न अपिल गरेका हुन्। राष्ट्रपतिको सो अपिलपछि रुसी नेतृत्वको सैन्य फौज मद्दतका लागि काजकिस्तानमा तैनाथ गरिने बीबीसीमा समाचार छ। तेलको धनीको रुपमा चिनिनेमध्ये एसियाली मुलुक काजकिस्तानमा केही दिनयता अशान्ति छाइरहेको छ। इनधनको मुल्य वृद्धिको विरोधमा त्यहाँका सयौं प्रदर्शनकारीहरुले सरकारविरुद्ध प्रदर्शन जारी राखेका छन्। इनधनको मुल्य वृद्धिविरुद्धको प्रदर्शन पछिल्लो समय हिंसामा परिणत भएको अन्तरराष्ट्रिय मिडियामा खबर छ। यसअघि बुधबार प्रदर्शन उग्र बन्दा त्यहाँको सरकारले राजीनामा दिएको थियो। विदेशी माफियामातहत चलेका आतंकवादी समुह प्रदर्शनमा सामेल भएको र सोही कारण प्रर्दशनले उग्र रुप लिएको त्यहाँका राष्ट्रपतिको भनाइ छ। प्रदर्शन बिहीबार पनि उग्र बनेको र बिहीबार बिहान काजकिस्तानको ठुलो शहर अल्माटीमा बन्दुक चलेको आशंका गरिएको गार्जियनमा उल्लेख छ। बुधबारदेखि त्यहाँका सरकारी सैनिकहरु प्रर्दशन नियन्त्रणमा खटाइएको बताइएको छ।
"पाँचथरमा आगलागी : तीन घर जले, दुई करोडको क्षति","फिदिम : पाँचथरको फालेलुङ गाउँपालिका ६ बरभन्ज्याङमा गए राती आगलागी हुँदा करिब दुई करोड बराबरको क्षति भएको छ। बजारका तीन घरसहित आधा दर्जन बढी पसल जलेर खरानी भएका हुन्। जिल्ला प्रहरी कार्यालय पाँचथरका अनुसार जितबहादुर म्योङबा, रामजित राई र मनबहादुर राईको घर जलेर खरानी भएका हुन्। उक्त घरमा सञ्चालित पसलहरु समेत खरानी हुँदा ठूलो क्षति भएको बताइको छ। जितबहादुरको घरबाट रातको करिब १० बजेबाट आगलागी सुरु भएको थियो। जितबहादुरको घरमा सञ्चालित दूग्ध डेरी, किराना पसल र नेपाली काँग्रेस फालेलुङ ६ को कार्यालयमा समेत आगलागी हुँदा ५७ लाखको क्षति भएको बताइएको छ। रामजितको घरमा सञ्चालित धर्म केरुङको किराना पसल र टेलर्स खरानी हुँदा ४० लाखको क्षति भएको बताइएको छ। मनबहादुरको घर खरानी हँदा २० लाखको क्षति भएको प्रहरीको अनुमान छ। उक्त घरमा सञ्चालित आइएमइ मनी ट्रान्सफरसहित छ लाख नगदसहति १० लाख बराबरको जुत्ता पसल, दुई तोला सुन, धनप्रसाद राईको किराना पसल र छ थान कम्प्युटर गरी २१ लाखको क्षति भएको अनुमान छ। त्यस्तै गरी सुरेन्द्र राईको फेन्सी पसल र अलैँची गोदाम खरानी हुँदा २० लाखको क्षति भएको छ भने रञ्जना राईको टेलर्समा रहेका चार थान लुगा सिलाउने मेसिन र कपडासहति १४ लाखको क्षति भएको जनाइको छ। आगलागीबाट करिब दुई करोड बराबरको क्षति भएको प्रहरीको प्रारम्भिक अनुमान छ। विद्युत सर्ट भइ आगलागी सुरु भएको प्रहरीको अनुमान छ। जनपथ प्रहरी, सशस्त्र प्रहरी र स्थानीयको सक्रियतामा रातको एक बजे आगो नियन्त्रणमा आएको जिल्ला प्रहरी कार्यालय पाँचथरका प्रहरी नायब उपरीक्षक राकेश थापाले जानकारी दिए। फिदिमबाट दुई ओटा दम्कल समेत आगो नियन्त्रणका लागि बरभन्ज्याङ पुर्याइएको थियो।"
एमाले रोल्पा सचिव रोकाको हृदयघाटबाट निधन,"रोल्पा : नेपाल कम्युनिस्ट पार्टी (एमाले) रोल्पा जिल्ला कमिटी सचिव निमप्रसाद रोकाको हृदयघाटबाट निधन भएको छ। त्रिवेणी गाउँपालिका२ नुवागाउँका ४७ वर्षीय रोकाको बुधबार राति पौने ९ बजे निधन भएको हो। पुस २३ गतेदेखि नुवगाउँमा हुने एमालेको छैठौं जिल्ला अधिवेशनको तयारीमा खटिरहेका रोकाको निधन भएको हो। रोकाको निधनले पार्टीलाई ठूलो क्षति पुगेको एमाले जिल्ला कमिटी अध्यक्ष बालाराम बुढामगरले बताए। अध्यक्ष बुढामगरले शोक वक्तव्य जारी गर्दै श्रद्धाञ्जली व्यक्त गरेका छन्। 'जिल्ला अधिवेशनको लागि मन्च व्यवस्थापनमा दिनभर खटिएर बेलुका घर गएका सचिव (रोका) को छाती बढी दुखेपछि स्थानीय स्वास्थ्य संस्थामा लैजादै थियौं। प्रवेशद्वार पुग्दै गर्दा निधन भयो।', अध्यक्ष बुढामगरले भने, 'बिहानदेखि नै उहाँको छाती दुखेको रहेछ। तैपनि काममै व्यस्त हुनु भयो।' विद्यार्थी जीवनदेखि राजनीतिमा प्रवेश गरेका रोकाले एमालेमा निरन्तर सक्रिय राजनीति गर्दै आएका थिए। पछिल्लो समय पार्टी विभाजन पश्चात् जिल्ला सचिवको जिम्मेवारीमा थिए। सचिव रोकाको निधन भएकाले जिल्ला अधिवेशन स्थगित गरिएको छ। 'सिंगो पार्टी नेता, कार्यकर्ता शोकमा रहेकाले अर्को मिति तय नहुँदासम्म अधिवेशन स्थगित गरेका छौँ।', अध्यक्ष बुढामगरले भने रोकाको बिहीबार दाहसंस्कार हुने छ। हृदयघाटबाट निधन भएका नेकपा एमाले रोल्पा जिल्ला सचिव निमप्रसाद रोका।"
सडकले फेरियो सहर,"तराईको पुरानो सहर भए पनि नेपालगन्ज अस्तव्यस्त थियो। बाटो किनारमा फोहोरका थुप्रा हुन्थे। नेपालगन्ज देशको फोहोर सहरको परिचय बनेको थियो। सडक फराकिलो थिएन। खुला नाली थियो। ढलको भेल सडकमै बग्थ्यो। ठाउँठाउँमा सडक भत्केको थियो। सडक किनार अतिक्रमण गरेर ठेला सञ्चालन हुन्थे। ट्राफिक समस्या हुन्थ्यो। जिल्लाको अर्को सहर कोहलपुर नगरपालिकामा बस्ती विकास बढ्दै थियो। गाविसबाट नगरमा रूपान्तरित हुँदासम्म कोहलपुर व्यवस्थित सहरमै कहलिन थालेको थियो। रत्न राजमार्गभन्दा पनि सहरभित्रका गल्लीका सडक चौडा थिए। कुनै बेला नेपालगन्जकोहलपुरमा टाँगा नै सवारी हुन्थ्यो। नेपालगन्जकोहलपुर चार लेनको सडक बनेपछि भने चिल्लो सडकमा चिल्ला गाडीमा सरर यात्रा गर्न सकिने भएको छ। नेपालगन्जको सुर्खेतरोड साँघुरो थियो। हिउँदमा धुलाम्ये हुन्थ्यो। सडकभरि खाल्डाखुल्डी थिए। वर्षायाममा जलमग्न हुन्थ्यो, १० वर्षअघिको नेपालगन्जको सडकबारे नेपालगन्ज उद्योग वाणिज्य संघका महासचिव चिरञ्जीवी ओली अनुभव सुनाउँछन्, बाह्रैमास सडक अस्तव्यस्त हुन्थ्यो। ट्राफिक जाम र दुर्घटना धेरै हुन्थ्यो। सडक किनारमा फोहोरका डंगुर हुन्थे। एसियाली विकास बैंक (एडीबी) को सहयोगमा नेपालगन्जकोहलपुर सडक खण्डलाई चार लेन बनाएपछि अहिले बाँकेका दुई सहर नेपालगन्ज उपमहानगरपालिका र कोहलपुर नगरपालिकाको दूरी मात्र घटेको छैन, सहरको स्वरूपै फेरिएको छ। महासचिव ओली भन्छन्, नेपालगन्जबाट कोहलपुर १६ किलोको दूरी पूरा गर्न सार्वजनिक बसमा एक घण्टा नै लाग्थ्यो। अहिले त गाडीमा १५ मिनेटमै पुगिन्छ। सरकारले नेपालभारतका अतिरिक्त सार्क मुलुकसँग व्यापार वृद्धि गर्ने लक्ष्यका साथ भारतसँगका प्रमुख पाँच नाका र पूर्वपश्चिम राजमार्ग जोड्न ६ लेनका व्यापारिक मार्ग विस्तार गर्न गर्ने लक्ष्य राखियो। २०६९ सालमै रत्न राजमार्गमा पर्ने नेपालगन्जकोहलपुर सडक विस्तारको काम थालेको थियो। सीमानाका जमुनाहादेखि कोहलपुरसम्म २२ किलोमिटर सडक एक अर्बभन्दा बढीको लागतमा निर्माण भएको थियो। जसमध्ये नेपालगन्ज र कोहलपुरमा दुई दुई किलोमिटर गरी चार किलोमिटर सडक त ६ लेनको बनेको छ। १८ किलोमिटर सडक चार लेनमा विस्तार भएको छ। नेपालगन्जमा दुई किलोमिटर भनिए पनि ६ किलोमिटरभन्दा बढी सडकलाई ६ लेनको बनाइएको छ, सडक डिभिजन कार्यालय नेपालगन्जका प्रमुख होमबहादुर एसी प्रस्ट पार्छन्, कोहलपुर चौराहादेखि त्रिभुवन मावि क्षेत्रको दुई किलोमिटर क्षेत्रको सडक ६ लेनको बनेको छ। सुर्खेत रोडमा अहिले सफा र चिल्लो भएको छ। दुर्घटनाबाट जोगाउन र सडकमा सर्भिस लेन छुट्ट्याउन डिभाइडर राखिएको छ। यद्यपि नगरपालिकाले धेरै ठाउँका डिभाइडर हटाएको छ। सडक किनारमा फलामे रेलिङ लगाइएको छ। ठाउँठाउँमा सडक किनारमा पार्किङ पनि बनाइएको छ। नेपालगन्जका धम्बोझी, बीपी चोक, पुष्पलाल चोक, गणेशमान चोक र कोहलपुरका चौराहा, न्युरोड क्षेत्र, एनटीभी रोड, पीपल चौतारो, त्रिभुवन माविलगायतका प्रमुख चोकमा जेब्रा क्रसिङ बनाइएको छ। सडकको बीचमा तीन मिटरको ग्रिनरी छ। जहाँ थरीथरीका फूल रोपिएका छन्। हरियाली छ। जसले सहरको सौन्दर्यता बढेको छ, प्रमुख एसी थप्छन्, चिल्लो सडकमा गाडी गुडेका छन्। ट्राफिक जामको समस्या हटेको छ। प्रदूषण पनि घटेको छ। तराईको पुरानो नगर नेपालगन्ज र व्यवस्थित सहर कोहलपुर रत्न राजमार्गमा चार लेन सडकले जोडिँदा अहिले यी दुई सहरको स्वरूपै फेरिएको छ। कोहलपुरराँझाको ११ किमि ७ सय मिटर खण्ड कालिका कन्स्ट्रक्सन प्रालि र राँझानेपालगन्जजमुनाहाको १० किमि ५ सय मिटर खण्डमा एमआर पप्पु जेभीले निर्माण गरेको हो। राँझादेखि जमुनाहसम्मको चार लेन सडक निर्माण सम्पन्न भएर हस्तान्तरण नहुँदै ठाउँठाउँमा खाल्डा परेको खबर अन्नपूर्ण पोस्ट्ले पटकपटक समाचार प्रकाशित गरेको थियो। त्यसो त अहिले पनि यो सडकको नेपालगन्ज सहर क्षेत्रमा मर्मत सम्हारको काम जारी छ। निर्माण कम्पनीको ठेक्का अवधि सकिएकाले सडक विभागले यो काम जारी राखेको छ। गत वर्ष कोहलपुर राँझा क्षेत्रमा झन्डै चार करोड रुपैयाँ र चालू आर्थिक वर्षमा नेपालगन्जको राँझाजमुनाहा सडक खण्डमा ७ करोड रुपैयाँ विनियोजन गरेर सडक मर्मतसम्हार गरिरहेको सडक डिभिजन कार्यालयका इन्जिनियर निजल श्रेष्ठले जानकारी दिए। आम जनताको बुझाइमा विकास भनेको भौतिक पूर्वाधार विकास हो। त्यो विकास भनेकै सडक बन्नु हो। सडक निर्माणले अन्य विकास निर्माणको सम्भावनाको ढोका त पक्कै खोल्छ। तर, सडक नै विकासको पर्याय भने होइन। त्यो सडकसँगै जनताको आवश्यकतामा आधारित आर्थिक र सामाजिक विकास पनि हुन जरुरी छ। नेपालगन्जकोहलपुर चार लेन सडकले भने बाँकेका दुई सहर नेपालगन्ज उपमहानगरपालिका र कोहलपुर नगरपालिकालाई जोड्ने काम गरेको छ। सुविधा सम्पन्न सडकले दुई सहरको दूरी घटाउँदै निकट भविष्यमै महानगरमा रूपान्तरित हुने सम्भावना बढ्दै गएको छ।"
नवलपरासीमा हावाबाट निकालिएको विद्युत् बन्द : गाउँ नै अँध्यारो,"नवलपरासी : एक दशक अगाडि नवलपरासी (बर्दघाटसुस्तापूर्व) मा हावाबाट निकालिएको बिजुली अहिले बन्द भएको छ। हावाबाट पङ्खालाई घुमाएर टर्वाइनको माध्यमले ब्याट्री चार्ज भइ बिजुली निकालिँदै आएकामा टर्वाइनमा समस्या देखिएपछि सिङ्गो गाउँ नै अँध्यारो भएको छ। जिल्लाको हुप्सेकोट गाउँपालिका५ रुद्रपुरको धौवादी डाँडामा हावाबाट बिजुली निकालेर गाउँलाई उज्यालो बनाइएको थियो। एउटा टर्वाइनमा देखिएको समस्याले गाउँवासीले नै निकै समस्या भोग्नुपरेको स्थानीयवासी गमबहादुर रानामगरको गुनासो छ। टर्वाइनको समस्याले विद्युत् आपूर्ति नभएपछि सबैभन्दा बढी मारमा विद्यार्थी परेका मगरले बताए। भएका स्रोतको सदुपयोगसहित उचित व्यवस्थापन गर्न नसक्दा स्थानीय अँध्यारोमा बस्न बाध्य भएका हुन्। उक्त परियोजनाको मर्मत सम्भारका लागि प्रदेश सरकारबाट सहयोग हुने र आफूहरु पनि मर्मत सम्भारका लागि छलफलमा जुटिरहेको गाउँपालिकाका अध्यक्ष लक्ष्मीदेवी पाण्डेले बताए। धौवादीको डाँडास्थित रुद्रपुरमा विसं २०६८ मा एसियाली विकास बैंकको आर्थिक तथा प्राविधिक सहयोगमा हावाबाट बिजुली निकालिएको थियो। रु दुई करोड बढीको लागतमा सञ्चालित परियोजनाबाट हावाका माध्यमले १० किलोवाट विद्युत् तथा सौर्य ऊर्जाबाट दुई किलोवाट विद्युत् गरी सो स्थानमा १२ किलोवाट विद्युत् उत्पादन गरिएको थियो। संरचनाको उचित मर्मतसम्भार नगर्दा अहिले भने हावाबाट निकालिएको बिजुली बन्द भएको छ। हावाबाट बिजुली सञ्चालन हुँदा सो क्षेत्रमा उज्यालोका साथै पर्यटकीय केन्द्रका रुपमा समेत विकास भएको थियो। स्थानीवासीका अनुसार हावाबाट बिजुली निकाल्नका लागि टर्वाइनमा जडान गरिएको पङ्खा हावाको वेगले घुम्दा थप आकर्षक देखिन्थ्यो। यहाँ फोटो खिच्न तथा हावाबाट निकालिएको बिजुली अवलोकनका लागि आन्तरिक पर्यटकको बाक्लै उपस्थिति हुने गरेको थियो। रुद्रपुरका मीनबहादुर राना मगरले हावाबाट बिजुली उत्पादन गराएर यसलाई थप आकर्षित बनाउन सके पर्यटकको आगमनमा वृद्धि हुने बताए। परियोजना सञ्चालन भएपछि केही वर्ष उक्त स्थानमा क्षमताअनुसारको विद्युत् उत्पादन भएकाले यहाँका बासिन्दाले चौबीसैँ घण्टा विद्युत्को प्रयोग गर्न पाएका थिए। धौवादी डाँडामा हावाबाट उत्पादन भएको विद्युत्का कारण रुद्रपुरमा रहेको इलाका प्रहरी कार्यालय र स्थानीय ४२ घरधुरी लाभान्वित भएका थिए। हावाबाट विद्युत् उत्पादन हुँदा टेलिभिजन हेर्न, रेडियो सुन्न तथा मोबाइल चार्ज मिल्ने गरेको भए पनि अहिले स्थानीयवासी यी सुविधा उपभोग गर्नबाट बञ्चित भएका छन्। रासस"
गठबन्धनको राजनीतिक समन्वय समितिको बैठक जारी,"काठमाडौं : सरकार सञ्चालन गर्न गठित राजनीतिक समन्वय समितिको बैठक जारी रहेको छ। प्रधानमन्त्री निवास बालुवाटारमा बिहीबार बिहान गठबन्धनको राजनीतिक समन्वय समितिको बैठक बसेको हो। बालुवाटार स्रोतका अनुसार प्रधानमन्त्री शेरबहादुर देउवाको भारत भ्रमण,आसन्न राष्ट्रिय सभा निर्वाचन, एमसीसीलगायत समसामयिक विषयमा छलफल भइरहेको छ। देउवा पुस २५ गते भारत भ्रमणमा जान लागेका हुन्। मन्त्रिपरिषद्को बुधबार बसेको बैठकले प्रधानमन्त्री देउवाको दुई दिने भारत भ्रमण स्वीकृत गरेको छ। पाँच दलीय गठबन्धनको बैठकले कांग्रेस नेता रामचन्द्र पौडेलको संयोजकत्वमा कृष्ण सिटौला, नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड' र नारायणकाजी श्रेष्ठ, नेकपा (एकीकृत समाजवादी)का अध्यक्ष माधवकुमार नेपाल, जसपा अध्यक्ष उपेन्द्र यादव र राष्ट्रिय जनमोर्चाका अध्यक्ष चित्रबहादुर केसी र दुर्गा पौडेल सदस्य रहेको समिति गठन गरेको थियो। मन्त्रिपरिषद्बाट सञ्चार मन्त्री ज्ञानेन्द्र कार्की पनि कार्यदलका सदस्यका रुपमा रहेका छन्।"
महामारीको थलो नबनोस् सार्वजनिक शौचालय,"काठमाडौं सहरलगायतका सहरी र बजार क्षेत्रहरूमा सार्वजनिक शौचालयको बिजोग हुनु नौलो विषय रहेन। सन् २०१९ मा देशलाई खुला दिसामुक्त घोषणा गरेयता निजी शौचालयहरूमा पहुँच बढेको छ। नेपालका सार्वजनिक शौचालयहरूमा भने अझै निकै काम गर्न बाँकी छ। धेरैजसो सार्वजनिक शौचालयमा सरसफाइ व्यवस्थापनको अभाव हुने गर्दछ। असंख्य चुनौतीमाझ सामाजिक उद्यमीहरू समाधानका लागि काम गरिरहेका छन्। क्यानडा र नेपालका विशेषज्ञहरूको संयुक्त पहलमा एरोसन हब शौचालयले नेपालमा सार्वजनिक शौचालय सुधार गरेबापत सन् २०२० मा संयुक्त राष्ट्रसंघको दिगो विकास पुरस्कार गरेको छ। अगस्टको अन्तिम साता स्विडेनको राजधानी स्टकहोममा विश्वभरका खानेपानी र सरसफाइ विज्ञहरू विश्व पानी सम्मेलनमा सहभागी भए। दिगो विकास लक्ष्य प्राप्तिका लागि सरसफाइ एक महत्त्वपूर्ण सूचांक भएको कुरामा सबैको साझा बुझाइ छ। सरसफाइमा गरेको लगानीले समग्र दिगो विकासलाई सुनिश्चितता प्रदान गर्नेछ भन्ने कुरामा दुई मत रहेन। राजधानी काठमाडौं सहरलगायतका सहरी र बजार क्षेत्रहरूमा सार्वजनिक शौचालयको बिजोग हुनु नौलो विषय रहेन। आपत्कालीन अवस्थामा बाहेक यी सार्वजनिक शौचालय प्रयोगयोग्य छैनन्। फोहोर शौचालय हुनु शौचालय नहुनु बराबर नै हो। संख्यामा सार्वजनिक शौचालय पुगेन भनेर निकै चर्चा गरिन्छ तर भएका शौचालयहरूको गुणात्मक सुधारमा कसैको ध्यान गएको देखिँदैन। सरसफाइ र खानेपानी संविधान प्रदत्त मौलिक अधिकार भए पनि नागरिकले सार्वजनिक शौचालयमा सहज र सुरक्षित पहुँचबाट वञ्चित रहनु परेको अवस्था छ। सहर बजारका शुल्क तिरेर प्रयोग गर्ने शौचालयहरूमा पानी नहुनु, बत्तीको व्यवस्था नहुनुलगायत महिलाका लागि निकै असुरक्षित हुन्छ। सेवाग्राहीका दैनिकीसँग जोडिएका पालिका, कार्यालय, मालपोत, अस्पताल, बजारस्थल, विद्यालय, कलेज, मन्दिर आदिमा शौचालयको दुरावस्था नै हुने गरेको छ। यी शौचालयमा अपांगतामैत्रीको कुरा त निकै परको कुरा जस्तो लाग्छ। अभाव, समस्या र दूरावस्थाको बीच पनि सार्वजनिक शौचालय एक व्यावसायिक अवसर हुन सक्छ। काठमाडौं उपत्यकाका दुई महानगरपालिका, कीर्तिपुर र थिमी नगरपालिकामा गरी ६५ वटा सःशुल्क सार्वजनिक शौचालय छन्। पार्क, मन्दिर, सरकारी कार्यालय, व्यापारिक कम्प्लेक्स र पेट्रोल पम्पहरूलाई पनि गणना गर्ने हो भने २ सय ४९ वटा सार्वजनिक शौचालयको संख्या पुग्छ। तर विडम्बना यसको सुधार, व्यवस्थापन, अनुगमन र नियमन गर्ने अधिकार कसको ? कुनै नियम, कानुन र अधिकारवाला निकाय भेटिँदैन। उपत्यकामा सार्वजनिक शौचालय शौचालय निर्माण गरेपछि त्यसको सञ्चालन गर्ने विधि र प्रक्रियाका बारेमा कुनै पनि व्यवस्थापन गरिएको छैन। सार्वजनिक सञ्चालन कसरी गर्नुपर्छ ? त्यसको सरसफाइको प्रक्रिया के हो ? कसरी स्वच्छ राख्ने ? भन्ने कुरामा ध्यान दिइएको हुँदैन। शौचालय बनाइयो, बनाइसकेपछि आफैं चल्छ भन्ने खालको सोच भएको पाइयो। सार्वजनिक शौचालय सञ्चालनको जुन मापदण्ड छ, त्यो लागू गरेको पाइएन। स्तरीय होटेल रेस्टुँरामा हेर्ने हो भने त्यहाँ भएका सार्वजनिक शौचालय अलि फरक पाउँछौं। शौचालयको सरसफाइमा कर्मचारीलाई नै खटाइएको हुन्छ। उसको सेवा अवधि तोकिएको हुन्छ। शौचालय प्रयोग गरिसकेपछि सफा गरेको, दुर्गन्ध हुनबाट जोगाएको, पानीको व्यवस्था गरेको अवस्था पाउँछौं। बजार तथा सरकारी कार्यालयहरूमा हुने सार्वजनिक शौचालयहरूमा त्यो खालको व्यवस्था गरिएको छैन। कसरी सञ्चालन गर्ने विधि नै छैन। अनुगमनको पाटो त एकदमै शून्य छ। त्यो शौचालय सही तरिकाले चलिरहेको छ कि छैन ? भन्ने कुरा अनुगमन गर्ने कसले भन्ने नै छैन। जसले जसरी चलाए पनि हुने अवस्था छ। कोभिड१९ महामारीको समयमा अस्पताल तथा सार्वजनिक स्थानका शौचालयहरूको सरसफाइमा विशेष ध्यान नपुर्याउने हो भने कुनै पनि समयमा यस्ता महामारी फैलाउन सार्वजनिक शौचालय प्रमुख माध्यम हुन सक्छ। लकडाउन हटेपछि विद्यालय, क्याम्पस खुल्न थालेका छन्। अव्यवस्थित र जनस्वास्थ्यका हिसाबले असुरक्षित यस्ता शौचालयबाट कोभिड१९ लगायतका सरुवा रोग विद्यार्थीमा नसर्ला भन्न सकिन्न। सफा शौचालयलाई प्राथमिकतामा नराख्ने हो भने रोगको केन्द्रबिन्दु शौचालय बन्न सक्छ। सरसफाइ कति महत्त्वपूर्ण छ, सबैलाई थाहै छ। महामारीमा स्वास्थ्य सेवामा जस्तै शौचालयमा पनि लगानी गर्नुपर्ने सही समय आइसकेको छ। शौचालयजन्य मानव मलमूत्रले वातावरण प्रदूषणमा निकै नकारात्मक रासायनिक प्रदूषण उल्लेख्य रूपमा गरेको छ। सहरीकरणसँगै जनसंख्या बढेको तर राजधानीमा सार्वजनिक शौचालयको अभाव र यसको उचित व्यवस्थापनको कमीले वातावरण र जनस्वास्थ्यमा निकै असर परेको छ। एरोसान सस्टेनेवल स्यानिटेसनले काठमाडौं महानगरपालिका र ललितपुर महानगरपालिकामा स्वास्थ्यकर र वातावरणमैत्री सार्वजनिक शौचालय निर्माण गरेको छ। रत्नपार्क र मंगलबजारमा भएका पुराना सार्वजनिक शौचालयको पुनर्निर्माण गरी हाल चारवटा नमुना सार्वजनिक शौचालय सञ्चालनमा ल्याइसकेको छ। त्रिपुरेश्वर र पाटनढोकामा यही वर्षबाट सञ्चालनमा ल्याउने गरी काम भइरहेको छ। उक्त शौचालयहरूमा आकाशेपानी संकलन प्रविधि, बायोग्यास, फोहोर पानी प्रशोधन विधिजस्ता सुविधाका कारण स्वच्छ वातावरणमा टेवा पुर्याउनुका साथै पिछडिएको वर्गलाई रोजगारीको अवसर प्रदान गरेको छ। एरोसान हब शौचालयले अवलम्बन गरेको वातावरणीय सरसफाइको नमुनालाई प्रत्येक घर परिवारले अनुसरण गरी त्यहाँबाट उत्पादन भएको पुनः प्रयोगीय पानी र मललाई कौसी खेतीमा प्रयोग गर्न सकिन्छ। यसले खाद्यचक्र र वातावरण संरक्षणमा दिगो योगदान दिन सक्ने कुरामा कुनै दुई मत नहोला। आपत्कालीन अवस्थामा बाहेक सबैजसो स्थानका सार्वजनिक शौचालय प्रयोगयोग्य छैनन्। फोहोर शौचालय हुनु शौचालय नहुनु बराबर नै हो। एरोसान हबद्वारा सञ्चालित सार्वजनिक शौचालय अत्याधुनिक, स्वच्छ, महिलामैत्री, अपांगतामैत्री र समुदायमा आधारित छ। उक्त शौचालयहरूमा महिलाका लागि स्वचालित मेसिनबाट स्यानिटरी प्याड किन्ने व्यवस्था गरिनुका साथै प्रयोग भएको प्याडको व्यवस्थापनका लागि प्याड जलाउने मेसिन पनि जडान गरिएको छ। बालबालिकाको डाइपर फेर्ने ठाउँ पनि शौचालयभित्रै पाइन्छ। स्मार्ट शौचालयमा सरसफाइका लागि आकाशेपानी संकलन गरी प्रयोग गरिएको छ। शौचालयबाट निस्कने ठोस तथा तरल फोहोरलाई ढलमा नफाली ऊर्जाको रूपमा बायोग्यास निर्माण गरिएको छ। फोहोर पानीलाई प्रशोधन गरी पुनर्प्रयोग गरिएको छ। शौचालय सञ्चालनको दिगोपन र निरन्तरताका लागि व्यावसायिक योजना, कुशल व्यवस्थापन र दक्ष जनशक्तिको उत्तिकै महत्त्वपूर्ण योगदान रहन्छ। सार्वजनिक शौचालय र सरसफाइकर्मीहरू पनि जनस्वास्थ्य महामारीजस्ता विपद्मा अग्रपंक्तिमा रहेर कार्यक्षेत्रमा खटिएका छन्। एरोसान हब शौचालयमा सफाइकर्मीलाई विश्व स्वास्थ्य संगठनको मापदण्डअनुसार स्वास्थ्य सुरक्षा व्यवस्था गरी काम लगाइएको छ। साथै उनीहरूको स्वास्थ्य बिमा र रोजगारीको निरन्तरता दिएको छ। यी शौचालय दुई कुरामा केन्द्रित छन् : महिला र पानी। यसमा महिला प्रयोगकर्तालाई ख्याल गरिन्छ। शौचालयमा काम गर्नै अवसर पनि महिला नै दिइएको छ। यहाँका शौचालयको स्वामित्व पनि महिलासँग छ। उपत्यकामा परम्परागत रूपमा सफाइको काम गर्दै आएका देउला, पुजारी, पोडेलगायत नेवार समुदायभित्रको जातिका महिलालाई व्यवस्थापनको जिम्मा दिइएको छ। युवा महिलाको बाहुल्य हुने गरी स्वावलम्बी सफाइकर्मी सहकारी संस्थाले यसको नेतृत्व लिएको छ। हाल ५० महिला यसमा आवद्ध छन्। त्यस्तै, काठमाडौं उपत्यकामा सञ्चालन गरेका चार शौचालयमा १५ महिलाले पूर्णकालीन रूपमा काम गर्छन्।कार्यरत महिलाले मर्यादित तवरले काम गर्न पाऊन् भनेर केही प्राविधिक व्यवस्था गरिएका छन्। उनीहरूले हातले शौचालय सफा गर्नु पनि पर्दैन किनभने फ्लस, धारा र बत्ती सेन्सरहरूबाट सञ्चालित छन्। हालै सम्पन्न विश्व पानी सम्मेलनको सर्फाती स्यानिटेसन च्यालेन्ज अन्तर्राष्ट्रिय प्रतियोगितामा यही एरोसान हब सार्वजनिक शौचालय विश्वभरिका ८० प्रतियोगीमध्येबाट उत्कृष्ट ५ मा छानिन सफल भएको छ। संयुक्त राज्य अमेरिका, स्विट्जरल्यान्ड, घाना, जोर्डनसँगै नेपाल अन्तिम ५ प्रतियोगिता छनोट हुनुले नेपालको सार्वजनिक शौचालयको मोडल अहिले सरसफाइ विशेषज्ञबीच निकै चासोको विषय रहेको छ। यो नेपालकै लागि एउटा गर्वको विषय पनि हो। शौचालय बनाउनु पर्छ भन्नेमा पहिलेभन्दा अहिले सचेतना त आयो तर मापदण्ड, नीति बनाएर कार्यान्वयन गर्नुपर्छ भन्नेतर्फ स्थानीय सरकारको ध्यान गएको छैन। उपत्यकाका धेरै ठाउँमा सार्वजनिक शौचालय भएको तर त्यसको व्यवस्थापन गर्न नसकेको अवस्थामा छ। राष्ट्रसंघीय निकाय युनाइटेड नेसन्स साइन्स, टेक्नोलोजी एन्ड इनोभेसन (यूएनएसटी) ले विश्वका ३० देशका एक हजार सार्वजनिक शौचालयको समीक्षा गरेर नेपालको शौचालयलाई उत्कृष्ट ठहर गरेको थियो। सफा शौचालयलाई आवश्यकता मानिएन भने अस्पतालहरू रोगको केन्द्रबिन्दु बन्न सक्छन्। त्यसैले महामारीले सिकाएको पाठ हो, सार्वजनिक शौचालयहरूमा लगानी। स्थानीय तहमा सार्वजनिक शौचालय काठमाडौं र ललितपुर महानगरपालिकाको सहकार्यमा गएको वर्ष सार्वजनिक शौचालयमा आएको परिवर्तन आएको छ। यस उपलब्धिलाई निरन्तरता दिन र स्थायित्व बनाउन संघीय सरकारले सार्वजनिक शौचालय निर्माण, सञ्चालन र व्यवस्थापन निर्देशिका जारी गरी पालिकाहरूमा अविलम्ब लागू गर्न ढिलाइ गर्न हुँदैन।"
"भारतमा एकैदिन थप ९० हजार बढीमा कोरोना संक्रमण, ३२५ को मृत्यु","नयाँ दिल्ली : भारतमा पछिल्लो २४ घन्टामा थप ९० हजार ९२८ जना कोरोना भाइरस (कोभिड१९) संक्रमित थपिएका छन्। यो संक्रमण दर बुधबारको तुलनामा ५६५ प्रतिशत बढी हो।कोरोनाबाट थप ३२५ जनाले ज्यान गुमाएका छन्। मृत्यु हुनेमा सबैभन्दा बढी २५८ जना केरलाका हुन्। ९० हजार ९२८ नयाँ संक्रमित थपिदा १९ हजार २०७ जना डिस्चार्ज भएका छन्। कोरोना संक्रमण सबैभन्दा बढी पाँच राज्यमा देखिएको छ। महाराष्ट्रमा २६ हजार ५३८, पश्चिम बंगालमा १४ हजार २२, दिल्लीमा १० हाजर ६६५,तमिल नाडुमा ४ हजार ८६२ र केरलामा ४ हजार ८०१ नयाँ संक्रमित देखिएका छन्। नयाँ ९० हजार ९२८ केसमध्ये ६६९७ प्रतिशत यी पाँच राज्यमा देखिएको हो। जसमा २९१९ प्रतिशत महाराष्ट्रमा संक्रमण देखिएको हो। यस्तै कोरोनाको नयाँ भेरियन्ट ओमिक्रोन संक्रमितको संख्या २६ सय नाघेको छ। बिहीबारसम्म भारतमा २६ सय ३० जनामा ओमिक्रोन संक्रमण पुष्टि भएको छ। महाराष्ट्र र दिल्लीमा सबैभन्दा बढी संक्रमित थपिएका छन्। हालसम्म महाराष्ट्रमा ७९८ र दिल्लीमा ४६५ जना संक्रमित भेटिएका छन्। २६ सय ३० संक्रमितमध्ये ९९५ जना डिस्चार्ज भएका छन्।"
प्रचण्ड समूह कम्युनिस्ट आन्दोलन समाप्त पार्न लागेको छ : ओली,"काठमाडौं : नेकपा एमाले अध्यक्ष केपी शर्मा ओलीले प्रचण्ड समूह कम्युनिस्ट आन्दोलन समाप्त पार्न कसम खाएर लागेको दाबी गरेका छन्। बुधबार बालकोटमा माओवादी केन्द्रका पूर्व केन्द्रीय सदस्य एवम् संविधानसभा सदस्य छिमी दोर्ची लामासहितको टोलीलाई पार्टी प्रवेश गराउँदै उनले यस्तो बताएका छन्। ओलीले प्रचण्ड समूहको हालत कुनै बेलाको पेरूको साइनिङ पाथको जस्तो हुने टिप्पणी गरे। नेकपा (एमाले) रोजेर समयमै सही निर्णय गरेकोमा नवप्रवेशीलाई धन्यवाद दिँदै ओलीले भने, प्रचण्ड समूह कम्युनिस्ट आन्दोलन समाप्त पार्न कसम खाएर लागेको छ। हेर्दै जानुहोला त्यसको हालत कुनै बेलाको पेरूको साइनिङ पाथको जस्तो हुनेछ। नेता लामाको नेतृत्वमा माओवादी केन्द्रका प्रदेश कमिटीका ६ जना सदस्य, जिल्ला कमिटीका ३७ जना सदस्य, जनसंगठनका ४ जना केन्द्रीय सदस्यलगायतका नेताहरु पार्टी प्रवेश गरेको एमालेले जनाएको छ।"
सुनको मूल्य ५०० ले घट्यो,काठमाडौं : सुनचाँदी बजारमा बुधबार छापावाल सुनको मूल्य प्रतितोला रु ५०० ले घटेर ९२ हजार ३०० कायम भएको छ। पहेँलो धातु अधिल्लो दिन प्रतितोला रु ९२ हजार ८०० मा कारोबार भएको थियो । नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९१ हजार ८०० कायम भएको छ। जसको मूल्य बुधबार प्रतितोला ९२ हजार ३०० तोकिएको थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला २५ ले घटेर एक हजार २३५ तोकिएको महासङ्घले जनाएको छ। महासङ्घले अन्तर्राष्ट्रिय बजारमा सुन तथा चाँदीका मूल्यमा हुने परिवर्तनका आधारमा यहाँ दैनिक कारोबार मूल्य तोक्दै आएको छ। अन्तर्राष्ट्रिय बजारमा आज सुन प्रतिऔँस एक हजार ८०३ डलर आसपास कारोबार भइरहेको छ।
राष्ट्रिय सभामा गठबन्धनलाई जिताउन समन्वय समितिको आग्रह,"काठमाडौं : राजनीतिक समन्वय समितिले राष्ट्रिय सभा निर्वाचनमा सत्तारुढ गठबन्धनलाई जिताउन आग्रह गरेको छ। बिहीबार बिहान बालुवाटारमा बसेको बैठकले सत्तारुढ गठबन्धनबाट उम्मेद्वार दिएका नेतालाई जिताउने निर्णय गरेको बैठकपछि सरकारका प्रवक्ता एवम् कांग्रेस नेता ज्ञानेन्द्रबहादुर कार्कीले जानकारी दिए। उनले प्रधानमन्त्री शेरबहादुर देउवाको भारत भ्रमणले दुई देशबीचको सम्बन्ध थप सुदृढ हुने विश्वास समितिले व्यक्त गरेको बताए। बैठकमा प्रधानमन्त्रीको भारत भ्रमण, प्रतिनिधि सभा सञ्चालन, राष्ट्रिय सभा निर्वाचनको विषयमा छलफल भएको हो। देउवा पुस २५ गते भारत भ्रमणमा जान लागेका हुन्। मन्त्रिपरिषद्को बुधबार बसेको बैठकले प्रधानमन्त्री देउवाको दुई दिने भारत भ्रमण स्वीकृत गरेको छ। राष्ट्रियसभा निर्वाचनका लागि मंगलबार १९ पदमा ९ दलका ४३ जनाले उम्मेदवारी दिएका छन्। माघ १२ मा हुने निर्वाचनबाट महिला सात, दलित तीन, अपांगता भएका व्यक्ति वा अल्पसंख्यक दुई र अन्य समूह सात जना निर्वाचित हुनेछन् । प्रतिपक्षी एमालेले १९ वटै सिटमा उम्मेदवारी दिएको छ। प्रमुख पतिपक्ष दल एमालेविरुद्ध सत्तारुढ गठबन्धनमा आबद्ध दलले साझा उम्मेदवार उठाएका छन्। कांग्रेसले ६, माओवादी केन्द्र र एकीकृत समाजवादीले ५५ सिट पाएका छन्। जसपाले २ र राजमोले एक सिटमा उम्मेदवारी दिएका छन्। नेपाल मजदुर किसान पार्टीले दुई र लोकतान्त्रिक समाजवादी पार्टीले एक उम्मेदवार उठाएका छन्। सरकार सञ्चालन गर्न कांग्रेस नेता रामचन्द्र पौडेलको संयोजकत्वमा राजनीतिक समन्वय समिति गठन भएको थियो। समितिको सदस्यमा नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड' र नारायणकाजी श्रेष्ठ, नेकपा (एकीकृत समाजवादी)का अध्यक्ष माधवकुमार नेपाल, कांग्रेस नेता कृष्ण सिटौला, जसपा अध्यक्ष उपेन्द्र यादव र राष्ट्रिय जनमोर्चाका अध्यक्ष चित्रबहादुर केसी र दुर्गा पौडेल सदस्य रहेको राजनीतिक समन्वय समिति गठन गरेको थियो। मन्त्रिपरिषद्बाट सञ्चार मन्त्री ज्ञानेन्द्र कार्की पनि कार्यदलका सदस्यका रुपमा रहेका छन्।"
भ्रष्टाचारमा संगठित अपराध,"रकम र शक्ति सांगठनिक अपराधका लक्ष्य हुन् । यस्ता अपराधले वैध र अवैध दुवै खालका कार्यलाई बढावा दिन्छन् । पद सोपानमा हुने संगठित अपराधमा गैरकानुनी क्रियाकलाप सञ्चालन गरी आर्जित धनको प्रजातान्त्रिक वितरण हुँदैन। कानुन कार्यान्वयन न्याय प्रशासनसम्बन्धी अमेरिकी राष्ट्रपतीय आयोग सन् १९६७ ले संगठित अपराधलाई यसरी परिभाषित गरेको छ संगठित अपराध भनेको अपराधीहरूको संगठन हो। जुन संगठनले जटिल सांगठनिक संरचनामा कार्य गर्छ। यहाँका आफ्नै नियम हुन्छन्। ती नियमहरू वैधानिक सरकारका नियमभन्दा कठोर हुने मात्र नभई बाध्यात्मक तरिकाले लागू गरिन्छन्। रकम र शक्ति सांगठनिक अपराधका लक्ष्य हुन्। यस्ता अपराधले वैध र अवैध दुवै खालका कार्यलाई बढावा दिन्छन्। फौजदारी न्यायका मापदण्ड र लक्ष्यसम्बन्धी परामर्श समितिको संगठित अपराधसम्बन्धी कार्यदलले संगठित अपराधमा षड्यन्त्र, पदसोपानगत समन्वय, योजना र त्यसको कार्यान्वयन जस्ता चरित्र हुन्छन्। गैरकानुनी कार्यको प्रयोग, आर्थिक उपार्जन, शक्ति वा हैसियत प्राप्ति, बल प्रयोग, भ्रष्टता र पूर्ण अनुशासित हुनेजस्ता चरित्र हुने बताइएको छ। यस्ता अपराधी सामान्यतः नगल्ने र नसुध्रिने खालका हुन्छन्। कार्यगत केन्द्रीयता हुने यस अपराधमा अपराधी कार्यहरू कार्यकारी वा व्यवस्थापन तहबाट जारी गरिन्छन्। हाकिम वा सहायक हाकिमको निर्देशनमा हुने यस्ता अपराधमा दूर नियन्त्रण पद्घतिबाट काम गरिन्छ। यसमा संलग्नहरूले माथिको आदेशलाई कुनै प्रश्न नउठाई पालन गर्छन्। संगठित अपराधको क्षेत्र संगठित अपराधको सीमा तोक्न कठिन छ। मुलुकको आर्थिक, राजनीतिक सामाजिक र कानुनी परिप्रेक्ष्यले पनि संगठित अपराधको क्षेत्र र चरित्रमा भिन्नता ल्याउन सक्छ। सामान्यतः लागूऔषध, जुवा, वेश्यावृत्ति, तस्करीजस्ता अपराध संगठित रूपमा हुने गरेको देखिन्छ। नेपालको सन्दर्भमा वन्यजन्तु र वन पैदावारसम्बन्धी, प्राचीन मूर्ति, मुद्रा आदि विदेशी विनिमयदेखि राजस्वसम्बन्धी अपराधमा समेत सांगठनिकताको गन्ध आउन थालेको छ। नेपालमा प्रहरीले अपराधीहरूबाट महिनावारी असुल्ने र माथि पुर्याउने, कमाउ ठाउँमा पदस्थापन नभएको आफ्नो घेराभित्रको मानिसलाई सहायता दिने गरेको पाइन्छ। आपराधिक गिरोह चलाउने, अपराधीहरूको तलबमानमा बस्ने र त्यहाँबाट आएको रकम अपराधीमार्फत लगानी गर्ने गरेको पनि देखिन्छ। संगठित अपराधको मुख्य लक्ष्य सम्पत्ति कमाउनु नै हो। कालो धन जम्मा गर्ने, त्यसलाई वैध, अवैध रूपमा भूमिगत समानान्तर अर्थ व्यवस्था सञ्चालन गर्ने, सामान्य अपराधीबाट कुख्यात, निर्दयी, आदती अपराधी तयार गर्ने, सरकारी अधिकारी र नेतामाथि लगानी गर्ने गरेको पाइन्छ। राजनीतिको छहारीमा बसी राजनीतिज्ञलाई लगानी गर्दै उनीहरूबाट अतिशय आफ्ना काम बनाउने, पछि आफ्नो छविलाई सामाजिक हुँदै राजनीतिक छविमा रूपान्तरण गर्ने र निर्वाचनमा भाग लिई नेतृत्व तहमा पुग्ने रणनीति यस्ता अपराधीहरूले अख्तियार गरेको पनि छ। यस्तो रणनीति सफल पारी नेपालमा थुप्रै व्यक्ति उपल्लो पदमा पुगेका छन्। राजनीति र कर्मचारीतन्त्रलाई भ्रष्ट बनाउन यिनीहरू सधैं क्रियाशील रहन्छन्। यिनीहरूले सफेदपोस अपराधीको समूह तयार गरी धाक र रवाफ देखाउँछन्। यसरी संगठित अपराधीहरूले नेपालको कर्मचारीतन्त्रमाथि धावा बोलिरहेका छन्। भ्रष्टाचार के हो ? मूलतः भ्रष्टाचार सार्वजनिक पद धारण गरेको व्यक्तिले गर्ने अपराध हो। विशेषगरी शिक्षित, नेतृत्व तहको, प्रभावशाली, अधिकार सम्पन्न, सुविधा वितरण गर्ने पहुँचमा पुगेको व्यक्तिबाट यो अपराध हुन्छ। यस्ता व्यत्ति हरू मुलुकको कानुन र नीति निर्माण तहमा रहेका वा त्यसका कार्यान्वयनकर्ता र सेवा प्रदायक तहका पनि हुन्छन्। भ्रष्टाचार, हँुदा खानेले नभई हुनेखानेले गर्ने अपराध हो। राज्य र समाजले विश्वासको स्थानमा पुर्याएको व्यक्ति यसको मूल अभियुक्त हुन्छ। कमन ल प्रणालीमा न्यायबाट बिमुख गर्ने कार्यसँग भ्रष्टाचार सम्बन्धित थियो। अहिले त कुनै अधिकारीलाई वा कानुनी र सार्वजनिक कर्तव्यलाई प्रभावित गर्न मूल्य रहने कुनै वस्तु प्रस्ताव गर्नु, प्रदान गर्नु वा अनुनय गर्नु भ्रष्टाचार हो। राज्य वा समाजले विश्वासको स्थानमा पुर्याएका व्यक्तिका लागि दण्डनीय बनाइएका कसुरहरू नै कानुनी रूपमा भ्रष्टाचारजन्य कार्य हुन्। ती कार्यमा घुस, लाभ मालबस्तु लिनु, बिना पूर्वस्वीकृति दान, उपहार, कोसेली, चन्दा स्वीकार्नु, कमिसन, दलाली, दस्तुर र सुविधा लिनु भ्रष्टाचार निवारण ऐन, २०५९ ले दण्डनीय कसुर भनेको छ। यस्तै, राजस्व चुहावट गर्नु, सुविधा र अधिकारको दुरुपयोग गर्नु, गलत अनुवाद गर्नु, सार्वजनिक सम्पत्ति हिनामिना गर्नु, गलत लेखापरीक्षण गर्नु, आयको तुलनामा अस्वाभाविक सम्पत्ति राख्नु, अमिल्दो जीवनयापन गर्नु आदिलाई पनि सोही सूचीमा राखेको छ। सामान्य अर्थमा सार्वजनिक सेवामा संलग्न व्यक्तिले उपर्युक्त कार्य गरेमा भ्रष्टाचार गरेको ठहर्छ। पानीसँग तुलना हुने यस अपराधले पानीजस्तै माथिबाट तलतिर झर्ने गर्दछ। भ्रष्टाचार जति उपल्लो तहमा हुन्छ, त्यति नै खतरनाक हुन्छ। माथिल्लो तहबाट हुने भ्रष्टाचार नीति र कानुन निर्माणमा समेत हुने हुनाले राष्ट्रिय जीवनका विभिन्न तहमा यसले भित्रभित्रै ज्वालामुखीजन्य कम्पन पैदा गरेको हुन्छ। यसले राष्ट्रको आर्थिक र विकास निर्माणका हरेक पक्षमा गम्भीर र दूरगामी प्रभाव पार्दछ। तर सतहमा भने तल्लो स्तरमा हुने पिटी करप्सनको बढी हल्लाखल्ला गरिन्छ। माथिल्लो तहमा हुनेले नीति तर्जुमा गर्दै भ्रष्टाचार तर्जुमा गर्न सक्छन्। कुनै खास औद्योगिक घराना वा कम्पनीलाई फाइदा पुग्ने गरी, राजस्व कर छुट हुने गरी सार्वजनिक नीतिका नाउँमा ठूला भ्रष्टाचार हुन सक्छ। मुद्राको मूल्यांकन गर्दा अमूक मुद्रा राख्न वा बैंकमा सटही गर्न लगाउने जस्ता नीति चुहाएर भ्रष्टाचार गरेको पाइन्छ। कहिलेकाहीँ त नीति मात्र होइन, भ्रष्टाचारका लागि कानुनसमेत संशोधन गरेर भ्रष्टाचारका द्वारहरू खोलिन्छन्। भ्रष्टाचार रोक्न मद्दत पुर्याउने कानुन वा नीतिलाई खारेज वा संशोधन गरिन्छ। भ्रष्टाचार उच्च वर्गीय अपराध भएकाले सामान्यतः ठूलाबडाविरुद्ध अनुसन्धान नै नहुने, भए कमजोर अनुसन्धान भई मुद्दा नचल्ने, मुद्दा चले राम्रो अभियोजन नहुने, भए पनि सुरु तहबाटै सफाइ पाउने र त्यहाँबाट कसुर ठहरिए माथिल्लो अदालतबाट सफाइ हुने गरेको नेपालकै थुप्रै प्रमाण पाइन्छन्। ललिता निवास प्रकरणमा तत्कालीन बहालवाला मन्त्री र नेताकै छोराहरूको संलग्नता रहेको पुष्टि भए पनि अभियोग नलाग्नु, मन्त्रीको ७० करोड हिनामिनाको अडियो सार्वजनिक हुँदा पनि छानबिन नहुनु यसका ज्वलन्त उदाहरण हुन्। भ्रष्टाचारमा सामान्यतया घुस लिने र दिने दुवैले फाइदा उठाउँछन्। यो अपराधमा व्यक्ति पीडित हुँदैन, राज्य नै सबैभन्दा पीडित हुन्छ। भ्रष्टाचार आज कुनै राष्ट्रको मात्र चासो र चिन्ताको विषय होइन। संयुक्त राष्ट्र संघले भ्रष्टाचार विरुद्धको महासन्धि पारित गरेपछि यो विश्वकै चासो र चिन्ताको विषय बनेको छ। संगठित अपराध र भ्रष्टाचारको सम्बन्ध सबै भ्रष्टाचारी संगठित हुन्छन् भन्ने त जरुरी छैन। तर, भ्रष्टाचारको मात्रा, त्यसमा रहने व्यक्तिको संलग्नता, सम्बद्ध कामको प्रकृति, संस्थाको भ्रष्टाचारसम्बन्धी विगत, भ्रष्टाचारीलाई सरुवा गरी लैजाने प्रवृत्ति, नेतृत्वमा रहेकाहरूको भ्रष्टाचारप्रतिको झुकावको स्थितिजस्ता कुराको आधारमा अमूक कार्यालय वा माथिल्लो तहसम्म भ्रष्टाचार छ, छैन थाहा हुन्छ। नेपालको सन्दर्भमा कतिपय क्षेत्रलाई करप्सन प्रोन सेक्टरको रूपमा हेरिन्छ। प्रहरी, राजस्व, विकास निर्माण, जग्गा प्रशासन, लेखा परीक्षण, न्याय क्षेत्र र जिल्ला प्रशासनलाई तुलनात्मक रूपमा बढी भ्रष्टाचार हुने क्षेत्रको रूपमा आंैल्याइएको छ। पछिल्लो समयमा स्थानीय तहलाई समेत संगठित भ्रष्टाचारको अखडा बनाइँदै छ। भ्रष्टाचारलाई आमरूपमा नागरिकले एउटा सीमासम्म सहन सक्लान्। अति सर्वत्र वर्जयत्। अब योभन्दा बढी भ्रष्टाचार नेपालमा भइरह्यो भने नागरिकको धैर्यको बाँध फुट्छ। भ्रष्ट कर्मचारीलाई भ्रष्टाचारजन्य क्षेत्रमा भ्रष्टाचार गरी सरुवा गरिन्छ। त्यसरी सरुवा भएर जानेले आफ्नो खेतबारी बेचेर माथिल्लो कर्मचारीलाई उपहार र नगद निश्चय बुझाउँदैनन्। विगतका मुद्दालाई हेर्ने हो भने पनि उच्चतम तहदेखि राजपत्र अनंकित तहसम्मका कर्मचारीहरू कारबाहीमा परेकाले संगठित अपराधको गुञ्जायस त्यसै पाइन्छ। किनकि उच्चतम तहका कर्मचारीले सिधै नगद र अन्य भौतिक कुरामा सम्पर्क गर्दैनन्। जे होस्, भ्रष्टाचारजन्य क्षेत्रमा पठाइएका मानिसलाई राजनीतिक र प्रशासनिक संरक्षण रहेको पाइन्छ। यो संरक्षणको उद्देश्य मातहतका कर्मचारी सधैं उर्वर ठाउँमा रही रहोस् र आफूलाई फाइदा पुर्याइरहोस् भन्ने नै हो। नेपालमा मन्त्रीलाई गृह, जलस्रोत, भौतिक योजना तथा स्थानीय विकास नै चाहिने, राजस्व समूहमा हुनेलाई एयरपोर्ट, तातोपानी र वीरगन्ज भन्सार नै किन चाहिने ? ती र अन्य क्षेत्रको सेवासुविधा र तलबभत्तामा खासै फरक पाइँदैन। भ्रष्टाचारमा संरक्षण पद्धतिको विकास भएकै कारण नेपालका कयौं क्षेत्रमा यसले विकराल रूप लिइसकेको छ। राजस्व क्षेत्रका कर्मचारीहरूको तस्करसँग घनिष्ठ सम्बन्ध रहेको पाइन्छ। प्रहरीको पनि तस्कर, कालोबजारी र वेश्यावृत्ति चलाउने, गाँजा खेती गर्ने, जुवा खेलाउनेसँगको मिलेमतो पाइन्छ। ठेकेदारसँग मिली सिपाहीको गाँस काटेर कमिसन र प्रहरीका सामग्रीको खरिदमा लिइने कमिसन लिइन्छ। यस्ता कयौं प्रमाणले यो संगठनमा पनि भ्रष्टाचारको क्रमशः संगठित स्वरूप मौलाइसकेको प्रतीत हुन्छ। ठेक्कापट्टा लिन संगठित लिन संगठित समूहसँग मिली भ्रष्टाचार हुने र संगठित नहुनेले बोलपत्र दाखिला गर्नै नपाउने, पाए पनि विधि मिचेर निर्णय गर्नेजस्ता कार्य हालसालै पनि भइरहेका छन्। गुन्डागर्दी गर्नेलाई सूचना चुहाउने, वैधानिक काम गर्नेबाट पनि महिनावारी असुल्ने प्रवृत्ति छ। यसरी आफंैले भ्रष्टाचारलाई संगठित गर्ने र संगठित अपराधीको दानापानीमा बसी भ्रष्टाचार गर्ने प्रवृत्ति छ। जसका कारण संगठित अपराधको सम्बन्ध भ्रष्टाचारसँग जोडिएको छ। नेपाल संगठित अपराधका रूपमा भष्टाचार व्यापक हुने देशमा गनिन्छ। भ्रष्टाचारलाई आमरूपमा नागरिकले एउटा सीमासम्म सहन सक्लान्। अति सर्वत्र वर्जयत्। अब योभन्दा बढी भ्रष्टाचार नेपालमा भइरह्यो भने नागरिकको धैर्यको बाँध फुट्छ। यसले मानिसलाई विरोधमा, नभए विद्रोहमा, त्यो पनि नभए क्रान्तिमा उतार्छ। भ्रष्टाचारको श्रेणीमा नेपालको अगुवाइले नेपालीको धैर्यको बाँध फुट्न मात्र बाँकी छ।"
विनोद चौधरीविरुद्ध निर्वाचन आयोगमा उजुरी,"काठमाडौं : नेपाली कांग्रेसका केन्द्रीय सदस्य विनोद चौधरीको पद खारेजको माग गर्दै निर्वाचन आयोगमा उजुरी परेको छ । सिरहा क्षेत्र ३ का महासमिति सदस्य डा सुभाषचन्द्र यादवले चौधरी विधानविपरित केन्द्रीय सदस्य बनेको भन्दै पार्टी केन्द्रीय निर्वाचन समिति र निर्वाचन आयोगमा उजुरी दर्ता गराएका हुन्। चौधरी कांग्रेसको १४ औं महाधिवेशनमा मधेसी (खुला) कोटाबाट केन्द्रीय सदस्य निर्वाचित भएका थिए । कांग्रेसको विधानमा केन्द्रीय सदस्य बन्न १० वर्ष निरन्तर पार्टीको क्रियाशील सदस्य भएमात्र केन्द्रीय सदस्य बन्न प्रावधान भएपनि चौधरी २०७४ सालमा मात्र कांग्रेस प्रवेश गरेको उनको दावी छ। यादवले चौधरीको अवैधानिक केन्द्रीय सदस्य पद खारेज गरी आफूलाई केन्द्रीय सदस्यमा मनोनयन गर्न समेत माग गरेका छन् । उनले आफूले नेपाली कांग्रेसको विधानको रक्षा र विधानको कार्यान्वयनका लागि उजुरी दर्ता गराएको बताएका छन्। 'नेपाली कांग्रेसको विधान, २०१७ को परिच्छेद ७ दफा २१(८) मा १० वर्ष निरन्तर नेपाली कांग्रेसको क्रियाशील सदस्य भएको महाधिवेशन प्रतिनिधिबाट ४ महिला सहित ९ जना मधेशी केन्द्रीय सदस्य रहने व्यवस्था रहेको छ । नेपाली काँग्रेस केन्द्रीय कार्यसमितिको २०७८।०७।२८ गतेको बैठकबाट बाधा अड्काउ फुकाउ सम्बन्धी प्रस्तावको निर्णयमा पार्टीको केन्द्रीय सदस्य रहेको व्यक्ति न्यूनतम १० वर्ष निरन्तर क्रियाशील सदस्य हुनु पर्ने पदमा उम्मेदवार हुन पाउने बाहेक अन्य जिल्ला सभापति, प्रतिनिधि सभा क्षेत्रीय कार्यसमितिको सभापति महानगर उपमहानगर सभापतिमा उम्मेदवार हुन पाउने छैन भनी भएको व्यवस्थाले समेत १० वर्ष निरन्तर क्रियाशील सदस्य भएको व्यक्ति मात्र केन्द्रीय सदस्यको पदमा उम्मेदवार हुन पाउने स्पष्टै छ, 'उजुरीमा भनिएको छ। उनले विनोद चौधरीको सम्बन्धमा नेपाली कांग्रेस केन्द्रीय कार्यालय र कांग्रेस केन्द्रीय निर्वाचन समितिमा उजुरी गर्दा पनि कुनै सुनुवाइ नभएपछि बाध्य भएर आयोगमा उजुरी दिएको बताए। उनले भने,' नेपाली कांग्रेसको विधान विपरित निवाचित भनिएको विनोद चौधरीको सम्बन्धमा नेपाली कांग्रेस केन्द्रीय कार्यालय र कांग्रेस केन्द्रीय निर्वाचन समितिमा उजुरी गर्दा पनि कुनै सुनुवाइ नगरेपछि राजनीतिक दलसम्बन्धी ऐन, २०७३ को दफा १४, १५, १७, ५७ समेतको आधारमा प्रस्तुत उजुर निवेदन पत्र पेश गरेको छु।'"
तालिवानको आदेशमा अफगानिस्तानमा काटिंदै छ 'डमी'को गर्धन,अफगानिस्तान : अफगानिस्तानको हेरात प्रान्तमा डमीको महिला गर्धन काटेको समाचार बाहिर आएको छ। गर्धन काटिएको डमीहरु पसलमा महिलाको कपडा प्रदर्शनका लागि राखिएका डमी हुन्। सामाजिक सञ्जालमा टाउको काटिएका भिडियोहरु भाइरल भइरहेका छन्। यस अघि तालिवानले महिलाको कपडा बेच्ने पसलेलाई डमीको टाउको हटाउन आदेश दिएको खबर आएको थियो। केही पसलेले डमीको टाउकोमा कालो कपडा बाँधिदिएका थिए। तालिवान प्रशासनले पनि कपडा प्रदर्शनका लागि राखिएका डमीलाई अवैध र मूर्ति पूजाको संज्ञा दिंदै गैर स्लामिक भनेको थियो। तालिबान प्रशासनको उक्त आदेशको बारेमा सामाजिक सञ्जालमा प्रश्नहरु आइरहेका छन्। इस्लामी मुलुकमा डमी कपडा प्रदर्शन गर्न राखिएको हुने र त्यहाँ कोही पूजा गर्न नजाने उनीहरुको भनाइ छ। अफगानिस्तानमा मानवीय संकट बढिरहेको र बढ्दै गएको जनसंख्याको लागि खाना र औषधीको अभाव भइरहेको समयमा सरकार बेअर्थका काममा लागेको उनीहरुको आरोप छ। अफ़ग़ानिस्तानका सञ्चार माध्यमले डमीको टाउको हटाउन आदेश दिएको समचार राखेका छन्। तालिवानी दोष र पुण्य विभागका प्रमुखले पुतलाको बारेमा इस्लामिक धर्म ग्रन्थमा स्लाममा हुन नहुने र यसको पूजा गरिने भएको ले डमी हटाउन दिएको आदेश उल्लंघन गर्नेलाई सजाए दिने समाचारमा बताइएको छ।
प्रहरी र सशस्त्रको रासनमा पनि ठूलो विभेद,"काठमाडौं : सरकारले नेपाल प्रहरी र सशस्त्र प्रहरीलाई दिँदै आएको रासनमा विभेद देखिएको छ। संगठन, संरचना र कामको प्रकृति मिल्ने भए पनि रासन दर मिल्दैन। हाल प्रहरी र सशस्त्रले रासनबापत पैसा लिन्छन्। जिल्लाअनुसार फरकफरक दररेट छ। नेपाल प्रहरीले भन्दा सशस्त्रले बढी रकम पाउँछन्। सशस्त्रभन्दा नेपाल प्रहरी बढी खटिनुपर्ने भए पनि रासन कम दिने गरेको गुनासो नेपाल प्रहरीमा छ। म रासनबापत दैनिक २०१२५ रुपैयाँ प्राप्त गर्छु। यो रकमले के खान पुग्छ र ? तराई क्षेत्र भएकाले एक छाक खाना त पुग्ला, अर्को छाक कुन पैसाले खाने ?महोत्तरीमा काम गर्ने एक प्रहरी अधिकृत भन्छन्, धेरै हामी खटिनुपर्छ, रासनले भोक टार्नै गाह्रो छ। मानिसको शरीरलाई कम्तीमा प्रतिदिन २२५० क्यालोरी आवश्यक पर्ने चिकित्सक बताउँछन्। तालिम, पहाड र हिमाली क्षेत्रमा खटिएका, तराई र उपत्यकामा खटिएका प्रहरीलाई चाहिने क्यालोरीको वर्गीकरण फरक छ। वर्गीकरणअनुसार प्रहरीलाई तोकिएको रकमले खान पुग्दैन। दुर्गम र सुगममा रासनदर फरक छ। अन्नपूर्णलाई गृह मन्त्रालय स्रोतबाट प्राप्त सशस्त्र र नेपाल प्रहरीको रासन दरले विभेदलाई पुष्टि गर्छ। प्रहरीले पाउने रासन कम भएको भन्दै विरोध नभएको पनि होइन। विरोध भएपछि २०७१ सालमा प्रधानमन्त्री कार्यालयले सचिवस्तरमा कार्यदल गठन गरेको थियो। कार्यदलले ठेक्का लगाएर रासनभत्ता वितरण गर्न सुझाव दिए पनि दुर्गममा ठेकेदारले समयमा रासन पुर्याउन सकेनन्। यसो भएपछि तत्कालीन समयमा पैसा नै वितरण गर्ने निर्णय भएको थियो। ६ वर्षपछि २०७८ साउन १ गतेदेखि लागू हुने गरी पुनः दररेट परिवर्तन त भयो। तर, पहिलेको दररेटमा १५ प्रतिशत वृद्धि गर्दा पनि विभेद नै छ। दुर्गममा रासन स्केल बढी छ, सुगममा कम। तर, बजार भाउअनुसार तोकिएको रासनले खान पुग्दैन। अन्नपूर्णलाई प्राप्त तथ्यांकअनुसार नेपाल प्रहरी र सशस्त्र प्रहरीको दैनिक रासन भत्ता ४७ जिल्लामा फरक छ। अछाम जिल्लामा नेपाल प्रहरी र सशस्त्र प्रहरीको रासनमा ८५१० रुपैयाँ फरक पर्छ। यहाँ नेपाल प्रहरीको एक दिनको रासन रेट २५८७५ रुपैयाँ छ। सशस्त्र प्रहरीले ३४३८५ रुपैयाँ पाउँछन्। अछाम पोस्टिङ भएको नेपाल प्रहरीले रासनबापत एक वर्षमा सशस्त्र प्रहरीले भन्दा ३१०६१ रुपैयाँ कम रकम प्राप्त गर्छ। उता सर्लाहीमा काम गर्ने नेपाल प्रहरीले रासनबापत दैनिक १९२२ रुपैयाँ बुझ्दा सशस्त्र प्रहरीले २७१४० बुझ्छन्। हिमाली जिल्ला संखुवासभा र ताप्लेजुङमा काम गर्ने नेपाल प्रहरीले दैनिक २६७९५ रुपैयाँ छ। त्यहाँ सशस्त्र प्रहरीले ३४७३० प्राप्त गर्छन्। सर्लाही, संखुवासभा र ताप्लेजुङमा काम गर्ने सशस्त्र प्रहरीले नेपाल प्रहरीले भन्दा ७९३५ बढी रुपैयाँ प्राप्त गर्छन्। प्रहरीलाई दिने रासन रकम कम भयो। यसले दुई छाक खाना खानै पुग्दैन भनेर बेलाबेला आवाज उठिरहन्छ, नेपाल प्रहरीका एक बहालवाला एसपी भन्छन्, रासनबापत सरकारले हामीलाई दिने रकम दक्षिणा चढाए जस्तो मात्रै छ। काठमाडौंमा नेपाल प्रहरीको दैनिक रासन रकम २०१२५ रुपैयाँ छ। जबकी सादा खानाकै १५० रुपैयाँ तिर्नुपर्ने हुन्छ। बिहान साँझको खाना र खाजासमेत गर्दा कम्तीमा पनि ४ सय रुपैयाँ घटीले नपुग्ने उनीहरू बताउँछन्। पेन्सनका विभेदकारी प्रावधान काम उस्तै, सेवासुविधा असमान सुरक्षाकर्मीको पेन्सन अवधि एउटै बनाउने तयारी नेपाल प्रहरीका प्रवक्ता वसन्त कुँवर जिल्ला दररेटको आधारमा रासन रकम समाजोजन हुनुपर्ने बताउँछन्। तर, उनी सशस्त्र र नेपाल प्रहरीबीच रासनमा भएको विभेदको विषयमा केही बोल्न चाहँदैनन्। उनले भने खै यो विषयमा किन फरक गरिएको हो, यो त थाहा भएन। सरकारले गरेको निर्णय हो। समान हुनुपर्छ भनेर हामीले माग गरिरहेकै हो। तर, अहिलेसम्म समान छैन। अब बन्ने प्रहरीको नियमावलीमा समेत यो विषय नसमेटिएको उनी बताउँछन्। यस्ता विभेदले प्रहरीमा मनोवल घट्ने उनको भनाइ छ। ब्यारेक सिस्टममा बस्ने र दैनिक कामकाजमा खटिनेमा रासन दर फरक हुनुपर्ने नेपाल प्रहरीका अधिकारीहरू बताउँछन्। सशस्त्र ब्यारेकमा धेरै बस्ने र नेपाल प्रहरी काममा धेरै खटिने भएकाले नेपाल प्रहरी रासन दरमा मर्कामा परेको उनीहरूको तर्क छ। सशस्त्रले स्थापनादेखि नै प्रहरीको भन्दा बढी रासन पाउँदै आएको छ। तत्कालीन विद्रोही माओवादीसँग भिडन्त गर्न सशस्त्र प्रहरी बल स्थापना गरिएको थियो। त्यो समयलाई मध्यनजर गरी सशस्त्रलाई बढी रासन दर राखिएको गृह मन्त्रालयका अधिकारी बताउँछन्। गृह मन्त्रालयका प्रवक्ता प्रदीपकुमार कोइराला स्थापनामा जिम्मेवारी फरक भएकाले सो समयबाटै रासन दर फरक भएको बताउँछन्। सशस्त्र प्रहरी हतियार लिएर हिँड्छ उसको फरक आवश्यकता हुन्छ। यो द्वन्द्वको समयमा स्थापना भएकाले फरक रासनमा परेको हो, उनले भने नेपाल प्रहरी गाउँ ठाउँ र समाजसँग घुलमिल हुने हुँदा केही सहज काममा रहेकाले कम भएको हो। संख्यात्मक रूपमा नेपाल प्रहरी धेरै भएकाले पनि देशको आर्थिक अवस्थाअनुसार रासन भत्ता निर्धारण गरिएको प्रवक्ता कोइराला बताउँछन्। समान बनाउने गृहको चाहना त हो, उनले भने, तर एकलौटी रूपमा निर्णय गर्न मिल्दैन। क्याबिनेटबाटै निर्णय हुने विषय भएकाले अहिले केही भन्न मिल्दैन।"
पप्पुका ठेक्का जता पनि लथालिंग,"काठमाडौं : बर्दियाको जब्दीघाटस्थित बबई नदीको पुल पप्पु कन्स्ट्रक्सनले निर्माण गर्यो। निर्माण गुणस्तरहीन भएपछि अख्तियारमा उजुरी पर्यो। अख्तियारले अनुसन्धान गरेर २०७५ असोज १९ मा निर्माण कम्पनीविरुद्ध विशेष अदालतमा मुद्दा चलायो। अध्यक्ष सुमित रौनियार र तत्कालीन अध्यक्ष तथा सांसद हरिनारायण रौनियारविरुद्ध मुद्दा चल्यो। हरिनारायण र सुमित बुवाछोरा हुन्। अख्तियारले उनीहरूविरुद्ध १९ करोड ३२ लाख २५ हजार रुपैयाँ बराबरका बिगो माग दाबीसहित मुद्दा हालेको छ। मुद्दा विचाराधीन छ। पप्पुविरुद्ध टेकु र कालिमाटी जोड्ने विष्णुमती खोलाको पुल निर्माणमा पनि मुद्दा छ। २०७७ पुस १६ मा अख्तियारले पप्पु कन्स्ट्रक्सनका सञ्चालक सुमितविरुद्ध नै एक करोड १४ लाख ७६ हजार बिगोसहितको मुद्दा हालेको छ। यो पनि विशेषमा विचाराधीन छ। सार्वजनिक खरिद अनुगमन कार्यालयले २०७६ फागुन ५ मा पप्पुलाई कालोसूचीमा राख्यो। यो कन्स्ट्रक्सनलाई तीन वर्ष काम गर्न नपाउने गरी कालोसूचीमा राखेको छ। अहिले पनि कालोसूचीमा नै छ। नेपालगन्जको राँझादेखि जमुनाहसम्म साढे १० किलोमिटर सडक गुणस्तरहीन बन्यो। पप्पुले निर्माण गरेकोमा उसलाई ४ करोड बढी जरिवाना गरिएको थियो। यो सडक निर्माण पूरा नहुँदै ठाउँठाउँमा ठूलाठूला खाल्डा परे। पप्पुले बनाएका पुल, कल्र्भड पनि गुणस्तहीन छन्। यो सडक तोकिएभन्दा दुई वर्ष ढिलो निर्माण सम्पन्न भयो। पप्पु कन्स्ट्रक्सन, नेपालको ठूलो र नाम चलेको निर्माण कम्पनी हो। सञ्चालक हरिनारायण रौनियार प्रतिनिधिसभा सदस्य(निलम्बनमा), जनता समाजवादी पार्टीका नेता हुन्। राजनीतिक प्रभावकै कारण ६५ बढी पुल, सडकलगायतका भौतिक पूर्वाधार निर्माण गर्ने ठेक्का यो कम्पनीले पाएको छ। तर, उसले बनाएका अधिकांश पूर्वाधारका संरचना निर्माणमा बदमासी भएको छ। शक्ति, सत्ता र पैसाको बलमा ठेक्का लिएर पुल, सडक, सिँचाइ अधुरा र अलपत्र पारेको छ। बनेका समेत गुणस्तहीन छन्। कतिपय त परीक्षण नहुँदै भत्के र बिग्रेका पनि छन्। शक्तिको आडमा उसले निर्माण कार्यमा लापरवाही गरेको छ। आयोजना लिने तर काम सुरु नगर्ने। मुद्दा मामिला गरी भाँजो हाल्नेमा पप्पु सक्रिय छ। भौतिक पूर्वाधार तथा यातायात मन्त्रालयका कर्मचारी पनि पप्पुका काम प्रतिअसन्तुष्ट छन्। अख्तियार दुरुपयोग अनुसन्धान आयोगमा पुप्प कन्स्ट्रक्सनविरुद्ध बदमासीका दर्जनौं उजुरी परेका छन्। अख्तियारका प्रवक्ता एवं सहसचिव नारायणप्रसाद रिसाल बर्दियाको बबई नदीको जब्दीघाट पुल, काठमाडौंको टेकुको विष्णुमती पुलमा भ्रष्टाचार भएको भन्दै पप्पु कन्स्ट्रक्सनविरुद्ध मुद्दा चलाएको बताउँछन्। यी दुवै मुद्दा विशेष अदालतमा विचाराधीन छन्। उनले पप्पुविरुद्ध धेरै उजुरी परेको भए पनि दुईवटा मुद्दा दायर गरेको बताए। २०७५ असोज १९ मा पप्पु कन्स्ट्रक्सनका तत्कालीन अध्यक्ष रौनियार र उनका छोरा सुमितविरुद्ध अख्तियारले भ्रष्टाचार मुद्दा हाल्यो। यो मुद्दा विशेष अदालतमा विचाराधीन छ। पप्पु कन्स्ट्रक्सनबाट बर्दिया सदरमुकाम गुलरिया र नगरपालिका जोड्ने जब्दीघाटको पुल निर्माणमा गुणस्तरहीन सामग्री प्रयोग गरेको आरोप लाग्यो। रौनियारसहित १२ जनाविरुद्ध विशेष अदालतमा भ्रष्टाचार मुद्दा दायर भयो। रौनियार र उनका छोरा सुमितविरुद्ध १९ करोड ३२ लाख २५ हजार ६ सय ९५ रुपैयाँ बिगो दाबी गरिएको छ। डिभिजन सडक कार्यालय नेपालगन्जका तत्कालीन डिभिजन प्रमुख भानु जोशी, मनोज श्रेष्ठ र राजेशकुमार तथा एभरेष्ट इन्जिनियरिङ कन्सल्ट्रयान्टका प्रोपाइटर कृष्णदेव यादवविरुद्ध पनि भ्रष्टाचार मुद्दा चल्यो। तत्कालीन डिभिजन प्रमुख जोशीसँग १ करोड ९७ लाख, १३ हजार ४ सय ३७, श्रेष्ठसँग ९ करोड २४ लाख २४ हजार ९९, यादवसँग ३ करोड १४ लाख १८ हजार ९ सय ७ र एभरेष्ट इन्जिनियरिङ कन्सल्ट्रयान्टका प्रोपाइटर यादवसँग १ लाख ४१ हजार २ सय ५० रुपैयाँ बिगो माग गरिएको छ। अख्तियारले निमित्त डिभिजन प्रमुख नवराज केसी, इन्जिनियर प्रेमप्रसाद चुवाई, हरिबहादुर खड्का, दीपेन्द्रबहादुर विष्ट, सब इन्जिनियर कार्मा तेन्जिङ तामाङ र गोविन्द गैरेविरुद्ध पनि भ्रष्टाचार मुद्दा दायर गरेको छ। केसीसँग ६ करोड, ९२ लाख ४६ हजार ९ सय २१, चुवाईसँग ३ करोड १९ लाख ३८ हजार ५ सय ७९, खड्कासँग ७ करोड, ५४ लाख ४८ हजार ६१, विष्टसँग १ करोड ६१ लाख ८३ हजार ४ सय ४५ रुपैयाँ बिगो दाबी गरिएको छ। त्यस्तै सब इन्जिनियर कार्मा तेन्जिङ तामाङसँग १५ करोड ८ लाख ८४ हजार ७ सय १३ र गैरेसँग १ करोड ९५ लाख ८८ हजार ४ सय ३७ रुपैयाँ बिगो माग गरिएको अख्तियारले जनाएको छ। काठमाडौंको तीनकुनेस्थित पुल र टेकुस्थित विष्णुमतीको पुल अलपत्र छ। विष्णुमती पुलको निर्माण सकिए पनि त्यो प्रयोग गर्नु नहुने भनेर सरकारले सञ्चालनमा रोकेको छ। पुलको दुवैतिर पर्खाल लगाएर बन्द गरिएको छ। नेपालमा भएको अन्तर्राष्ट्रिय बिमिस्टेक सम्मेलनका बेला लाज ढाक्न बागमती पुललाई पाल टोगेर छोपिएको थियो। काठमाडौंको टेकुस्थित विष्णुमती नदीमा पप्पु कन्स्ट्रक्सनले कमसल सामग्री प्रयोग गरी निर्माण गरेको पुल । तस्बिर : दिपेन श्रेष्ठ टेकुपुलमा भ्रष्टाचार भएको भन्दै पप्पुविरुद्ध मुद्दा हालिएको छ। २०७७ पुस १६ गते अख्तियारले सञ्चालक तथा आयोजना प्रमुखसहित चार जनाविरुद्ध मुद्दा चलाएको छ। यो पप्पुविरुद्धको दोस्रो मुद्दा हो। पप्पुका सञ्चालक हरिनारायणका अर्का छोरा सुमित रौनियारसहित तत्कालीन काठमाडौं दिगो सहरी यातायात आयोजनाका निमित्त आयोजना प्रमुखसहित ५ जनाविरुद्ध मुद्दा हालेको हो। अख्तियारले तत्कालीन आयोजना कार्यान्वयन एकाइका निमित्त प्रमुख बेलबहादुर नेपालीसमेत गरी ५ जनाविरुद्ध १ करोड १४ लाख ७६ हजार रुपैयाँ बिगो कायम गरी मुद्दा हालेको थियो। मुद्दा विशेष अदालतमा विचराधिन छ। काठमाडौं उपत्यका सडक विस्तार आयोजनाले २०७१ पुसमा ठेक्का लगाएको तीनकुनेको बागमती पुलको निर्माण सकिएको छैन। यो पुल बिजुलीबजारको धोबी खोलाको जस्तो नेटवर्क आर्क ब्रिज बन्नु पर्ने हो। यो कहिले सकिने भन्ने अन्योल नै छ। पप्पुले सो पुल २१ करोड ३३ हजार रुपैयाँमा ठेक्का दिएको थियो। हुलाकी मार्गमा पर्ने झापाको कन्काई पुल १२ वर्षदेखि अलपत्र छ। पप्पुको लापरवाहीले पुल अलपत्र परेको गाउँपालिका अध्यक्ष जयनारायण साह बताउँछन्। अलपत्र पारेर पप्पुले छोडिसक्यो। अहिले अर्को कम्पनीले ठेक्का लिएका छन्। पप्पुमहादेव जेभी कन्स्ट्रक्सनले ३० करोड ४० लाख ९० हजार रुपैयाँमा उक्त पुल निर्माणको जिम्मा लिएको थियो। रौतहटको लालबकैया नदीमा बनाएको पुल निर्माण पूरा नहुँदै पटकपटक भासियो। पप्पु कन्स्ट्रक्सनले तीन वर्ष सक्ने गरी ठेक्का लिएका थियो। सम्झौताअनुसार २०७४ माघ २९ मा सम्पन्न हुनुपर्ने हो। पुल बनेर हस्तान्तरण नहुँदै पटकपटक भासियो। पृथ्वी राजमार्गबाट भुम्लीचोकबुटार जोड्ने गरी त्रिशूली नदीमाथि मोटरेबल पुल बनाउने जिम्मा पप्पुले लियो। अहिले अलपत्र पारेको छ। १७ करोड ४६ लाख रुपैयाँमा उसले ठेक्का लिएको थियो। धनुषा र सिरहा जोड्ने हुलाकी मार्गको कमला नदीको पुल पनि अलपत्र नै छाडेको छ। पप्पुलाई मात्रै २१ अर्बको ठेक्का सडक विभागअन्तर्गत पप्पुले करिब २० अर्ब ९५ करोड रुपैयाँ बराबरको ठेक्का सम्झौता गरेको छ। सडक र पुलमा करिब ६६ वटा पूर्वाधार निर्माणको ठेक्का पाएको विभागको तथ्यांक छ। जसमा ३२ वटा पुल निर्माणको ठेक्का पाएको छ। ३४ वटा सडक निर्माणको ठेक्का पाएको छ। पप्पुले आर्थिक वर्ष २०६७०६८ बाट सडक विभागका पूर्वाधारमा ठेक्का पाउने गरेको छ। पाएकामध्ये अधिकांश आयोजनाको काम तोकिएको समयभन्दा लम्बिएका छन्। केही आयोजनाबाट भने निकालिएको विभागको तथ्यांक छ। कुल ६६ आयोजनामध्ये २२ सडक तथा पुल निर्माणको पछिल्लो उपलब्धि ५० प्रतिशतभन्दा कम छ। तोकिएको समयसीमा सकिँदा पनि करिब ३ वटा आयोजनाको काम सुरु भएको छैन। काम गर्न नसक्दा पनि पप्पुलाई नै विभागले नयाँ जिम्मेवारी सुम्पिएको छ। निर्माण व्यवसायीको बिड क्यापसिटीको सत्यता जाँच्ने भरपर्दो तथ्यांक व्यवस्थापन निकाय नहुँदा एउटै ठेकेदार दोहोरिने गरेको सडक विभागका प्रवक्ता इन्जिनियर शिवप्रसाद नेपालले बताए।  कम मूल्यको ठेक्का खोज्दा समस्या कानुनले नै उनीहरूलाई दिने बाध्य बनाएको छ। यसले बदनाम भएका ठेकेदारहरू नै दोहोरिने गरेका हुन्। भएका कानुनले ठेकेदारहरूको क्षमता छ कि छैन ? वा घटीमा बोलकबोल गरेकोमा त्यत्तिमा बनाउन सक्ने अवस्था छ कि छैन ? भनेर हेर्ने प्रणालीको व्यवस्था गरेको छैन। कानुनले नै सबैभन्दा घटीमा गर्नेलाई नै दिनुपर्छ भन्छ। अनि कुनै ठेकेदारहरूले सुरुको ठेक्का रकम लिनका लागि मात्रै पनि बोलकबोल गर्ने प्रवृत्ति हावी देखिन्छ। त्यस्ता निर्माण व्यवसायी राजनीतिक पहुँचका पनि हुन्छन्। अनि काम ढिला सुस्ती हुँदा म्याद थप्ने, मुद्दामा जाने पनि गर्छन्। हाम्रा नीति तथा कानुनको तहमा नै पूर्वाधारहरूका ठेक्कापट्टा समयमा नै लाग्ने र गुणस्तरीय बनाउने भन्नेतर्फ उन्नमुख हुन जरुरी छ। सूर्यराज आचार्य, पूर्वाधार विज्ञ  हाम्रा प्रक्रियागत त्रुटिका कारण नै सार्वजनिक खरिदमा समस्या दोहोरिरहेका छन्। कसले के काम गरेको छ ? कस्तो काम गरेको छ भन्ने हिसाब किताबको लेखाजोखा गर्ने प्रणाली नै छैन। अन्तर निकाय समन्वय हुन नसक्दा पनि समस्या दोहोरिने गरेका छन्। यो समस्या सबैलाई थाहा छ। यसको समाधानका लागि हाम्रो खरिद प्रणालीलाई अनलाइनमा रूपान्तरण गर्न आवश्यक छ। यसका लागि सरकारले काम पनि अघि बढाएको छ। केही कानुनी सुधार गर्न पनि आवश्यक छ। माधव बेलबासे, पूर्वसचिव  सार्वजनिक खरिद ऐन तथा नियमावलीले कम मूल्यको ठेक्कालाई दिने भनेको छ। हाम्रोमा कम मूल्यकोलाई दिने चलन छ। जस्तो प्रक्रिया त्यही अनुसारको नतिजा आउने हो। अहिलेको ऐन, नियमले बदमासी गर्ने ठेकेदारहरूलाई हटाउन सक्ने, भाग लिन नसक्ने व्यवस्था गर्न सकिन्छ। अनि हाम्रो बोलपत्रहरूको मूल्यांकन विधिमा सुधार गर्न आवश्यक छ। तर, यो विधिमा सुधार गर्न कोही पनि चाहँदैनन्। एउटा समूहले यो अवस्थाको फाइदा उठाइरहेका छन् र तिनीहरूले नै सुधार हुन पनि दिँदैनन्। किशोर थापा, पूर्वसचिव पप्पुले ठेक्कामा पाएको पुल, सडक र ठेक्कामा दिने कार्यालय सिंघीया खोला पुल (३ वटा), मोरङ सडक डिभिजन कार्यालय महुली घाडन खाडो खोला पुल तथा सडकखण्ड, सप्तरी, सिराहा सडक डिभिजन कार्यालय रातुखोला पुल, धनुषा सडक डिभिजन कार्यालय नौरंगिया खोला पुल तथा सडकखण्ड, मकवानपुर सडक डिभिजन कार्यालय बबई खोला (जब्दीघाट) पुल, बाँके सडक डिभिजन कार्यालय भेरी खोला (रानीघाट) पुल तथा सडकखण्ड, सुर्खेत सडक डिभिजन कार्यालय औरही खोला पुल तथा सडकखण्ड, बाँके सडक डिभिजन कार्यालय शिवगंगा खोला तथा सडकखण्ड, कञ्चनपुर सडक डिभिजन कार्यालय सेती नदी पुल, डोटी सडक डिभिजन कार्यालय कनकाई पुल तथा सडकखण्ड, सुनसरी सडक डिभिजन कार्यालय पची खोला पुल तथा सडकखण्ड, सुनसरी सडक डिभिजन कार्यालय तिलबे पुल तथा सडकखण्ड, वीरगन्ज सडक डिभिजन कार्यालय लमहा खोला पुल तथा सडकखण्ड (२ वटा ठेक्का), चन्द्रनिगाहापुर, गौरसडक डिभिजन कार्यालय फुलजोर खोला पुल तथा सडकखण्ड, चन्द्रनिगाहापुर, गौरसडक डिभिजन कार्यालय चण्डीखोला पुल तथा सडकखण्ड, चन्द्रनिगाहापुर, गौरसडक डिभिजन कार्यालय लौकाहा खोला पुल तथा सडकखण्ड, चन्द्रनिगाहापुर, गौरसडक डिभिजन कार्यालय लालबकैया खोला पुल, चन्द्रनिगाहापुर, गौरसडक डिभिजन कार्यालय तरही खोला पुल तथा सडकखण्ड, चन्द्रनिगाहापुर, गौरसडक डिभिजन कार्यालय बागमती पुल (कीर्तिपुरललितपुर, सुन्दरी घाट), काठमाडौं पुल योजना बैरिया खोला पुल, काठमाडौं पुल योजना कमला खोला पुल (२ वटा), काठमाडौं पुल योजना र हुलाकी राजमार्ग कार्यालय जनकपुर, धनुषा सुनीखोला पुल, काठमाडौं पुल योजना त्रिशूली खोला पुल, काठमाडौं पुल योजना लालबकैया पुल(२ वटा), काठमाडौं पुल योजना बबई खोला पुल, बाँके पुल योजना बलन पुल, हुलाकी राजमार्ग कार्यालय जनकपुर बिघि खोला, हुलाकी राजमार्ग कार्यालय जनकपुर, धनुषा सोकु र खंगसाङ खोला पुल तथा सडकखण्ड, महोत्तरीलगायत रुपनी कनौली सडक, सिराहा खाद्यसंस्थान चोक सरी सिम्मरादही धिरापुर सडक, धनुषा जितपुर, विरुवागौ श्रीपुर पच्गवा सडक, मकवानपुर सहिदमार्ग रोड काक्री माइकोटखण्ड, रोल्पा भुरीगाउँ गुलरीया मूर्तिया रोड, बाँके नेपालगन्ज बघौदा रोड(२ वटा ठेक्का), बाँके रानी विराटनगर इटहरी धरान सडक, सुनसरी स्वर्ण सगरमाथा रिंग रोड, ओखलढुंगा छहरे विदुर रोड, काठमाडौं गौर पिपरा सडकखण्ड, चन्द्रनिगाहपुर, गौर व्यापारी मार्ग विस्तार योजना (२ वटा ठेक्का), वीरगन्ज, पथलैया ढोलाहिटी सुनाकोठी सडकखण्ड, काठमाडौं नख्खु खोला भैंसपाटी बुंगमती रोड, काठमाडौं बेनी जोमसोम सडकखण्ड, मुस्ताङ वीरगन्ज थोरी रोड, हुलाकी राजमार्ग मध्येपहाडी मार्ग खण्ड जनकपुर ढल्केवर खण्डलगायत बदनाम पप्पुलाई ११ अर्बको काम पप्पुलाई ठेकदार सांसदको साथ पप्पुका मालिकसहित १२ विरुद्ध भ्रष्टाचार मुद्दा तीनकुने पुलमा पप्पुले बदमासी गरेको ठहर रमण र पप्पुले नयाँ ठेक्का नपाउने पप्पुको विपक्षमा अदालतको आदेश पप्पु र नेपाल प्रगतिसँगको ठेक्का तोडिँदै पप्पुलाई हटाएपछि पुल निर्माण तीव्र बिष्णुमती पुल निर्माणमा भ्रष्टाचार : पप्पु कन्स्ट्रसनका संचालक रौनियार र आयोजना प्रमुखसहित ५ जनाविरुद्ध मुद्दा पप्पुसहित ५ विरुद्ध भ्रष्टाचार मुद्दा"
मन्थलीमा निःशुल्क मिर्गौला परीक्षण,"रामेछाप : मन्थली नगरपालिकाले निःशुल्क मिर्गौला परीक्षण अभियान सञ्चालन गरेको छ। नगरपालिकाको आर्थिक सहयोग तथा मिर्गौला बचाउ अभियानको प्राविधिक सहयोगमा निःशुल्क परीक्षण सुरु गरिएको हो। अभियानमार्फत ५१ हजार ६ सय नगरवासीको मिर्गौला परीक्षण गर्ने लक्ष्य रहेको मन्थली नगरपालिकाले जनाएको छ। पिसाबमा डिपस्टिक डुबाउँदा केही मिनेटमै त्यसको रङमा आउने परिवर्तनले मिर्गौलाको अवस्था थाहा हुने वरिष्ठ मृर्गौला रोग विषेशज्ञ डा ऋषिकुमार काफ्लेले बताए। अभियानबाट मिर्गौलाको समस्या देखिएका सबैलाई उपचार र परामर्श दिइने पनि डा बताए। परीक्षणका क्रममा समस्या देखिएका सबैलाई पुस २८ गते मन्थली प्राथमिक स्वास्थ्य केन्द्रमा पुनः परीक्षण गराइने उनले बताए। राष्ट्रिय मिर्गौला उपचार केन्द्रसँगको सहकार्यमा आगामी २ महिनाभित्र नगरवासीको मिर्गौला परीक्षण गरिसक्ने प्रमुख प्रशासकीय अधिकृत लिलाराज पौडेल बताए। यसका लागि नगर क्षेत्रमा रहेका विभिन्न ३१ वटा स्वास्थ्य इकाइ, विद्यालय, वडा कार्यालय, खोप केन्द्र र उपयुक्त अन्य स्थानमा अभियान लैजाने तयारी रहेको उनले जानकारी दिए। अभियानमा नगरअन्तर्गत कार्यरत सबै स्वास्थ्यकर्मी र स्वयंसेविकालाई मापदण्ड बनाएर परिचालन गरिएको छ। हाल विनियोजित बजेटले अपुग भए नगरपालिकाले थप बजेटको व्यवस्था गरेर अभियान पूरा गर्ने नगर प्रमुख रमेशकुमार बस्नेतले बताए। नेपालमा हाल करिब ३० लाख नागरिकमा मिर्गौलाको समस्या रहेको डा काफ्ले बताए। त्यसमध्ये करिब ३० हजार जनाको मिर्गौला बिग्रेको देखिएको छ, उनले भने, हरेक वर्ष ३ हजार मिर्गौला रोगी थपिइरहेका छन्। करिब ५ हजार जनाले नियमित डायलसिस गराइरहेका छन्। नगरपालिकाका १४ वटै वडामा अभियान सञ्चालन गर्ने बताएको छ। अभियानमा हालसम्म १ हजार ७९२ जनाको मिर्गौला परीक्षण गरिएको छ। जसमध्ये ३९८ जनामा समस्या देखिएको अभियानले जनाएको छ।"
३० हजार मागपत्रको म्याद ६ महिना थप,"काठमाडौं : सरकारले रोजगारदाता मुलुकबाट २०७६ फागुनअघि लिएका मागपत्र कार्यान्वयन गर्न थप ६ महिना दिएको छ। वैदेशिक रोजगारीमा नेपाली श्रमिक पठाउन प्राप्त भएका मागपत्र कार्यन्वयनका लागि ६ महिनाको म्याद दिइएको हो। कोरोना भाइरस महामारीअघि प्राप्त भएका डिमान्ड पुनः प्रमाणीकरण गर्न खर्चिलो, झन्झटिलो भएका कारण ६ महिना कामदार पठाउन पाउने गरी म्याद थप गरिएको श्रम रोजगार तथा सामाजिक सुरक्षामन्त्री कृष्णकुमार श्रेष्ठले जानकारी दिए। २०७६ फागुनअघि प्राप्त भएका मागपत्र कार्यन्वयनका लागि २०७८ मंसिर २२ देखि २०७९ जेठ २१ सम्म कायम रहने गरी ६ महिना म्याद थप गरिएको हो। सरकारको यो निर्णयसँग कोरोना भाइरस महामारीका कारण गरिएको लकडाउन अघि प्राप्त भएका ३० हजार बढी मागपत्र कार्यन्वयन हुनेछ। वैदेशिक रोजगारी सम्बन्धी मागपत्र जाँचबुझ निर्देशिका २०७५ अनुसार निर्णय गरिएको मन्त्रालयले जनाएको छ। कोरोना भाइरस महामारीका कारण सरकारले २०७६ फागुन २६ गतेबाट वैदेशिक रोजगारीमा नेपाली श्रमिक पठाउन रोक लगाइको थियो। अहिले अन्तर्राष्ट्रिय उडान संचालन भइरहेको तथा रोजगारदाता मुलुकबाट श्रमिकको माग भइ आएकोले पहिले नै प्राप्त भएका माग पत्र अनुरुप श्रमिक पठाउन ६ महिनाको म्याद थप गरिएको हो।"
सुरक्षा त्रुटिका कारण भारतीय प्रधानमन्त्री १५ मिनेट बाटोमै रोकिए,दिल्ली : भारतीय प्रधानमन्त्री नरेन्द्र मोदी सुरक्षा व्यवस्थामा त्रुटि भएको कारण पञ्जाबको फ्लाईओभरमा १५ मिनेट रोकिनु परेको छ। उत्तरी राज्यको एउटा स्मारकमा जाँदै गरेको समयमा किसानले गरेका प्रदर्शनका कारण बीच बाटोमै रोकिनुपरेको बीबीसी नेपालीमा समाचार छ। किसानहरूको मृत्युमा एकजना मन्त्रीका छोरा आरोपित भएपछि ती मन्त्रीको राजीनामा माग गर्दै किसानहरूले प्रदर्शन गरिरहेका थिए। प्रधानमन्त्रीको सुरक्षामा गम्भी त्रुटि भएको भारतको केन्द्रीय गृह मन्त्रालयले जारी गरेको विज्ञप्तिमा उल्लेख छ। मोदीले राज्य विधानसभाको चुनावी सभालाई फिरोजपुरमा सम्बोधन गर्ने कार्यक्रम थियो। सुरक्षा कमजोरीका कारण प्रधानमन्त्री मोदी बीच बाटोबाटै विमानस्थल फर्किएको गृह मन्त्रालयले जनाएको छ। प्रधानमन्त्री मोदी बुधवार बिहान बठिँडा विमानस्थलमा पुगेका थिए। चुनावी सभामा हेलिकप्टरमार्फत् जाने भनिएको थियो तर मौसमका कारण उडान हुन नसकेपछि उनी सडक मार्ग हुँदै अघि बढेका थिए। स्मारक भन्दा ३० किलोमिटर वरै प्रदर्शनका कारण रोकिनुपरेको थियो। गृह मन्त्रालयले गम्भीर सुरक्षा त्रुटिबारे पञ्जाब सरकारसँग विस्तृत विवरणहरू माग गरिएको जनाएको छ।
झापामा ग्यास सिलिण्डर पड्किएर एक जनाको मृत्यु,"झापा : झापाको मेचीनगर७ पिपलचोकमा आगलागीपछि ग्यास सिलिण्डर पड्किएर घाइते भएकामध्ये एक जनाको मृत्यु भएको छ। स्थानीय केशव पाठकको घरमा बुधबार राति आगो लागेको थियो। आगो निभाउने क्रममा सिलिण्डर पड्किंदा १३ जना घाइते भएका थिए। घाइतेमध्ये छिमेकी मेचीनगर८ का ४५ वर्षीय सारद राजवंशीको मृत्यु भएको इलाका प्रहरी कार्यालय काँकडभिट्टाले जनाएको छ। राजवंशीको उपचारका क्रममा धुलाबारीस्थित एञ्जल मेडिकल हलमा मृत्यु भएको हो। घरमा कोही नभएको अवस्थामा विद्युत् सर्ट भएर आगो लागेको प्रारम्भिक अनुसन्धानमा देखिएको डीएसपी सुनिल दाहालले बताए। टीनको छानो, चित्राको बेरा भएको पाठकको एकतले कच्ची घरमा रामेछापका कुमार पाण्डे भाडामा बस्दै आएका थिए। आगो निभाउने क्रममा घरमा रहेका दुई वटा ग्यास सिलिन्डर पड्किएका हुन्। आगलागीमा आठ वर्षीया बालिका सुशीला अधिकारीसहित १२ जना घाइतेको उपचार भइरहेको छ। आगलागीमा मेचीनगर७ का ४० वर्षीय लेखनाथ तिम्सिना, वर्ष ३२ का दीपेन्द्र कार्की, वर्ष ३८ का चन्दन गौतम, वर्ष ४० का सुभलाल राजवंशी, वर्ष ३५ का बिनोद गिरी, वर्ष २८ का सन्देश बोहरा, वर्ष ४० का भवानीशंकर न्यौपाने, वर्ष ३४ का निर्मल शर्मा र वर्ष ३५ का नवराज श्रेष्ठ घाइते भएका छन्। आगलागीमा मेचीनगर८ का ३४ वर्षीय हरि विक र बिर्तामोड नगरपालिका९ का २९ वर्षीय गोबिन्द राजवंशी पनि घाइते भएको प्रहरीले जनाएको छ। घाइतेमध्ये न्यौपानेको बिर्तासिटी अस्पताल बिर्तामोड र अरु सबैको बीएण्डसी अस्पताल बिर्तामोडमा उपचार भइरहेको डीएसपी दाहालले जानकारी दिए।"
रश्मिकाको बढ्दो क्रेज,"मुम्बई : पछिल्लो समय अल्लू अर्जुनको चलचित्र पुष्पाले बक्स अफिसमा धमाका मच्चाइरहेको छ। यो चलचित्रको हिन्दी भर्सनले सोमबारसम्म ६५६९ करोड कमाइसकेको छ। संसारभर अल्लू अर्जुनको चर्चा भइरहँदा अभिनेत्री रश्मिका मन्दनाको क्रेज पनि राम्रै बढेको छ। पुष्पामा उनले श्रीवालीको भूमिका निर्वाह गरेकी छन्। दक्षिण भारतीय चलचित्रकी लोकप्रिय कलाकार रश्मिकालाई हिन्दी भर्सनको पुष्पाले राम्रै उचाइ दिएको छ। हिन्दी बेल्टका मानिसहरू पनि उनका बारेमा चर्चा गर्न थालेका छन्। पुष्पाबाट अल्लू अर्जुनले मात्र होइन रश्मिकाले पनि राम्रै चर्चा पाएकी छन्। अहिले हिन्दी बेल्टमा रश्मिकाको जीवनशैली, शोख र कमाइका बारेमा पनि चर्चा चल्ने गरेको छ। रश्मिका दक्षिण भारतीय चलचित्र क्षेत्रकी चर्चित अभिनेत्री हुन्। उनी साउथ फिल्ममा महंगो पारिश्रमिक लिने अभिनेत्री पनि हुन्। रश्मिका सन् २०१६ देखि रंगीन पर्दामा उदाएकी अभिनेत्री हुन्। उनले कन्नड चलचित्र किरिक पार्टीबाट रंगीन पर्दामा डेब्यु गरेकी थिइन्। त्यसपछि उनले अभिनय गरेका सबै चलचित्रले सफलताको शिखर चुमेका छन्। रश्मिका सामाजिक सञ्जालमा पनि निकै चर्चित छिन्। इन्टाग्राममा उनका २६ मिलियनभन्दा बढी फलोअर्स छन्। भारतीय सञ्चार माध्यमका अनुसार उनले एउटा चलचित्र खेलेको ३४ करोड भारु लिने गर्दछिन्। टाइम्स अफ इन्डियाको रिपोर्ट अनुसार उनको नेटवर्थ चार सय मिलियन डलर छ। बेंग्लोरको उनको घर सहरका महंगा घरहरूमा गनिने गर्दछ। हालसालै उनले पर्यटकीय नगरी गोवामा नयाँ घर पनि किनेकी थिइन्। यसअघि सन् २०२० मा हैदरवादमा पनि नयाँ घर किनेकी थिइन्। दक्षिण भारतीय चलचित्रमा रुचाइएकी अभिनेत्री रश्मिका बलिउडमा पनि डेब्यु गर्न लागेकी छन्। उनी सिद्धार्थ मल्होत्राका साथ मिसन मजनुमा देखिन लागेकी हुन्। यसैगरी अमिताभ बच्चनका साथ गुडबायमा पनि देखिने भएकी छन्। पछिल्लो समय बलिउडमा पनि अभिनय गर्न लागेका कारण केही समय अघि मात्रै रश्मिकाले मुम्बईमा नयाँ अपार्टमेन्ट किनेकी थिइन्।"
"कोरोनाले घेर्यो, सतर्कता खोइ ?","विश्व स्वास्थ्य संगठन (डब्लूएचओ) ले डेल्टा र ओमिक्रोनको मिश्रणबाट सुनामी आउने चेतावनीयुक्त घोषणा गरेको एक सातामै विश्वमा कोभिड संक्रमण ह्वात्तै बढेको छ। अमेरिका, युरोप मात्र नभई छिमेकी देश भारतमा पनि कोभिडको नयाँ लहर देखिएको छ। यसबाट कुनै पनि बेला नेपाल संक्रमणको चपेटामा नपर्ला भन्न सकिन्न। डब्लूएचओका अनुसार डेल्टाभन्दा ओमिक्रोनको संक्रमणदर निकै उच्च छ। फैलावट अनुपात र संक्रमण दरका कारण कतिपय विज्ञहरूले यसलाई आँधीजस्तो लहर भनेका छन्। अमेरिका, बेलायत, ब्राजिल, फ्रान्स, भारतलगायतका देशमा बढ्दो ओमिक्रोनकै कारण डब्लूएचओले सुनामी को संज्ञा दिएको हो। ती देशमा संक्रमणका कीर्तिमान घटना बन्दै गएका छन्। फ्रान्स र जर्मनीले त कडा नियम लागू गर्दै यात्रामा पनि प्रतिबन्ध लगाइसकेका छन्। कोभिड फैलिन सक्ने भन्दै क्रिसमस र नयाँ वर्ष का कार्यक्रमहरू रोकिएका थिए। त्यसै कारण, विश्वलाई बेलैमा सतर्क हुन डब्लूएचओले आग्रह गरिसकेको छ। ओमिक्रोन बढ्दै गएपछि छिमेकी भारतले राजधानी नयाँ दिल्लीलगायतका ठाउँमा कडाइ सुरु गरिसकेको छ। दिल्लीमा शिक्षण संस्था बन्द गर्दै भीडभाड नियन्त्रणका प्रयास सुरु भइसकेका छन्। तर, दिल्लीसँगको दूरी पनि नजिक र दुवैदेशबीच सहज आउजाउ भइरहे पनि नेपाल सरकारले कुनै सतर्कता अपनाएको छैन। त्रिभुवन अन्तर्राष्ट्रिय विमानस्थलदेखि स्थलमार्गका नाकाहरूमा सरकारले अविलम्ब सतर्कता अपनाउन जरुरी छ। सीमामा क्वारेन्टिनको प्रबन्ध गर्नेदेखि स्वास्थ्य चेकजाँचमा कडाइ गर्न सकिए मात्र ओमिक्रोन वा कोभिडको नयाँ लहरलाई रोक्न सकिन्छ। ओमिक्रोनको संक्रमणदर साँच्चै नै डरलाग्दो देखिएको छ। विश्वमा हाल देखिएकै शैलीको लहर आयो भने हाम्रो स्वास्थ्य सुरक्षा अपर्याप्त हुने देखिएको छ। सुनामी कै रूप लियो भने हाम्रा अस्पतालदेखि स्वास्थ्यकर्मी अपर्याप्त हुन सक्छन्। स्वास्थ्य सामग्री पनि अभाव हुन सक्छ। यसले अर्को भयावह अवस्था नआउँला भन्न सकिन्न। अर्कोतर्फ, सरकारले जनतालाई आश्वस्त हुन खोपको व्यवस्था नै गर्न सकेको छैन। आगामी चैतभित्र सबै नागरिकलाई खोप लगाइसक्ने घोषणा गरेको सरकारले व्यवहारमा भने त्यस अनुरूप काम गर्न सकेको छैन। आर्थिक वर्षको पाँच महिना बित्दा पनि आधा जनसंख्याले खोप पाउन सकेको छैन। अबको तीन महिनामा सबै नागरिकले खोप पाउने सरकारको घोषणा केवल कागजमै सीमित हुने देखिन्छ। मुलुकमा खोप भित्रिए पनि सरकारले पहल नगर्दा भण्डारमै खोप थन्किएका छन। विकसित र सम्पन्न मुलुकले आफ्ना नागरिकलाई अतिरिक्त खोप (बुस्टर डोज) दिन थालेका छन्। ओमिक्रोनको संक्रमणदर निकै रहे पनि मृत्युदर कम छ। डब्लूएचओले सम्पन्न मुलुकहरूले बुस्टर डोज लगाउन थालेपछि नेपाल जस्ता विकान्सोमुख र गरिब देशमा खोपको अभाव हुने भन्दै चिन्ता व्यक्त गरेको छ। खोप उत्पादक देशहरूले आफ्ना नागरिकलाई अतिरिक्त खोप दिने भन्दै खोपमा रोक लगाए नेपालजस्ता देशलाई खोपको अभाव हुने निश्चित छ। त्यसैले जे जति खोप आएको छ, अविलम्ब आफ्ना जनतालाई खोप लगाउन सुरु गर्ने र अपुग खोपका लागि उत्पादक देश र कम्पनीसँग पहल गर्नैपर्छ। पूर्ण खोप लगाउन सके मात्र पनि ओमिक्रोनलगायत कोभिडका नयाँ स्वरूपसँगको लडाइँ जित्न सहज हुने विज्ञहरूकै भनाइ छ। जनताको जीउज्यान र स्वास्थ्य सुरक्षा गर्नु सरकारको पहिलो कर्तव्य हो। मुलुकमा ओमिक्रोन भित्रिनफैलिन नदिन स्वास्थ्य सतर्कता अपनाउनु नै सबैभन्दा बुद्धिमानी हुनेछ। त्यसका लागि डब्लूएचओले भने जस्तै स्वास्थ्य मापदण्डको पालना गर्नगराउन सरकारले अविलम्ब पहल गर्नैपर्छ। नागरिकमा सचेतना फैलाउनेदेखि खोपलाई अभियानका रूपमा सञ्चालन गर्ने र स्वास्थ्य सुरक्षाका उपकरण तयारी अवस्थामा राख्नुपर्छ। ओमिक्रोनबारे जनतालाई आतंकित पार्ने नभई सचेत र सुरक्षित बनाउनेतिर सरकारको ध्यान जान जरुरी छ।"
फेरि कोरोनाको चपेटामा विश्व,"विश्व फेरि कोरोना महामारीको चपेटामा परेको छ। नयाँ भेरियन्ट ओमिक्रोनले गर्दा धेरै मुलुकमा संक्रमण तीव्र भएको देखिन्छ। विश्वमा संक्रमितको संख्या २९ करोड ५७ लाख ३८ हजार ५ सय २९ छ। त्यसैगरी २ सयभन्दा बढी राष्ट्रमा ५४ लाख ७६ हजार ६ सय २ जनाको कोरोनाकै कारण निधन भएको छ। एक अध्ययनअनुसार धेरै देशमा ओमिक्रोन पनि द्रुत गतिमा फैलिरहेको छ। यो भेरियन्ट डेल्टाभन्दा कम जोखिमयुक्त भए पनि धेरै संक्रामक देखिएको छ। विश्व स्वास्थ्य संगठन (डब्लूएचओ)ले यी दुई प्रकारका भेरियन्टको संयोजनले नयाँ संक्रमणको सुनामी निम्त्याउन सक्ने चेतावनी दिएको छ। डब्लूएचओले फ्रान्समा देखिएको नयाँ भेरियन्ट आईएचयू त्यति जोखिमपूर्ण नभएको जनाएको छ। फ्रान्सको युनिभर्सिटी हस्पिटल इन्स्टिच्युटको अध्ययन टोलीले डिसेम्बर २९ मा यो भेरियन्ट पत्ता लगाएको हो। एसिया महाद्वीपमै भारतमा दैनिक संक्रमितको संख्या तीव्र वृद्धि भएको छ। महाराष्ट्र र दिल्लीसहित सबै राज्यमा तेस्रो लहरको असर देखिन थालेको भारतीय सञ्चारमाध्यमले बताएका छन्। भारत सबैभन्दा बढी संक्रमित हुने अमेरिकापछि दोस्रो देश हो। धेरै युरोपेली देशले ओमिक्रोनका कारण संक्रमण वृद्धि देखेपछि खोप र बुस्टर डोज अभियान बढाएका छन्। बेलायतमा अन्य देशभन्दा औसतमा दैनिक संक्रमणको संख्या अत्यधिक बढेको छ। तर, प्रभावकारी खोप अभियानका कारण अस्पताल भर्ना हुने र मृत्यु हुनेको संख्या धेरै कम देखिन्छ। युरोपकै फ्रान्स, स्पेन र इटालीमा पनि संक्रमण निकै बढेको छ। अमेरिकामा सोमबार एकै दिन संक्रमितको संख्या १० लाख नाघेको छ। जोन हपकिन्स विश्वविद्यालयका अनुसार अघिल्लो साता हरेक सय जनामध्ये एक अमेरिकी कोरोना संक्रमित छन्। अमेरिकी राष्ट्रपति जो बाइडेन र उपराष्ट्रपति कमला ह्यारिसले पनि कोरोना रेस्पोन्स टिमसँग भेटेर यसलाई नियन्त्रण गर्ने विषयमा चासो देखाएका थिए। उत्तर अमेरिकामा ५८ करोडभन्दा बढी संक्रमित र ८ लाखभन्दा बढीको मृत्यु भएको छ। विश्वमा सबैभन्दा बढी संक्रमण र मृत्युदर रहेको राष्ट्र अमेरिका हो। अमेरिकाका संक्रामक रोगका प्रमुख सल्लाहकार डा एन्थोनी फाउचीले नयाँ लहरले देशभरका स्वास्थ्य सेवामा गम्भीर असर पार्न सक्ने चेतावनी दिएका छन्। क्यानडामा मृत्युदर छिमेकको तुलनामा धेरै कम छ। तर, ओमिक्रोनका कारण दैनिक संक्रमितको संख्या बढिरहेको छ। ल्याटिन अमेरिकाका केही देशमा संक्रमण फेरि बढेको देखिन्छ। अर्जेन्टिना, कोलम्बिया, बोलिभिया र पेरुमा संक्रमण बढेको छ। क्रिसमस र नयाँ वर्षको लामो बिदामा बढेको सामाजिक अन्तक्र्रियासँगै कोरोना फैलिएको जनाइएको छ। यसले गर्दा आउँदो साताहरूमा अस्पताल भर्ना हुने र मृत्युको संख्यामा पनि वृद्धि हुन सक्ने चेतावनी डब्लूएचओको क्षेत्रीय कार्यालयले दिएको छ। ब्राजिल यस क्षेत्रमा सबैभन्दा बढी प्रभावित देश हो। यहाँ विश्वकै दोस्रो उच्च मृत्युको संख्या छ। पेरुमा २ लाखभन्दा बढीको मृत्यु भएको छ। देशमा जनसंख्याको आकारका आधारमा सबैभन्दा धेरै मृत्यु भएको छ। प्रत्येक १ लाख व्यक्तिमा ६ सयभन्दा बढीको मृत्यु भएको पाइन्छ। अफ्रिकामा १ करोड कोरोना संक्रमित र २ लाख ३० हजारभन्दा बढीको कोरोनाकै कारण मृत्यु भएको छ। यद्यपि यस महाद्वीपमा महामारीको वास्तविक तथ्यांक भने अझै यकिन भएको छैन। परीक्षणदर कम हुनु यसको मुख्य कारण हो। तथ्यांकअनुसार दक्षिण अफ्रिकामा ३४ लाखभन्दा बढी संक्रमित पुष्टि भएका छन्। ९१ हजारभन्दा बढीको मृत्यु भएको छ। दक्षिण अफ्रिका ओमिक्रोन पहिचान गर्ने पहिलो देश हो। अन्य अफ्रिकी राष्ट्रहरू इथियोपिया, जाम्बिया र मोजाम्बिकलगायतमा संक्रमण बढिरहेको छ। मध्यपूर्वी राष्ट्रमा पनि प्रकोप बढ्दो मध्यपूर्वमा सबैभन्दा बढी प्रभावित राष्ट्रमा इरान पर्छ। जहाँ ६० लाखभन्दा बढी संक्रमित छन्। मृतकको संख्या १ लाख ३० हजार नाघेको छ। छिमेकी इराकमा करिब २५ हजार मृत्यु र २० लाखभन्दा बढी संक्रमणका घटना पुष्टि भएको छ। उक्त क्षेत्रमध्ये इजरायलमा सबैभन्दा बढी दैनिक संक्रमण भइरहेको छ। तर, प्रभावकारी खोप कार्यक्रमले गर्दा अस्पताल भर्ना र मृत्यु हुनेको संख्या कम गर्न इजरायल सफल भएको देखिन्छ। जहाँ ६० वर्षभन्दा माथिका व्यक्ति र स्वास्थ्यकर्मीलाई खोपको चौथो डोज दिइन थालेको छ। ओसियाना राष्ट्रहरूमध्ये अस्ट्रेलियामा महामारी सुरु भएयताकै संक्रमण बढेको छ। देशले डिसेम्बरमा आफ्ना अधिकांश प्रतिबन्धहरू हटायो। तर, ओमिक्रोन भेरियन्टले संक्रमण बिस्तारै बढेको छ। अस्ट्रेलियामा बुधबार एकै दिन सबैभन्दा धेरै कोरोना संक्रमित पाइएको छ। त्यहाँको स्वास्थ्य मन्त्रालयका अनुसार पछिल्लो २४ घण्टामा ६४ हजार ७ सय ६७ नयाँ संक्रमण पुष्टि भएको छ। मृत्यु हुनेको संख्या २ हजार २ सय ८९ छ। मंगलबार ४७ हजार ८ सय १६ र सोमबार ३७ हजार २ सय ३९ जनामा संक्रमण देखिएको थियो। कोभिड महामारीबीच मुम्बईको छत्रपति शिवाजी महाराज रेलवे स्टेसनमा देखिएको भीड। तस्बिर : एजेन्सी महामारीको प्रारम्भमा अस्ट्रेलिया र न्युजिल्यान्डले अपनाएका सुरक्षा सतर्कताले प्रशंसा पाएको थियो। अस्ट्रेलियामा ५ लाखभन्दा बढी संक्रमण पुष्टि भएको छ। २ हजार २ सयभन्दा बढीको मृत्यु भएको छ। न्युजिल्यान्डमा १४ हजार संक्रमित छन्। ५१ जनाको निधन भएको छ। यसरी फैलिँदै छ कोरोना कोरोना भाइरसको पहिलो संक्रमित सन् २०१९ अन्त्यमा चीनको वुहान सहरमा भेटिएका थिए। सन् २०२० को पहिलो महिनामै यसको प्रकोप विश्वभर फैलियो। डब्लूएचओले सन् २०२० मार्च ११ मा विश्वव्यापी महामारी घोषणा गरेको थियो। दक्षिण अफ्रिकामा नोभेम्बर अन्त्यमा भेटिएको ओमिक्रोनका कारण विश्वमा संक्रमण तीव्र बढेको छ। वल्र्डोमिटरको तथ्यांकअनुसार विश्वका सबैभन्दा बढी संक्रमित रहेका राष्ट्रहरू अमेरिका, भारत, बेलायत, फ्रान्स, स्पेन, इटाली, अर्जेन्टिनालगायत राष्ट्रमा पनि संक्रमण दर बढ्दो छ। अमेरिका ओमिक्रोनको सुनामीले अमेरिकी जीवनका हरेक पक्षलाई असर पारेको छ। त्यहाँ सोमबार पाइएका १० लाख संक्रमित अघिल्लो चार दिनको तुलनामा दोब्बर हो। यो संख्या विश्वका अन्य कुनै पनि देशमा देखिएका संक्रमणभन्दा दुई गुणा बढी हो। अमेरिकापछि सबैभन्दा बढी भारतमा डेल्टा भेरियन्टका कारण ७ मे २०२१ मा एकै दिन ४ लाख १४ हजार संक्रमित भएका थिए। अमेरिकाको रोग नियन्त्रण तथा रोकथाम केन्द्रले कोरोना तीव्र गतिमा फैलिनुमा ९५ प्रतिशत ओमिक्रोन जिम्मेवार रहेको अनुमान गरेको छ। भारत भारतमा पछिल्लो २४ घण्टामा ५८ हजार ९७ जनामा संक्रमण देखिएको छ। यो अघिल्लो दिनको तुलनामा ५५ प्रतिशतले बढी हो। यससँगै विभिन्न राज्यमा कफ्र्युलगायत प्रतिबन्ध लगाइएको छ। कुल संक्रमितको संख्या ३ करोड ५० लाख नाघेको छ। भारतमा ओमिक्रोनका संक्रमित २ हजार १ सय ३५ जना फेला परेका छन्। संक्रमितमध्ये सबैभन्दा धेरै महाराष्ट्रका छन्। जहाँ ६ सय ५३ जनामा ओमिक्रोन देखिएको छ। दिल्लीमा ४ सय ६४ जनामा ओमिक्रोन भेटिएको छ। हङकङले भारतसहित ८ देशबाट आउने उडानमा प्रतिबन्ध लगाएको छ। मुम्बईको नागरिक निकायको संशोधित निर्देशिकाअनुसार त्यहाँको अन्तर्राष्ट्रिय एयरपोर्टमा अवतरण गर्ने सबै यात्रुका लागि दु्रत पीसीआर परीक्षण अनिवार्य गरिएको छ। कर्नाटक राज्य सरकारले रातको समयमा लगाएको कफ्र्यु दुई साताका लागि लम्ब्याएको छ। सरकारले कक्षा १० र १२ का विद्यार्थीबाहेक विद्यालय र विश्वविद्यालय तहका विद्यार्थीका लागि दुई साता बन्द गर्ने निर्णय गरेको छ। बेलायत बेलायतमा दैनिक संक्रमण पहिलो पटक २ लाख नाघेको छ। त्यहाँको सरकारले मंगलबार सार्वजनिक गरेको तथ्यांकअनुसार नयाँ संक्रमितको संख्या २ लाख १८ हजार ७ सय २४ छ। महामारी सुरु भएयताकै यो सबैभन्दा बढी दैनिक संक्रमण हो। जहाँ १ करोड ३६ लाख बढीमा संक्रमण पुष्टि भएको छ। १ लाख ४९ हजार जनाको निधन भएको सरकारी तथ्यांकले देखाउँछ। बेलायतमा १२ वर्ष र त्यसभन्दा माथिका ९० प्रतिशत नागरिकले खोपको पहिलो मात्रा लगाएका छन्। ८३ प्रतिशतले दोस्रो र ६० प्रतिशतले बुस्टर डोज पाएका छन्। त्यहाँको स्वास्थ्य सुरक्षा एजेन्सीले कोभिड खोपको दुई डोज ओमिक्रोन भेरियन्ट रोक्न पर्याप्त नभएको चेतावनी दिएको छ। संक्रमितलाई अस्पतालसम्म पुर्याउनबाट रोक्न बुस्टर डोज ८८ प्रतिशत प्रभावकारी रहेको जनाइएको छ। बेलायत सरकारले ३१ डिसेम्बरसम्म प्रत्येक योग्य बयस्कलाई बुस्टर डोज प्रदान गर्ने लक्ष्य राखेकामा पूरा भएको दाबी गरेको छ। स्कटल्याण्ड, वेल्स र उत्तरी आयरल्याण्डले पनि बुस्टर लक्ष्य पूरा गरेको जनाएका छन्। फ्रान्स फ्रान्समा एकै दिन २ लाख ७१ हजार ६ सय ८६ जनामा नयाँ संक्रमण भेटिएको छ। नयाँ मृत्युको संख्या ३ सय ५१ छ। हालसम्म फ्रान्समा १० करोड ५८ लाख ९ हजार ५ सय ५ जनामा संक्रमित भएका छन्। १ लाख २४ हजार ५ सय ६३ जनाको निधन भएको छ। स्पेन स्पेनका अस्पतालहरूमा संक्रमितको संख्या बढेको छ। यसले त्यहाँ कोरोनाको छैटौं लहरको असरको संकेत गरेको छ। १२ हजार ९ सय ४२ जना विभिन्न अस्पतालमा उपचाररत छन्। मंगलबार मात्रै विभिन्न अस्पतालको आईसीयूमा १ हजार ९ सय ८३ जना उपचाररत थिए। नयाँ संक्रमितको संख्या १ लाख १७ हजार ७ सय ७५ छ। कोरोनाबाट ज्यान गुमाउनेको संख्या ६७ लाख ८५ हजार २ सय ८६ पुगेको छ। मृत्यु हुनेको संख्या ८९ हजार ६ सय ८९ छ। इटाली इटालीमा ओमिक्रोनका कारण संक्रमण बढेको छ। नयाँ संक्रमित १ लाख १७ हजार ७ सय ७५ छन्। कुल संक्रमित संख्या ६५ लाख ६६ हजार ९ सय ४७ छ। मृत्यु हुनेको संख्या १ लाख ३८ हजार ४५ छ। अर्जेन्टिना दैनिक संक्रमणको संख्या उच्च हुने राष्ट्रहरूमा अर्जेन्टिना पनि छ। यहाँ एकै दिन ८१ हजार २ सय १० नयाँ संक्रमित थपिएका छन्। कुल संक्रमित संख्या ५८ लाख २० हजार ५ सय ३६ छ। मृत्यु हुनेको संख्या १ लाख १७ हजार २ सय ९४ छ। ओमिक्रोनकै कारण मृत्यु डेनमार्कमा ओमिक्रोनबाट कम्तीमा १८ जनाको मृत्यु भएको जनाइएको छ। गत नोभेम्बर अन्तिमदेखि डिसेम्बरसम्म ओमिक्रोनबाट मात्र १८ जनाको मृत्यु भएको त्यहाँका स्वास्थ्य अधिकारीले बताएका छन्। त्यसैगरी, दक्षिण कोरियामा ओमिक्रोनकै कारण दुई जनाको मृत्यु भएको जनाइएको छ। भारतको राजस्थानमा बुधबार ओमिक्रोनकै कारण एकको मृत्यु भएको छ। (एजेन्सीको सहयोगमा)"
आन्तरिक र बाह्य गुप्तचरीमा अधिकारी सफल,"काठमाडौं : आफ्नो ३ वर्षे कार्यकाल पूरा गरी राष्ट्रिय अनुसन्धान विभाग (राअवी)का प्रमुख गणेश अधिकारी शुक्रबार सेवा निवृत्त हुँदैछन्। तत्कालीन प्रधानमन्त्री केपी शर्मा ओलीले अधिकारीलाई २०७५ पुस २३ मा गुप्तचर प्रमुख बनाएका थिए। ओलीकै पालाबाट राअवी प्रधानमन्त्री कार्यालय मातहत भएको हो। कांग्रेस सभापति शेरबहादुर देउवा प्रधानमन्त्री भएपछि पनि गुप्चतर प्रमुख अधिकारीलाई विश्वासमा लिएर उनैलाई निरन्तरता दिएका थिए। अधिकारी सूचना प्रविधिमा समेत दखल राख्छन्। आन्तरिक तथा बह्य गुप्तचरीलाई प्रभावकारी बनाउन अधिकारीले प्रतिजासुसी संयन्त्रलाई बलियो बनाएको प्रधानमन्त्री कार्यालयका एक अधिकारीले बताए। अधिकारीले प्रतिजासुसी संयन्त्रलाई ब्यूँताएपछि आन्तरिक र बाह्य गुप्तचरीमा सहज भएको स्रोतले बताएको छ। अहिले आन्तरिक र बाह्य गुप्तचरी प्रभावकारी भएको छ, प्रधानमन्त्री कार्यालयका एक अधिकारीले भने, अहिले सूचना संयन्त्रसमेत बलियो छ। सरकारसँग प्रभावकारी ढंगले समन्वय गरेकाले अधिकारी गुप्तचर प्रमुखका रूपमा सफल भए। राअवी प्रमुख अधिकारी ओली र वर्तमान प्रधानमन्त्री शेरबहादुर देउवा दुवैले विश्वास गरेकाले उनलाई काम गर्न सहज भएको बताए। अधिकारीका पालामा संगठनभित्र सरुवा, बढुवालगायत सांगठनिक कामका विषयमा पक्षपातरहित ढंगले काम भएको प्रधानमन्त्री कार्यालयका ती अधिकारीले बताए। राष्ट्रिय, अन्तर्राष्ट्रिय स्तरका सूचनामा समेत पहुँच राख्ने अधिकारीले ओली र देउवाको मन जितेर सांगठनिक सुदृढीकरण गरेको बताइएको छ।"
अस्ट्रेलियाले रद्द गर्यो जोकोभिचको भिसा,मेल्बर्न : अस्ट्रेलियाले टेनिस विश्व नम्बर एक टेनिस खेलाडी नोभाक जोकोभिचको भिसा रद्द गरेको छ। उनलाई अस्ट्रेलिया प्रवेशमा रोक लगाइएको हो। सर्बियाका खेलाडी मेल्बर्न विमानस्थलमा पुगेपछि उनको भिसा रद्द गरिएको हो। उनले त्यहाँ कयौँ घण्टासम्म कुरेर बसेका थिए। अन्त्यमा उनलाई अस्ट्रेलिया प्रवेशमा रोक लगाइएको जानकारी दिइएको थियो। उनले अस्ट्रेलिया प्रवेशका लागि मापदण्ड पूरा नगरेको जानकारी दिइएको बताइएको छ। उनले कोरोनाविरुद्धको खोप नलगाइएका व्यक्तिलाई प्रवेशका लागि भिसा अनुरोध नगरेको पाइएको हो। अस्ट्रेलिया ओपन टेनिसमा भाग लिन अस्ट्रेलिया पुगेका उनलाई फिर्ता पठाउने तयारी भइरहेको बताइएको छ। खोप छुट दिइएको थियो जोकोभिचलाई अस्ट्रेलिया ओपन टेनिसमा भाग लिनका लागि खोप कार्ड छुट दिइएको बताइएको छ। यद्यपि अस्ट्रेलियावासीले भने सो निर्णयको विरोध जनाएका थिए। अस्ट्रेलियामा कोरोना भाइरस फैलिएसँगै कोरोना खोप लगाएका व्यक्तिलाई मात्र मुलुक प्रवेश दिइएको छ। जोकोभिचले खोप लगाएनलगाएको उनले केही बताएका छैनन्। अब उनले नयाँ भिसाका लागि आवेदन दिन सक्ने वा कानुनी उपाय अपनाउन सक्ने बताइएको छ।
टेलिकम घाटा लाएर बाहिरिँदै अधिकारी,"काठमाडौं : नेपाल टेलिकमको खुद नाफा आर्थिक वर्ष २०७४७५ मा १७ अर्ब ४८ करोड ४० लाख रुपैयाँभन्दा बढी थियो। त्यही वर्ष पुसमा डिल्लीराज अधिकारी प्रबन्ध निर्देशक बने। उनले केही महत्वाकांक्षी योजना घोषणा गरे। तर, संस्था उँभो लाग्नुको सट्टा निरन्तर ओरालोतिर लाग्यो। खुद नाफा २०७५७६ मा ७ अर्बभन्दा बढी घट्यो। त्यो वर्ष १० अर्ब २० करोड ८० लाख रुपैयाँ मात्रै नाफा भयो। २०७६७७ मा नाफा झनै घट्यो। उक्त वर्ष ९ अर्ब ७४ करोड ९० लाख मात्र खुद नाफा भयो। २०७७७८ मा ७ अर्ब ४५ करोड ४० लाख रुपैयाँमा सीमित बन्यो। नेपाल दूरसञ्चार राष्ट्रिय कर्मचारी संगठनका महासचिव तेजबहादुर शाही चालू आर्थिक वर्षको अन्तिमसम्म पनि ९१० अर्बभन्दा बढी खुद नाफा हुने अवस्था नदेखिएको बताउँछन्। अधिकारीले टेलिकमलाई नाफाभन्दा घाटामा मात्रै लगेको भन्दै कर्मचारीहरू असन्तुष्ट छन्। टेलिकमका डेपुटी म्यानेजर एवं नोडल अधिकृत सञ्जयराज अधिकारी भन्छन्, ठूलाठूला खर्च भए। अनि खुद नाफा घट्यो। अधिकारीले फोरजी, फाइबर टू दी होम (एफटीटीएच) र सूचना राजमार्गका योजना बनाए। तर, उनले कुनै पनि कार्यान्वयन नगरी अलपत्र छोडेर कार्यकाल पूरा गरेका छन्। टेलिकमलाई ओरालो यात्रामा छोडेर अधिकारी बिहीबार घर फर्किंदै छन्। उनले २०७५ पुस २३ गतेदेखि प्रवन्ध निर्देशकको जिम्मेवारी बहन गरेका थिए। महत्वकांक्षी अधुरा परियोजना २० अर्ब लगानीको फोरजी सेवा, अर्बौंको इन्टरनेट (फाइबर टू दी होम) सेवालगायत महत्वकांक्षी योजना अधुरै छन्। फोरजी सेवा ल्याउँदा ठूलो हल्ला पिटियो। तर, अपेक्षाअनुसार अघि बढ्न सकेन। एक वर्षभित्र देशलाई फोरजीमय बनाउने महत्वाकांक्षी योजना सार्वजनिक गरिएको थियो। तर, अधिकारीको तीन वर्षे कार्यकालमा पनि फोरजी कार्यान्वयनमा आउन सकेन। अर्बौं खर्च गरेर फोरजी सेवा ल्याएका कारण पनि टेलिकमको आम्दानी बढ्न नसकेको कर्मचारी बताउँछन्। एक वर्षमा सक्ने भनेर महत्वाकांक्षी योजनाका रूपमा फोरजी सेवा ल्याइयो। तीन वर्ष भयो अझै सकिएको छैन, कर्मचारी संगठनका महासचिव शाही भन्छन्। फाइबर टू दी होम सेवा पनि अलपत्र छ। २०६७६८ मा यसलाई ड्रिम प्रोजेक्ट भनेर घोषणा गरिएको थियो। काठमाडौं, पोखरा, विराटनगरजस्ता ठूला सहरमा अप्टिकल फाइबरसमेत बिछ्याइएको छैन। निजी कम्पनीले देशभर सेवा विस्तार गरिसक्दा पनि टेलिकमले राजधानीमै यो सेवा पुर्याउन सकेको छैन। फाइबर टू दी होम सेवा अघि नबढाइनुमा टेलिकम व्यवस्थापनको निजी कम्पनीसँग मिलेमतोको आशंका गरिएको छ। टेलिकमका अरू पोजेक्ट पनि अघि बढ्न नसकेको कर्मचारी बताउँछन्। डेपुटी म्यानेजर सञ्जयराज अधिकारी फाइबर टू दी होम सेवा अपेक्षाअनुसार नभएपछि ६१ जिल्लामा मात्र पुर्याइएको बताउँछन्। यस्तै, उनले आईएसएसडी विभागमा सेक्युरिटी फायरवालसम्बन्धी टेन्डरमा सबैभन्दा सस्तो बिडर १० करोडभन्दा तल हुँदा सेटिङ गरी २१ करोड कोड गरेको आरोग्य इन्टरप्राइजेजलाई टेन्डर अवार्ड गर्न कर्मचारीलाई दबाबमा राखेको जनाइएको छ। प्रदेश २, कर्णाली र सुदूरपश्चिममा फाइबर पूर्वाधारअन्तर्गत गरिएको २ अर्बभन्दा बढीको टेन्डरमा सार्वजनिक खरिद ऐनविपरीत नेपालमा फाइबर उत्पादन हुँदैन भन्ने थाहा हुँदाहुँदै स्थानीय उत्पादकको हवाला दिँदै मूल्यमा अयोग्य भएको आरोग्य इन्टरप्राइजेजलाई एलओआई पत्र जारी गरी अग्रिम आर्थिक लेनदेन गरेको आरोप लगाइएको छ। यस्तै, दुई वर्षअघि खरिद गरिएको एयरटेल कम्पनीको अन्तर्राष्ट्रिय ब्यान्डविथको योजनामा बाँकी रहेको खरिद प्रक्रियामा खरिद गर्दाको नियमअनुसार अर्को कम्पनीलाई समावेश गराउनुपथ्र्यो। तर, यसको साटो खरिद नियमविपरीत एयरटेलमार्फत बिना ग्लोबल टेन्डर ५० करोडभन्दा बढीको इन्टरनेट ब्यान्डविथ खरिद गरी करोडौं रकम भ्रष्टाचार गरेको जानकार बताउँछन्। प्रबन्ध निर्देशक अधिकारीले टेलिकमलाई उँभो लगाउन मात्र होइन, कर्मचारीलाई सन्तुष्ट बनाउन पनि सकेनन्। कर्मचारी स्वतः बढुवाको व्यवस्था हटाइदिए। टेड युनियन अधिकार खुम्च्याए। नौ तहसम्मका अधिकृतलाई टेड युनियन अधिकार थियो। अधिकारीले सातौं तहसम्मका कर्मचारी मात्रै टेड युनियनमा बस्न पाउने व्यवस्था गरे। कर्मचारीको सेवासुविधाको विषयमा हडताल गर्न नपाउने व्यवस्था गर्दै टेड युनियन अधिकारमा निस्तेज गरेका छन्। महासचिव शाही भन्छन्, कर्मचारी सेवासुविधा, वृत्ति विकासमा पनि केही भएन। अधिकारीले बिदाइको अवसरमा पनि कर्मचारी हकमा आफू केही गर्न नसकेको स्वीकार गरेको महासचिव शाहीको भनाइ छ। सीमित उच्च पदस्थ कर्मचारीबाट उनले टेलिकम चलाएका थिए। बिदा हुने बेला उनले ११ तहका १५ र १० औं तहका २८ कर्मचारीको बढुवा गरे। यो आवश्यकता आफ्नो कार्यकालभरि उनले नदेखेको जनाइएको छ। सरकारले नयाँ प्रबन्ध निर्देशक नियुक्तिको प्रक्रिया थालेको छ। यो प्रक्रियालाई सर्वोच्च अदालतले रोकेका कारण प्रतिभा वैद्यलाई निमित्त प्रबन्ध निर्देशकको जिम्मेवारी सरकारले दिएको छ। केही विवादित प्रावधान राखेर नयाँ नियुक्तिको प्रक्रिया थालिएकाले नयाँ प्रबन्ध निर्देशक नियुक्तमा बिलम्ब हुने अवस्था आएको शाही बताउँछन्। आफू अनुकूल व्यक्ति प्रबन्ध निर्देशक बनाउन सरकारले विगतको केही नियम संशोधन गरेर विज्ञापन खोलेको छ। ५८ वर्षे उमेर हदलाई ५६ मा झारिएको छ। अधिकृत भएको १५ वर्षे कार्यअवधिलाई १२ वर्ष बनाइएको छ। उच्च पदस्थ कर्मचारीको हकमा ५ वर्षे प्रावधानलाई ३ वर्षमा घटाइएको छ। कानुनमा स्नातकोत्तर गरेको हुनुपर्ने नयाँ प्रावधान थपिएको छ। बारम्बार यसरी नियम परिवर्तन गरेर आफू अनुकूलको व्यक्तिलाई प्रबन्ध निर्देशक बनाउन सरकार नै लागेपछि अदालतमा मुद्दा परेको संगठनका महासचिव शाही बताउँछन्। डेपुटी म्यानेजर अधिकारी नयाँ प्रबन्ध निर्देशक नियुक्तका केही प्रावधानमा चित्त नबुझेकाहरू अदालत गएकाले नियुक्तिमा केही बिलम्ब हुने बताउँछन्।"
"दरबन्दी छ, छैनन् डाक्टर","सुर्खेत : कर्णाली प्रदेशभर कुल ८ सय ८७ जना स्वास्थ्यकर्मीको दरबन्दी छ। तर, हाल साढे २४ प्रतिशत अर्थात् ३०७ जना स्वास्थ्यकर्मी मात्र कार्यरत छन्। कार्यरतमध्ये विशेषज्ञ चिकित्सकको संख्या निकै न्यून छ। प्रदेशभर हाल १४ जना मात्रै विशेषज्ञ चिकित्सक दरबन्दीमा कार्यरत छन्। ती चिकित्सक पनि सुगममै केन्द्रित छन्। सुर्खेत र जुम्लाबाहेकका अन्य जिल्लामा दरबन्दीअनुसार विशेषज्ञ चिकित्सक छैनन्। विशेषज्ञमात्र नभई अन्य स्वास्थ्यकर्मी पनि सुगममै केन्द्रित छन्। परिणामतः हिमाली तथा पहाडी जिल्लाहरूमा २७ प्रतिशत स्वास्थ्यकर्मीले स्वास्थ्य संस्था धान्नु परिरहेको छ। जनशक्ति अभावकै कारण कर्णाली प्रदेशको स्वास्थ्य क्षेत्र तंग्रिन सकेको छैन। किनकी अहिले पनि कुल दरबन्दीमध्ये ६५ प्रतिशत अर्थात् ५८० जना स्वास्थ्यकर्मीको कोटा रिक्त छ। रिक्त पदमध्ये विशेषज्ञ र प्राविधिक चिकित्सकको संख्या सबैभन्दा धेरै छ। संघीयता कार्यान्वयनमै रहेका कारण तत्काल पदपूर्ति हुने अवस्था पनि छैन। जनशक्ति अभाव टार्न प्रदेश सरकारले करारमा कर्मचारी नियुक्त गरेर काम चलाउँदै आएको छ। तर, करारमा पदपूर्ति गरिएका जनशक्ति पनि पर्याप्त छैनन्। प्राविधिक तर्फका स्वास्थ्यर्मीहरू करारमा आउन मान्दैनन्। त्यसैले समग्र स्वास्थ्य सेवा सुधार गर्न कर्णाली प्रदेशका लागि निकै चुनौती छ। कर्णाली प्रदेशभर साढे ६५ प्रतिशत स्वास्थ्यकर्मीको अभाव छ, प्रदेश स्वास्थ्य सेवा निर्देशनालयका निर्देशक डा रविन खड्काले भने, दरबन्दीअनुसार पदपूर्ति नहुँदा करारमा जनशक्ति व्यवस्थापन गरेर काम चलाउनुपरेको छ। ठूलो संख्यामा जनशक्ति अभाव भए पनि पदपूर्ति तत्काल हुने अवस्था नरहेको डा खड्काले बताए। जनशक्ति अभावकै कारण कर्णालीमा स्वास्थ्य सेवा प्रवाहमा समस्या भइरहेको छ। झण्डै १८ लाख जनसंख्या भएको प्रदेशमा एउटा पनि (क) तहको विशिष्टकृत अस्पताल छैन। ५ सय शैड्ढयामा स्तरवृद्धि भएको प्रदेश अस्पताल सुर्खेत र ३ सय शैड्ढयाको कर्णाली स्वास्थ्य विज्ञान प्रतिष्ठान जुम्लाको शिक्षण अस्पतालमा पनि विशिष्टकृत सेवा छैन।"
हङकङमा कोरोनाको पाँचौँ लहर !,"हङकङ : हङकङमा कोरोना भाइरस संक्रमणको पाँचौं लहर सुरु भएको छ। कोरोनाको नयाँ भेरियन्ट ओमिक्रोन देखिएसँगै सरकारले सामाजिक दूरीको नियमलाई कडाइ गरेको छ। हङकङ कार्यकारी प्रमुख क्यारी लामले बुधबार पत्रकार सम्मेलन गरी जनवरी ७ देखि बार र मनोरञ्जन स्थलहरू दुई साताका लागि बन्द गर्ने बताइन्। हामीले समुदायमा फैलन लागेको प्रकोप रोक्न कडा नियमलाई निरन्तरता दिएका हौं, लामले भनिन्, यो ओमिक्रोन विरुद्धको दौड हो। डाइनिङ रेस्टुराँहरूले बेलुकी ६ बजेदेखि आफ्नो सेवा बन्द गर्नुपर्नेछ। उनका अनुसार रेस्टुराँहरूलाई सेवासुविधाका आधारमा वर्गीकरण गरिएको छ। टाइप बीको प्रत्येक टेबलमा २ र टाइप सी र डीमा क्रमशः ४ र ६ जना मात्र बस्न पाउनेछन्। सबै सार्वजनिक कार्यक्रम, क्रुज यात्रा, साइक्लोथन, सांस्कृतिक सेवा विभागसमेत तत्कालका लागि रद्द गरिएका छन्। प्रतिबन्धित समयमा सकेसम्म लामो यात्रामा नजान लामले आग्रह गरिन्। अस्टेलिया, क्यानाडा, फ्रान्स, पाकिस्तान, यूके, फिलिपिन्स, अमेरिका र भारत गरी ८ देशलाई जनवरी ८ को मध्यरातदेखि १४ दिन सम्पूर्ण हवाई उडान प्रतिबन्ध गरिएको उनले सुनाइन्। प्रतिबन्धित ८ देशहरूबाट ट्रान्जिट हुँदै हङकङ प्रवेश गर्ने तयारी गरिरहेकाहरूलाई रोक लगाइएको छ। उनका अनुसार निजामती कर्मचारीलाई घरबाट काम गर्ने छुट दिइने छैन। तर, निजी कम्पनीका कर्मचारीलाई सकेसम्म घरबाट अनलाइन काम गर्न उनले सुझाइन्। योसँगै शुक्रबारदेखि बार पव, मनोरञ्जन खेल केन्द्र, वाथहाउस, जिमखाना, सार्वजनिक स्थलहरू, पार्टी कोठा, क्लब हाउस, नाइट क्लब, काराओके, ब्युटिपार्लर, मसाज केन्द्रलगायत दुई साताका लागि पूर्णरूपमा बन्द रहनेछन्। फेरि कोरोनाको चपेटामा विश्व"
जनअपेक्षाअनुसार काम गर्नु : देउवा,"काठमाडौं : प्रधानमन्त्री शेरबहादुर देउवाले मन्त्री तथा मन्त्रालयका सचिवहरूलाई जनताको अपेक्षाअनुसार काम गर्न निर्देशन दिएका छन्। बुधबार सिंहदरबारस्थित प्रधानमन्त्री तथा मन्त्रिपरिषद् कार्यालयमा मन्त्री तथा सचिवहरूलाई बोलाइ संयुक्त निर्देशन दिएका हुन्। सरकारको साझा न्यूनतम कार्यक्रमको कार्यान्वयन, विकासमा प्राथमिकता र सुशासन प्रवद्र्धनका सम्बन्धमा प्रधानमन्त्रीले बुँदागत रूपमै निर्देशन दिएको सूचना तथा सञ्चारमन्त्री ज्ञानेन्द्रबहादुर कार्कीले बताए। उनले जनतालाई दिने सबै सेवा छिटो र छरितो र सबै तहका कार्यालयहरूलाई चुस्त बनाउने गरी काम गर्न प्रधानमन्त्रीले बैठकमा उपस्थित मन्त्री र सचिवहरूलाई निर्देशन दिएको बताए। प्रधानमन्त्रीले अत्यावश्यक सेवाहरू जनताको घरदैलोमा पुर्याउने सरकारको दायित्व भएकाले सोअनुसार काम गर्न, विकास निर्माणका परियोजनाहरूको गति बढाउन आवश्यक झन्झट हटाउने र कानुनी समस्या भए त्यसमा पनि सुधार गर्ने प्रतिवद्धता जनाउँदै उक्त निर्देशन दिएका हुन्। उनले कोभिडको जोखिम कायमै रहेकाले खोप लगाउन योग्य सबै नागरिकलाई खोप लगाउने प्रबन्ध प्रभावकारी रूपमा अघि बढाउन पनि सचिवहरूलाई निर्देशन दिए। त्यस्तै, कर्मचारीको क्षमता वृद्धि गरेर विकास आयोजनाहरूको कार्यान्वयन पक्षलाई चुस्त बनाउन, राष्ट्रिय गौरवका आयोजनाहरूको गति सन्तोषजनक नभएकाले प्रभावकारी रूपमा काम गर्ने गरी अनुगमन र मूल्यांकन संयन्त्र बनाउन, सम्भावित लगानीका क्षेत्र पहिचान गरी निर्यातलाई बढाउने गरी परियोजनाहरू अघि बढाउन पनि प्रधानमन्त्री देउवाले निर्देशन दिए। स्वदेशी र विदेशी लगानीकर्ताहरूलाई लगानीमा प्रोत्साहन गर्न उचित वातावरण निर्माण गर्न देउवाले प्रोत्साहनका लागि स्वागत र सम्मानमुखी कार्यक्रम पनि जोडेका छन्। त्यसैगरी उनले जलविद्युत्, पर्यटन जस्ता क्षेत्रमा लगानी बढाउने गरी प्रभावकारी नीति तथा कार्यक्रम ल्याउनसमेत सचिवहरूलाई आग्रह गरे। प्रधानमन्त्री तथा मन्त्रिपरिषद्को कार्यालयका प्रवक्ता कृष्णबहादुर राउतले बैठकमा अर्थमन्त्री जनार्दन शर्माले मुलुकको वर्तमान अर्थतन्त्रको अवस्थाबारे समेत प्रधानमन्त्रीलाई जानकारी गराएको बताए। राउतले भने, प्रधानमन्त्रीजीलाई देउवाले अर्थतन्त्रमा देखिएका समस्या समाधान गरेर जनसेवाको कामलाई रफ्तारमा अघि बढाउन निर्देशन दिनुभएको छ।"
चिसोले कठ्याङ्ग्रिएर सिरहामा वृद्धाको मृत्यु,"जनकपुर : विगत केही दिनयता बढेको अत्यधिक चिसो र शीतलहरका कारण सिरहामा एक वृद्धाको कठ्याङ्ग्रिएर मृत्यु भएको छ। बुधबार साँझ चिसोले कठ्याङ्ग्रिएर सिरहाको कल्याणपुर नगरपालिका१ निवासी ६५ वर्षीया पल्टी सदाको मृत्यु भएको हो। घरमा चिसोले कठ्याङ्ग्रिएर बेहोस भएकी सदालाई उपचारका लागि अस्पताल लैजाने तयारी भइरहेकै बेला मृत्यु भएको कल्याणपुर१ का वडाध्यक्ष राजाराम कामतीले जानकारी दिए। यसअघि गत मङ्गलबार चिसोका कारण कठ्याङ्ग्रिएर धनुषाको क्षिरेश्वरनाथ नगरपालिका५ निवासी ६० वर्षीया समुद्रीदेवी यादव र सप्तरीको महदेवा गाउँपालिका४ निवासी ६५ वर्षीय देवनारायण ठाकुरको मृत्यु भएको थियो। अत्यधिक चिसो र शीतलहरले जनजीवन कष्टकर बन्दै गएपछि धनुषाको जनकपुरधाम उपमहानगरपालिकासहित पाँच स्थानीय तहले विद्यालयमा बिदा दिएका छन्। सो उपमहानगरपालिकासहित धनुषाको क्षिरेश्वरनाथ नगरपालिका, नगराइन नगरपालिका, मुखियापट्टी गाउँपालिका र लक्ष्मीनियाँ गाउँपालिकाले सूचना जारी गरी विद्यालयमा बिदा दिएका हुन्। चिसोले कठ्याङ्ग्रिएर दुई जनाको मृत्यु चिसोका कारण निमोनिया, कोल्डडायरीया, दम, रुघाखोकी र स्वासप्रस्वाससम्बन्धी समस्या लिएर बिरामी आउन थालेका छन्। विशेष गरी ग्रामीण क्षेत्रका विपन्न बस्तीमा चिसोले बढी प्रभाव पारेको देखिएको छ। टोलटोलमा दाउरा बालेर आगो ताप्ने क्रम बढेको छ।"
दाउराको ब्याट बनाएर खेल्थ्यौं,"बुवा इन्द्रबहादुर सिंह खेलाडी हुनुहुन्थ्यो। उहाँ क्रिकेट र फुटबल खेल्नुहुन्थ्यो। मैले १४ वर्षदेखि ब्याडमिन्टन खेल्न थालेको हुँ। भाइ किशोरबहादुर सिंह र म त्यतिबेला घरमै खेल्थ्यौं। घर नजिकै चौरमा कोर्ट पनि बनाएका थियौं। टोलका अरुहरू पनि त्यहाँ खेल्न आउँथे। त्यतिबेला सीमभञ्ज्याङबाट दाउरा ल्याउने चलन थियो। हामीले पनि त्यही दाउराको ब्याट बनाएर ब्याडमिन्टन खेल्यौं। र्याकेट समाउन पाएको त पछि मात्रै हो। स्कुलमा ब्याडमिन्टन खेल्न पाइँदैनथ्यो। फुटबल चाहिँ खेल्न दिन्थे। स्कुलमा म फुटबल खेल्थें, बाहिर ब्याडमिन्टन। २०२७ सालमा त्रिचन्द्र कलेजमा पढ्न थालेपछि त्यहाँ पनि प्रतियोगिता हुन थाल्यो। कलेजमा म जहिल्यै पहिलोदोस्रो हुन्थें। त्यतिबेला जापानिज प्रशिक्षक यामामोतो नेपाल आएका थिए। उनी दुई वर्ष नेपाल बसे। उनीसँगै मैले पनि ब्याडमिन्टनको प्रशिक्षण लिन पाएँ। नेपालका पुराना सबै खेलाडी यामामोतोकै उत्पादन हुन्। मैले त्यतिबेला सिंगल, डबल्स, मिक्स डबल्स सबै विधामा खेलें। खेल्नकै लागि इन्डोनेसिया र चीन पनि पुगें। २०३० सालपछि कृषि विकास बैंकको जागिरे भएँ। जागिरका सिलसिलामा जुन जुन ठाउँ पुगें। त्यहाँ ब्याडमिन्टन खेल्ने माहोल बनाउँथे। यो खेल मेरो नशाजस्तै बन्यो। २०३५ सालमा पहिलोपल्ट राष्ट्रिय प्रतियोगिता खेलें। आफूले थाहा पाएसम्म हरेक प्रतियोगितामा भाग लिन्थें। नेपालको पहिलो कभर्डहल एनसीसी हो। त्यहाँ पनि धेरै वर्ष खेलियो। २०५० सालदेखि सात वर्ष काठमाडौं जिल्ला ब्याडमिन्टन संघको अध्यक्ष भएँ। त्यसबेला म रातदिन नभनीकन खट्थें। ब्याडमिन्टनको विकासका लागि भारतमा पुगेर विभिन्न संस्थासँग सम्झौता गरेको थिएँ। तर, विभिन्न कारणले त्यसलाई पूरा गर्न सकिएन। ब्याडमिन्टन महँगो खेल हो। सटल कक र र्याकेट दुवै महँगा छन्। ब्याडमिन्टन खेल्न स्टामिना पनि उत्तिकै चाहिन्छ। हामीले खेल्दा राम्रो ककलाई एक रुपैयाँ र र्याकेट सय रुपैयाँ पथ्र्यो। त्यसबेला खेल्नलाई कतैबाट साथ सहयोग थिएन। सबै कुरा आफैले जुटाउनु पथ्र्यो। अहिले त धेरै राम्रो भएको छ। खेलाडीका लागि सरकारलगायत देश विदेशबाट सहयोग जुटिरहेको छ। तर, अहिलेका खेलाडीमा अनुशासन भने पटक्कै छैन। अनुशासन खेलाडीको पहिलो गुण हो। त्यसैले खेल्छु भन्ने प्रत्येकमा अनुशासन हुनैपर्छ। म अहिले ७५ वर्ष पुगें। प्रतियोगितामा सहभागी नभएको १० वर्ष भयो। तर, अहिले पनि निरन्तर ब्याडमिन्टन खेलिरहेकै छु। हप्तामा कम्तीमा दुई दिन खेल्छु। यो खेलले स्वास्थ्यलाई धेरै फाइदा पुग्छ। अन्नपूर्णले पहिलेदेखि नै ब्याडमिन्टन प्रतियोगिता आयोजना गरिरहेको छ। खेलकुदमा कर्पोरेट हाउसले अग्रसरता देखाउनु राम्रो हो। खेलमा भविष्य खोज्दै गरेका नयाँ पुस्ताका लागि यस्ता प्रतियोगिता राम्रो प्लेटफर्म बन्ने गरेका छन्। ब्याडमिन्टनका पूर्व खेलाडी सिंहसँग सीताराम गुरागाईंले गरेको कुराकानी।"
कुनकुन प्रदेशमा हुँदैछ वर्षा र हिमपात ?,"काठमाडौं : नेपालमा पश्चिमी वायुको प्रभावले वर्षा र हिमपातको सम्भावना रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाले बिहीबार बिहान जारी गरेको बुलेटिनमा सुदूरपश्चिम, कर्णाली, लुम्बिनी र गण्डकी प्रदेशका केही स्थानमा हल्का वर्षा भइरहेको छ। बिहीबार दिउँसो देशभर आंशिकदेखि सामान्य बदली रहने छ। देशका उच्च पहाडी तथा हिमाली भूभागका केही स्थानमा हल्कादेखि मध्यम हिमपातको सम्भावना र सुदूरपश्चिम, कर्णाली, गण्डकी, लुम्बिनी तथा बाग्मती प्रदेशका केही स्थानमा हल्कादेखि मध्यम वर्षाको सम्भावना रहेको महाशाखाको भनाई छ। राती देशभर आंशिक देखि सामान्य बदली रहने छ। देशका पहाडी तथा तराइका थोरै भूभागमा हल्का वर्षाको साथै उच्च पहाडी तथा हिमाली भूभागका केही स्थानमा हल्का हिमपातको सम्भावना रहेको छ। शुक्रबार प्रदेश १ र प्रदेश २ मा आंशिकदेखि सामान्य बदली तथा बाँकी प्रदेशमा सामान्य देखि पूर्णतया बदली रहने छ। प्रदेश १ र २ का एकदुई स्थानमा र बाँकी प्रदेशका थोरै स्थानहरुमा हल्का वर्षाको समेत सम्भावना रहेको छ। साथै उच्च पहाडी तथा हिमाली भूभागका केही स्थानमा हल्कादेखि मध्यम हिमपातको सम्भावना रहेको महाशाखाको बुलेटिनमा उल्लेख छ। शनिबार देशभर सामान्य बदली रहने छ। देशका केही स्थानहरुमा हल्का वर्षाको समेत सम्भावना रहेको छ। साथै उच्च पहाडी तथा हिमाली भूभागका केही स्थानमा हल्कादेखि मध्यम हिमपातको सम्भावना रहेको छ। महाशाखाको बुलेटिनमा भनिएको छ, 'शनिबारसम्म यो प्रणाली देशभर फैलिएर विशेष गरी सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशका उच्च पहाडी तथा हिमाली भूभागहरुका धेरै स्थानहरुमा हल्कादेखि मध्यम हिमपातको सम्भावना रहेको छ। बागमती प्रदेश र प्रदेश १ को उच्च पहाडी तथा हिमाली भूभागहरुका केहि स्थानहरूमा हल्का हिमपातको सम्भावना रहेको छ। सुदूरपश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेश र बागमती प्रदेशका पहाडी तथा तराई भेगका केही र प्रदेश १ र २ का एकदुई स्थानमा हल्का वर्षाको समेत सम्भावना रहेको छ। आइतबारदेखि यो मौसम प्रणाली कमजोर हुँदै मौसममा क्रमिक रुपमा सुधार हुने देखिएको छ।'"
पद्म पुरस्कार विजेता उद्धव भरालीविरुद्ध घरमा काम गर्ने बालिकाले लगाइन् यौन शोषणको आरोप,असम : भारतको प्रतिष्ठित पुरस्कार पद्म पुरस्कार विजेता उद्धव भरालीमाथि बलात्कारको आरोप लागेको छ। बीबीसी हिन्दीका अनुसार भरालीमाथि एक नाबालिगले बलात्कारको आरोपमा मुद्दा लगाएकी हुन्। भरालीले केही महिना पहिले ती बालिकामाथि बलात्कार गरेको जाहेरीमा उल्लेख छ। उनको घरमा काम गर्ने बेला करिब एक वर्षसम्म उनले यौन शोषण गरेको ती बालिकाले बताएकी छन्। तर भरालीका वकिलले भने लखिमपुरमा रहेको एक बाल कल्याण समितिसँगको विवादका कारण भरालीलाई फसाउन यो प्रपञ्च रचिएको बयान दिएका छन्। उनले व्यक्तिगत मानहानी भएको भन्दै माफी माग्नुपर्ने समेत बताएका छन्। भराली असमको विज्ञान तथा इन्जिनियरिङ क्षेत्रमा १४० भन्दा बढी आविष्कार गरेर प्रसिद्ध भएका थिए। उनले सन् २०१९ मा पद्म पुरस्कार पाएका थिए।
