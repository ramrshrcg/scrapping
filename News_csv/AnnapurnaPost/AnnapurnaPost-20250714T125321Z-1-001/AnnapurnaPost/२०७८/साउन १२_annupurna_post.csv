शीर्षक,विवरण
"जर्मनीको लेभरकुसेनमा विस्फोट: दुईको मृत्यु, ३१ घाइते",बर्लिन: जर्मनीको लेभरकुसेन सहरस्थित एक औधोगिक पार्कमा विस्फोट हुँदा कम्तिमा २ जनाको मृत्यु भएको छ । ३१ जना घाइते भएका छन् । घटनास्थलबाट व्यापक मात्रामा धुवाँको मुस्लो उडेको छ । कसरी घटना भयो भन्ने यकिन विवरण आएको छैन । घटनास्थलमा केही मानिस हराइरहेको बताइएको छ । घटनास्थलमा आगो निभाउन तीन घण्टादेखि अग्नि नियन्त्रक तथा उद्धारकर्मी टोली पुगेको छ । घटनास्थलबाट हराएका मानिसहरुको खोजी कार्य भइरहेको स्थानीय अधिकारीले जानकारी दिएका छन् । प्रहरीका अनुसार घाइतेमध्ये पाँच जनाको अवस्था गम्भीर छ । लेभरकुसेन सहर गत साता विनाशकारी बाढीका कारण १८० जनाको मृत्यु भएको क्षेत्रबाट जम्मा ५० किलोमिटर भन्दा छोटो दूरीमा पर्छ । यस सहरमा ३० भन्दा धेरै कम्पनीहरु नियमित सञ्चालनमा आएका छन् ।
"बालुवाटारमा मन्त्रिपरिषद् बैठक, प्रदेश प्रमुख हेरफेरको तयारी",काठमाडौं : प्रधानमन्त्री शेरबहादुर देउवाले मन्त्रिपरिषद् बैठक आह्वान गरेका छन् । प्रधानमन्त्री निवास बालुवाटारमा बैठक केही बेरअघि सुरु भएको हो । बैठकले प्रदेश प्रमुखहरुको हेरफेरको निर्णय गर्ने बताइएको छ । आजै माओवादी केन्द्रले यसअघि ओली नेतृत्वको सरकारले गण्डकी प्रदेश प्रमुखबाट हटाएका अमिक शेरचन र तिलक परियारलाई दोहोर्याउने निर्णय गरेको थियो।
नेपालमा फेरि भेटियो कोरोनाको नयाँ भेरियन्ट,"काठमाडौँ: नेपालमा कोरोना भाइरसको नयाँ भेरियन्ट फेरि भटिएको छ । स्वास्थ्य तथा जनसंख्या मन्त्रालयका अनुसार ४७ वटा नमुनामध्ये तीन जनामा डेल्टा भेरियन्टको उत्परिवर्तन भेटिएको हो । यस भेरियन्टलाई डेल्टा प्लस नामले चिनिन्छ । देशका विभिन्न प्रयोगशालाबाट संकलित ४७ नमुनामध्ये सबैमा डेल्टा भेरियन्ट भेटिएको र तीमध्ये तीनवटामा थप उत्परिवर्तन के ४१७ एन म्युटेसन भेटिएको स्वास्थ्य मन्त्रालयले जनाएको छ । जसलाई एवाई १ नाम दिइएको छ। मन्त्रालयले उक्त भेरियन्ट परीक्षणका लागि विश्व स्वास्थ्य संगठनको नेपालस्थित कार्यालय तथा दक्षिण पूर्वी एसिया क्षेत्रीय कार्यालयको समन्वयमा भारतमा रहेको प्रयोगशालामा पठाएको थियो । यस क्रममा जेठमध्यदेखि असार मसान्तसम्मका देशका विभिन्न भागका विभिन्न उमेर समूहका ४७ वटा नमुना संकलित थिए । यो म्युटेसन कुन देशबाट सुरु भयो भन्ने यकिन नभए पनि हालसम्म १० देशमा देखिसकेको स्वास्थ्य मन्त्रालयका अधिकारीहरुले बताएका छन् । मन्त्रालयका प्रवक्ता डा कृष्ण पौडेलका अनुसार नेपालसहित भारत, अमेरिका, बेलायत, रुस, जापान, पोल्यान्ड, पोर्चुगल, स्विजरल्यान्ड र क्यानडामा यो म्युटेसन देखिएको छ। नेपालमा यसअघि पनि ४८ वटा नमुना परीक्षण गर्दा ९ जनामा डेल्टा प्लस फेला परेको थियो।"
"जसपाबाट महन्थसहित १७ जना निश्कासित, पदाधिकारी र कार्यविभाजन फेरिँदै","काठमाडौँ: निर्वाचन आयोगले गराएको सनाखतसँगै जनता समाजवादी पार्टी(जसपा) अब वैधानिक रुपमा ३४ सदस्यीय केन्द्रीय कार्यकारिणी सदस्यको पार्टी बनेको छ । साथै महन्थ ठाकुरसहित १७ जना सदस्यहरु निश्कासित भएका छन् । सोमबार आयोगले 'हेड काउन्ट'का आधारमा उपेन्द्र यादव पक्षलाई वैधानिकता घोषणा गरिदिएपछि अल्पमतमा परेका ठाकुर पक्षधर स्वत निश्कासनमा परेका हुन् । उनीहरुसँगै कारागारमा रहेका रेशम चौधरी पनि निश्कासनमा परेका छन् । चौधरी भने तटस्थ बसेका थिए । चौधरी सहित महन्थ पक्षधर १६ जनालाई जसपाले निश्कासन गरेको हो । यद्यपि आयोगको फैसलापछि महन्थ पक्षलाई लक्षित गर्दै सोमबार अध्यक्ष उपेन्द्र यादवले सच्चिएर माफी मागेर आएमा बिचार गर्न सकिने प्रतिक्रिया दिएका थिए । उपेन्द्र यादवको पक्षमा जम्मा ३४ जना अनुसार उनीहरु सबै कार्यकारिणी सदस्य हुन् । तर बुधबार बस्ने जसपाको बैठकले सदस्यतामा हेरफेर गर्नसक्ने जसपाका एक कार्यकारिणी सदस्यले बताए । उक्त बैठकले विशेषगरी कार्यविभाजनको टुंगो लगाउने बताइएको छ । जसअनुसार दुई अध्यक्षात्मक व्यवस्था पनि फेरिएर एक अध्यक्ष मात्रै रहने सक्ने जसपाका एक नेताले बताए । बैठकले अध्यक्षसँगै वरिष्ठ नेता, उपाध्यक्ष र अन्य पदाधिकारी चयन गर्ने संघीय परिषद अध्यक्ष डा बाबुराम भट्टराई निकट एक केन्द्रीय कार्यकारिणी सदस्यले जानकारी दिए ।"
चीनसँग जोडिएको मुस्ताङको नेचुङ भन्सार वर्षौँदेखि कर्मचारी विहीन,"जोमसोम: चीनको स्वशासित क्षेत्र तिब्बत र उपल्लो मुस्ताङसँग सीमा जोडिएको उत्तरी कोरला नाकास्थित मुस्ताङ भन्सार कार्यालय लामो समयदेखि कर्मचारी विहीन बनेको छ । एकजना शाखा अधिकृत सहित ७ जनाको दरबन्दी रहेको मुस्ताङ भन्सार कार्यालय कोरोना कहरका कारण अन्तरदेशीय ब्यापार मेला संञ्चालन हुन छोडेपछि भन्सार विभागले कर्मचारी पठाउन छोडेको हो । उत्तरी चीनको स्वशासित क्षेत्र तिब्बत र नेपालतर्फ दुई देशबीच आन्तरिक ब्यापार मेला प्रयोजनका लागि सरकारले उपल्लो मुस्ताङको लोमान्थाङ गापा नेचुङमा भन्सार कार्यालय स्थापना गरेको थियो । विगतका वर्षमा प्रायः असार र भदौ गरी दुई पटक ७७ दिन संञ्चालन हुने अन्तरदेशीय ब्यापार मेलाका समयमा भन्सार प्रशासनका लागि विभागले कर्मचारी खटाउने गरेकोमा विभागमा जनशक्तिको कमी तथा कोरोना कहरका कारण विगत ३ वर्षयता मुस्ताङ भन्सार कार्यालय बन्द भएपछि कर्मचारी पठाइएको छैन । चार दशक लामो इतिहास रहेको मुस्ताङ भन्सार कार्यालयमा एक जना लेखापाल र कार्यालय सहयोगी मात्र हाजिर छन् । विगत ३ वर्षदेखि कोरला नाका पूर्ण रुपमा बन्द भएकाले मुस्ताङ भन्सार कार्यालय निस्क्रिय रहेको कोष तथा लेखा नियन्त्रक कार्यालय मुस्ताङले जनाएको छ । मुस्ताङ भन्सारका लागि खटाइएका लेखापाललाई कोष तथा लेखा नियन्त्रक कार्यालय र अन्य सरकारी कार्यालयको कामकाजमा खटाइएको छ भने कार्यालय सहयोगीले नेचुङमा रहेको कार्यालय रेखदेख गरी बसेका छन् । मुस्ताङ भन्सार कार्यालयको सदरमुकाम जोमसोममा ७ रोपनी जग्गा भए पनि वर्षौँदेखि भाडाको घरमा सम्पर्क कार्यालय संञ्चालन गरिँदै आइरहेको छ । बर्सेनी असार र भदौ महिनामा लाग्ने ब्यापार मेला वाहेक अन्य समय भन्सारको काम नहुने र संञ्चालनमा रहेका अन्य भन्सार कार्यालयहरुमा कर्मचारीको अभाव हुने भएकाले पनि विभागले कर्मचारी मुस्ताङ पठाउन नसकेको कोष नियन्त्रक डालेश्वर अर्यालले जनाए । कोरोना अघि ब्यापार मेलाका लागि विभागले नै कर्मचारी काजमा खटाउने गरेको उनले उल्लेख गरे । विभागले मुस्ताङ भन्सारका लागि खटाइएका कर्मचारीले मेला अवधिभर नेचुङमा बसेर राजश्व संकलन गर्ने र त्यसपछि काम सकेर फिर्ता हुने गरेको कोष नियन्त्रक अर्यालको भनाइ छ । चीनको स्वशासित क्षेत्र तिब्बतमा खम्पा बिद्रोहपछि मुस्ताङको उत्तरी कोरला नाकामा चीन पक्षले तारबारसहित कडा सुरक्षा निगरानी गर्दै आएको छ । खम्पा बिद्रोहअघि उपल्लो मुस्ताङीहरु तिब्बतको ढुङ्वासेन र सिगात्सेसम्म पुग्थे भने कोरलापासमा चरनक्षेत्र समेत साँझा हुने गर्थ्यो । भारतीय नाकाबन्दीपछि चर्चामा रहेको मुस्ताङको उत्तरी कोरला नाकामा सरकारले भन्सार, सुख्खा बन्दरगाह,अध्यागन, क्वारेन्टाइन र सुरक्षा चेकपोष्ट लगायत पूर्वाधार निर्माण गर्ने उद्देश्यले १ हजार रोपनी जग्गा सरकारको नाम दर्ता भइसके पनि पूर्वाधार निर्माणको कामले प्राथमिकता पाउन सकेको छैन । उता, चीन पक्षले कोरला नाकामा पूर्वाधार निर्माण लगायत भौतिक संरचना अन्तिम चरणमा पुर्याएको छ । चीन र नेपाल पक्षबीच केन्द्रीय तहमा सहमति भइ दीर्घकालीन रुपमा नाका संञ्चालन हुने अवस्था आएमा विभागले बाह्रै महिना कर्मचारी बस्ने गरी खटाउने कोष नियन्त्रक अर्यालले बताए । त्यसो त मुस्ताङको छोसेरमा अवस्थित एक तले नेचुङ भन्सार कार्यालय भन्सारका कर्मचारी नबस्दा जीर्ण हुन थालेको छ । तर, विभागले भन्सार कार्यालयको अनिवार्य दायित्वको विषयमा कोष तथा लेखा नियन्त्रक कार्यालय मुस्ताङलाई अख्तियारी दिएको कोष नियन्त्रक अर्यालले जानकारी दिए । चालु आर्थिक वर्षका लागि भन्सार विभागले दशकौँ पुरानो र जीर्ण नेचुङ भन्सार कार्यालय भवन मर्मत सम्भार गर्ने तथा भन्सारका नाममा जोमसोममा रहेको ७ रोपनी जग्गामा कम्पाउण्ड वाल लगाइ संरक्षण गर्न बजेट बिनियोजन गरेको कार्यालयले जनाएको छ । मुस्ताङ भन्सार कार्यालय मर्मत तथा भन्सारको नाममा रहेको जग्गा संरक्षण गर्न विभागले देखाएको चासोले दीर्घकालीन रुपमा कोरलापासमा भन्सारको उपस्थित सक्रिय हुने अपेक्षा गरिएको छ । बर्सेनी असार र भदौको ब्यापार मेलाबाट मुस्ताङ भन्सार कार्यालयले ८ लाखदेखि १० लाखसम्म राजश्व संकलन गर्ने गर्थ्यो । कोरोना कहरका कारण ३ वर्षयता मुस्ताङ भन्सार कार्यालय संञ्चालन नहुँदा सीमावर्ती क्षेत्रका बासिन्दा समस्यामा परेका छन् । ब्यापार मेला बारे स्थानीय प्रशासन मार्फत सरकारलाई पटक पटक अनुरोध गरिए पनि मेला संञ्चालन गर्ने विषयमा ठोस पहल हुन सकेको छैन । उत्तरी कोरलामा चीनले पूर्वाधार निर्माण अन्तिम चरणमा पुर्याउँदा नेपाल पक्षले सो नाकाको कनेक्टिभिटी जोड्न राष्ट्रिय गौरवको बेनीजोमसोमकोरला सडक स्तरोन्नती गर्दैआएको छ । भन्सार विभागले अहिलेदेखि नै कोरला नाकामा पूर्वाधार निर्माणको काम सुरु गरे सडक र कोरलानाकामा संचरना निर्माण एकैसाथ सम्पन्न हुने भएकाले भन्सार विभागले पूर्वाधार निर्माणमा जोड दिनुपर्ने लोघेकर दामोदरकुण्ड गापा अध्यक्ष लोप्साङ छोम्फेल बिष्टले बताए ।"
"एकैदिन ३८ सय ९९ जनामा कोरोना संक्रमण पुष्टि, २० को मृत्यु",काठमाडौं : पछिल्लो २४ घन्टामा थप ३८ सय ९९ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा १७ हजार ५१८ नमूना परीक्षण गराउँदा उक्त संख्यामा संक्रमण देखिएको स्वास्थ्य तथा जनसंख्या मन्त्रालयले जनाएको छ। १२ हजार ६ सय ५५ नमूनाको पीसीआर र ४ हजार ८ सय ६३ नमूनाको एन्टिजेन विधिबाट परीक्षण गरिएको थियो । जसमध्ये २७ सय २६ जनाको पीसीआरबाट र ११ सय ७३ जनाको एन्टिजेन विधिबाट संक्रमण देखिएको हो। यस्तै मन्त्रालयका अनुसार पछिल्लो २४ घन्टामा कोरोनाबाट थप २० जनाको मृत्यु भएको छ। यो सहित नेपालमा कोरोनाबाट ज्यान गुमाउनेको संख्या ९ हजार ७५८ पुगेको छ। मंगलबार थप १७ सय ७८ जना संक्रमणमुक्त भएका छन्। निको हुने दर ९४४ प्रतिशत हो। यो सहित नेपालमा कोरोनाबाट निको हुनेको संख्या ६ लाख ४७ हजार ७९ पुगेको छ।
मामाघरमा खाना खाएर सुतेका युवक मृत भेटिए,"विराटनगर: विराटनगरमा मामाको घरमा सुतेका एक युवक मंगलबार बिहान मृत फेला परेका छन् । सुनसरीको इटहरी उपमहानगरपालिका८ सोनापुरका २३ वर्षीय राजेश पाण्डे सुतेकै ओछ्यानमा मृत फेला परेका हुन् । मोरङ प्रहरीका प्रवक्ता डीएसपी दीपक श्रेष्ठका अनुसार मृतक राजेश विराटनगर महानगरपालिका१२ स्थित मामा अशोक झाको घरमा सोमबार पाहुना आएका दिए । राति खाना खाएर सुतेका उनलाई बिहान ८ बजेतिर सुतेकै ओछ्यानमा मृत फेला पारेर मावलीले प्रहरीलाई खबर गरेका थिए । अघिल्लो दिन राति ११ बजेतिर भाइ (मामाको छोरा) १४ वर्षीय शुभम झासँग एउटै कोठामा सुतेका रहेछन् । भोलिपल्ट बिहान नउठेपछि माइजूले उठाउँदा ओछ्यानमै मृत्यु भएको अवस्थामा देखेपछि प्रहरीलाई खबर गरिएको रहेछन्, उनले भने, मुखबाट फिँज आएको अवस्थामा प्रहरीले शव भेटेको हो । घटनाका बारेमा अनुसन्धान थालिएको छ । प्रहरीका अनुसार एउटा कोठाभित्र राजेश भुइँमा र उनका मामाका छोरा शुभम खाटमा सुतेको खुलेको छ । माइजूले उठाउँदा नबोलेपछि घरको आँगनमा लगेर राखेछन्, श्रेष्ठ भन्छन्, आँगनमा लगेपछि मुखबाट फिँज आएको भनेर प्रहरीलाई जानकारी गराइएको छ । श्रेष्ठका अनुसार मृतकको शरीरका बाहिरी भागमा कुनै शंकास्पद चोटपटक भने देखिएको छैन । मुखबाट फिँज आइरहेकाले मृतकको स्वास्थ्यमा पुरानो कुनै समस्या वा शरीरको भित्री भागमा चोटपटक थियो किभन्ने हो, उनले भने, हेर्दा देखिने बाहिरी चोटपटक भने केही पनि छैन उनले कोसी अस्पतालमा पोस्टमार्टमपछि अन्त्येष्टिका लागि शव परिवारका सदस्यले बुझेर लगिसकेको बताए । मृत्युको कारण पोस्टमार्टम रिपोर्ट प्राप्त भइसकेपछि प्रष्ट हुने श्रेष्ठले बताए ।"
"फेरि फेरिए प्रदेश प्रमुख: लुम्बिनीमा शेरचन, गण्डकीमा गुरुङ","काठमाडौँ: मंगलबार बसेको मन्त्रिपरिषद बैठकले गण्डकी र लुम्बिनी प्रदेशका प्रदेश प्रमुख परिवर्तन गरेको छ । सरकारले गण्डकी प्रदेश प्रमुख सीता कुमारी पौडेललाई हटाएर पृथ्वीमान गुरुङ र लुम्बिनीका प्रदेश प्रमुख धर्मनाथ यादवलाई हटाएर उनको ठाउँमा अमिक शेरचनलाई नियुक्त गरेको छ । सरकारले दुबै प्रदेशमा नयाँ प्रदेश प्रमुख नियुक्तिका लागि राष्ट्रपति विद्यादेवी भण्डारीसमक्ष सिफारिस गरेको हो । यसअघि केपी ओली नेतृत्वको सरकारले गण्डकीमा अमिक शेरचनलाई प्रदेश प्रमुखबाट हटाएर सीता पौडेललाई नियुक्त गरेको थियो । पौडेल एमालेमा राष्ट्रपति विद्या भण्डारी निकट नेत्रीको रुपमा पनि चिनिएकी थिइन् । यसअघि केपी ओली नेतृत्वको सरकारले प्रदेश प्रमुख फेरेको केही महिनामै शेरबहादुर देउवा नेतृत्वको सरकारले नयाँ नियुक्ति गरेको हो । यद्यपि पहिलेको सरकार झैँ देउवा नेतृत्वको सरकार पनि कोरोना संक्रमण बढिरहँदा नियुक्तिमा ध्यान दिइरहेको भन्दै सामाजिक सञ्जालमा टिकाटिप्पणी हुन थालेको छ । जवकि, ओली सरकारले प्रदेश प्रमुखमा फेरबदल गर्दा कांग्रेस सहित विपक्षी दलका नेताहरुले राजनीतिक पूर्वाग्रहबाट प्रदेश प्रमुख फेरिएको भन्दै कडा आलोचना गरेका थिए ।"
प्रभुराम शर्मा कार्यवाहक प्रधानसेनापतिमा नियुक्त,काठमाडौँ: नेपाली सेनाका बलाधिकृत रथी प्रभुराम शर्मा कार्यवाहक प्रधानसेनापतिमा नियुक्त भएका छन् । मंगलबार बसेको मन्त्रिपरिषद् बैठकले शर्मालाई कायम मुकायम प्रधानसेनापतिको जिम्मेवारी दिने निर्णय गरेको हो । यसअनुसार शर्मा अब नेपाली सेनाको ४४औं प्रधानसेनापति बन्नेछन् । सरकारका प्रवक्ता तथा कानूनमन्त्री ज्ञानेन्द्र बहादुर कार्कीका अनुसार साउन २५ देखि लागु हुने गरी कामु भइ प्रधानसेनापतिको जिम्मेवारी सम्हाल्ने गरी तोक्न मन्त्रिपरिषदले राष्ट्रपति समक्ष सिफारिस गरेको हो । वर्तमान प्रधानसेनापति पूर्णचन्द्र थापा भदौ २५ गते अनिवार्य अवकाश पाउँदैछन् । थापाको औपचारिक विदाइ २५ भदौमा हुने बताइएको छ ।
अमिक शेरचनलाई गण्डकी प्रदेश प्रमुखमा सिफारिस गर्ने माओवादी केन्द्रको निर्णय,काठमाडौं : माओवादी केन्द्रले गण्डकी प्रदेश प्रमुखमा माओवादी नेता अमिक शेरचनलाई नियुक्ति गर्न सिफारिस गरेको छ । माओवादी केन्द्रको मंगलबार बसेको स्थायी कमिटी बैठकले गण्डकी प्रदेशको प्रमुख बनाउन शेरचनलाई सिफारिस गर्ने निर्णय गरेको हो। सत्तारुढ दलहरुबीचको भागबन्डापछि गण्डकीमा माओवादीले प्रदेश प्रमुखको सिफारिस गरेको हो । यसअघि केपी शर्मा ओली नेतृत्वको सरकारले शेरचनलाई हटाएर वैशाख २० गते सीता कुमारी पौडेल प्रदेश प्रमुख नियुक्त गरेको थियो। ओलीले माओवादी कोटाबाट प्रदेश प्रमुख बनेका तिलक परियार र अमिक शेरचनलाई हटाइदिएका थिए।
मुस्ताङका ५ पालिकामा २४ करोड ४८ लाख फ्रिज,"जोमसोम : आर्थिक वर्ष २०७७०७८ मा संघ तथा प्रदेश सरकारमार्फत बिनियोजित विभिन्न शीर्षकमा आएको अनुदानको २४ करोड ४८ लाख ९४ हजार बजेट फ्रिज भएको छ । संघ तथा प्रदेशबाट आएको १ अर्ब ७२ करोड ४६ लाख ६८ हजार स्थानीय तहलाई हस्तान्तरण भएको थियो । तर, मुस्ताङका ५ स्थानीय तहले सो बजेटमा १ अर्ब २२ करोड ५९ लाख ३७ हजार मात्र खर्च गरेका छन् । स्थानीय तह संचित कोष व्यवस्थापन प्रणाली ( सुत्र )को तथ्यांक अनुसार जिल्लाका ५ स्थानीय तहले चालुतर्फ ६५ करोड ८५ लाख र पुँजिगततर्फ ५६ करोड ७४ लाख बजेट खर्च गरेका हुन् । संघ तथा प्रदेश मार्फत हस्तान्तरण भएको कुल बजेटमा चालुतर्फ ६४ प्रतिशत र पुँजिगततर्फ ७२ प्रतिशत खर्च भएको हो । मुस्ताङका स्थानीय तहलाई संघ तथा प्रदेशबाट आएको शसर्त, विशेष र समपुरक शिर्षकको २४ करोड ४८ लाख ९४ हजार खर्च नभइ फ्रिज भएको हो भने संघ तथा प्रदेशको बित्तिय समानिकरण,अन्य चालु ,राजश्व बाँडफाँट र स्थानीय तहको आन्तरिक श्रोतको बजेट गरी फ्रिज नहुने कुल २५ करोड ३८ लाख ३६ हजार बजेट खर्च हुन नसकेको हो । योसँगै मुस्ताङका ५ वटै स्थानीय तहलाई हस्तान्तरण भएको बजेटमा ४९ करोड ८७ लाख ३२ हजार बजेट खर्च हुन नसकेको हो । आर्थिक वर्ष २०७७०७८ मा मुस्ताङको थासाङमा १२ करोड २३ लाख ७६ हजार ,लोघेकर दमोदरकुण्डमा ३ करोड ५० लाख ८७ हजार,लोमान्थाङमा १० करोड ५३ लाख ७६ हजार ,घरपझोङमा १० करोड ४४ लाख ७८ हजार र वारागुङ मुक्तिक्षेत्र गापामा १३ करोड २४ लाख ४५ हजार बजेट खर्च हुन नसकेको हो । जसमध्ये संघ तथा प्रदेशको बिभिन्न शिर्षक अन्तर्गत थासाङको ५ करोड ५४ लाख ९८ हजार ,लोघेकर दामोदरकुण्डको ३ करोड ६ लाख ९२ हजार,लोमान्थाङको ४ करोड ११ लाख ७२ हजार ,घरपझोङको ७ करोड ३५ लाख २५ हजार र वारागुङ मुक्तिक्षेत्र गापाको ४ करोड ७८ लाख २२ हजार बजेट फ्रिज भएको छ । यस्तै,खर्च हुन नसकेको तर फिर्ता गर्न नपर्ने संघ तथा प्रदेशको समानिकरण,अन्य चालु,राजश्व बाँडफाँट र आन्तरिक श्रोत अन्तर्गत थासाङको ६ करोड ६८ लाख ८७ हजार ,लोघेकरको ४३ लाख ६१ हजार,लोमान्थाङको ६ करोड ३२ लाख ४ हजार ,घरपझोङको ३ करोड ९ लाख ५३ हजार र वारागुङ मुक्तिक्षेत्र गापाको ८ करोड ४६ लाख २२ हजार बजेट चालु वर्ष खर्च गर्ने गरी संम्वन्धित स्थानीय तहकै संञ्चित कोषमा जम्मा भएको छ । आव २०७७०७८ मा सबै भन्दा बढी बजेट घरपझोङ गापाको फ्रिज भएको छ भने सबैभन्दा कम बजेट लोघेकर दामोदरकुण्ड गापाको फ्रिज भएको स्थानीय तहको सुत्रमा उल्लेख गरिएको छ ।यस्तै, खर्च नभएको तर फिर्ता गर्नु नपर्ने बजेटमा सबै भन्दा कममा लोघेकर दामोदरकुण्डको बजेट रहेको छ भने सबैभन्दा बढी बजेट वारागुङ मुक्तिक्षेत्र गापाको छ । मुस्ताङका स्थानीय तहले कुल बजेटको झन्डै ४० प्रतिशत बढी बजेट खर्च गर्न नसकेको कोष तथा लेखा नियन्त्रण कार्यालय मुस्ताङले जनाएको छ । कोष नियन्त्रक डालेश्वर अर्यालले स्थानीय तहले क्षमताभन्दा बढी बजेट माग गर्ने गरेको र सो बजेटमा केही प्रतिशत सरकारले घटाएर बजेट हस्तान्तरण गर्दा समेत लक्ष्य अनुसार खर्च गर्न नसकेको उनले बताए । स्थानीय तहमा अपेक्षा गरेअनुरुप बजेट खर्च नहुनुमा योजना समयमानै सूचारु हुन नसकेको ,कोरोना कहर ,पालिकामा जनशक्तिको अभाव ,योजना छनौट उपयुक्त नभएकाले कार्यान्वयन हुन नसकेको,आवको अन्तिम समयमा बजेट तथा कार्यक्रम प्राप्त भएकाले योजना कार्यान्वयन गर्न समयको अभाव भएको र स्थानीय तहका सरोकारवाला निकायबीच आयोजना समिक्षा नभएकाले बजेट कार्यान्वयन हुन नसकेको कोष तथा लेखा नियन्त्रक अर्यालको भनाइ छ । संघ तथा प्रदेश सरकारबाट आउने बिभिन्न अनुदानको बजेट स्थानीय तहमा कार्यान्वयन हुन नसक्दा विकासको लाभबाट जनता बञ्चित हुनुपर्ने अवस्था आएको हो ।यस्तै, बजेट खर्च नहुँदा स्थानीय निकायको कार्यसम्पदान तथा प्रभावकारिता न्युन हुन गरेको पाईएको छ भने खर्च नभएको तर केन्द्रमा फिर्ता नहुने रकम स्थानीय तहको कोषमा संञ्चित रहने भएकाले अर्को वर्ष रिलिज हुने बजेटमा अनुदानको बजेट कटौती भएर आउने संम्भावना रहेको कोष तथा लेखा नियन्त्रक कार्यालयका लेखापाल बृजकिशोर चौरसियाले उल्लेख गरे ।"
प्रतिनिधिसभा बैठकमा कसले के भने ?,"काठमाडौं : प्रतिनिधिसभामा कोभिड१९ सङ्क्रमण प्रतिकार्यका लागि आइसोलेशन र अस्पतालको क्षमता बढाउन, जनताका अत्यावश्यक समस्या सम्बोधन गर्न र नागरिकता विधेयक पारित गर्ने वातावरण बनाउन माग गरिएको छ । प्रतिनिधिसभाको मंगलबारको शून्य समयमा भाग लिँदै सांसद अन्जना विशङ्खेले कोभिड१९ सङ्क्रमणको तेस्रो लहरलाई अझ बढी सङ्क्रमणको जोखिम आङ्कलन गरिएकाले स्वास्थ्य पूर्वाधार र उपचारका क्षेत्रमा सोही अनुसारको व्यवस्थापन तयारी गर्न माग गरे। उनले कोरोना विरुद्धको खोप, अक्सिजन, आइसोलेशन केन्द्रलाई समयमै व्यवस्थित तुल्याउन सुझाव दिए। नेपाली कांग्रेसका अतहर कमाल मुसलमानले संविधान निर्माणका समयमा राजनीतिक स्थिरताका लागि सदनलाई पूर्णअवधि पुनः सञ्चालन हुन दिने सहमति विपरीत प्रतिनिधिसभा भङ्ग किन गरियो भनी प्रश्न गर्दै समाजमा देखिएका बेथितिलाई अन्य गर्दै जनताले उठाएका जल्दाबल्दा मुद्दालाई सम्बोधन गर्न सरकारको ध्यानाकर्षण गराए। सांसद आशा विकले कोरोनाका कारण शिक्षाको विकासका साथै बालमस्तिष्कमा परेको प्रभावबारे समयमै सचेत रही आगामी कार्ययोजना बनाउन आवश्यक रहेको धारणा व्यक्त गरिन्। सांसद इन्दुकुमारी शर्माले नागरिकता विधेयक समयमा पारित नहुँदा धेरै नेपाली नागरिकले झमेला झेल्नु परेको घटना सुनाउँदै छिटो निष्कर्षमा पुर्याउन सुझाव दिइन्। नेपाली कांग्रेसका उमा रेग्मीले भौतिक पूर्वाधार तथा यातायात मन्त्रालयमातहत ससना योजनामा लथालिङ्ग अवस्थामा रहेकाले त्यसलाई जिम्मेवारीका साथ पूर्णता दिने सम्बन्धमा सरकारले चासो लियोस् भन्दै स्पष्ट पारिन्। नेकपा एमालेका कृष्णप्रसाद दाहालले वर्तमान सरकारले सुकुम्बासी समस्या सम्बोधन गर्नुको साटो आयोग नै किन खारेज गर्नुपर्यो भनी प्रश्न गरे। सोही दलका कृष्णबहादुर राईले गुह्ेश्वरीवाग्मती कोरिडोर खाल्डाखुल्डीका कारण अस्तव्यवस्त रहेकाले सुधारका लागि पहल गरिदिन आग्रह गरे। एमालेकै कृष्णभक्त पोखरेलले लगातरको वर्षाका कारण आएको बाढीबाट चितवनमा ठूलो भौतिक क्षति भएकोबारे जानकारी गराउँदै पहिरो जोखिम बस्तीलाई स्थानान्तरणका लागि एकीकरण बस्तीको कार्यक्रम अघि बढाउनुपर्नेमा जोड दिए। सोही दलका खेमप्रसाद लोहनी कोभिड१९ खोपको व्यवस्थापन र वितरणमा सरकार कमजोर देखिएकाले तत्काल कमजोर सुधार्न सरकारलाई सुझाव दिए। नेपाली कांग्रेसका गगनकुमार थापाले संसद्लाई हेप्ने र अदालतलाई अपमान गर्ने छुट विगतको जस्तो अब नयाँ सरकारलाई नरहेको जनाउँदै सदनले गुमेको अधिकारलाई फिर्ता ल्याउन सफल भएको भनी प्रशंसा गरे। नेकपा एमालेका गजेन्द्र महतले प्राप्त अवसर र समयको सदुपयोग गरी जनता र देशहितका पक्षमा काम गर्र्न सरकारलाई सुझाव दिए। सांसद गोपालबहादुर वमले विकास र समृद्धिका आधारका रुपमा रहेको सडक र विद्युत्का कार्यक्रमलाई तीव्रगतिमा गाउँगाउँसम्म विस्तार गर्ने कार्यक्रम बनाउन माग गरे। एमालेकी गङ्गा चौधरी सत्गौवाले लोकतन्त्रमा फरक विचार राख्ने कसैलाई पनि निस्केर जा भन्न नसुहाउने भएकाले अन्तर्राष्ट्रिय सम्बन्ध समितिमा भएको घटनाले समुदाय विशेषको अपमान भएको विचार प्रकट गरिन्। सोही पार्टीका घनश्याम खतिवडाले पछिल्ला दिनमा पुनः कोरोना सङ्क्रमण बढिरहेकाले त्यस विरुद्धको खोपको सुनिश्चित गर्न सरकारलाई सुझाव दिए। नेकपा माओवादी केन्द्रका चुडामणि खड्काले गोर्खा जिल्लाका बाढीपहिरो पीडितका लागि राहत प्याकेज उपलब्ध गराउन माग गरे। सांसद् जयकुमार राईले बिपी कोइराला स्थास्थ्य विज्ञान प्रतिष्ठान धरानमा भएको भनिएको आर्थिक हिनामिनाका घटनाको सत्यतथ्य बाहिर ल्याउन सबैको सहयोग आवश्यक रहेको बताए। एमालेका झपटबहादुर रावलले अदालतको फैसलाका कारण एक कार्यकालमा तीनपटक प्रतिनिधिसभा सदस्य हुन पाएकामा गौरव गर्दै कोरोना विरुद्धको खोपको प्रभावकारी व्यवस्थापनका साथै भ्रष्टाचार नियन्त्रण र पारदर्शिताका आधारमा काम गर्न सरकारलाई सुझाव दिए। माओवादी केन्द्रकी अमृता थापा कोरोनाविरुद्धको खोपका लागि मात्र नभई खोपलगायतको प्रमाणित गरेको काजग लिन पनि घण्टौँ लाइनमा बसेर सास्ती भोग्नुपर्ने अवस्था कहिले अन्त्य हुन्छ भनी प्रश्न गरिन्। रासस"
"नगरपालिकाले नै तिरेन बिजुलीको बिल: १६ लाख पुग्यो, लाइन पनि काटियो !","राजविराज: स्थानीय तहहरुलाई हालको संवैधानिक व्यवस्था अनुरुप स्थानीय सरकारको दर्जा समेत प्राप्त छ । नीति नियम बनाउनेदेखि लिएर ती नियमहरुलाई कार्यान्वयन गर्नेसम्मको जिम्मेवारी र अधिकार स्थानीय सरकारलाई दिइएको छ । यद्यपि केही स्थानीय तहहरु ऐन कानुनको धज्जी उडाउँदै आफ्नै जिम्मेवारीबाट विमुख हुने क्रम जारी छ । सप्तरीको राजविराज नगरपालिका त्यस्तैमध्ये एक उदाहरण बनेको छ । आफ्नो अधिकारका निम्ति सधै नयाँ कानुन बनाउने र ती कानुनलाई आफु अनुकूल व्याख्या गर्ने राजविराज नगरपालिकामाथि विद्युत महशुलवापत विद्युत प्राधिकरण बितरण केन्द्र राजविराजको जरीवाना बाहेक १६ लाख रुँपैया वक्यौता रहेको छ । विज्ञापन होर्डिङ बोर्डदेखि लिएर साना फुटकर व्यापारीहरुसँग प्रतिदिन जवर्जस्ती शुल्क उठाउने राजविराज नगरपालिकाले आफुमाथि रहेको विद्युत महशुल तिर्न किन आनाकानी गरेपछि नगरपालिका कार्यालयको विद्युत आपूर्ति नै बन्द गरिएको विद्युत प्राधिकरण बितरण केन्द्र राजविराजले जनाएको छ । ""पटक पटक विद्युतको वक्यौता महसुल बुझाउन पत्राचार गर्दा पनि वेवास्ता गरिएकाले बाध्य भइ लाइन काटेका हौँ, बितरण केन्द्रका प्रमुख आमोद प्रसाद यादवले भने, वक्यौता महसुल नबुझाएसम्म लाइन जोडिँदैन । उनले दुई दिनअघि पनि वक्यौता बुझाउन पत्राचार गर्नुका साथै प्रमुख जिल्ला अधिकारीको उपस्थितिमा भएको छलफलमा समेत जानकारी गराउँदा पनि नगरपालिकाले वेवास्ता गरेको बताए । राजविराज नगरपालिकाका प्रमुख प्रशासकीय अधिकृत मदन थापाले प्राधिकरणद्वारा विद्युत सेवा प्रदानका लागि नगर क्षेत्रमा गाडिएका विद्युतीय पोल वापतको भाडा नगरपालिकाले नलिएको र प्राधिकरणले पनि विद्युत महसुल नलिने भन्ने विषयमा नगरपालिकाको तर्फबाट पहल भइरहेका बेला एक्कासी लाइन काटिनु उचित नभएको बताए । ""प्राधिकरणले हामीसँग विद्युत उपभोग गरेवापत शुल्क लिए हामी पनि नगर क्षेत्रमा गाडिएका विद्युतीय पोलवापतको भाडा लिन बाध्य हुनेछौँ"" थापाले भने । उनले नगरपालिका स्थापना भएदेखि नै विद्युत महसुल नबुझाएको आफूलाई जानकारी प्राप्त भएको भन्दै यसको समाधानका लागि नगर प्रमुखसँग छलफल गरी आवश्यक निर्णय लिने जानकारी दिएका छन् । यता लाइन काटिएपछि नगरपालिका कार्यालयबाट विद्युतीय प्रयोगबाट संचालन हुने सबै सेवा ठप्प भएको छ ।"
कोरोना खोप अभियान : खोप केन्द्रमै छैन स्वास्थ्य मापदण्ड,"विराटनगर : प्रदेश १ को राजधानी विराटनगरमा कोरोना भाइरसको खोप लगाउन जाँदा नै संक्रमणको त्रास बढेको छ । संघीय सरकारले मापढण्ड तोकेर पठाएको खोप लगाउने केन्द्रमा कुनै स्वास्थ्य मापदण्ड निर्धारण नहुँदा संक्रमणको त्रास बढेको हो । संघीय सरकारले मोरङमा ७० हजार डोज भ्याक्सिन पठाएको छ । स्वास्थ्य कार्यालय मोरङका प्रमुख डा सुरेश मेहताका अनुसार सोमबार विराटनगरमा दुईवटा केन्द्र तोकेर पहिलो चरणका खोप लिनबाट बञ्चित स्वास्थ्यकर्मी , कानुन व्यवसायलगायतका अग्रपंक्ति खटिने कर्मचारीलाई खोप लगाएका थिए । मङलबारदेखि दुई दिन सम्म प्रत्येक स्थानीय तहका वडामा खोप लगाउने कार्यक्रम तय गरेको छ । सरकारले ५५ वर्ष माथिका नागरिकलाई खोप लगाउने भनिए पनि वडा कार्यालयमा अव्यवस्थितरुपमा खोप लगाउने गरेको पाइएको छ। विना समाजिक दुरी बिहानैदेखि स्थानीय लाइनमा बसेर खोप लगाउने गरेका छन् । खोप लगाउने स्थानमा गरेको फितलो व्यवस्थापनाले खोप लगाउन आउने व्यक्तिलाई नै संक्रमण हुनसक्ने विराटनगरका ९ का रमेश कुटवालले बताए । जो कोइ आएर लाइनमा बस्ने गरेको बताउँदै उनले भने, ' मान्छे माथि मान्छे चढेर खोप लगाउन लाइनमा बसेका छन्।' बिहान ११ बजे देखि लाइनमा बसेका ६० वर्षीय कटुवालले भने , ' २ बजे खोप पाएँ।' उनले सबैलाई आग्रह गरेपनि कसैले वास्ता नगरेकाले सास्ती भोग्दै पहिलो डोज लगाएको सुनाए । खोप लगाउन आउँदा सुरक्षित नहुने ठानेर दोस्रो डोज नलिने मनस्थितीमा पुगेको उनले बताए । खोप लिन आएका संन्तोष रायले भने, 'यहाँ आउँदा नै संक्रमण भइहाल्यो कि भन्ने लागेको छ ।' बिहान ९ नबज्दै लाइनमा बस्नेको संख्या धेरै छ , गेटमा पुग्दा नै ४ ५ घण्टा लाग्छ उनले भने, कतिपयले गेटबाट फर्खेका पनि छन् ।' मङलबार मात्रै करिब दुई दर्जन विद्यार्थी बिहानैदेखि लाइनमा बसेर फर्किए । नोवेल मेडिकल कलेजमा आएका उनीहरुले बिहानैदेखि लाइनमा बसेर पालो नआउने ठानेर निरास भएर फर्खेका हुन् । सबैलाई दिन्छ भनेर आएको हुँ विद्यार्थी रेश्मी शर्माले भनिन्, चर्को धाममा लाइनमा बसे पनि गेट पुग्दा पर्खाएको छ । हिजो त विद्यार्थीहरुले लगाए आज किन हुँदैन भन्दा विद्यार्थीलाई नदिने भन्दै फर्खाइदिएको उनले गुनासो पोखिन्। स्वास्थ्य कार्यालयका प्रमख मेहताले पटकपटक आग्रह गरे पनि स्थानीयहरु नै ध्यान नदिएको बताए। सरकारले खोप दिने उमेर समुह नै तोकेकाले सोहीअनुसार स्थानीय तहले वडास्तरमा लगाउन लागेको उनले बताए । खोप लगाउने स्थानमा कुनै मापढण्ड तोकिएको छैन्। बिहान नै आउनेले पनि नपाएको भन्दै कतिपयले विरोध जनाउँदै आएका छन् । मोरङमा ७० हजारलाई लगाउने योजना रहेको प्रमुख मेहताले बताए । भीड बढ्दै गएपछि गेटमा खटिएका प्रहरीलाई लाइन व्यवस्थापन गर्न हम्मेहम्मे भएको छ।"
बलात्कार आरोपमा प्रहरी पक्राउ,राजविराजः युवतीलाई विभिन्न प्रलोभन दिइ बलात्कार गरेको आरोपमा सप्तरी निवासी एक प्रहरी असई मंगलबार पक्राउ परेका छन् । सप्तरीको बोदे बर्साइन नगरपालिका१ धनगढी घर भइ जिल्ला ट्राफिक प्रहरी कार्यालय विर्तामोड झापामा कार्यरत असई ३९ वर्षीय जितेन्द्र मण्डल पक्राउ परेको प्रहरीले जनाएको छ । पटकपटक विभिन्न मितिमा विभिन्न स्थानमा बलात्कार गर्दै आएकोमा पछिल्लो पटक गत चैत २८ गते सुनसरीको इटहरीमा बलात्कार गरेको आरोप लगाउँदै एक २३ वर्षीया महिलाले गत साउन ९ गते इलाका प्रहरी कार्यालय इटहरीमा उजुरी दर्ता गराएकी थिइन् । इलाका प्रहरी कार्यालय इटहरी सुनसरीमा स्वयं उपस्थित भएका असई मण्डललाई मंगलबार नै सुनसरी जिल्ला अदालत इनरुवाबाट म्याद थप गरी आवश्यक अनुसन्धान अगाडि बढाइएको छ ।
"प्रधानमन्त्री देउवासँग अमेरिकी विदेशमन्त्रीको टेलिफोन: एमसीसी, खोप र जलवायु असरबारे छलफल","काठमाडौँ: प्रधानमन्त्री शेरबहादुर देउवा र अमेरिकी विदेशमन्त्री एन्टोनी जे ब्लिंकेनबीच मंगलबार टेलिफोन संवाद भएको छ । अमेरिकी विदेशमन्त्री एन्टोनीले टेलिफोन गर्दै नवनियुक्त प्रधानमन्त्री देउवालाई बधाइ दिएका थिए । प्रधानमन्त्री देउवाले कोरोना नियन्त्रणका लागि अमेरिकी सहायताका लागि धन्यवाद दिए । कोरोनाविरुद्ध खोप सहायता, जलवायु परिवर्तन साथै द्विपक्षीय साझेदारी बारे उनीहरुको छलफल केन्द्रित थियो । परराष्ट्र मन्त्रालयले विज्ञप्ति जारी गर्दै यसबारे जानकारी दिएको छ । अमेरिकी विदेशमन्त्री एन्टोनीले पनि आफ्नो ट्वीटरमा समेत प्रधानमन्त्री देउवासँगको संवादबारे लेखेका छन् । ""नेपालका प्रधानमन्त्री शेरबहादुर देउवासँग आज कुरा गर्न पाउँदा मलाई खुसी लाग्यो । अमेरिका नेपाल साझेदारीको प्रगति साथै कोभिड १९ विरुद्ध हाम्रो साझा लडाइँ र जलवायु परिवर्तनको असरबारे हामीले छलफल गर्यौँ,"" एन्टोनीले मंगलबार राति ट्वीटरमा लेखेका छन् । प्रधानमन्त्री देउवाले १५ लाख कोरोना विरुद्धको खोप उपलब्ध गराएकोमा अमेरिका सरकारलाई धन्यवाद समेत दिएका थिए । साथै तेस्रो लहरबाट बच्न थप खोप सहायताका लागि आग्रह समेत गरेका थिए । यस्तै नेपालको सामाजिक आर्थिक विकासमा निरन्तर सहयोग गरेकोमा अमेरिकी सरकारलाई प्रधानमन्त्री देउवाले धन्यवाद दिएका थिए । प्रधानमन्त्री देउवा र विदेशमन्त्री एन्टोनीबीच एमसीसी सहित नेपालका विविध विकासका प्राथमिकता क्षेत्रबारे पनि छलफल भएको विज्ञप्तिमा उल्लेख छ । जलवायु परिवर्तनका असर तथा नेपाल जस्ता हिमाली देशहरुको अर्थतन्त्रमा पार्ने असरबारे पनि उनीहरुले छलफल गरेको विज्ञप्तिमा उल्लेख छ । यसवाहेक विदेशमन्त्री एन्टोनीमार्फत प्रधानमन्त्री देउवाले अमेरिकी राष्ट्रपति जो बाइडेन र उपराष्ट्रपति कमला ह्यारिसलाई समेत बधाइ तथा शुभकामना सन्देश पठाएका थिए । साथै बाइडेन प्रशासनसँग नजिक भएर काम गर्न इच्छुक रहेको पनि देउवाले व्यक्त गरेका थिए ।"
योजना आयोगको उपाध्यक्षमा डा विश्व पौडेल,काठमाडौँ: राष्ट्रिय योजना आयोगको उपाध्यक्षमा युवा अर्थशास्त्री डा विश्व पौडेल नियुक्त भएका छन् । मंगलबार बसेको मन्त्रिपरिषद्को बैठकले डा पौडेललाई उपाध्यक्षमा नियुक्त गरेको हो । सरकारका प्रवक्ता तथा कानुनमन्त्री ज्ञानेन्द्रबहादुर कार्कीका अनुसार बैठकले राष्ट्रिय योजना आयोगको उपाध्यक्षमा पौडेल र सदस्यमा रामकुमार फुयाँल र दिलबहादुर लिम्बूलाई नियुक्त गरेको छ । अन्तर्राष्ट्रिय श्रम संगठन (आईएलओ)को आर्थिक सल्लाहकारको रुपमा काम गरिसकेका डा पौडेल काठमाडौं यूनिभर्सिटीमा स्कुल अफ म्यानेजमेन्टका एसोसिएट प्रोफेसर हुन् । यसअघि डा स्वर्णिम वाग्ले योजना आयोगको उपाध्यक्ष हुँदा पौडेलले आर्थिक सल्लाहकारको रुपमा काम गरेका थिए । अमेरिकाको युनिभर्सिटी अफ क्लालिफोर्नियाबाट विद्यावारिधि गरेका पौडल पछिल्लो समय आर्थिक विषयमा नियमित विश्लेषणात्मक लेख लेख्ने गरेका छन् । चितवनका स्थायी बासिन्दा पौडेल योजना आयोका पूर्वउपाध्यक्ष वाग्लेका समकक्षी समेत हुन् ।
निर्वाचन आयोगको वार्षिक प्रतिवेदन प्रस्तुत,"काठमाडौं : प्रतिनिधिसभामा निर्वाचन आयोगको वार्षिक प्रतिवेदन २०७६७७ पेश गरिएको छ । प्रधानमन्त्री शेरबहादुर देउवाका तर्फबाट कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले आयोगको वार्षिक प्रतिवेदन सदनसमक्ष प्रस्तुत गरेका थिए। सरकारले संवैधानिक आयोगका वार्षिक प्रतिवेदन सदनसमक्ष प्रस्तुत गर्नुपर्ने संवैधानिक व्यवस्था छ । सभाले पूर्वप्रतिनिधिसभा सदस्य विष्णुबहादुर तामाङको निधनमा शोक प्रस्ताव पारित गरेको छ । उनको निधनप्रति सभामा एक मिनेट मौनधारणसहित शोक प्रकट गरी श्रद्धाञ्जलि अर्पण गरियो । बैठकले शोकसन्तप्त परिवारप्रति समवेदना पनि प्रकट गर्यो । आमनिर्वाचन २०४८ सालमा तत्कालीन जनमोर्चाका तर्फबाट सिरहा क्षेत्र नं ५ बाट निर्वाचित ७५ वर्षीय तामाङको गत जेठ २० गते उपचारका क्रममा निधन भएको थियो । यसअघि बैठकमा स्वास्थ्य राज्यमन्त्रीमा उमेश श्रेष्ठको नियुक्तिसम्बन्धी राष्ट्रपति कार्यालयबाट प्राप्त पत्र सभामुखले पढेर सुनाए। प्रतिनिधिसभाको अर्का बैठक यही साउन १५ गते शुक्रबार दिनको १ बजे बस्नेछ। रासस"
भैंसीलाई घाँस दिन गोठमा जाँदै गरेकी महिलाको हत्या,"जाजरकोट: रुकुम पश्चिमको छहरेमा एक महिलाको हत्या भएको छ । त्रिवेणि गाउँपालिका४ छहरेस्थित अन्दाजी २६ वर्षीया मनकला खत्री खड्काको गत राति घरमै हत्या भएको हो । भैंसीलाई घाँस हाल्न गोठतिर जाँदै गर्दा धारिलो हतियार प्रयोग गरी उनको हत्या भएको प्रहरीको प्रारम्भिक अनुसनले देखाएको छ । मृतकका श्रीमान वैदेशिक रोजगारीको सिलसिलामा विदेशमा छन् । घरभन्दा करिब २ सय मिटर टाढा रहेको गोठका भैंसीलाई घाँस हाल्न सोमबार बेलुका सात बजेतिर गएकी उनी लामो समय नफर्केपछि परिवारमा उनको खोजी गरिएको थियो । खोज्ने क्रममा राति १० बजेतिर उनको शव भेटिएको जिल्ला प्रहरी प्रमुख प्रहरी नायब उपरीक्षक ध्रुवकुमार श्रेष्ठले बताए । प्रहरी राति १२ बजे घटनास्थल पुगेको थियो । उनको शव गोठ भन्दा केही तल कान च्यातिएको, नाकमा धारिलो हतियार प्रयोग भएको र मृतक रगताम्य अवस्थामा फेला परेको प्रहरी प्रमुख श्रेष्ठले बताए । हत्याराले उनीले लगाएका गरगहना पनि लुटेर लगेको प्रहरीको प्रारम्भिक अनुसन्धानबाट खुलेको छ । प्रहरीले घटनास्थल शील गरी अनुसन्धान गरिरहेको बताएको छ । हत्यामा कसको संलग्नता हो अहिलेसम्म केही खुलेको छैन । घटनास्थलमा जिल्ला प्रहरी प्रमुख प्रहरी नायब उपरीक्षक ध्रुवकुमार श्रेष्ठका अनुसार अहिले घटनाबारे केही स्थानीयलाई सोधपुछ गर्ने काम चलिरहेको छ । शव रातभर प्रहरीको निगरानीमा रहेको र अनुसन्धानका लागि कोहलपुरबाट तालिमप्राप्त कुकुर मगाइएको डिएसपी श्रेष्ठले बताए । कुकुर पुगेपछि घटनाबारे थप अनुसन्धान अघि बढाइने उनको भनाइ छ । प्रारम्भिक चरणमा घटनास्थल वरपर सोधपुछको काम भइरहेको डिएसपी श्रेष्ठले बताए । मृतकका सात वर्षीय एक छोरा र सासूआमा घरमा रहेका छन् ।"
"नेपालीका लागि खुल्यो इजरायलमा रोजगारी, के छ आवेदनको मापदण्ड?","काठमाडौं : लामो समयको तयारीपछि नेपाली श्रमिकले इजरायलमा रोजगारी पाउने भएका छन् । वैदेशिक रोजगार विभागले मंगलबार सूचना जारी गर्दै औपचारिक रुपमा इजरायल रोजगारीका लागि खुला भएको जनाएको हो । सरकारी प्रक्रियाबाट कामदार पठाउने सम्झौतानुसार आवेदन खुला गरिएकामा पहिलो चरणमा इजरायलले सुसारे (केयरगिभर) कामका लागि एक हजार नेपाली श्रमिकको आवेदन खुला गरेको छ । सूचनामा ३०० पुरुष र ७०० महिला कामदारले रोजगारीको अवसर पाउने र तिनका लागि मासिक तलव ५३०० एनआईएस ९रु एक लाख ९३ हजार० तोकिएको र तलब सातामा ४२ घण्टाको हिसाबमा प्रदान गरिने जनाइएको छ । सरकारले गतवर्ष इजरायल र नेपालबीच श्रम सम्झौता गर्दै पहिलो चरणमा ५०० कामदार पठाउने समझदारी गरेको थियो । इजरायल जाने कामदारले खानाको प्रबन्ध आफैले मिलाउनुपर्ने तर बस्ने प्रबन्ध भने रोजगारदाताले नै उपलब्ध रोजगारमा जाने करार अवधि एक वर्षको हुने भए पनि करार थपेर पाँच वर्षसम्म बस्न पाइने जाइएको छ । आवेदनको मापदण्ड रोजगारीका लागि २५ वर्ष पूरा भई ४५ वर्ष ननाघेका नेपाली नागरिकले आवेदन दिन सक्नेमा उनीहरूको उचाइ कम्तीमा एक दशमल पाँच मिटर र ४५ किलो तौल भएको र कम्तीमा दश कक्षा उत्तीर्ण गरी अनमी वा सिएमएसम्बन्धी तालिम लिएको वा १० जोड दुई सरहको शैक्षिक योग्यता हासिल गरी सरकारबाट मान्यताप्राप्त तालीम प्रदायक संस्थाबाट केयर गिभिङसम्बन्धी तीन महिना तालीम लिएको हुनुपर्ने जनाइएको छ । आवेदन दिनेहरु विगतमा इजरालयलमा गई काम नगरेको र तिनका बुबाआमा, पतिपत्नी वा छोराछोरी त्यहाँ बसोबास नगरेको वा कार्यरत नरहेको हुनुपर्नेछ । रासस"
भारतमा थप २५ हजारभन्दा बढी नयाँ संक्रमित,भारतमा पछिल्लो २४ घण्टामा थप २९ हजार ६८९ जनामा कोरोना संक्रमण भएको केन्द्रीय स्वास्थ्य मन्त्रालयले मङ्गलबार जनाएको छ । भारतमा १३२ दिनपछि थप कोरोना संक्रमितको संख्या ३० हजार भन्दा कम भएको पनि सो मन्त्रालयले जानकारी दिएको छ । हाल भारतमा तीन लाख ९८ हजार १०० जना सक्रिय संक्रमित रहेका समाचारमा जनाइएको छ । गत २४ घण्टाको अवधीमा भारतमा कोरोना संक्रमणको कारण ४१६ जनाको मृत्यु भएको छ । यो सँगै यहाँ कोरोना शुरुभएदेखि हालसम्म कोरोनाबाट मृत्यु हुने व्यक्तिको संख्या चार लाख २१ हजार ३८२ पुगेको पनि स्वास्थ्य मन्त्रालयले जनाएको छ । गत २४ घण्टामा यहाँ ४२ हजार ३६३ जना व्यक्ति कोरोना मुक्त भएपछि कुल तीन करोड ६ लाख २१ हजार ४६९ व्यक्ति कोरोना भाइरस मुक्त भएका छन् । सङ्क्रमणमुक्त भएकाहरुको यो सङ्ख्या ९७३९ प्रतिशत हो । अधिकारीहरूका अनुसार भारतमा अहिलेसम्म ४४ करोड १९ लाख भन्दा बढी डोज खोप कोरोनाभाइरसविरुद्ध लगाइएको छ । त्यसैगरी देशभरी अहिलेसम्म ४५ करोड ९१ लाख व्यक्तिको कोभिड१९ परीक्षण गरिएको पनि स्वास्थ्य मन्त्रालयले जनाएको छ । रासस
ओली सरकारको जस्तो नयाँ सरकारलाई कुनै पनि अपराध गर्न छुट छैन : गगन थापा,"काठमाडौं : नेपाली कांग्रेसका नेता गगन थापाले केपी शर्मा ओली नेतृत्वको सरकारले गरेजस्तो पराध नयाँ सरकारलाई गर्न छुट नभएको प्रस्ट पारेका छन् । मंगलबार प्रतिनिधिसभाको शून्य समयमा बोल्दै सांसद थापाले नयाँ सरकारलाई कुनै पनि अपराध गर्ने छुट नहुने र यस्तो हुन नदिन संसदले पनि संकल्प गर्नुपर्ने बताए। 'संसदले सरकारलाई विश्वासको मत दिएसँगै नयाँ अध्याय प्रारम्भ भएको छ । यो अध्यायको सुखान्तका लागि सरकार र संसद दुवैसँग नयाँ अपेक्षाहरु छन्,उनले भने। उनले ओली नेतृत्वको सरकारका गैरजिम्मेवारी कामको बेलिविस्तार लगाउँदै उनले भने , संसदलाई हेप्ने, अदालतलाई हप्काउने, न विधि मान्ने, न विज्ञानलाई पत्याउने, स्थानीय र प्रदेश सरकारलाई पङ्गु बनाउने, जनताको दुहाई दिने तर आसेपासे पोस्ने, बाहिर सिंहजस्तो गर्जने, भित्र लम्पसार पर्ने, यस्तैयस्तै परिचय बनाएर बालुवाटारबाट बार्दली पुगेको छ, अघिल्लो सरकार । उनले नयाँ सरकारलाई यस्तो कुनै पनि अपराध गर्ने छुट नभएको स्पष्ट पारे। यस्तो हुन नदिन संसदले पनि संकल्प गर्नुपर्छ। न त यो संसदलाई बेवास्ता गर्न दिइने छ, न त कामविहीन बनाउन,उनले भने, न त मनोमानि ढङ्गले स्थगित गर्न दिइने छ न त छल्न । यो संसद सरकारसँग डराउने होइन । सरकार यो संसदसँग डराउनुपर्ने छ सांसदको प्रश्नसँग, संसदको निगरानीसँग । नेता थापाले परीक्षा प्रधानमन्त्रीको मात्र नभइ सभामुखको पनि हुने भन्दै अब सभामुख र सांसदले संसद र संविधानप्रति गुमेको जनविश्वासलाई पुन:स्थापित गर्नुपर्नेमा जोड दिए। यो संसद जोगाउन लाग्न हामी प्रत्येक सांसदको छ। संविधानको धाराले प्रतिनिधिसभा पुनर्स्थापना भयो अनि सांसदको अधिकारले सरकार,अब सभामुख र हाम्रो कर्मले संसद र संविधानप्रति गुमेको जनविश्वासलाई पुनःस्थापित गर्नुपर्नेछ,'उनले भने।"
मन्दिरको सुन चोरी : सात जना प्रहरी नियन्त्रणमा,"बैतडी : बैतडीको एक मन्दिरको सुन चोरीको आरोपमा सात जनालाई प्रहरीले नियन्त्रणमा लिएको छ। नियन्त्रणमा लिइएकामध्ये चार जना सुन चोरीमा संलग्न र तीन जना भने सुन खरिद गर्ने व्यापारी रहेका छन्। जिल्लाको दोगडाकेदार गाउँपालिका१ रीमस्थित लटिनाथ मन्दिरको सुन चोरी भएपछि खरिद गर्ने बैतडीको दशरथचन्द नगरपालिका४ गढीका सुन चाँदी व्यवसायी ३३ वर्षीय कञ्चन पौडेल र सोही ठाउँका ४५ वर्षीय गणेशकुमार पौडेल पक्राउ परेका हुन्। गणेश नेपाल सुन चाँदी व्यवसायी सङ्घ बैतडीका अध्यक्षसमेत हुन्। दुवै जनाले गोठलापानीमा सुनचाँदी पसल सञ्चालन गर्दै आएका छन्। यस्तै सुन खरिद गरेको आरोपमा दार्चुलाको शैल्यशिखर नगरपालिकाका सुनचाँदी व्यवसायी भुवनसिंह साहुलाई पक्राउ गरी अनुसन्धान भइरहेको इलाका प्रहरी कार्यालय पाटनका प्रमुख प्रहरी निरीक्षक राजेश शाहीले जानकारी दिए। गत पुसमा दोगडाकेदार१ रीमकै धनबहादुर कार्की, लालबहादुर कार्की, केशव सार्की र हरिकृष्ण सार्कीले योजना बनाएर मन्दिरको सुन लुटेको पुष्टि भएको थियो। उनीहरु चारै जनामाथि चोरी मुद्दा दर्ता गरेर अनुसन्धान भइरहेको छ। मन्दिरको सुन पुसमा चोरिएको भए पनि चैतमा मात्रै थाहा भएको थियो। चैतपछि गाउँमा स्थानीयवासीले सुन चोर्नेको सोधीखोजी गरेका थिए। उनीहरुले असार अन्तिम साता मात्रै मन्दिरको सुन चोरी भएको विषयमा प्रहरीलाई जानकारी गराएका थिए। लटिनाथ मन्दिरमा नौ तोला सुन रहेकामा पौने चारतोला प्रहरीले बरामद गरिसकेको छ भने बाँकी सुन बिक्री भएको खुलेको छ। बिनाबिलको सुन खरिद गर्नु गैरकानूनी कार्य भएकाले मन्दिरबाट लुटिएको सुन खरिद गर्नेमाथि अनुसन्धान भइरहेको प्रहरी निरीक्षक शाहीले जानकारी दिए। यसैबीच लटिनाथ मन्दिरको सुन भण्डार घरको ताला फोडेर चोरेको पुष्टि भएको छ। गत पुसमा धनबहादुर, लालबहादुर, केशव र हरिकृष्णले योजना बनाएर सुन लुटेको पुष्टि भएको इलाका प्रहरी कार्यालय पाटनका प्रमुख प्रहरी निरीक्षक शाहीले बताए। मन्दिरका पुजारी नैनराम सार्कीले गत चैतमा मात्रै मन्दिरको सुन लुटिएको बारेमा थाहा पाएका थिए। मन्दिरमा नौ तोला सुन रहेकामा र उनीहरुले भण्डार घरको ढोका फोडेर सुन लुटेका हुन्।"
"कांग्रेसले बनायो साढे ८ लाख बढी क्रियाशील सदस्य, कुन प्रदेशमा कति ?","काठमाडौं : नेपाली कांग्रेसले आठ लाख ५२ हजार ७ सय ११ जना क्रियाशील सदस्य बनाएको छ। १४ औं महाधिवेशन गर्न कांग्रेसले यतिधेरै क्रियाशील सदस्य बनाएको हो। नेपाली कांग्रेसको क्रियाशील सदस्यता छानविन समितिले मंगलबार पार्टी सभापति शेरबहादुर देउवालाई बुझाएको प्रतिवेदनमा ४ लाख ४३ हजार ६७८ नयाँ क्रियाशील बनाएको हो भने ४ लाख ९ हजार ३३ जनाको नविकरण गरिएको उल्लेख छ। रमेश लेखक संयोजक रहेको सात सदस्यीय समितिले करीब डेढ महिना लगाएर सदस्यताको काम सम्पन्न गरेका हो । क्रियाशील सदस्य वडा अधिवेशनका मतदाता हुन्। उनीहरूबाटै क्षेत्रीय प्रतिनिधि चुनिएर महाधिवेशनका लागि प्रतिनिधि बन्छन् र केन्द्रीय कार्यसमिति बनाउँछन्। क्रियाशील सदस्यताबारे कतिपय जिल्लामा अझैं विवाद उठेको छ। विवाद भएका ठाउँमा समस्या टुंगिएपछि क्रियाशील सदस्यको संख्या फेरी बढ्नेछ। कुन प्रदेशमा कति ? समितिले बुझाएको प्रतिवेदनमा प्रदेश नम्बर १ मा एक लाख ७४ हजार सात सय ८२ जना क्रियाशील सदस्य छन्। यस्तै प्रदेश नम्बर २ मा एक लाख १२ हजार ९ सय ४६, बागमती प्रदेशमा एक लाख ८६ हजार एक सय ४३, गण्डकी प्रदेशमा एक लाख १८ हजार ६ सय ३३ जना क्रियाशील छन्। लुम्बिनी प्रदेशमा एक लाख ३० हजार ८ सय ८५, कर्णाली प्रदेशमा ५४ हजार ५ सय ६६ र सुदुरपश्चिम प्रदेशमा ७४ हजार ७ सय ५६ जना क्रियाशील छन्।"
टोकियो ओलम्पिक : १३ वर्षीया जापानी खेलाडीलाई स्वर्ण पदक,"जापानकी १३ वर्षीया मोमिजी निशियाले टोकियो ओलम्पिक्स२०२० मा महिला स्ट्रीट स्केटबोर्डिङमा पहिलो पटक ओलम्पिक स्वर्ण पदक जितेर इतिहास रचेकी छन्। 'मैले जित्छु भन्ने सोचेकी थिइनँ तर म नजिकैका मानिसले मलाई हौसला दिए। त्यसैले म खुसी छु,' उनले भनिन्। उनी टोकियो ओलम्पिक्समा पहिलो पटक समाविष्ट खेलमा प्रतिस्पर्धा गरिरहेकी थिइन्। स्केटबोर्डिङ ओलम्पिक्समा समावेश गरिएका पाँच नयाँ विधामध्येको एउटा खेल हो। 'म जापानमा ओलिम्पिक जितेर खुसी छु। अनि म सबैभन्दा कम उमेरका प्रतियोगीमध्ये एकका रूपमा पहिलो ओलिम्पिक जित्दा निकै प्रसन्न छु,' उनले भनिन्। रजत पदक जित्ने ब्रजिलकी रेयसा लिएल पनि १३ वर्षकै छिन्। कांस्य पदक जित्ने जापानकी फुना नाकायामा १६ वर्षकी छन्।"
सरकार विस्तारबारे प्रधानमन्त्री देउवादाहाल भेटवार्ता,काठमाडौँ: प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डबीच मंगलबार बिहान भेटवार्ता भएको छ। प्रधानमन्त्री निवास बालुवाटारमा दुई नेताबीचको भेटमा मन्त्रिपरिषद विस्तारबारे छलफल भएको थियो। यस्तै सरकार सञ्चालन सम्बन्धी कार्यदल गठनबारे समेत छलफल भएको बताइएको छ । शेरबहादुर देउवा नेतृत्वको सरकारलाई विश्वासको मत दिएको माओवादी केन्द्र पनि सरकारमा सहभागी छ । जनार्दन शर्माको नेतृत्वमा माओवादी सरकारमा सहभागी बनेको हो । तर गठबन्धनको अर्को दल जनता समाजवादी पार्टीको विवाद सल्टिएसँगै उक्त पार्टी पनि सरकारमा सहभागी हुने तयारीमा छ । सोमबार जसपाका अध्यक्ष उपेन्द्र यादवले आफूहरु छिट्टै सरकारमा सहभागी हुने बताएका थिए ।
मल्लमाथि षड्यन्त्र,"काठमाडौं : राष्ट्रिय खेलकुद परिषद् कर्मचारी संघले एथलेटिक्स प्रशिक्षक इन्द्रा मल्लमाथि नेपाल ओलम्पिक कमिटीले गम्भीर षड्यन्त्र गरेको आरोप लगाएको छ। सोमबार पत्रकार सम्मेलन गर्दै संघले टोकियो ओलम्पिकमा मल्ललाई नपठाउनका लागि ओलम्पिक कमिटीले षड्यन्त्र गरेको उल्लेख गर्दै कोरोनाको बाहना बनाएर आफ्ना नजिकका व्यक्तिलाई लैजाने प्रपञ्च रचेको आरोप लगाएको छ। सोल्टी होटलमा खेलाडीसँग बन्द प्रशिक्षणमा बसेका र राष्ट्रपतिबाट बिदाइ गरिएको प्रशिक्षक मल्लको स्थानमा सन्तोस श्रेष्ठलाई प्रशिक्षकको रुपमा सहभागी गराउन नेपाल ओलम्पिक कमिटीले गम्भीर षड्यन्त्र गरेको छ, पत्रकार सम्मेलनमा कर्मचारी संघका अध्यक्ष रञ्जन थापाले भने, खेलाडी हँुदै प्रशिक्षकका रुपमा २८ वर्ष बिताएका र यही भदौमा सेवा निवृत्त हुन लागेका कर्मचारीमाथि ओलम्पिक कमिटीले ठूलो अपमान र अन्याय गरेको छ। उनले एथलेटिक्स संघले सिफारिस नै नगरेको सन्तोष श्रेष्ठलाई के आधारमा टोकियो ओलम्पिकमा सहभागी गराइयो भन्दै प्रश्नसमेत गरेका छन्। कर्मचारी संघका महासचिव फणिन्द्र पौडेलले आफ्नै प्रशिक्षकमाथि अपमान र अन्याय हुँदा पनि राखेप नेतृत्व मुकदर्शक बनेकोमा आश्चर्य लागेको बताए। एथलेटिक्स प्रशिक्षक मल्लले पोखरामा बसेर काम गरिरहेका बेला ओलम्पिक कमिटीले बोलाएर काम गराएको र ओलम्पिकमा सहभागी हुने बेला बहनाबाजी गरेर आफूमाथि अन्याय गरेको बताइन्। उनले ओलम्पिक कमिटीले दिएको कोभिड रिपोर्ट आफ्नो नभएको पनि दाबी गरिन्। पीसीआर रिपोर्टमा उमेर र लिङ फरक छ। रिपोर्टका बारेमा पनि मलाई केही नभनी ओलम्पिक कमिटीमा पठाइएको छ, उनले भनिन्, ओलम्पिक कमिटीले पनि मलाई कुनै जानकारी नदिई मेरो स्थानमा अर्कै प्रशिक्षक राखेको मैले मिडियबाट मात्र थाहा पाएँ। यसमा ओलम्पिक कमिटीको नियत ठिक देखिएन। गोपीचन्द्र पार्कीको नाम टोकियो ओलम्पिकको सूचीबाट हटेपछि ओलम्पिक कमिटीले सरस्वती चौधरीलाई महिला एक सय मिटर दौडमा सिफारिस गरेको थियो। नयाँ खेलाडीसँगै एथलेटिक्स संघले प्रशिक्षकमा चन्द्र गुरुङको नाम सिफारिस गरेको थियो। गुरुङले कोरोनाविरुद्धको खोप नलगाएको भन्दै ओलम्पिक कमिटीले मल्लको नाम सिफारिस गरेको थियो। पोखरामा कार्यरत उनलाई रातारात काठमाडौं झिकाएर बन्द प्रशिक्षणको जिम्मा दिएको थियो। त्यसपछि कोरोना रिपोर्ट पोजेटिभ देखिएको भन्दै उनलाई हटाएर सन्तोष श्रेष्ठलाई प्रशिक्षकको जिम्मेवारी दिएको हो। मल्लको कोरोना रिपोर्टमा लिङ, उमेर र सम्पर्क नम्बर फरक छ। कोरोना रिपोर्ट पोजेटिभ आएलगत्तै उनले विभिन्न अस्पतालमा पीसीआर परीक्षण गराएकी थिइन्।"
प्रतिनिधिसभा बैठक सुरु (लाइभ),काठमाडौं : प्रतिनिधिसभा बैठक सुरु भएको छ। अहिले बैठकमा सांसदहरुले आआफ्नो धारणा व्यक्त गरिहरेका छन्। मंगलबारको बैठकमा सभामुखले राष्ट्रपतिको कार्यालयबाट प्राप्त राज्यमन्त्री नियुक्ती सम्बन्धी पत्रको व्यहोरा पढेर सुनाउने र प्रधानमन्त्री शेरबहादुर देउवाले निर्वाचन आयोगको वार्षिक प्रतिवेदन २०७६०७७ पेश गर्ने कार्यसूची छ। यस्तै आजको बैठकमा माओवादी केन्द्रका नेता विष्णु बहादुर तामाङको निधनप्रति शोक प्रस्ताव पेश हुने कार्यतालिका छ।
एशियाकै पहिलो चुरियामाई सुरुङमार्ग पुनःनिर्माण हुने,बाग्मती : आजभन्दा १०४ वर्षअघि राणा प्रधानमन्त्री चन्द्रशम्शेरको पालामा निर्माण भएको र एशियाकै पहिलो मानिएको सुरुङमार्गको पुनःनिर्माणको जिम्मा माउण्टेन इन्फ्रा कम्पनीले पाएको छ। बाग्मती प्रदेशको भौतिक पूर्वाधार विकास मन्त्रालयको यातायात पूर्वाधार निर्देशनालयले करीब रु पाँच करोडको अधिकतम् सीमाभित्रमा सुरुङमार्गको निर्माण सम्पन्न गर्नसक्ने ठेकेदार कम्पनीलाई प्रस्ताव प्रस्तुत गर्न आह्वान गरेकोमा उक्त कम्पनीको प्रस्ताव छनोट भएको यातायात पूर्वाधार निर्देशनालयका प्रमुख डा सहदेवबहादुर भण्डारीले जानकारी दिए। उनका अनुसार सुरुङको पुनःनिर्माणको शिलान्यास यही साउन १४ गते मुख्यमन्त्री डोरमणि पौडेलले गर्ने जनाइएको छ। प्रदेश दुईको बारा र बाग्मती प्रदेशको मकवानपुरलाई जोड्ने चुरियामाई सुरुङमार्ग विसं २०७५ तिर राणा प्रधानमन्त्री चन्द्रशम्शेरको पालामा निर्माण भएको हो। उक्त मार्गबाट विसं २०२० सम्म सवारी आउजाउ हुने गरेको अग्रजहरु बताउँछन्। सुरुङ नेपालको पहिलो त थियो नै त्यतिखेर एशियामै सुरुङमार्ग नभएकोले त्यस समय नेपाल आएका भूगोलविद् टोनी हेगनले आफ्नो आत्मकथामा लेखेका छन्। उनले आफ्नो पुस्तकमा यस सुरुङलाई विश्वको आठौँ आश्चर्यका रुपमा समेत उल्लेख गरेका छन्। स्वीट्जरल्याण्डबाट नेपालको खानीलगायतको भूगर्भिक अवस्थाको अध्ययन गर्न नेपाल आएका टोनी हेगनले आफ्नो पुस्तक दी हिमालयन किङ्डम् अफ नेपाल मा यो सुरुङमार्गले आफूलाई आश्चर्यचकित बनाएको उल्लेख गरेका छन्। यातायात प्रयोजनका लागि निर्माण भएको दक्षिण एशियाकै पहिलो चुरियामाई सुरुङमार्गले ऐतिहासिक महत्व राख्दछ। चुरियामाई सुरुङमार्ग नेपाली सेनाका कर्णेल इञ्जिनीयर डिल्लीजङ थापाको नेतृत्वमा निर्माण गरिएको थियो। विसं १९७४ मा चन्द्रशम्शेरले बनाउन लगाएको यो मार्ग ५०० मिटर लामो थियो। हाल पहिराले एकापट्टीको भाग पुरिएपछि यो मार्गको २८० मिटरमात्र बाँकी रहेको छ। नेपालका पहिलो इञ्जिनीयर थापाले डिजाइन र निर्माण गराएको यो सुरुङमार्ग नजिकै चर्चित शक्तिपीठ चुरियामाईको मन्दिर छ। इञ्जिनीयर थापाले सुरुङ खन्न थालेपछि उनलाई सपनामा देवीले म बसेको ठाउँमा बाटो खनिस त्यसको सट्टामा एउटा मन्दिर बनाएर मलाई स्थापना गर भनेका कारण थापाले मन्दिर बनाएको किंवदन्ती पाइन्छ।
मलाइकाको योजनै योजना,"मुम्बई : बलिउड अभिनेत्री एवं चर्चित नृत्यकार मलाइका अरोरा पछिललो साढे दुई दशकदेखि चलचित्र क्षेत्रमा क्रियाशील छिन्। साढे दुई दशकको अवधिमा मलाइकाले अभिनयले भन्दा पनि आफ्नो नृत्यले सबैको मन जित्न सफल भएकी छन्। उनले निर्वाह गरेको विभिन्न भूमिकालाई पनि दर्शकले रुचाएका छन्। ४७ वर्षीया मलाइका विभिन्न टेलिभिजनका रियालिटी शोमा निर्णायकको भूमिका पनि निर्वाह गर्दै आएकी छन्। भारतीय नृत्यको क्षेत्रमा उनलाई निकै सम्मानका साथ हेरिन्छ। आफूलाई विभिन्न भूमिकामा प्रस्तुत गर्दै आएकी बहुआयामिक व्यक्तित्व मलाइकाले आफूले सुरु गर्ने नयाँ प्रोजेक्टका बारेमा भारतीय सञ्चारमाध्यमसँग कुरा गरेकी छन्। उनले विगत दुई वर्षदेखि आफ्ना थुप्रै प्रोजेक्टहरू पाइपलाइनमा रहेको बताइन्। म केही कार्यक्रमहरू निर्माण गर्दैछु। उत्कृष्ट कन्टेन्टका साथ केही समयपछि नै उपस्थित हुँदैछु, मलाइकाले भनेकी छन्, विगत दुई वर्षदेखि पाइपलाइनमा रहेको मेरो योजना र प्रोजेक्टहरूले अब गति लिन सुरु गरेका छन्। यसका लागि मैले धेरै महत्वपूर्ण व्यक्तित्वहरूलाई भेटेकी छु। सबैबाट उत्साहजनक प्रतिक्रिया पनि पाएको छु। मलाइका पछिललो समय सुपर डान्सर४, इन्डियाज बेस्ट डान्सरलगायतका रियालिटी शोमा निर्णायकको भूमिका निर्वाह गर्दै आएकी छन्। उनी अब आफै डान्स शो सुरु गर्ने तयारीमा छिन्। डान्स शो चाँडै नै सुरु हुँदैछ। हामीले अनलाइन अडिसन पनि सुरु गरिसकेका छौं, उनले भारतीय सञ्चारमाध्यमसँग भनेकी छन्, डान्स शो निकै रमाइलो हुनेछ। एकसे एक प्रतिभाहरूले आफ्नो कला प्रस्तुत गर्ने छन्। उनले पछिल्लो समय आफूहरू एपमा पनि काम गरिरहेको जानकारी दिइन्।"
बर्दियामा धान उत्पादन बढ्दै,"गुलरिया : धानमा देशकै कुल उत्पादनको ठूलो हिस्सा ओगटेको बर्दिया खाद्यान्न बालीसँगै धानमा आत्मर्निभर बनेको छ। उत्पादित खाद्यान्न जिल्लामा खपत भई बचेको खाद्यान्न निर्यात गर्नुपर्ने अवस्था आएपछि बर्दिया जिल्ला धानमा आत्मर्निभर बनेको हो। जिल्लाको कुल खेतीयोग्य जमिनमध्ये ५० हजार २ सय ५० हेक्टर क्षेत्रफलमा धान खेती गरिन्छ। बर्दियामा थप ९ सय ९८ हेक्टर क्षेत्रफलमा चैते धानखेती हुन्छ। बर्दियामा वर्षे र हिउँदे गरी बाह्रै महिना धानखेती हुन्छ। वर्षे धानको ४ दशमलव ५ मेट्रिक टन प्रतिहेक्टर तथा हिउँदे धानको ५ दशमलव ५ मेट्रिक टन प्रतिहेक्टर उत्पादकत्व छ। बर्दियामा उत्पादित धान जिल्लामा खपत भई अन्य जिल्लामा निर्यात हुने गरेको एकीकृत कृषि तथा पशुपन्छी विकास कार्यालय बर्दियाका प्रमुख विनोद घिमिरेले बताए। बर्दियामा गत वर्ष बर्खे धानको उत्पादन २ लाख २६ हजार ६२८ मेट्रिक टन र चैते धान ५ हजार ४ सय ८९ मेट्रिक टन उत्पादन भयो। जिल्लामा धानखेती गरिने ७० दशमलव ८२ प्रतिशत भूमिमा सिँचाइ सुविधा छ। सिँचाइका लागि कुलोपानीलगायत भूमिगत सिँचाइ कार्यक्रम सञ्चालन भइरहेको छ। लुम्बिनी प्रदेशका जिल्लामध्ये बर्दिया, बाँके, दाङ, रुपन्देही, कपिलवस्तु र नवलपरासी गरी ६ जिल्ला धान उत्पादनको दृष्टिकोणले महत्वपूर्ण छन्। बर्दियामा प्रधानमन्त्री कृषि आधुनिकीकरण परियोजनाअन्तर्गत राजापुरमा धान सुपरजोन कार्यक्रम लागू छ। बर्दिया धान उत्पादनको दृष्टिकोणले महत्वपूर्ण छ। चालू कार्यक्रमले चैते धानखेतीलाई मात्र महत्व दिएको छ। लुम्बिनी प्रदेशमा बर्दियाले २२ प्रतिशत धानको योगदान दिएको प्रमुख घिमिरेले प्रष्ट्याए। बर्दिया जिल्ला कृषि उर्बरको उद्गम थलो मानिए पनि यहाँ धान भण्डार गर्ने क्षमता नहुँदा समस्या परेको छ। बर्दियामा मोटो धान उत्पादनलाई मात्र प्राथमिकता दिने भएकाले व्यापारीहरूको मसिनो धानमा आकर्षण छ। घिमिरेले भने, हामीले मसिनो धान खेती प्रबद्र्धन गर्न स्थानीय तहमार्फत बीउ, विजनमा अनुदान दिएका छौं। जिल्लामा ७० हेक्टर क्षेत्रफलमा मसिनो धान खेतीको कार्यक्रम लागू छ। बर्दियामा ९८ प्रतिशत रोपाइँ सकिएको छ। कृषकहरू मसिनो धान खेतीमा लाग्नुपर्ने उनले सुझाव दिए। बर्दियामा चैते धानको उत्पादन राम्रो छ। तर, वर्षासँगै धान भित्र्याउने समय पर्ने भएकाले किसानहरूलाई समस्या झेल्नुपर्छ। बर्दिया जिल्ला बाढी प्रभावित भएकाले वर्षात्का बेला धानखेतहरू बाढीले बिगार्ने गर्छ। बर्दियाको ७५ हजार हेक्टर भूमि खेतीयोग्य छ। जिल्लामा अधिकांश धानखेती हुन्छ। एउटा मानिसलाई वर्षभरिमा ४ सय ७ केजी धान आवश्यक पर्छ। एकीकृत कृषि तथा पशुपन्छी विकास कार्यालयका सूचना अधिकारी सन्तोष पाठकका अनुसार बर्दियामा ७ सय ५३ केजी धान उत्पादन हुन्छ। बचेको ३ सय ४६ केजी धान निर्यात हुन्छ। धानबालीसँगै बर्दिया जिल्ला मकै, गहुँ, तरकारी, आलु, दूध, मासुमा पनि आत्मनिर्भर छ। मलको समस्या बर्दियामा कृषि कार्यका लागि युरिया, डिएपी र पोटास लगायतका रासायनिक मलको निकै आवश्यकता पर्छ। किसानहरू मल अभावका बेला सीमावर्ति भारतीय बजारबाट दुःख झेलेर मल ल्याउन बाध्य हुन्छन्। सरकारले मलका लागि कुनै ठोस कार्यक्रम नबनाउँदा किसानहरूले समस्या भोग्नुपर्ने बाध्यता छ। जिल्लालाई वर्षभरिमा युरिया करिव ७ हजार मेट्रिक टन, डिएपी ५ हजार मेट्रिक टन र पोटास ५ सय मेट्रिक टन आवश्यकता पर्ने कृषि सामाग्री कम्पनी गुलरिया शाखाका प्रमुख मोहन सिंह केसीले बताए। धान खेतीका लागि मात्र युरिया करिव ४ हजार मेट्रिक टन, डिएपी २ हजार ५ सय मेट्रिक टन र पोटास २ सय मेट्रिक टन आवश्यक पर्छ। उनले भने, यतिखेर हामीसँग युरिया १ सय ९० मेट, डिएपी १ सय ६५ मेट मौज्दात छ। पोटास सकिएको छ। धान पाक्दा सम्मलाई १ हजार मेट्रिकटन युरियाको आवश्यकता छ। मल दैनिक आइरहेको छ। पहिलेको जस्तो अभावको अवस्था छैन।"
जसपाको केन्द्रीय कार्यकारिणी समितिको बैठक बस्दै,काठमाडौं : जनता समाजवादी पार्टी (जसपा) अध्यक्ष उपेन्द्र यादवले पार्टीको केन्द्रीय कार्यकारिणी समितिको बैठक बोलाएका छन्। बालकुमारीस्थित पार्टी कार्यालयमा मंगलबार दिउँसो २ बैठक बस्दैछ। निर्वाचन आयोगले आधिकारिकता दिएपछि अध्यक्ष यादवले बैठक बोलाएका हुन् । बैठकमा पार्टीको आगामी रणनीति र सरकारमा सहभागीबारे छलफल हुने जनाइएको छ। अर्का अध्यक्ष महन्थ ठाकुर पक्ष भने बैठकमा सहभागी नहुने जनाएको छ। सोमबार निर्वाचन आयोगले पार्टीको आधिकारिकता यादव पक्षलाई दिएको थियो। ५१ सदस्यीय केन्द्रीय कार्यकारिणी समितिमा यादव पक्षमा ३४ जना सदस्य देखिएपछि आयोगले यादव पक्षलाई नै आधिकारिकता दिएको थियो ।
प्रधानमन्त्रीलाई डा केसीको खबरदारी: स्वास्थ्य राज्यमन्त्री श्रेष्ठलाई तत्काल पदमुक्त गरियोस्,"काठमाडौं : डाक्टर गोविन्द केसीले नवनियुक्त स्वास्थ्य राज्यमन्त्री उमेश श्रेष्ठलाई तत्काल पदमुक्त गर्न माग गरेका छन्। मंगलबार डाक्टर केसीले प्रधानमन्त्री शेरबहादुर देउवालाई ६ बुँदे खबरदारी पत्र पठाउँदै स्वास्थ्य र शिक्षा क्षेत्रमा रहेका श्रेष्ठलाई मन्त्री बनाएको भन्दै तत्काल पदमुक्त गर्न माग गरेका हुन्। केसीले सरकारका शुरुवाती गतिविधिले स्वास्थ्य सेवा सुधारको अपेक्षा गरेका नागरिकलाई पहिलै गाँसमा ढुंगा लागेको दाबी गरेका छन्। देशमा नयाँ सरकार गठन भएको छ। अरु क्षेत्रमा झैं मेडिकल शिक्षा र स्वास्थ्य क्षेत्रमा पनि समस्याहरुको चाङ छ। तिनलाई समाधान गर्न नयाँ सरकारले सीमित भए पनि अग्रसरता लेला भन्ने हाम्रो अपेक्षा थियो। तर सरकारका शुरुआती गतिविधिले स्वास्थ्य सेवा सुधारको अपेक्षा गरेका नागरिकहरुलाई पहिलै गाँसमा ढुंगा लागेको अवस्था अहिले छ। प्रधानमन्त्रीलाई सम्बोधन गरिएको खबरदारी पत्रमा लेखिएको छ,खास गरी देशको सार्वजनिक स्वास्थ्य प्रणाली धराशायी बनाएर निजी अस्पतालहरु फस्टाएको पृष्ठभुमिमा निजी अस्पतालका सञ्चालकलाई स्वास्थ्य मन्त्रालयमा जिम्मेवारी दिने कदम निन्दनीय छ र हाम्रा लागि स्वीकार्य छैन। स्वास्थ्यजस्तो संवेदनशील विषयमा नियमनकारी भुमिका समेत रहने स्वास्थ्य मन्त्रालयमा स्वार्थको द्वन्द्व हुने कुनै पनि व्यक्ति नियुक्ति हुनु हुँदैन। उनले उपरान्त व्यापारी वा व्यवसायीहरुले नेता वा तिनका परिवारका सदस्यलाई करोडौं घुस ख्वाएर चोर बाटोबाट सांसद र मन्त्री हुने, सार्वजनिक संस्थाहरु डुबाउने, आफ्नो व्यवसायको हित हुने गरी कानुन बनाएर नीतिगत भ्रष्टाचार गर्ने अवस्था कहिल्यै नआओस् भन्ने कामना गरेका छन्। केसीले यस अगाडि भएका सबै सम्झौताहरु कार्यान्वयन गर्न माग गरेका छन्। उनले नेपालमा मेडिकल माफियाहरुले सत्ता फेरिएसँगै नयाँ सरकारलाई आफ्नो प्रलोभनमा पार्ने गरेको दाबी गरेका छन्। उनले भनेका छन्, पछिल्लो समयको अनुभवले चिकित्सा शिक्षा आयोगमा प्रधानमन्त्री र मन्त्रीहरुलाई राख्दा चरम् राजनीतिक हस्तक्षेप र विसंगति देखिने कुरा पुष्टि भएको छ। त्यसैले अबको संशोधनमा आयोगका अध्यक्ष प्रधानमन्त्री तथा सहअध्यक्ष शिक्षा र स्वास्थ्यमन्त्री हुने व्यवस्था हटाएर कार्यकारी उपाध्यक्षलाई नै अध्यक्षताको जिम्मेवारी दिनुपर्छ। सरकारले सीमित शैक्षिक र मेडिकल माफियाको हितमा काम गरे सत्याग्रहसहितका आन्दोलन गर्ने केसीले चेतावनी दिएका छन्। उनले कोभिड महामारीको तेस्रो लहरको जोखिम कायमै रहेकाले परीक्षण, भ्याक्सिन वितरण, उपचारको पर्याप्त व्यवस्था गर्न र कमाउधन्दाको माध्यम बन्न नदिन पनि सरकारको ध्यानाकर्षण गराएका छन्। प्रधानमन्त्रीलाई खबरदारी पत्रको पूर्णपाठ श्री शेर बहादुर देउवा ज्यू, प्रधानमन्त्री प्रधानमन्त्री तथा मन्त्री परिषद्को कार्यालय, सिंहदरबार। देशमा नयाँ सरकार गठन भएको छ। अरु क्षेत्रमा झैं मेडिकल शिक्षा र स्वास्थ्य क्षेत्रमा पनि समस्याहरुको चाङ छ। तिनलाई समाधान गर्न नयाँ सरकारले सीमित भए पनि अग्रसरता लेला भन्ने हाम्रो अपेक्षा थियो। तर सरकारका शुरुआती गतिविधिले स्वास्थ्य सेवा सुधारको अपेक्षा गरेका नागरिकहरुलाई पहिलै गाँसमा ढुंगा लागेको अवस्था अहिले छ। खास गरी देशको सार्वजनिक स्वास्थ्य प्रणाली धराशायी बनाएर निजी अस्पतालहरु फस्टाएको पृष्ठभुमिमा निजी अस्पतालका सञ्चालकलाई स्वास्थ्य मन्त्रालयमा जिम्मेवारी दिने कदम निन्दनीय छ र हाम्रा लागि स्वीकार्य छैन। स्वास्थ्यजस्तो संवेदनशील विषयमा नियमनकारी भुमिका समेत रहने स्वास्थ्य मन्त्रालयमा स्वार्थको द्वन्द्व हुने कुनै पनि व्यक्ति नियुक्ति हुनु हुँदैन। यो अवस्थामा सरकारले स्वास्थ्य र मेडिकल शिक्षा क्षेत्रका समस्याहरुको समाधानका लागि तत्काल, मध्यमकाल र दीर्घकालमा गर्नुपर्ने कामहरुबारे ध्यानाकर्षण गराउनका लागि निम्न मागहरुसहित यो पत्र लेखेका छौं : १ नवनियुक्त स्वास्थ्य राज्यमन्त्रीले या त स्वास्थ्य र शिक्षा क्षेत्रमा रहेको आफ्नो सारा लगानीबाट तत्काल अलग हटेर स्वार्थको द्वन्द्व हुने अवस्था अन्त गरुन्। नत्र भने उनलाई तत्काल पदमुक्त गरियोस्। अब उपरान्त व्यापारी वा व्यवसायीहरुले नेता वा तिनका परिवारका सदस्यलाई करोडौं घुस ख्वाएर चोर बाटोबाट सांसद र मन्त्री हुने, सार्वजनिक संस्थाहरु डुबाउने, आफ्नो व्यवसायको हित हुने गरी कानुन बनाएर नीतिगत भ्रष्टाचार गर्ने अवस्था कहिल्यै नआओस्। २ बीपी कोइराला स्वास्थ्य विज्ञान प्रतिष्ठान धरानमा हाल चलिरहेको आन्दोलनका सबै मागहरु पूरा गरेर संस्था सुधारलाई अघि बढाउनुको विकल्प छैन। त्यसका लागि जालसाजी र भ्रष्टाचार प्रमाणित भएका पदाधिकारीहरुलाई तत्काल पदमुक्त गरिनुपर्छ। त्यसपछि बीपी प्रतिष्ठान लगायत कुनै पनि विश्वविद्यालय र प्रतिष्ठानमा पदाधिकारी नियुक्त गर्दा निष्पक्ष रुपमा पदाधिकारी मापदण्ड निर्धारण कार्यदलको सिफारिस अनुसार नयाँ पदाधिकारी नियुक्त गर्नुपर्छ। त्यसका लागि तत्काल कानुनी व्यवस्था गर्नुपर्छ। ३ पूर्ववर्ती सरकारको संरक्षणमा रहेर चिकित्सा शिक्षा आयोगका पदाधिकारीहरुलाई धम्क्याउने, नाजायज हस्तक्षेप गर्न खोज्ने तथा हाम्रो अभियानका सदस्यलाई भौतिक आक्रमणको धम्की दिने व्यक्तिलाई कानुन अनुसार कारवाही गर्नुपर्छ। ४ विसं २०८५ देखि नेपालको मेडिकल शिक्षा गैरनाफामूलक हुने भनेर चिकित्सा शिक्षा ऐनमा किटानी भएकाले त्यो नीति कार्यान्वयनको तयारी तत्काल गर्नुपर्छ। अब कुनै पनि हालत वा वहानामा निजी मेडिकल कलेज खोलिनु हुँदैन। कर्णाली स्वास्थ्य विज्ञान प्रतिष्ठानमा एमबीबीएस शुरु भइसकेको अवस्थामा आगामी शैक्षिक सत्रदेखि गेटा मेडिकल कलेजमा र त्यसपछिको शैक्षिक सत्रमा राप्ती स्वास्थ्य विज्ञान प्रतिष्ठानमा एमबीबीएस शुरु गर्ने कुरालाई निश्चित गर्नुपर्छ। २०८० सालसम्ममा प्रत्येक प्रदेशमा कम्तीमा एउटा सरकारी मेडिकल शिक्षण संस्था पुर्याउनुपर्ने प्रावधान चिकित्सा शिक्षा ऐनमा रहेकाले प्रदेश नं २ र गण्डकी प्रदेशमा पनि तदारुकताका साथ त्यस्ता संस्था निर्माणलाई गति दिनुपर्छ। हामीसित सम्झौता भएबमोजिम इलाम वा पाँचथर, उदयपुर र डडेल्धुरा वा डोटीमा समेत सरकारी मेडिकल कलेज खोलिनुपर्छ। चिकित्सा शिक्षा ऐनको प्रावधानअनुसार सार्वजनिक शिक्षण संस्थाका रुपमा रहेका नेपाली सेना स्वास्थ्य विज्ञान प्रतिष्ठान र काठमाडौं विश्वविद्यालय मेडिकल स्कुलमा तत्काल सोही ऐन अनुसार ७५ प्रतिशत छात्रवृत्ति कायम गर्नुपर्छ। काठमाडौं विश्वविद्यालयको विस्तारित कार्यक्रम रहेका कलेजहरुमा समेत सो प्रावधान लागू हुनुपर्छ। ५ नेपालमा मेडिकल माफियाहरुले सत्ता फेरिएसँगै नयाँ सरकारलाई आफ्नो प्रलोभनमा पार्ने गरेका छन्। अहिलेको सत्तारुढ दलनिकट माफियाहरुको चलखेल पछिल्लो समय बढेको छ। देशका धेरै निजी मेडिकल कलेजहरुलाई मुठ्ठीभर आपराधिक पृष्ठभुमिका माफियाहरुले लिने क्रम चलिरहेको छ। गत चुनावमा उनीहरुमध्ये केहीले मुख्य पार्टीहरुका तर्फबाट चुनावमा टिकट समेत पाएका थिए। नयाँ सरकारलाई हामी प्रष्ट भाषामा चेतावनी दिन चाहन्छौंः अपराधी र माफियाहरुको कुनै राजनीतिक दल वा विचार हुँदैन। उनीहरु जोसुकैको नजिक भए पनि दण्डित हुनुपर्छ। उनीहरुसित खर्च लिएर पार्टीहरु चुनाव लड्ने हो भने यो देशको स्वास्थ्य र मेडिकल शिक्षा त कहिल्यै उँभो लाग्ने छैन नै, हाम्रो राजनीतिको अहिलेको भ्रष्टीकरण र अपराधीकरण झनै मौलाएर जानेछ। त्यसैले उनीहरुलाई कुनै पनि हालतमा चुनावी टिकटलगायतबाट पुरष्कृत गरिनु हुँदैन। बरु २०८५ सालदेखि सबै मेडिकल कलेजहरु नाफारहित हुने हुँदा नेपालको मेडिकल शिक्षालाई अहिल्यैदेखि त्यस दिशामा लैजाँदै माफियाहरुलाई निरुत्साहित गरिनुपर्छ। ६ यस अगाडि हामीसित भएको सबै सम्झौताहरु कार्यान्वयन हुनुपर्छ। तीमध्ये चिकित्सा शिक्षा ऐनको सम्झौताको संशोधन पनि पर्छ। पछिल्लो समयको अनुभवले चिकित्सा शिक्षा आयोगमा प्रधानमन्त्री र मन्त्रीहरुलाई राख्दा चरम् राजनीतिक हस्तक्षेप र विसंगति देखिने कुरा पुष्टि भएको छ। त्यसैले अबको संशोधनमा आयोगका अध्यक्ष प्रधानमन्त्री तथा सहअध्यक्ष शिक्षा र स्वास्थ्यमन्त्री हुने व्यवस्था हटाएर कार्यकारी उपाध्यक्षलाई नै अध्यक्षताको जिम्मेवारी दिनुपर्छ। यी मागहरु पूरा गर्नुको सट्टा सरकारले आम नागरिक र विद्यार्थीहरुको सट्टा सीमित शैक्षिक र मेडिकल माफियाको हितमा काम गर्यो भने हामी सत्याग्रहसहित जस्तो सुकै आन्दोलनका कार्यक्रमहरु ल्याउन पनि तयार रहनेछौं। अन्तमा, कोभिड महामारीको दोस्रो लहर अझै पूर्ण रुपमा नसकिएको तथा तेस्रो लहरको जोखिम कायमै रहेकाले परीक्षण, भ्याक्सिन वितरण र उपचारको पर्याप्त व्यवस्था गर्न तथा यस अगाडिको सरकारले झैं महामारीलाई कमाउधन्दाको माध्यम बन्न नदिन पनि सरकारको ध्यानाकर्षण गराउँछौं। डा गोविन्द केसी काठमाडौं, २०७८।४।१२"
वीरगन्जमा फेरि कोरोना जाँच गराउनेको भीड,"वीरगन्ज : वीरगन्जमा केहि दिनयता फेरि कोरोना भाइरस संक्रमणको परीक्षण गराउनेको संख्या ह्वात्तै बढेको छ । कोरोनाको परीक्षण हुँदै आएको पर्साको वीरगन्ज स्थित एक मात्र नारायणी अस्पतालको प्रयोगशालामा ४ दिन यता पीसीआर परीक्षण गराउनेको संख्या ह्वात्तै बढेको हो । दोश्रो लहरको संक्रमण दर कम हुँदै गएपछि जेठ तेश्रो साता यतादेखि नारायणी अस्पतालको प्रयोगशालामा कोरोनाको परीक्षण गराउनेको संख्या पनि निक्कै कम भएको थियो । तर साउन ७ गते देखि फेरि नारायणी अस्पतालको प्रयोगशालामा कोरोना परीक्षण गराउनको संख्या ह्वात्तै बढेको हो । नारायणी अस्पतालको प्रयोगशालामा साउन ७ गते एकै दिन ३२० जनाको , साउन ८ गते ८४ जना , साउन १० गते १४९ जनाको र साउन ११ गते १०१ जनाले कोरोनाको परीक्षण गराएका छन् । पछिल्लो ४ दिनमै ६ सय ५४ जनाको स्वाब परीक्षण गरिएको डाक्टर सिंहले बताए । कोरोनाको परीक्षण गराउनेको संख्या बढेपनि संक्रमण पुष्टि हुनेको संख्या भने निक्कै कम रहेको उनले बताए । चार दिनमा ६ सय ५४ जनाको स्वाब परीक्षण गर्दा ७ जनामा मात्र अर्थात १०७ प्रतिशतमा मात्र संक्रमण भेटिएको डाक्टर सिंहले बताए । साउन १२ गते मङगलबार पनि १ सय बढीले स्वाब दिएको डाक्टर सिंहले बताए । डाक्टर सिंहका अनुसार, यसअघि एक हप्ताको अवधिमा (अषाढ ३१ देखि साउन ५ गते सम्म ) २ सय ५६ जनाले मात्र अस्पतालको प्रयोगशालामा स्वाब परीक्षणगराएका थिए । ती मध्ये ६ जनामा मात्र संक्रमण पुष्टि भएको थियो । साउन ७ गते भन्दा पहिले भने , पीसीआर मेशीनको क्षमता भन्दा कम संख्यामा स्वाब संकलन हुने गरेको थियो । त्यहि कारण १ वा २ दिन बिराएर परीक्षणगर्ने गरिएको भन्दै कोभिड संयोजक सिंहले भने , अहिले भने परीक्षण गराउनेहरुको संख्या निक्कै बढेको छ , तर पोजेटिभ रिपोर्ट भने कम नै आइरहेको छ । इन्फ्लुएन्जा ए को प्रकोपले परीक्षण गराउनेको संख्या बढ्यो वीरगन्ज र यस आसपासको क्षेत्रमा कोरोनासँग मिल्दो जुल्दो लक्षण भएको इन्फ्लुएन्जा ए को संक्रमण फैलिएका कारणले पनि पीसीआर परीक्षण गराउनेको संख्या ह्वात्तै बढ्को डाक्टर सिंहले बताए । डाक्टर सिंहका अनुसार , कोरोना भाइरस र इन्फ्लुएन्जा ए संक्रमण दुवैको लक्षण उस्तै हुन्छ ( ज्वरो आउने ,टाउको र छाती दुख्ने ,नाकबाट पानी बग्ने , रुघा र खोकी लाग्ने ) असारको अन्तिम सातादेखि वीरगन्ज र यस आसपासको क्षेत्रमा इन्फ्लुएन्जा ए को प्रकोप नै फेलिएको डाक्टर सिंहले बताए । कोरोनासँग मिल्दो जुल्दो लक्षण देखिने स्वास्थ्य समस्या भएका बिरामीहरुको चाप अस्पताल र क्लिनकहरुमा बढेको उनले बताए । उनका अनुसार , नारायणी अस्पतालमा मात्रै दैनिक त्यस्ता लक्षण भएका ५० भन्दा बढि बिरामी उपचारका लागि आइरहेका छन् । बजारका नीजी क्लीनकहरुमा पनि त्यस्ता लक्षण भएका बिरामीहरुको संख्या अत्याधिक रहेको डाक्टर सिंहले बताए । जटिल अवस्थाका त्यस्ता बिरामीले कोरोनाको आशंकामा स्वाबको परीक्षणगराउन थालेकाले पनि नारायणी अस्पतालको प्रयोगशालामा पीसीआर परीक्षण गराउनेको संख्या ह्वात्तै बढेको डाक्टर सिंहले बताए । तर उनिहरु मध्ये अधिकांशको पीसीआर रिपोर्ट नेगेटिभ आइरहेको जानकारी पनि उनले दिए । डाक्टर सिंहले भने , कोरोना र इन्फ्लुएन्जा ए भाइरसको लक्षण उस्तै उस्तै भएपनि यी दुइ बिचमा कुनै सम्बन्ध छैन , त्यसैले इन्फ्लुएन्जा ए को लक्षण भएका बिरामीले कोरोना जाच गराउदा रिपोर्ट नेगेटिभ आइरहेको हो । ' वीरगन्जका चिकित्कहरुका अनुसार , वीरगन्ज र यस आसपासको क्षेत्रमा असषाढ अन्तिम साता यता कोरोना संक्रमणसँग मिल्दोजुल्दो लक्षण भएको इन्फ्लुएन्जा ए को संक्रमण फेलिएको पुष्टि भएको छ । नारायणी अस्पतालमा उपचारका लागि आएका मध्ये ५ जनाको स्वाब नमूना , काठमाण्डौको टेकुस्थित राष्ट्रिय जनस्वास्थ्य प्रयोगशाला पठाइएको थियो । ती मध्ये ४ जनामा इन्फ्लुएन्जा ए एचथि संक्रमण पोजेटिभ देखिएको डाक्टर सिंहले बताए । उनका अनुसार, परीक्षणका लागि वीरगन्जबाट २१ वर्षका ३ जना महिला, २५ वर्षकी एक महिला र २७ वर्षीय एक पुरुष गरि ५ जनाको स्वाब नमुना , परीक्षणका लागि टेकु स्थित राष्ट्रिय जनस्वास्थ्य प्रयोगशाला पठाइएको थियो । ५ मध्ये ४ जनामा इन्फ्लुएन्जा ए एचथ्रि पुष्टि भएकाले यो संक्रमण प्रकोपकै रुपमा फैलिएको निष्कर्षमा आफुहरु पुगेको डाक्टर सिंहले बताए । अब थप केहि स्वाब नमूना पनि परिक्षणका लागि टेकुको प्रयोगशालामा पठाउने तयारी गरिरहेको पनि जानकारी उनले दिए । डाक्टर सिंहका अनुसार, इन्फ्लुएन्जा ए संक्रमण भएका १०० जना मध्ये ९० जना आफै निको हुनु गर्दछन् ।१० प्रतिशत बिरामीमा मात्र जटिल अवस्था देखिन्छ । तर कोरोनासंग मिल्दो जुल्दो लक्षण हुने भएकाले समयमै परीक्षणगरी इन्फ्लुएन्जा ए को संक्रमण भएको पहिचान गरिएन भने यसले अवस्था भयवाह हुन सक्ने जोखीम रहेको डाक्टर सिंहले बताए । कोरोना जस्तै इन्फ्लुएन्जा ए पनि श्वासप्रश्वाससँगै सम्बन्धित रोग भएको र रोगसँग लड्न सक्ने शारिरिक क्षमता (इमयुनिटी पावर) कमजोर भएकालाई नै यसले बढी असर गर्ने गरेको उनले बताए । इन्फ्लुएन्जा ए बाट बच्नका लागि पनि भीडभाडमा नजाने, मास्क लगाउने, सामाजिक दूरी कायम गर्ने, सेनिटाइजर प्रयोग गर्ने वा साबुनपानीले समय समयमा हात धुने जस्ता स्वास्थ्य सुरक्षाका उपाय अबलम्बन गर्नुपर्ने सुझाव डाक्टर सिंहको छ । उनले भने , कोरोनाको जस्तो यसको औषधि नभएको होइन , यसको औषधि छ, समयमै उपचार गरी औषधि सेवन गरियो भने इन्फ्लुएन्जा ए संक्रमणबाट निको भइन्छ । '"
अर्घाखाँचीको छत्रदेवमा करेन्ट लागेर महिलाको मृत्यु,"सन्धिखर्क : बिजुलीबाट चल्ने मकै पिस्ने झातो (मिल) चलाउने क्रममा एक जनाको करेन्ट लागेर मृत्यु भएको छ । छत्रदेव गाउँपालिका वडा नम्बर६, ठुलापोखराका ४८ वर्षीय कमला राना आफ्नै घरमा रहेको बिजुलीबाट चल्ने मकै पिस्ने झातो चलाउने क्रममा करेन्ट लागेर घाइते भएकी थिइन् । जिल्ला अस्पताल अर्घाखाँचीमा उपचारको क्रममा उनको मृत्यु भएको जिल्ला प्रहरी कार्यालयका सुचना अधिकारी प्रहरी निरीक्षक गणेश खनालले जानकारी दिए।"
पाँचखाल नगरपालिका र नेपाल इन्फ्रास्ट्रक्चर बैंकबीच समझदारी पत्रमा हस्ताक्षर,"काठमाडाै : पाँचखाल नगरपालिका र नेपाल इन्फ्रास्ट्रक्चर बैंक लिमिटेडबीच समझदारी पत्रमा हस्ताक्षर भएको छ । पाँचखाल नगरपालिकामा रहेको सामाजिक आवश्यकताहरू पूरा गर्न, भौतिक पूर्वाधारको निर्माण तथा संचालनबाट नगरबासीहरुको लागि दैनिक जनजीवनमा सहजीकरण गर्न नगरपालिकाको रणनीतिक कार्य योजना अन्तर्गत रहेको पाँचखाल नगरपालिकामा सुविधा सम्पन्न शहरी पूर्वाधार विकाश तथा निर्माण र उक्त परियोजना निर्माण गर्न आवश्यक हुने प्राविधिक र आर्थिक सम्भाव्यता अध्यन, वित्तीय तथा प्राबिधिक विश्लेषण, विस्तृत परियोजना प्रतिवेदन, परियोजनाको बजारीकरण, परामर्शदाता तथा विकासकर्ता छनौटका लागि आवश्यक सहयोग, लगानीको संरचना तय गर्नेलगायतका आवश्यक अन्य प्राविधिक सहयोग र सहकार्य गरी सार्वजनिक निजी साझेदारीको माध्यमबाट पाँचखाल नगरपालिकामा सुविधा सम्पन्न शहरी पूर्वाधार विकाश, निर्माणतथा कार्यान्वयन सम्बन्धि कार्य अगाडी बढाउन समझदारी पत्रमा हस्ताक्षर गरिएको हो । पाँचखाल नगरपालिका नगर प्रमुख, महेश खरेलज्यू र नेपाल इन्फ्रास्ट्रक्चर बैंक लिमिटेडका प्रमुख कार्यकारी अधिकृत रामकृष्ण खतिवडाले उक्त समझदारी पत्रमा हस्ताक्षर गरेका छन् । मुलुकको आर्थिक समृद्धिका लागि पूर्वधार परियोजनाहरुलाई आवश्यक सहयोग पुर्याउने उद्देश्य लिई, सार्वजनिक नीजि साझेदारीको अवधारणामा स्थापित नेपाल इन्फ्रास्ट्रक्चर बैंकले पाँचखाल नगरपालिका सँग समझदारी पत्रमा हस्ताक्षर गरे सँगै आगामि दिनमा मुलुकका अन्य प्रदेश एवं स्थानीय सरकार निकायहरुसँग समेत यसैगरी सहकार्य गर्दै अघि बढ्ने लक्ष्य लिएको छ ।"
"विकराल बन्दै आत्महत्या , अर्घाखाँचीमा आत्महत्या गर्नेमा बढी दलित समुदाय","सन्धिखर्क : पछिल्लो समयमा जिल्लामा आत्महत्या गर्नेको सख्यामा ह्वात्तै वृद्धि भएको छ । जिल्ला प्रहरी कार्यालय अर्घाखाँचीको तथ्यांकमा १६ वर्षमुनीदेखि लिएर ४५ वर्षमाथिकाले आत्महत्या गरेको पाइएको छ। जिल्ला प्रहरी कार्यलय अर्घाखाँचीको तथ्यांक अनुसार गत आर्थिक वर्ष २०७७७८ मा ८० जनाले आत्म हत्या गरेका छन् । जसमा झुन्डिएर ७३ जना, विष सेवन गरेर ५ जना, हाम फालेर १ जना र औजार प्रयोग गरेर १ जना गरी ३३ महिला र ४७ पुरुषले ज्यान गुमाएको जिल्ला प्रहरी कार्यलय अर्घाखाँचीका प्रहरी नायव उपरीक्षक अम्मर बहादुर थापाले बताए । आर्थिक वर्ष २०७६७७ मा ४८ जनाले आत्म हत्या गरेकोमा त्यो सख्या बढेर ८० पुगेको हो । ६६ प्रतिशतले आत्म हत्यामा वृद्धि भएको छ । पछिल्लो ५ वर्षमा २ सय ७५ जनाले आत्महत्या गरेका छन् । वर्ष आत्महत्याको संख्या २०७३७४ ५० २०७४७५ ५४ २०७५७६ ४३ २०७६७७ ४८ २०७७७८ ८० जम्मा २७५ अशिक्षा, गरिबी, घरेलु हिंसा, मानसिक रोग, प्रेममा असफलता, दीर्घ तथा उच्च रोगका कारण पनि मानिसहरुले बढी आत्म हत्या गरेका छन् । तर पछिल्लो समय जातीय बिभेद, धनी गरिबको खाडल, समाजिक भेदभाब , जस्ता उत्पीडनले गर्दा आत्म हत्या जस्तो अपराधका घटना हुने भएपनि पछिल्लो समयमा वैदेसिक रोजगारीको कारण आत्म हत्या बढेका हुन् । लुम्बिनी प्रदेशको पहाडी जिल्ला अर्घाखाँचीमा गत आर्थिक बर्षको एक वर्षमा अशिक्षाका कारण ५, गरिबीका कारण १२, घरेलु हिंसाले १, मानसिक रोगका कारण ९, प्रेममा असफलताका कारण ९, दीर्घ रोगका कारण ६, उच्च रोगका कारण १८ र अन्य कारणले २० जनाले ज्यान फालेका छन् । अविवाहितको तुलनामा विवाहितले बढी आत्महत्या गरेका छन् । विवाहित ५८ जना र अविवाहित २२ जनाले आत्महत्या गरेको देखिएको छ । मानिसहरुमा आउने मानसिक तनाब, डिप्रेसन, नकारात्मक सोच,वातावरणिय तत्व, असफलता, उमेरगत रुपमा हुने शारिरिक बिकास, मानिसले जन्मजात रुपमा लिएर आएको सम्बेग तथा उतेजनाको कारणले पनि आत्म हत्या गर्छन । मानिसले सकारात्मक सोचको सट्टा नकारात्मक सोच लिदा पनि आत्म हत्या गर्ने अबस्था सृजना हुन्छ । जिल्लामा गत आर्थिक वर्षको तथ्यांकलाई महिनाको आधारमा हेर्दा सबैभन्दा बढी ज्येष्ठ महिनामा १४ जनाले आत्महत्या गरेका छन् । तर बैशाख महिनामा आत्म हत्याको संख्या शून्य रहेको छ । बारको आधारमा विश्लेषण गर्दा आइतबार १६ जना र शुक्रबार ६ जनाले मात्र आत्म हत्या गरेको देखिएको प्रहरी नायव उपरिक्षक थापाको भनाई छ । आत्महत्याको समाचार प्रकाशन र प्रसारण गर्नु हुँदैन भन्ने धेरै मिडियाको मान्यता छ । जसका कारण आत्महत्याका घटनाहरु बहिर आउन सकेका छैनन । अर्घाखाँची जस्तो पहाडी जिल्लामा एक वर्षमा ८० जनाले आत्महत्या गरेको विषयलाई चानचुनको रुपमा लिनु हुँदैन । घटना न्यूनीकरण गर्न र रोक्नका लागि कोहि न कोहि पक्षबाट पहल गर्नुपर्छ । त्यो पहल हुन नसके जिल्लामा आत्महत्याले विकराल रुप लिन सक्छ । शैक्षिक योग्यताका आधारमा हेर्दा पढे लेखेका भन्दा नपढेका मानिसले आत्महत्या गरेका छन् । एक वर्षको तथ्यांक हेर्दा अनपढ २३ जना, सामान्य लेखपढ गर्ने ३१ जना, एसएलसी पास गरेका २२ जना र आइए वा सो सरहका ४ जनाले आत्महत्या गरेका छन् । बिए वा सो भन्दामाथि पढेलेखेका व्यक्तिहरुले कसैले पनि आत्म हत्या गरेको देखिएको छैन् । समयलाई हेर्दा बिहानको समयमा सबैभन्दा बढीले आत्महत्या गरेका छन् । बिहान ६ देखि १२ बजेको समयमा १६ जना महिला र २० पुरुष गरी ३६ जनाले आत्म हत्या गरेका छन् । तर बेलुका ६ बजेदखि राति १२ बजे सम्मको समयमा सबभन्दा थोरै ३ महिला र ६ पुरुषले ज्यान फालेका छन् । जातजातीको आधारमा हेर्दा सबैभन्दा बढी दलित समुदायका र सबैभन्दा कम नेवार समुदायका मानिसले आत्महत्या गरेका छन् । एक वर्षको समयमा अर्घाखाँचीमा दलित समुदायका २८, जना र नेवार समुदायका २ जनाले आत्महत्या गरेका छन् । मनोवैज्ञानिक विचलनले आत्महत्याका घटना बढेको हुनसक्ने मानव अधिकार तथा शान्ति समाजका केन्द्रीय सदस्य विष्णु प्रसाद भुसालले बताए ।"
बलात्कार मुद्दामा पूर्वसभामुख महराले पाए उच्च अदालतबाट पनि सफाइ,"काठमाडौं : पूर्वसभामुख कृष्णबहादुर महराले बलात्कारसम्बन्धी मुद्दामा उच्च अदालत पाटनबाट पनि सफाइ पाएका छन् । मंगलबार न्यायाधीश माधवप्रसाद पोखरेल र विमल सुवेदीको संयुक्त इजलासले जिल्ला अदालत काठमाडौंको फैसलालाई सदर गरिदिएको हो। २०७५ असोज १२ गते राति महराले बलात्कार प्रयास गरेको भन्दै संसद सचिवालयकी कर्मचारी रोशनी शाहीले प्रहरीलाई बताएपछि सरकारी वकिल कार्यालयले महराविरूद्ध जबरजस्ती करणीसम्बन्धी मुद्दा चलाएको थियो। बलात्कार प्रयास आरोपमा १९ असोजमा पक्राउ परेका महरालाई जिल्ला अदालत काठमाडौंले पुर्पक्षका लागि थुनामा पठाएको थियो। सोही आरोपका कारण महराको सभामुख पद खोसिएको थियो। तर, पछि पीडित महिलाले जिल्ला अदालतमा उपस्थित भएर महराले बलात्कार नगरेको बयान दिएकी थिइन् । त्यसपछि जिल्ला अदालतले महरालाई सफाइ दिएको थियो । २०७५ पुस ३ गते महरालाई थुनामा राख्ने जिल्ला अदालतको आदेश उच्च अदालतले सदर गरेको थियो । तर, उच्च अदालतले एक महिनाभित्र मुद्दाको टुंगो लगाउन जिल्लालाई निर्देशनात्मक आदेशसमेत दिएको थियो। संसद सचिवालयकै कर्मचारीलाई बलात्कार प्रयास गरेको आरोपमा १९ असोजमा पक्राउ परेका महरालाई जिल्ला अदालत काठमाडौंले पुर्पक्षका लागि थुनामा पठाएको थियो। महरालाई १८ कात्तिकमा डिल्लीबजार कारागार चलान गरिएको थियो । पुर्पक्षका लागि थुनामा राख्ने जिल्लाको आदेशविरुद्ध महरा ५ मंसिरमा उच्च अदालत गएका थिए। जिल्ला अदालतबाट पुर्पक्षका लागि थुनामा राख्नेगरी भएको आदेश कानुन विपरित भन्दै महराले उच्च अदालत पाटनमा निवेदन दिएका थिए। महरालाई जेल चलान, डिल्लीबजार कारागार लगिँदै रोशनीको मेडिकल हिस्ट्री ले महरालाई पुर्यायो जेल महराले गल्ती गरे, सही सूचना दिएनन् : प्रचण्ड (भिडियो) महराले गल्ती गरे, सही सूचना दिएनन् : प्रचण्ड पूर्वसभामुख महराले पाए सफाइ रिहाइपछि महराले भने : न्याय दिने अदालतलाई धन्यवाद, अरु कुरा पछि गरौंला दाङमा भव्य स्वागतपछि महराले भने : मेरो जीत नै जनताको जीत हो"
अमेरिकाले इराक मिसनबाट आफ्ना सेना फिर्ता बोलाउने,"अमेरिकी राष्ट्रपति जो बाइडेनले अमेरिकी लडाकू सैनिकहरूले यस वर्षको अन्त्यसम्ममा इराक छाडिसक्ने बताएका छन्। तर पनि इराकी सेनालाई तालिम र सल्लाह दिनका लागि त्यहाँ अमेरिकी सेनाहरू रहिरहने बताइएको छ। इराकी प्रधानमन्त्रीको वासिङ्टन भ्रमणका बेला बोल्दै उनले यस्तो घोषणा गरेका हुन्। इराकी प्रधानमन्त्री मुस्ताफा अलखादिमीसँग ह्वाइट हाउसमा कुराकानी गरेपछि बाइडनले यस्तो घोषणा गरेका हुन्। इराकमा हाल २५ सय अमेरिकी सैनिकहरू रहेका छन्। ती सैनिकहरूले इराकी फौजलाई बाँकी रहेका इस्लामिक स्टेट लडाकूसँग लड्न सहयोग गरिरहेको बताइएको छ। यो घोषणापछि पनि कैयौँ अमेरिकी सैनिकहरू इराकमै रहनेछन्। बाइडेनको घोषणालाई इराकी प्रधानमन्त्रीलाई सहयोग पुयाउनका लागि गरिएको कार्यका रूपमा हेरिएको छ। गत वर्ष बग्दादमा गरिएको अमेरिकी ड्रोन हमलामा एकजना उच्च इरानी सैन्य जनरल कासिम सुलेमानी र इरानको समर्थन पाएको शिया मुस्लिम मिलिसिया समूहका एक जना नेता मारिएपछि इराकमा अमेरिकी उपस्थिति प्रमुख मुद्दा बनेको छ। इरानसँग सम्बन्ध भएका राजनीतिक दलहरूले अमेरिकी नेतृत्वमा आईएसविरुद्ध लड्ने अन्तर्राष्ट्रिय फौज हट्नुपर्ने माग गरिरहेका छन्। त्यहाँ आईएसको खतरा जारी रहेको बताइन्छ। अमेरिकी राष्ट्रपतिको घोषणालाई राष्ट्रपति जर्ज डब्लू बुसका बेला सुरु भएको अर्को युद्ध अन्त्य भएको रूपमा हेरिनेछ। उनले यसै वर्ष अफगानिस्तानबाट अमेरिकी फौज हटिसक्ने बताएका थिए र अहिले त्यहाँबाट विदेशी सेनाहरू फिर्ता भएका छन्। ह्वाइट हाउसमा इराकी प्रधानमन्त्रीसँग कुरा गर्दै बाइडनले भने, 'हामी यो नयाँ चरणमा प्रवेश गरे पनि हाम्रो प्रतिआतङ्कवाद साझेदारी जारी रहनेछ।' खादिमीले प्रतिउत्तरमा भने, 'आज हाम्रो सम्बन्ध पहिलेकोभन्दा निकै बलियो छ। अर्थतन्त्र, वातावरण, स्वास्थ्य, शिक्षा, संस्कृति र त्यसभन्दा धेरैका लागि हामीबीच साझेदारी छ।' उनले इराकमा कुनै पनि विदेशी फौज आवश्यक नभएकोमा जोड दिए।"
भारतीयलाई नेपाली नागरिकताः धरौटीमा छाड्ने सुनसरी अदालतको आदेश बदर,"विराटनगर: जिल्ला अदालत सुनसरीले नेपाली नागरिकता लिने भारतीय नागरिकलाई धरौटीमा छाड्नलाई दिएको विवादस्पद आदेश उच्च अदालत विराटनगरले बदर गरिदिएको छ । जिल्लाको आदेश बेरीतको रहेको ठहर गर्दै मुख्य न्यायाधीश तिलप्रसाद श्रेष्ठ र न्यायाधीश किरणदेवी गुप्ताको संयुक्त इजलासले सुनसरी अदालतको अदेश बदर गर्दै प्रतिवादीलाई पूर्पक्षका लागि थुनामा राख्न आदेश दिएको उच्च अदालत विराटनगरका सूचना अधिकारी ओमराज सुवेदीले बताए । उनका अनुसार नेपाली नागरिकता लिएका प्रतिवादी अनिरुद्र भनिने अनिरुद्ध शर्मालाई थुनामा राखेर मुद्दाको पूर्पक्ष गर्नू, गराउनु भनेर सुनसरी अदालतका नाममा उच्चले सोमबार आदेश जारी गरेको हो । प्रतिवादीलाई धरौटीमा छाड्ने जिल्लाको आदेश नमिलेको हुँदा त्यसलाई बदर गरी निज प्रतिवादीलाई मिसिल संलग्न प्रमाणका आधारमा थुनामा राखेर मुद्दाको पूर्पक्ष गर्नु गराउनू, उच्चको आदेशमा भनिएको छ । सुनसरी अदालतका न्यायाधीश हेमबहादुर सेनको इजलासले भारत अररिया नरपतगञ्जका बासिन्दा शर्मालाई ६० हजार रुपैयाँ धरौटीमा छाड्नका लागि गत जेठ १६ गते आदेश दिएको थियो । अभियुक्तलाई प्रमाण नष्ट गर्ने मौका दिएर अदालतबाट आदेश आएको भन्दै कानुनका विज्ञहरुले चर्को विरोध गरेका थिए । मुलुकी फौजदारी कार्यविधि संहिता २०७४ को दफा ६७ (२) ख बमोजिम एक वर्ष वा सोभन्दा बढी कैद सजाय हुनसक्ने कसूरको अभियोग लागेका विदेशी अभियुक्त (विदेशी नागरिक)लाई पूर्पक्षका लागि थुनामै राख्नुपर्ने कानुनी प्रावधान रहेको वरिष्ठ अधिवक्ता सुरेशलाल श्रेष्ठले बताए । उनका अनुसार नेपालमा स्थायी बसोबास नभएको र थुनामा नराखेको खण्डमा विदेशी अभियुक्त भाग्ने तथा पछि पक्राउ पर्ने सम्भावना नरहने हुँदा कानुनी प्रावधान अनुसार पूर्पक्षका लागि थुनामा पठाउनै पर्ने हुन्छ । झुठा विवरण पेस गरेर सुनसरीको साविकको दुहवी६ बाट २०६३ साल माघ ७ गते नेपाली नागरिकता लिएको खुलेपछि प्रहरीले पक्राउ गरेर शर्माविरुद्ध नागरिकता ऐनअन्तर्गतको मुद्दा चलाएको थियो । नागरिकता ऐन २०६३ को दफा २१ मा झुठा विवरण पेस गरेर नेपाली नागरिकता लिएका विदेशी नागरिकलाई एक वर्षदेखि पाँच वर्षसम्म कैद वा ५० हजारदेखि एक लाख रुपैयाँसम्म जरिवाना अर्थात दुवै सजाय हुने उल्लेख छ । राष्ट्रियतासँग जोडिएको नागरिकताजस्तो संवेदनशील विषयलाई अदालतले सामान्य ठानेर अभियुक्तलाई धरौटीमा छाडेपछि न्यायाधीश सेन विवादमा तानिएका थिए । स्रोतका अनुसार उच्च अदालत विराटनगरले जिल्लाको आदेशका विषयमा चासो व्यक्त गरेको छ । यथेष्ठ प्रमाण हुँदाहुँदै थुनामा पठाउनुपर्ने अभियुक्तलाई कानुनविपरीत गएर धरौटीमा छाडिएको भन्दै उच्च सरकारी वकिल कार्यालयले उच्च अदालत विराटनगरमा मुलुकी फौजदारी कार्यविधि संहितको दफा ७३ बमोजिम निवेदन दिएको थियो । यस दफाले तल्लो अदालतको आदेश चित्त नबुझेमा माथिल्लो अदालतमा निवेदन गर्ने बाटो खुला गरिदिएको छ । वरिष्ठ अधिवक्ता श्रेष्ठले नागरिकताको विषयलाई सामान्य ठानेर अदालतले यस्तो आदेश दिँदा आगामी दिनमा झुठा विवरण पेश गरेर नेपाली नागरिकता लिन विदेशीलाई बल पुग्ने पनि बताए । उनका अनुसार नागरिकताको सवालमा अदालत संवेदनशील नभएमा यस्ता आदेशबाट गलत नजिर स्थापित हुने खतरा बढ्नसक्छन् । नागरिकता वितरण टोलीमार्फत सुनसरीको साविकको दुहवी६ बाट २०६३ साल माघ ७ गते जन्मसिद्धका आधारमा शर्माले ०३३००९३२५ नम्बरको नेपाली नागरिकता लिएको प्रमाण फेला परेपछि प्रहरीले उनीविरुद्ध नागरिकता ऐनअन्तर्गत मुद्दा चलाएको थियो । नेपाली नागरिकता लिएपछि परिवारसहित आएर शर्मा विराटनगर महानगरपालिका५ चाँदनी चोकमा बसोबास गरिरहेका थिए । उनी वैशाख २० गते विराटनगरबाटै पक्राउ परेका हुन् । उनले पाएको नेपाली नागरिकतामा वितरण टोलीका प्रमुख पुण्यराज भट्टराईको हस्ताक्षर छ । शर्माको नाममा एसपीजे ०२३९३३५ नम्बरको भारतीय मतदाता परिचयपत्र छ । नेपाली नागरिक हुन चाहने विदेशी नागरिकले त्यसअघि नै आफ्नो मुलुकको नागरिकता त्याग्नुपर्ने नियम छ । तर यहि फ्रेबु्रअरी १५ मा भारतको निर्वाचन आयोगले सार्वजनिक गरेको नयाँ मतदाता नामावलीमा नाम समावेश रहेका शर्मा नेपाली नागरिकता लिएको पोल खुल्ने भएपछि दुहवीबाट विराटनगर बसाइ सरेको स्थानीयले बताए । प्रहरीका अनुसार २०५० सालमा भारतबाट नेपाल छिरेका शर्माले भने आफू नेपालमै जन्मिएको दाबी गर्दै आएका थिए । प्रहरी अनुसन्धानबाट नेपालमा उनी जन्मिएको कुनै प्रमाण फेला परेन । सुनसरी प्रशासनको असहयोगका कारण शर्मालाई नेपाली नागरिकता दिलाउन सिफारिस र सनाखत गर्नेहरु भने कारबाहीको दायरामा आउन सकेका छैनन् । प्रहरीले पटकपटक पत्र पठाएर शर्माले नागरिकता लिने बेलामा भरेको अनुसूचि फारम लगायतका कागजपत्र उपलब्ध गराउन प्रशासनलाई आग्रह गरेको थियो । नागरिकताका लागि सिफारिस र सनाखत गर्ने तथा नागरिकता दिलाउनेको सबै विवरण अनुसूचिमा प्रष्टसँग खुलाइएको हुन्छ । विदेशी नागरिकलाई झुठा विवरणको आधारमा नागरिकता दिलाउन सनाखत वा सिफारिस गर्नेलाई छ महिनादेखि तीन वर्षसम्म कैद वा २५ देखि ५० हजार रुपैयाँसम्म जरिवाना अर्थात दुवै सजाय हुने कानुनी व्यवस्था छ । तर नागरिकता दिलाउने आफ्ना कर्मचारी कारबाहीमा पर्ने देखेर प्रशासनले अनुसन्धान नै प्रभावित पार्ने गरी असहयोग गर्दा समस्या भएको प्रहरी स्रोतले बतायो । उच्चले थुनामा राख्न आदेश दिए पनि गलत विवरण पेस गरेर नेपाली नागरिकता लिएका शर्मा भने जिल्लाले धरौटीमा छाड्न आदेश दिएपछि नै फरार बनेको प्रहरी स्रोतको भनाइ छ । सुनसरी प्रहरी प्रमुख एसपी सञ्जयसिंह थापाले उच्चको आदेशपछि शर्माको खोजी तीव्र पारिएको जानकारी दिए ।"
विदेशबाट बाकसमा,"काठमाडौं : वैदेशिक रोजगारीमा जाने नेपाली प्रायः युवा (१८ देखि ४० वर्षसम्मका) छन्। यसमा पनि २५ देखि ३५ वर्ष उमेर समूहका अधिक जान्छन्। त्यसमाथि स्वास्थ्य परीक्षण गरी निरोगी पुष्टि भएपछि मात्र विदेशको ढोका खुल्छ। श्रम गन्तव्य मुलुकमा पुगेर पनि स्वास्थ्य परीक्षण गराउँछन्। तर, वैदेशिक रोजगारीमा हुने मृत्यु घटेको छैन। बरु पछिल्लो एक वर्ष अवधिमा अघिल्लो वर्षको तुलनामा मृतकको संख्या दोब्बर बढेको छ। मलेसियाबाट शनिबार मात्रै एकै दिन तीन अस्तु र २४ वटा शव बाकसमा ल्याइएको छ। वैदेशिक रोजगार बोर्डको तथ्यांकअनुसार आर्थिक वर्ष २०७७७८ मा १ हजार २ सय ४२ जनाले ज्यान गुमाएका छन्। यस हिसाबले दैनिक मृत्यु हुनेको संख्या औसत तीन जना हुन आउँछ। जब कि अघिल्लो आवमा ६ सय ७४ जनाले ज्यान गुमाएको बोर्डको तथ्यांक छ। बोर्डका अनुसार पछिल्लो १३ वर्षमा ९ हजार ४ सय २४ जनाको निधन भएको छ। बोर्डले श्रमस्वीकृति लिई गएको समयभित्रै निधन भएका श्रमिकको मात्रै तथ्यांक राख्ने गरेको छ। श्रमस्वीकृति नलिई गएका, ओभरस्टे बसेका, कम्पनी छोडेर भागेका, अलेखबद्ध कामदारको पनि दैनिक औसत दुई जनाको मृत्यु भएको हुन सक्ने जानकार बताउँछन्। यसले गर्दा वैदेशिक रोजगारीमा हुने मृत्युको संख्या यकिन हुन नसकेको हो। त्यसमाथि पोस्टमार्टम नगरी शव पठाउने भएकाले मृत्युको खास कारण पहिचान हुन सकेको छैन। मृत्युको कारण थाहा नभएको, प्राकृतिक, अन्य, अनुसन्धान भइरहेको लगायतका कारण लेखेर शव पठाउने गरिन्छ। यसबाहेक हृदयघात, आत्महत्या, सडक दुर्घटना, बिरामी, कार्यस्थल दुर्घटनाबाट पनि वैदेशिक रोजगारीमा रहेका श्रमिकले ज्यान गुमाइरहेका छन्। श्रमविज्ञ डा गणेश गुरुङ वैदेशिक रोजगारीका क्रममा हुने मृत्युको वास्तविक पहिचान हुन नसक्नु राज्यको कमजोरी भएको बताउँछन्। पोस्टमार्टम नगरी स्वदेश पठाइने गरेकाले मृत्युको वास्तविक कारण खुल्न नसकेको हो, डा गुरुङ भन्छन्। उनका अनुसार पोस्टमार्टमको व्यवस्था गर्न सके मात्रै पनि मृत्युको वास्तविक तथ्य पत्ता लाग्छ। अर्का श्रमविज्ञ पूर्णचन्द्र भट्टराई पोस्टपार्टममा गम्भीर हुन आवश्यक देखिएको बताउँछन्। स्वस्थ भनेर पठाएका कामदारको त्यसरी हुने मृत्युदर ज्यादा हो, श्रमविज्ञ भट्टराई भन्छन्, हेलचेक्र्याइँ गर्नुहुँदैन। जोखिमप्रति सचेत रहनुपर्छ। सावधानीपूर्वक काम गर्नुपर्छ। सर्वोच्च अदालतले २०७४ कात्तिकमा वैदेशिक रोजगारीमा हुने मृत्युको कारण खोज्न आदेश दिएको थियो। तर, अहिलेसम्म पनि सरकारले त्यसतर्फ चासो देखाएको छैन। पाटन स्वास्थ्य विज्ञान प्रतिष्ठानका प्राडा केदार बरालको संयोजकत्वमा २०७४ सालमा कार्यदल गठन गरिए पनि त्यसले निचोड निकाल्न सकेन। उक्त कार्यदलले मलेसियामा अध्ययन गरेको थियो। खाडी मुलुकमा मृत्युको वास्तविक कारण खोजिएको छैन। सर्वोच्चले श्रम गन्तव्य मुलुकमा हुने मृत्युको कारण पत्ता लगाउन अनिवार्य रूपमा पोस्टमार्टम गराउन आदेश दिएको थियो। सरकारले सर्वोच्चको आदेशअनुरूप तदारुकता नदेखाउनु आपत्तिजनक भएको अनुसन्धानकर्ता रामेश्वर नेपाल बताउँछन्। आदेशका बाबजुत कुनै कदम नचालिनु विडम्बना हो, उनी भन्छन्, अब निधनको कारण खुलाउन सरकारले ध्यान दिनै पर्छ। श्रमविज्ञ भट्टराई श्रमिकले हेलचेक्र्याइँ गर्दा पनि वैदेशिक रोजगारीमा निधन हुने गरेको बताउँछन्। जोखिमपूर्ण काममा संलग्न हुनुपर्ने तर सावधानी नअपनाउने गरेको श्रमविज्ञ भट्टराईको भनाइ छ। अभिमुखीकरणको समयसीमा बढाएर श्रमिकलाई त्यसबारे पूर्ण जानकारी दिन आवश्यक छ, उनी भन्छन्, तर, श्रमिकले समय दिएर अभिमुखीकरणमा बस्न नमान्ने प्रवृत्ति बढ्दै गएको छ। एजेन्ट तथा म्यानपावरले ६ महिनाभन्दा बढी झुलाउँदा श्रमिक छिटो जान पाए हुन्थ्यो भन्ने सोच राख्छन्। त्यही हतारले आफू जाने देशको हावापानी, रहनसहन र कानुनबारे जानकारी नलिने, अभिमुखीकरण तालिमलाई महत्व नदिने गरेको जानकार बताउँछन्। भट्टराईका अनुसार मृत्युको अर्को कारणमा पारिवारिक तनाव पनि हो। परिवारका सदस्यले चाहिनेनचाहिने कुरा सुनाउँछन्, उनी भन्छन्, धन कमाउनुपर्ने दबाब हुने भएकाले स्वास्थ्यको ख्यालै नगर्दा पनि निधनको मात्रा बढेको छ। नेपालीको औसत आयु ७०५ वर्ष छ। तर, वैदेशिक रोजगारीमा गएकै कारण आधा उमेरमै ज्यान गुमाउन बाध्य हुन पुगेका छन्। सीप नसिकी जाँदा सोचेजस्तो कमाइ नहुँदा पनि प्रायः कामदार तनावमा पर्छन्। उनीहरूलाई सीप सिकाएर, पर्याप्त प्रशिक्षण दिएर पठाउन आवश्यक देखिएको छ। अनुसन्धानकर्ता नेपाल सुतेको सुत्यै, गाडी दुर्घटना र कार्यस्थल दुर्घटना (माथिबाट खसेर, मेसिनले किचेर)का कारण वैदेशिक रोजगारीमा रहेका नेपालीको निधन भइरहेको बताउँछन्। राज्यले राम्रोसँग पढाएर पठाउन सके धेरै मात्रामा मृत्यु रोक्न सकिन्छ, उनी भन्छन्, त्यहाँको ट्राफिक नियम, कार्यस्थलबारे, हावापानी तथा रहनसहनका बारेमा राम्रोसँग पढाउनुपर्छ। श्रमिकको सुरक्षामा विशेष जोड दिने गरी द्विपक्षीय सम्झौता अपरिहार्य देखिएको छ। सरकारको उच्चस्तरबाट मात्रै यस विषयमा ठोस कदम चाल्न सकिन्छ, उनी भन्छन्, अब राजदूतावासबाट त्यो सम्भव छैन। दिनभर ५५ डिग्रीसम्ममा काम गर्ने र राति एसीको अनियन्त्रित चिसोमा सुत्ने प्रवृत्तिले गर्दा बिहान उठ्दा कतिपयको मृत्यु हुने गरेकोे छ। हृदयाघातलगायत, खानपानमा ध्यान नपुर्याउँदा पनि निधन हुने गरेको छ। कार्यस्थलको असुरक्षा तथा अव्यवस्थित बसाइका कारण बर्सेनि नेपालीको ज्यान गइरहेको छ। कार्यस्थलमा सुरक्षा, खानपान, बस्ने व्यवस्था, कामको प्रकृतिमा सुधार ल्याउन सरकारले कदम चाल्न ढिला भइसकेको जानकार बताउँछन्। काम गर्दा सुरक्षा अपनाउने, बासस्थानको वातावरण, भेन्टिलेटर भएनभएको, खानेकुरा हाइजेनिक छछैन भन्ने विषयमा कामदार सचेत हुनुपर्छ। ठूल्ठूला अग्ला टावरमा चढ्नुपर्दा सुरक्षा र प्रशिक्षण दिनुपर्ने, जतिसुकै अनुभवी भए पनि लापरवाही नगर्ने बानीको विकास गर्न सके वैदेशिक रोजगारीमा मृत्यु रोक्न सकिने जानकार बताउँछन्। काम गर्दा सुरक्षा सामग्री प्रयोग गरेनगरेको अनुगमन गर्नुपर्ने, दूतावासले कामदारसँग समयसमयमा अन्तर्क्रिया गर्न सके पनि मृत्यु रोक्न सकिन्छ। बोर्डले कार्यस्थल सुरक्षा, तनाव व्यवस्थापन, स्वास्थ्य सुरक्षामा श्रमिकलाई अध्यापन गराउने योजना बनाएको छ। बोर्डका उपसचिव दीनबन्धु सुवेदी यस आर्थिक वर्षदेखि वैदेशिक रोजगारीमा रहेका कामदारको मृत्यु रोक्न तालिम आयोजना गरिने बताउँछन्। बाध्यात्मक वैदेशिक रोजगारी अन्त्य गर्ने घोषणा सरकारले गरे पनि पर्याप्त रोजगारी सिर्जना हुन नसक्दा बर्सेनि ४ लाख ५० हजार व्यक्ति वैदेशिक रोजगारीमा जान्छन्। तर, पछिल्लो समय कोभिडका कारण १ लाख पनि श्रमिक वैदेशिक रोजगारीमा जान पाएका छैनन्। स्वदेशमा रोजगारी नपाउँदा तथा वैदेशिक रोजगारीमा जाने अवसरबाट वञ्चित हुँदा पनि श्रमिक थप चिन्तामा परेको श्रमविज्ञहरू बताउँछन्। बोर्डका कार्यकारी निर्देशक राजनप्रसाद श्रेष्ठ वैदेशिक रोजगारीमा हुने निधनको वास्तविक तथ्य पत्ता लगाउन बोर्डले अध्ययन सुरु गरेको बताउँछन्। मृत्युको कारण, कुन जिल्लाको कुन पालिकाको, लैंगिक तथा कुन वर्गको व्यक्तिको निधन भइरहेको छ भन्ने विषयमा अध्ययन सुरु गरिएको श्रेष्ठको भनाइ छ। असोजसम्म प्रतिवेदन आउने गरी अध्ययन सुरु भएको छ, उनी भन्छन्। बोर्डले हरेक वर्ष दिने आर्थिक सहायताका आधारमा निधन भएको गलत हुने र विदेशमा त्योभन्दा धेरैको मृत्यु भएको भए पनि बोर्डले तथ्यांक नराखेको उनको भनाइ छ।"
जीवनदानमा एउटा क्रान्ति,"नेपालमा रक्तसञ्चारको इतिहास झन्डै आठ दशक पुरानो छ। २००० सालबाट रक्तसञ्चार सेवाको इतिहास थालनी भएको उपलब्ध अभिलेखले देखाउँछ। तत्कालीन समयमा स्वयंसेवी रक्तदाताहरू नगन्य मात्रामा थिए। त्यो पनि परोपकार संस्थाका स्वयंसेवक अस्पतालमै पुगी रक्तदान गर्ने गर्थे। यसरी गरिएको रक्तदानबाट धेरै बिरामीको अकालमा मृत्यु हुनबाट जोगाउन सफल पनि भए। वीर अस्पतालको प्याथोलोजी बिभागबाट देशमा सञ्चालित रक्तसञ्चार सेवाले ७८ वसन्त पार गरिसकेको छ। स्वयंसेवी तवरले सञ्चालनमा आइरहेको रक्तसञ्चार सेवालाई थप मानवीय भावका साथ प्रभावकारी तवरले सेवाकार्यलाई विस्तार गर्न २०२३ साउन १२ गतेबाट नेपाल रेडक्रस सोसाइटीअन्तर्गत लक्ष्मी ब्लड बैंक नामद्वारा रक्तसञ्चार सेवा सुरु गरिएको थियोे। हालको ट्रमा सेन्टर रहेको स्थानमा ५५ वर्षअघि सानो झिँगटीको छानो रहेको कोठाबाट रक्तसञ्चार सेवाको शुभारम्भ गरिएको थियो। राज्यको खासै आर्थिक र प्राविधिक सहयोगबिना सीमित स्रोतसाधनले देशको ७३ जिल्लाका १२० स्थानबाट सेवा प्रदान गरिरहेको छ। यिनै सेवा प्रदायक निकायबाट गत आर्थिक वर्ष २०७७७८ मा २ लाख ३८ हजार ८३६ युनिट रगत संकलन गरी ३ लाख २१ हजार ७७६ युनिट रगत र रगतबाट तयार पारिएका रक्ततत्वहरू पीडित पक्षलाई उपलब्ध गराउन सकिएको थियो। सयौंको संख्यामा रक्तदान आयोजक संघसंस्थाहरूले रक्तदान शिबिरको आयोजना गरिरहेका छन् भने हजारौंको संख्यामा नियमित स्वयंसेवी रक्तदाताले रक्तदान गर्दै आइरहेको अवस्था छ। रक्तदान उत्प्रेरणा आजको आवश्यकता हरेक क्षेत्रमा विषयगत उत्प्रेरणा जगाउन जरुरी हुन्छ। कुनै पनि बिरामीलाई उपचारका क्रममा चाहिने रगत र रगतबाट तयार पारिएका रक्ततत्वहरू केवल अर्को एक स्वस्थ व्यक्तिको शरीरबाट मात्र प्राप्त गर्न सम्भव छ। यसलाई बोध गराउन व्यक्ति वा समूहलाई रगत र रगतबाट तयार पारिएका रक्ततत्वहरूको आवश्यकता र उपयोगिताबारे जानकारी गराउँदै विकल्परहित रगत र रगतबाट तयार पारिएका रक्ततत्वहरूको मूलस्रोत नै हामी हौं भन्दै रक्तदान गर्नगराउन उत्प्रेरित गराउनु नेै रक्तदाता उत्प्रेरणा भनिन्छ। वर्तमान अवस्थामा अर्थपैसाबाट सबथोक सहजै सर्वत्र उपलब्ध हुन्छ भन्ने तथ्य सिद्धान्त रगतमा लागू गर्न असम्भव छ। भौतिकवादी आजको दुनियाँमा चिकित्सा विज्ञानअन्तर्गत रगत र रगतबाट तयार पारिएका रक्ततत्वहरूको महत्व र उपयोगिता व्यापक हुनुका साथै निर्विकल्प रहँदै आएको छ। रक्तसञ्चार सेवामा विश्वव्यापी अत्याधिक सुधार नआएको भने होइन तर नेपालमा भने अत्याधुनिक प्राविधिकदेखि दक्ष जनशक्तिहरूको अभाव रहँदै आएको छ। रक्तसञ्चारको महत्वपूर्ण पक्ष र जटिलता भनेकै सर्वसाधारणमा रगत र रगतबाट तयार पारिएका रक्ततत्वहरूको विषयमा जानकारी दिलाउनु नै हो। समयको कालखण्डमा मानव जगत्भित्र देखिएको नयाँ नयाँ रोगका संक्रमणले रक्तसञ्चार सेवा क्षेत्रलाई महंगोसमेत बनाइदिएको छ। आज बिरामीका लागि स्वस्थ, स्वच्छ र सुरक्षित वा रोगमुक्त रगत उपलब्ध गराउनु स्वयंसेवी रक्तदाताहरूको नैतिक र इमान्दारितामा भर पर्नुपर्ने सर्वविदितै छ। यस अर्थमा स्वयंसेवी रक्तदाताहरूको भूमिका र सहयोग अपरिहार्य देखिन्छ। हालसम्म बेलाबखतमा गरिएका अनुगमन, अनुसन्धान अध्ययनले के देखाएको छ भने कुनै प्रकारको लाभ नलिइकन स्वयंसेवी तवरले स्वेच्छिक रूपमा गरिने रक्तदान नै सबैभन्दा बढी स्वस्थ, स्वच्छ र सुरक्षित हुनुका साथै लागत खर्च पनि कम साबित भएका छन्। रक्त व्यवस्थापनमा सबैको सहभागिता यो नारा वा भनाइलाई सार्थक सिद्ध गर्न सकेमा मात्र रक्तसञ्चार सेवाले पूर्णता पाउने छ। जबसम्म प्रत्येक बिरामीको उपचारमा चाहिने स्वस्थ, स्वच्छ र सुरक्षित अर्थात् रोगमुक्त रगत र रगतबाट तयार पारिएका रक्ततत्व चाहिएको समयमा आवश्यकता अनुसार सर्वसुलभ अनि निःशुल्क प्राप्त गर्ने वातावरण बन्दैन, तवसम्म रक्तदान उत्प्रेरणा कार्यक्रमले लक्ष्य प्राप्तिको चरमबिन्दुमा पुगेको ठहर्ने छैन। नयाँ नयाँ स्वयंसेवी रक्तदाताहरू उत्प्रेरित गराई रक्तदान गराउन तयार पारिएको स्टार्ट एटिन स्टार्स टिमको अवधारणालाई जतिसक्दो चाँडो नेपाल सरकार र सम्बन्धित निकायले कार्यान्वयन गर्न सक्नु भएन। बाधक तत्वहरू मूलतः आमजनमानसमा व्याप्त आधारहीन डर, त्रास र भय नै रक्तदानप्रति उदासीनताका प्रमुख कारण हुन्। स्वयंसेवी रक्तदाता उत्प्रेरित बनाई रक्तदान गराउन आवश्यक उत्प्रेरणा कार्यमा हालसम्म भए देखिएका कठिनाइ एवं बाधक तत्वहरू यस्ता छन् ः मानव जीवनमा कतिपय घातक रोग (हेपाटाइटिस, एनिमिया, मलेरिया र एड्स) हरूको आतंकका कारण रक्तदान गर्न अप्ठ्यारो तथा हिच्किचाउने गरेका छन्। जसरी मानव शरीरमा नियमित र निरन्तर रगतको प्रवाह भइरहेको हुन्छ, त्यसरी नै उत्प्रेरक प्रशिक्षण कार्यक्रम पनि नियमित रूपमा सञ्चालन हुनु अत्यावश्यक छ। रक्तदान कार्यलाई व्यापक बनाउन प्रचारप्रसारका सामग्रीको पनि उतिकै आवश्यकता हुन जान्छ। यसका लागि आर्थिक पक्षले प्रमुख भूमिका खेल्नेमा दुईमत छैन। स्वयंसेवी आधारमा सञ्चालित यो रक्तसञ्चार सेवा कार्यक्रम प्रभावकारी एवं कम खर्चालु छ। राज्यले निःशुल्क भनिएको रक्तसञ्चार सेवा क्षेत्रमा सरकारी अनुदान नगन्य रूपमा रहेको छ। रक्तदान स्थलमा स्वयंसेवी रक्तदातालाई गरिने नकारात्मक व्यवहारले पनि रक्तदातालाई निरुत्साहित बनाउँछ। रगत झिक्ने बेला सुईले घोच्दा हेलचेक्र्याइँ गर्ने, एक ठाउँबाट सफलताका साथ रगत तान्न नसकी अर्को ठाउँमा घोच्नेजस्ता कारणले रक्तदातामा डरत्रास पैदा हुनु स्वाभाविक हो। स्वयंसेवी रक्तदानबारे सरकार र सम्बन्धित निकायको विद्यमान उदासिनता, पारिवारिक असन्तुष्टि, धार्मिक अबरोध, असुविधाजनक व्यवहार, रक्तसञ्चार सेवालाई हेर्ने र बुझ्ने दृष्टिकोण र धारणामा परिवर्तन वा सुधार ल्याउन जरुरी छ। जनसाधारणमा व्याप्त अन्धबिश्वास, कुरीति, अशिक्षा र अज्ञानतालाई हटाउन ढिलो भइसक्यो।रगत र रगतबाट तयार पारिएका रक्ततत्वहरू आवश्यक पर्दा समयमै उपलब्ध नहुनु, रक्तदाताप्रति अशिष्ट व्यवहार हुनु, पीडित पक्षलाई रगत लिन र दिनमा धेरैबेर समम कुराउने प्रवृत्तिलाई पूर्णरूपमा निरुत्साहित पार्नुपर्छ। दीर्घकालीन समस्या समाधानार्थ दीर्घकालीन योजनाको रूपमा माध्यमिक, उच्च माध्यमिक, कलेज र बिश्व विद्यालय स्तरको पाठ्यक्रममा रक्तदान र रक्तसञ्चार सेवासम्बन्धी विषय समावेश गरिनु जरुरी देखिएको छ। स्वयंसेवी तवरले नियमित रक्तदान गर्दै आउनुभएका स्वयंसेवी रक्तदातालाई थप उत्साह र हौसलाका साथै नयाँका निमित्त प्रेरणा हुने गरी दानमा दिएको रगतलाई उच्च मूल्यांकनकोे व्यवस्था गर्न सकिएमा अझ बढी रक्तदाताहरूको संख्यामा वृद्धि हुन सहज हुने देखिन्छ। प्रचारप्रसारको सशक्त माध्यम रेडियो, टेलिभिजन, अनलाइन खबर र पत्रपत्रिकामा रक्तदान र रक्तसञ्चार सेवा व्यापकता दिन सकेमा रक्त संकलन वृद्धि नहोला भन्न सकिन्न। विभिन्न संघसंस्थाबीचमा रक्तदान र रक्तसञ्चार सेवा विषयक शीर्षकमा प्रतियोगिताहरू सञ्चालन गर्दै रक्तदानसम्बन्धी चेतना प्रवाह गर्नमा सहजता मिल्ने छ। स्टार्ट एटिन स्टार्स टिमको अवधारणा अनुसार माध्यमिक, उच्च माध्यमिक, विश्व बिद्यालयमा अध्ययनरत विद्यार्थी वा सोसरह उमेरका व्यक्तिबाट जन्मदिनको १८ औं वर्षमा रक्तदान गर्नगराउन र रक्तदान र रक्तसञ्चार सेवाबारे केही ज्ञान बोध गराउन सकेमा भविष्यमा तिनीहरू नै प्रतिवद्ध स्वयंसेवी रक्तदाता बन्न सक्छन्। रक्तसञ्चार सेवा केन्द्रमा देशव्यापी कार्यरत जनशक्तिमा लगनशीलता, इमान्दार, योग्यका साथै साहसिक हुन आवश्यक छ। स्वयंसेवी रक्तदाताहरूको जन्मदिन, जात्रा, चाडपर्व, उत्सव र समारोहबीच शुभकामना आदानप्रदानले पनि सकारात्मक सन्देश प्रवाह हुनसक्छ। सरकारी अस्पतालमा पर्याप्त दक्ष जनशक्तिको अभाव छ भने अत्याधुनिक प्रबिधिहरूको खडेरी देखिन्छ। निजी अस्पतालमा स्वयंसेवी रक्तदाताहरूको रगत पीडित पक्षसँग चर्काे मूल्यमा असुल्नमा रमाएका छन्। यस्तो प्रवृत्तिलाई नेपाल सरकार र सम्बन्धित निकायले उपेक्षित बनाइरहेको देख्दा हरेक स्वयंसेवी रक्तदाता रक्तदान कार्यक्रम आयोजक संघसंस्था, रक्तदान कार्यप्रति साथ सहयोग गर्नुहुने महानुभाव जोकोही उदेकका पत्र बन्न विवश छन्। ७८औं बसन्त पार गर्दा समेत देशले राष्ट्रिय रक्तसञ्चार सेवालाई सम्बोधन गरेको छैन। अबका दिनमा यो क्षेत्रलाई उपेक्षित नबनाई बजेट विनियोजन गर्न सकेमा सरकारले आफ्नो कर्तव्य र दायित्व ठानेको ठहर्ने छ।  लेखक नेपाल स्वयंसेवी रक्तदाता समाजका अध्यक्ष हुन्।"
बूढानीलकण्ठमा कांग्रेस पदाधिकारी बैठक : महाधिवेशनको नयाँ कार्यतालिकाबारे छलफल,काठमाडौं : नेपाली कांग्रेसको पदाधिकारी तथा पूर्वपदाधिकारीको बैठक बस्ने भएको छ। मंगलबार बिहान १०:०० बजे प्रधानमन्त्री एवं पार्टी सभापति शेरबहादुर देउवाको निजी निवास बूढानीलकण्ठमा बस्न लागेको बैठकमा पार्टीको १४ औँ महाधिवेशनको नयाँ कार्यतालिकाबारे छलफल हुने पार्टी केन्द्रीय कार्यालयका मुख्यसचिव कृष्णप्रसाद पौडेलले जानकारी दिए। पार्टीको शनिबार बसेको पदाधिकारी तथा पूर्वपदाधिकारीको बैठकले क्रियाशील सदस्यता विवाद टुङ्गोमा नपुगेको भन्दै साउन १२ गतेदेखि शुरु हुन लागेको अधिवेशनको कार्यतालिका तत्कालका लागि स्थगन गरेको थियो। बैठकले केन्द्रीय महाधिवेशनको कार्यतालिकाका बारेमा भने केही बोलेको छैन। शनिबारकै बैठकमा क्रियाशील सदस्यता छानविन समितिले आफ्नो प्रतिवेदन साउन १२ गते अर्थात आजसम्म पार्टी सभापति देउवालाई हस्तान्तरण गर्ने जानकारी दिएको थियो। पार्टीको सबैभन्दा तल्लो तहमा क्रियाशील सदस्यता टुङ्गो नलागेकाले कांग्रेसले तल्लो तहको अधिवेशनको मिति तत्काल तोक्न सकेको छैन। क्रियाशील सदस्यता टुङ्गो लागेपछि महाधिवेशनको नयाँ मितिबारे पदाधिकारी बैठकमा छलफल गरेर केन्द्रीय कार्यसमितिको बैठकमा अनुमोदनका लागि पठाइनेछ। रासस
"वित्तीय समानीकरण अनुदान बढाऔँ, अरु अनुदान घटाऔँ : वित्त आयोग","काठमाडौं : सङ्घीयता कार्यान्वयनमा आर्थिक पाटोबाट महत्वपूर्ण औजार मानिएका अनुदानमध्ये वित्तीय समानीकरण अनुदानबाहेक अरुको अवस्था भद्रगोल देखिएपछि क्रमशः घटाउँदै लैजान सुझाव दिइएको छ। वित्तीय समानीकरण अनुदान भने प्रदेश र पालिकाको मूल प्रवाहको खम्बाका रूपमा रहेकाले खर्चको आवश्यकतानुसार अनुदान बढाउँदै लैजान सिफारिस गरिएको छ। प्राकृतिक स्रोत तथा वित्तीय आयोगले हालसम्मका अभ्यास र नतिजाले वित्तीय समानीकरण अनुदानलाई खर्चको आवश्यकताअनुरूप बढोत्तरी गर्दै लैजान तथा सःर्शत, समपूरक र विशेष अनुदान भद्रगोल रहेको भनी न्यूनीकरण गर्न संसदीय समितिलाई सल्लाह दिएको हो। विगतमा पछि परेका क्षेत्र र समुदायलाई सम्मान गर्दै मूलप्रवाहमा ल्याई विभेद हटाउन वित्तीय समानीकरण अनुदान प्रदेश र पालिकालाई भरपर्दो स्रोतका रूपमा व्यवस्थापन गर्नुपर्ने आवश्यकतामा जोड दिइएको छ। स्थानीय तहमा विभिन्न माध्यमबाट अनुदान पठाइँदा लक्ष्यप्राप्ति, सदुपयोग र खर्च विवरण अद्यावधिक गर्ने चुनौती खडा भएको जनाउँदै आयोगले एकीकृत ढङ्गबाट अनुदान उपलब्ध गराउने प्रणाली कायम गर्न नसकिए सन्तुलन कायम गर्न समस्या हुने चेतावनी दिएको छ। मुलुकका ७५३ पालिकालाई रु तीन करोड ५० लाख बजेटको सुनिश्चित गरिएको जानकारी दिइएको छ। नेपालको संविधानको धारा ६०(३)ले प्रदेश र स्थानीय तहले प्राप्त गर्ने वित्तीय हस्तान्तरणको परिमाण राष्ट्रिय प्राकृतिक स्रोत तथा वित्त आयोगको सिफारिसबमोजिम हुने उल्लेख छ। संविधानले तीन तहबीचमा अन्तरसरकारी वित्तीय हस्तान्तरणमा परिमाण निर्धारण गर्न आयोगको मुख्य जिम्मेवारी र अनिवार्य संलग्नता खोजे पनि ऐनको भिन्न प्रावधानप्रति कतिपय प्रदेशबाट प्रश्न उठाइएको राष्ट्रियसभा राष्ट्रिय सरोकार तथा समन्वय समितिलाई जानकारी गराइयो। वित्तीय सङ्घीयता कार्यान्वयनमा सिफारिस गर्ने, सुझाव दिने, समन्वय तथा सहजीकरण गर्ने र अध्ययन, अनुसन्धान गर्ने आयोगको भूमिका रहेको छ। बजेट तर्जुमाका क्रममा प्रदेश तथा स्थानीय तहलाई उपलब्ध गराउने रकम वा अनुदानको परिमाण फागुन मसान्तसम्म अनिवार्य आयोगलाई जानकारी गराउने व्यवस्थाका लागि पनि आयोगले समितिको गम्भीर ध्यानाकर्षण गराएको छ। संविधानले तीन तहको सरकारको कामको बाँडफाँट कसरी गर्यो भन्ने विषयसमा साझा प्रष्टता आवश्यक रहेको जनाउँदै आयोगका अध्यक्ष बालानन्द पौडेलले त्यो नभएसम्म खर्चको आवश्यकता थाहा पाउन नसकिने स्पष्ट पारे। संविधानतः प्रदेश र स्थानीय तहमा जाने जति पनि आर्थिक हस्तान्तरणको परिमाण आयोगले निर्धारण गर्न भनेकामा ऐनले मूल्यअभिवृद्धि कर र आन्तरिक उत्पादनबाट उठेको अन्तःशुल्कलाई मात्र बाडँफाँट गर्न भनेपछि केही समस्या परेको हो। संविधानको आधारसँग मौजुदा ऐनमा राजश्व बाँडफाँटमा दिएको अधिकारबीच तालमेल नदेखिएपछि ऐन संशोधनको आवश्यकतालाई आयोगले टड्कारोरूपमा उठाएको हो। आयोगले प्रदेश र पालिकालाई पनि संविधान र कानूनको मूल अनुसूचीमा प्रदान गरेको अधिकार सही प्रयोग गर्दै राजश्व परिचालन गर्न सुझाव दिएको छ। यसैबीच प्राकृतिक स्रोत साधनको उपयोगबारे अझै अध्ययन र छलफलको आवश्कता देखाइएको छ। आयोगका सचिव वेगेन्द्रराज पौडेलले भने, 'प्राकृतिक स्रोतको एकीकृत लाभको बाँडफाँटसम्बन्धी कानूनका लागि सरकारसँग पटकपटक अनुरोध गरियो, तर अहिलेसम्म बन्न सकेन। कानून नबनेसम्म प्राकृतिक स्रोतको बाँडफाँट, परिचालन, उपयोग, संरक्षण र निवारण गर्न तीन तहका सरकारबीच समन्वय र सहजीकरण गर्न कठिन हुन्छ, त्यो कानून जरुरी छ।' राष्ट्रियसभा राष्ट्रिय सरोकार तथा समन्वय समितिसँग आयोगले एकल र साझा अधिकारमा थप प्रष्टता, आवश्यक थप कानून निर्माण तथा अन्तरसम्बन्धित कानून निर्माणमा समन्वय र सहकार्यका लागि अपेक्षा राखेको जानकारी दियो। प्राकृतिक स्रोत सम्बन्धमा एकीकृत कानूनी व्यवस्था, हस्तान्तरित रकम उपयोग क्षेत्र किटानी, राजश्व बाँडफाँट र अनुदानबाट प्राप्त रकमको उद्देश्यपरक उपयोग, प्रदेश र पालिकाबीच साझेदारीसहित हन्स्तान्तरित रकम उपयोगको प्रगति विवरण उपलब्ध गराउने व्यवस्था आवश्यक रहेको जनाएको छ। खर्चको आवश्यकता र राजश्वको क्षमता निर्धारणमा पनि तीन तहबाटै सहयोगको अपेक्षा गरिएको छ। आयोगबाट सङ्घ, प्रदेश र स्थानीय तहको खर्च जिम्मेवारीमा स्पष्टता हुन र सम्पादन गर्ने कार्यको मानक स्थापित गर्न सुझाव छ। दोहोरो राजश्व अधिकार क्षेत्रभित्रका कर, राजश्व उठाउने र बाँड्ने सम्बन्धमा थप स्पष्टता खाँचो औँल्याउँदै आयोगले राजश्व अनुमान बाँडफाँटलाई बजेट, खर्च, प्रगति विवरण र कार्यसम्पादनको प्रभावकारिता र जवाफदेहितासँग जोड्न भनेको छ। तीन तहकै सरकारका वित्तसम्बन्धी कामको प्रभावकारिता अभिवृद्धिका लागि संस्थागत, संरचनात्मक, सङ्गठनात्मक र प्राविधिक पक्षमा पर्याप्त सुधारको खाँचो औँल्याइएको छ। अन्तरसरकारी वित्तीय हस्तान्तरणलाई समन्यायिक, वस्तुगत र यथार्थपरक बनाउन स्थानीय तहसम्मको खण्डीकृत, स्तरीकृत र अद्यावधिक तथ्याङ्क उपलब्ध गराउन गराउनुपर्छ भनिएको छ। वित्त आयोगको सिफारिस र सुझावलाई सबैले अवलम्बन, अनुसरण र कार्यान्वयन गर्ने प्रतिबद्धतामा जोड दिइएको छ। प्राकृतिक स्रोत र राजश्व बाँडफाँटका विषयमा तीन तहकै बीचमा उठ्न सक्ने विवादको विषयमा अन्तरसरकारी समन्वय र सहजीकरणको आवश्यकता औँल्याउँदै आयोगले प्रदेश र स्थानीय तहको खर्च आवश्यकता र राजश्वको क्षमताबीचको वित्तीय अन्तर निर्धारणमा समन्वयको खाँचो देखिएको जानकारी गराएको छ। खर्चको आवश्यकता र राजश्वको क्षमताबीचको वित्तीय अन्तर निर्धारणका लागि तीन तहकै सरकारलाई संविधानको अनुसूचीले प्रत्याभूत गरेका संवैधानिक कार्यको प्रष्टता, खर्च लागतको मापदण्ड निर्धारण, राजश्वको दर र दायरालगायतका विषयमा न्यूनतम मानक स्थापित गर्ने विषयमा पनि समन्वय र सहजीकरण आवश्यक रहेको सुझाव छ। प्राकृतिक स्रोतको परिचालन, संरक्षण, उपयोग, बाँडफाँट, विवाद निवारण र राजश्व तथा अनुदानमा तीन तहबीच समन्यायिक बाँडफाँट र हस्तान्तरणमा समन्वय र सहजीकरणमा जोड दिइएको छ। आयोगका अध्यक्ष पौडेलले मुलुकले सङ्घीयताको अभ्यास गरिसकेपछि तीन तहका सरकारबीचको सम्बन्धलाई परिभाषित गरिएको आधारमा केकस्ता विषयमा समन्वय र सहजीकरण भए वा नभएको पक्षबाट हेरेर सुधार गर्दै अघि जानुपर्ने आवश्यकता औँल्याए। आयोगले यथार्थपरक स्रोतको अनुमान, समन्यायिक एवं सूत्रमा आधारित बाँडफाँट र सिफारिस, सिफारिसअनुरुप हस्तान्तरण, हस्तान्तरित रकमको सही उपयोग हुने विश्वासका साथ भावी कार्यदिशा बनाएको छ। तीन तहका सरकारबीच समन्वय र सहकार्य, राष्ट्रियस्तरको मापदण्डसहितको मानक निर्धारण र अवलम्बन, बाझिएका पुराना कानून खारेजीका साथ नयाँ निर्माण र प्रयोगमा जोड दिइएको छ। तीन तहमै कतिपय आयोजना अघि बढाउने सन्दर्भमा वातावरणीय मूल्याङ्कनको पाटोलाई आयोगको कार्यक्षेत्रभित्र राखिएको विषय व्यावहारिक नदेखिएको अध्यक्ष पौडेलले धारणा राख्नुभयो। छरिएका कोषको खारेजी तथा सबै रकम सञ्चित कोष र विभाज्य कोषमा जम्मा हुने व्यवस्थासहित एक तहले अर्को तहको अस्तित्व स्वीकारोक्ति हुनेमा आयोगले विश्वास लिएको छ।"
के गर्ला ठाकुर पक्ष ?,"काठमाडौं : निर्वाचन आयोगले उपेन्द्र यादव पक्षलाई पार्टीको आधिकारिकता प्रदान गरेपछि महन्थ ठाकुर पक्ष दोधारमा परेको छ। आयोगले नयाँ पार्टी खोल्ने अवसर दिए पनि कसरी नयाँ पार्टी खोल्ने, त्यसको प्रभाव कस्तो हुन्छ भन्ने प्रश्न खडा भएको छ। ठाकुर पक्षमा रहने सांसदको पद के हुने भनेर आयोग बोलेको छैन। आयोगका प्रवक्ता राजकुमार श्रेष्ठले यो विषय संसद् सचिवालयको भएकाले त्यहींबाटै त्यसको निरुपण हुनुपर्ने बताए। ठाकुर पक्षका कार्यकारिणी सदस्य केशव झाले अब कसरी बढ्ने भन्ने विषयमा निष्कर्षमा पुगिनसकेको बताए। आयोगले आफ्नो आदेश सुनायो तर हामीले त्यो कार्यकारिणी समितिलाई नै मानेका छैनौं, नेता झाले भने, त्यस विषयमा हामीले सर्वोच्च अदालतमा रिट पनि हालेका छौं। उनले सर्वोच्चको फैसलाले आफ्नो पक्षको बाटो तय हुने बताए। आफ्नो पक्षमा रहेका कार्यकारिणी सदस्य, सांसदबीचको छलफलपछि मात्रै निश्कर्षमा पुग्ने उनको भनाइ छ। हामी भोलिपर्सि नै हाम्रो पक्षको बैठक बसाउँछौँ र कानुन व्यवसायीसँग पनि परामर्श लिन्छौं, उनले भने, त्यसपछि मात्रै नयाँ पार्टी खोल्ने वा कसरी जाने विषयमा निश्कर्षमा पुग्छौं। आधिकारिकता पाएको पक्षले गर्ने व्यवहारले पनि कसरी बढ्ने कुरा निक्र्योल हुने एक कार्यकारिणी सदस्यले बताए। ५१ सदस्यीय जसपाको केन्द्रीय कार्यकारिणी समितिमा ठाकुर पक्षमा १६ जना मात्रै देखिएका छन्। ३७ संघीय संसद (प्रतिनिधिसभामा ३४ र राष्ट्रिय सभामा ३) मा कति सांसद महन्थ पक्षमा रहन्छ भन्ने केही दिन एकिन हुनेछ। उपेन्द्र यादव पक्षले पायो जसपाको आधिकारिकता, महन्थले नयाँ दल दर्ता गर्नुपर्ने जसपाको आधिकारिकता: कस्तो छ निर्वाचन आयोगको फैसलाको पूर्णपाठ? जसपा विवादमा चौधरी तटस्थ: म कुनै पक्षमा हैन, जसपाको पक्षमा ! जसपा : फुटको डरले जुट्यो, सत्ताको खेलले फुट्यो"
सडकको बेहाल,"दैलेख : संघीय सरकारले दुल्लुलाई स्मार्ट सिटी बनाउने निर्णय गरिसकेको छ। तर, सामान्य विकाससमेत नहुँदा स्मार्ट सिटी बन्ने सपना बोकेका दुल्लु क्षेत्रका स्थानीयले भने अहिले सडककै कारण सास्ती भोग्नुपरेको छ। कतै सडक निर्माणको काम अलपत्र परेको छ। कतै सडक स्तरोन्नतिमा नगरपालिकाले चासो दिएको छैन। सबैभन्दा बढी सास्ती अहिले दुल्लु बजार क्षेत्र, कीर्तिखम्ब चोकदेखि पटांगिनी दुल्लु संग्राहालय हुँदै घियातिदुस्थित मध्यपहाडी राजमार्गसम्म जोड्ने सडकमा छ। सडकमा ठूल्ठूला खाल्डा बनेका छन्। पानी पर्दा हिलो र घाम लाग्दा धुलोले स्थानीयले सास्ती खेप्नुपरेको हो। यो सास्ती खेप्न थालेको वर्षौं बितिसकेको स्थानीयको गुनासो छ। दुल्लुका स्थानीय कृष्णप्रसाद आचार्य भन्छन्, नगरपालिकाले सडक स्तरोन्नतिमा चासो नदिँदा नागरिकहरूले सास्ती बेहोर्नुपरेको छ। सडक सुधार नहुनुमा नगरपालिकाको चरम लापरबाही रहेको आचार्यको भनाइ छ। हिलाम्य सडककै कारण पैदल यात्रुले सास्ती बेहोर्नुपरेको र सवारीसाधन सञ्चालनमा कठिनाइ भएको स्थानीय जीतेन्द्र थापाले बताए। नगरपालिका, प्रदेश सरकार र संघीय सरकारको चरम लापरबाहीका कारण दुल्लु क्षेत्रको परिचय नै हिलाम्य र खाल्डे सडक बनेको छ, थापाले भने, सडक सुधार नहुँदा दुल्लु क्षेत्रमा आउने आन्तरिक तथा बाह्य पर्यटकहरूले सास्ती खेप्नुपरेको छ। त्यसबाहेक दैलेख सदरमुकामबाट गमौडी हुँदै दुल्लु जोड्ने, माथिल्लो डुंगेश्वरदेखि बैंक बजार हुँदै दुल्लु जोड्ने, तल्लो डुंगेश्वरबाट रातामाटे हुँदै दुल्लु बजार जोड्ने सडकमा खाल्डाखुल्डी र हिलाम्य छ। प्रदेश र संघीय सरकारबाट सडक स्तरोन्नतिको काम थालनी भएपछि नगरपालिकाले बजेट नछुट्याएको दुल्लु नगरपालिकाका प्रमुख घनश्याम भण्डारीले बताए। अहिले सबैभन्दा बढी सास्ती भएको घियातिदुदेखि दुल्लु संग्राहालय, पटांगिनी हुँदै दुल्लु बजार क्षेत्र, कीर्तिखम्ब चोकसम्मको सडक स्तरोन्नतिको पक्रिया आर्थिक वर्ष २०७६७७ बाटै थालनी गरिएपछि पूरा हुन सकेको छैन। पूर्वाधार विकास कार्यालय दैलेखबाट आर्थिक वर्ष २०७६७७ मा उक्त सडक स्तरोन्नतिका लागि १० करोडको ठेक्का खोली सबै प्रक्रिया पूरा गरेपछि रद्द गरिदिएको नगर प्रमुख भण्डारीले बताए। पूर्वाधार विकास कार्यालयबाटै गत आर्थिक वर्षमा नौ करोड बराबरको ठेक्का प्रक्रिया पूरा भएको छ, तर अहिलेसम्म काम सुरु हुन सकेको छैन, नगर प्रमुख भण्डारीले भने। दुल्लुलाई स्मार्ट सिटी बनाउने घोषणा गरेको संघीय सरकारले चालू आर्थिक वर्षमा बजेट व्यवस्था नगरेको नगर प्रमुख भण्डारीको गुनासो छ। दुल्लु बजारस्थित पानी पर्दा हिलाम्य र घाम लाग्दा धुलाम्य हुने कीर्तिखम्ब चोक क्षेत्रको सडक स्तरोन्नतिका लागि ठेक्का भई कर्मठ किसान कन्स्ट्रक्सनले जिम्मा लिएर अलपत्र पारेको नगर प्रमुख भण्डारी बताए।"
अमेरिकामा रहस्यमय रोगहरू,"चिन पिंग । सन् २०२० को प्रारम्भदेखि नै विश्वले कोभिडको बारेमा कुरा गर्न थालिसकेको थियो। तर अझैसम्म पनि यो विषय स्पष्ट हुन सकेको छैन। जुलाई १५ मा विश्व स्वास्थ्य संगठन (डब्लुएचओ)का महानिर्देशक टेड्रोस अधानोम गेबेरियसस्ले आफ्ना सदस्य राष्ट्रहरूमा यसको उत्पत्तिको बारेमा हुन लागेको दोस्रो चरणको अनुसन्धानको छलफलमा चीनलाई बढी पारदर्शी र समन्वयकारी हुन आग्रह गरे। के चीनबाहेक विश्वमा अन्य कुनै देश छन् जसलाई दुई पटक डब्लुएचओको विशेषज्ञहरू प्राप्त भइसकेका छन् र हालसम्म कोभिडको उत्पत्ति पत्ता लगाउने सम्बन्धमा संयुक्त रूपमा प्रतिवेदन जारी गरिसकेका छन्। जसरी चीनसँग कुनै पनि सम्बन्धनका कारण अमेरिकामा पहिले नै घटेका घटनाहरूको तुरुन्त वैज्ञानिक अनुसन्धान हुनु जरुरी छ, के यसको सम्पूर्ण दोष केवल चीन र चीनलाई मात्र दिनु उचित होला ? केही पश्चिमी राजनीतिज्ञहरूले प्रारम्भिक प्रकोपको लागि चीनलाई दोष लगाउँदै यसको दुष्प्रचार गर्न कुनै कसर बाँकी राखेका छैनन्। तर वुहानमा देखिएको पहिलो कोभिड केसभन्दा अमेरिकी मुद्दामा पहिले ध्यान दिइयो। जसरी वुहान बाहिरका सहरहरूमा पनि पहिलेकै कोभिडको संक्रमण वृद्धि हुँदै गयो। धेरै स्थानहरूमा बहुआयामीक ढंगमा अर्को चरणको अनुसन्धान गर्नुपर्ने देखियो। सन् २०२० जनवरी २ देखि मार्च १८ को बीचमा अमेरिकाको राष्ट्रिय स्वास्थ्य संस्थान (एनआईएच)ले २४ हजारभन्दा बढी नमुनाहरूको अध्ययन गयो। उक्त अध्ययनले पाँचवटा राज्यमा सात जना मानिस महिनामा कम्तिमा एक पटक कोभिड संक्रमितको सम्पर्कमा आएका हुन सक्ने देखायो। यो जनवरी २१, २०२० मा देशमा आधिकारिक रूपमा कोभिड पुष्टि हुनुअगाडि नै हो। पामबीच पोस्टले गरेको विश्लेषणका अनुसार जनवरी १, २०२० मा चीनमा कुनै यात्रा गरेको रेकर्डबिना नै फ्लोरिडामा १७१ जना कोभिड संक्रमणमा परेको पाइयो। यो राज्यमा औपचारिक रूपमा घटनाहरू दाबी गरिएको दुई महिनाअघि कै कुरा हो। यसबाहेक निमोनियाजस्ता लक्षणहरू भएका अज्ञात रोगहरूको एउटा समूहलाई अझै पनि गम्भीर रूपमा लिइएको छैन। सन् २०१९ अक्टोबर ४ मा रोग नियन्त्रण तथा रोकथाम केन्द्रहरूले अमेरिकाको ४६ वटा राज्यहरूमा गरेको एक अध्ययनले फोक्सोसम्बन्धी एक अज्ञात प्रकारको रोग अस्वाभाविक रूपमा वृद्धि भएको देखायो। ई सिगरेट निमोनिया नामक उक्त रोगको कुनै निश्चित कारण आजसम्म पत्ता लागेको छैन भने यसको संक्रमणका बारेमा पनि अझै यकिन हुन बाँकी छ। सन् २०१९ जुलाईमा आएको एबीसीको रिपोर्टअनुसार, भर्जिनियाको फेयरफ्याक्सस्थित ग्रीनस्प्रिङ रिटायरमेन्ट समुदायमा श्वासप्रश्वाससम्बन्धी एक अज्ञात रोग फैलियो। त्यतिबेला श्वासप्रश्वासम्बन्धी लक्षणसहित ५४ जना बिरामी भएका थिए भने दुई जनाको मृत्यु भएको थियो। कुनै पनि जीवाणुका कारणले गर्दा प्रकोप भएको होइन भन्दै फेयरफ्याक्सको स्वास्थ्य विभागले उक्त अनुसन्धानलाई रोकिदियो। यसअघि भएका धेरै घटनाहरूले अमेरिका किन चीनमा अर्को अनुसन्धान खोजिरहेको छ ? भन्ने विस्तृत अनुसन्धान पर्खिरहेका छन्। उनीहरू चीनमा गरिएको जस्तो संयुक्त अनुसन्धानले रहस्य खुलासा गर्ला कि भन्ने सम्भावित चिन्तामा छन्। यसका साथै लस एन्जलसस्थित क्यालिफोर्निया विश्वविद्यालय र वासिङगटन विश्वविद्यालयको संयुक्त अध्ययनले सन् २०१९ को डिसेम्बर अन्तिमदेखि फेब्रुअरी २०२० सम्म श्वासप्रश्वाससम्बन्धी गुनासो र रोगहरू भएका बिरामीको संख्या बढ्नाले सार्स कोभिड समुदायमा फैलिएको देखायो। यस अर्थमा, कोभिड१९ को उत्पत्ति एक निश्चित जटिल विकसित प्रक्रियाजस्तो देखिन्छ। यसको निश्चित सुरुआत विन्दुको सट्टामा भाइरस अचानक देखा परेको देखिन्छ। भाइरसले जहाँ आफ्नो रूप परिवर्तन गरेर मानिसलाई संक्रमण गर्ने सबैभन्दा प्रभावकारी तरिका फेला पार्छ, त्यहीँ प्रारम्भिक प्रकोप देखा पर्छ। यथार्थमा भन्ने हो भने, यसअघि भएका धेरै घटनाहरूले अमेरिका किन चीनमा अर्को अनुसन्धान खोजिरहेको छ ? भन्ने विस्तृत अनुसन्धान पर्खिरहेका छन्। उनीहरू चीनमा गरिएको जस्तो संयुक्त अनुसन्धानले रहस्य खुलासा गर्ला कि भन्ने सम्भावित चिन्तामा छन्। विश्वको अग्रणी चिकित्सा जानकारी भएको देशको रूपमा कसरी अमेरिकी अधिकारीहरूले वास्तविक कारणको तल्लो तहसम्म नपुगी यी रहस्यमय प्रकोपलाई हटाउन सक्लान् ? के उनीहरू केही लुकाइरहेका त छैनन् ? यदि होइन भने किन एकै समयमा सबै शंकास्पद ठाउँहरूमा अनुसन्धान सुरु नगर्ने ? उनीहरूका गल्तीका लागि चीन बलिको बोका बन्नु हुँदैन। त्यसैले यसको उत्पत्तिको मूलथलो कहाँ हो भन्ने कुरा निकै समय लाग्नेछ किनभने जटिल विषय हो। यसका लागि वर्षौं पनि लाग्न सक्छ। हामी कोभिड१९ को उत्पत्ति पत्ता लगाउनका लागि आउने सबै कठिनाइहरूलाई समाधान गर्न चाहान्छौं भने सम्बन्धित सबै पक्षहरू संलग्न रहेको एक वैश्विक दृष्टिकोणमा यसको समाधान खोजिनु पर्छ। अन्यथा यो संकट सधैं संकटमै रहने छ। वा सायद अझै डरलाग्दो अवस्थामा पनि परिणत हुनसक्छ। ग्लोबल टाइम्समा प्रकाशित लेखको अनुवादित एवं सम्पादित अंश।"
वालिङका किसानलाई अनुदानमा भैंसी वितरण,"स्याङ्जा : किसानलार्ई वालिङ नगरपालिकाले ६२ वटा उन्नत जातको मुर्रा माउ भैँसी उपलब्ध गराएको छ। व्यावसायिक दूध उत्पादन गर्ने उदेश्यले ३ वटा वडाका भैंसीपालक किसानलाई ५० प्रतिशत अनुदानमा भैंसी प्रदान गरिएको हो। किसानका मागका आधारमा वडा छनोट गरी माउ भैँसी वितरण गरिएको नगर प्रमुख दिलीपप्रताप खाँणले जानकारी गराए। उनले भने, नगरलाई दूधमा आत्मनिर्भर बनाउने उद्देश्यले भैँसी प्रवद्र्धन गरेका हौं। भैँसी प्रवद्र्धन कार्यक्रम अन्तर्गत किसानका माग अनुसार वडा नं ९, १३ र १४ का ३३ जना किसानलाई नगरपालिकाको लागत साझेदारीमा भैँसी प्रदान गरिएको पालिकाले जनाएको छ। पशु सेवा शाखाको २६ लाख ४५ हजार र किसानको ५० प्रतिशत लागत साझेदारी अन्र्तगत ५३ लाख रुपैंया बजेटमा भैंसी उपलब्ध गराइएको हो। उक्त कार्यक्रमका लागि पशु सेवा शाखाको आर्थिक वर्ष २०७७०७८ को वार्षिक स्वीकृत कार्यक्रम लागत साझेदारी अन्तर्गतको हो। भैसीपालक किसानका लागि समयानुसार तालिम, घाँस तथा तथा उपकरण पनि सहयोग गरिए पशु शाखाका प्रमुख डा वसन्तकुमार अधिकारीले बताए। उनले भने किसानले भैसी पाल्न सक्ने क्षमता अनुरुप एउटा किसानले एउटा र २ वटासम्म भैंसी माग गरे।"
विकासमा राजनीति,"राज्य व्यवस्था साधु र सरलताले पनि चल्दैन। असल नीतिले राजनीति सञ्चालित हुनुपर्छ। धर्म नीतिबिना राजनीति कहिल्यै सफल हुँदैन। देशमा मनसुनी विकास मौलाएको छ। यस्ता कामले दिगो विकासलाई भने ठाडै चुनौती दिएको छ। असारमा बग्ने खहरेभैं यहाँ विकास पोखिन्छन्। तीन दशकको प्रयासले काठमाडौंमा मेलाम्ची आइकन लुकामारी खेलेजस्तै भएको छ यहाँको विकास। त्यसो त देश समृद्ध हुन नेतृत्व गतिलो हुनुपर्छ। भारत, चीन, मलेसिया, सिंगापुरको जस्तो नेतृत्व नेपालमा खोजेर नहुने रहेछ। हामी प्रविधिमा विकसित देशको नक्कल गर्न खोज्छौं, तर देशको समृद्धिमा हाम्रो देश विश्वको ११४औं स्थानमा रहेको थाहै हुन्न। हामीभन्दा कम जनसंख्या हुने देश अष्ट्रेलिया, सर्विया, स्वीडेन, बेल्जियम, स्वीट्जरल्यान्ड, क्युबा, बुल्गेरिया, ताइवानले कोभिडविरुद्धको खोप उत्पादन गरिसके तर हामी यसैमा भिक्षार्थी छौं। जनसंख्याको हिसाबले नेपाल संसारको ४९औं स्तरमा पुग्दा जीडीपीमा ९९औं स्थानमा परेका छौं। मागी मागी छोराको बिहे भनेझैं तीन वर्षमा तेब्बर विदेशी ऋण बढाएर हामी बजेटको आकार बढाउँछौं तर विकास खर्च भने त्यही रफ्तारमा घटाउँछौं। खर्चिलो संघीयतालाई धान्न विदेशीहरूले डलर खन्याइदिनु पर्छ र त कहिले हामीलाई एमसीसीको रडाको पर्र्छ, कहिले के को। महालेखा परीक्षकको तथ्यांकअनुसार गएको असार महिनामा पुँजीगत खर्च २४१५ प्रतिशत भयो। जबकि यसअघिको ११ महिनामा यो खर्च जम्मा ४०५४ प्रतिशतको मात्रै थियो। पुँजीगत खर्च गर्ने हिउँदको समय राजनीतिक चतुर्याइँले गर्दा नै भ्याइनभ्याई भयो। यो समय सत्ताको अंक गणितमा रहँदै दिन ढले, रात बिते। विकास गर्ने वार्षिक कार्ययोजना, कार्यसम्पादन भएको १५ दिनभित्र बिल तयारी, भुक्तानी, समयमै डीपीआर, कार्ययोजनाको पूर्वतयारी गर्ने प्रशासनिक संयन्त्र निस्कृय भइदिए, विकासको जगै भत्कने गरी लामो समय देशलाई बन्दाबन्दीमा राखियो। असार लाग्दा रोपाइँको चटारो परेजस्तै बजेट सक्न टालटुले विकास देखाएर वर्षाको खहरेजस्तै गरियो विकासलाई। जेठ मसान्तमा ४० प्रतिशत देखाइएको विकास खर्च असार सकिँदा ६५ प्रतिशत देखिनुले यही संकेत गर्छ। नेतृत्वदायी राजनीतिले यतिबेला नै कोल्टो फेरेको छ। दलभित्रको शक्ति सन्तुलनको अभाव, दिगो शान्ति दिन नसकेको, निर्मलाहरूले न्याय नपाएको, सुशासनको नौटंकी गर्दै प्रशासन संयन्त्र शिथिल गराएको, पटकपटक प्रतिनिधिसभाको घाँटी चुँुडिएको, परराष्ट्र सम्बन्ध असन्तुलित भएको, घरघरै राजदूतहरूले चहारेको, कानुनी शासनको अभाव भएको, कोरोनाले डल्लो परेका जनताप्रति उदासीन बनेको, गरिबी र भोकमरी बढाएको जस्ता आरोप खेपिरहन्छन् सत्तामा हुनेहरू। हालै चिठ्ठा परेर भित्रिएको सरकारलाई पनि खपिसक्नु समस्या छैन, सचिवहरूदेखि राजदूतहरूको फेरबदल, पचासौं जनालाई होलसेलमा मन्त्री दिनु पर्ने माग, सुतेका राजनीतिका भ्रातृ संगठनहरू ब्युझेको अवस्था, आफ्नै महाधिवेशनहरूको तयारी अनगिन्ती छन्। विगत ३१ वर्षमा भारतमा जम्मा सातपटक मात्र सरकार फेरिए। पाँचजना मात्रै प्रधानमन्त्री भएछन्। अमेरिकामा जम्मा पाँच जनामात्र राष्ट्रपति भएछन् तर नेपालमा यो अवधिमा २८ पटक सरकार फेरिएछ। प्रधानमन्त्रीको लस्कर हेर्दा सबैलाई जितिएको देखिएछ। संक्रमण राजनीतिमा सधैं अब्बल हुने हामी विदेशी ऋण र व्यापार घाटामा पनि निकै माथि छौं, त्यति मात्रै नभएर नागरिकको रगत बेचिएको विप्रेषणमा पनि अब्बल छौं। गरिबी र बेरोजगारी संख्या बढोत्तरी हुँदै गर्दा हाम्रो कृषि उब्जनी भुइँभन्दा तलै छ। अझै खाद्यान्न सामग्रीमा पनि विदेशीमा निर्भरता छ। देशलाई आत्मनिर्भर बनाउन लागि परेका नेतृत्वको ओठेभक्तिले सर्वसाधारण निराश मात्रै होइन, आँसु पनि बगाइरहेका छन्। मुलुकमा औद्योगिक वातावरण छैन। द्वन्द्वकालदेखि नै श्रमिक र रोजगारदाताबीच सम्बन्ध बिग्रँदै आएको हो। औद्योगिक सुलभ वातावरण भएको भए नेपालीले खाडी मुलुकमा पसिना बगाउनुपर्ने थिएन। लगानी सुरक्षित नभएर औद्योगिक कलकारखानाहरू विस्थापित भएरै धेरै समस्या आएको हो। जताततै बन्द, हड्ताल, आगजानी, तोडफोड भए विगतमा। व्यक्तिगत भवन, भौतिक सम्पत्ति ठूलो मात्रामा नष्ट भयो। सशस्त्र द्वन्द्वकालमा अर्र्बौं, खर्बौंको सम्पत्ति नोक्सान भयो। आयातनिर्यातको ठूलो खाडलमा मुलुक फसेको छ। दैनिक खाद्यान्न चामलकै लागि मात्र पनि अर्बौं रकम विदेशिएको छ। विप्रेषणबाट आएको रकम विलासितामा खर्च भइरहेको छ। २०४६ सालको राजनीतिक परिवर्तनपछि औद्योगिक कलकारखानाहरू र तिनले ओगटेका जमिन, भवनहरू कौडीको मोलमा बिक्री भए। बाँसवारी छालाजुत्ता कारखाना, भृकुटी कागज कारखाना, भक्तपुर इँट्टा, टायल कारखाना जस्ता उत्पादनमूलक ठूला उद्योगहरू विस्तारै विस्थापित भए। कच्चा पदार्थ आफ्नै मुलुकमा भएका घरेलु एवं साना उद्योगहरू विस्थापित हुँदैछन्। मुलुकमा कुनै पनि अभियानले स्थिरता पाएन। वर्षाको भेलझैं अभियानहरू, योजनाहरू उर्लेर आउँछन् अनि हिउँदका खहरे खोलाझैं सुकेर जान्छन्। सामाजिक सुरक्षा अभियान पनि यस्तै भए। विद्युतीय बस सञ्चालनका लागि उद्घाटन भयो, अहिले ती कारखानामा थन्किएका छन्, जनकपुरको रेल त्यस्तै छ, भर्खरै सवारी व्यवसायीले सरकारलाई साँचो बुझाए, मनपरि भाडा बढाउन पाउँ भनेर। मुलुकमा राजनीतिक ठूला परिवर्तनसँगै औद्योगिक उत्पादन दरमा निराशा छ। राज्य व्यवस्था साधु र सरलताले पनि चल्दैन। असल नीतिले राजनीति सञ्चालित हुनुपर्छ। धर्म नीतिबिना राजनीति कहिल्यै सफल हुँदैन।"
एभरेष्ट प्रिमियर लिग : पाकिस्तानका पूर्वकप्तान अफ्रिदीले काठमाडौं किंग्स११ बाट खेल्ने,"काठमाडौं : पाकिस्तानी क्रिकेट टोलीका पूर्वकप्तान साहिद अफ्रिदीले नेपालमा क्रिकेट खेल्ने भएका छन्। छयालिस वर्षीय अलराउण्डर अफ्रिदीले आगामी असोज ९ गतेदेखि काठमाडौँमा सञ्चालन हुने टी२० एभरेष्ट प्रिमियर लिग (ईपीएल) मा काठमाडौँ किंग्स११ बाट खेल्ने तय भएको हो। काठमाडौँ किंग्स११ ले सोमबार कार्यक्रमको आयोजना गरी पाकिस्तानी क्रिकेट टोलीका पूर्वकप्तान अफ्रिदीलाई आफ्नो टोलीमा अनुबन्ध गरेको जानकारी दिएको छ। अफ्रिदीले पाकिस्तानका लागि २७ टेष्ट प्रतियोगिता, ३९८ एकदिवसीय तथा ९९ टी२० क्रिकेट प्रतियोगिता खेलेका थिए। सो क्रममा उनले टेष्टमा एक हजार ७१६, एकदिवसीयमा आठ हजार ६४ तथा टी२० मा एक हजार ४१६ रन बनाए। यस्तै उहाँले टेष्ट प्रतियोगितामा ४८, एकदिवसीयमा ३९५ तथा टी२० मा ९८ विकेट लिएका थिए। अलराउण्डर अफ्रिदीले पाकिस्तानका लागि सन् १९९६ देखि सन् २०१८ सम्म खेलेका थिए। उनले अफ्रिदीले विश्वका अधिकांश फ्रेन्चाइज लिग खेलिसकेका छन्। कीर्तिपुरस्थित त्रिवी क्रिकेट मैदानमा हुने तय भएको चौंथो संस्करणको इपीएलमा ६ टोलीको सहभागिता रहने आयोजक संस्थाले जनाएको छ। वर्ष कोरोना भाइरसको महामारीका कारण इपीएल हुन सकेको थिएन। इपीएलमा साविक विजेता ललितपुर प्याट्रीयट्ससँगै काठमाडौँ किङ्स११, पोखरा राइनोज, चितवन टाइगर्स, भैरहवा ग्ल्याडियटर्स र विराटनगर वारिवर्सले प्रतिस्पर्धा गर्ने छन्। रासस"
"घटनाको दुई वर्ष भइसक्यो, अझै पत्ता लागेनन् हत्यारा","राजविराज: सप्तरीको खडक नगरपालिकास्थित वृद्ध दम्पतीलाई घरभित्रै जलाएर भएको हत्या घटनाको दुई वर्ष भन्दा बढी भइसक्दा पनि घटना अझै रहस्यमै छ । सप्तरीको खडक नगरपालिका५ खरचुहिया बजारमै घरमा सुतिरहेका ७५ वर्षीय सबुरी साह र उनकी ६५ वर्षीया पत्नी बेचनी देवी साहको ०७५ फागुन १४ गते जलाएर हत्या भएको थियो । मृत शरीर पूर्ण रुपमा जलिसकेकाले ईलाका प्रहरी कार्यालय कल्याणपुर, कडरबोना र जिल्ला प्रहरी कार्यालय सप्तरीका प्रहरी टोलीले घटनाको प्रारम्भिक चरणमा अनुसन्धान सुरु गरेका थिए । घरभित्र र आँगनभरी ठाउँठाउँमा देखिएको रगतले वृद्ध दम्पतीको हत्या नै भएको विषय प्रहरीले प्रारम्भिक अनुसन्धानबाट पुष्टि गरेको थियो । ब्याजमा ऋण रकम लगाउँदै आएका साह दम्पतीलाई डकैती गर्ने नियतले आएका लुटेराहरुले हत्या गरेको हुनसक्ने प्रहरीको प्रारम्भिक अनुसन्धान थियो । हत्यारालाई कानूनी दायरामा ल्याउनका लागि प्रदेश प्रहरी कार्यालयका विशेष अनुसन्धान टोली र विपी कोइराला स्वास्थ्य विज्ञान प्रतिष्ठान धरानका फोरेनसिक टिमले अनुसन्धान थाले । हत्यारालाई अति छिटो पत्ता लगाउन तालिम प्राप्त कुकुरको सहायताले पनि सुक्ष्म अनुसन्धान गरियो । शरीर पूर्ण रुपमा जलिसकेकोले वृद्ध दम्पतीको डिएनए परीक्षण गर्न पनि पठाइयो । सोही क्रममा अनुसन्धान ब्युरो टोलीबाट ५ र सप्तरी प्रहरीबाट ५ र थप २० सुरक्षाकर्मीको विशेष टोलीले केही सातासम्म घटनास्थलमै बसेर अनुसन्धान गरिरह्यो । शंकास्पद व्यक्तिलाई सोधपुछ, कतिपय स्थानमा खानतलासी, कल डिटेल चेक लगायत अनुसन्धानका धेरै पाटोमा प्रहरीले कार्य गरे । तर, हत्या भएको दुई वर्ष भन्दा बढी बितिसक्दा प्रहरीले हत्यारा पत्ता लागाउन सकेको छैन । दुई वर्षसम्म पनि पीडित परिवारले न्याय नपाउनु ज्यादै दुःखद रहेको भन्दै नागरिक अगुवाहरुले प्रहरीमाथि प्रश्न उठाउन थालेको छ । पीडित परिवारले वर्षौँसम्म न्याय नपाएका घटनाहरु धेरै छन् र यो ज्यादै दुःखद हो नागरीक अगुवा सुखराम यादवले भनेसमाजमा शान्ति सुरक्षा कायम राख्नमा प्रहरीले तत्परता देखाउनुपर्ने थियो, तर यसरी वर्षौँसम्म पीडित परिवारले न्याय नपाएको सुन्दा मन दुखेको छ । केही वर्षयता प्रहरी असफल देखिएको भन्दै मानव अधिकारकर्मीहरुले पनि प्रश्न उठाउन थालेका छन् । जघन्य अपराधमा पनि प्रहरीले अनुसन्धानमै वर्षौँ बिताउँछन् मानव अधिकारकर्मी जंगबहादुर सिंहले भने घटना लगत्तै प्रहरीको थालेको अनुसन्धान देखेर हत्यारा पत्ता लाग्छ भने विश्वास थियो, तर पछिल्लो समयमा प्रहरीले अनुसन्धानमा तदारुकता देखाएको देखिँदैन । उनले अपराधीलाई कानूनी दायरामा ल्याएर प्रहरीले समाजप्रति बोकेको जिम्मेवारी पुरा गर्न अग्रसर हुनुपर्नेमा जोड दिए । उता, जिल्ला प्रहरी कार्यालय सप्तरीका प्रहरी नायव उपरीक्षक माधवप्रसाद काफ्ले घटनामा अनुसन्धान भइरहेको बताए । जबसम्म अनुसन्धान पूरा हुँदैन, तबसम्म घटनाको प्रगती शुन्य नै हुन्छ उनले भने केही समय लाग्छ प्रगति १ सय पुर्याउन । को थिए साह दम्पती ? स्थानीयहरुमाझ प्रिय थिए साह दम्पती । दुखमा सहयोग गर्ने उनको बानी थियो । लामो समयदेखि खरचुहियामा बसोबास गर्दै आएका सबुरीको मुख्य घर तत्कालीन बनरझुला गाविस वडा नं ३ हो । स्थानीयका अनुसार बनरझुलामा उनको मिलको व्यवसाय थियो । छोराहरू सत्यनारायण र तेजनारायण सरकारी जागिरे भएपछि उनीहरू मिल बेचेर खरचुहिया सरेका थिए । २ दशकदेखि स्थानीयलाई समान्य ब्याजमा ऋण उपलब्ध गराउँदै आएका थिए । घटनाको करिब ५७ वर्षअघि प्यारालाइसिसका कारण सबुरी थला परेपछि पत्नी बेचनीले ऋणको कारोबार गर्दै आएकी थिइन् । उनीहरूको करिब ३० देखि ४० लाख रुपैयाँ गाउँमा लगानी रहेको स्थानीयको अनुमान छ ।"
भारी वर्षाले भूक्षय र पहिरोको खतरा छ सतर्क रहनू: मौसम विभाग,"काठमाडौँ: मौसमविदहरुका अनुसार यो साता देशभर विभिन्न स्थानमा भारी वर्षाको सम्भावना रहेकाले भूक्षय, पहिरो, गेग्रान बहाव जस्ता प्राकृतिक प्रकोपको सम्भावना छ । मनसुनी न्यून चापीय रेखा नेपालको पश्चिमी तराई भूभाग नजिक रहँदा मनसुन सक्रिय भएको बताइएको छ । मंगलबार बिहान देशभर सामान्यदेखि पूर्ण बदलीको अवस्था छ । बिहानदेखि प्रदेश १, वाग्मती प्रदेश र गण्डकीका केही र अन्य प्रदेशहरुका थोरै स्थानमा हल्कादेखि मध्यम वर्षा भइरहेको छ । साथै जल तथा मौसम विज्ञान विभागका अनुसार दिउँसो देशभर धेरै स्थानमा हल्कादेखि मध्यम वर्षाको सम्भावना छ । प्रदेश १, वाग्मती, गण्डकी र लुम्बिनीका केही स्थानमा भने भारी वर्षाको सम्भावना रहेको विभागले जनाएको छ । प्रदेश १, वाग्मती, गण्डकी, लुम्बिनी र सुदूरपश्चिम प्रदेशका थोरै स्थानमा भारी वर्षाको सम्भावना रहेकाले पहाडी क्षेत्रमा भूक्षय, पहिरो तथा गेग्रान बहावको जोखिम रहेको भन्दै विभागले सतर्कता अपनाउन पनि आग्रह गरेको छ ।"
नीति कथा : सत्यको संसार,"एक दिन सत्य र झुटको भेट भयो । झुटले सत्यलाई भन्यो, आज बडो रमाइलो घमाइलो दिन छ सँगै खेलौं । हुन पनि त्यो दिन अद्भुत नै थियो, हेर्दै राम्रो । चुपचाप बस्नै मन नलाग्ने किसिमको । सत्यले झुटको कुरा नकार्ने कारण थिएन । दुवैले धेरैबेर प्रकृतिमा डुल्दै खेल्दै रमाए । डुल्दा डुल्दै मध्य दिनमा उनीहरू एउटा इनार नजिकै पुगे । झुटले सत्यलाई फकायो, उखर्माउलो गर्मी छ । हिँड्दा हिँड्दा असिनपसिन नै भइयो । अब इनारमा पसौं र मज्जाले नुहाऔं । यसमा पनि सत्यले नकारेन । दुवैले सबै लुगा फुकाले र सर्वांग नग्न भएर इनारभित्र डुबुल्की मारे । केहीबेर इनारमा नुहाएपछि झुट कुनै बहाना बनाएर इनारबाट बाहिर निस्क्यो । आफ्ना लुगा पोको पारेर बोक्यो । आफू भने सत्यका सबै लुगा लगाएर हिँड्यो । झुटले आफ्ना लुगा लगाएर हिँडेको चाल पाएपछि पनि सोच्यो कि झुट जिस्किरहेको छ । तर झुट निकैबेरमा पनि फर्किएन । त्यसपछि सत्य आफ्नो लुगा भेट्टाउन इनारबाट बाहिरिएर झुटलाई खोज्न निस्कियो । ऊ झुटलाई खोज्दै निकै परसम्म पुग्यो । मानिसले उसको कुरा सुन्दै सुनेनन्, बरु नांगै हिँडेको सत्यलाई देखेर दुनियाँले नाक खुम्च्याए र सत्यतर्फ हेर्दै नहेरी अर्कातिर मुन्टो बटारे । सत्यले कसै गरे पनि झुटलाई भेटेन । न उसले कसैको सहयोग नै पायो । विचरा सत्य फेरि उही इनारमा फर्केर पानीभित्र लाज लुकाउन सदाको निम्ति गायब भयो । अनि झुट त्यस बेलादेखि नै सत्यको भेषमा संसारभर घुमेको घुम्यै छ । सत्यको आवरणमा ढाकिएको उसलाई सबैले मन पराएका छन् । नग्न सत्यको रूपलाई समाजले स्विकार्न चाहेको छैन । त्यसैले नग्न सत्य गायब छ । लुकिराखेकै छ । वास्तवमा सत्यको समस्या नै यही हो । सत्यलाई पहिरन वा आवरणका आधारमा छुट्याउन सकिँदैन । भन्न त भनिन्छ, आवरण जस्तो भए पनि सत्य सधैं पुज्य हुन्छ तर व्यावहारिकरूपमा यो एकदमै कठिन हुन्छ । सत्यभन्दा झुटमा कृत्रिम नै भए पनि चमक बढी हुन्छ । झुटसँग तर्क बढी हुन्छ । ज्ञान नै सत्य हो । तर यो विविध हुन्छ । सत्य सधैं आफूले बनाएको सत्यताको जगमा उभिएको हुन्छ तर सत्यताको जग समय र मानिस अनुसार फरक फरक हुन पुग्छ । किनभने जब सत्य फैलिन्छ तब मानिसले त्यसलाई आफ्नो किसिमको व्याख्या मिसाइदिन्छन् । मिसिएको व्याख्याले सत्य सुन्ने र थाहा पाउनेहरूले क्षमताअनुसार बुझ्छन् । ज्ञान परिवर्तन हुन्छ । अझ आफ्नो स्वार्थको हिसाबले मानिस ज्ञान र सत्यलाई तोडमोड पनि गर्दिन्छन् । यसैले उही सत्य पनि मानिस र समयअनुसार फरक पर्दै जान्छ । अंग्रेजीमा भनाइ छ, झुटले संसारको दुई फन्को लगाइसक्दा सत्य घरबाट निस्कन भर्खर जुत्ताको तुना कस्दै हुन्छ । यसको अर्थ हुन्छ, सत्य ढिलो गरी एक ठाउँबाट अर्को ठाउँ पुग्छ तर झुटको फैलावटको गति तीव्र हुन्छ ।"
अटोभित्रै बेहोस भेटिएका चालकको मृत्यु,"विराटनगर : विराटनगरमा अटो टेम्पोभित्रै बेहोस अवस्थामा भेटिएका चालकको सोमबार साँझ मृत्यु भएको छ। सुनसरीको इटहरी उपमहानगरपालिका३ तालतलैया घर भएका ३० वर्षीय विषम श्रेष्ठको अटो टेम्पोभित्र बेहोस भेटिएको केही बेरमै मृत्यु भएको मोरङ प्रहरी प्रमुख एसपी जनार्दन जिसीले जानकारी दिए। उनका अनुसार श्रेष्ठ कोसी लोकमार्गअन्तर्गत विराटनगर महानगरपालिका४ एयरपोर्ट मोडमा साँझ ७:४५ बजेतिर बेहोस अवस्थामा भेटिएका थिए। सडकको पश्चिमतर्फ रोकेर राखिएको को २ ह २३३३ नम्बरको अटोभित्र सिटमा ढल्किएको अवस्थामा उनलाई बेहोस अवस्थामा देखेपछि स्थानीय बासिन्दाले प्रहरीलाई खबर गरेका हुन्। प्रहरीले उपचारका लागि नोबेल शिक्षण अस्पताल पुर्याउनसाथ चिकित्सकले मृत घोषित गरिदिएको जानकारी एसपी जिसीले दिए। अटो चालकलाई मुख पूरै सुख्खा रहेको अस्थामा बेहोस भेटिएको थियो। गर्मीले समस्या बनाएको हो कि भन्ने आशंका थियो, उनले भने, त्यसपछि प्रहरीले तत्काल उपचारका लागि लग्यो। तर अस्पताल पुर्याउनसाथ चिकित्सकले मृत घोषित गरिदिएका हुन्। उक्त अटो श्रेष्ठको आफ्नै रहेको प्रहरीले जनाएको छ। अटोमा बोराभित्र लगभग पाँच किलोजति चिनी र आधा खाएको अवस्थामा फ्रुटीको बट्टा पनि भेटिएको जिसीले बताए। उनका अनुसार घटनाको अनुसन्धान थालिएको छ।"
श्रमजीवीका अपेक्षा,"रोजगारविहीन हुने श्रमिकको सहयोगका लागि विपद् तथा उनीहरूको कार्य प्रकृति हेरी दीर्घकालीन नीति बनाउनुपर्छ पाँच वर्ष निर्धक्क राज्य सत्ता चलाउने जनादेश प्राप्त गरेका साम्यवादीहरूले त्यो प्रचण्ड मतलाई थेग्न सकेनन् र अन्ततः छँदाखाँदाको लगभग दुईतिहाइको सरकार त्रियासीको संख्यामा आएर हाललाई बिराम लागेको छ। गत वर्षको पहिलो लकडाउनदेखि उनीहरू बीचको आपसी मनोमालिन्यता अगाडि बढ्दै आयो। मुलुकले लामो समय अस्थिर राजनीति खेप्न पर्यो। दुईपटक त प्रधानमन्त्रीले संसद् नै विघटन गर्नु पर्यो र देशको मूल राजनीति न्यायपालिकातिर पुग्यो। जसले अस्वाभाविक परिणाम ल्याइदियो। बीचको अवधिमा प्रधानमन्त्रीबाट चालिएका कदमविरुद्ध देशैभर नारा जुलुस तथा विरोध सभाहरू भए जसको अपेक्षा नेपाली जनताले गरेका थिएनन्। नेपाली जनताले पाँच वर्ष सरकार चलाउन साम्यवादीलाई जिम्मा लगाएकै थिए। केपी शर्मा ओली गत आमनिर्वाचनपश्चात २०७८ फागुन ३ मा दोस्रो र तेस्रो पटक ०७८ वैशाख २३ गते राज्य सत्ता सञ्चालकका हिसाबले प्रधानमन्त्रीय जिम्मेवारीमा पुगे। अन्ततः सर्वोच्च अदालतको ०७८ असार २८ गते परमादेशबमोजिम राजकीय जिम्मेवारीबाट छेउ लाग्न पुग्नुभयो। जुन घटना नेपालमा पहिलो पटक न्यायपालिकाबाट छेउ लाग्न परेको इतिहासमा दर्जसमेत हुन पुग्यो। अघिल्लो सरकारले छोडेका अनगिन्ति चुनौतिहरूको चाङमा संसद्मा सांसद संख्यामा कमी भएता पनि घटनाक्रमले प्रधानमन्त्रीय जिम्मेवारीमा नेपाली कांग्रेसका सभापति शेरबहादुर देउवा पुगेका छन्। पछिल्लो प्रधानमन्त्रीत्वकाल भन्दा अहिले त्यो जिम्मेवारीमा पुग्नु चुनौति र अवसर दुवै छ। अहिलेको कार्यकाल मुख्यतः कोभिड १९ लाई पराजित गर्न खोप र स्वास्थ्य सेवा सबै वर्ग र समुदायलाई सहज तथा सरल रूपले पुर्याउनका साथै नयाँ सोच, उर्जा र फरक कार्यशैली अपनाई काम गर्नुपर्ने दायित्व उनीसँग छ। जब केपी ओलीले २०७४ फागुन ३ गते प्रधानमन्त्रीको जिम्मेवारी सम्हाल्नु भयो सबैभन्दा पहिले सरोकारवालासँगको छलफल तथा संवादबिना यातायात क्षेत्रमा हात हाल्नु भयो। जसबाट देशभर यातायात व्यवसायी संस्थामा कार्यरत हजारौं श्रमिकहरूको रोजीरोटी खोसिन पुग्यो। केही समस्याहरू थिए भने बसेर छलफलद्धारा समाधान गर्न सकिन्थ्यो होला। तर एकोहोरो ढंगबाट यातायातकर्मीलाई धरपकड गर्दै भइरहेको संरचनालाई ध्वस्त पार्दै ती संस्थाहरूमा कार्यरत हजारौं श्रमिक बेरोजगार हुन पुगे। देउवाको नेतृत्वको अघिल्लो सरकारले नै सामाजिक सुरक्षा ऐन ल्याइसकेको अवस्थामा मात्र नियमावली ल्याउँदा २०७५ मंसिर ११ गते निकै नै तामझामका साथ आवश्यकताभन्दा बढी नै प्रचारप्रसार गरियो। मुलतः अनौपचारिक क्षेत्रका श्रमिकहरूका लागि ट्रेड युनियन कांग्रेसले २०५४ सालमै गैरसरकारी विधेयकका रूपमा तत्कालीन संसद्मा दर्ज गरिसकेको थियो। जुन नियमावली ल्याउन सरकारले तामझाम देखायो त्यो अनौपचारिक क्षेत्रका श्रमिकहरूका लागि मूर्त रूपले कार्यान्वयन गराउन सकेको भए सुनमा सुगन्ध हुने थियो, जो हुन सकेन। सन् २०१७१८ को श्रम सर्वेक्षणअनुसार हाल नेपालमा ७० लाख ४४ हजार श्रमिकहरू श्रमबजारमा कार्यरत छन्। जसमध्ये अनौपचारिक क्षेत्रमा काम गर्ने मात्र ५९ लाख ९४ हजार छन्। श्रम ऐनको बर्खिलाप गएर मात्र एक वर्षको न्युनतम पारिश्रमिक सरकारले एकलौटी रूपमा मे दिवसको दिन प्रधानमन्त्री केपी शर्मा ओलीले सम्बोधनमा घोषणा गर्नुभयो। जसको संयुक्त ट्रेड युनियन समन्वय केन्द्र समेतले आपत्ति जनायो। ऐनको भावनाअनुसार मजदुर संगठनले रोजगारदातासँग सौदाबाजीका आधारमा तय गरिने न्युनतम पारिश्रमिकलाई हठात प्रधानमन्त्रीको घोषणाले मजदुर संगठनहरूको अधिकार खोस्ने काम भयोे। आन्दोलन तथा दबाबस्वरूप ट्यांकरचालक, यातायातकर्मी, शिक्षक, कर्मचारी, स्वास्थ्यकर्मीहरूलाई खोपको प्राथमिकतामा राख्यो जो सराहनीय नै छ। पहिलो लकडाउनपश्चात त्रिपक्षीय रूपमा कोरोनाकालको पारिश्रमिक सन्दर्भको सहमतिसमेत सरकारबाट कार्यान्वयन हुन सकेन। मूलतः अघिल्लो सरकार कुनै पनि मुद्दामा कसैसँग हातेमालो तथा छलफल नगरी एक ढंगले अगाडि बढेको थियो। जसको फलस्वरूप असमयमै सरकारको जिम्मेवारीबाट ओली पन्छिन पुगे। अघिल्लो समयमा केही हदसम्म अनौपचारिक श्रमिकहरूले राहतस्वरूप खाद्यान्नहरू प्राप्त गरेका थिए। तर, पछिल्लो पटक सरकार अनदेखा भयो। सर्सर्ती हेर्दा तत्कालीन सरकार श्रमिकमुखी भन्दा पनि व्यापारी तथा उद्योगपतिमुखी भएको हामी सबैले देख्न पायौं। तत्कालीन साम्यवादी नेतृत्वको सरकारबाट आहत तथा रुष्ट भएका श्रमजीवीहरूले वर्तमान देउवा नेतृत्वको सरकारबाट धेरै नै अपेक्षा राखेका छन्। सरकार सञ्चालन गर्नेले सबै वर्ग, समुदायलाई साथमा लिएर चल्नुपर्छ। जुन स्वाभाविक पनि हो तर त्यो गर्दै गर्दा कमसेकम वर्तमान सरकारले श्रमजीवी वर्गलाई पनि केन्द्रमा राखेर काम गर्नुपर्छ भन्ने श्रमिकहरूको अपेक्षा छ। देशभर शिक्षक, नेपाल वायुसेवा निगमका कर्मचारी तथा वित्तीय क्षेत्रका कर्मचारीहरू मुद्दागत आधारमा आन्दोलन गर्दै आइरहेका छन्। उनीहरूको आन्दोलनलाई यथाशीघ्र सम्बोधन गर्नुपर्छ। सन् २०१७१८ को श्रम सर्वेक्षणअनुसार हाल नेपालमा हाल सत्तरी लाख चवालीस हजार श्रमिकहरू श्रमबजारमा कार्यरत छन्। जसमध्ये अनौपचारिक क्षेत्रमा काम गर्ने मात्र उनन्साठी लाख चौरानब्बे हजार रहेका छन्। अर्थात चौरासी दशमलव छ प्रतिशत श्रमिकहरू अनौपचारिक क्षेत्रमा रहेका छन्। उनीहरूको न राज्य सत्तामा पहँुच छ, न उनीहरूले राज्यका तर्फबाट कुनै सुविधा प्राप्त गरेका छन्, न त कुनै पहिचान नै छ। कोरोनाकालमा तुलनात्मक रूपमा औपचारिक भन्दा अनौपचारिक क्षेत्रका श्रमिकहरू सबैभन्दा पीडित रहेका छन्। उनीहरूको पहिचानका लागि सबै पालिकाहरूको वडा स्तरबाट नै कामको प्रकृति छुट्याएर परिचय पत्र दिने गरेर पञ्जीकरण गर्दै यथाशीघ्र सामाजिक सुरक्षाको दायरामा समावेश गरिनु पर्दछ। यसबाट उनीहरूको पहिचान पनि हुनेछ भने राज्यलाई पनि उनीहरू वास्तविक तथ्यांक थाहा हुनेछ। प्रधानमन्त्री रोजगार कोषमा रहेको बाह्र अरब रकमलाई रकमान्तर गरेर पञ्जीकरण प्रकृया प्रारम्भ गरे हुन्छ। कोभिडबाट थलिएको ससाना स्वरोजगार श्रमिकहरूको बैंकब्याज लगायतलाई यथाशक्य सम्बोधन गर्न जरुरी छ। केही दिन अगाडिमात्र प्रधानमन्त्रीबाट कोभिडले थलिएका उद्योगहरूलाई हेरिने बताएका छन्। त्यो हेर्दै गर्दा ती उद्योगहरूमा काम गर्ने श्रमिकहरूलाई पनि राहत हुने गरेर हेर्नु पर्दछ। पछिल्लो सरकारको निर्णय अनुसार कोभिड लागेका तत्कालीन अवस्थामा कार्यरत अग्रमोर्चामा कार्यरत स्वास्थ्यकर्मी लगायतको प्राप्त हुन बाँकी रहेको एक लाख बराबरको कोरोना बीमा तथा भत्ता तत्काल उपलव्ध गराउनु पर्दछ। श्रम ऐनको प्रावधान अनुसार अन्य मुलुकका श्रमिकहरूले यहाँ काम गर्दा श्रम इजाजत लिनुपर्ने प्रावधानलाई कडिकडाउका साथ लागू गराउनु पर्दछ। यातायातकर्मी, स्वास्थ्यकर्मी, कर्मचारी, ट्यांकरचालक, शिक्षकदेखि बाहेकका अन्य श्रमिकहरूलाई पनि प्राथमिकतामा राखेर देशैभर उनीहरूको कार्यप्रकृति छुटयाएर कार्यस्थलमै खोपको व्यवस्थापन गर्नुपर्छ। मुलुकको अर्थतन्त्रमा प्रवासी श्रमिकहरूको पनि योगदान रहेको हुनाले खोप पश्चात हाल विदेश जान तयार श्रमिकलाई खोप लगाएको आधिकारिक प्रमाणपत्र लिन सहज र सरल तवरबाट यथाशीघ्र व्यवस्थापन गर्नुपर्छ। भविष्यमा आउन सक्ने कुनै पनि विपद्का लागि अनौपचारिक क्षेत्रका श्रमिकहरूका लागि विपद् कल्याणकारी कोष गठन प्रकृया अगाडि बढाउनु पर्दछ। कुनै पनि विपद्बाट रोजगारविहीन हुने श्रमिकहरूको सहयोगका लागि विपद् तथा उनीहरूको कार्य प्रकृति हेरी दिर्घकालीन नीति बनाउनु पर्दछ। कार्यस्थलमा कोभिड १९ लाई दृष्टिगत गरी स्वास्थ्य मापदण्ड अपनाउन रोजगारदातालाई निर्देशन गर्र्र्दै सरकारी संयन्त्रलाई कडिकडाउका साथ अनुगमन गर्न लगाउनु पर्दछ। अनौपचारिक क्षेत्रका श्रमिकहरूलाई प्रविधिमैत्री बनाउँदै उनीहरूको वृत्तिविकासका लागि प्रविधियुक्त तालिमहरू सञ्चालन गरिनु पर्दछ। श्रम क्षेत्रमा रहेका माथि उल्लेखित मुद्दाहरू वर्तमान सरकारबाट सम्बोधन भएमा अघिल्लो सरकारसँग रुष्ट रहेका लाखौं श्रमिकहरूले श्रमिकमैत्रीय सरकार प्राप्त गरेको अनुभूतिसमेत गर्नेछन्। मुख्यत श्रमिकहरूले अहिले अभिभावक खोजिरहेको अवस्थामा सरकारलाई निःसन्देह पनि श्रमिक तथा टेड युनियनमैत्रीय बन्ने अवसर छ। त्यो विश्वास प्राप्त गरेमा पक्कै पनि आउने आगामी आम निर्वाचनमा समेत नेपाली कांग्रेसले यस क्षेत्रको लाखौं श्रमिकहरूको स्नेह प्राप्त गर्न सक्नेछ।  लेखक ट्रेड युनियन कांग्रेसका उपाध्यक्ष हुन्।"
५ अर्ब रुपैयाँको आईफोन,"एजेन्सी : साधारणतया एउटा फोनको मूल्य कतिसम्म पर्न सक्ला ? बजारमा १ हजार रुपैयाँदेखि लाख रुपैयाँसम्म पर्ने फोनहरू छन् भन्ने अनुमान लगाउन सकिन्छ। तर, एउटा फोनको मूल्य ५ अर्ब रुपैयाँभन्दा बढी पर्छ भन्ने सुन्दा आश्चर्य नै लाग्न सक्छ। हो, अमेरिकी लक्जरी ब्रान्ड उत्पादक कम्पनी फाल्कोनको मोबाइल फोनको मूल्य ४८५ मिलियन अमेरिकी डलर (५ अर्ब रुपैयाँभन्दा बढी) रुपैयाँ निर्धारण गरिएको छ। फाल्कोन सुपरनोभा आईफोन सिक्स पिंक डाइमन्ड संसारकै महँगो फोनका रूपमा दर्ज भएको छ। सुन्दर फ्लैट महँगो फोनको पछाडि गुलाबी हीरा जडित छ। हीराले नै यसलाई संसारकै महँगो फोन बनाएको हो। यस आईफोनमा प्लेटिनम, २४ क्यारेट सुन र रोज गोल्ड जडित भएर नै यसको स्थानलाई विश्वको सबैभन्दा महँगो फोनका रूपमा छुट्ट्याएको हो। फाल्कोन सुपरनोभा आईफोन सिक्स पिंक डाइमन्ड किन्न नसक्नेका लागि भने कम्पनीले देख्दा त्यस्तै नै तर केही कम मूल्यका फोनहरू पनि बनाएको छ। अरेन्ज डाइमन्ड र ब्लु डाइमन्ड जडित फोनको मुल्य क्रमश: करिब ४२ मिलियन डलर र करिब ३२ मिलियन डलरका फोनहरू पनि उपलब्ध छन्।"
लघुवित्तको लाभांशमा लगाम,"काठमाडौं : नेपाल राष्ट्र बैंकले देशभरका लघुवित्त वित्तीय संस्थाहरूको लाभांश वितरणलाई साँगुरो बनाएको छ। राष्ट्र बैंकले सोमबार नेपाल राष्ट्र बैंकबाट घ वर्गका लघुवित्त वित्तीय संस्थाहरूलाई जारी गरिएको एकीकृत निर्देशन, २०७७ मा संशोधन परिमार्जन थप व्यवस्था सम्बन्धमा नयाँ निर्देशिका जारी गर्दै लाभांश वितरणमा कडाइ गरेको हो। राष्ट्र बैंकले सबै वित्तीय संस्थाहरूलाई २० प्रतिशतभन्दा बढी लाभांश वितरण नगर्न निर्देशन जारी गरेको छ। राष्ट्र बैंकले २० प्रतिशतभन्दा बढी नगद तथा लाभांश वितरण नगर्न निर्देशन गरेको हो। २० प्रतिशतभन्दा बढी लाभांश वितरण गर्न चाहने लघुवित्त वित्तीय संस्थाहरूले त्योभन्दा बढी लाभांशको आधा जगेडा कोषमा राख्नुपर्ने बाध्यकारी व्यवस्था गरेको छ। वार्षिक २० प्रतिशतभन्दा बढी लाभांश (नगद वा बोनस) वितरणको प्रस्ताव गरेमा २० प्रतिशतभन्दा माथिको प्रस्तावित लाभांशको ५० प्रतिशतले हुने रकम साधारण जगेडा कोषमा जम्मा गर्नुपर्ने छ, निर्देशनमा भनिएको छ, तर, कोभिड१९ महामारीको कारणले बैंकिङ सम्पत्तिको गुणस्तरमा परेको प्रभावलाई दृष्टिगत गरी समग्र वित्तीय स्थायित्व प्रबद्र्धन गर्न असल वर्गमा वर्गीकरण भएका कर्जाको हकमा इजाजत पत्रप्राप्त संस्थाले आव २०७७७८ को वार्षिक वित्तीय विवरण तयार गर्दादेखि साधारण कर्जा नोक्सानी व्यवस्था एक प्रतिशतको अतिरिक्त ० दशमलव ३ प्रतिशत थप गरी कुल १ दशमलव ३ प्रतिशत कर्जा नोक्सानी व्यवस्था कायम गर्नुपर्नेछ। जगेडा कोषमा लगिएको पैसा आगामी वर्ष लाभांशको रूपमा वितरण गर्न पाइने नपाइनेबारे भने निर्देशनमा केही खुलाइएको छैन।"
मोटरसाइकल दुर्घटनामा एक जनाको मृत्यु,दाङ : दाङमा मोटरसाइकल दुर्घटनामा परेर एक जनाको मृत्यु भएको छ। सोमबार बिहान घोराहीतुलसीपुर सडकखण्डअन्तर्गत तुलसीपुर७ पर्सेनीमा रा ६ प ७२५ नम्बर मोटरसाइकल दुर्घटना हुँदा अन्दाजी २२ वर्षीय युवकको मृत्यु भएको हो। सडक निर्माणका लागि खनिएको खाल्डोमा मोटरसाइकल दुर्घटनामा परेको जिल्ला प्रहरी कार्यालय दाङका प्रहरी प्रवक्ता डीएसपी मुकुन्दप्रसाद रिजालले जानकारी दिए। शवलाई पोष्टमार्टका लागि राप्ती प्रादेशिक अस्पतालमा लगिएको छ। शवको अहिलेसम्म पहिचान हुन नसकेको यद्यपी चुडामणी भण्डारी लेखिएको बैंकको एटिएम फेला परेको प्रवक्ता रिजालले बताए।
स्वास्थ्यमा खेलबाड,"चिकित्सकको काम भनेकै बिरामीको उपचार गरेर ज्यान जोगाउनेनिको पार्ने हो। उपचारका क्रममा बिरामीको ज्यानै गयो भने पनि सामान्य परिवेशमा चिकित्सकलाई कारबाही हुँदैन। तर, यसो भन्दैमा चिकित्सकले लापरबाही गर्न मिल्दैन। चिकित्सकलाई पनि कसैको जीवन समाप्त पारौं भन्ने हुँदैन पनि। प्राविधिक कारण कुनै समय त्यस्ता घटना हुन सक्छन्। त्यसैले चिकित्सकलाई भगवान् उपनामले पनि पुकार्ने गरिन्छ। कुनै पनि बिरामी चिकित्सकको अघि पुग्दा बाँच्ने आश बटुल्छ। चिकित्सकले बिरामीलाई गर्ने सकारात्मक व्यवहारले नै पनि बिरामीको आधा पीडा कम हुन्छ भन्ने गरिन्छ। त्यसैले उपचार सेवामा खटाइने चिकित्सकको विशेष अध्ययन र तालिम हुन्छ। चिकित्सक बन्न र बिरामीको उपचार गर्ने अनुमति पत्र पाउन सहज छैन। अध्ययन र अनुभव बोकेका हाम्रै मुलुकमा चिकित्सक धेरै छन्। उनीहरूकै योगदानले आज नेपालीले मुलुकभित्रै विभिन्न जटिल किसिमका उपचार पनि पाउन सम्भव छ। अझै कोरोना महामारी नियन्त्रणमा स्वास्थ्यकर्मीले खेलेको भूमिकालाई त सम्मान गर्नै पर्छ। पछिल्लो समय यो पेशाप्रति आकर्षण पनि बढेको छ। मानव सेवामा खटिन पाउँदा आनन्द महसुस गर्नेहरू यो पेशाप्रति आकर्षित छन्। विश्व स्वास्थ्य संगठनको मान्यताअनुसार हरेक हजार व्यक्तिको लागि एक चिकित्सकको आवश्यकता पर्छ। नेपालमा जनसंख्याको हिसाबले ३० हजार चिकित्सकको आवश्कता छ। हाल नेपालमा २५ हजारभन्दा बढी चिकित्सक स्वास्थ्य सेवामा कार्यरत छन्। सरकारी स्वास्थ्य संस्थाहरूमा चिकित्सकको अभाव छ। यो समस्या तराईका जिल्लामा भन्दा पहाड र हिमाली क्षेत्रमा बढी छ। चिकित्सक नभएकै कारण सरकारी स्वास्थ्य चौकीहरू सुनसान भेटिन्छन्। खुल्ला भए पनि पियनको भरमा सञ्चालन भएका छन्। यसको फाइदा छ्यापछ्याप्ति खुलेका मेडिकलले उठाएका छन्। मेडिकलमा पनि अधिकार प्राप्त व्यक्ति नहुँदा जोसुकैले औषधि बेच्ने र बिरामीको परीक्षण गर्ने गरेको भेटिन्छ। यसले नागरिकको स्वास्थ्यमा जोखिम बढाएको छ। यो समस्या मुलुकका प्रायः सबै जिल्लामा छ। स्वास्थ्य चौकी र औषधि पसलमा भेटिने जो कोहीलाई नागरिकले चिकित्सक नै मान्छन्। जे औषधि दिए वा उपचार गरे पनि सर्वसाधारणले मान्नै पर्ने बाध्यता छ। कमिसन बढी आउने क्षेत्रका रूपमा स्वास्थ्य क्षेत्र परिचित छ। औषधि बिक्रीदेखि औषधि सिफारिससम्ममा चलखेल धेरै हुन्छ। त्यसैले चोकचोक र गाउँगाउँमा मेडिकल खाल्नेको लहर नै छ। अझै अस्पताल अघिका बाटोको दायाँबायाँमा औषधि पसलको बजार नै हुन्छ। त्यहाँ हुने व्यक्ति औषधि बेच्न मात्रै होइन, बिरामी आए आफैं चिकित्सक बनेर परीक्षण गर्नेमा पनि पछि पर्दैनन्। यसको नियमन अझै हुन सकेको छैन। सामान्य औषधिको नाम चिन्नेले पनि औषधि पसल खोल्ने, सरकारी स्वास्थ्य संस्थामा काम गर्ने कर्मचारीले घरमा वा चोकमा औषधि पसल खोल्ने र परिवारको कोही सदस्यलाई पसलमा राखेर औषधि बेच्न र जाँच्न लगाउने बेथिति पनि बढ्दो छ। जोसुकै चिकित्सक बनेर उपचार गर्ने समस्या मात्रै होइन, चिकित्सक उत्पादन गर्नेमा पनि बेथिति कायमै छ। पैसा बढी तिर्दैमा मेडिकल कलेजमा भर्ना पाउने र त्यहाँबाट उत्पादन भएको जनशक्तिले स्वास्थ्य क्षेत्रमा राम्रो सेवा दिन नसकेका उदाहरण छन्। सरकारले अहिले चिकित्सक पढ्न प्रवेश परीक्षामा न्यूनतम ५० प्रतिशत हासिल गर्नुपर्ने मापदण्ड तोकेको छ। तर, त्यो मापदण्डअनुसार लायक भएर एमबीबीएस पढेका विद्यार्थीको गुणस्तर जाँच गर्दा गुणस्तरहीन धेरै भेटिन्छन्। विदेशबाट पढेर आउने ८० प्रतिशत विद्यार्थी पहिलो पटकको परीक्षा उत्तीर्ण नै गर्न नसकेका पनि छन्। यसरी उत्पादन भएकाले दिने उपचार सेवा अझै जोखिमपूर्ण छ। एउटा बिरामी चिकित्सक र अस्पतालका लागि संख्यामा एक भए पनि बिरामी र उसको परिवारका लागि ऊ संसार हो। सो बिरामीको ज्यान बचाउन परिवारले सबै सम्पत्ति गुमाउन पनि सक्छ। त्यसैले बिरामीको स्वास्थ्यमा कसैले खेलबाड नगरौं। सरकारले प्रत्येक स्वास्थ्य चौकीमा अब ढिला नगरी तालिम प्राप्त चिकित्सकको व्यवस्था गरोस्। अवैधानिक रूपमा खुलेका मेडिकल र त्यहाँ बस्ने व्यक्तिको सम्बन्धित निकायबाट अनुगमन गरी सुधार गर्न अब ढिला गर्नुहुन्न।"
टोकियो ओलम्पिक : आयोजक जापान आठ स्वर्णसहित शीर्ष स्थानमा,"काठमाडौं : जापानको राजधानी टोकियोमा जारी ३२औँ ग्रीष्मकालीन ओलम्पिक खेलकूदमा आयोजक मुलुक जापान पदक तालिकाको शीर्ष स्थानमा उक्लेको छ। अमेरिका र चीनलाई उछिन्दै जापान शीर्ष स्थान ओगट्न सफल भएको हो। जापानले हालसम्म आठ स्वर्ण, दुई रजत र तीन कास्यसहित कूल १३ पदक प्राप्त गरेको छ। अमेरिका दोस्रो तथा चीन तेस्रो स्थानमा रहेका छन्। अमेरिकाले सात स्वर्ण, तीन रजत र चार कास्य पदक प्राप्त गरेको छ भने चीनले ६ स्वर्ण, पाँच रजत र सात कास्य प्राप्त गर्न सफल भएको छ। यस्तै चार स्वर्ण, पाँच रजत र तीन कास्य पदक प्राप्त गर्दै रसियन ओलम्पिक कमिटी पदक तालिकाको चौँथो स्थानमा रहेको छ। बेलायत तीन स्वर्ण, तीन रजत र एक कास्य पदकका साथ पाँचौँ स्थानमा रहेको छ। यसैगरी दक्षिण कोरिया तीन स्वर्ण र चार कास्यसहित छैटौँ, अस्ट्रेलिया दुई स्वर्ण, एक रजत र तीन कास्यका साथ सातौँ, कोशोभो दुई स्वर्ण जित्दै आठौँ, इटाली एक स्वर्ण, तीन रजत र चार कास्यसहित नवौँ तथा फ्रान्स एक स्वर्ण, दुई रजत र दुई कास्यका साथ पदक तालिकाको १०औँ स्थानमा रहेको टोकियो ओलम्पिकको वेभसाइटमा उल्लेख छ। टोकियो ओलम्पिकमा सहभागी २०५ देशमध्ये हालसम्म ५० देशले पदक प्राप्त गर्न सफल भएका छन्। नेपालबाट चार खेलमा पाँच खेलाडी टोकियो ओलम्पिकमा सहभागी भएका छन्। तिमध्ये सुटिङकी कल्पना परियार र जुडोकी सोनिया भट्टले खेलिसकेका छन्। दुवै जना पराजित भए। परियारले महिला १० मिटर एयर राइफलमा तथा भट्टले महिला ४८ किलो तौल समूहमा प्रतिस्पर्धा गरेकी थिइन्। टोकियो ओलम्पिकमा अब पौडीका गौरिका सिंह र एलेक्स शाह तथा एथलेटिक्सकी सरस्वती चौधरीले प्रतिस्पर्धा गर्न बाँकी छ। सिंहले महिला १०० मिटर फ्रि स्टाइल, शाहले पुरुष १०० मिटर फ्रि स्टाइल तथा चौधरीले महिला १०० मिटर दौडमा प्रतिस्पर्धा गर्नेछन्। शाहले मङ्गलबार, सिंहले बुधबार तथा चौधरीले शुक्रबार आआफ्नो खेलमा प्रतिस्पर्धा गर्नेछन्। रासस"
"जसपा : फुटको डरले जुट्यो, सत्ताको खेलले फुट्यो","काठमाडौं : तत्कालीन प्रधानमन्त्री केपी शर्मा ओलीले ०७७ वैशाख ८ गते दल त्यागसम्बन्धी अध्यादेश जारी गरे। ओलीनिकट नेताले उपेन्द्र यादव नेतृत्वको समाजवादी पार्टीका सांसद सुरेन्द्र यादवलाई रातारात जनकपुरबाट काठमाडौं ल्याए। उक्त पार्टी फुटाउन अध्यादेश जारी भएको चर्चा चल्यो। अनि, रातारात समाजवादी पार्टी र राष्ट्रिय जनता पार्टी (राजपा) नेपालबीच चमत्कारिक एकताको घोषणा भयो, २०७७ वैशाख १० गते। नेतृत्व, संरचना र विधान तयार नहुँदै दुई पार्टीबीच एकता गरेर नयाँ पार्टी घोषणा गरियो, जनता समाजवादी पार्टी नेपाल (जसपा)। तर, जसपा गठनको १५ महिनापछि विभाजित भएको छ। निर्वाचन आयोगले पार्टीको आधिकारिकता यादव पक्षलाई दिएको छ। महन्थ ठाकुर पक्षलाई आयोगले नयाँ नाम र नयाँ चुनाव चिह्नसहित पार्टी दर्ता गर्न आउन मौका दिएको छ। आयोगमा २०७४ असार २४ गते जसपा नयाँ दलका रूपमा दर्ता भए पनि नेताहरूको व्यवस्थापन र नेतृत्वको लडाइँ टुंगिएको थिएन। ठाकुर नेतृत्वको राजपामा एकतापूर्वका ६ पार्टीका नेताको व्यवस्थापन नटुंगिँदै समाजवादीसँग एकता भएको थियो। त्यसपछि नेता र नेतृत्व व्यवस्थापन थप पेचिलो बनेको थियो। तत्कालीन प्रधानमन्त्री ओलीले पुस ५ गते प्रतिनिधिसभा विघटन गर्दा जसपा मूलत: एकै ठाउँमा उभिएको थियो। तर, दोस्रो पटकको विघटनसँगै जसपामा विवाद चर्कियो। ओलीलाई साथ दिने कि नदिने भन्नेमा दुई धार देखिए। ठाकुर र राजेन्द्र महतो ओलीका पक्षमा उभिए भने यादव र डा बाबुराम भट्टराईलगायत नेता ओलीसँग कार्यगत एकताको विपक्षमा उभिए। ठाकुर पक्ष ओली नेतृत्वको सरकारमा सहभागी भएपछि जसपा प्राविधिक रूपमा एक रहे पनि सैद्धान्तिक रूपमा विभाजित अवस्थामा पुगेको थियो। विवाद चर्किंदै गएपछि यादव पक्षले निर्वाचन आयोगमा आधिकारिकताको निवेदन दिएको थियो। आयोगमा बहुमतको परीक्षण आयोगले जसपामा कसको पक्षमा बहुमत छ भनेर सोमबार हेड काउन्ट (सनाखत) गरेको छ। त्यसका लागि जसपाका कार्यकारिणी सदस्यलाई आयोगमा बोलाइएको थियो। केन्द्रीय कार्यकारिणी समितिका ५१ सदस्य आयोग पुगे। ३४ जनाले यादव पक्षमा हस्ताक्षर गरे। १६ जना ठाकुर पक्षमा उभिए। जन्मकैदको सजाय भोगिरहेका रेशम चौधरी तटस्थ बसे। बहुमत कार्यकारिणी सदस्यले यादव पक्षमा हस्ताक्षर गरेपछि प्रमुख निर्वाचन आयुक्त दिनेशकुमार थपलिया नेतृत्वको पाँच सदस्यीय इजलासले उही पक्षलाई आधिकारिकता दिने निर्णय गरेको हो। जसपाको विवाद निरुपण गर्न प्रमुख आयुक्त थपलियाको नेतृत्वमा आयुक्तहरू ईश्वरीप्रसाद पौड्याल, रामप्रसाद भण्डारी, डा जानकीकुमारी तुलाधर र सगुनशमशेर जबरा रहेको इजलास गठन गरिएको थियो। आयोगले साउन ३ गतेदेखि जसपा विवादमा सुनुवाइ अघि बढाएको थियो। आयोगका प्रवक्ता राजकुमार श्रेष्ठले यादव पक्षलाई जसपाको आधिकारिकता दिइएको जानकारी दिए। ठाकुर पक्षलाई नयाँ पार्टी खोल्न अवसर दिने निर्णय भएको प्रवक्ता श्रेष्ठले बताए। जसपा अध्यक्ष यादवले आत्मालोचना गर्दै आए महन्थ ठाकुर पक्षलाई पार्टीमा समेट्न सकिने प्रतिक्रिया दिए। उहाँहरू आत्मालोचनासहित आउनुभयो भने पार्टीमा अटाउन सक्नु हुनेछ, यादवले भने। उनले जसपाको आधिकारिकताको टुंगो लागेकाले सरकारमा छिट्टै सहभागी हुने जानकारी दिए। ठाकुर पक्षका वरिष्ठ नेता राजेन्द्र महतोले पार्टी एकता गरेको एक वर्षमा नै फुटको अवस्था आउनु दु:खद् भएको बताए। महतोले भने, शोषण उत्पीडनमा परेका जनतालाई अधिकार दिन पार्टी एकता गरेका थियौं। यो प्रयोजनका लागि उपेन्द्रजीको पार्टी बचाइदिएका थिएनौं। तानातानमा रेशम चौधरी टीकापुर काण्डका मुख्य अभियुक्त रेशम चौधरी तानातानमा परेका थिए। यादव र ठाकुर दुवै पक्षले चौधरीलाई आफ्नो पक्षमा हस्ताक्षर गराउन खोजेका थिए। चौधरीले भने दुवै पक्षमा हस्ताक्षर गरेनन्। उनी २०७४ सालको निर्वाचनमा ठाकुरले नेतृत्व गरेको राजपाबाट निर्वाचित भएका थिए। जन्मकैद सजाय भोगिरहेका उनी जसपाको आधिकारिकताका लागि सनाखत गराउन आयोगमा लगिएको थियो। चौधरीले आफ्नो नैतिकताले पक्ष विपक्षमा लाग्न नदिएको स्पष्ट पारे। आज जेलबाट आएर पक्ष विपक्षमा सनाखत गर्न नैतिकताले दिएन, उनले भने, मेरो पक्ष पनि जसपा हो, विपक्ष पनि जसपा हो। उनले ठाकुरलाई भीष्मपितामहको दर्जा दिँदै युद्धको नियमका कारण बाण हान्नुपरेको महाभारतको प्रसंगसमेत सुनाएका थिए। आयोगले चौधरीलाई सनाखतका लागि कारागारबाट ल्याउन आग्रह गरेको थियो। तर, नमानेपछि उनलाई कडा सुरक्षाबीच आयोगको कार्यालयमा पुर्याइएको थियो। जसपा एकीकरण हुँदा शक्तिशाली ठाकुर महतो पक्ष थियो। यादवको बाध्यताका कारण रातारात एकीकरण भएको थियो। यादव पक्ष उपेन्द्र यादव, अशोक राई, डाबाबुराम भट्टराई, महेन्द्रराय यादव, राजकिशोर यादव, गोविन्द चौधरी, मृगेन्द्रकुमार सिंह यादव, नवलकिशोर शाह, अमृतादेवी अग्रहरी, रामनरेश राय यादव, राजेन्द्रप्रसाद श्रेष्ठ, नवराज सुवेदी, परशुराम खापुङ, युवराज कार्की, रकम चेम्जोङ, रेणुकमारी यादव, मो लालबाबु राउत, हिसिला यमी, हेमराज राई, गंगानारायण श्रेष्ठ, रणध्वज कन्दङ्वा, रामसहाय प्रसाद यादव, डम्मरु बल्लभ खतिवडा, प्रकाश अधिकारी, मोइस्तियाक राई, दुर्गा सोब, परशुराम बस्नेत, प्रशान्त सिंह, भक्तबहादुर शाह, सुशीला श्रेष्ठ, विजयकुमार यादव, रमेशप्रसाद यादव, गजाधर रोहिता यादव, मनीषकुमार सुमन। ठाकुर पक्ष महन्थ ठाकुर, राजेन्द्र महतो, शरत्सिंह भण्डारी, अनिलकुमार झा, सर्वेन्द्रनाथ शुक्ल, वृषेशचन्द्र लाल, जितेन्द्रप्रसाद सोनार, उमाकान्त झा, चन्दा चौधरी, लक्ष्मणलाल कर्ण, राजकुमार लेखी, केशवकुमार झा, अकवाल अहमद शाह, दानबहादुर विश्वकर्मा, निर्जला राउत, सुनीलकुमार झा। तटस्थ रेशम चौधरी।"
जीवनदानमा एउटा क्रान्ति,"नेपालमा रक्तसञ्चारको इतिहास झन्डै आठ दशक पुरानो छ। २००० सालबाट रक्तसञ्चार सेवाको इतिहास थालनी भएको उपलब्ध अभिलेखले देखाउँछ। तत्कालीन समयमा स्वयंसेवी रक्तदाताहरू नगन्य मात्रामा थिए। त्यो पनि परोपकार संस्थाका स्वयंसेवक अस्पतालमै पुगी रक्तदान गर्ने गर्थे। यसरी गरिएको रक्तदानबाट धेरै बिरामीको अकालमा मृत्यु हुनबाट जोगाउन सफल पनि भए। वीर अस्पतालको प्याथोलोजी बिभागबाट देशमा सञ्चालित रक्तसञ्चार सेवाले ७८ वसन्त पार गरिसकेको छ। स्वयंसेवी तवरले सञ्चालनमा आइरहेको रक्तसञ्चार सेवालाई थप मानवीय भावका साथ प्रभावकारी तवरले सेवाकार्यलाई विस्तार गर्न २०२३ साउन १२ गतेबाट नेपाल रेडक्रस सोसाइटीअन्तर्गत लक्ष्मी ब्लड बैंक नामद्वारा रक्तसञ्चार सेवा सुरु गरिएको थियोे। हालको ट्रमा सेन्टर रहेको स्थानमा ५५ वर्षअघि सानो झिँगटीको छानो रहेको कोठाबाट रक्तसञ्चार सेवाको शुभारम्भ गरिएको थियो। राज्यको खासै आर्थिक र प्राविधिक सहयोगबिना सीमित स्रोतसाधनले देशको ७३ जिल्लाका १२० स्थानबाट सेवा प्रदान गरिरहेको छ। यिनै सेवा प्रदायक निकायबाट गत आर्थिक वर्ष २०७७७८ मा २ लाख ३८ हजार ८३६ युनिट रगत संकलन गरी ३ लाख २१ हजार ७७६ युनिट रगत र रगतबाट तयार पारिएका रक्ततत्वहरू पीडित पक्षलाई उपलब्ध गराउन सकिएको थियो। सयौंको संख्यामा रक्तदान आयोजक संघसंस्थाहरूले रक्तदान शिबिरको आयोजना गरिरहेका छन् भने हजारौंको संख्यामा नियमित स्वयंसेवी रक्तदाताले रक्तदान गर्दै आइरहेको अवस्था छ। रक्तदान उत्प्रेरणा आजको आवश्यकता हरेक क्षेत्रमा विषयगत उत्प्रेरणा जगाउन जरुरी हुन्छ। कुनै पनि बिरामीलाई उपचारका क्रममा चाहिने रगत र रगतबाट तयार पारिएका रक्ततत्वहरू केवल अर्को एक स्वस्थ व्यक्तिको शरीरबाट मात्र प्राप्त गर्न सम्भव छ। यसलाई बोध गराउन व्यक्ति वा समूहलाई रगत र रगतबाट तयार पारिएका रक्ततत्वहरूको आवश्यकता र उपयोगिताबारे जानकारी गराउँदै विकल्परहित रगत र रगतबाट तयार पारिएका रक्ततत्वहरूको मूलस्रोत नै हामी हौं भन्दै रक्तदान गर्नगराउन उत्प्रेरित गराउनु नेै रक्तदाता उत्प्रेरणा भनिन्छ। वर्तमान अवस्थामा अर्थपैसाबाट सबथोक सहजै सर्वत्र उपलब्ध हुन्छ भन्ने तथ्य सिद्धान्त रगतमा लागू गर्न असम्भव छ। भौतिकवादी आजको दुनियाँमा चिकित्सा विज्ञानअन्तर्गत रगत र रगतबाट तयार पारिएका रक्ततत्वहरूको महत्व र उपयोगिता व्यापक हुनुका साथै निर्विकल्प रहँदै आएको छ। रक्तसञ्चार सेवामा विश्वव्यापी अत्याधिक सुधार नआएको भने होइन तर नेपालमा भने अत्याधुनिक प्राविधिकदेखि दक्ष जनशक्तिहरूको अभाव रहँदै आएको छ। रक्तसञ्चारको महत्वपूर्ण पक्ष र जटिलता भनेकै सर्वसाधारणमा रगत र रगतबाट तयार पारिएका रक्ततत्वहरूको विषयमा जानकारी दिलाउनु नै हो। समयको कालखण्डमा मानव जगत्भित्र देखिएको नयाँ नयाँ रोगका संक्रमणले रक्तसञ्चार सेवा क्षेत्रलाई महंगोसमेत बनाइदिएको छ। आज बिरामीका लागि स्वस्थ, स्वच्छ र सुरक्षित वा रोगमुक्त रगत उपलब्ध गराउनु स्वयंसेवी रक्तदाताहरूको नैतिक र इमान्दारितामा भर पर्नुपर्ने सर्वविदितै छ। यस अर्थमा स्वयंसेवी रक्तदाताहरूको भूमिका र सहयोग अपरिहार्य देखिन्छ। हालसम्म बेलाबखतमा गरिएका अनुगमन, अनुसन्धान अध्ययनले के देखाएको छ भने कुनै प्रकारको लाभ नलिइकन स्वयंसेवी तवरले स्वेच्छिक रूपमा गरिने रक्तदान नै सबैभन्दा बढी स्वस्थ, स्वच्छ र सुरक्षित हुनुका साथै लागत खर्च पनि कम साबित भएका छन्। रक्त व्यवस्थापनमा सबैको सहभागिता यो नारा वा भनाइलाई सार्थक सिद्ध गर्न सकेमा मात्र रक्तसञ्चार सेवाले पूर्णता पाउने छ। जबसम्म प्रत्येक बिरामीको उपचारमा चाहिने स्वस्थ, स्वच्छ र सुरक्षित अर्थात् रोगमुक्त रगत र रगतबाट तयार पारिएका रक्ततत्व चाहिएको समयमा आवश्यकता अनुसार सर्वसुलभ अनि निःशुल्क प्राप्त गर्ने वातावरण बन्दैन, तवसम्म रक्तदान उत्प्रेरणा कार्यक्रमले लक्ष्य प्राप्तिको चरमबिन्दुमा पुगेको ठहर्ने छैन। नयाँ नयाँ स्वयंसेवी रक्तदाताहरू उत्प्रेरित गराई रक्तदान गराउन तयार पारिएको स्टार्ट एटिन स्टार्स टिमको अवधारणालाई जतिसक्दो चाँडो नेपाल सरकार र सम्बन्धित निकायले कार्यान्वयन गर्न सक्नु भएन। बाधक तत्वहरू मूलतः आमजनमानसमा व्याप्त आधारहीन डर, त्रास र भय नै रक्तदानप्रति उदासीनताका प्रमुख कारण हुन्। स्वयंसेवी रक्तदाता उत्प्रेरित बनाई रक्तदान गराउन आवश्यक उत्प्रेरणा कार्यमा हालसम्म भए देखिएका कठिनाइ एवं बाधक तत्वहरू यस्ता छन् ः मानव जीवनमा कतिपय घातक रोग (हेपाटाइटिस, एनिमिया, मलेरिया र एड्स) हरूको आतंकका कारण रक्तदान गर्न अप्ठ्यारो तथा हिच्किचाउने गरेका छन्। जसरी मानव शरीरमा नियमित र निरन्तर रगतको प्रवाह भइरहेको हुन्छ, त्यसरी नै उत्प्रेरक प्रशिक्षण कार्यक्रम पनि नियमित रूपमा सञ्चालन हुनु अत्यावश्यक छ। रक्तदान कार्यलाई व्यापक बनाउन प्रचारप्रसारका सामग्रीको पनि उतिकै आवश्यकता हुन जान्छ। यसका लागि आर्थिक पक्षले प्रमुख भूमिका खेल्नेमा दुईमत छैन। स्वयंसेवी आधारमा सञ्चालित यो रक्तसञ्चार सेवा कार्यक्रम प्रभावकारी एवं कम खर्चालु छ। राज्यले निःशुल्क भनिएको रक्तसञ्चार सेवा क्षेत्रमा सरकारी अनुदान नगन्य रूपमा रहेको छ। रक्तदान स्थलमा स्वयंसेवी रक्तदातालाई गरिने नकारात्मक व्यवहारले पनि रक्तदातालाई निरुत्साहित बनाउँछ। रगत झिक्ने बेला सुईले घोच्दा हेलचेक्र्याइँ गर्ने, एक ठाउँबाट सफलताका साथ रगत तान्न नसकी अर्को ठाउँमा घोच्नेजस्ता कारणले रक्तदातामा डरत्रास पैदा हुनु स्वाभाविक हो। स्वयंसेवी रक्तदानबारे सरकार र सम्बन्धित निकायको विद्यमान उदासिनता, पारिवारिक असन्तुष्टि, धार्मिक अबरोध, असुविधाजनक व्यवहार, रक्तसञ्चार सेवालाई हेर्ने र बुझ्ने दृष्टिकोण र धारणामा परिवर्तन वा सुधार ल्याउन जरुरी छ। जनसाधारणमा व्याप्त अन्धबिश्वास, कुरीति, अशिक्षा र अज्ञानतालाई हटाउन ढिलो भइसक्यो।रगत र रगतबाट तयार पारिएका रक्ततत्वहरू आवश्यक पर्दा समयमै उपलब्ध नहुनु, रक्तदाताप्रति अशिष्ट व्यवहार हुनु, पीडित पक्षलाई रगत लिन र दिनमा धेरैबेर समम कुराउने प्रवृत्तिलाई पूर्णरूपमा निरुत्साहित पार्नुपर्छ। दीर्घकालीन समस्या समाधानार्थ दीर्घकालीन योजनाको रूपमा माध्यमिक, उच्च माध्यमिक, कलेज र बिश्व विद्यालय स्तरको पाठ्यक्रममा रक्तदान र रक्तसञ्चार सेवासम्बन्धी विषय समावेश गरिनु जरुरी देखिएको छ। स्वयंसेवी तवरले नियमित रक्तदान गर्दै आउनुभएका स्वयंसेवी रक्तदातालाई थप उत्साह र हौसलाका साथै नयाँका निमित्त प्रेरणा हुने गरी दानमा दिएको रगतलाई उच्च मूल्यांकनकोे व्यवस्था गर्न सकिएमा अझ बढी रक्तदाताहरूको संख्यामा वृद्धि हुन सहज हुने देखिन्छ। प्रचारप्रसारको सशक्त माध्यम रेडियो, टेलिभिजन, अनलाइन खबर र पत्रपत्रिकामा रक्तदान र रक्तसञ्चार सेवा व्यापकता दिन सकेमा रक्त संकलन वृद्धि नहोला भन्न सकिन्न। विभिन्न संघसंस्थाबीचमा रक्तदान र रक्तसञ्चार सेवा विषयक शीर्षकमा प्रतियोगिताहरू सञ्चालन गर्दै रक्तदानसम्बन्धी चेतना प्रवाह गर्नमा सहजता मिल्ने छ। स्टार्ट एटिन स्टार्स टिमको अवधारणा अनुसार माध्यमिक, उच्च माध्यमिक, विश्व बिद्यालयमा अध्ययनरत विद्यार्थी वा सोसरह उमेरका व्यक्तिबाट जन्मदिनको १८ औं वर्षमा रक्तदान गर्नगराउन र रक्तदान र रक्तसञ्चार सेवाबारे केही ज्ञान बोध गराउन सकेमा भविष्यमा तिनीहरू नै प्रतिवद्ध स्वयंसेवी रक्तदाता बन्न सक्छन्। रक्तसञ्चार सेवा केन्द्रमा देशव्यापी कार्यरत जनशक्तिमा लगनशीलता, इमान्दार, योग्यका साथै साहसिक हुन आवश्यक छ। स्वयंसेवी रक्तदाताहरूको जन्मदिन, जात्रा, चाडपर्व, उत्सव र समारोहबीच शुभकामना आदानप्रदानले पनि सकारात्मक सन्देश प्रवाह हुनसक्छ। सरकारी अस्पतालमा पर्याप्त दक्ष जनशक्तिको अभाव छ भने अत्याधुनिक प्रबिधिहरूको खडेरी देखिन्छ। निजी अस्पतालमा स्वयंसेवी रक्तदाताहरूको रगत पीडित पक्षसँग चर्काे मूल्यमा असुल्नमा रमाएका छन्। यस्तो प्रवृत्तिलाई नेपाल सरकार र सम्बन्धित निकायले उपेक्षित बनाइरहेको देख्दा हरेक स्वयंसेवी रक्तदाता रक्तदान कार्यक्रम आयोजक संघसंस्था, रक्तदान कार्यप्रति साथ सहयोग गर्नुहुने महानुभाव जोकोही उदेकका पत्र बन्न विवश छन्। ७८औं बसन्त पार गर्दा समेत देशले राष्ट्रिय रक्तसञ्चार सेवालाई सम्बोधन गरेको छैन। अबका दिनमा यो क्षेत्रलाई उपेक्षित नबनाई बजेट विनियोजन गर्न सकेमा सरकारले आफ्नो कर्तव्य र दायित्व ठानेको ठहर्ने छ।  लेखक नेपाल स्वयंसेवी रक्तदाता समाजका अध्यक्ष हुन्।"
श्रमजीवीका अपेक्षा,"रोजगारविहीन हुने श्रमिकको सहयोगका लागि विपद् तथा उनीहरूको कार्य प्रकृति हेरी दीर्घकालीन नीति बनाउनुपर्छ पाँच वर्ष निर्धक्क राज्य सत्ता चलाउने जनादेश प्राप्त गरेका साम्यवादीहरूले त्यो प्रचण्ड मतलाई थेग्न सकेनन् र अन्ततः छँदाखाँदाको लगभग दुईतिहाइको सरकार त्रियासीको संख्यामा आएर हाललाई बिराम लागेको छ। गत वर्षको पहिलो लकडाउनदेखि उनीहरू बीचको आपसी मनोमालिन्यता अगाडि बढ्दै आयो। मुलुकले लामो समय अस्थिर राजनीति खेप्न पर्यो। दुईपटक त प्रधानमन्त्रीले संसद् नै विघटन गर्नु पर्यो र देशको मूल राजनीति न्यायपालिकातिर पुग्यो। जसले अस्वाभाविक परिणाम ल्याइदियो। बीचको अवधिमा प्रधानमन्त्रीबाट चालिएका कदमविरुद्ध देशैभर नारा जुलुस तथा विरोध सभाहरू भए जसको अपेक्षा नेपाली जनताले गरेका थिएनन्। नेपाली जनताले पाँच वर्ष सरकार चलाउन साम्यवादीलाई जिम्मा लगाएकै थिए। केपी शर्मा ओली गत आमनिर्वाचनपश्चात २०७८ फागुन ३ मा दोस्रो र तेस्रो पटक ०७८ वैशाख २३ गते राज्य सत्ता सञ्चालकका हिसाबले प्रधानमन्त्रीय जिम्मेवारीमा पुगे। अन्ततः सर्वोच्च अदालतको ०७८ असार २८ गते परमादेशबमोजिम राजकीय जिम्मेवारीबाट छेउ लाग्न पुग्नुभयो। जुन घटना नेपालमा पहिलो पटक न्यायपालिकाबाट छेउ लाग्न परेको इतिहासमा दर्जसमेत हुन पुग्यो। अघिल्लो सरकारले छोडेका अनगिन्ति चुनौतिहरूको चाङमा संसद्मा सांसद संख्यामा कमी भएता पनि घटनाक्रमले प्रधानमन्त्रीय जिम्मेवारीमा नेपाली कांग्रेसका सभापति शेरबहादुर देउवा पुगेका छन्। पछिल्लो प्रधानमन्त्रीत्वकाल भन्दा अहिले त्यो जिम्मेवारीमा पुग्नु चुनौति र अवसर दुवै छ। अहिलेको कार्यकाल मुख्यतः कोभिड १९ लाई पराजित गर्न खोप र स्वास्थ्य सेवा सबै वर्ग र समुदायलाई सहज तथा सरल रूपले पुर्याउनका साथै नयाँ सोच, उर्जा र फरक कार्यशैली अपनाई काम गर्नुपर्ने दायित्व उनीसँग छ। जब केपी ओलीले २०७४ फागुन ३ गते प्रधानमन्त्रीको जिम्मेवारी सम्हाल्नु भयो सबैभन्दा पहिले सरोकारवालासँगको छलफल तथा संवादबिना यातायात क्षेत्रमा हात हाल्नु भयो। जसबाट देशभर यातायात व्यवसायी संस्थामा कार्यरत हजारौं श्रमिकहरूको रोजीरोटी खोसिन पुग्यो। केही समस्याहरू थिए भने बसेर छलफलद्धारा समाधान गर्न सकिन्थ्यो होला। तर एकोहोरो ढंगबाट यातायातकर्मीलाई धरपकड गर्दै भइरहेको संरचनालाई ध्वस्त पार्दै ती संस्थाहरूमा कार्यरत हजारौं श्रमिक बेरोजगार हुन पुगे। देउवाको नेतृत्वको अघिल्लो सरकारले नै सामाजिक सुरक्षा ऐन ल्याइसकेको अवस्थामा मात्र नियमावली ल्याउँदा २०७५ मंसिर ११ गते निकै नै तामझामका साथ आवश्यकताभन्दा बढी नै प्रचारप्रसार गरियो। मुलतः अनौपचारिक क्षेत्रका श्रमिकहरूका लागि ट्रेड युनियन कांग्रेसले २०५४ सालमै गैरसरकारी विधेयकका रूपमा तत्कालीन संसद्मा दर्ज गरिसकेको थियो। जुन नियमावली ल्याउन सरकारले तामझाम देखायो त्यो अनौपचारिक क्षेत्रका श्रमिकहरूका लागि मूर्त रूपले कार्यान्वयन गराउन सकेको भए सुनमा सुगन्ध हुने थियो, जो हुन सकेन। सन् २०१७१८ को श्रम सर्वेक्षणअनुसार हाल नेपालमा ७० लाख ४४ हजार श्रमिकहरू श्रमबजारमा कार्यरत छन्। जसमध्ये अनौपचारिक क्षेत्रमा काम गर्ने मात्र ५९ लाख ९४ हजार छन्। श्रम ऐनको बर्खिलाप गएर मात्र एक वर्षको न्युनतम पारिश्रमिक सरकारले एकलौटी रूपमा मे दिवसको दिन प्रधानमन्त्री केपी शर्मा ओलीले सम्बोधनमा घोषणा गर्नुभयो। जसको संयुक्त ट्रेड युनियन समन्वय केन्द्र समेतले आपत्ति जनायो। ऐनको भावनाअनुसार मजदुर संगठनले रोजगारदातासँग सौदाबाजीका आधारमा तय गरिने न्युनतम पारिश्रमिकलाई हठात प्रधानमन्त्रीको घोषणाले मजदुर संगठनहरूको अधिकार खोस्ने काम भयोे। आन्दोलन तथा दबाबस्वरूप ट्यांकरचालक, यातायातकर्मी, शिक्षक, कर्मचारी, स्वास्थ्यकर्मीहरूलाई खोपको प्राथमिकतामा राख्यो जो सराहनीय नै छ। पहिलो लकडाउनपश्चात त्रिपक्षीय रूपमा कोरोनाकालको पारिश्रमिक सन्दर्भको सहमतिसमेत सरकारबाट कार्यान्वयन हुन सकेन। मूलतः अघिल्लो सरकार कुनै पनि मुद्दामा कसैसँग हातेमालो तथा छलफल नगरी एक ढंगले अगाडि बढेको थियो। जसको फलस्वरूप असमयमै सरकारको जिम्मेवारीबाट ओली पन्छिन पुगे। अघिल्लो समयमा केही हदसम्म अनौपचारिक श्रमिकहरूले राहतस्वरूप खाद्यान्नहरू प्राप्त गरेका थिए। तर, पछिल्लो पटक सरकार अनदेखा भयो। सर्सर्ती हेर्दा तत्कालीन सरकार श्रमिकमुखी भन्दा पनि व्यापारी तथा उद्योगपतिमुखी भएको हामी सबैले देख्न पायौं। तत्कालीन साम्यवादी नेतृत्वको सरकारबाट आहत तथा रुष्ट भएका श्रमजीवीहरूले वर्तमान देउवा नेतृत्वको सरकारबाट धेरै नै अपेक्षा राखेका छन्। सरकार सञ्चालन गर्नेले सबै वर्ग, समुदायलाई साथमा लिएर चल्नुपर्छ। जुन स्वाभाविक पनि हो तर त्यो गर्दै गर्दा कमसेकम वर्तमान सरकारले श्रमजीवी वर्गलाई पनि केन्द्रमा राखेर काम गर्नुपर्छ भन्ने श्रमिकहरूको अपेक्षा छ। देशभर शिक्षक, नेपाल वायुसेवा निगमका कर्मचारी तथा वित्तीय क्षेत्रका कर्मचारीहरू मुद्दागत आधारमा आन्दोलन गर्दै आइरहेका छन्। उनीहरूको आन्दोलनलाई यथाशीघ्र सम्बोधन गर्नुपर्छ। सन् २०१७१८ को श्रम सर्वेक्षणअनुसार हाल नेपालमा हाल सत्तरी लाख चवालीस हजार श्रमिकहरू श्रमबजारमा कार्यरत छन्। जसमध्ये अनौपचारिक क्षेत्रमा काम गर्ने मात्र उनन्साठी लाख चौरानब्बे हजार रहेका छन्। अर्थात चौरासी दशमलव छ प्रतिशत श्रमिकहरू अनौपचारिक क्षेत्रमा रहेका छन्। उनीहरूको न राज्य सत्तामा पहँुच छ, न उनीहरूले राज्यका तर्फबाट कुनै सुविधा प्राप्त गरेका छन्, न त कुनै पहिचान नै छ। कोरोनाकालमा तुलनात्मक रूपमा औपचारिक भन्दा अनौपचारिक क्षेत्रका श्रमिकहरू सबैभन्दा पीडित रहेका छन्। उनीहरूको पहिचानका लागि सबै पालिकाहरूको वडा स्तरबाट नै कामको प्रकृति छुट्याएर परिचय पत्र दिने गरेर पञ्जीकरण गर्दै यथाशीघ्र सामाजिक सुरक्षाको दायरामा समावेश गरिनु पर्दछ। यसबाट उनीहरूको पहिचान पनि हुनेछ भने राज्यलाई पनि उनीहरू वास्तविक तथ्यांक थाहा हुनेछ। प्रधानमन्त्री रोजगार कोषमा रहेको बाह्र अरब रकमलाई रकमान्तर गरेर पञ्जीकरण प्रकृया प्रारम्भ गरे हुन्छ। कोभिडबाट थलिएको ससाना स्वरोजगार श्रमिकहरूको बैंकब्याज लगायतलाई यथाशक्य सम्बोधन गर्न जरुरी छ। केही दिन अगाडिमात्र प्रधानमन्त्रीबाट कोभिडले थलिएका उद्योगहरूलाई हेरिने बताएका छन्। त्यो हेर्दै गर्दा ती उद्योगहरूमा काम गर्ने श्रमिकहरूलाई पनि राहत हुने गरेर हेर्नु पर्दछ। पछिल्लो सरकारको निर्णय अनुसार कोभिड लागेका तत्कालीन अवस्थामा कार्यरत अग्रमोर्चामा कार्यरत स्वास्थ्यकर्मी लगायतको प्राप्त हुन बाँकी रहेको एक लाख बराबरको कोरोना बीमा तथा भत्ता तत्काल उपलव्ध गराउनु पर्दछ। श्रम ऐनको प्रावधान अनुसार अन्य मुलुकका श्रमिकहरूले यहाँ काम गर्दा श्रम इजाजत लिनुपर्ने प्रावधानलाई कडिकडाउका साथ लागू गराउनु पर्दछ। यातायातकर्मी, स्वास्थ्यकर्मी, कर्मचारी, ट्यांकरचालक, शिक्षकदेखि बाहेकका अन्य श्रमिकहरूलाई पनि प्राथमिकतामा राखेर देशैभर उनीहरूको कार्यप्रकृति छुटयाएर कार्यस्थलमै खोपको व्यवस्थापन गर्नुपर्छ। मुलुकको अर्थतन्त्रमा प्रवासी श्रमिकहरूको पनि योगदान रहेको हुनाले खोप पश्चात हाल विदेश जान तयार श्रमिकलाई खोप लगाएको आधिकारिक प्रमाणपत्र लिन सहज र सरल तवरबाट यथाशीघ्र व्यवस्थापन गर्नुपर्छ। भविष्यमा आउन सक्ने कुनै पनि विपद्का लागि अनौपचारिक क्षेत्रका श्रमिकहरूका लागि विपद् कल्याणकारी कोष गठन प्रकृया अगाडि बढाउनु पर्दछ। कुनै पनि विपद्बाट रोजगारविहीन हुने श्रमिकहरूको सहयोगका लागि विपद् तथा उनीहरूको कार्य प्रकृति हेरी दिर्घकालीन नीति बनाउनु पर्दछ। कार्यस्थलमा कोभिड १९ लाई दृष्टिगत गरी स्वास्थ्य मापदण्ड अपनाउन रोजगारदातालाई निर्देशन गर्र्र्दै सरकारी संयन्त्रलाई कडिकडाउका साथ अनुगमन गर्न लगाउनु पर्दछ। अनौपचारिक क्षेत्रका श्रमिकहरूलाई प्रविधिमैत्री बनाउँदै उनीहरूको वृत्तिविकासका लागि प्रविधियुक्त तालिमहरू सञ्चालन गरिनु पर्दछ। श्रम क्षेत्रमा रहेका माथि उल्लेखित मुद्दाहरू वर्तमान सरकारबाट सम्बोधन भएमा अघिल्लो सरकारसँग रुष्ट रहेका लाखौं श्रमिकहरूले श्रमिकमैत्रीय सरकार प्राप्त गरेको अनुभूतिसमेत गर्नेछन्। मुख्यत श्रमिकहरूले अहिले अभिभावक खोजिरहेको अवस्थामा सरकारलाई निःसन्देह पनि श्रमिक तथा टेड युनियनमैत्रीय बन्ने अवसर छ। त्यो विश्वास प्राप्त गरेमा पक्कै पनि आउने आगामी आम निर्वाचनमा समेत नेपाली कांग्रेसले यस क्षेत्रको लाखौं श्रमिकहरूको स्नेह प्राप्त गर्न सक्नेछ।  लेखक ट्रेड युनियन कांग्रेसका उपाध्यक्ष हुन्।"
विकासमा राजनीति,"राज्य व्यवस्था साधु र सरलताले पनि चल्दैन। असल नीतिले राजनीति सञ्चालित हुनुपर्छ। धर्म नीतिबिना राजनीति कहिल्यै सफल हुँदैन। देशमा मनसुनी विकास मौलाएको छ। यस्ता कामले दिगो विकासलाई भने ठाडै चुनौती दिएको छ। असारमा बग्ने खहरेभैं यहाँ विकास पोखिन्छन्। तीन दशकको प्रयासले काठमाडौंमा मेलाम्ची आइकन लुकामारी खेलेजस्तै भएको छ यहाँको विकास। त्यसो त देश समृद्ध हुन नेतृत्व गतिलो हुनुपर्छ। भारत, चीन, मलेसिया, सिंगापुरको जस्तो नेतृत्व नेपालमा खोजेर नहुने रहेछ। हामी प्रविधिमा विकसित देशको नक्कल गर्न खोज्छौं, तर देशको समृद्धिमा हाम्रो देश विश्वको ११४औं स्थानमा रहेको थाहै हुन्न। हामीभन्दा कम जनसंख्या हुने देश अष्ट्रेलिया, सर्विया, स्वीडेन, बेल्जियम, स्वीट्जरल्यान्ड, क्युबा, बुल्गेरिया, ताइवानले कोभिडविरुद्धको खोप उत्पादन गरिसके तर हामी यसैमा भिक्षार्थी छौं। जनसंख्याको हिसाबले नेपाल संसारको ४९औं स्तरमा पुग्दा जीडीपीमा ९९औं स्थानमा परेका छौं। मागी मागी छोराको बिहे भनेझैं तीन वर्षमा तेब्बर विदेशी ऋण बढाएर हामी बजेटको आकार बढाउँछौं तर विकास खर्च भने त्यही रफ्तारमा घटाउँछौं। खर्चिलो संघीयतालाई धान्न विदेशीहरूले डलर खन्याइदिनु पर्छ र त कहिले हामीलाई एमसीसीको रडाको पर्र्छ, कहिले के को। महालेखा परीक्षकको तथ्यांकअनुसार गएको असार महिनामा पुँजीगत खर्च २४१५ प्रतिशत भयो। जबकि यसअघिको ११ महिनामा यो खर्च जम्मा ४०५४ प्रतिशतको मात्रै थियो। पुँजीगत खर्च गर्ने हिउँदको समय राजनीतिक चतुर्याइँले गर्दा नै भ्याइनभ्याई भयो। यो समय सत्ताको अंक गणितमा रहँदै दिन ढले, रात बिते। विकास गर्ने वार्षिक कार्ययोजना, कार्यसम्पादन भएको १५ दिनभित्र बिल तयारी, भुक्तानी, समयमै डीपीआर, कार्ययोजनाको पूर्वतयारी गर्ने प्रशासनिक संयन्त्र निस्कृय भइदिए, विकासको जगै भत्कने गरी लामो समय देशलाई बन्दाबन्दीमा राखियो। असार लाग्दा रोपाइँको चटारो परेजस्तै बजेट सक्न टालटुले विकास देखाएर वर्षाको खहरेजस्तै गरियो विकासलाई। जेठ मसान्तमा ४० प्रतिशत देखाइएको विकास खर्च असार सकिँदा ६५ प्रतिशत देखिनुले यही संकेत गर्छ। नेतृत्वदायी राजनीतिले यतिबेला नै कोल्टो फेरेको छ। दलभित्रको शक्ति सन्तुलनको अभाव, दिगो शान्ति दिन नसकेको, निर्मलाहरूले न्याय नपाएको, सुशासनको नौटंकी गर्दै प्रशासन संयन्त्र शिथिल गराएको, पटकपटक प्रतिनिधिसभाको घाँटी चुँुडिएको, परराष्ट्र सम्बन्ध असन्तुलित भएको, घरघरै राजदूतहरूले चहारेको, कानुनी शासनको अभाव भएको, कोरोनाले डल्लो परेका जनताप्रति उदासीन बनेको, गरिबी र भोकमरी बढाएको जस्ता आरोप खेपिरहन्छन् सत्तामा हुनेहरू। हालै चिठ्ठा परेर भित्रिएको सरकारलाई पनि खपिसक्नु समस्या छैन, सचिवहरूदेखि राजदूतहरूको फेरबदल, पचासौं जनालाई होलसेलमा मन्त्री दिनु पर्ने माग, सुतेका राजनीतिका भ्रातृ संगठनहरू ब्युझेको अवस्था, आफ्नै महाधिवेशनहरूको तयारी अनगिन्ती छन्। विगत ३१ वर्षमा भारतमा जम्मा सातपटक मात्र सरकार फेरिए। पाँचजना मात्रै प्रधानमन्त्री भएछन्। अमेरिकामा जम्मा पाँच जनामात्र राष्ट्रपति भएछन् तर नेपालमा यो अवधिमा २८ पटक सरकार फेरिएछ। प्रधानमन्त्रीको लस्कर हेर्दा सबैलाई जितिएको देखिएछ। संक्रमण राजनीतिमा सधैं अब्बल हुने हामी विदेशी ऋण र व्यापार घाटामा पनि निकै माथि छौं, त्यति मात्रै नभएर नागरिकको रगत बेचिएको विप्रेषणमा पनि अब्बल छौं। गरिबी र बेरोजगारी संख्या बढोत्तरी हुँदै गर्दा हाम्रो कृषि उब्जनी भुइँभन्दा तलै छ। अझै खाद्यान्न सामग्रीमा पनि विदेशीमा निर्भरता छ। देशलाई आत्मनिर्भर बनाउन लागि परेका नेतृत्वको ओठेभक्तिले सर्वसाधारण निराश मात्रै होइन, आँसु पनि बगाइरहेका छन्। मुलुकमा औद्योगिक वातावरण छैन। द्वन्द्वकालदेखि नै श्रमिक र रोजगारदाताबीच सम्बन्ध बिग्रँदै आएको हो। औद्योगिक सुलभ वातावरण भएको भए नेपालीले खाडी मुलुकमा पसिना बगाउनुपर्ने थिएन। लगानी सुरक्षित नभएर औद्योगिक कलकारखानाहरू विस्थापित भएरै धेरै समस्या आएको हो। जताततै बन्द, हड्ताल, आगजानी, तोडफोड भए विगतमा। व्यक्तिगत भवन, भौतिक सम्पत्ति ठूलो मात्रामा नष्ट भयो। सशस्त्र द्वन्द्वकालमा अर्र्बौं, खर्बौंको सम्पत्ति नोक्सान भयो। आयातनिर्यातको ठूलो खाडलमा मुलुक फसेको छ। दैनिक खाद्यान्न चामलकै लागि मात्र पनि अर्बौं रकम विदेशिएको छ। विप्रेषणबाट आएको रकम विलासितामा खर्च भइरहेको छ। २०४६ सालको राजनीतिक परिवर्तनपछि औद्योगिक कलकारखानाहरू र तिनले ओगटेका जमिन, भवनहरू कौडीको मोलमा बिक्री भए। बाँसवारी छालाजुत्ता कारखाना, भृकुटी कागज कारखाना, भक्तपुर इँट्टा, टायल कारखाना जस्ता उत्पादनमूलक ठूला उद्योगहरू विस्तारै विस्थापित भए। कच्चा पदार्थ आफ्नै मुलुकमा भएका घरेलु एवं साना उद्योगहरू विस्थापित हुँदैछन्। मुलुकमा कुनै पनि अभियानले स्थिरता पाएन। वर्षाको भेलझैं अभियानहरू, योजनाहरू उर्लेर आउँछन् अनि हिउँदका खहरे खोलाझैं सुकेर जान्छन्। सामाजिक सुरक्षा अभियान पनि यस्तै भए। विद्युतीय बस सञ्चालनका लागि उद्घाटन भयो, अहिले ती कारखानामा थन्किएका छन्, जनकपुरको रेल त्यस्तै छ, भर्खरै सवारी व्यवसायीले सरकारलाई साँचो बुझाए, मनपरि भाडा बढाउन पाउँ भनेर। मुलुकमा राजनीतिक ठूला परिवर्तनसँगै औद्योगिक उत्पादन दरमा निराशा छ। राज्य व्यवस्था साधु र सरलताले पनि चल्दैन। असल नीतिले राजनीति सञ्चालित हुनुपर्छ। धर्म नीतिबिना राजनीति कहिल्यै सफल हुँदैन।"
अमेरिकामा रहस्यमय रोगहरू,"चिन पिंग । सन् २०२० को प्रारम्भदेखि नै विश्वले कोभिडको बारेमा कुरा गर्न थालिसकेको थियो। तर अझैसम्म पनि यो विषय स्पष्ट हुन सकेको छैन। जुलाई १५ मा विश्व स्वास्थ्य संगठन (डब्लुएचओ)का महानिर्देशक टेड्रोस अधानोम गेबेरियसस्ले आफ्ना सदस्य राष्ट्रहरूमा यसको उत्पत्तिको बारेमा हुन लागेको दोस्रो चरणको अनुसन्धानको छलफलमा चीनलाई बढी पारदर्शी र समन्वयकारी हुन आग्रह गरे। के चीनबाहेक विश्वमा अन्य कुनै देश छन् जसलाई दुई पटक डब्लुएचओको विशेषज्ञहरू प्राप्त भइसकेका छन् र हालसम्म कोभिडको उत्पत्ति पत्ता लगाउने सम्बन्धमा संयुक्त रूपमा प्रतिवेदन जारी गरिसकेका छन्। जसरी चीनसँग कुनै पनि सम्बन्धनका कारण अमेरिकामा पहिले नै घटेका घटनाहरूको तुरुन्त वैज्ञानिक अनुसन्धान हुनु जरुरी छ, के यसको सम्पूर्ण दोष केवल चीन र चीनलाई मात्र दिनु उचित होला ? केही पश्चिमी राजनीतिज्ञहरूले प्रारम्भिक प्रकोपको लागि चीनलाई दोष लगाउँदै यसको दुष्प्रचार गर्न कुनै कसर बाँकी राखेका छैनन्। तर वुहानमा देखिएको पहिलो कोभिड केसभन्दा अमेरिकी मुद्दामा पहिले ध्यान दिइयो। जसरी वुहान बाहिरका सहरहरूमा पनि पहिलेकै कोभिडको संक्रमण वृद्धि हुँदै गयो। धेरै स्थानहरूमा बहुआयामीक ढंगमा अर्को चरणको अनुसन्धान गर्नुपर्ने देखियो। सन् २०२० जनवरी २ देखि मार्च १८ को बीचमा अमेरिकाको राष्ट्रिय स्वास्थ्य संस्थान (एनआईएच)ले २४ हजारभन्दा बढी नमुनाहरूको अध्ययन गयो। उक्त अध्ययनले पाँचवटा राज्यमा सात जना मानिस महिनामा कम्तिमा एक पटक कोभिड संक्रमितको सम्पर्कमा आएका हुन सक्ने देखायो। यो जनवरी २१, २०२० मा देशमा आधिकारिक रूपमा कोभिड पुष्टि हुनुअगाडि नै हो। पामबीच पोस्टले गरेको विश्लेषणका अनुसार जनवरी १, २०२० मा चीनमा कुनै यात्रा गरेको रेकर्डबिना नै फ्लोरिडामा १७१ जना कोभिड संक्रमणमा परेको पाइयो। यो राज्यमा औपचारिक रूपमा घटनाहरू दाबी गरिएको दुई महिनाअघि कै कुरा हो। यसबाहेक निमोनियाजस्ता लक्षणहरू भएका अज्ञात रोगहरूको एउटा समूहलाई अझै पनि गम्भीर रूपमा लिइएको छैन। सन् २०१९ अक्टोबर ४ मा रोग नियन्त्रण तथा रोकथाम केन्द्रहरूले अमेरिकाको ४६ वटा राज्यहरूमा गरेको एक अध्ययनले फोक्सोसम्बन्धी एक अज्ञात प्रकारको रोग अस्वाभाविक रूपमा वृद्धि भएको देखायो। ई सिगरेट निमोनिया नामक उक्त रोगको कुनै निश्चित कारण आजसम्म पत्ता लागेको छैन भने यसको संक्रमणका बारेमा पनि अझै यकिन हुन बाँकी छ। सन् २०१९ जुलाईमा आएको एबीसीको रिपोर्टअनुसार, भर्जिनियाको फेयरफ्याक्सस्थित ग्रीनस्प्रिङ रिटायरमेन्ट समुदायमा श्वासप्रश्वाससम्बन्धी एक अज्ञात रोग फैलियो। त्यतिबेला श्वासप्रश्वासम्बन्धी लक्षणसहित ५४ जना बिरामी भएका थिए भने दुई जनाको मृत्यु भएको थियो। कुनै पनि जीवाणुका कारणले गर्दा प्रकोप भएको होइन भन्दै फेयरफ्याक्सको स्वास्थ्य विभागले उक्त अनुसन्धानलाई रोकिदियो। यसअघि भएका धेरै घटनाहरूले अमेरिका किन चीनमा अर्को अनुसन्धान खोजिरहेको छ ? भन्ने विस्तृत अनुसन्धान पर्खिरहेका छन्। उनीहरू चीनमा गरिएको जस्तो संयुक्त अनुसन्धानले रहस्य खुलासा गर्ला कि भन्ने सम्भावित चिन्तामा छन्। यसका साथै लस एन्जलसस्थित क्यालिफोर्निया विश्वविद्यालय र वासिङगटन विश्वविद्यालयको संयुक्त अध्ययनले सन् २०१९ को डिसेम्बर अन्तिमदेखि फेब्रुअरी २०२० सम्म श्वासप्रश्वाससम्बन्धी गुनासो र रोगहरू भएका बिरामीको संख्या बढ्नाले सार्स कोभिड समुदायमा फैलिएको देखायो। यस अर्थमा, कोभिड१९ को उत्पत्ति एक निश्चित जटिल विकसित प्रक्रियाजस्तो देखिन्छ। यसको निश्चित सुरुआत विन्दुको सट्टामा भाइरस अचानक देखा परेको देखिन्छ। भाइरसले जहाँ आफ्नो रूप परिवर्तन गरेर मानिसलाई संक्रमण गर्ने सबैभन्दा प्रभावकारी तरिका फेला पार्छ, त्यहीँ प्रारम्भिक प्रकोप देखा पर्छ। यथार्थमा भन्ने हो भने, यसअघि भएका धेरै घटनाहरूले अमेरिका किन चीनमा अर्को अनुसन्धान खोजिरहेको छ ? भन्ने विस्तृत अनुसन्धान पर्खिरहेका छन्। उनीहरू चीनमा गरिएको जस्तो संयुक्त अनुसन्धानले रहस्य खुलासा गर्ला कि भन्ने सम्भावित चिन्तामा छन्। विश्वको अग्रणी चिकित्सा जानकारी भएको देशको रूपमा कसरी अमेरिकी अधिकारीहरूले वास्तविक कारणको तल्लो तहसम्म नपुगी यी रहस्यमय प्रकोपलाई हटाउन सक्लान् ? के उनीहरू केही लुकाइरहेका त छैनन् ? यदि होइन भने किन एकै समयमा सबै शंकास्पद ठाउँहरूमा अनुसन्धान सुरु नगर्ने ? उनीहरूका गल्तीका लागि चीन बलिको बोका बन्नु हुँदैन। त्यसैले यसको उत्पत्तिको मूलथलो कहाँ हो भन्ने कुरा निकै समय लाग्नेछ किनभने जटिल विषय हो। यसका लागि वर्षौं पनि लाग्न सक्छ। हामी कोभिड१९ को उत्पत्ति पत्ता लगाउनका लागि आउने सबै कठिनाइहरूलाई समाधान गर्न चाहान्छौं भने सम्बन्धित सबै पक्षहरू संलग्न रहेको एक वैश्विक दृष्टिकोणमा यसको समाधान खोजिनु पर्छ। अन्यथा यो संकट सधैं संकटमै रहने छ। वा सायद अझै डरलाग्दो अवस्थामा पनि परिणत हुनसक्छ। ग्लोबल टाइम्समा प्रकाशित लेखको अनुवादित एवं सम्पादित अंश।"
टोकियो ओलम्पिक : १३ वर्षीया जापानी खेलाडीलाई स्वर्ण पदक,"जापानकी १३ वर्षीया मोमिजी निशियाले टोकियो ओलम्पिक्स२०२० मा महिला स्ट्रीट स्केटबोर्डिङमा पहिलो पटक ओलम्पिक स्वर्ण पदक जितेर इतिहास रचेकी छन्। 'मैले जित्छु भन्ने सोचेकी थिइनँ तर म नजिकैका मानिसले मलाई हौसला दिए। त्यसैले म खुसी छु,' उनले भनिन्। उनी टोकियो ओलम्पिक्समा पहिलो पटक समाविष्ट खेलमा प्रतिस्पर्धा गरिरहेकी थिइन्। स्केटबोर्डिङ ओलम्पिक्समा समावेश गरिएका पाँच नयाँ विधामध्येको एउटा खेल हो। 'म जापानमा ओलिम्पिक जितेर खुसी छु। अनि म सबैभन्दा कम उमेरका प्रतियोगीमध्ये एकका रूपमा पहिलो ओलिम्पिक जित्दा निकै प्रसन्न छु,' उनले भनिन्। रजत पदक जित्ने ब्रजिलकी रेयसा लिएल पनि १३ वर्षकै छिन्। कांस्य पदक जित्ने जापानकी फुना नाकायामा १६ वर्षकी छन्।"
मल्लमाथि षड्यन्त्र,"काठमाडौं : राष्ट्रिय खेलकुद परिषद् कर्मचारी संघले एथलेटिक्स प्रशिक्षक इन्द्रा मल्लमाथि नेपाल ओलम्पिक कमिटीले गम्भीर षड्यन्त्र गरेको आरोप लगाएको छ। सोमबार पत्रकार सम्मेलन गर्दै संघले टोकियो ओलम्पिकमा मल्ललाई नपठाउनका लागि ओलम्पिक कमिटीले षड्यन्त्र गरेको उल्लेख गर्दै कोरोनाको बाहना बनाएर आफ्ना नजिकका व्यक्तिलाई लैजाने प्रपञ्च रचेको आरोप लगाएको छ। सोल्टी होटलमा खेलाडीसँग बन्द प्रशिक्षणमा बसेका र राष्ट्रपतिबाट बिदाइ गरिएको प्रशिक्षक मल्लको स्थानमा सन्तोस श्रेष्ठलाई प्रशिक्षकको रुपमा सहभागी गराउन नेपाल ओलम्पिक कमिटीले गम्भीर षड्यन्त्र गरेको छ, पत्रकार सम्मेलनमा कर्मचारी संघका अध्यक्ष रञ्जन थापाले भने, खेलाडी हँुदै प्रशिक्षकका रुपमा २८ वर्ष बिताएका र यही भदौमा सेवा निवृत्त हुन लागेका कर्मचारीमाथि ओलम्पिक कमिटीले ठूलो अपमान र अन्याय गरेको छ। उनले एथलेटिक्स संघले सिफारिस नै नगरेको सन्तोष श्रेष्ठलाई के आधारमा टोकियो ओलम्पिकमा सहभागी गराइयो भन्दै प्रश्नसमेत गरेका छन्। कर्मचारी संघका महासचिव फणिन्द्र पौडेलले आफ्नै प्रशिक्षकमाथि अपमान र अन्याय हुँदा पनि राखेप नेतृत्व मुकदर्शक बनेकोमा आश्चर्य लागेको बताए। एथलेटिक्स प्रशिक्षक मल्लले पोखरामा बसेर काम गरिरहेका बेला ओलम्पिक कमिटीले बोलाएर काम गराएको र ओलम्पिकमा सहभागी हुने बेला बहनाबाजी गरेर आफूमाथि अन्याय गरेको बताइन्। उनले ओलम्पिक कमिटीले दिएको कोभिड रिपोर्ट आफ्नो नभएको पनि दाबी गरिन्। पीसीआर रिपोर्टमा उमेर र लिङ फरक छ। रिपोर्टका बारेमा पनि मलाई केही नभनी ओलम्पिक कमिटीमा पठाइएको छ, उनले भनिन्, ओलम्पिक कमिटीले पनि मलाई कुनै जानकारी नदिई मेरो स्थानमा अर्कै प्रशिक्षक राखेको मैले मिडियबाट मात्र थाहा पाएँ। यसमा ओलम्पिक कमिटीको नियत ठिक देखिएन। गोपीचन्द्र पार्कीको नाम टोकियो ओलम्पिकको सूचीबाट हटेपछि ओलम्पिक कमिटीले सरस्वती चौधरीलाई महिला एक सय मिटर दौडमा सिफारिस गरेको थियो। नयाँ खेलाडीसँगै एथलेटिक्स संघले प्रशिक्षकमा चन्द्र गुरुङको नाम सिफारिस गरेको थियो। गुरुङले कोरोनाविरुद्धको खोप नलगाएको भन्दै ओलम्पिक कमिटीले मल्लको नाम सिफारिस गरेको थियो। पोखरामा कार्यरत उनलाई रातारात काठमाडौं झिकाएर बन्द प्रशिक्षणको जिम्मा दिएको थियो। त्यसपछि कोरोना रिपोर्ट पोजेटिभ देखिएको भन्दै उनलाई हटाएर सन्तोष श्रेष्ठलाई प्रशिक्षकको जिम्मेवारी दिएको हो। मल्लको कोरोना रिपोर्टमा लिङ, उमेर र सम्पर्क नम्बर फरक छ। कोरोना रिपोर्ट पोजेटिभ आएलगत्तै उनले विभिन्न अस्पतालमा पीसीआर परीक्षण गराएकी थिइन्।"
टोकियो ओलम्पिक : आयोजक जापान आठ स्वर्णसहित शीर्ष स्थानमा,"काठमाडौं : जापानको राजधानी टोकियोमा जारी ३२औँ ग्रीष्मकालीन ओलम्पिक खेलकूदमा आयोजक मुलुक जापान पदक तालिकाको शीर्ष स्थानमा उक्लेको छ। अमेरिका र चीनलाई उछिन्दै जापान शीर्ष स्थान ओगट्न सफल भएको हो। जापानले हालसम्म आठ स्वर्ण, दुई रजत र तीन कास्यसहित कूल १३ पदक प्राप्त गरेको छ। अमेरिका दोस्रो तथा चीन तेस्रो स्थानमा रहेका छन्। अमेरिकाले सात स्वर्ण, तीन रजत र चार कास्य पदक प्राप्त गरेको छ भने चीनले ६ स्वर्ण, पाँच रजत र सात कास्य प्राप्त गर्न सफल भएको छ। यस्तै चार स्वर्ण, पाँच रजत र तीन कास्य पदक प्राप्त गर्दै रसियन ओलम्पिक कमिटी पदक तालिकाको चौँथो स्थानमा रहेको छ। बेलायत तीन स्वर्ण, तीन रजत र एक कास्य पदकका साथ पाँचौँ स्थानमा रहेको छ। यसैगरी दक्षिण कोरिया तीन स्वर्ण र चार कास्यसहित छैटौँ, अस्ट्रेलिया दुई स्वर्ण, एक रजत र तीन कास्यका साथ सातौँ, कोशोभो दुई स्वर्ण जित्दै आठौँ, इटाली एक स्वर्ण, तीन रजत र चार कास्यसहित नवौँ तथा फ्रान्स एक स्वर्ण, दुई रजत र दुई कास्यका साथ पदक तालिकाको १०औँ स्थानमा रहेको टोकियो ओलम्पिकको वेभसाइटमा उल्लेख छ। टोकियो ओलम्पिकमा सहभागी २०५ देशमध्ये हालसम्म ५० देशले पदक प्राप्त गर्न सफल भएका छन्। नेपालबाट चार खेलमा पाँच खेलाडी टोकियो ओलम्पिकमा सहभागी भएका छन्। तिमध्ये सुटिङकी कल्पना परियार र जुडोकी सोनिया भट्टले खेलिसकेका छन्। दुवै जना पराजित भए। परियारले महिला १० मिटर एयर राइफलमा तथा भट्टले महिला ४८ किलो तौल समूहमा प्रतिस्पर्धा गरेकी थिइन्। टोकियो ओलम्पिकमा अब पौडीका गौरिका सिंह र एलेक्स शाह तथा एथलेटिक्सकी सरस्वती चौधरीले प्रतिस्पर्धा गर्न बाँकी छ। सिंहले महिला १०० मिटर फ्रि स्टाइल, शाहले पुरुष १०० मिटर फ्रि स्टाइल तथा चौधरीले महिला १०० मिटर दौडमा प्रतिस्पर्धा गर्नेछन्। शाहले मङ्गलबार, सिंहले बुधबार तथा चौधरीले शुक्रबार आआफ्नो खेलमा प्रतिस्पर्धा गर्नेछन्। रासस"
एभरेष्ट प्रिमियर लिग : पाकिस्तानका पूर्वकप्तान अफ्रिदीले काठमाडौं किंग्स११ बाट खेल्ने,"काठमाडौं : पाकिस्तानी क्रिकेट टोलीका पूर्वकप्तान साहिद अफ्रिदीले नेपालमा क्रिकेट खेल्ने भएका छन्। छयालिस वर्षीय अलराउण्डर अफ्रिदीले आगामी असोज ९ गतेदेखि काठमाडौँमा सञ्चालन हुने टी२० एभरेष्ट प्रिमियर लिग (ईपीएल) मा काठमाडौँ किंग्स११ बाट खेल्ने तय भएको हो। काठमाडौँ किंग्स११ ले सोमबार कार्यक्रमको आयोजना गरी पाकिस्तानी क्रिकेट टोलीका पूर्वकप्तान अफ्रिदीलाई आफ्नो टोलीमा अनुबन्ध गरेको जानकारी दिएको छ। अफ्रिदीले पाकिस्तानका लागि २७ टेष्ट प्रतियोगिता, ३९८ एकदिवसीय तथा ९९ टी२० क्रिकेट प्रतियोगिता खेलेका थिए। सो क्रममा उनले टेष्टमा एक हजार ७१६, एकदिवसीयमा आठ हजार ६४ तथा टी२० मा एक हजार ४१६ रन बनाए। यस्तै उहाँले टेष्ट प्रतियोगितामा ४८, एकदिवसीयमा ३९५ तथा टी२० मा ९८ विकेट लिएका थिए। अलराउण्डर अफ्रिदीले पाकिस्तानका लागि सन् १९९६ देखि सन् २०१८ सम्म खेलेका थिए। उनले अफ्रिदीले विश्वका अधिकांश फ्रेन्चाइज लिग खेलिसकेका छन्। कीर्तिपुरस्थित त्रिवी क्रिकेट मैदानमा हुने तय भएको चौंथो संस्करणको इपीएलमा ६ टोलीको सहभागिता रहने आयोजक संस्थाले जनाएको छ। वर्ष कोरोना भाइरसको महामारीका कारण इपीएल हुन सकेको थिएन। इपीएलमा साविक विजेता ललितपुर प्याट्रीयट्ससँगै काठमाडौँ किङ्स११, पोखरा राइनोज, चितवन टाइगर्स, भैरहवा ग्ल्याडियटर्स र विराटनगर वारिवर्सले प्रतिस्पर्धा गर्ने छन्। रासस"
