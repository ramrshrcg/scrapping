शीर्षक,विवरण
स्तरोन्नतिका लागि मालढुङ्गाबेनी सडक दैनिक पाँच घण्टा बन्द हुने,"बेनी : स्तरोन्नतिका लागि म्याग्दी र मुस्ताङलाई राष्ट्रिय राजमार्गसँग जोड्ने मालढुङ्गाबेनी सडक दैनिक पाँच घण्टा बन्द हुने भएको छ। जिल्ला प्रशासन कार्यालय पर्वतमा आइतबार बसेको सरोकारवालाहरुको बैठकले मालढुङ्गाबेनी सडक निर्माणको कामलाई सहज रुपमा गति दिन पुष १५ गतेदेखि २०७८ माघ १४ गतेसम्म दैनिक पाँच घण्टा सवारी आवत जावत बन्द गर्ने निर्णय गरेको हो। प्रमुख जिल्ला अधिकारी देबी पाण्डे खत्रीको अध्यक्षतामा बसेको बैठकले पुष १५ देखि माघ १४ गतेसम्म प्रत्येक दिन बिहान १०:३० देखि दिउँसो ३:३० सम्म मालढुङ्गाबेनी सडकमा यातायात बन्द गर्ने निर्णय गरेको जिल्ला प्रशासन कार्यालयले जनाएको छ। सवारी साधनको चापले सडक विस्तारको काम प्रभावित बनेपछि बेनीजोमसोमकोरला सडक आयोजना र निर्माण कम्पनी एपेक्सखड्का कृष्ण जेभीले जिल्ला प्रशासन कार्यालयमा समय ब्यवस्थापनको प्रस्ताव गरेर पत्राचार गरेका थिए। १३ किलोमिटर दुरिको सडक प्रभावित क्षेत्रमा पर्ने जलजला गाउँपालिकाका अध्यक्ष यामबहादुर मल्ल, वडा नम्बर ४ का अध्यक्ष भिष्म मल्ल लगायत सरोकारवाला र सुरक्षा अधिकारीहरुको उपस्थितिमा बैठक बसेको थियो। बैठकले सवारी आवत जावत बन्द गरिएको अवधिमा सवारी साधनको डाइभर्सन र व्यवस्थापनका लागि सुरक्षा निकायलाई अनुरोध गर्ने निर्णय गरेको छ। एम्बुलेन्स र बिरामी बोकेका सवारी साधन तथा विकास निर्माणका अत्यावश्यक सवारी साधन सञ्चालनमा भने सहजीकरण गरिने भएको छ। मालढुङ्गाबेनी सडक बन्द भएको समयमा बेनीरत्नेचौरबागलुङ हुँदै मालढुङ्गा जोड्ने वैकल्पिक सडक प्रयोग गर्न सकिन्छ। एपेक्सखड्का कृष्ण जेभीको सहायक ठेकेदार कम्पनी ओमकारेश्वरका सञ्चालक अमृत दाहालले हिउँदको अनुकुल मौसम भएको समयमा सडक निर्माणलाई तीव्रता दिन सवारी साधन रोकेर काम गर्न समय मागिएको बताए। कुश्मा नगरपालिका१ मा पर्ने मालढुङ्गादेखि जलजला गाउँपालिकाको ८, ७, ४ र ३ नम्बर वडा हुँदै म्याग्दीको सदरमुकाम बेनी जोड्ने १३ किलोमिटर सडक बिस्तार, सुधार गरी दुई लेनको बनाउन लागिएको बेनीजोमसोमकोरला सडक आयोजनाले जनाएको छ। मालढुङ्गाबेनी सडक चिन र भारत जोड्ने नेपालको सबैभन्दा छोटो सडक कालीगण्डकी कोरीडोर अन्तरगत पर्छ। २०७७ चैतमा ५२ करोड ८६ लाख रुपैयाँमा ठेक्का सम्झौता गरेको निर्माण कम्पनीले विभिन्न खण्डमा मजदुर र उपकरण परिचालन गरेर सडक विस्तार, पर्खाल र नाली निर्माणको काम गरिरहेको छ। हाल पिचसहित करिब ६ मिटरको हाराहारीमा रहेको सडकलाई ९ मिटर चाक्लो बनाएर एक मिटरको नाली र दुई लेनमा ८ मिटर चौडाइका दरले अमेरिकी आक्सपाल्ट प्रविधिको कालोपत्रे गर्न लागिएको हो। विसं २०४८ कामका लागि खाद्यान्न कार्यक्रम अन्तरगत सुरु गरेर २०५२ मा मार्ग खुलेको र २०६८ मा कालोपत्रे भएको मालढुङ्गाबेनी सडक पछिल्लो समय जीर्ण अवस्थामा थियो। सहायक सडक र पाखोबाट खस्ने पहिरो तथा खोलामा आउने बाढीले सवारी साधन आवत जावत प्रभावित हुने गरेका छन्। सिंगो म्याग्दी र मुस्ताङ जिल्लाको साथै पर्वतको जलजला गाउँपालिकाका बासिन्दाले प्रयोग गर्ने मालढुङ्गाबेनी सडक पर्यटकीय, व्यापारिक र धार्मिक हिसाबले सम्भावनायुक्त छ।"
दिनमा ४ जना विपन्नको सरकारी दरमा पत्थरीको शल्यक्रिया,"ललीतपुर : खड्गी इन्स्टिच्युट अफ इण्डोयुरोलोजीले मिर्गौलाको पत्थरीको शल्यक्रिया सरकारी दररेटमा गर्ने भएको छ। हरेक दिन चार जना विपन्न विरामीलाई सरकारी दररेटमा मिर्गौलाको पत्थरीको शल्यक्रिया गर्ने घोषणा गरेको हो। आरुस लाइफस्टाइल हस्पिटलसँगको सहकार्यमा सञ्चालित खड्गी इन्स्टिच्युटले अत्याधुनिक प्रविधिको प्रयोग गरी सहुलियत दरमा उपचार गर्ने भएको हो। इन्स्टिच्युटका प्रवन्ध निर्देशक एवं कन्सल्ट्यान्ट युरोलोजिष्ट डा संजय खड्गीका अनुसार पत्थरीको सर्जरीमा हरेक दिन चार जनाको उपचार वीर अस्पतालकै दररेटमा गरीनेछ। उनले भने,वडाबाट आर्थिक रुपमा विपन्न भएको पत्र ल्याउनुपर्नेछ। निजी क्षेत्रबाट सञ्चालित विश्वस्तरीय सेवा दिने इन्स्टिच्युट भए पनि त्यसको सेवा आम सर्वसाधारण र गरिब जनताको पहुँचमा समेत पुगोस् भन्ने खास उद्देश्य हो। उनले अति विपन्न परिवारको बिरामी आइहालेमा पैसाकै कारण फर्किनु नपर्ने घोषणा गरे। ललितपुरको कुपण्डोलमा भर्खरै सञ्चालनमा आएको खड्गी इन्स्टिच्युट अफ इण्डोयुरोलोजी २५ शैयाको रहेको छ। इन्स्टिच्युटलाई अत्याधुनिक उपकरण र प्रविधिमैत्री बनाइएको बताए। लेजर प्रविधिबाट प्रोष्टेटको शल्यक्रिया, वाइपोलार शल्यक्रिया, ल्याप्रोस्कोपिक शल्यक्रियाहरु समेत गर्ने तयारीमा इन्स्टीच्युट रहेको छ। सन् २००५ बाट सो प्रविधिबाट उपचार गरेका खड्गीले कुवेत, फ्रान्स, पाकिस्तान, भारत, बेलायत लगायतका दर्जनौं मुलुकमा गइ मिनि पिसिएनएल विधिबाट लाइभ सर्जरीसमेत गरेका छन्।"
नेपाल र सिसेल्सबीच श्रम समझदारी हुने,"काठमाडौं : नेपाल र सिसेल्सबीच द्विपक्षीय श्रम समझदारी हुने भएको छ। सिसेल्सले पठाएको प्रस्ताव नेपालले स्वीकार गरेको हो। भेटका क्रममा श्रम, रोजगार तथा सामाजिक सुरक्षामन्त्री कृष्णकुमार श्रेष्ठले नेपालका लागि गणतन्त्र सिसेल्सका राजदूत थोमस सेल्भी पिल्लेलाई द्विपक्षीय श्रम सम्झौताको प्रस्तावका लागि धन्यबाद दिए। नेपाली कामदार सिसेल्समा वैदेशिक रोजगारीका लागि पठाउन नेपाल सकारात्मक रहेको मन्त्री श्रेष्ठले बताए। मन्त्री श्रेष्ठले द्विपक्षीय श्रम समझदारी (एमओयू) का लागि तयारी अघि बढाइने बताए। सिसेल्स हेर्ने नेपाली राजदुतावास (प्रिटोरिया) दक्षिण अफ्रिकाको राय बमोजिम जेल सुरक्षाको लागि मात्रै नभएर प्रहरी सेवा र नीजि क्षेत्रमा हुने रोजगारी समेतलाई समेटेर द्विपक्षीय श्रम समझदारी अघि बढाउनुपर्ने मन्त्री श्रेष्ठले बताए। मन्त्री श्रेष्ठले नेपालबाट वार्षिक कति कामदार लैजाने ? कस्तो खालको सीप तालिम आवश्यक पर्दछ ? न्युनतम योग्यता र भाषागत क्षमताका साथै न्यूनतम पारिश्रमिक लगायत सेवा सुविधाबारे छलफल गरी द्विपक्षीय श्रम समझदारी (एमओयू) गर्न सकिने बताए। कामदार छनोट, रोजगारी र स्वदेश फिर्तीलगायत विषयमा दुबै देशका उच्च पदाधिकारी सम्मिलित संयुक्त समिति गठन गरी टुंगो लगाउन उपयुक्त हुने उनको भनाइ थियो। राजदूत फिल्लेले सिसेल्स सरकार सुरक्षागार्ड बाहेक अन्य क्षेत्रमा पनि नेपाली कामदार लैजान इच्छुक रहेको बताए। उनले खुला र उदार अर्थव्यवस्था भएको सिसेल्स नेपाली कामदारका लागि आकर्षक गन्तव्य हुनुसक्ने भन्दै सिसेल्स जान श्रमिकले आर्थिक लगानी गर्नु नपर्ने बताए।"
माओवादी केन्द्रको महाधिवेशन उद्घाटन (लाइभ),"काठमाडौं : नेकपा माओवादी केन्द्रको आठौं राष्ट्रिय महाधिवेशनको उद्घाटन समारोह जारी रहेको छ। उद्घाटन समारोहमा अतिथिको रुपमा नेपाली कांग्रेसका सभापति एवम् प्रधानमन्त्री शेरबहादुर देउवा, नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, राप्रपा महामन्त्री कुन्ति शाही, राष्ट्रिय जनमोर्चाका उपाध्यक्ष दुर्गा पौडेल लगायतका नेताहरु सहभागी छन् । कार्यक्रमको अध्यक्षता अध्यक्ष पुष्पकमल दाहाल (प्रचण्ड)ले गरेका छन्। महाधिवेशनमा १६ सय ३१ प्रतिनिधि छनोट गरिएको माओवादी केन्द्रले जनाएको छ। महाधिवेशनलाई मध्यनजर गर्दै सुरक्षा व्यवस्था कडा पारिएको छ। अहिले महाधिवेशनस्थलमा कार्यकर्ता तथा नेताहरुको चहलपहल बढेको छ। आइतबार बसेको केन्द्रीय समिति बैठकले विधान संशोधन गर्दै वरिष्ठ उपाध्यक्षसहित १५ जना पदाधिकारी निर्वाचित गर्ने निर्णय गरेको छ। विधानअनुसार पार्टीमा एकजना अध्यक्ष, एकजना वरिष्ठ उपाध्यक्ष, ६ जना उपाध्यक्ष, एक महासचिव, दुई उपमहासचिव, तीन सचिव र एक कोषाध्यक्ष रहनेछ। महाधिवेशनले पार्टीको समग्र नयाँ नेतृत्व चयन गर्नेछ। व्यवस्था बदलियो, अवस्था बदलिएनः सीपी मैनाली महाधिवेशनमा राष्ट्रघाती एमसीसी खारेज गर्ने प्रस्ताव लैजानुहोस् : सीपी गजुरेल प्रतिगमनलाई परास्त गर्न सशक्त आन्दोलनको आवश्यकता छ : दुर्गा पौडेल अरु पार्टीले भनेपनि हामीले माओवादीलाई कहिल्यै आतकंकारी भनेनौं : झा माओवादी जनयुद्ध र मधेश जनविद्रोहकै जगबाट गणतन्त्र स्थापना : यादव क्रान्तिमा राजनीतिक दल च्याम्पीयन बन्यौं, निर्माण र समृद्धिका नायक बन्न सकेनौं : शंकर पोखरेल नेताहरुप्रति वितृष्णा बढ्दो छ : नेपाल माओवादी केन्द्र महाधिवेशन : ओली, ठाकुर र लिङ्देन उद्घाटनमा भएनन् सहभागी एमाले र माओवादीको एकता जोगाउन नसकेकोमा पछुतो छ : पोखरेल"
तस्बिरमा हेर्नुहोस् माओवादी केन्द्रको महाधिवेशन,"काठमाडौं : नेकपा माओवादी केन्द्रको राष्ट्रिय महाधिवेशन आइतबारबाट सुरु भएको छ। आठौं राष्ट्रिय महाधिवेशन पाँच दिनसम्म जारी रहने माओवादी केन्द्रले जनाएको छ। प्रज्ञाभवन काठमाडौंमा भएको उद्घाटन समारोहमा अतिथिको रुपमा नेपाली कांग्रेसका सभापति एवम् प्रधानमन्त्री शेरबहादुर देउवा, नेकपा एकीकृत समाजवादीका अध्यक्ष माधवकुमार नेपाल, एमाले महासचिव शंकर पोखरेल, जनता समाजवादी पार्टीका अध्यक्ष उपेन्द्र यादव, राप्रपा महामन्त्री कुन्ति शाही, राष्ट्रिय जनमोर्चाका उपाध्यक्ष दुर्गा पौडेल,लोकतान्त्रिक समाजवादी पार्टीका नेता अनिलकुमार झा, नेकपा (क्रान्तिकारी) माओवादीका नेता सीपी गजुरेल, नेकपा मालेका महासचिव सीपी मैनालीलगायतका नेताहरुले सम्बोधन गरे। उनीहरुले राष्ट्रियताको विषयमा सबै दल एक भएर अगाडि बढ्नुपर्ने उद्घोष गरे। कार्यक्रमको अध्यक्षता अध्यक्ष पुष्पकमल दाहाल (प्रचण्ड)ले गरेका छन्। प्रचण्डको ठाउँ लिन माओवादीमा कोही किन तयार छैनन्? माओवादीको पहलमा आएको गणतन्त्र राष्ट्रको एजेण्डा बन्यो : पम्फा भुसाल वादभन्दा राष्ट्रियता ठूलो : राप्रपा महामन्त्री शाही व्यवस्था बदलियो, अवस्था बदलिएनः सीपी मैनाली महाधिवेशनमा राष्ट्रघाती एमसीसी खारेज गर्ने प्रस्ताव लैजानुहोस् : सीपी गजुरेल प्रतिगमनलाई परास्त गर्न सशक्त आन्दोलनको आवश्यकता छ : दुर्गा पौडेल अरु पार्टीले भनेपनि हामीले माओवादीलाई कहिल्यै आतकंकारी भनेनौं : झा माओवादी जनयुद्ध र मधेश जनविद्रोहकै जगबाट गणतन्त्र स्थापना : यादव क्रान्तिमा राजनीतिक दल च्याम्पीयन बन्यौं, निर्माण र समृद्धिका नायक बन्न सकेनौं : शंकर पोखरेल नेताहरुप्रति वितृष्णा बढ्दो छ : नेपाल माओवादी केन्द्र महाधिवेशन : ओली, ठाकुर र लिङ्देन उद्घाटनमा भएनन् सहभागी एमाले र माओवादीको एकता जोगाउन नसकेकोमा पछुतो छ : पोखरेल पुस्तान्तरणको कुरा पुजीवादी शैली हो : मातृका यादव माओवादी केन्द्रलाई रुपान्तरित नयाँ क्रान्तिकारी पार्टी बनाउँछौं : श्रेष्ठ गठबन्धन कसैकोविरुद्ध बनेको होइन : देउवा एमसीसी नेपालको हितमा छ, राष्ट्रघाती सम्झौता किन गरुँला : देउवा राजनीतिक प्रतिवेदनमा मेरै बारेमा चिरफार गरेको छु : प्रचण्ड यसै महिनाभित्र रेल सेवा सञ्चालान हुने : मन्त्री यादव महाधिवेशनमा १६ सय ३१ प्रतिनिधि छनोट गरिएको माओवादी केन्द्रले जनाएको छ। माओवादी केन्द्रले राष्ट्रिय सम्मेलनलाई महाधिवेशनमा रुपान्तरण गर्ने निर्णय शनिबार मात्रै गरेको हो। शनिबार दिउँसोसम्म कुनैपनि राजनीतिक दललाई माओवादी केन्द्रले निमन्त्रणा गरेको थिएन। शनिबार बसेको स्थायी कमिटी बैठकको प्रस्ताव आइबार बिहानको केन्द्रीय कमिटीको बैठकले निर्णय गरेपछि सम्मेलन महाधिवेशनमा परिणत भएको हो। आइतबार बसेको केन्द्रीय समिति बैठकले विधान संशोधन गर्दै वरिष्ठ उपाध्यक्षसहित १५ जना पदाधिकारी निर्वाचित गर्ने निर्णय गरेको छ। विधानअनुसार पार्टीमा एकजना अध्यक्ष, एकजना वरिष्ठ उपाध्यक्ष, ६ जना उपाध्यक्ष, एक महासचिव, दुई उपमहासचिव, तीन सचिव र एक कोषाध्यक्ष रहनेछ। महाधिवेशनले पार्टीको समग्र नयाँ नेतृत्व चयन गर्नेछ। अध्यक्षमा पुष्पकमल दाहाल प्रचण्डको हालसम्म विकल्प देखिएको छैन। पार्टीले २९९ सदस्यीय केन्द्रीय समिति रहने व्यवस्था गरेको छ। तस्बिरहरु : अशोक दुलाल र रासस"
"एमसीसी नेपालको हितमा छ, राष्ट्रघाती सम्झौता किन गरुँला : देउवा","काठमाडौं : प्रधानमन्त्री एवम् कांग्रेस सभापति शेरबहादुर देउवाले एमसीसी नेपालको हितमा रहेको दाबी गरेका छन्। आइतबार कमलादीमा माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै उनले एमसीसी सहमतिबाटै पारित हुने दाबी गरेका हुन् । उनले भने, एमसीसी राष्ट्रघाती हो कि होइन भनेर पहिले पढ्नुपर्यो । यस सम्बन्धमा तपाईंहरुले पनि पढ्नुस् । म पनि नेपालको प्रधानमन्त्री हो । म नेपालको खिलापमा जाउँला । मैले राष्ट्रघाती सम्झौता किन गरुँला । यस विषयमा हाम्रो पनि छलफल भइरहेको छ । म पनि पञ्चायतकालमा लडेको मान्छे हुँ । देउवाले भने,सित्तै आएको पैसा हो । एमसीसी नेपालको हितमा छ । नेपालको कानुन मान्छु भनेको छ, राम्रोसँग बुझ्नुपर्यो क्या ? अगाडिका वक्ता नेकपा (क्रान्तिकारी) माओवादीका नेता सीपी गजुरेल र राष्ट्रिय जनमोर्चाकी उपाध्यक्ष दुर्गा पौडेलले एमसीसी सम्झौता खारेज गर्नुपर्ने धारणा राखेका थिए।"
सिके राउतका १४ कार्यकर्ता पक्राउ,"सिरहा : आमहड्ताल गर्न सडकमा उत्रेका डा सिके राउत नेतृत्वको जनमत पार्टीका १४ कार्यकर्तालाई प्रहरीले सिरहाको विभिन्न स्थानबाट पक्राउ गरेको छ। सिरहा प्रहरी प्रवक्ता तथा डिएसपी सुवास बुढाथोकीका अनुसार सवारी साधनमा तोडफोड र आगजनी गरेका १४ जना पक्राउ परेका छन्। ९ जना गोलबजारबाट, ३ जना मिर्चैयाबाट र एक जना विष्णुपुरबाट पक्राउ परेका हुन्। पक्राउ परेकाको रिहाइ वा मुद्दाको बारेमा सोमबार निर्णय हुने उनले बताए। औरही गाँउपालिकाले गहुंको बीउ लुकटेको भन्दै चार जनामाथि मुद्दा दर्ता गराएको र प्रहरीले एक किसानलाई पक्राउ गरेको विरोधमा जनमत पार्टीले आइतबार आमहड्तालको घोषणा गरेको थियो। आन्दोलनको अवज्ञा गरेको भन्दै जनमत पार्टीका कार्यकर्ताले चोहर्वामा ट्रकमा आगजनी गरेका छन्। यस्तै राजमार्ग बन्द गराउने जनमतका कार्यकर्ता र प्रहरीबीच ठाउँ ठाउँमा झडप भएको थियो।"
"देशभर एमालेको जनलहर छ, आगामी निर्वाचनमा बहुमत आउँछ : ओली","दमक : नेकपा (एमाले) का अध्यक्ष केपी शर्मा ओलीले आगामी निर्वाचनमा आफ्नो पार्टीले बहुमत ल्याउने दाबी गरेका छन्। देशभरी एमालेको पक्षमा जनलहर आएकाले एमालेको बहुमतलाई कसैले रोक्न र छेक्न नसक्ने उनले उल्लेख गरे। दमक नगरपालिका३ स्थित निर्माणाधिन दमक भ्यूटावरको अवलोकन पछि आइतबार आयोजित सभामा अध्यक्ष ओलीले एमालेले गरेको कामलाई देखेर जनताले फेरि तीनै तहको निर्वाचनमा आफ्नो पार्टीलाई बहुमत दिएर जिताउने बताए। एमालेलाई देशी, विदेशी शक्तिले सत्ताबाट हटाएको हो, उनले भने, अब जनताले बहुमत दिएर एमालेलाई फेरि सिंहदरबारमा पुर्याउँछन्। शनिबार गृह जिल्ला आएका अध्यक्ष ओली सोमबारसम्म दमकमा रहने बताइएको छ। झापा क्षेत्र नं ५ बाट प्रतिनिधि सभा सदस्यमा निर्वाचित अध्यक्ष ओलीले आइतबार र सोमबार आफ्नो निर्वाचन क्षेत्रमा विभिन्न कार्यक्रममा सहभागी हुने कार्यक्रम छ।"
प्रथम रक क्लाइम्बिङको उपाधि दिपेन र पञ्चलाई,"गोरखा : तनहुँको विमलनगरस्थित चुनपहरामा आइतबार सम्पन्न पहिलो रक क्लाइम्बिङ प्रतियोगिताको उपाधि पुरुषतर्फ दिपेश गुरुङ र महिलातर्फ पञ्चमाया तामाङले जितेका छन्। शुक्रबारदेखि आइतबारसम्म सञ्चालन भएको प्रतियोगितामा एकसय जनाको प्रतिस्पर्धा रहेकोमा गुरुङ र तामाङ च्याम्पियन बनेका हुन्। पुरुषतर्फ सुलभ राई दोस्रो र तेन्जिङ राई तेस्रो भएका छन् भने महिलातर्फ रुषा प्रधान दोस्रो र जापानका खेलाडी सेवा सुजिता तेस्रो भएकी छन्। विजेता प्रथम, द्वितीय र तृतीयलाई क्रमशः ५०, २० र १० हजार नगदसहित मेडल र प्रमाणपत्रले सम्मान गरिएको आयोजक गण्डकी अल्पाइन क्लवले जनाएको छ। पहिलोपटक तनहुँको बन्दीपुर गाउँपालिकाको विमलनगरमा गण्डकी प्रदेशस्तरीय रक क्लाइम्बिङ फेस्टिबलको आयोजना भएको थियो। फेस्टिवलमा रक क्लाइम्बिङ प्रतियोगिता, रक क्लाइम्बिङ कार्यशाला गोष्ठी र साहासिक खेलबाट पर्यटन प्रवर्द्धन गर्ने बारे छलफल भएको थियो। नेपालकै उत्कृष्ट मध्येमा पर्ने विमलनगरको चुन पहराको रक क्लाइम्बिङ स्पटलाई अन्तरर्राष्ट्रिय जगतसम्म थप प्रवर्धन गर्न फेस्टिबलले सहयोग गरेको आयोजक गण्डकी अल्पाइन क्लवका अध्यक्ष नरेन शाहीले बताए। प्रतियोगितामा माउन्टेन गाइड नरेन्द्र शाही, अनुप गुरुङ, सुमन गुरुङ, विनायक जय मल्ल र पिम्वा तेन्जिङ लामा भोटेले निर्णयकको भूमिका निर्वाह गरेका थिए।"
"नाइजेरियामा लाखौं कोभिड खोप नष्ट, अनियमित कर जाँच रोक्न भारतलाई चीनको आग्रह","नाइजेरियाले कोभिड १९ विरुद्ध करिब १० लाख डोज एष्ट्राजेनेका खोप नष्ट गरेको समाचार आइतबार चर्चामा छ। चीनमा कोभिड १९ संक्रमण २१ महिनायताकै उच्च देखिएको र चिनियाँ व्यापारीहरुको समूह च्याम्बर्स अफ कमर्सले चीनमाथि भारत सरकारले गर्दै आएको अनियमित कर जाँचको अभ्यास रोक्न सुझाव दिएको समाचार पनि आज चर्चामा रह्यो । कुम्ब्रे भियजा नाम दिइएको गत सेप्टेम्बर १९ मा पहिलो पटक ज्वालामुखी विस्फोट भएको निस्किरहेको लाभा डिसेम्बर १३ देखि रोकिएको वैज्ञानिकहरुले बताएको खबरपनि प्रकाशित भएका छन्। प्रस्तुत छ, आइतबार चर्चामा रहेका विश्वका केही प्रमुख खबरहरू : अनियमित कर जाँच रोक्न भारतलाई चीनको आग्रह बेइजिङ : चिनियाँ व्यापारीहरुको समूह च्याम्बर्स अफ कमर्सले भारत सरकारलाई अनियमित कर जाँच रोक्न आग्रह गरेको छ।भारतस्थित सो समूहले अनियमित कर जाँच रोक्न आग्रह गरेको हो। सो समूहले चीनमाथि भारत सरकारले गर्दै आएको अनियमित कर जाँचको अभ्यास रोक्न या सो अभ्यासमा परिवर्तन गर्न सुझाव दिएको ग्लोबल टाइम्समा खबर छ।भारतले चिनियाँ व्यापारीमाथि अनियमित कर जाँचको अभ्यास गर्दै आएको छ।अन्य विदेशी व्यापारीको हकमा भने सो अभ्यास गर्ने गरेको छैन सो समूहद्धारा जारी विज्ञप्तिमा भनिएको छ, त्यसैले भारत सरकारले यात हामीमाथि गरिने अनियमित कर जाँच रोक्नुपर्छ हैन भने सबै विदेशी व्यापारीलाई समान ढंगले हेर्नुपर्छ।भारतमा व्यापार गर्ने हरेक विदेशी व्यापारीमाथि सरकारले समान व्यवहार गर्नुपर्छ। चिनियाँ लगानीकर्ताहरुले भारतमा व्यापार एवम् विजनेस सञ्चालन गर्न करिब ३ बिलियन अमेरिकी डलर लगानी गरेको र करिब ५ लाखभन्दा बढी भारतीय नागरिकलाई रोजगार दिएको सो समूहले जनाएको छ।जसमा २ सयभन्दा बढी उत्पादक र ५ सयभन्दा बढी चिनियाँ व्यापार कम्पनी भारतमा सञ्चालन भइरहेको ग्लोबल टाइम्समा उल्लेख छ।ति कम्पनीहरुमाथि भारत सरकारले अनावश्यक रुपमा कर र जरिवाना तिर्न लगाउने गरेको बताइएको छ। नाइजेरियामा म्याद गुज्रेका लाखौं कोभिड खोप नष्ट आबुजा : नाइजेरियाले कोभिड १९ विरुद्ध करिब १० लाख डोज एष्ट्राजेनेका खोप नष्ट गरेको छ। नाइजेरियाले हालै म्याद गुज्रेका १० लाख खोपको डोज बाध्यतावश नष्ट गरेको हो। आफूले ठूलो मात्रामा कोभिड १९ विरुद्धको खोप नष्ट गर्नुपरेको भन्दै नाइजेरियाको राष्ट्रिय प्राथमिक स्वास्थ्य विकास केन्द्रले दुख व्यक्त गरेको छ। नाइजेरियाका नागरिकका लागि पश्चिमा मुलुकहरुले उपलब्ध गराएको १० लाखभन्दा बढी एष्ट्राजेनेका खोपको डोजको म्याद सकिदा हामीले बाध्यतापुर्वक नष्ट गर्नुपरेको छ केन्द्रले भनेको छ, विकसित मुलुकहरुले म्यान गुज्रिनै लाग्दा हामीलाई त्यत्रो मात्रामा खोप उपलब्ध गरायो।र खोप वितरण गर्न नपाउँदै म्याद सकियो र हामीले नष्ट गर्नुपर्यो। यसप्रति हामी दुखित छौँ। खोप नष्ट गरेसँगै नाइजेरियाले अन्तर्राष्ट्रिय डोनेसन स्वीकार नगर्ने घोषणासमेत गरेको छ। यस्तै अफ्रिकी मुलुक सिनेगलले कोभिड १९ विरुद्ध म्याद गुज्रेका करिब ४ लाख डोज खोप नष्ट गर्ने तयारी गरिरहेको बताइएको छ। यसअघि कंगोले गत अप्रिलमा म्याद गुज्रेको भन्दै करिब १ करोड लाख खोप फिर्ता गरेको थियो। स्पेनको ज्वालामुखी ३ महिनापछि रोकियो ला पाल्मा : स्पेनको क्यानरी टापु ला पाल्माको ज्वालामुखि तीन महिनापछि रोकिएको अधिकारीहरुले घोषणा गरेका छन्।वैज्ञानिकहरुले ला पाल्माको ज्वालामुखी विस्फोट भएको तीन महिनापछि सो ज्वालामुखी आधिकारिक रोकिएको घोषणा गरेका हुन्। कुम्ब्रे भियजा नाम दिइएको सो ज्वालामुखी गत सेप्टेम्बर १९ मा पहिलो पटक विस्फोट भएको थियो।विस्फोटपछि निरन्तर रुपमा निस्किरहेको लाभा डिसेम्बर १३ देखि रोकिएको वैज्ञानिकहरुले बताएका छन्। ज्वालामुखी विस्फोट भएको करिब १ सय दिनपछि वैज्ञानिकहरुले शनिबार लाभा रोकिएको घोषणा गरेका हुन्।सो घोषणापश्चात त्यहाँका स्थानियले राहतको श्वास लिन पाएको बताएका छन्। वैज्ञानिकहरुले सार्वजनिक गरेको अन्तिम रिपोर्टअनुसार कुम्ब्रे भियजा ज्वालामुखीबाट निस्केको लाभाले ला पाल्मा क्षेत्रको करिब १३ सय हेक्टर क्षेत्रफल जमिन ढाकेको छ।३ महिनाअघि विस्फोट भएको सो ज्वालामुखीले झन्डै ३ हजार घरमा क्षती पुगेको थियो भने प्रभावित क्षेत्रबाट करिब ७ हजारभन्दा बढी मानिस विस्थापित बनेका छन्। चीनमा कोभिड संक्रमण २१ महिनायताकै उच्च सियान : चीनमा कोभिड १९ संक्रमण २१ महिनायताकै उच्च देखिएको छ।उत्तरपश्चिम चिनियाँ शहर सियानमा २१ महिनायताकै उच्च संक्रमण देखा परेको हो। कोभिड १९ संक्रमणको लागि सो शहर चीनको हट स्पट बनेको बताइएको छ।करिब १ करोड ३० लाख जनसंख्या रहेको सो शहरमा स्थानीय रुपमा ओमिक्रोन भेरियन्टका नयाँ संक्रमित फेला परेको बताइएको छ।सो शहरमा शनिबार बेलुकासम्म करिब १५५ र आइतबार बिहान मात्र ७५ भन्दा बढी नयाँ संक्रमित फेला परेको बताइएको छ। सो संख्या सन् २०२० को सुरुवातपछिकै उच्च रहेको त्यहाँका सरकारी अधिकारीहरुले जनाएका छन्।चीनभर हालसम्म ओमिक्रोन संक्रमणबाट कुनैपनि व्यक्तिको मृत्यु नभएपनि देशभर हाल १ लाख २ हजार नयाँ संक्रमित फेला परेको रोयटर्समा समाचार छ। बिहारको चाउचाउ कारखानामा विस्फोट ६ मजदुरको मृत्यु मुजफ्फरपुर : भारतको बिहार राज्यस्थित मुजफ्फरपुरमा चाउचाउ कारखानामा बोइलर पड्किदा कम्तिमा ६ मजदुरको मृत्यु भएको छ।चाउचाउ कारखानामा आइतबार बिहान बोइलर पड्किदा कम्तिमा ६ मजदुरको मृत्यु भएको हो।घटनामा अन्य १२ मजदुर घाइते भएका छन्।घटनापछि त्यहाँ उद्धार कार्य अघि बढाइएको अधिकारीहरुले बताएका छन्।मृतकहरुको सनाखत हुन बाँकी रहेको र मृतकको संख्या अझै बढ्न सक्ने आशंका गरिएको भारतीय मिडियाले जनाएका छन्। घटनाको कारण हालसम्म पुष्टि हुन नसकेको बताइएको छ।घटनापश्चात कारखाना बन्द गरिएको बताइएको छ।बिहारका मुख्य मन्त्री नितिस कुमारले प्रत्येक पिडित परिवारलाई जनहि ४ लाख भारु दिने घोषणा गरेका छन्। ग्रीसमा आप्रवासी डुङ्गा दुर्घटनामा परी ३० को मृत्यु एथेन्स : ग्रीसको एजियन सागरमा आप्रवासी चढेको डुङ्गा दुर्घटना हुँदा कम्तीमा ३० जनाको मृत्यु भएको छ।शनिबार बिहान छुट्टाछुट्टै समयमा आप्रवासी चढेको डुङ्गा दुईवटा हुँदा कम्तिमा ३० को मृत्यु भएको हो। शनिबार बिहान भएको पहिलो डुङ्गा दुर्घटनामा परि कम्तीमा ११ ले मानिसले ज्यान गुमाएका थिए भने सोहि क्षेत्रमा दोस्रो डुङ्गा दुर्घटना हुँदा १९ मानिसले ज्यान गुमाएका थिए।दोस्रो डुङ्गामा करिब ८० यात्रु सवार रहेको बताइएको छ। दुर्घटनापछि करिब ६० मानिसको उद्धार गरिएको एथेन्स न्युज एजेन्सीले जनाएको छ।पछिल्लो समय सो क्षेत्रमा लगातार आप्रवासी चढेको डुङ्गा दुर्घटनामा पर्ने गरेको बताइएको छ। ब्रम्हाण्डको पहिलो तारा खोज्न संसारकै ठूलो टेलिस्कोप अन्तरिक्षमा वासिङटन डिसी : अमेरिकी स्पेस कम्पनी नासाले बनाएको संसारकै ठूलो र शक्तिशाली स्पेस टेलिस्कोप सफलतापूर्वक प्रक्षेपण गरिएको छ।ब्रहाण्डको पहिलो तारा खोज्ने उद्देश्यले नासाले बनाएको सो टेलिस्कोप शनिबार रकेटमार्फत प्रक्षेपण गरिएको हो। दक्षिण अमेरिकाको उत्तरीपुर्वी कोस्टको फ्रेन्च गुयानाबाट युरोपियन एरिएन रकेटमार्फत नासाको जेम्स वेब स्पेस टेलिस्कोप अन्तरिक्षमा पठाइएको हो।सो टेलिस्कोपलाई पृथ्वीभन्दा पर १६ लाख किलोमिटरसम्मको दुरीमा पठाईने त्यहाँका अधिकारीहरुले बताएका छन्। सो दुरीमा पुग्न टेलिस्कोपलाई करिब १ महिना समय लाग्ने बताइएको छ।करिब ६ महिनासम्म टेलिस्कोपले ब्रम्हान्डमा रहेको पहिलो तारा, आकाशगंगाको प्रकाश र त्यहाँ रहेको सम्भावित जिवनबारे हालसम्म पत्ता नलागेका रहस्यहरु अवलोकन र खोजीमा मद्दत पुग्ने त्यहाँका अधिकारीहरुले बताएका छन्।टेलिस्कोपले ब्रम्हान्ड र आकाशगंगाका तस्विरहरु सन् २०२२ गर्मीयामदेखि पृथ्वीमा पठाउन सुरु गर्ने अपेक्षा गरिएको नासाका अधिकारीहरुले बताएका छन् । करिब १० अर्ब अमेरिकी डलर लागत लागेको सो टेलिस्कोप निर्माण परियोजनामा वैज्ञानिक र ईन्जिनियरहरुले करिब ३० वर्षभन्दा बढी समय लगाएको नासाले जनाएको छ। रंगभेदविरोधी नोवेल शान्ति पुरस्कार विजेता टुटुको निधन केप टाउन : दक्षिण अफ्रिकामा रंगभेद अन्त्य गर्न मुख्य भूमिका निभाएका नोवेल शान्ति पुरस्कार विजेता डेसमन्ड टुटुको निधन भएको छ। टुटुको आइतबार ९० वर्षको उमेरमा निधन भएको हो। उनको दक्षिण अफ्रिकाको राजधानी केप टाउनस्थित ओयसिस फ्रेइल केयर सेन्टरमा आइतबार बिहान निधन भएको हो। सेवानिवृत्त ईसाई पादरीसमेत रहेका टुटुको निधनबारे दक्षिण अफ्रिकाका राष्ट्रपति सिरिल रामाफोसाले विज्ञप्तिमार्फत जानकारी दिएका छन्। स्वतन्त्र दक्षिण अफ्रिका बनाउन र रंगभेद अन्त्य गर्नमा टुटुको ठुलो योगदान रहेको छ राष्ट्रपतिले विज्ञप्तिमार्फत भनेका छन्। यद्यपि, राष्ट्रपतिले उनको मृत्युको कारणबारे विस्तृत जानकारी भने उल्लेख गरेका छैनन्। टुटुमा पहिलो पटक सन् १९९० मा प्रोस्टेट क्यान्सर देखा परेको थियो। पछिल्लो समय उनी विभिन्न उपचारको लागि अस्पताल भर्ना भएको बताइएको छ। टुटुले सन् १९८४ मा नोवेल शान्ति पुरस्कार पाएका थिए। उनी प्रेरणादायी एवम् चर्चित दक्षिण अफ्रिकी नेता नेल्सन मण्डेलाका नजिकका मित्रसमेत हुन्। जापानमा भारी हिमपातपछि १ सयभन्दा बढी उडान रद्ध टोक्यो : जापानको उत्तरी र पश्चिमी क्षेत्रमा भारी हिमपात हुँदा त्यहाँको एयरलाइन्सले १ सयभन्दा बढी उडान रद्ध गरेको छ । भारी हिमपातका कारण आइतबारका लागि तय भएका १ सयभन्दा बढी आन्तरिक उडान रद्ध गरिएको हो । जापान एयरलाइन्स र एएनए होल्डिङ्सले आइतबारका लागि तय भएका १ सयभन्दा बढी आन्तरिक उडान रद्ध गरेका हुन् । करिब ७९ वटा उडान रद्ध हुँदा आफ्ना करिब ५१ सय यात्रु मर्कामा परेको भन्दै एएनए होल्डिङ्सले माफी मागेको छ । यस्तै भारी हिमपातकै कारण जापान एयरलाइन्सले आफ्ना ४९ वटा उडान रद्ध गरेको छ । जसका कारण करिब २५ सय यात्रु मर्कामा परेको भन्दै विमान कम्पनीले माफी मागेको छ । आइतबार बिहानदेखि जापान सागरको कोस्ट क्षेत्रमा भारी हिमपात भएको जापान टाइम्सले जनाएको छ । भारी हिमपातपछि अन्य यातायात सेवासमेत प्रभावित भएको बताइएको छ । हिमपात मंगलबारसम्म जारी रहने भन्दै स्थानीयलाई सर्तक रहन त्यहाँको मौसम विभागले सुचित गराएको छ ।"
गठबन्धन कसैकोविरुद्ध बनेको होइन : देउवा,"काठमाडौं : कांग्रेस सभापति एवम् प्रधानमन्त्री शेरबहादुर देउवाले गठबन्धन कसैकोविरुद्धमा नबनेको बताएका छन्। आइतबार कमलादीमा माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै उनले पाँच दलीय गठबन्धन संविधान र संसद बचाउने गठबन्धन भएको दाबी गरेका हुन्। यो गठबन्धन कसैकोविरुद्धमा बनेको होइन। संसद् पूरा चलोस। संसद भंग नहोस् भन्ने चाहना छ। म पनि संविधान सभाको सदस्य थिए। यो पाँच दलीय गठबन्धन संबिधान र संसद बचाउने गठबन्धन हो। उनले भने, यो गठबन्धन पूरा समयसम्म चल्ने छ। कसैको खिलापमा गठबन्धन बनेको होइन। देउवाले नेपालको राजनीतिमा प्रचण्डको धेरै ठूलो योगदान रहेको बताए। उनले भने, 'उहाँको बलले संविधान सभामा गएका हौं। प्रचण्ड ज्यूकै अगुवाइमा संविधान सभाको चुनाव भएको हो।उनले भने, समावेशी संविधान नेपालमा बनेको छ। अत्यन्तै महत्वपूर्ण काम भएको छ। संविधान बनाउने कुरामा प्रचण्डको भूमिका ठुलो छ। शान्ति प्रकृयाका केहि बाँकी काम छ। शान्ति प्रकृयाका काम छिट्टै पूरा हुनेछ। नेताहरुप्रति वितृष्णा बढ्दो छ : नेपाल एमाले र माओवादीको एकता जोगाउन नसकेकोमा पछुतो छ : पोखरेल माओवादी केन्द्रलाई रुपान्तरित नयाँ क्रान्तिकारी पार्टी बनाउँछौं : श्रेष्ठ एमसीसी नेपालको हितमा छ, राष्ट्रघाती सम्झौता किन गरुँला : देउवा"
राजनीतिक प्रतिवेदनमा मेरै बारेमा चिरफार गरेको छु : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आफूले प्रस्तुत गर्ने राजनीतिक प्रतिवेदनमा आत्मासमीक्षा गरेको दाबी गरेका छन्। माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै उनले महाधिवेशनमा कहाँ कहाँ चुक्यौ भनेर आत्मसमीक्षा र आत्मआलोचना गरिने बताएका हुन्। महाधिवेशनमा शान्तिप्रक्रियामा आएपछि कहाँकहाँ चुक्यौ भनेर आत्मसमीक्षा र आत्मआलोचना गरिन्छ। मैले आफैलाई चीरफार गरेको छु। कसरी माओवादी केन्द्र कमजोर भयो भनेर। उनले भने, गम्भीर आत्मसमीक्षासहित नयाँ ढंगले तपाई प्रतिनिधिहरु प्रस्तुत हुनुहुनेछ। उनले एमाले महासचिव शंकर पोखरेलको भनाईलाई समर्थन गर्दै एकता जोगाउन नसकेकोमा आफूलाई पनि पछुतो लागेको धारणा राखे। प्रचण्डले नेकपा गठन गलत नभएको बताउँदै कहाँ गल्ति भयो समीक्षा आवश्यक रहेको धारणा राखे। उनले भने, पार्टी एकता गरेर गल्ति गरेका थिएनौं, फेरी आत्मसमीक्षा गरौं। हाम्रो उद्देश्य गलत थिएन। के कारणले फुट्यो ? मनन हुन जरुरी छ। नेताहरुप्रति वितृष्णा बढ्दो छ : नेपाल माओवादी केन्द्र महाधिवेशन : ओली, ठाकुर र लिङ्देन उद्घाटनमा भएनन् सहभागी एमाले र माओवादीको एकता जोगाउन नसकेकोमा पछुतो छ : पोखरेल गठबन्धन कसैकोविरुद्ध बनेको होइन : देउवा एमसीसी नेपालको हितमा छ, राष्ट्रघाती सम्झौता किन गरुँला : देउवा"
यसै महिनाभित्र रेल सेवा सञ्चालान हुने : मन्त्री यादव,"महोत्तरी : नेपाली भूमिमा रेल यात्रा गर्ने नेपाली जनताको इच्छा यसै महिनाभित्र पूरा हुने भौतिक योजना तथा यातायातमन्त्री रेणु यादवले बताएकी छिन्। आइतबार महोत्तरीको गौशालामा जनता समाजवादी पार्टीले आयोजना गरेको पार्टी प्रवेश कार्यक्रमलाई सम्बोधन गर्दै मन्त्रीले जनताले मनामा थाती राखेको एक दशकको इच्छा अबको यसै महिनाभित्र पूरा हुने बताइन्। मन्त्री यादवले भनिन्, हामीले केही दिनअगाडि मात्र रेल्वे विधयेक संसदबाट पारित गरायौं। अब रेल्वे प्राविधिकहरुलाई प्रशिक्षण दिइसकेपछि विधिवत रुपमा नेपाली भूमिबाट रेल यात्रा सुरु हुनेछ। देशकै निम्ति महत्वपूर्ण रहने सो अवसरमा दुवै देशका प्रधानमन्त्री भर्चुअल कार्यक्रम मार्फत रेल यात्राको उद्घाटन गरिने मन्त्री यादवले जानकारी दिइन्। हिमालपहाड र तराई क्षेत्रका हरेक स्थानमा सडक, पुल निर्माण गर्ने आफ्नो मातहतमा रहेको मन्त्रालयको योजना रहेकोले सरकारले क्रमिक रुपमा सो कार्य पूरा गर्नेमा मन्त्री यादवले धारणा राखिन्। उनले भनिन्, अब सरकारले क्रमिक रुपमा कुर्थादेखि बर्दिबस हुँदै निजगढ अनि काठमाडौंसम्मको रेल सेवा विस्तार गरिनेछ। जसको लागि नेपाल सरकारले क्रमिक रुपमा प्रक्रिया अगाडि बढाइसकेको छ। नेपाली जनता अब सहज रुपमा रेलयात्रा गरिनेछ। जनता समाजवादी पार्टीका केन्द्रीय कार्यकारिणी सदस्यसमेत रहेकी मन्त्री यादवले अब महिलाहरुलाई प्रत्यक्ष रुपमा राजनीतिक प्रतिस्पर्धामा उत्रिन आवश्यक छ। उनले भनिन्, पछिल्लो समयमा आएर स्थानीय तहमा मेयर उपमेयरलाई साइड लगाएर वाहवाही कमाउने प्रवृतिको सुरुवात गर्दैछ। अब महिलाहरु उपमेयरमा सिमित नभइ मेयर पदमा प्रतिस्पर्धा गर्ने किसिमको दमदार भूमिकामा आउनुपर्नेछ।"
पुस्तान्तरणको कुरा पुजीवादी शैली हो : मातृका यादव,"काठमाडौं : नेकपा माओवादी केन्द्रका नेता मातृका यादवले पुस्तान्तरणको कुरा गर्नु पुजीवादी शैली भएको दाबी गरेका छन्। आइतबार कमलादीमा माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै यादवले बुढाले छोडेर युवालाई दिनुपर्यो भन्नु पुजीवादी शैली भएको बताएका हुन्। अहिले चलेको छ के पुस्तान्तरणको कुरा बुढाहरुले छोडिदिनुपर्यो, युवालाई दिनुपर्यो,यो पुजिवादी शैली हो।उनले भने,स्थापित लिडरहरुलाई पाखा लगाइदिने। केहि नजान्नेलाई नेता बनाइदिने। हामीले नेभर सेकेण्डको पनि अभ्यास हेर्यौं। मुख्य कुरा समाजलाई कसले बुझ्यो भन्ने हो।"
नेताहरुप्रति वितृष्णा बढ्दो छ : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले नेताहरुप्रति वितृष्णा बढेको बताएका छन्। माओवादी केन्द्रको आठौं महाधिवेशनको उद्घाटन समारोहलाई आइतबार सम्बोधन गर्दै नेपालले नयाँ नेपाल निर्माण गर्ने अभियानमा जुटेको बताएका हुन्। नेताहरुप्रति वितृष्णा बढेको छ। भ्रष्टाचारलाई यो देशबाट मुक्त गर्न नसक्दासम्म विधिको स्थापना हुन सक्दैन। उनले भने,नयाँ नेपाल निर्माण गर्ने अभियानमा जुटेका छौं। एकताबद्ध भएर अघि बढ्दा नेपालका राजनितिक दलहरुले सफलता प्राप्त गरेका छन्। मुल कुरामा सहमति छ भने बाँकि कुरालाई थाँती राख्नुपर्छ। राजनीतिक क्रान्ति सम्पन्न गरिसकेका छौं। नेपालले पार्टी चलाउनका लागि विधि र देश चलाउन संविधान चाहिने धारणा राखे। उनले भने, पार्टी चलाउनका लागि विधि विधान चाहिन्छ। देश चलाउन संविधान चाहिन्छ। संविधान पालना गरिएन भने भद्रगोल हुन्छ। जुनसुकै तहमा बसेका व्यक्तिले पनि विधी विधानको पालना गर्नुपर्छ। उनले राष्ट्रियता र नेपालको स्वभाभिमानलाई अघि बढाउन एकताबद्ध भएर अघि बढ्नुपर्ने धारणा राखे। उनले भने, हामी नेपालीहरु जुनसुकै पार्टीमा आवद्ध भएपनि राष्ट्रियता र नेपालको स्वभाभिमानलाई अघि बढाउन एकताबद्ध भएर अघि बढ्नुपर्छ। राष्ट्रियताको नाममा जनतालाई दास बनाउने कुरा स्वीकार्य हुँदैन। कुनै वंशको तानाशाही हामिलाई स्वीकार्य छैन। उनले सबैको सम्मानको स्थितिलाई सुनिश्चित गरेर अघि बढ्नुपर्ने बताए। विभेद,अन्याय, अत्याचार असमानतालाई समाप्त पार्ने कुरामा राजनितिक दल केन्द्रित हुनुपर्ने उनको भनाई छ।"
पेस्तोलसहित एक जना पक्राउ,बारा : बारामा कटुवा पेस्तोलसहित एक जना पक्राउ परेका छन् । परवानीपुर गाउँपालिका४ चैनपुरका २४ वर्षीय सनोर देवानलाई १ थान कटुवा पेस्तोलसहित आइतबार बिहान पक्राउ गरेको प्रहरीले जनाएको छ । उनलाई लक्ष्मी नारायण दुर्गा मन्दिर परिसरमा हतियारसहित पक्राउ गरेको र थप अनुसन्धान भइरहेको प्रहरीले जनाएकोछ ।
वादभन्दा राष्ट्रियता ठूलो : राप्रपा महामन्त्री शाही,"काठमाडौं : राप्रपाका महामन्त्री कुन्ती शाहीले विचार, वादभन्दा राष्ट्रियता ठूलो भएको बताएकी छन्। आइतबार माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै शाहीले राष्ट्रियता बलियो बनाउन तिर लाग्नुपर्ने बताएकी हुन्। राष्ट्रियतालाई बलियो बनाउने विचार हामी सबैको एउटै हो। यो मुलुककका लाखौं युवाहरु विदेशीन पलायन छन्। युवालाई स्वावलम्वन बनाउन जरुरी छ। उनले भनिन्, हामी वादतिर होइन राष्ट्रियता बलियो बनाउनतिर लागौं। उनले आम नेपालीले स्वावलम्बन अर्थतन्त्र भएको मुलुक हेर्न चाहेको धारणा राखिन्। उनले भनिन्,समृद्ध नेपाल बलियो देश बनाउन आवश्यक छ। स्वावलम्बन अर्थतन्त्र भएको मुलुक हेर्न चाहन्छन् आम नेपाली। नेपाली जनताको चाहनाहरुलाई छलफल गरेर सार्थक निष्कर्षमा पुग्नुस भन्ने शुभकामना दिन चाहन्छु। शाहीले माओवादी र आफ्नो पार्टीको विचार फरक भएपनि राष्ट्रलाई समृद्धि बनाउने विषयमा भने एकैठाउँ रहेको बताइन्। तस्बिर : अशोक दुलाल"
प्रतिगमनलाई परास्त गर्न सशक्त आन्दोलनको आवश्यकता छ : दुर्गा पौडेल,"काठमाडौं : राष्ट्रिय जनमोर्चाकी उपाध्यक्ष दुर्गा पौडेलले प्रतिगमनलाई परास्त गर्न सशक्त आन्दोलनको आवश्यक रहेको बताएकी छन्। आइतबार कमलादीमा माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै पौडेलले प्रतिगमनकाविरुद्ध सबै पार्टी एक भएर अघि बढ्नुपर्ने बताएकी हुन्। जनताको लामो संघर्ष र बलिदानबाट प्राप्त अधिकार लोकतन्त्र, धर्म निरपेक्षमाथि प्रहार भइरहेको छ। यसलाई परास्त गर्न आवश्यक छ। यो आन्दोलनलाई सफल बनाउन दृढ प्रकारको एकता आवश्यक छ। उनले भनिन्,उपलब्धिमाथि जुन प्रकारको हमला भइरहेको छ। संसद दुई दुई पटक विघठन गरियो। अहिले देखिएको प्रतिगमनका विरुद्ध सबै पार्टीहरु एकबद्ध भएर अघि बढौं। प्रतिगमनलाई परास्त गर्न सशक्त आन्दोलन गरौं। उनले माओवादी केन्द्रले लिने निर्णयले देशको राजनीतिमा योगदान दिने बताइन्। माओवादी केन्द्रको महाधिवेशन उद्घाटन समारोह (लाइभ) माओवादीको पहलमा आएको गणतन्त्र राष्ट्रको एजेण्डा बन्यो : पम्फा भुसाल वादभन्दा राष्ट्रियता ठूलो : राप्रपा महामन्त्री शाही व्यवस्था बदलियो, अवस्था बदलिएनः सीपी मैनाली महाधिवेशनमा राष्ट्रघाती एमसीसी खारेज गर्ने प्रस्ताव लैजानुहोस् : सीपी गजुरेल"
जापानमा भारी हिमपातपछि १ सयभन्दा बढी उडान रद्ध,टोक्यो : जापानको उत्तरी र पश्चिमी क्षेत्रमा भारी हिमपात हुँदा त्यहाँको एयरलाइन्सले १ सयभन्दा बढी उडान रद्ध गरेको छ । भारी हिमपातका कारण आइतबारका लागि तय भएका १ सयभन्दा बढी आन्तरिक उडान रद्ध गरिएको हो । जापान एयरलाइन्स र एएनए होल्डिङ्सले आइतबारका लागि तय भएका १ सयभन्दा बढी आन्तरिक उडान रद्ध गरेका हुन् । करिब ७९ वटा उडान रद्ध हुँदा आफ्ना करिब ५१ सय यात्रु मर्कामा परेको भन्दै एएनए होल्डिङ्सले माफी मागेको छ । यस्तै भारी हिमपातकै कारण जापान एयरलाइन्सले आफ्ना ४९ वटा उडान रद्ध गरेको छ । जसका कारण करिब २५ सय यात्रु मर्कामा परेको भन्दै विमान कम्पनीले माफी मागेको छ । आइतबार बिहानदेखि जापान सागरको कोस्ट क्षेत्रमा भारी हिमपात भएको जापान टाइम्सले जनाएको छ । भारी हिमपातपछि अन्य यातायात सेवासमेत प्रभावित भएको बताइएको छ । हिमपात मंगलबारसम्म जारी रहने भन्दै स्थानीयलाई सर्तक रहन त्यहाँको मौसम विभागले सुचित गराएको छ ।
माओवादी केन्द्रको महाधिवेशन उद्घाटन समारोह (लाइभ),"काठमाडौं : नेकपा माओवादी केन्द्रको आठौं राष्ट्रिय महाधिवेशनको उद्घाटन सुरु भएको छ। उद्घाटन समारोहमा अतिथिको रुपमा नेपाली कांग्रेसका सभापति एवम् प्रधानमन्त्री शेरबहादुर देउवा, नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, राप्रपा महामन्त्री कुन्ति शाही, राष्ट्रिय जनमोर्चाका उपाध्यक्ष दुर्गा पौडेल लगायतका नेताहरु पुगेका छन् । कार्यक्रमको अध्यक्षता अध्यक्ष पुष्पकमल दाहाल (प्रचण्ड)ले गरेका छन्। देशभरबाट माओवादीका नेता कार्यकर्ता, महाधिवेशन प्रतिनिधि काठमाडौंको प्रज्ञा प्रतिष्ठान कमलादीमा आइपुगेका छन्। महाधिवेशन पाँच दिनसम्म सञ्चालन हुने जनार्दन शर्माले जानकारी दिए। महाधिवेशनमा १६ सय ३१ प्रतिनिधि छनोट गरिएको माओवादी केन्द्रले जनाएको छ। महाधिवेशनलाई मध्यनजर गर्दै सुरक्षा व्यवस्था कडा पारिएको छ। अहिले महाधिवेशनस्थलमा कार्यकर्ता तथा नेताहरुको चहलपहल बढेको छ। माओवादी केन्द्रको महाधिवेशन : उद्घाटन सत्रमा कोको नेता आइपुगे ? आइतबार बसेको केन्द्रीय समिति बैठकले विधान संशोधन गर्दै वरिष्ठ उपाध्यक्षसहित १५ जना पदाधिकारी निर्वाचित गर्ने निर्णय गरेको छ। विधानअनुसार पार्टीमा एकजना अध्यक्ष, एकजना वरिष्ठ उपाध्यक्ष, ६ जना उपाध्यक्ष, एक महासचिव, दुई उपमहासचिव, तीन सचिव र एक कोषाध्यक्ष रहनेछ। महाधिवेशनले पार्टीको समग्र नयाँ नेतृत्व चयन गर्नेछ। अध्यक्षमा पुष्पकमल दाहाल प्रचण्डको हालसम्म विकल्प देखिएको छैन। पार्टीले २९९ सदस्यीय केन्द्रीय समिति रहने व्यवस्था गरेको छ।"
"माओवादी केन्द्र महाधिवेशन : ओली, ठाकुर र लिङ्देन उद्घाटनमा भएनन् सहभागी","काठमाडौं : नेकपा माओवादी केन्द्रको जारी आठौं महाधिवेशन काठमाडौंको कमलादीमा जारी रहेको छ। महाधिवेशनको उद्घाटन समारोहमा सत्ता गठबन्धनका शीर्ष नेता सहभागी भएका छन्। तर नेकपा एमालेका अध्यक्ष केपी शर्मा ओली, लोकतान्त्रिक समाजवादी पार्टी (लोसपा)का अध्यक्ष महन्थ ठाकुर, राप्रपाका अध्यक्ष राजेन्द्र लिङ्देन र राष्ट्रिय जनमोर्चाका अध्यक्ष चित्रबहादुर केसीले आफू सहभागी नभएर पार्टीका प्रतिनिधि पठाएका हुन्। कार्यक्रममा सत्तारुढ दल नेपाली कांग्रेसका सभापति एवम् प्रधानमन्त्री शेरबहादुर देउवा, नेकपा (एकीकृत समाजवादी)का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव सहभागी छन्। एमाले चितवनमा भएको दशौं महाधिवेशनमा पनि माओवादी केन्द्रका अध्यक्ष पुष्पकमल दाहाल 'प्रचण्ड' उपस्थित भएका थिएनन्। उनले आफू नगएर नेता लिलामणि पोखरेललाई प्रतिनिधिको रुपमा चितवन पठाएका थिए। अध्यक्ष ओलीले पनि एमालेबाट महासचिव शंकर पोखरेललाई, ठाकुरले अनिलकुमार झा, लिङ्देनले महामन्त्री कुन्ती शाही, केसीले दुर्गा पौडेललाई पठाएका हुन्। अध्यक्ष ओली झापामा पार्टीको कार्यक्रममै व्यस्थ बनेका छन्। ठाकुर एमाले र कांग्रेस महाधिवेशनको उद्घाटन समारोहमा सहभागी भएका थिए। केहि दिन अगाडि भएको कांग्रेस महाधिवेशनको उद्घाटन समारोहमा लिङ्देन र प्रचण्डको बीच आरोपप्रत्यारोप समेत चलेको थियो। माओवादी केन्द्रले राष्ट्रिय सम्मेलनलाई महाधिवेशनमा रुपान्तरण गर्ने निर्णय शनिबार मात्रै गरेको हो। शनिबार दिउँसोसम्म कुनैपनि राजनीतिक दललाई माओवादी केन्द्रले निमन्त्रणा गरेको थिएन। शनिबार बसेको स्थायी कमिटी बैठकको प्रस्ताव आइबार बिहानको केन्द्रीय कमिटीको बैठकले निर्णय गरेपछि सम्मेलन महाधिवेशनमा परिणत भएको हो।"
नर्भिकले मूत्रथैलीको पत्थरी शल्यक्रियामा २० प्रतिशत छुट दिने,"काठमाडौं : थापाथलीस्थित नर्भिक इन्टरनेशनल हस्पिटलले पुस महिनाभर मूत्रथैलीमा भएको पत्थरीको शल्यक्रियामा विशेष छुट दिने अफर सार्वजनिक गरेको छ । नर्भिक इन्टरनेशनल हस्पिटलले मूत्रथैलीमा भएको पत्थरी आधुनिक प्रविधिबाट निकाल्नका लागि गरिने विविध शल्यक्रियाहरुको साविकको शुल्कमा २० प्रतिशत छुटको अफर सार्वजनिक गरेको हो । नर्भिकमा घाउ नगरी मूत्रनलीको पत्थरी लेजरले धूलो बनाउने विधि, घाउ नगरी मृगौलाको पत्थरीको उपचार गर्ने विधि तथा घाउ नगरी मूत्रथैलीको पत्थरी निकाल्ने प्रविधि उपलब्ध छ । मूत्रथैलीको पत्थरी निकाल्नका लागि गरिने शल्यक्रियाहरुमा पुस महिनाभरि साविकको तोकिएको शुल्कमा २० प्रतिशत छुट पाइने अस्पतालले जनाएको हाे। नर्भिक अस्पतालले योसँगै पुस महिनाका प्रत्येक शनिबार यूरोलोजी टिमको निःशुल्क ओपिडी सेवा समेत संचालन गरिरहेको छ । त्यस्ता ओपिडी सेवामा आएर स्वास्थ्य जाँच गराउने बिरामीहरुको शल्यक्रिया गर्नुपरे सहुलियत उपलब्ध गराइने यसअघि नै घोषणा भएको थियो । सोही अनुसार बिरामीहरुले घोषित सहुलियत समेत पाइरहेका छन् ।"
अरु पार्टीले भनेपनि हामीले माओवादीलाई कहिल्यै आतकंकारी भनेनौं : झा,"काठमाडौं : लोकतान्त्रिक समाजवादी पार्टीका नेता अनिलकुमार झाले संविधानमा सबैथोक भएपनि मधेशका अधिकारको सम्बोधन हुन नसकेको बताएका छन्। माओवादी केन्द्रको आठौं महाधिवेशनको उद्घाटन समारोहलाई आइतबार सम्बोधन गर्दै झाले संविधानले मधेशका अधिकार रक्षा गर्न नसकेको धारणा राखेका हुन्। उनले भने, संघीयता र समाबेशीकरण भएपनि मधेशका अधिकार रक्षा हुन सकेन। संविधान बनेको ५ वर्ष भइसक्यो। झालेले जनयुद्ध कालमा अरु पार्टीले माओवादीलाई आतंककारी भनेपनि आफूहरुले नभनेको बताएका हुन्। स्वर्गीय गजेन्द्रनारायण सिंहको नेतृत्वमा जनयुद्धमा जानुभन्दा अगाडि पीछडिएका, शोषित पीडितको पक्षमा आन्दोलन गर्नुभयो। त्यो आन्दोलन शान्तिपूर्ण थियो। प्रचण्डज्यू र यहाँहरुको नेताहरुको बारेमा गर्ने टिप्पणी माओवादीलाई अन्य पार्टीले आतंककारी भनेपनि आफूहरुले कहिलैपनि आतंककारी पार्टी भनेनौं। उनले भने, गजेन्द्रनारायण सिंहको डकुमेन्टमा कहिँपनि आतकंकारी भन्ने शब्द छैन। गजेन्द्र नारायणले जहिलेपनि वार्तामार्फत् समस्या समाधान गर्नुपर्छ भन्नुहुन्थ्यो।"
महाधिवेशनमा राष्ट्रघाती एमसीसी खारेज गर्ने प्रस्ताव लैजानुहोस् : सीपी गजुरेल,"काठमाडौं : नेकपा (क्रान्तिकारी) माओवादीका नेता सीपी गजुरेलले एमसीसी सम्झौता खारेज गर्ने प्रस्ताव अगाडि बढाउन आग्रह गरेका छन्। आइतबार माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै गजुरेलले महाधिवेशनमार्फत् एमसीसी सम्झौता खारेज गर्ने प्रस्ताव अघि बढाउन माओवादी केन्द्रलाई आग्रह गरेका हुन्। माओवादी एकता हुनुपर्छ भन्ने कुरालाई सकारात्मक रुपमा लिएको छु। सच्चा कम्युनिष्ट एक हुनुपर्छ। पूर्व माओवादी एक जुट हुने हो भने केहि आधार तयार पारौं। गजुरेलले थपे, के लक्ष्य राखेर जनयुद्ध गरेका थियौं। त्यो लक्ष्य अझै अधुरो छ। नेपाललाई जनगणतन्त्र बनाउनुपर्छ। उनले नेपालको नयाँ नक्सा जारी भएपनि व्यवहारमा लागू नभएकोप्रति चिन्ता व्यक्त गरे। गजुरेलले भने, नक्सामा जित्यौं तर, व्यवहारमा लागु भएन। नक्सा मात्रै होइन भूमी पनि फिर्ता लिनुपर्छ। यस्तो छ कमलादीमा चहलपहल (फोटोफिचर) माओवादी केन्द्रको महाधिवेशन उद्घाटन समारोह (लाइभ) माओवादी केन्द्रको महाधिवेशन : उद्घाटन सत्रमा कोको नेता आइपुगे ? माओवादीको पहलमा आएको गणतन्त्र राष्ट्रको एजेण्डा बन्यो : पम्फा भुसाल वादभन्दा राष्ट्रियता ठूलो : राप्रपा महामन्त्री शाही व्यवस्था बदलियो, अवस्था बदलिएनः सीपी मैनाली"
प्रधानमन्त्री कप महिला क्रिकेट : एपिएफ विजयी,"धनगढी : विभागीय टीम एपिएफ क्लबले प्रधानमन्त्री कप महिला राष्ट्रिय क्रिकेट प्रतियोगिताको उपाधि जितेको छ। एपिएफले प्रदेश १ लाई पराजित गर्दै सुदुरपश्चिम प्रदेशको अस्थायी राजधानी धनगढीमा भएको प्रधानमन्त्री कप महिला राष्ट्रिय क्रिकेट प्रतियोगिताको उपाधि जितेको हो। धनगढीको फाप्ला क्रिकेट मैदानमा भएको फाइनल खेलमा प्रदेश १ लाई ७ विकेटले हराउँदै एपिएफ च्याम्पियन भएको हो। उपाधि जितेसँगै विभागीय टिम एपिएफले नगद ५ लाखसहित ट्रफी र मेडल प्राप्त गरेको छ। उपविजेता भएको प्रदेश १ ले नगद ३ लाखसहित ट्रफी र मेडल पाएको छ। एपिएफले टस जितेर पहिले फिल्डिङ रोजेपछि प्रदेश १ ले ब्याटिङ गर्दै २० ओभरमा ६ विकेट क्षतिमा ६७ रन बनायो। खराब ब्याटिङ गरेको प्रदेश १ का लागि कप्तान रुविना क्षेत्रीले ३४ रन बनाइन्। अप्सरी वेगमले ११ रन बनाउनुबाहेक अन्य खेलाडीले दोहोरो रन अंक जोड्न सकेनन्। एपिएफका लागि सीता राना मगरले ३ र रेखा रावलले २ विकेट लिइन्। प्रदेश १ ले दिएको ६८ रनको लक्ष्य एपिएफले १४ दशमलव २ ओभरमा ३ विकेट क्षतिमा पूरा गर्यो। एपिएफका लागि ओपनर ज्योति पाण्डेयले अविजित ३७ रन बनाइन्। ममता चौधरीले १७ रन थपिन्। ७ रनमा दुई विकेट गुमाएर दवावमा आएको एपिएफलाई ज्योति र ममताले जितसम्म डोर्याएकी हुन्। प्रदेश १ का लागि कप्तान रुविना क्षेत्रीले ३ विकेट लिइन्। खेलमा एपिएफकी सीता राना मगर प्लेयर अफ द म्याच भइन्। नेपाल क्रिकेट संघको आयोजना र सुदूरपश्चिम प्रादेशिक क्रिकेट संघको सह आयोजनामा पुस ३ गतेदेखि सुरु भएको प्रतियोगिता आइतबार सकिएको छ। यस्तै प्रधानमन्त्री कप महिला राष्ट्रिय क्रिकेट प्रतियोगिताको उपाधिमाथि एपिएफले कब्जा गर्दा प्रतियोगिताका विधामा भने प्रदेश १ ले कब्जा जमाएको छ। प्रतियोगिताकै उत्कृष्ट खेलाडी, उत्कृष्ट ब्याट्सओम्यान र उत्कृष्ट बलर गरी तीन वटै विधामा प्रदेश १ ले बाजी मारेको हो। प्रदेश १ की कप्तान रुविना क्षेत्री प्रतियोगिताकै उत्कृष्ट खेलाडी भइन्। उनले नगद २५ हजारसहित मेडल पाइन्। उनले प्रतियोगितामा ५ खेल खेल्दा १५७ रन बनाइन्। जसमा उनको एक अर्धशतक सामेल रहेको छ। सर्वाधिक ७६ रनको पारी खेलेकी उनले प्रतियोगितामा १९ चौका प्रहार गरिन्। प्रतियोगितामा प्रदेश १ की अप्सरी वेगम उत्कष्ट ब्याट्ओम्यान भइन्। उनले प्रतियोगितामा एक सय ७६ रन बनाइन्। जसमा उनले दुई वटा अर्धशतक बनाएकी थिइन्। प्रतियोगितामा प्रदेश १ कै अलिशा खाडिया उत्कृष्ट बलर भइन्। उनले प्रतियोगिताका ५ खेलमा ९ विकेट लिइन्। १७ ओभर बलिङ गरेकी उनले २ दशमलव ५२ को इकोनोमी राख्दा ५ ओभर मेडन गर्दै ४३ रन खर्चिन्।"
माओवादी केन्द्रलाई रुपान्तरित नयाँ क्रान्तिकारी पार्टी बनाउँछौं : श्रेष्ठ,"काठमाडौं : नेकपा माओवादी केन्द्रका वरिष्ठ नेता नारायणकाजी श्रेष्ठले रुपान्तरित नयाँ क्रान्तिकारी पार्टी निर्माण गर्ने बताएका छन्। आइतबार कमलादीमा माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै उनले क्रान्तिकारी पार्टी निर्माण गर्न महाधिवेशनले भुमिका खेल्ने दाबी गरेका हुन्। उनले भने, रुपान्तरित नयाँ क्रान्तिकारी पार्टी निर्माणको चरणमा छौं। संगठनात्मक कर्मकाण्ड पूरा गर्न यो महाधिवेशन गर्न लागि राखेका छैनौं। आम जनताको अपेक्षा र आवश्यकता, नेपालको परिवर्तनको आवश्यकतालाई सम्बोधन गर्ने गरी भूमिका निर्वाहको तयारीका लागि महाधिवेशन गर्न लागिरहेका छौं। उनले समाजवादउन्मुख राज्य व्यवस्था स्थापनाका लागि अघि बढ्नुपर्ने धारणा राखे। श्रेष्ठले भने, राष्ट्रियताको सवालमा हामी कसैसँग झुक्दैनौं। संविधानको रक्षा गर्नुछ। संविधानलाई परिमार्जनसहित विकसित र परिस्कृत गर्नुछ। शिक्षा, स्वास्थ्य लगायतका आधारभुत आवश्यकता पुरा गर्नुछ। समाजवादउन्मुख राज्य व्यवस्था स्थापनाका लागि अघि बढ्नुपर्नेछ। उनले संक्रमणकालीन न्यायका कामहरु पूरा गर्नुपर्ने काम बाँकि रहेको बताए। जनताको जीवन फेर्ने आवश्यकता अझै पूरा नभएको भन्दै गम्भीर समीक्षा गर्नुपर्ने धारणा राखे। उनले भने, माओवादी केन्द्रले लोकतान्त्रिक गणतन्त्र, समावेशीकरण, धर्म निरपेक्षता जस्ता एजेण्डा स्थापित गर्न प्रमुख भूमिका खेल्यो।"
सन्नी लियोनलाई मध्य प्रदेशका गृह मन्त्रीको चेतावनी,"मध्य प्रदेश : बलिउड अभिनेत्री सन्नी लियोनलाई मध्य प्रदेशका गृहमन्त्री नरोत्तम मिश्रले चेतावनी दिएका छन्। युट्युभमा रिलिज भएको मधुवन मे राधिकाबोलको म्युजिक भिडियो हटाउन भन्दै लियोनलाई मन्त्री मिश्रले आइतबार चेतावनी दिएका हुन्। सन्नी लियोन र म्युजिक भिडियोको टिमले सो भिडियो आगामी तीन दिनभित्रमा हटाउनु पर्ने र यदी सो भिडियो नहटाए उनीहरुविरुद्ध कानुनी कारवाही गरिने चेतावनी गृहमन्त्री मिश्रले दिएका हुन्। पछिल्लो समय यस्ताखाले म्युजिक भिडियोले हिन्दुहरुको भावनामाथि चोट पुर्याउँदै आएका छन्, गृह मन्त्री मिश्रले भनेका छन्, यस्तै मधुवनले राधिका नाचे बोलको म्युजिक भिडियो बनाएर सन्नी लियोन र उनको टिमले हिन्दुहरुको भावनामाथि थप चोट पुर्याउने प्रयास गरेका छन्। त्यसैले सो भिडियो तीन दिनभित्र हटेन भने टिमका सबैजनाविरुद्ध कानुनी कारवाही गरिने छ। बलिउडकी विवादास्पद अभिनेत्री सन्नी लियोनले आफ्नो नयाँ एल्वमअन्तरगत सो म्युजिक भिडियो बनाएकी हुन्। सो भिडियो हटाउन मध्य प्रदेश र मथुरा क्षेत्रका बासिन्दाले समेत लियोनलाई चेतावनी दिसकेको हिन्दुस्तान टाइम्समा खबर छ।"
"क्रान्तिमा राजनीतिक दल च्याम्पीयन बन्यौं, निर्माण र समृद्धिका नायक बन्न सकेनौं : शंकर पोखरेल","काठमाडौं : नेकपा एमालेका महासचिव शंकर पोखरेलले अधिकारका सवालमा राजनितिक दल च्याम्पीयन भएपनि निर्माण र समृद्धिका नायक हुन नसकेको बताएका छन्। आइतबार कमलादीमा माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै महासचिव पोखरेलले विकास र समृद्धिको प्रश्नमा राजनीतिक दल मिल्नुपर्ने धारणा राखेका हुन्। क्रान्तिका हिसाबमा गर्व गर्छौ। तीन तीन वटा राजनितिक आन्दोलन गर्यौं तर, निर्माण र समृद्धिका नायक हुन सकेनौं। उनले भने, अधिकारका प्रश्नमा हामी राजनीतिक दल च्याम्पीयन बन्यौं। तर, राष्ट्रिय स्वाधिनता र जनताका आवाजका नाममा कर्तव्य पूरा गर्न सकेनौं। विकास र समृद्धिको प्रश्नमा राजनितिक दलहरु मिल्नुपर्छ। नेपाली बामपन्थी आन्दोलनको लक्ष्य एकातिर र उद्देश्य अर्कोतिर रहेको दाबी गरे। उनले नेपालको कम्युनिष्ट आन्दोलन अन्तरकलहमा मात्रै केन्द्रित रहेको दाबी गरे। उनले भने, नेकपा गठन गलत थिएन ऐतिहासीक आवश्यकता थियो। तर, हामीले औचित्य पुष्टि गर्न सकेनौं। उनले नियन्त्रित अर्थ व्यवस्थाको सिकार नेपालका राजनितिक दलहरु भइरहेका छैनन् ? भन्दै प्रश्न गरे। उनले समाजलाई बदल्न नसके पाँच दलीय गठबन्धनको औचित्य नहुने बताए । पोखरेलले जनतामा जाने कुरालाई प्रतिगमनको लेपन लगाइएको आरोप लगाए। माओवादीको पहलमा आएको गणतन्त्र राष्ट्रको एजेण्डा बन्यो : पम्फा भुसाल वादभन्दा राष्ट्रियता ठूलो : राप्रपा महामन्त्री शाही व्यवस्था बदलियो, अवस्था बदलिएनः सीपी मैनाली महाधिवेशनमा राष्ट्रघाती एमसीसी खारेज गर्ने प्रस्ताव लैजानुहोस् : सीपी गजुरेल प्रतिगमनलाई परास्त गर्न सशक्त आन्दोलनको आवश्यकता छ : दुर्गा पौडेल अरु पार्टीले भनेपनि हामीले माओवादीलाई कहिल्यै आतकंकारी भनेनौं : झा माओवादी जनयुद्ध र मधेश जनविद्रोहकै जगबाट गणतन्त्र स्थापना : यादव"
लागूऔषधसहित दुई जना पक्राउ,"काठमाडौं : काठमाडौं र झापाबाट लागूऔषधसहित दुई जना पक्राउ परेका छन् । पक्राउ पर्नेमा पर्सा पकाहमैनपुर गाउँपालिका२ का २० वर्षीय सुनिल शाहलाई लागूऔषध ५ सय एम्पुल डाईजेपाम, ५ सय एम्पुल नुफिन, ५ सय एम्पुल फेनारगन र ९ सय ट्याब्लेट नाईट्राभेट सहित आज बिहान प्रहरीले पक्राउ गरेको छ । वीरगंजबाट काठमाडौंतर्फ आउँदै गरेको ना ८ ख ४६८० नम्बरको बसलाई नागढुङ्गास्थित चेक प्वाईन्टमा महानगरीय प्रहरी प्रभाग नागढुंगामा प्रहरीले चेकजाँच गर्नेक्रममा उनलाई लागूऔषधसहित पक्राउ गरेको हो । यस्तै झापाको मेचिनगर नगरपालिका६ मेची पुलबाट दमक नगरपालिका५का ३६ वर्षीय राजु विकलाई पनि ८ ग्राम अवैध लागूऔषध ब्राउन सुगर जस्तो देखिने लिसाईलो पदार्थ सहित आज उनलाई प्रहरीले पक्राउ गरेको हो । भारतबाट नेपालतर्फ आउँदै गरेका उनीलाई लागूऔषध नियन्त्रण ब्यूरो काँकडभिट्टाको टोलीले चेकजाँच गर्नेक्रममा उनलाई पक्राउ गरेको हो ।"
एमाले र माओवादीको एकता जोगाउन नसकेकोमा पछुतो छ : पोखरेल,"काठमाडौं : नेकपा एमालेका महासचिव शंकर पोखरेलले एमाले र माओवादी केन्द्रको एकता जोगाउन नसकेकोमा आफूलाई पछुतो लागेको बताएका छन्। आइतबार कमलादीमा माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै पोखरेलले नेकपा गठन गलत नभई ऐतिहासिक आवश्यकता भएको बताएका हुन्। नेकपा गठन गलत थिएन ऐतिहासीक आवश्यकता थियो। उनले भने, हामीले एउटै घोषणा पत्र बनाएर चुनाव लडेका थियौं तर जनमतको बलमा नेकपा बनाएका थियौं। तर, एकता पुष्टि गर्न सकेनौं। नेकपाको एकता जोगाउन नसकेकोमा मलाई पछुतो छ। पोखरेलले वामपन्थी पार्टी कार्य नीति वा नेताको अन्तर कलहका आधारमा विभाजित हुन नहुने धारणा राखे। पार्टी एकताका लागि इमान्दार प्रयास गर्नुपर्नेमा उनले पुन: जोड दिए। उहाँले नेकपाको एकता बचाउन नसक्नुमा पश्चाताप गर्दै वामपन्थी आन्दोलन लक्ष्यतिर उन्मुख हुनका लागि कार्यनीतिका विवादका कारण बेमेल र अन्तरकलहमा आधारित भएर नबहकिइकन जनताको अपेक्षा बमोजिम अघि बढ्न आवश्यक रहेको बताउनुभयो। उनले माओवादीले सशस्त्र युद्ध सञ्चालन गर्दा रोल्पा र रुकुममा तत्कालीन सरकारले दमन गर्दा त्यसको विरोधसहित शान्ति पदायात्राको नेतृत्व आफूले गरेको स्मरणसमेत गरे। क्रान्तिमा राजनीतिक दल च्याम्पीयन बन्यौं, निर्माण र समृद्धिका नायक बन्न सकेनौं : शंकर पोखरेल माओवादी केन्द्र महाधिवेशन : ओली, ठाकुर र लिङ्देन उद्घाटनमा भएनन् सहभागी गठबन्धन कसैकोविरुद्ध बनेको होइन : देउवा राजनीतिक प्रतिवेदनमा मेरै बारेमा चिरफार गरेको छु : प्रचण्ड"
"थप २१९ जनामा कोरोना संक्रमण पुष्टि, दुईको मृत्यु","काठमाडौं : पछिल्लो २४ घन्टामा कोरोना भाइरस (कोभिड१९) बाट थप २१९ जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा ९ हजार ६७७ नमूनाको परीक्षण भएको थियो। जसमध्ये ७ हजार १८० नमूनाको पीसीआर र २४ सय ९७ नमूनाको एन्टिजेन विधिबाट परीक्षण गराउँदा सो संख्यामा संक्रमण देखिएको मन्त्रालयले जनाएको छ। मन्त्रालयका अनुसार २१३ जनाको पीसीआर र ६ जनाको एन्टिजेन विधिबाट संक्रमण पुष्टि भएको हो। यस्तै आइतबार थप २८३ जना डिस्चार्ज भएका छन्। यस्तै, पछिल्लो २४ घन्टामा थप दुईजनाले कोरोनाबाट ज्यान गुमाएका छन्। योसहित नेपालमा कोरोनाबाट मृत्यु हुनेको संख्या ११ हजार ५८५ पुगेको छ। हाल कोरोनाका सक्रिय संक्रमित ४९ सय ६ जना रहेका छन्। मन्त्रालयका अनुसार पछिल्लो २४ घन्टामा ७६ हजार ३३० जनाले कोरोनाविरुद्धको खोप लगाएका छन्। यस्तै संक्रमित ७५ जनाको आइसीयुमा र २४ जनाको भेन्टिलेटरमा उपचार भइरहेको छ।"
माओवादी जनयुद्ध र मधेश जनविद्रोहकै जगबाट गणतन्त्र स्थापना : यादव,"काठमाडौं : जनता समाजवादी पार्टीका अध्यक्ष उपेन्द्र यादवले माओवादी जनयुद्ध र मधेश जनविद्रोहकै जगबाट संघिय लोकतान्त्रिक गणतन्त्र स्थापना भएको दाबी गरेका छन्। आइतबार कमलादीमा माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै यादवले ऐतिहासिक विद्रोहबाट परिवर्तन सम्भव भएको बताएका हुन्। उनले भने, माओवादी जनयुद्ध र मधेश जनविद्रोह नभएको भएको यो मुलुकमा संघीय लोकतान्त्रिक गणतन्त्र हुने थिएन। ऐतिहासिक विद्रोहबाट परिवर्तन सम्भव भएको हो। यादवले पीडितले अझै पनि न्याय नपाएको बताए। उनले भने,आन्दोलन र परिवर्तनपछि धेरै सरकार बने। माओवादीको नेतृत्वमा पनि सरकार बने। सत्य मेलमिलाप आयोग अलपत्र छ। बेपत्ता पारिएका परिवारले अहिलेसम्म न्याय पाएका छैनन्। उनीहरुले न्याय पाउनैपर्छ। उनले शोषित, उत्पीडित जनताको संविधान बनाउन संविधान संशोधन र परिमार्जन अत्यावश्यक भएको बताए। संघियता, धर्म निरपेक्षता, समावेशी जस्ता महत्वपूर्ण उपलब्धि धरापमा पर्ने हो की भन्ने आशंका उत्पन्न भएको छ। विगतमा भएका कमजोरीलाई सच्याएर सुधार गर्नुपर्छ। उनले भने, शोषित, उत्पीडित जनताको संविधान बनाउन संविधान संशोधन र परिमार्जन अत्यावश्यक भएको छ। सहमति कायम गरेर अघि बढाऔं। संसद अवरुद्ध गरेर केहि उपलब्धि हुने छैन। हठहरु त्यागौं। मुलुकको हितमा नयाँ ढंगले अघि बढाउ। संघीय लोकतान्त्रिक गणतन्त्रको विकल्प अर्को तन्त्र हुँदैन।"
"व्यवस्था बदलियो, अवस्था बदलिएनः सीपी मैनाली","काठमाडौं : नेकपा मालेका महासचिव सीपी मैनालीले व्यवस्था बदलिएपनि जनताको अवस्था नबदलिएको बताएका छन्। आइतबार माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै मालेका महासचिव सीपि मैनालीले यस्तो बताएका हुन्। उनले भने,महाधिवेशनले पार्टीलाई नवजीवन प्रदान गर्नेछ। पटक पटक व्यवस्था वदलियौं। अवस्था बदलिएन। मैनालीले भने,निर्दोष जनताले झम्टिरहेका छन्। जनता निकै असन्तुष्टि छन्। ठूलाठूला प्रश्नहरु माओवादी केन्द्रमाथि उठेका छन्। एउटा लक्ष्य प्राप्तिका लागि सुरु गरेको आन्दोलन कहाँ पुग्यो। किन त्यो तत्कालीन लक्ष्य प्राप्त भएन। घोषित लक्ष्यलाइ कसले अपहरण गर्यो। जति राजनीतिक आन्दोलन गरेपनि बाह्य चक्रव्यूमा फसिरहेका छौं ? उनले प्रश्न गरे। यस्तो छ कमलादीमा चहलपहल (फोटोफिचर) माओवादी केन्द्रको महाधिवेशन उद्घाटन समारोह (लाइभ) माओवादी केन्द्रको महाधिवेशन : उद्घाटन सत्रमा कोको नेता आइपुगे ? माओवादीको पहलमा आएको गणतन्त्र राष्ट्रको एजेण्डा बन्यो : पम्फा भुसाल वादभन्दा राष्ट्रियता ठूलो : राप्रपा महामन्त्री शाही"
उद्यमशीलता बढाउन जोड,"काठमाडौं : बागमती प्रदेशका खानेपानी, उर्जा तथा सिँचाई मन्त्री बसन्त मानन्धरले सहकारीमार्फत उत्पादनमा जान जोड दिएका छन् । शुक्रपथ बहुउद्देश्यीय सहकारी संस्थाको ११औं वार्षिक साधारणसभाका अवसरमा बोल्दै मन्त्री मानन्धरले कृषिमा यान्त्रिकरण भित्रयाएर उद्यमशीलता बढाउन जोड दिए । कृषि उत्पादन बढाउन प्रदेश सरकारले सिँचाइ व्यवस्था गर्न लागेको उनले बताए । सहकारीमार्फत रोजगारी सिर्जना र उत्पादन बढाउन जोड दिनुपर्ने उनको भनाइ छ । राष्ट्रिय सहकारी महासंघका सञ्चालक टेकप्रसाद चौलागाईले सहकारीलाई उत्पादनमा जान ४७ वटा ऐन बाधक रहेको बताए । सहकारीले विद्युत उत्पादन गर्न, स्कुल सञ्चालन गर्न चाहन्छु उनले भने,तर ऐनले सहकारी नचिन्दा काम गर्न गाह्रो छ । सहकारीमा लागेर सदस्यको आर्थिक उन्नती कति भयो भन्ने विषय मुख्य रहेको उनले बताए । सिभिल सहकारी जोगाउन प्रयास गरिए त्यसको नेतृत्वसँग बारम्बार छलफल गर्दा पनि गम्भीर नभएको बताए । निदाएको अभिनय गर्नेलाई उठाउन सकिदैन उनले भने । संस्थाबारे सदस्यले बारम्बार जानकारी लिने गरेमा सहकारी समस्या नपर्ने उनले बताए । काठमाडौं महानगरपालिका१४ का अध्यक्ष शोभा सापकोटाले २ वटा सहकारीको बदमासीले सिंगो सहकारी बदनाम हुन नहुने बताइन् । पलायन भइरहेका दक्ष जनशक्तिलार्ई सहकारीले रोक्नुपर्छ उनले भनिन् । राष्ट्रिय सहकारी बैंकका सञ्चालक तथा काठमाडौं जिल्ला सहकारी संघका अध्यक्ष ज्ञानबहादुर तामाङले सहकारीले रोजगारी र उद्यमशीलतामा जोड दिनुपर्ने बताए । केन्द्रीय बहुउद्देश्यीय सहकारी संघका महासचिव माधव तिमल्सिनाले बहुउद्देश्यीय सहकारीले बहुआयामिक परियोजना सञ्चालन गर्नुपर्ने बताए । सहकारी ऐनमा कुन पुँजीबाट ७०३० को कारोबार गर्ने भन्ने स्पष्ट व्यवस्था नभएकाले सहकारीले काम गर्न नसकेको उनले बताए ।"
माओवादी केन्द्रको महाधिवेशन ५ दिनसम्म चल्ने,"काठमाडौं : माओवादी केन्द्रको ८ औं महाधिवेशन तीन दिन लम्बिएको छ । १११३ पुससम्म प्रथम राष्ट्रिय सम्मेलन गर्ने भनिएकोमा १११६ पुससम्म महाधिवेशनको मिति तोकिएको हो । शनिबारको स्थायी समितिको बैठकले राष्ट्रिय सम्मेलनलाई महाधिवेशनमा रुपान्तरण गर्ने प्रस्ताव गरेको थियो । सो प्रस्ताव आइतबार बिहान बसेको केन्द्रीय कमिटीको अन्तिम बैठकले अुनमोदन गरेको हो । माओवादी केन्द्रले विधान संशोधन गरेर पदाधिकारीको संख्या १५ रहने निर्णय गरेको छ। यस्तै पदाधिकारीसहित २९९ सदस्यीय केन्द्रीय सदस्य रहने व्यवस्था गरेको हो। विधानअनुसार पार्टीमा एकजना अध्यक्ष, एकजना वरिष्ठ उपाध्यक्ष, ६ जना उपाध्यक्ष, एक महासचिव, दुई उपमहासचिव, तीन सचिव र एक कोषाध्यक्ष रहनेछ। अधिवेशनको उद्घाटन सत्र भने आइतबार दिउँसो ३ बजे काठमाडौंको कमलादीस्थित प्रज्ञा भवनामा हुँदैछ ।"
पीएम कपको उपाधि एपिएफलाई,कैलाली : प्रधानमन्त्री कप महिला राष्ट्रिय क्रिकेटको उपाधि एपीएफले जितेको छ । आज कैलालीको धनगढीमा भएको प्रधानमन्त्री कप महिला राष्ट्रिय क्रिकेटको फाईनलमा एपीएफले प्रदेश १ लाई पराजित गर्दै उपाधि जितेको हो । धनगढीस्थित फाप्ला क्रिकेटमैदानमा भएको खेलमा प्रदेश१ लाई एपीएफले ७ विकेटले हराँदै उपाधि आफ्नो कोल्टामा पारेको हो । प्रदेश१ ले दिएको ६८ रनको झिनो लक्ष्य एपीएफले १४ दशमलव २ ओभरमा ३ विकेटको क्षतिमा पूरा गरेको हो । एपीएफको जितमा ओपनर ज्योती पाण्डेयले अविजित ३७ रन बनाएकि थिइन भने ममता चौधरीले १७ रन जोडेकि थिइन् । यस्तै प्रदेश१ का लागि कप्तान रुविना क्षेत्रीले २ विकेट लिईन् । टस जितेर पहिले फिल्डिङ रोजेको प्रदेश१ ले ब्याटिङ गर्दै ६७ रन बनायो । खराब ब्याटिङ गरेको प्रदेश १ का लागि कप्तान रुविना क्षेत्रीले ३४ रन जोडेकि थिईन् । यस्तै अप्सरी वेगमले ११ रन बनाउनु बाहेक अन्य खेलाडीले दोहोरो रन अंक जोड्न सकेनन् । एपिएफका लागि सीता राना मगरले ३ र रेखा रावलले २ विकेट लिईन्। उपाधिसँगै एपीएफले ५ लाख प्राप्त गरेको छ भने उपविजेता बनेको प्रदेश१ ले ३ लाख प्राप्त गरेको छ ।
यस्तो छ कमलादीमा चहलपहल (फोटोफिचर),"काठमाडौं : आजदेखि नेकपा माओवादी केन्द्रको महाधिवेशन सुरु हुँदैछ। जिल्लाबाट महाधिवेशन प्रतिनिधिहरु काठमाडौं आइपुगेका छन्। केहिबेरमा प्रज्ञा प्रतिष्ठान कमलादीमा सुरु हुने महाधिवेशनमा १६ सय ३१ प्रतिनिधिहरु सहभागी हुनेछन्। अहिले प्रतिनिधिहरु महाधिवेशन स्थलको हलभित्र प्रवेश गरिरहेका छन्। महाधिवेशनलाई मध्यनजर गर्दै सुरक्षा व्यवस्था कडा पारिएको छ। अहिले महाधिवेशनस्थलमा कार्यकर्ता तथा नेताहरुको चहलपहल बढेको छ। आइतबार बसेको केन्द्रीय समिति बैठकले विधान संशोधन गर्दै वरिष्ठ उपाध्यक्षसहित १५ जना पदाधिकारी निर्वाचित गर्ने निर्णय गरेको छ। विधानअनुसार पार्टीमा एकजना अध्यक्ष, एकजना वरिष्ठ उपाध्यक्ष, ६ जना उपाध्यक्ष, एक महासचिव, दुई उपमहासचिव, तीन सचिव र एक कोषाध्यक्ष रहनेछ। महाधिवेशनले पार्टीको समग्र नयाँ नेतृत्व चयन गर्ने छ। अध्यक्षमा पुष्पकमल दाहाल प्रचण्डको हालसम्म विकल्प देखिएको छैन। पार्टीले २९९ सदस्यीय केन्द्रीय समिति रहने व्यवस्था गरेको छ।"
माओवादीको पहलमा आएको गणतन्त्र राष्ट्रको एजेण्डा बन्यो : पम्फा भुसाल,"काठमाडौं : नेकपा माओवादी केन्द्रका स्थायी समिति सदस्य पम्फा भुसालले नेपालमा गणतन्त्र स्थापना माओवादीकै कारण भएको दाबी गरेकी छन्। आइतरबार माओवादी केन्द्रको आठौं महाधिवेशनको उद्घाटन समारोहलाई सम्बोधन गर्दै उनले क्रान्तिकारी धार निर्माण गरेको बताइन्। उनले भनिन्,क्रान्तिकारी धार निर्माण गर्दै हामी अघि बढेका छौं। समावेशी संविधान निर्माणको अभ्यास प्रक्रियामा छौं। हामीले सहकार्यमार्फत् आमुल परिवर्तन गर्यौं। हाम्रो पहलमा आएको गणतन्त्र राष्ट्रको एजेण्डा बन्यो। समाजवाद उन्मुख राष्ट्र निर्माण गर्नुपर्ने उनले बताइन्। प्राप्त उपलब्धिको संस्थागत गर्दै समाजवाद उन्मुख समाजमा जानका लागि महाधिवेशनले विगत र वर्तमानको समीक्षा गर्ने उनको भनाई छ। भुसालले क्रान्तिकारी विचार निर्माण गरी जनता र राष्ट्रको पक्षमा आफूहरु लागि पर्ने बताइन्।"
७१ अंकले बढ्यो नेप्से : दुई दर्जन बढी कम्पनीको मूल्यमा सकारात्मक सर्टिक,"काठमाडौं : सेयर कारोबारको पहिलो दिन आइतबार नेप्से परिसूचक ७१२० अंकले बढेको छ। नेप्से ७१२० अंकले बढेर २५ सय ९१४२ विन्दुमा बन्द भएको छ। यस्तै ठूला कम्पनीको कारोबार मापन सेन्सेटिभ इण्डेक्स पनि ५ अंक बढिले वृद्धि भएको छ। २३१ कम्पनीको ८६ लाख १ हजार ९५६ कित्ता शेयर ५ अर्ब १७ करोड ३२ लाख ५०३ रुपैयाँमा कारोबार भयो। कारोबारमा आएका १३ समूहमध्ये ११ समूहको परिसूचक उकालो लागेको छ। यसदिन जीवन विमाको सर्वाधिक ९७८ प्रतिशतले सेयर मूल्य बढेको हो। यस्तै निर्जीव विमाको ८१७ प्रतिशतले मूल्य बढेको छ। मूल्य बढेका अन्य समूहको परिसूचक पनि ०७१ प्रतिशतदेखि ५५३ प्रतिशतसम्मले बढेको छ। यसदिन कारोबार रकमका आधारमा नबिल बैंक अग्रस्थानमा रह्यो। सो कम्पनीको ३२ करोड रुपैयाँभन्दा बढीको सेयर कारोबार भएको छ। यसैगरी, दोस्रो र तेस्रो स्थानमा क्रमशः हिमालयन डिष्टिलरी र नेपाल लाइफ इन्सुरेन्स रहेका छन्। दुई समूह जलविद्युत र वित्त समूहको परिसूचक भने घटेको हो। जलविद्युतको ०१२ र वित्त समूहको ११२ प्रतिशतले परिसूचक घटेको हो। यसदिन दुई दर्जन बढी कम्पनीको मूल्यमा सकारात्मक सर्टिकसमेत लागेको छ।"
रंगभेदविरोधी नोवेल शान्ति पुरस्कार विजेता टुटुको निधन,"केप टाउन : दक्षिण अफ्रिकामा रंगभेद अन्त्य गर्न मुख्य भूमिका निभाएका नोवेल शान्ति पुरस्कार विजेता डेसमन्ड टुटुको निधन भएको छ। टुटुको आइतबार ९० वर्षको उमेरमा निधन भएको हो। उनको दक्षिण अफ्रिकाको राजधानी केप टाउनस्थित ओयसिस फ्रेइल केयर सेन्टरमा आइतबार बिहान निधन भएको हो। सेवानिवृत्त ईसाई पादरीसमेत रहेका टुटुको निधनबारे दक्षिण अफ्रिकाका राष्ट्रपति सिरिल रामाफोसाले विज्ञप्तिमार्फत जानकारी दिएका छन्। स्वतन्त्र दक्षिण अफ्रिका बनाउन र रंगभेद अन्त्य गर्नमा टुटुको ठुलो योगदान रहेको छ राष्ट्रपतिले विज्ञप्तिमार्फत भनेका छन्। यद्यपि, राष्ट्रपतिले उनको मृत्युको कारणबारे विस्तृत जानकारी भने उल्लेख गरेका छैनन्। टुटुमा पहिलो पटक सन् १९९० मा प्रोस्टेट क्यान्सर देखा परेको थियो। पछिल्लो समय उनी विभिन्न उपचारको लागि अस्पताल भर्ना भएको बताइएको छ। टुटुले सन् १९८४ मा नोवेल शान्ति पुरस्कार पाएका थिए। उनी प्रेरणादायी एवम् चर्चित दक्षिण अफ्रिकी नेता नेल्सन मण्डेलाका नजिकका मित्रसमेत हुन्।"
माओवादी महाधिवेशन : कुन कुन दललाई बोलाइयो उद्घाटनसत्रमा ?,"काठमाडौं : नेकपा (माओवादी केन्द्र) ले प्रमुख राजनीतिक दलका शीर्ष नेतालाई उद्घाटन सत्रमा बोलाएको छ । आइतबार दिउँसो ३ बजे कमलादीस्थित प्रज्ञाप्रतिष्ठानको हलमा आयोजना हुने महाधिशेन उद्घाटन सत्रमा नेपाली कांग्रेसका सभापति शेरबहादुर देउवा, नेकपा (एमाले)का अध्यक्ष केपी शर्मा ओलीसहित प्रमुख दलका अध्यक्ष र सभापतिलाई आमन्त्रण गरिएको छ। तर, नेकपा एमाले अध्यक्ष केपी शर्मा ओली भने सहाभागी हुने छैनन् । ओली पार्टीको काम विशेषले उपत्यका बाहिर छन्। एमालेबाट महासचिव शंकर पोखरेलले सहभागिता जनाउने बताइएको छ । उद्घाटनसत्रमा नेकपा (एकीकृत समाजवादी) का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव सहभागी हुनेछन्। यस्तै महाधिवेशनमा राष्ट्रिय जनमोर्चा, नेपाल मजजुर किसान पार्टी, नेकपा माले, राप्रपालगायत पार्टीका नेतालाई अतिथिका रुपमा बोलाइएको छ। पार्टी प्रवक्ता कृष्णबहादुर महराले विदेशी पाहुना भने महाधिवेशनमा सहभागी नहुने जानकारी दिएका छन्। माओवादी केन्द्रले विधान संशोधन गरी १५ जनाको पदाधिकारी संख्या बनाउने निर्णय गरेको छ । जसमा १ जना अध्यक्ष, १ जना वरिष्ठ उपाध्यक्ष, ६ जना उपाध्यक्ष, १ जना महासचिव, २ जना उपमहासचिव, ३ जना सचिव र १ जना कोषाध्यक्ष रहनेछन्।"
माओवादी केन्द्रको महाधिवेशन : उद्घाटन सत्रमा कोको नेता आइपुगे ?,"काठमाडौं : नेकपा माओवादी केन्द्रको महाधिवेशन उद्घाटन सत्र सुरु भएको छ। महाधिवेशनमा अन्य दलका नेताहरु प्रज्ञा प्रतिष्ठान पुगेका छन्। नेपाली कांग्रेसका सभापति एवम् प्रधानमन्त्री शेरबहादुर देउवा, नेकपा एमालेका महासचिव शंकर पोखरेल, नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, राप्रपा महामन्त्री कुन्ति शाही राष्ट्रिय जनमोर्चाका उपाध्यक्ष दुर्गा पौडेल , नेकपा माओवादी (क्रान्तिकारी) सीपी गजुरेललगायतका नेताहरु पुगेका छन्। माओवादी महाधिवेशन : कुन कुन दललाई बोलाइयो उद्घाटनसत्रमा ? यस्तो छ कमलादीमा चहलपहल (फोटोफिचर) माओवादी केन्द्रको महाधिवेशन उद्घाटन समारोह (लाइभ) कार्यक्रमको अध्यक्षता अध्यक्ष पुष्पकमल दाहाल (प्रचण्ड)ले गरेका छन्। उद्घाटन सत्रको कार्यक्रम सञ्चालनमा जनार्दन शर्मा प्रभाकरले गरिरहेका छन्। उनले महाधिवेशन पाँच दिनसम्म सञ्चालन हुने जानकारी गराए।"
टिपरलाई ठक्कर दिँदा मोटरसाइकल चालकको मृत्यु,उदयपुर : उदयपुरको चौदण्डीगढी नगरपालिका५ सुन्दरपुरमा आइतबार टिपरसँगको ठक्करबाट मोटरसाइकल चालकको घटनास्थलमा नै मृत्यु भएको छ। त्रियुगा नगरपालिका१ का २५ वर्षीय गंगाराम चौधरी रहेका छन्। गाईघाटफत्तेपुर सडकखण्डको सुन्दरपुरमा प्रदेश १०२००१ क ३८९६ नम्बरको टिपरलाई स१०प८७९८ नम्बरको मोटर साइकलले ओभरटेक गर्ने क्रममा टिपरसँग ठोक्किदाँ उनको मृत्यु भएको हो। दुर्घटनामा मोटरसाइकल पछाडि सवार चौधरीका श्रीमती २४ वर्षीया संगिता चौधरी घाइते भएको जिल्ला प्रहरी कार्यालयका डीएसपी बेदप्रसाद गौतमले जानकारी दिए। उनको फत्तेपुर अस्पतालमा उपचार भइरहेको छ। प्रहरीले टिपर र चालक सुनसरी हरीपुर गाउँपालिका८ का सुनिल दाहाललाई नियन्त्रणमा लिई थप अनुसन्धानका लागि इलाका प्रहरी कार्यालय बेल्टारको हिरातमा राखेको उनले बताए।
बलिउड अभिनेता सलमान खानलाई सर्पले टोक्यो,मुम्बइ : बलिउड अभिनेता सलमान खानलाई सर्पले टोकेको छ। शनिबार राति अभिनेता खानलाई सर्पले टोकेको हो। उनी पानभेलको फार्म हाउसमा रहेको समयमा सर्पले टोकेको समाचार आजतकमा छ। हाल उनको स्वास्थ्य अवस्था ठिक रहेको बताइएको छ। उनलाई तुरुन्तै उपचारका लागि नवी मुम्बइको कामोठेको एमजीएम अस्पताल भर्ना गरिएको थियो।
नेपाल र सिसेल्सबीच द्विपक्षीय श्रम समझदारीको तयारी,"काठमाडौं : नेपाल र सिसेल्सबीच द्विपक्षीय श्रम समझदारीको तयारी भएको छ । श्रम, रोजगार तथा सामाजिक सुरक्षामन्त्री कृष्णकुमार श्रेष्ठसँग नेपालका लागि गणतन्त्र सिसेल्सका राजदूत थोमस सेल्भी पिल्लेले शिष्टाचार भेट गरेका छन् । मन्त्रालयमा आज भएको भेटमा उनीहरुबीच नेपाल र सिसेल्सको द्धिपक्षीय हित र आपसी सम्बन्धबारे छलफल भएको छ । वैदेशिक रोजगारीका लागि नेपाली कामदारहरु लैजान गणतन्त्र सेसेल्सबाट अगाडी प्राप्त भएको द्विपक्षीय श्रम सम्झौताको प्रस्तावका लागि मन्त्री श्रेष्ठले धन्यवाद समेत व्यक्त गरेका छन् । नेपाली कामदारहरु बैदेशिक रोजगारीका लागि पठाउन नेपाल सकारात्मक रहेको बताउँदै मन्त्री श्रेष्ठले द्विपक्षीय श्रम समझदारी (एमओयू)का लागि तयारी अघि बढाइने बताए। सिसेल्स हेर्ने नेपाली राजदूतावास (प्रिटोरिया)दक्षिण अफ्रिकाको जेल सुरक्षाको लागि मात्रै नभएर प्रहरी सेवा र नीजि क्षेत्रमा हुने रोजगारी समेतलाई समेटेर द्विपक्षीय श्रम समझदारी अघि बढाउनुपर्ने मन्त्री श्रेष्ठको भनाइ रहेको थियो । मन्त्री श्रेष्ठले नेपालबाट वार्षिक कति कामदार लैजाने? कस्तो खालको सीप तालिम आवश्यक पर्दछ? न्युनतम योग्यता र भाषागत क्षमताका साथै न्युनतम पारिश्रमिक लगायत सेवा सुविधाहरुबारे छलफल गरी द्विपक्षीय श्रम समझदारी (एमओयू)गर्न सकिने बताएका छन् । कामदार छनोट, रोजगारी र स्वदेश फिर्ती लगायत विषयमा दुवै देशका उच्च पदाधिकारी सम्मिलित संयुक्त समिति गठन गरी टुंगो लगाउन उपयुक्त हुने मन्त्री श्रेष्ठको भनाइ रहेको थियो । राजदूत पिल्लेले सिसेल्स सरकार सुरक्षागार्ड बाहेक अन्य क्षेत्रमा पनि नेपाली कामदारहरु लैजान इच्छुक रहेको बताएका छन् । उनले खुला र उदार अर्थव्यवस्था भएको सिसेल्स नेपाली कामदारका लागि आकर्षक गन्तव्य हुनुसक्ने बताउदै सिसेल्स जान श्रमिकले आर्थिक लगानी गर्न नपर्ने बताएका छन् । नेपाल र सिसेल्सबीच कुटनीतिक सम्बन्ध स्थापना भएको ३४ वर्ष भएको छ ।"
कोरोना रोकथाम : वीरगन्ज नाकामा १ हजार क्षमताको होल्डिङ सेन्टर बन्दै,"वीरगन्ज : कोरोनाको सम्भावित तेस्रो लहरलाई मध्यनजर गर्दै वीरगन्ज नाकामा १ हजार जनालाई क्वारेन्टीनमा राख्न मिल्ने क्षमताको सुविधा सम्पन्न होल्डिङ सेन्टर निर्माण भइरहेको छ । वीरगन्ज भन्सार कार्यालयको परिसरमा १ हजार जनालाई राख्न सक्ने क्षमताको होल्डिङ सेन्टर निर्माण भइरहेको हो । कोरोना महामारीको लहर फेरि सुरु भएको खण्डमा त्यसैलाई लक्षित गरि वीरगन्ज नाकामा नेपाल सरकारले २७ करोड रुपैयाँको लागतमा होल्डिङ सेन्टर निर्माण गरिरहेको पर्साका सहायक प्रमुख जिल्ला अधिकारी भीमकान्त पौडेलले बताए उनले भने, यसअघिका दुवै महामारीमा वीरगन्ज कोरोनाको इपिसेन्टर नै बन्न पुग्यो। त्यस बेला व्यवस्थित संरचना नहुदा निक्कै समस्या पनि भयो । त्यसैले अब महामारी फैलि हाले पनि विगतको जस्तो समस्या नहोस् भनेर भारतबाट प्रवेश गर्नेहरुलाई क्वारेन्टिनमा १० दिन देखि १४ दिन सम्म राख्ने गरि १ हजार क्षमतको होल्डिङ सेन्टर बनाउन थालिएको पौडेलले बताए । १ हजार जना मानिसलाई खान, बस्न र चिकित्सा सेवा निशुल्क उपलब्ध गराउने गरी सुविधा सम्पन्न होल्डिङ सेन्टर निर्माण भइरहेको उनले बताए । उनका अनुसार , होल्डिङ सेन्टरमा क्वारेन्टीन ब्लक २० वटा , शौचालय २२ वटा , किचेन डाइनिङ ब्लक १२ वटा , प्रशासनिक ब्लक २ वटा , सेन्ट्रल किचेन ब्लक एउटा र प्रशासनिक किचेन ब्लक २ वटा निर्माण भइरहेको छ । नेपाली सेनाको व्यवस्थापकीय जिम्मेवारीमा निर्माण भइरहेको होल्डिङ सेन्टरको निर्माण कार्य पुष मसान्त भित्र सक्ने लक्ष्य रहेको पौडेलले जानकारी दिए । उनले भने, 'निर्माणधीन होल्डिङ सेन्टरको निर्माण कार्य प्रगती अहिले सम्म ७४ प्रतिशत छ, पुसभित्रै सक्ने गरि काम तीव्र गतिमा भइरहेको छ।' निर्माण कम्पनी हनुमान कन्ट्रक्सन ललीतपुरका इन्जिनियर विनोद सन्ज्यालले पनि होल्डिङ सेन्टरको निर्माण कार्य अन्तिम चरणमा रहेको बताए । उनले भने, 'अहिले रंगरोगन र फर्निचरको काम भइरहेको छ, शैया (बेड) राख्ने काम पनि चलिरहेको छ, सम्झौता अनुसार पुस मसान्तभित्र सबै काम सकाएर नेपाली सेनालाइ हस्तान्तरण गरि सक्छौं।"
प्रधानन्यायाधीश जबराविरुद्ध सम्पत्ति शुद्धिकरण विभागमा उजुरी,"काठमाडौं : प्रधानन्यायाधीश चोलेन्द्र शमशेर जबराविरुद्ध सम्पत्ति शुद्धीकरण अनुसन्धान विभागमा उजुरी परेको छ । डा गोविन्द केसीसहितका नागरिक अभियन्ताहरु आइतबार जबराको सम्पत्ति खोजबिन र अनुसन्धान मागसहित उजुरी दिएका हुन् । जबराले परिवारका अन्य सदस्यका नाममा लगानी गरेको र अवैध सम्पत्ति लुकाएको आरोप अभियन्ताहरुको छ । जबराले आफू विशेष अदालतको न्यायाधीश हुँदा अवैध आर्जन गरेको, करोडौं रुपैयाँ श्रीमती रेजी राणा (क्षेत्री) मार्फत २०६५ सालमा काठमाडौं महानगरपालिका३० ठमेलस्थित कित्ता नम्बर १०९ र किनं ११० को बहुमूल्य जग्गा (हाल करिब ४० करोड भनिएको) मा लगानी गरेको उजुरीमा भनिएको छ ।"
"वीरगन्ज नाकामा उच्च सतर्कता, ओमिक्रोनको परीक्षण सुरु","वीरगन्ज : वीरगन्ज नाकामा सञ्चालित हेल्थ डेक्समा गत शुक्रबार बिहान भारतको कोलकत्ताबाट नेपाल घुम्न आइपुगेका २६ जना भारतीयको कोरोनाको एन्टिजेन परीक्षण गरियो । तीमध्ये ६२ र ५७ वर्षीया दुईजना महिलाको कोरोना रिपोर्ट पोजेटिभ देखियो । अन्य २४ जनाको भने रिपोर्ट नेगेटिभ आयो । तैपनि सबैजना कोलकत्ताबाट एउटै रेलमा सँगै आएकाले कोरोना संक्रमण पुष्टि भएका दुई महिलासहित २६ जना सबैलाई नेपाल प्रहरीले भारतमै क्वारेन्टीनमा बस्ने गरि सिमावर्ती भारतीय प्रहरीको जिम्मा लगाएर भारतमै फर्काइ दियो । छिमेकी मुलुक भारतसहितका अन्य देशमा कोरोनाको नयाँ भेरियन्ट ओमिक्रोन संक्रमण फैलिन थालेपछि नेपाल प्रवेश गर्ने मुख्य नाका वीरगन्ज नाकामा उच्च सतर्कता अपनाउन थालिएको छ । भारतबाट नेपाल प्रवेश गर्ने भारतीय र नेपालीलाई नाकामै स्वास्थ्य परीक्षण गरेर मात्र नेपाल प्रवेश गर्न दिइएको छ । यसो त वीरगन्ज रक्सौल नाकामा दिनहुँ हजारौं मानिसको आवागमन हुने गरेको छ । तर, नाकामा संचालित हेल्थ डेस्कमा खटिएका स्वास्थ्यकर्मीले भने भारतबाट लामो यात्रा गरेर आएकाहरुको मात्र स्वास्थ्य परीक्षण गर्दै आएका छन् । वीरगन्ज नाकामा कोरोना महामारीको पहिलो लहरका बेलादेखि नै हेल्थ डेस्क स्थापना गरिएको हो । तर दोस्रो लहरको संक्रमण कम हुँदै गएपछि नाकामा संचालित हेल्थ डेस्कमा स्वास्थ्य परीक्षण सुस्त बनेको थियो । तर मंसिर दोस्रो सातातिर भारतमा ओमिक्रोनका संक्रमित भेटिएपछि भने फेरि नाकामा निगरानी र स्वास्थ्य परीक्षणलाई तीव्रता दिइएको हो । वीरगन्ज महानगरपालिकाको समन्वयमा इपिडेमियोलोजी तथा रोग नियन्त्रण महाशाखाले वीरगन्ज नाकामा हेल्थ डेस्क स्थापना गरि संचालन गरेको हो । हेल्थ डेस्कमा एक मेडिकल अधिकृत (एमबीबीएस डक्टर ) सहित १२ जना स्वास्थ्यकर्मी खटाइएको छ । हेल्थ डेस्क प्रमुख डाक्टर अनिषा महत्तोका अनुसार, भारतमा ओमिक्रोनका संक्रमित भेटिएपछि नाकामा निगरानी र स्वास्थ्य परीक्षण कार्यलाइ फेरि तीव्रता दिइएको हो । उनका अनुसार भारतबाट आउनेहरुको सुरुमा नाम ठेगाना ,यात्रा , कोभिड विरुद्धको खोप लगाएनलगाए बारे जानकारी लिएर रजिष्ट्ररमा विवरण लेख्ने , त्यसपछि थर्मल गनले तापक्रम नाप्ने र तापक्रम अस्वभाविक देखिए मात्र स्वाब लिएर एन्टिजेन परीक्षण गर्ने गरिएको छ । डा महत्तोले भनिन्, नाकामा दिनहुँ हजारौं मानिसको ओहोदर दोहोर हुन्छ। ती सबैको स्वास्थ्य परीक्षण सम्भव नै हुन सक्दैन , त्यसैले पारी रक्सौलमा रेल आएका बेला बिहान र बेलुकी गरि दुई समयमा विशेष निगरानी गर्छौं। ' यसबाहेक भारतबाट बस वा अन्य कुनै सवारीमा लामो यात्रा गरेर आउनेहरुको पनि स्वास्थ्य परीक्षण गर्ने गरिएको उनले बताइन् । पछिल्लो समय हेल्थ डेस्कमा साउनदेखि शुक्रबार बिहानसम्म नेपाल प्रवेश गर्ने २५ हजार ९ सय १६ जनाको विवरण लेखेर राखिएको डा महत्तोले बताइन् । ती मध्ये ८ हजार ४ सय ८९ जनाको एन्टिजेन परीक्षण गरिएकोमा ४ जनामा मात्र कोरोना संक्रमण भेटिएको डाक्टर महत्तोले जानकारी दिइन् । डाक्टर महत्तोले भनिन् , शुक्रबार बिहान कोलकोत्ताबाट घुम्न आएका २ महिलामा कोरोना पोजेटिभ देखियो।' यसअघि कात्तिक २३ मा भारतबाट आएका गोरखाका १ जनामा र असोज १८ मा हेटौडाका १ जनामा संक्रमण भेटिएको थियो। मंसिर तेस्रो साता यता नाकाको हेल्थ डेस्कमा दैनिक सरदर २ सय जनाको तापक्रम नाप्ने र दैनिक सरदर ५० जनाको एन्टिजेन परीक्षण गर्दै आएको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए । साउन यता शुक्रबार बिहानको २ जना गरि अहिलेसम्म ४ जनामा मात्र संक्रमण भेटिएको जानकारी दिँदै ठाकुरले भने, कोरोना रिपोर्ट पोजेटिभ भएका भारतीयलाई सीमाको प्रहरीले क्वारेन्टीनमा बस्ने गरि भारतीय प्रहरीको जिम्मा लगाएर भारत नै फर्काइ दिन्छ । ' यदि नेपालका नागरिकमा संक्रमण भेटिए स्थानीय प्रशासनको समन्वयमा एम्बुलेन्समा राखेर सम्बन्धित पालिकामै पठाउने गरिएको ठाकुरले बताए । नाकामा ओमिक्रोनको परीक्षण सुरु हेल्थ डेस्क प्रमुख डा महत्तोले शुक्रबारदेखि नाकामा संक्रमण भेटिएकाको पुन स्वाब संकलन गरि भेरियन्ट स्टडीका लागि (ओमिक्रोन हो कि होइन ) काठमाडौंस्थित राष्ट्रिय जनस्वास्थ्य प्रयोगशालामा पठाउन थालिएको बताइन् । उनले भनिन् , यसअघि संक्रमण पुष्टि भएका भारतीयलाई हामीले भारतमा फर्काइ दिने गरेका थियौं, तर शुक्रबारदेखि भने संक्रमितलाई भारत फर्काउनु अघि स्वाब लिएर भेरियन्ट स्टडीका लागि काठमाडौं पठाउन थालेका छौं । शुक्रबार संक्रमण भेटिएका दुवै भारतीय महिलाको पनि भेरियन्ट स्टडीका लागि स्वाब काठमाडौं पठाएको डा महत्तोले बताइन् । वीरगन्ज नाका उच्च जोखिममा रहेको स्वास्थ्य कार्यालय पर्साका जनस्वास्थ्य अधिकृत ठाकुरले बताए।"
गोरखाका विद्यार्थी जुटे आलुखेतीतिर,"गोरखा : पालुङ्टार नगरपालिका९ को त्रिवेणी माध्यमिक विद्यालयका विद्यार्थीे आलुखेती तर्फ लागेका छन् । स्थानीय एक किसानको १० रोपनी खेत भाडामा लिएर आलु खेती गरेको विद्यालयका प्रधानाध्यापक गणेश सेढाईले जानकारी दिए । सो विद्यालयले यसै वर्षदेखि कृषि प्राविधिक विषयको पनि पठनपाठन सुरु गरेको छ । प्रयोगात्मक, व्यवहारिक तथा व्यवसायिक सिकाइतर्फ प्रेरित गर्न विद्यार्थीलाई आलुखेतीमा लगाइएको प्रधानाध्यापक सेढाईले जानकारी दिए । विद्यार्थीलाई प्रयोगात्मक रुपमा खेती गराउन विद्यालयले स्थानीय किसानको १० रोपनी खेत दुईलाख रुपैयाँ भाडा तिरेर पाँच वर्षका लागि भाडामा लिएको छ । कक्षा नौका विद्यार्थीको नेतृत्वमा १० रोपनी जग्गामा छ सय किलोग्राम स्थानीय जातको अर्गानिक आलु लगायौ, प्रधानाध्यापक सेढाईले भने, उनीहरुलाई स्थानीय थानीमाई किसान समूह, स्थानीय अभिभावकहरु, विद्यालय व्यवस्थापन समितिले पनि साथ र सहयोग गरेका थिए । स्थानीय बगुवा खेत भाडामा लिएर आलुखेती गरिएको हो । कृषि पढाइको प्रयोगात्मक सीप पनि बढ्ने, विद्यार्थीलाई खेती प्रणालीमा आकर्षण पनि गराउने र विद्यालयलाई धेरथोर आम्दानी पनि हुने हुनाले आलुखेती गरिएको विद्यालयको भनाइ रहेकोछ । यस वर्षदेखि विद्यालयमा कृषि प्राविधिक(बाली विज्ञान) पठनपाठन सुरु भएको छ, प्रधानाध्यापक सेढाईले भने, प्रयोगात्मक परियोजनाका लागि बगुवाको १० रोपनी खेत पाँच वर्षका लागि दुई लाख रुपैयाँमा भाडामा लिएका छौँ । आलु बेचेको आम्दानीको २५ प्रतिशत विद्यार्थीलाई नै दिन्छौ । आलुजस्तै सिजन अनुसारका अन्य कृषि बाली खेती पनि गर्दै जाने लक्ष्य रहेको उनले बताए । कमाउँदै सिक्दै गर्ने कार्यलाई सरकारले पनि प्रोत्साहन गर्ने कार्यक्रम रहेकाले यसलाई निरन्तरता दिँदै जाने विद्यालयको योजना रहेको उनले बताए । यसले नगरपालिकाले अवलम्बन गरेको समृद्ध पालुङ्टार, सुखी पालुङ्टार नारालाई साकार पार्न सहयोगी भूमिका निर्वाह गर्ने प्रधानाध्यापक सेढाईले विश्वास ब्यक्त गरे ।"
सेभ दी चिल्ड्रेनका दुई कर्मचारी सम्पर्कबिहीन,"बुर्मा : बेलायती मानवीय सहायता संस्था सेभ दी चिल्ड्रेनले आफ्ना दुई कर्मचारी सम्पर्कबिहीन भएको बताएको छ । म्यानमार सेनाले शनिबार गरेको आक्रमणपछि आफ्ना दुई कर्मचारी सम्पर्कबिही भएको सेभ दी चिल्ड्रेनले बताएको हो । म्यानमारको कायाह राज्यस्थित प्रुसो राजमार्गमा ट्रक र कार जलेर खरानी बनेको अवस्थामा फेला परेको थियो । सो सवारी साधनभित्र कम्तीमा ३० मानिसको शव जलेको अवस्थामा फेला परेको समाचार शनिबार बाहिरिएको थियो । स्थानीय मिडिया र मानवअधिकारकर्मी समूहले ३० मानिसलाई ज्युँदै जलाउने गरी सो आगजनी म्यानमार सेनाले गरेको आरोप लगाएका थिए । सो घटनापछि सेभ दि चिल्ड्रेनले सो क्षेत्रको मो सो गाउँमा मानवीय सहायतामा काम गरिरहेका आफ्ना दुई कर्मचारी बेपत्ता भएको भन्दै विज्ञप्ति जारी गरेको छ । हाम्रा कर्मचारीले प्रयोग गरेको निजी गाडिमाथि आगजनी र आक्रमण भएको हामीले पुष्टि गरिसक्यौं,' विज्ञप्तिमा भनिएको छ, सो घटनापछि हाम्रा दुई कर्मचारी अझै सम्पर्कमा आएका छैनन् । यतिबेला हामी निकै चिन्तित बनेका छौं।"
उदयपुरमा ईपासपोर्ट सेवा सुरु,"उदयपुर : नयाँ प्रविधि भित्रिएसँगै जिल्ला प्रशासन कार्यालय उदयपुरले जिल्लाबाटै ईपासपोर्ट अर्थात विद्युतीय राहदानी बनाउन सुरु गरेको छ । सर्वसाधरणलाई सहज र छिटोका लागि जिल्लाबाटै सुरुवात गरिएको हो । जिल्लाबाट विद्युतीय राहदानी बनाउन सुरु गरेको पहिलो दिन १२ जनाको आवेदन सङकलन गरिएको सहायक प्रमुख जिल्ला अधिकारी बिनोदकुमार पोखरेलले बताए । त्यसमध्ये ११ जनाको आवेदन स्वीकृत भएको र एक जनाको आवेदनमा समस्या आएको उनले बताए । विद्युतीय राहदानीका लागि जिल्ला प्रशासन कार्यालयबाट अनलाईन फर्म भर्ने र कागजातहरु सिष्टममा अपलोड गर्नुपर्ने हुन्छ राहदानी फाँटका कम्प्युटर अपरेटर सुनिल पोखरेलले भने, हामीले अपलोड गर्ने कागजातहरु ४०० किलो वाईटभन्दा कम साईजको हुनुपर्ने भएकाले र राष्ट्रिय परिचयपत्र नम्बर अनिवार्य गरेकाले मात्र ईपासपोर्ट बनाउन सक्नेछन । कार्यालयको नियमित कार्य सम्पादनमा यो नयाँ प्रविधि भएकोले समय लाग्ने भएकाले आलोपालो मिलाइएको उनले बताए । फाराम भर्न जिल्ला प्रशासन कार्यालय आउँदा समय लिएर मात्र आउन सूचना प्रवाह गरिएको सहायक प्रजिअ पोखरेलले बताए । उनकाअनुसार आवेदन पेश भएको १५ दिन भित्र विद्युतीय पासपोर्ट बनेर प्राप्त हुने छ । के हो ईपासपोर्ट ? ईपासपोर्ट अन्तर्राष्ट्रिय स्तरमा हाल प्रचलनमा छ । अन्तर्राष्ट्रिय नागरिक उड्यन प्राधिकरण (आईकाओ)ले ईपासपोर्टलाई सुरक्षित भनेर परिभाषित गरेको छ । इलेक्ट्रोनिक राहदानी एमआरपी भन्दा गुणस्तरीय र भरपर्दो हुन्छ । यसमा उच्च किसिमको प्रविधिको प्रयोग गरिने भएकाले विश्वासिलो पनि मानिन्छ । ईपासपोर्टमा मोबाइलको सिम जस्तै विद्युतीय चिप प्रयोग हुन्छ । त्यसमै पासपोर्टबाहेक व्यक्तिगत विवरणसहित बायोमेट्रिक डाटा राखिन्छ । यसको सेक्युरिटी फिचर कसिलो हुने गर्छ । यो पासपोर्टलाई मेसिन अर्थात कम्प्युटरले सहजै रिड गर्नसक्ने सहायक प्रजिअ पोखरेलले बताउँछन् । ईपासपोर्ट लागू भएपछि पासपोर्ट दुरुपयोगको समस्यालाई सम्बोधन गर्ने अपेक्षा गरिएको छ । यसमा इलेक्ट्रोनिक डाटामा बायोमेट्रिक राखिएको हुन्छ । यस्ता जैविक सङ्केतहरु एकअर्कासँग अपवाद बाहेक मिल्दैन । त्यसैकारण अहिले जस्तो अर्काको नाममा जारी भएको पासपोर्ट बोकेर उड्ने समस्या समाधान गर्ने अपेक्षा सरकारको रहेको प्रमुख जिल्ला अधिकारी विरेन्द्रकुमार यादवले बताए । सरकारले राष्ट्रिय परिचयपत्र वितरण गरेर सबै नागरिकको बायोमिट्रक विवरण लिने भएकाले बायोमट्रिक म्याच नभएको खण्डमा अन्यको नाममा पासपोर्ट बनाउन निकै कठीन हुनेछ । अझै अर्काको पासर्पोट बोकर विमानस्थलमा पुग्दा मेसिनले सिधै बायोमिट्रक फेल गराउने अवस्था आउँछ । यसो गरिए विभिन्न अपराध गरेर अन्यको पासपोर्टमा विदेश उड्नेहरुलाई रोक्न सहज हुने प्रजिअ यादवको भनाइ छ ।"
ब्रम्हाण्डको पहिलो तारा खोज्न संसारकै ठूलो टेलिस्कोप अन्तरिक्षमा,"वासिङटन डिसी : अमेरिकी स्पेस कम्पनी नासाले बनाएको संसारकै ठूलो र शक्तिशाली स्पेस टेलिस्कोप सफलतापूर्वक प्रक्षेपण गरिएको छ । ब्रहाण्डको पहिलो तारा खोज्ने उदेश्यले नासाले बनाएको सो टेलिस्कोप शनिबार रकेटमार्फत प्रक्षेपण गरिएको हो । दक्षिण अमेरिकाको उत्तरीपूर्वी कोस्टको फ्रेन्च गुयानाबाट युरोपियन एरिएन रकेटमार्फत नासाको जेम्स वेब स्पेस टेलिस्कोप अन्तरिक्षमा पठाइएको हो । सो टेलिस्कोपलाई पृथ्वीभन्दा पर १६ लाख किलोमिटरसम्मको दुरीमा पठाइने त्यहाँका अधिकारीले बताएका छन् । सो दुरीमा पुग्न टेलिस्कोपलाई करिब १ महिना समय लाग्ने बताइएको छ। करिब ६ महिनासम्म टेलिस्कोपले ब्रम्हान्डमा रहेको पहिलो तारा, आकाशगंगाको प्रकाश र त्यहाँ रहेको सम्भावित जिवनबारे हालसम्म पत्ता नलागेका रहस्य अवलोकन र खोजीमा मद्दत पुग्ने त्यहाँका अधिकारीले बताएका छन् । टेलिस्कोपले ब्रम्हान्ड र आकाशगंगाका तस्विरहरु सन् २०२२ गर्मीयामदेखि पृृथ्वीमा पठाउन सुरु गर्ने अपेक्षा गरिएको नासाका अधिकारीहरुले बताएका छन् । करिब १० अर्ब अमेरिकी डलर लागत लागेको सो टेलिस्कोप निर्माण परियोजनामा वैज्ञानिक र इन्जिनियरले करिब ३० वर्षभन्दा बढि समय लगाएको नासाले जनाएको छ ।"
माओवादी महाधिवेशन : सुरक्षा रणनीतिमा परिवर्तन,"काठमाडौं : नेपाल कम्युनिस्ट पार्टी (माओवादी केन्द्र) को पहिलो राष्ट्रिय सम्मेलन महाधिवेशनमा परिणत गरिएपछि काठमाडौँको सुरक्षा रणनीति परिवर्तन गरिएको छ । यसअघि तयार गरिएको सुरक्षा योजनामा केही सुरक्षाकर्मी थप गरिएको छ भने मोबाइल गस्तीसहित सादा पोशाकमा समेत सुरक्षाकर्मी परिचालन गरिएको छ । महानगरीय प्रहरी परिसर काठमाडौँका अनुसार यसअघि प्रहरी उपरीक्षकको नेतृत्वमा ३६४ प्रहरी सम्मेलनको सुरक्षामा परिचालन गर्ने गरी सुरक्षा रणनीति बनाइएकामा त्यसलाई परिवर्तन गरी झण्डै ४५० को हाराहारीमा सुरक्षाकर्मी परिचालन गरिने जनाइएको छ । आज अपराह्न हुने महाधिवेशन उद्घाटनलाई बढी केन्द्रित गरिएको छ । सुरक्षाकर्मी बिहानैदेखि महाधिवेशनस्थल र उपत्यकाका विभिन्न क्षेत्रमा परिचालन भइसकेको छ । 'थप मद्दतसहित रिजर्व फोर्ससमेत तयारी अवस्थामा छ, महाधिवेशनको रूपमा गर्ने भनिसकेपछि हिजोको योजनाभन्दा थप सुरक्षा मजबुत बनाएका छौँ, परिसरका प्रमुख प्रहरी वरिष्ठ उपरीक्षक सुदीप गिरीले जानकारी दिए। भीडभाड कम हुने गरी ट्राफिक व्यवस्थापनसमेत मिलाइएको छ । अन्य सुरक्षा निकाय तथा आयोजकसँग समन्वय गरेर चुस्त सुरक्षा व्यवस्था मिलाइएको एसएसपी गिरीले बताउनुभयो । राष्ट्रिय सम्मेलनमा अतिथि नआउने आफ्नै पार्टीका नेताहरु मात्रै सहभागी हुने भन्ने थियो, तर महाधिवेशनमा परिणत भएपछि अतितिहरूलाई समेत बोलाइएको छ । प्रधानमन्त्री शेरबहादुर देउवासहित राष्ट्रिय पार्टीका मुख्य नेताहरु आउने भएकाले सुरक्षाको मोडाडिटी परिवर्तन गरिएको महाधिवेशनको सुरक्षामा खटिएका प्रहरी नायब उपरीक्षक सुधीरराज शाहीले जानकारी दिए। प्रमुख जिल्ला अधिकारी र प्रहरी वरिष्ठ उपरीक्षकले कमाण्ड पोष्टबाटै अनुगमन गर्नेछन्। माओवादीको राष्ट्रिय सम्मेलन बिहान ११ बजेबाट सुरु हुने भनिएको थियो । तर महाधिवेशनको रूपमा हुने भएपछि कार्यक्रम समय परिवर्तन गरी ३ बजे पुर्याइएको छ । समुद्घाटनमा अन्य कार्यकर्तासमेत आउने भएकाले पनि केही भिडभाड बढ्ने भएकाले सोहीअनुसारको सुरक्षा रणनीति बनाइएको प्रहरीले जनाएको छ । प्रहरीका अनुसार महाधिवेशनमा झण्डै चार हजारदेखि पाँच हजार मानिस उपस्थित हुने अनुमान छ । प्रतिनिधि एक हजार ५३३ र अन्य स्वःस्फूर्त आउने कार्यकर्तालाई पनि रोकावट नभएकाले उनीहरु पनि सहभागी हुन पाउनेछन् । यद्यपि प्रज्ञा भवनको क्षमता एक हजार ३६० बस्न सक्ने हो । अन्यका लागि चौरमा बसेर र भवन कै अन्य खुला भागमा बसेर हेर्न मिल्ने गरी व्यवस्था गरिएको छ । त्यहाँ स्क्रिन र स्पिकर राखिएकाले बाहिर पनि मानिस बस्न सक्ने व्यवस्था मिलाइएको छ । महाधिवेशनको सुरक्षाका लागि अहिले बिहानदेखि नै तीन टोली परिचालन भइसकेको र बाँकी टोली केहीबेरमा थप गरिने प्रहरीले जनाएको छ । महानगरीय ट्राफिक प्रहरी महाशाखाका अनुसार भीडभाडको अवस्था हेरेर सोहीअनुसारको ट्राफिक व्यवस्थापन मिलाउने गरी ट्राफिक सुरक्षा योजना मिलाइएको छ । विशेषगरी सम्मेलनस्थल वरपरका सवारी रुटमा विशेष व्यवस्थापन गरिएको छ । रासस"
स्थगित प्रचण्डपथमा माओवादीको मोह,"माओवादी केन्द्रको यो सम्मेलनको ध्येय विचारमा बहस गर्ने स्पष्ट कार्यदिशा कार्यक्रमको मार्गचित्र कोर्ने छ। नेकपा माओवादी केन्द्रको राष्ट्रिय सम्मेलन आइतबारबाट सुरु हँुदैछ। सम्मेलनको सम्मुखमा माओवादी केन्द्रका अध्यक्ष पुष्पकमल दाहाल प्रचण्डले सार्वजनिक कार्यक्रमहरूमा माओवादीको सम्मेलन एमाले र कांग्रेसको जस्तो नहुने बताइरहेका छन्। प्रचण्डले महाधिवेशन कम नेतृत्व बढी नीतिमा केन्द्रित हुने भएकाले कार्यक्रम कार्यदिशामा घनिभूत छलफल गर्दै एउटा मार्गचित्र कोर्ने बताउँदै आएका छन्। यसैको प्रारूप तथा खाका अध्यक्ष दाहालले केही दिनको भूमिगत बसाईबाट तयार गरे पनि। जुन पार्टीको स्थायी कमिटीले छलफल गर्दै सम्मेलनका लागि तय गरिसकेको छ। माओवादी केन्द्रको यो सम्मेलनको ध्येय विचारमा बहस गर्ने स्पष्ट कार्यदिशा कार्यक्रमको मार्गचित्र कोर्ने छ। यहिबेला दोस्रो तहका नेताहरू दशकअघि स्थगित गरेकोे पार्टीको लाइन प्रचण्डपथ स्मरण गरिरहेका छन्। माओवादी केन्द्र शान्तिप्रकृयामा आएयता थुप्रै घुम्ती र मोडहरू गुजारेर यहाँ उभिएको छ। आकारले खुम्चिएको माओवादी केन्द्रसँग मुद्दा स्थापित गरेको गर्विलो आवाज साथमा छ तर संगठन कमजोर बनेको छ। विचारले स्पातिलो र सशक्त संगठन निर्माण गर्ने भनिरहेको माओवादी केन्द्रमा पुनः प्रचण्डपथको पथप्रदर्शक कार्यदिशा ब्युँताउने विषयमा नेताबीच माथापच्ची भइरहेको छ। आकारले खुम्चिएको माओवादी केन्द्रसँग मुद्दा स्थापित गरेको गर्विलो आवाज साथमा छ। तर, संगठन कमजोर बनेको छ। प्रचण्डपथको कार्यदिशा सशस्त्र युद्धरत नेकपा माओवादीको दोस्रो राष्ट्रिय सम्मेलनले पार्टीको पथप्रदर्शक विचार प्रचण्डपथ पारित गरेको थियो। विश्व कम्युनिष्ट आन्दोलनलाई नियाल्दै नौलो विचारधारा निर्माणमा जोड दिँदै प्रचण्डपथको लाइन पारित भएको हो। तत्समयमा नेता बाबुराम भट्टराईले विचारको विकास नभइसकेको भन्दै तत्कालका लागि प्रचण्ड विचारधारा पार्टीको लाइन हुनुहुन्न भन्ने अडान लिएका थिए। छलफल उच्चविन्दुमा पुगेका बेला पार्टीका नेता रामबहादुर थापा बादल र टोपबहादुर रायमाझीले प्रचण्डपथ नै हालका लागि उपयुक्त हुने प्रस्ताव गरेपछि भट्टराईलाई दबाब भएको थियो। कार्यनीतिभन्दा अलि माथि, रणनीतिभन्दा एक तह तलको अवस्थालाई पथको संज्ञा दिँदै विचारले रूप ग्रहण गरी नसकेको अवस्था थियो। तर, कार्यनीति पार गरिसकेको निष्कर्षसहित प्रचण्डपथ स्वीकार्नेमा सर्वसहमति जुट्यो। २०५७ माघ २६ देखि फागुन १ सम्म भारतको भटिन्डा, पन्जावमा भएको पार्टीको दोस्रो राष्ट्रिय सम्मेलनमार्फत नेकपा माओवादीको पार्टी नेतृत्वमा विशेष प्राधिकारसहितको राजनीतिक लाइन प्रचण्डपथ पारित भएको थियो। तत्कालीन पोलिटब्युरो सदस्य हाल नेकपा एमालेका स्थायी कमिटी सदस्य मणि थापाको गीत जनयुद्धकालभर चर्चित बनेको थियो। माक्र्सवाद, लेनिनवाद, माओवादको बाटो हो यो संसारलाई फेर्न सक्ने प्रचण्डपथ हो यो। स्थगित प्रचण्डपथ दोस्रो राष्ट्रिय सम्मेलनले महान् अग्रगामी छलाङ ः इतिहासको अपरिहार्य आवश्यकता दस्तावेजमा एक महान् उपलब्धि उपशीर्षकमा प्रचण्डपथबारे प्रस्तुत विश्लेषणलाई पार्टीको पथप्रदर्शक विचारको रूपमा अंगीकार गर्ने गरी पारित गरेको थियो। माक्र्सवादलेनिनवादमाओवाद र प्रचण्डपथ पारित गरेको नेकपा माओवादीले यसैअनुरूप वैचारिक राजनीतिक, सांगठनिक र फौजी कामकारबाही चलाएको थियो। २०५७ बाट पार्टीले बोकेको यो पथप्रदर्थक विचार शान्तिप्रकृयामा आएयता समेत कायम नै थियो। यो पथ पार्टीको भक्तपुर खरीपाटीमा आयोजना भएको राष्ट्रिय भेलासम्म कायम थियो। त्यो भेलामा अध्यक्ष दाहालले प्रस्तुत गरेको प्रतिवेदनमा समेत उल्लेख थियो। तर सोही भेलामा नेता मोहन वैद्य किरणले फरक मत राख्दै पेश गरेको प्रतिवेदनमा प्रचण्डपथलाई पुनर्विचार गर्नुपर्ने कुरा उल्लेख छ। त्यससँगै यो पथको औचित्यको बहस पार्टीमा उठ्न थालेको थियो। सोही वर्ष नारायणकाजी श्रेष्ठ नेतृत्व रहेको नेकपा एकता केन्द्रसँगको पार्टी एकताका बेला अध्यक्ष दाहालले प्रस्तुत गरेको लिखित प्रतिवेदनमा प्रचण्डपथलाई स्थगित गरियो। माक्र्सवादलेनिनवादमाओवाद विचारधारालाई अंगीकार गर्ने प्रस्ताव आएसँगै तत्कालका लागि पार्टीको प्रचण्डपथको पथप्रदर्शक विचार स्थगित भएको थियो। ब्युँताउनुपर्ने बहस शान्तिप्रक्रिया यता वैचारिक कार्यक्रम, कार्यदिशा र व्यवहारमा गहिरो अन्तर्विरोध भएको भन्दै पार्टीभित्र वैचारिक मतभिन्नता चुलिँदै गयो। दोस्रो संविधान सभाबाट संविधान जारी हुँदासम्म पार्टीभित्र टुटफुट र विभाजनको थुप्रै शृंखला पार्टीले बेहोर्नुपरेको थियो। त्यसबीच मोहन वैद्य किरणले राष्ट्रिय भेला नै गरेर पार्टी विभाजन गरे। संविधान जारी भएपछि डा बाबुराम भट्टराई समेत पार्टीबाट अलग हँुदै नयाँ पार्टी निर्माणमा लागे। भलै १२ बुँदे सहमतिसँगै छुटेका मणि थापा, मोहन वैद्यसँग गएका रामबहादुर थापा र फरक पार्टी बनाएका मातृका यादवलगायत निष्कृय रहेका कतिपय नेता पार्टीमा जोडिएका थिए। पार्टी २०७४ मा स्थानीय तहको निर्वाचनमा कांग्रेससँग सहकार्य गर्न पुग्यो भने प्रदेश र संघीय निर्वाचनमा बाम तालमेल गरेर निर्वाचनमा होमिएको थियो। बाम तालमेल मात्र भएन, माओवादी र एमालेबीच पार्टी एकता नै भयो। त्यतिबेला माओवादीले अवलम्बन गरेको २१औं शताब्दीको नौलो जनवाद र एमालेले बोकीआएको जनताको बहुदलीय जनवादलाई स्थगित गरे। जनताको जनवादलाई कार्यदिशा बनाएर महाधिवेशनसम्म जाने निर्णायमा दुई पार्टी पुगे। महाधिवेशनमा नपुग्दै पुनः पुरानै पार्टीमा फर्किनुपर्ने बाध्यता बन्यो। यतिबेला नेकपा माओवादी केन्द्रसँग रामबहादुर थापा बादल, टोपबहादुर रायमाझी, मणि थापा लगायतका नेता छैनन्। उनीहरू पुरानै अवस्थामा पार्टी फर्किए पनि एमाले नै रोजेर बसेका छन्। नेताहरू गम्भीर वैचारिक स्खलनमा फस्न पुग्दा पार्टी रक्षात्मक बन्न पुगेको निष्कर्षमा अध्यक्ष दाहाल र सिंगो पार्टी पुगेको छ। यसैले पार्टी अध्यक्ष दाहाल राष्ट्रिय सम्मेलनमा विश्व कम्युनिष्ट आन्दोलनलाई नियाल्दै छन्। उनी नेपालका लागि सुहाउँदो समाजवादको आधार निर्माण गर्ने कार्यदिशाबारे छलफल गर्दै निर्णयमा पुग्ने तयारीमा छन्। पार्टीले २०५७ मा पारित ०६५ सम्म अँगालेको प्रचण्डपथको पथप्रदर्शक विचार भुलेकाले परिस्थिति प्रतिकुलतातर्फ मोडिएको दोस्रो तेस्रो तहका नेताहरूले सार्वजनिक फोरममा भन्ने गरेका छन्। उनीहरूले प्रचण्डपथसँग जनयुद्धका थुप्रै सपना, जनतासँग गरिएका बाचाहरू, सहिद परिवारका कुरा, बेपत्ता, द्वन्द्वपीडितका समस्या जोडिएको कुरा दोहोर्याइरहेका छन्। मुद्दा र पार्टी नै रक्षात्मक नेकपा माओवादी केन्द्रले संविधानका मुलभूत विशेषता गणतन्त्र, संघीयता, धर्मनिरपेक्षता र समानुपातिक समावेशितालाई आफूहरूले उठाएका मुद्दाको रूपमा लिन्छन्। मुलभूत रूपमा संविधानमा माओवादीले भनिआएको एजेण्डा स्थापित छ। जनयुद्धका शीर्षस्थ नेताहरू फरक पार्टीलाई मूलधार भन्दै विरासत बोकेको पार्टी परित्याग गरिरहेका छन्। जनयुद्धमा बाँडेका सपनाहरू सम्झौतासम्म पुगेर टुंगिएको जस्तो देखिन्छ। पार्टीभित्र तीव्र विचलन भएको आभास हुन्छ। सिंगो पार्टीपंक्ति संसदीय व्यवस्थाको गहिराइमा चुर्लुम्म डुबेर श्रमजीवी वर्गका मुद्दाबाट बेखबर मात्र छैनन्। दलाल पुँजीवादमा होमिएको आरोप माओवादीसँग छ। स्थापित भएका मुद्दाहरूसमेत सही ढंगले व्यवहारमा कार्यान्वयन गर्न सकिरहेको छैन। गणतन्त्रप्रति मानिसको रोश झन्झन् बढिरहेको भान हुन्छ। संघीयताको अर्थ र परिभाषाभन्दा कार्यान्वयन अलग ढंगले भइरहेको छ। समानुपातिक समावेशिताको मूलमर्म विरूप बन्दैछ। मुख्य पार्टीहरूले धर्मनिरपेक्षता बारेनै जनमत संग्रहको छलफल गर्नुपर्ने मधुरो आवाज बलियो बन्दै जादैछ। सम्मेलनले प्राप्त उपलब्धिको विषयलाई गर्ने व्याख्या र समाजवादसम्म पुग्ने स्पष्ट मार्गचित्र कसरी कोर्ने हो ? सबैको ध्यान त्यतातिर छ। उस्तै कि फरक पार्टी निर्माण ? अहिले कम्युनिष्ट पार्टी र प्रजातान्त्रिक पार्टीबीचको खास तात्विक भिन्नता भेटिन्न। उनीहरूको झन्डा ब्यानर र बोल्ने भाषामा मात्र फरक भेटिन्छ। यतिबेला वर्तमान व्यवस्थाका परिभाषित मुद्दाहरूमा कांग्रेसले आफूलाई परिमार्जित गर्ने कोशिस गर्दैछ। पछिल्लो कालखण्डबाट पाठ सिकेर प्रचण्डले आफूलाई परिमार्जित गर्ने गरी बलियो शक्तिका रूपमा दर्ज गर्ने अठोट लिएको छ। वर्तमान व्यवस्थाका उपलब्धिको हकदाबी गर्ने माओवादी पार्टी भने संगठन, विचार र स्पष्ट कार्यदिशामा रक्षात्मक अवस्थामा पुगेको पार्टीको दाबी छ।"
उद्दारका लागि साउदीबाट दामोदर क्षेत्रीको हारगुहार,"साउदी : वैदेशिक रोजगारका क्रममा साउदी अरेबिया पुगेका बुटवल ४ का दामोदर क्षेत्री ११ वर्षदेखि साउदीमा अलपत्र छन्। २०६८ असारमा इमेज मेनपावरबाट ड्राइभर भिसामा साउदी गएका थिए। हातमा सीप भएका क्षेत्रीले ड्राइभर भिसा परिवर्तन गर्न कम्पनीमा अनुरोध गरे। कम्पनीले २५ सय साउदी रियाल मागेपछि कार्यरत कम्पनीबाट भागेर २०६९ सालमा हमदसाउद अलहाजीरि कम्पनीमा ड्राइभरको काममा लागे । काम गर्दै जाँदा आफूले चलाएको गाडी दुर्घटना पर्यो । घुर्टनामा पाकिस्तानी नगरिकको घटनास्थलमै मृत्यु भयो। दुर्घटनामा परेका दुबै गाडीहरू जलेर नष्ट भए। दामोदर पनि पक्राउ परे। तीन महिना जेल बसे। जेलबाट निस्केपछि पुन: कम्पनीको काममा फर्कीए। तर, कम्पनीले दामोदरसँग दुर्घटनामा जलेको गाडीको क्षतिपूर्ति रकमस्वरूप ७९ हजार साउदी रियाल (लगभग २४ लाख ८० हजार) नेपाली रूपैयाँ माग गर्यो ।दामोदरले सो रकम तिर्न नसकेपछि सम्बन्धित कम्पनीले दुई वर्षपछि जेल चलान गर्यो । तर, दुर्घटनामा ज्यान गुमाएका पाकिस्तानी नागरिकको तर्फबाट भने कुनै उजुरी परेन । २०७४ देखि साउदीको जुवेल जेलमा कैदी जीवन विताएका क्षेत्री २०७८ फागुनमा छुटे। ४ वर्ष जेल सजाय कटाइसकेका क्षेत्रीले हालसम्म सो रकम तिर्न सकेका छैनन्। रकम अभावले उनी साउदीमा अलपत्र परेका हुन् । क्षेत्रीले आफूमाथि भएको घटनालाई दूतावास, एनआरएन, भातृसंगठन तथा विभिन्न सामाजिक संघसंस्थासँग जानकारी गराएको र आवश्यक रकम सहयोग सहित उद्दारका लागि गुहार गरेका छन्। क्षेत्री अलपत्र परेसँगै परिवारले नेपाल सरकार, सम्बन्धित निकाय र दूतावासलाई कुटनैतिकरुपमा सहयोग गरि उद्दार गर्न अनुरोध गरेका छन् ।"
फ्रान्समा एकै दिन एक लाखलाई कोरोना संक्रमण,पेरिस : फ्रान्समा एकै दिनमा एक लाख भन्दा बढीमा कोरोना संक्रमण भएको छ । शनिबार मात्रै फ्रान्समा १ लाख ४ हजार ६ सय ११ जनामा कोरोना संक्रमण देखिएको हो । महामारी फैलिए यताकै फ्रान्समा देखिएको यो सबै भन्दा धेरै संक्रमितको संख्या हो । ओमिक्रोन भाइरसबीच बढेको कोरोना संक्रमणले फ्रान्समा त्रास बढेको छ । फ्रान्सले गत शुक्रबार मात्र बूस्टर डोज दिने निर्णय गरेको थियाे ।
फेरि दाहाल निर्विकल्प कसरी ?,"उभ्याउने अर्को अनुहारै भएन लोकराज बराल, पूर्वराजदूत सशस्त्र आन्दोलनबाट आएको पार्टीले केही परिवर्तन गर्ला भन्ने जनतामा विश्वास थियो। त्यही भएर २०६४ मा माओवादीप्रति लहर नै आयो। तर, शान्तिपूर्ण राजनीतिमा आइसकेपछि माओवादीका नेताहरूको छवि स्वच्छ भएन, विकृतिहरू बढे, खानपान संस्कृतिको विकास भयो, चुनाव जित्न पैसा खर्च गर्ने, सरकारमा जाने जस्ता खराब कुरातिर लागे। जनतामा सबै उस्तै रहेछन् भन्ने पर्यो। काम गर्नेलाई जनताले पत्याउँछन, गफ गर्नेलाई जनताले पत्याउँदैनन भन्ने बुझ्नुपथ्र्यो। जनताबीच अर्को मान्छे उभ्याउने अनुहार माओवादीमा देखिँदैन। त्यही भएर प्रचण्डको विकल्प छैन। लोकतन्त्रमा कहिले तल, कहिले माथि हुन्छ। प्रचण्डले नयाँ एजेन्डा, विचार र कार्यक्रम दिन सके माओवादी फेरि अघि आउन सक्छ। ००० अरूबाट रूपान्तरण असम्भव गिरिराजमणि पोखरेल, स्थायी समिति सदस्य, माओवादी सशस्त्र जनयुद्ध, शान्तिपूर्ण जनआन्दोलन र शान्ति प्रक्रिया हुँदै माओवादीले बोकेका थुप्रै एजेन्डा स्थापित भएका छन्। २०६४ मा युद्धको रापताप थियो। विजयका साथ आएकाले माओवादीलाई जनताले विकल्पका रूपमा लिए। माओवादीको नेतृत्वमा संविधान बन्न नदिने राष्ट्रियअन्तर्राष्ट्रिय षड्यन्त्र र खेल भए। त्यतिबेला माओवादीको आन्तरिक एकता बलियो हुनुपथ्र्यो, त्यो भएन। २१औं शताब्दीको जनवादको संश्लेषण गर्ने क्रममा सोच र कार्यान्वयन ठीक भएन। पार्टी बनाउने प्रक्रिया कमिटीगत प्रणाली र नेता व्यवस्थापन हुन सकेन। संगठन प्रणाली त व्यवस्थित नै भएन। पार्टीमा पर्याप्त नेता छन्। अर्थात, नेतैनेता छन्। तर, संगठनमा ढालेनौं, नेताको व्यवस्थापन गरेनौं। माओवादी अरू बुर्जुवा पार्टी जस्तो हुँदैन। देश, जनता र पार्टीको आवश्यक्ताअनुसार कसले कति नेतृृत्व गर्ने भन्ने निर्धारण हुन्छ। त्यही भएर समाजवादी क्रान्तिसँग पार्टीलाई जोड्न, कमिटीगत प्रणाली व्यवस्थापन गर्न, राष्ट्रियअन्तर्राष्ट्रिय परिस्थितिको मूल्यांकन र विश्लेषण गर्न प्रचण्डले नै पार्टीको नेतृत्व गर्दा रूपान्तरण हुन्छ। नेतृत्व हस्तान्तरण गर्न पनि सहज हुन्छ। ००० वैकल्पिक नेतृत्व नै छैन रेखा शर्मा, केन्द्रीय सदस्य माओवादी केन्द्र शान्तिपूर्ण राजनीतिमा आएपछि कार्यदिशाप्रतिको बुझाइमा एकरूपता भएन। यही कारण पार्टी टुटफुटमा गयो, गज्याङ्गगुजुङ्ग भयो। युद्धबाट आएपछि पार्टी र संगठनलाई व्यवस्थित पनि गर्न सकेनौं। सिंगो देश माओवादीको एजेन्डामा, माओवादी कसको एजेन्डामा भए जस्तो लाग्छ। हाम्रा आचरण, व्यवहार, बोलीमा एकरूपता ल्याउँदै गल्ती कमजोरीप्रति आत्मालोचना गरेर अघि बढ्नुपर्छ। कम्युनिष्ट पार्टीमा जसको विचार उसको नेतृत्व भन्ने हुन्छ। अहिले प्रचण्डको राजनीतिक विचार र सिद्धान्तमा यो भएन, म यो गर्छु भन्ने नेता कोही पनि छैन। त्यही कारण पनि वैकल्पिक नेतृत्वको कुरा छैन। प्रचण्डकै नेतृत्वमा एकताबद्ध भएर पार्टीलाई क्रान्तिकारी र समाजवादको यात्रामा लैजानुपर्ने आवश्यक्ता छ। ००० दाहालले अरूलाई आउनै दिँदैनन् खगेन्द्र प्रसाईं, राजनीतिक विश्लेषक माओवादीसँग मुद्दा छैन, मुद्दा कार्यान्वयन गर्ने प्रतिबद्धता छैन। नैतिक रूपमा, सैद्धान्तिक रूपमा र सांगठानिक रूपमा पनि कमजोरी छन्। कतिपय पार्टीमा जडता हुन्छ। माओवादीको जुन अधीनस्थ सांगठानिक संरचना छ, त्यसले अर्को नेतृत्व जन्मिनै दिँदैन। जनवादी केन्द्रीयताका नाममा प्रचण्डले जुन निर्णय गर्ने र नेतृत्व गर्ने गरेका छन्, त्यसअनुसार अर्कोले नेतृत्वका लागि हिम्मत पनि गर्दैन। लिडरसिप र लिडर एउटै मान्दा पार्टीको आन्तरिक लोकतन्त्र कमजोर हुँदै गएको छ। ००० चुनौती दिने लाखापाखा कृष्ण पोखरेल, प्राध्यापक माओवादी सशस्त्र आन्दोलनको नेतृत्व नै प्रचण्डले गरे। राजनीतिक परिवर्तनको जग पनि त्यही आन्दोलन हो। माओवादीको हिजोको सांगठानिक संरचना सैन्य थियो। प्रचण्डले नै त्यस आन्दोलनको वैचारिक र राजनीतिक नेतृत्व गरेका थिए। त्यही सैन्य संरचनाको प्रभाव, रापताप विद्यमान छ। हिजोको त्यही सशस्त्र आन्दोलनले पुरानो राज्य संरचनाको जगै भत्काउने र उथलपुथल गरायो, त्यसको नेतृत्व प्रचण्ड नै गरेका हुन्। त्यतिबेला आफूसँगै शान्तिपूर्ण राजनीतिमा विश्वास नगर्नेलाई पनि सँगै लिएर आए। यस्तो घटना विरलै हुन्छन्। प्रचण्डलाई माओवादीमा वैचारिक नेताका रूपमा चुनौती दिने अरू कोही पनि छैन। मोहन वैद्य, डाबाबुराम भट्टराई, नेत्रविक्रम चन्दहरू छोडेर गए। एकथरि पलायन भएर एमालेमा गए। २०६४ को पहिलो संविधानसभाको निर्वाचनमा नेताकार्यकर्तालाई उत्साहजनक रूपमा परिचालन गर्यो। संविधानसभाबाटै सबै राजनीतिक परिवर्तन हुन्छ भनियो। तर, त्यो संविधानसभाको असफलता, कार्यकर्तामा पराजित भएको मनोदशाको विकास, नेतृत्वमा पलाएको लोभलालच र शान्तिपूर्ण राजनीति नचाहनेहरूमा सशस्त्र आन्दोलनकै धङ्गधङ्गी देखा पर्दा माओवादी विस्तारै ओरालो यात्रामा लाग्यो। कार्यकर्तामा अहिले सिद्धान्त र कार्यक्रमलाई नयाँ शिराबाट उठाउने भनिएको छ। अहिले नै माओवादी १ नम्बर पार्टी हुन्छ भन्नु र माओवादी समाप्त हुन्छ भन्नु दुवै अतिवादी सोच हुन्। मैले प्रधानमन्त्रीलाई भनेको छु, ओली आउनुहुन्न हामी नै बालकोट जाउँ : प्रचण्ड प्रचण्डको ठाउँ लिन माओवादीमा कोही किन तयार छैनन्? आइतबार माओवादी केन्द्रको केन्द्रीय समिति बैठक बस्ने राष्ट्रिय सम्मेलनलाई महाधिवेशनमा रुपान्तरण गर्ने माओवादीको निर्णय समाजवादको भ्रूण जन्मन्छ रूपान्तरण एजेन्डा, पुस्तान्तरणमा मौनता"
"माओवादीमा वरिष्ठ उपाध्यक्ष, सचिवसहित १५ जना पदाधिकारी रहने","काठमाडौं : नेकपा माओवादी केन्द्रले पदाधिकारीको संख्या १५ जना रहने व्यवस्था गरेको छ। केन्द्रले पदाधिकारीसहित २९९ सदस्यीय केन्द्रीय समिति बनाएको हो। हाल माओवादीको केन्द्रीय समिति १७९ सदस्यीय छ ।आइतबार बसेको केन्द्रीय समिति बैठकले विधान संशोधन गर्दै वरिष्ठ उपाध्यक्षसहित १५ जना पदाधिकारी निर्वाचित गर्ने निर्णय गरेको हो । विधानअनुसार पार्टीमा एकजना अध्यक्ष, एकजना वरिष्ठ उपाध्यक्ष, ६ जना उपाध्यक्ष, एक महासचिव, दुई उपमहासचिव, तीन सचिव र एक कोषाध्यक्ष रहनेछ। महाधिवेशनको दिउँसो ३ बजे कमलादीस्थित प्रज्ञा प्रतिष्ठानमा उद्घाटन हुँदैछ । महाधिवेशनका लागि जिल्लाबाट प्रतिनिधिहरू काठमाडौं आइसकेका छन् । महाधिवेशनमा दलितको प्रतिनिधित्व ४५ जनाको हुनेछ । मुस्लिम १५, महिला ६७, युवा ४८ र अन्य खुला १२४ जना सदस्य रहने व्यवस्था गरिएको छ ।"
माओवादी महाधिवेशनमा ओली सहभागी नहुने,काठमाडौं : नेकपा माओवादी केन्द्रको महाधिवेशनमा एमाले अध्यक्ष केपी शर्मा ओली सहभागी नहुने भएका छन्। आइतबार अपरान्ह्र ३ बजे कमलादीस्थित प्रज्ञा भवनमा माओवादी केन्द्रको महाधिवेशन सुरु हुँदैछ। माओवादी केन्द्रले एमालेलगायतका सबै दललाई उद्घाटनसत्रमा शुभकामना दिन बोलाएको छ। एमाले अध्यक्ष ओली पार्टी कामको सिलसिलामा गृहजिल्ला झापा छन्। उनले अधिवेशनमा आउन नसक्ने जानकारी गराएको अध्यक्ष ओलीको सचिवालयले जनाएको छ। अध्यक्ष दाहालले ओलीलाई टेलिफोन गरी महाधिवेशनमा आउन आग्रह गरेका थिए। ओली आफू उपत्यका बाहिर रहेकाले सहभागी हुन नसक्ने जनाएका थिए। यसअघि चितवनमा भएको एमाले महाधिवेशनमा माओवादी केन्द्रका अध्यक्ष पुष्पकमल दाहालसमेत गएका थिएनन्। नेकपा विभाजन पछि ओली र दाहालबीच तिक्ततापूर्ण सम्बन्ध छ।
क्राइस्टको करुणा,"इश्वीको पहिलो शताब्दीका यहुदी उपदेशक एवं धार्मिक नेता नाजारेथका जिसस क्राइस्टको जस्तो प्रभाव विश्व इतिहासमा सायदै कसैको होला। पृथ्वीमा टेकी सकेपछि कुनै पनि व्यक्तिलाई देवत्वकरण गर्न जरुरी ठानिनु हुन्न। जिससलाई कुमारी मेरीले जन्म दिएको देवपुत्र सन अफ गडका कथाहरूमा मेरो विश्वास छैन। पश्चिमी आध्यात्मिक परम्पराको एउटा महत्त्वपूर्ण पात्र ह्युमन जिसस र उनको सन्देश भने मानव जातिको कल्याणका लागि महत्त्वपूर्ण घटना थियो। जिससलाई हेर्ने ऐतिहासिक दृष्टिकोणहरू फरकफरक होलान् तर एउटा कुरा पक्कै पनि के हो भने उनी पनि बुद्धजस्तै आफ्नो समयका विद्रोही थिए। संसारभरका विद्रोहीमाझ ह्युमन जिससप्रतिको श्रद्धा र सम्मानको मुख्य कारण नै उनको त्यही करुणायुक्त क्रान्तिकारी व्यक्तित्व र दृढ अडानहरू थिए। जसका कारण उनी यहुदी र रोमनहरूको तारो बनेका थिए। लुम्बिनीमा सिद्धार्थ गौतम (बुद्ध)को जन्म हुनुभन्दा करिब ५०० वर्षपछि प्यालेस्टाइनको बेथलहेममा जन्मिएका थिए जिसस क्राइस्ट। यी दुई आध्यात्मिक व्यक्तित्वका समानताका बारेमा सूक्ष्म ढंगले व्याख्या गर्नेमध्ये भियतनामका बौद्ध भिक्षु थिक नाथ हान मानिन्छन्। सन् १९६० को दशकमा भियतनाम युद्धको विपक्षमा उभिँदै शान्ति अभियानमार्फत विश्वभर युद्धविरोधी जनमत तयार गर्न महत्त्वपूर्ण भूमिका खेलेका थिए हानले। उनले आफ्नो पुस्तक लिभिङ बुद्ध, लिभिङ क्राइस्टमा अरबौं मानिसको आध्यात्मिक परम्परा र जीवनमा प्रभाव पार्न सफल भए बुद्ध र जिसस। दुवैले प्रेम र करुणामार्फत मानवतालाई सन्देश दिएको र बुद्ध र जिससमा धेरै भिन्नता नभएको भनी लेखेका छन्। इश्वी साठी दशकमा अमेरिकामा अश्वेतहरूलाई समान नागरिक अधिकार दिलाउने आन्दोलनको नेतृत्व नोबेल शान्ति पुरस्कारले प्रदान गरेको छ। सोही पुरस्कारले विभूषित मार्टिन लुथर किङ जुनियरलगायत पनि भियतनाम युद्धविरोधी विश्वव्यापी आन्दोलनमा बौद्ध भिक्षु हानको अहिंसात्मक अभियानमा सामेल भएका थिए। सत्य र अहिंसामार्फत संसार परिवर्तन गर्न सकिन्छ भन्ने मान्यता जिससले प्रयोगमा ल्याएका थिए। यही विषयलाई रुसी साहित्यकार लियो टोल्स्टायले जीवनको उत्तराद्र्धमा लेखेका कृतिमार्फत सार्वजनिक गरे। जसमा टोल्स्टायले जिससका दृष्टिकोणहरूमा पूर्वीय दर्शन र विशेषगरी बौद्ध शिक्षाहरूको प्रभाव थियो भनेर लेखेका छन्। हुनत ह्युमन बुद्ध र ह्युमन जिसस दुवैले मानवतालाई जोड्न करुणालाई महत्त्व दिए। धार्मिक परम्पराका दृष्टिकोणले भने क्राइस्टले स्थापना गरेको इसाई धर्मले एकेश्वरवादी मान्यतालाई अंगीकार गर्यो। बौद्ध धर्मले सृष्टिकर्ता ईश्वरको धारणालाई नै अस्वीकार गर्यो। जिसस क्राइस्टको जन्म र उनको क्रुसिफिक्सन (सुलीमा चढाइएको घटना)लाई इसाई धार्मिक परम्परा र इतिहासमा बढी महत्त्व दिइयो। केही दशकयता क्राइस्टको जीवनका लस्ट इएर्स अर्थात् कतै अभिलेख नभेटाइएका उनको जन्म र क्रुसिफिक्सनबीच जीवनीका बारेमा खोज अनुसन्धान गर्ने क्रम बढेर गएको छ। जिससको जीवनको १३ देखि २७ वर्षसम्मको उमेरका घटना र लस्ट इएर्सका अध्येता लगभग सबै पश्चिमा इतिहासकारहरूले क्राइस्टले जवानीको समय भारतवर्ष अर्थात् भारत, नेपाल, तिब्बत र हिमालय क्षेत्रमा बौद्ध भिक्षु र योगीका रूपमा बिताएको भनेर ठोकुवा गर्न थालेका छन्। हुनत समयक्रमसँगै जिसस क्राइस्टमा बुद्धको र यो क्षेत्रमा रहँदा पूर्वीय दर्शन र आध्यात्मिक परम्पराको प्रभावबारे ऐतिहासिक तथ्यहरू भेटाइन्छ नै होला। अंग्रेजी शब्द क्रुसेडको सटीक उल्था आफ्नो वा आफ्नो विचारधाराको वर्चस्व कायम गराउन रचिएको अभियान हुन्छ। हिन्दू धर्मशास्त्र भागवत गीताजस्तै सम्भवत इसाई र गैरइसाई दुवैलाई आकर्षण गरेको सर्मन अन द माउन्टलाई रुसी साहित्यकार लियो टोल्स्टायले आध्यात्मिक मार्गनिर्देशक मानेका थिए। भारतीय स्वतन्त्रता आन्दोलनमा अहिंसाको प्रयोग गरेका महात्मा गान्धीले सर्मन अन द माउन्टलाई गीताजत्तिकै महत्त्वपूर्ण शिक्षक भनेर स्विकारेका थिए। महात्मा गान्धीले श्रेय पाउने गरेको कसैले एउटा गालामा थप्पड हान्दा अर्को गाला थाप्ने गैरआक्रामकताको नीति खासमा जिससले अनुयायीलाई सर्मन अन द माउन्टमा दिएको उपदेश थियो। शान्तिवादी यहुदी उपदेशकका अनुयायीहरू कसरी एकाएक ह्रिंसक वर्चस्ववादी क्रुसेडरका रूपमा विस्तारवादी र उपनिवेशवादी हुन पुगे ? कट्टरपन्थी इसाईहरूले करिब २०० वर्षसम्म अब्राहामिक मुलजरामा जोडिएका र मुहम्मदलाई ईश्वरदूत मान्ने इस्लाम धर्ममा आस्था राख्नेमाथि आक्रमण जारी राखे। १५औं शताब्दीमा सुरु भएको आधुनिक उपनिवेशवादको गहिरो सम्बन्ध क्रुसेडसित थियो। जसको मूल उद्देश्य युरोप बाहिरका सभ्यताहरूको खोज गर्नु साथै त्यहाँ हैकम र वर्चस्व कायम गर्नु थियो। जुन केही दशकअघिसम्म कायम थियो। अफ्रिका, दक्षिण अमेरिकी र एसियाली मुलुकमा वर्चस्व कायम गर्न इसाई धर्मलाई प्रमुख हतियार बनाएका यूरोपेली उपनिवेशवादी मुलुकहरू र क्राइस्टको सन्देश दुई विपरीत थिए। क्राइस्टले सन्देश बोकेरै मानव कल्याणका निम्ति शुली चढेका थिए। उनको मान्यताहरूविपरीत पश्चिमा देशहरू कुनै कालखण्डमा क्रुसेड भए। कालान्तरमा औपनिवेशिकवादको बर्बरता र दमनको खुलेर पैरवी गर्ने अग्रपंक्तिमा जिससको फोटो र बाइबल बोकेका तिनै मिसनहरू निस्किए। क्राइस्टले विपन्न र पिछडिएकाहरूका पक्षमा करुणा दर्शाए। औपनिवेशवादीहरूले भने अफ्रिकालगायत आफ्ना उपनिवेशहरूमा तिनै भुइँमान्छेलाई धर्महीनको आरोप लगाउँदै अवहेलना गरे। क्राइस्टले जस्तो बुद्धले आफूलाई ईश्वर वा ईश्वरको अवतार त दाबी गरेनन्। पाँच सय वर्ष र हजारौंं माइलको भिन्नताको ऐतिहासिक तथ्यका बावजुद दुवैका उपदेशमा समानता भने थिए। बुद्ध र क्राइस्ट दुवैले भौतिक वैभवलाई गौंण ठाने र करुणालाई अंगाले। अफ्रिका महादेशमा तिनै सन्त जिससको सन्देश बोकेर आएका उपनिवेशवादीबारे कथन बन्यो। जब पश्चिमाहरू हामीकहाँ आए, उनीहरूसँग बाइबल थियो। हामीसँग जमिन अनि पाहुनाका रूपमा आएका उनीहरूले हामीलाई सँगै आँखा चिम्लेर प्रार्थना गर्न लगाए। हामीले मान्यौं। जब प्रार्थना सकियो, पश्चिमाहरूको हातमा हाम्रो जमिन थियो। हाम्रो हातमा भने उनीहरूले थमाइदिएको बाइबल थियो। उपनिवेश र धार्मिक मिसनरीहरूको विषयमा सम्भवत यस्तो सटिक ऐतिहासिक कथन र यथार्थको चित्रण कमै भेटाइन्छ।"
क्रिसमस ट्रीमा आगो सल्किदा पेन्सिलभेनियामा बाबु र दुई छोराको मृत्यु,अमेरिका : क्रिसमस मनाउने क्रममा आगलागी हुँदा बाबुसहित दुई छोराको मृत्यु भएको छ । अमेरिकाको पेन्सिलभेनियामा बिजुली सर्ट भएर एक घरमा गएराती आगलागी भएको थियो । बिजुली सर्ट भएर निस्कीएको आगो नजीकै राखिएको क्रिसमस रुखमा सल्कीएको थियो । सुख्खा क्रिसमस रुखमा सल्कीएको आगो अनियन्त्रित रुपमा फैलिएको थियो । आगो लाग्दा घरमा पाँच सदस्य दोस्रो तल्लामा सुतिरहेका थिए । आगो अनियन्त्रित रुपमा फैलिएकाले घर भित्र जान नसकिएको फायर मार्शललाई उदृत गर्दै सीएनएनमा समाचार छ । घरका सबै ढोकाहरु बन्द गरिएकाले फायर मार्सलहरु समयमै भित्र छिर्न नपाउँदा उनीहरुको ज्यान गएको हो । अन्य दुई जना भने जलेकै अवस्थामा भाग्न सफल भएका थिए ।
छुट्टिइन् सुस्मिता,"मुम्बई : बलिउड अभिनेत्री एवं पूर्व मिस युनिभर्स सुस्मिता सेन प्रेमी रोहमन सलसँग अलग भएकी छन्। सुस्मिताले सामाजिक सञ्जाल इन्स्टाग्राममा स्टाटस लेख्दै रोहमनसँग अलग भएको पुष्टि गरेकी हुन्। उनीहरूको सम्बन्धका विषयमा सञ्चारमाध्यममा विभिन्न समाचार आइरहेका बेला सुस्मिताले प्रेमी रोहमनसँगको तस्बिर सेयर गर्दै अलग्गिएको पुष्टि गरेकी हुन्। साथीका रुपमा हाम्रो सम्बन्ध सुरु भएको थियो। हामी अहिले पनि साथी नै छौं। रोहमनसँगको सम्बन्ध पहिले नै टुटिसकेको छ। हामीबीचको प्रेम भने अहिले पनि बाँकी नै छ, सुस्मिताले इन्टाग्राममा लेखेकी छन्। प्रेमीप्रेमिकाका रुपमा आफूहरू अलग्गिए पनि साथी भने सदैव रहिरहने सुस्मिताले स्पष्ट पारेकी छन्। सुस्मिता र रोहमनको जोडीलाई बलिउडमा निकै रुचाइएको थियो। उनीहरूबीच विवाह हुने चर्चा पनि निकै पहिलेदेखि नै चलेको थियो। सुस्मिताको दुई छोरीसँग पनि रोहमनको निकै राम्रो सम्बन्ध थियो। तर, उनीहरूको सम्बन्ध किन चिसियो भन्ने खुलासा अहिलेसम्म भएको छैन। सुस्मिता र रोहमनको भेट सामाजिक सञ्जालमार्फत भएको थियो। रोहमनले इन्टाग्राममा सुस्मितालाई म्यासेज पठाएका थिए। त्यसपछि उनीहरूको भेट एक फेसन शोमा भएको थियो। पहिलो भेटमै सुस्मिता रोहमनप्रति आकर्षित भएकी थिइन्। त्यसपछि उनीहरूले लामो समय डेट गरेका थिए। रोहमन अघि सुस्मिता सेनले विक्रम भट्ट, वसिम अकरम, रणदीप हुड्डा, ऋतिक भसिन, मुदस्सर अजीजसँग डेट गरिसकेकी छन्।"
अन्तरविरोधमा आत्मसमीक्षा,"माओवादीका नेताहरूमा स्पष्ट दृष्टिकोण छ। उनीहरू सक्रिय र योग्य पनि छन्। मुलुक महाधिवेशनको सरगर्मीमा छ। अन्य पार्टीका राजनीतिक विचार र संगठनात्मक मूल्य एवं मान्यताको हिसाबले हाम्रो संकल्प र प्रतिवद्धता फरक छ। वास्तविकतालार्ई सम्मेलनमार्फत व्यावहारिक रूपमा सन्देश प्रवाह गर्न चाहन्छौं र गर्छौं पनि। कुनै पनि पार्टी भनेको उन्नत उत्कृष्ट नेताहरूको जमघट हो। नेता भनेका पार्टीका पुँजी पनि हुन्। देशका बारेमा पार्टीले के गर्ने भन्ने पार्टीको विचार र धारणामा भर पर्छ। पार्टीको आदर्श र मूल्य के हो ? त्यो विचारले निर्धारण गर्छ। के गर्ने भन्ने कार्यक्रमले निर्धारण गर्छ। कसले गर्ने भन्ने कुरा मात्र पार्टीमा आइपुग्छ। पार्टीको सम्मेलनमा हामी देशको अवस्था, स्थिति, सम्भावना र समस्या अनि जिम्मेवारी र निर्वाह गर्नुपर्ने भूमिकाको बारेमा चिन्तन र मनन गर्नेछौं। विचारको मन्थन गर्नेछौं। माओवादी नीतिमा माओवादीले इन्जिनियर गरेको कोर्समा देश अगाडि बढेको छ। तर, यो नीतिको कोर्स कार्यान्वयन गर्ने जिम्मेवारी अरू राजनीतिक पार्टीको हातमा छ। नेतृत्व अरूको ः नीति माओवादीको आज यो देशले व्यहोरेको अन्तरविरोधको अवस्था यही हो। हामी यो अवस्था किन आयो ? यसको गहिरो समीक्षा गर्नेछौं। हामी कहाँ चुक्यौं, यो परिस्थिति कसरी निर्माण भयो ? यही कुरामा गहिरो समीक्षा गर्नेछौं। अब कसरी जान सकिन्छ ? भनेर यो अन्तरविरोध पूर्ण अवस्थाको समाधान के हुन्छ ? छलफल गर्नेछौं। हाम्रा सवल पक्ष के हुन् ? प्रचलित मूल्यमान्यतामा विकास गर्नुपर्ने छ कि सुधार गर्नुपर्ने कुरा छन् ? अथवा, हामीले राम्रो गरेको कुरा पनि जनतालार्ई बुझाउन सकेका छैनौं कि ? यस्ता विषयमा स्पष्ट चित्र तयार पार्नेछौं। निक्र्यौल गरेर अगाडि बढनेछौं। माओवादीले नेपाली समाजलाई सही बाटोमा हिँडाउने दिशानिर्देश गरेको थियो। तर त्यस विषयमा जुन तहको छलफल र विमर्श हुनुपथ्र्यो, त्यो भने हुन सकेको छैन। यसो गर्न सकियो भने अहिले मुलुकले बेहोरेको नीति र नेतृत्वको अन्तरविरोधको अवस्थालाई समाधान गर्नेछौं। माओवादी पार्टीलाई पुनः एक पटक राष्ट्रिय राजनीतिको नेतृत्वदायी भूमिकामा पुनःस्थापित गर्नेछौं। त्यो नै साँचो अर्थमा परिवर्तनको प्रत्याभूति मुलुकले पाउने छ। जुन आजको मुलुकको आवश्यकता हो। जनताले परिवर्तनको अर्थबोध गर्न पाउनेछन्। प्रचण्डपथलाई पछाडि फर्काउन पनि समीक्षा र विश्लेषण गर्नेछौं। प्रष्ट छौं कि नेपालमा पँुजीवादी जनवादी क्रान्ति भयो। जनयुद्ध जनआन्दोलनबाट क्रमशः शान्ति प्रक्रिया, शान्ति सम्झौता, संविधान सभा र संघीय लोकतान्त्रिक गणतन्त्रमा आएका छौं। यो राजनीतिक कोर्स सबै माओवादीको इन्जिनियर हो। यो उसले अवलम्बन गरेको वैचारिक मार्ग दर्शन हो। मौलिक बोलीविचार र मान्यता स्थापित गरेका थियौं। हामीले केही नयाँ आजको यो संघीय लोकतान्त्रिक गणतन्त्र पनि माओवादीकै अवधारणा हो, प्रचण्डपथ। प्रचण्डपथ कै रूपमा त्यसलाई निरन्तर दिनुपथ्र्यो कि पर्दैनथ्यो ? त्यो अर्को कुरा हो। हामीले भने एउटा गल्ती गरेका छौं। हामी जुन मूल्यद्धारा निर्देशित भएका थियौं। त्यो मूल्यको महŒवलाई सहज ढंगले स्थापित गर्न सकेनौं। जनताको संघर्षबाट प्राप्त भएका केही मूल्य थिए। जसले नेपाली समाजलाई कुन बाटोमा हिँडाउने दिशानिर्देश गरेको थियो। त्यो विषयमा जुन तहको छलफल र विमर्श हुनुपथ्र्यो त्यो हुन सकेन। जनयुद्ध र जनआन्दोलनको तालमेलसहित नेपाली समाज आजको अवस्थामा आइपुग्यो। हामी एमालेको एकताको पनि समीक्षा गर्छौं। यदि हामीले २०६३६४ सालमा विचारविमर्श चाहिएको थियो। त्यसबेला सही ढंगले गरेर विचारविमर्श गरी निष्कर्षमा पुगेको भए संविधान सभाबाट संविधान निर्माण गर्ने कुरामा बहस गर्न सकिन्थ्यो। यस्तै लोकतान्त्रिक आन्दोलनलाई पूर्णता दिने कुरा पनि जनवादी क्रान्तिलाई संविधान सभामार्फत पूर्णता दिने कुरा टुंगोमा पुर्याउन पनि बहस गर्न सकिन्थ्यो। संविधान सभाबाट संविधान बनाउने कि नबनाउने बहस पनि सार्थक निष्कर्षमा नपुग्न सक्थ्यो। यी सबै पाटामा छलफल समीक्षा गर्नेछौं। पार्टीमा प्रचण्डपथ नै बन्नुपर्छ भन्ने पनि होइन। एउटा कुरा के भने आज हामी नेपाली समाज परिवर्तनको जुन विधि अवलम्बन गरेका छौं। त्यो दुनियाँमा अरू मुलुकले प्रयोग गरेको विधिभन्दा नितान्त फरक छ। कम्युनिष्ट पार्टी दुईवटा मोडलमा देखिए। एउटा पुँजीवादी पार्टीहरूको नेतृत्वमा पुँजीवादी क्रान्तिहरू सम्पन्न भए। अर्को कम्युनिष्ट नेतृत्वमा जनवादी क्रान्ति सम्पन्न भए। हाम्रो जस्तो देशमा के भयो भने कम्युनिष्ट पार्टी र अन्य पार्टीको पुँजीवादी पार्टीसँग सहकार्यमा आन्दोलनमा भयो। अन्ततः क्रान्तिको प्रक्रियाले पूर्णता पायो। यो संसारमा हेर्दा नौलो प्रयोग नै हो। संघर्षका रूपले हेर्ने हो भने जनयुद्ध जनआन्दोलनको प्रयोग गर्यौं। संविधान सभालाई संघर्षको मोर्चाको रूपमा प्रयोग गर्यौं। यो नेपाली विशेषता हो। सहिदको यो क्रान्तिबारेमा गहिरो समीक्षा र मूल्यांकन गरेर वर्तमानको आवश्यकताको सही ढंगले पहिचान गर्न सक्छौं। हामीले अहिले नै प्रचण्डपथ ल्याउन खोज्यौं भन्ने कुरा होइन। फेरि प्रचण्डपथ नै भन्न खोजेको पनि होइन। नेपाली विशेषता र मौलिकतासहित पँुजीवादी जनवादी क्रान्ति सम्पन्न गर्यौं। त्यसको एउटा तार्किक निष्कर्ष निकाल्न त जरुरी छ। कुन शब्दावली कसरी राख्ने नेपाली विशेषताको लोकतन्त्र भन्ने कि जनवाद भन्ने ? यो सबै कम्युनिष्ट पार्टीका बीचमा छलफल गर्ने कुरा हो। राजनीति भनेको पार्टीले गर्ने काम के हो ? भन्ने कुरा हो। संगठनका बारेमा पनि सम्मेलनमा केही न केही त गर्नै पर्छ। संगठनको संरचना नयाँ बनाउँछौं। आजको प्रतिष्पर्धात्मक राजनीति र राज्य व्यवस्थाको रूपमा पार्टीको संरचनास्वरूप वैचारिक आधार कस्तो हुनपर्छ ? संगठन कस्तो र कसरी निर्माण गर्नुपर्छ ? वास्तविक लोकतन्त्र कस्तो हुन सक्छ ? हरेक पार्टीमा प्रयोग गर्ने आन्तरिक लोकतन्त्र जनवादको प्रणाली स्वरूप कस्तो हुन्छ ? कमिटी कसरी निर्वाचित गर्ने ? आदि सबै विधि बनाउँछौं। यी विविध विषय वास्तविक लोकतन्त्रमा आधारित होस् भन्ने हामी चाहन्छौं। पार्टीका संगठन, सामाजिक सामुदायिक नेता र कार्यकर्ता बीचको सम्बन्धको कस्तो हुनपर्छ। यी केही सैद्धान्तिक महŒवका सवाल छन्। यसलाई पनि उत्तरित गर्यौं भने मात्र हामी कमिटीमा आउँछौं। यी सबै काम सकेपछि मात्र केन्द्रीय समिति निर्माण गर्छौं। हामी प्यानलमा जान्नौं। सहमतिमा वा सर्वसम्मतमा जान्छौं। जबरजस्ती निर्विरोध सर्वसम्मत् भन्ने पनि होइन। कुनै पनि ढोका बन्द गर्दैनौं। हामी राष्ट्रिय सम्मेलनलाई सार्वभौम अंग मानेर निर्वाचित गर्ने विधि प्रक्रिया मानेर अघि बढ्छौं। तर अहिले नै मैले यो भन्न नमिल्ला, राष्ट्रिय सम्मेलनले गर्ने निर्णय हो। स्थायी समितिले १५ जनाको कमिटी बनाउने प्रस्ताव गरे पनि राष्ट्रिय सम्मेलनले केही फरक गर्न सक्छ। सम्मेलनको ढोकाभित्र पस्ने बेलामा अहिले नै यो भन्ने छैन। उम्मेदवारी घोषणा गर्ने हतार नगर्न भनेका छौं। प्यानलको चुनावतिर जब जान्छ, ठिक र बेठिक छुट्याउने कुराको अन्त्य हुन्छ। त्यसैले केन्द्रीय समिति निर्माण गर्दा देशभरबाट जम्मा भएका प्रतिनिधिले विवेक प्रयोग गरुन् भन्ने चाहना हो। नयाँ अनुहार उल्लेख्य मात्रामा आउँछन्। नयाँ पनि छन् है भनेर एउटा दुईवटा देखाउने मात्र होइन, उल्लेखनीय मात्रामा आउँछन्। युवा नेतृत्वलाई मनोभावनात्मक चेतनाको आंकाक्षाले पनि पार्टीमा समेट्ने छ। हामी १० वर्षे जनयुद्ध जनआन्दोलन, मधेस आन्दोलन, जनजाति आन्दोलनहरूमा एउटा नयाँ सपना, प्रतिवद्धता र सर्मपणका साथ होमिएका थियौं। नीति तथा कार्यक्रमले सबै कुरा समेट्ने छ। नयाँपन ल्याउने वा समेटने गरी नयाँ अनुहार आउनेछ। अब अध्यक्षको कुरा आइरहँदा चाहिँ नेतृत्व कसको हुने ? भन्ने विषय रहन्छ। कहिलेकाहीं पुस्ता पुस्ताको बहस चल्छ। कहिलेकाहीं उमेर समूहको बहस चल्छ। नेतृत्व उमेरले चल्ने कुरा होइन रहेछ। युवा नेतृत्व चाहिन्छ तर उमेरले प्रभाव पार्दैन होइन, जोशजाँगर भने चाहिन्छ। उमेर र पुस्ताले प्रभाव पार्छ। यो नै अन्तिम निर्णय होइन। पार्टी विचारले चल्छ। अन्तिम कुरा के हो भने पार्टी विचारले चल्छ। नेतृत्व विचार हुनेले गर्ने हो। पार्टी चलाउँछु भन्ने विचार र दृष्टिकोण हुनेले नै गर्ने हो। पार्टी र देश यसरी चलाउँछु भन्ने निश्चित मूल्य र विचार हुने नै नेतृत्वमा आउनेछन्। यो देश जुन राजनीतिक रूपमा अगाडि बढेको छ, उहाँसँग भएका दृष्टिकोण पुनस्र्थापित गर्ने संकल्प छ। जुन प्रक्रियाले अगाडि बढ्ने खोजेको छौं र उहाँकै नेतृत्वमा अगाडि बढेछौं। यसको अर्थ माओवादीका नेताहरूमा स्पष्ट दृष्टिकोण छ। उनीहरू सक्रिय र योग्य पनि छन्। लेखक नेकपा माओवादी केन्द्रको स्थायी कमिटी सदस्य हुन् ।"
कांग्रेसको पहिलो बैठकमै पुगेनन् शीर्ष नेता,"काठमाडौं : १४औं महाधिवेशनबाट नेपाली कांग्रेसका नवनिर्वाचित पार्टी सभापति शेरबहादुर देउवाले सबैको प्रतिनिधित्व गर्दै पार्टीलाई अघि बढाउने प्रतिवद्धता जनाएका छन्। पार्टी कार्यालय सानेपामा शनिबार बसेको पहिलो बैठकमा नवनिर्वाचितलाई प्रमाणपत्र वितरण गर्दै सो प्रतिबद्धता जनाएका हुन्। समितिका संयोजक गोपालकृष्ण घिमिरेले प्रमाण पत्र वितरण गरे। महामन्त्री गगन थापाले बैठकको छलफलबारे बताउँदै सभापति देउवाले राष्ट्रियसभा निर्वाचनका लागि आइतबार दल दर्ता गर्न निर्वाचन आयोगमा निवेदन दिने बताए। कार्यक्रममा देउवाले पार्टी अघि बढाउन आफूलाई सबैले सहयोग गर्ने विश्वास गरेको बताए। आफू सबै कांग्रेसीहरूको सभापति भएकाले सोहीअनुसार अघि बढ्नेछु, कार्यक्रममा बोल्दै सभापति देउवाले भने, मलाई भोट दिनेनदिने सबैलाई समेटर अघि बढ्छु। सबैको भावनालाई कदर गरेर पार्टी चलाउँछु। सबैले सहयोग गर्नुहुन्छ भन्ने विश्वास छ। देउवाले पार्टीको विधान समावेशी बनेकाले सबैको प्रतिनिधित्व भएको उल्लेख गर्दै निर्वाचनका क्रममा भएका तीतामीठा कुरालाई बिर्सेर अघि बढ्न आग्रहसमेत गरे। चुनावी प्रतिस्पर्धामा गएपछि केही नोकझोक भयो होला त्यसलाई बिर्सिनुहोस्, उनले भने, आउने चुनावमा पार्टीलाई पहिलो बनाउन सबै एकढिक्का भएर अघि बढ्नुपर्छ। पहिलो बैठकले कांग्रेसको तर्फबाट अगाडी सारिने उम्मेदवारहरूको हकमा पार्टी सभापति देउवाको हस्ताक्षर प्रयोग गर्न अनुमति दिने निर्णय गरेको छ। त्यस्तै, निर्वाचन आयोगमा दल दर्ता गर्ने प्रयोजनका लागि पार्टी कार्यालयका मुख्यसचिव कृष्ण पौडेललाई दलका तर्फबाट आधिकारिक रूपमा हस्ताक्षर गरेर दलको सबै विवरण बुझाउने र अध्यावधिक गर्ने जिम्मा दिने निर्णय गरेको छ। संवैधानिक व्यवस्थाअनुसार साढे ५ वर्षभित्र महाधिवेशनबाट नयाँ कार्यसमिति आएकोबारे निर्वाचन समितिमा बुझाउने नियम छ। १४औं महाधिवेशनबाट कांग्रेसमा १३४ सदस्यीय केन्द्रीय कार्यसमिति निर्वाचनबाटै चयन भएका छन्। रामचन्द्र पौडेल, प्रकाशमान सिंह, कृष्णप्रसाद सिटौला, विमलेन्द्र निधि र डाशेखर कोइरालालगायका शीर्ष नेताहरू भने बैठकमा अनुपस्थित थिए। १६ जिल्लाबाट परेनन् केन्द्रीय समितिमा निर्वाचितमध्ये सबैभन्दा धेरै काठमाडौं र कैलालीका रहेका छन्। ती जिल्लाबाट ७७ जना केन्द्रीय नेतृत्वमा आएका छन्। तर, १६ जिल्ला भने नेतृत्वविहीन बन्न पुगेको छ। ताप्लेजुङ, सर्लाही, कालिकोट, मुगु, डोटी, पर्वत, पाल्पा, पूर्वी रुकुम, बैतडी, मुस्ताङ, म्याग्दी, रामेछाप, रोल्पा, रौतहट, लमजुङ र सल्यानबाट कोही पनि केन्द्रीय कार्यसमितिमा आउन सकेनन्। सबै जिल्लाबाट नेतृत्व हुने गरी अब मनोनित गर्ने ३३ जनाभित्र समेटिनुपर्ने दबाब शनिबारै केन्द्रीय कार्यालयमा जिल्ला सभापतिलगायत अन्य नेताहरूले आवाज उठाएका थिए।"
"जमिन छ, अधिकार छैन","चितवन : चितवनको माडी नगरपालिका९ जंगलको बीचमा पर्ने बाँदरझुलाकावासीको जमिन छ, अधिकार छैन। उनीहरूले लालपुर्जाको माग गरेको वर्षौं बितिसक्यो। तर, समस्या भने ज्यूकात्यूँ छ । जब निर्वाचन आउँछ तब बाँदरझुलाको समस्या राजनीतिक दलको एजेन्डाको प्राथमिकतामा पर्छ लालपूर्जा। यहाँ करिब ७ सयभन्दा बढी मतदाता छन्। दलहरूले आश्वासन दिन्छन्। तर, निर्वाचन सकिएसँगै एजेन्डा पनि ओझेलमा पर्दै जान्छ। २०५५ सालदेखिको लालपूर्जा पाउने आश्वासन अझै पूरा नभएको बताउँछन्, बाँदरझुला संघर्ष समितिका पूर्वसंयोजक राजकुमार प्रजा। सरकारले बजेट दिन्छ, उसैको निकायले रोक्छ। हाम्रो भोट वैधानिक हुने, हाम्रै भोटले सत्ता बन्ने, नेता बन्ने तर ठाउँ भने अवैधानिक ?, उनले भने, लालपुर्जाको रंग कस्तो हुन्छ हामीले देख्न पाएका छैनौं। संघीय निर्वाचनमा पार्टी एकीकरणको नारा बोकेर नेकपा माओवदी केन्द्रका अध्यक्ष पुष्पकमल दाहालसँगै एमाले अध्यक्ष केपी शर्मा ओली पनि माडी पुगेका थिए। दुवै नेताले एउटै मञ्चबाट बाँदरझुलावासीको समस्या समाधान गर्ने प्रतिवद्धता जनाए। तर, त्यसपछि बनेको नेकपाको २ तिहाइको सरकारले ३ वर्षसम्म कुनै सम्बोधनसमेत नगरेको स्थानीयहरू बताउँछन्। पटकपटक माडी पुगेका दाहाल एक महिनाअघि बाँदरझुला पुगेर समस्याप्रति आफू चिन्तित भएको बताए। तर, उनीहरूका लागि निकुञ्ज ऐन बाधक बन्दा चुपचाप लाग्ने गरेका छन्। यो ठाउँ क्षेत्र नम्बर ३ मा पर्छ। यहाँबाट संघीय सांसद नेकपा माओवादी केन्द्रका अध्यक्ष पुष्पकमल दाहाल प्रचण्ड हुन्। ओलीले दाहालसँगको दूरीपछि माडीलाई रामको जन्मभूमिको नाराले उचाले। त्यसपछि बाँदरझुलालाई हनुमानझुलाका रूपमा प्रचार गर्न खोजिएको छ। यसअघि राप्रपा उपाध्यक्ष रहेका विक्रम पाण्डे निर्वाचित भएका थिए। अहिले लुम्बिनी प्रदेश प्रमुख अमिक शेरचन यही क्षेत्रबाट जितेर उपप्रधानमन्त्रीसमेत बने। त्यसअघि कांग्रेसबाट जितेर नारायण शर्मा जलस्रोत राज्यमन्त्री बने। कांग्रेसबाटै जितेका तीर्थ भुसाल माडीकै हुन्। नेता फेरिए, व्यवस्था फेरियो तर बाँदरझुलाको अवस्था फेरिएन। बस्तीमा बिजुली पुग्न सकेको छैन। निकुञ्जले अतिक्रमित क्षेत्र भनेर विकास निमार्णको काममा रोक लगाउँछ। ठूला विकासे परियोजना, भवन, बाटो निमार्णका काम निर्वाध हुन सकेका छैनन्। बाँदरझुलामा २०४७ कात्तिकबाट बस्ती बस्न थालेका हुन्। बाँदरझुलामा चेपाङ, जनजाति तथा दलित बसोबास बढी छ। मकवानपुर, पर्सा, लमजुङ, तनहुँलगायत जिल्लाबाट गएर बसोबास गरेका हन्। अहिले बाँदरझुलामा ६ सय ६० घरधुरी छन्। यसअघि सैनिकहरू बस्थे। उनीहरूले छोडेपछि अन्यत्रबाट सुकुम्वासीहरू आएर बसेका हुन्। एउटै देशमा हामीलाई अन्तैको नागरिक झै व्यवहार गरिएको छ। बासकै लागि आन्दोलन गरेका हौं, बाँदरझुला संघर्ष समितिकी अध्यक्ष शारदा आचार्यले भनिन्, यहीँ बस्न पाए हामीलाई केही चाहिँदैन। यहाँ मिल्दै मिलेन भने राम्रो विकल्प उचित ठाउँमा स्थानान्तरण गरिदिए हुन्थ्यो। लालपुर्जाको मुद्दाको सुनुवाइ नभएपछि गत आइतबारबाट काठमाडौंको माइतीघर मण्डलामा उनीहरूले ४ रात रिले अनसन बसे। राष्ट्रिय भूमि आयोग र बाँदरझुला संघर्ष समितिबीच ३ बुँदे सहमति भएको छ। फागुन मसान्तसम्म लगत संकलन र जग्गा नापजाँचको सूचना प्रकाशित गर्ने र लगत संकलनको निवेदन दिएकै दिन जग्गा नापजाँचको निस्सा वितरण गर्ने आयोगले सहमति गरेपछि आन्दोलन स्थगित गरेका छन्। नगरपालिकाले बजेट विनियोजन गर्छ। तर, कार्यान्वयन गर्न उपभोग गर्न पाएका छैनौं, माडी नगरपालिकाको कार्यपालिकाका सदस्यसमेत रहेका स्थानीय जगराम प्रजाले भने, काठमाडौंको आन्दोलनबाट केही आश्वासन पाएका छौं। निकुञ्जका अनुसार २०३३ बाट अतिक्रमण सुरु भएको हो। २०३६ मा बस्ती उठाइयो तर २०४१ म पुनः बस्यो। २०५२ मा मध्यवर्ती क्षेत्र स्थापना भएपछि पनि निकुञ्जले गरेको प्रयास सफल हुन सकेन। २०५८ वैशाख २६ गते तत्कालीन प्रमुख जिल्ला अधिकारी र २०५८ सालमा तत्कालीन जिल्ला विकास समिति सभापतिको अध्यक्षतामा बैठक बसेर बस्ती खाली गर्ने निर्णय गरेको थियो। माडी नपा९ का अध्यक्ष शिवहरी सुवेदीले मध्यवर्ती क्षेत्रभित्र रहेकाले बस्तीमा विकासको काम चाहेअनुसार गर्न नमिलेको बताउँछन्। उनले भने, विकास ठूला भवन, सिँचाइ, बाटो निमार्णको काम गर्न पाइँदैन। गर्न खोज्दा निकुञ्जले ऐन लगाएर रोकिन्छ। बाँदरझुला वन्यजन्तुको कोरिडोर क्षेत्र मानिन्छ। राष्ट्रिय निकुञ्ज तथा वन्यजन्तु संरक्षण ऐन २०२९ मा अतिक्रमित क्षेत्रमा खनजोत, विकास निर्माण गर्न नपाउने उल्लेख छ। मध्यवर्ती क्षेत्र व्यवस्थापन नियमावलीले पनि मध्यवर्ती क्षेत्रमा बसोवास गर्न, संरचना निर्माण गर्न दिँदैन त्यसैले बसोबासका लागि यो क्षेत्र उपयुक्त नभएको एक सरकारी अधिकारीले बताए।"
प्रदेश २ को प्रदेशसभा बैठक दिउँसो १ बजे बस्दै,"जनकपुर : प्रदेश २ को प्रदेशसभा बैठक आइतबार दिउँसो १ बजे बस्ने भएको छ । आज बस्ने बैठकमा प्रदेश सरकारले प्रदेश प्राविधिक विश्वविद्यालय अध्यादेश, २०७८ पेश गर्ने कार्यसूची रहेको छ । प्रदेश सरकारका तर्फबाट सामाजिक विकासमन्त्री नवलकिशोर साहले उक्त अध्यादेश पेश गर्ने कार्ययूची रहेको प्रदेशसभा सचिवालयले जनाएको छ । यस्तै प्रदेश सरकारले ल्याउने सो अध्यादेशविरुद्ध प्रतिपक्षी दल लोकतान्त्रिक समजवादी पार्टीका प्रमुख सचेतक परमेश्वर साहले अध्यादेश अस्वीकृत गर्नेसम्बन्धी प्रस्ताव पेश गर्ने प्रदेशसभा सचिवालयका सचिव रञ्जितकुमार यादवले जानकारी दिए। यसअघि गत बिहीबार बसेको प्रदेशसभा बैठकले प्रदेश सरकारले ल्याएको प्रदेश कृषि विश्वविद्यालय अध्यादेश, २०७८ स्वीकृत गरेको थियो।"
उद्योगले किन्न थाले उखु,"जनकपुरधाम : सिरहाको हिमालय सुगर मिल्सले ५ सय ८४ रुपैयाँमा उखु खरिद थालेको छ। सरकारले मूल्य निर्धारण नगर्दासम्म अलमलमा परेका किसानको उखु मिल्सले किन्न थालेको हो। सरकार, चिनी उद्योगी र किसान प्रतिनिधिबीच सहमति हुन नसक्दा मूल्य निर्धारण हुन सकेको छैन। तत्काल लागि न्यूनतम मूल्यमै किनिदिएका हौं, हिमालय सुगर मिल्सका महाप्रबन्धक अवधकिशोर यादवले भने, पछि जति मूल्य तोकिन्छ, सोहीअनुसार भुक्तानि दिन्छौं। अहिले उखु काट्ने सिजन हो। खेतबाट उखु निकालेर किसानहरूले तेलहन र दलहन बाली लगाउँछन्। यता उखु उत्पादक महासंघका अध्यक्ष कपिलमुनी मैनाली सरकारले मूल्य नतोक्दा चिनी उद्योगले आफू अनुकुल उखु खरिद गरीरहेको बताए। सरकार र उद्योगीको मिलोमतोले किसान सधैं मारमा परेका छन्, मैनालीले भने, कहिल्यै उचित मूल्य दिँदैनन्। सरकारले तोकेकै मूल्य पनि चिनी उद्योगले सहज रूपमा नदिने उनी बताउँछन्। भुक्तानीका लागि हरेक वर्ष किसानले आन्दोलन गर्नुपरेको छ, उनले थपे, सरकारले उखुलाई नगदेबालीका रूपमा सूचीकृत गरेको छ। किसानले भने उखु बेचेर नगद त पाएका छैनन्। किसानको पीडामा सरकारले मलम लगाउन नसकेको उखु उत्पादक संघ रामनगर महोत्तरी अध्यक्ष नरेश सिंह बताउँछन्। हामीले राज्य भएको अनुभूति नै गर्न पाएका छैनौं, सिंह भन्छन्, गुलियो उखु भित्रको तितो कथा कसले बुझिदिने ? उद्योगले आफूखुसी किन्न थाल्दासमेत मूल्यको टुङ्गो नलाग्दा समस्या भएको उनले दुखेसो गरे। उखुको मूल्य कति र कहिले पाउने जानकारी नभए पनि बाध्य भएर उखु काट्न थालेको मिथिला नगरपालिकाका राजकुमार महतोले बताए। बिउ, मल, मजदुर, सिँचाइदेखि काटेर उद्योगसम्म पुयाउन नगदै ज्याला दिनुपर्छ, महतोले भने, तर, उद्योगबाट कति र कहिले पाउने टुंगो छैन। उखु उब्जाउन वर्षभरि ऋणको भारी बोकेका किसानले उद्योगबाट एकमुष्ट भुक्तानी लिएर चुक्ता गर्ने सपना देखेका हुन्छन्। तर, आफ्नो पसिनाको पैसा समयमा माग्दा पनि सरकार र उद्योगीले आफूहरूलाई बेवास्ता गरेको गौशलाकै अर्का किसान हरिश्चन्द्र महतोले बताए। केही अघिसम्म उखु बेच्दा किसानले एकमुष्ट नगद पाउँथे। त्यसपछि उनीहरू व्यावसायिक खेतीमा आकर्षित भए। पछिल्लो समय मूल्य निर्धारण र भुक्तानी समस्याले नगदेबाली उखु उधारो र ऋणको भारि बोकाउने खेतीमा परिणत भएको महतोकोले गुनासो गरे। गत वर्ष कृषि मन्त्रालयले न्यूनतम समर्थन मूल्य प्रतिक्विन्टल ५ सय ३६ रुपैयाँ तोकेको थियो। मूल्य मंसिरभित्र तोकिएर चिनी उद्योगले उखु क्रसिङ गर्छन्। तर, चालू आवमा यहाँका चिनी उद्योग सञ्चालमा आउन सकेका छैन्।"
दाङको दुर्गम क्षेत्र गंगटेमा पुग्यो बिजुली,"दाङ : दाङको कणार्ली भनेर चिनिने बबई गाउँपालिकाको गंगटेमा पहिलो पटक बिजुली पुगेको छ । बबई गाउँपालिका सदरमुकाम हपुरेदेखि करिब २४ किलोमिटर टाढा पर्ने गंगटेमा नेपाल विद्युत प्राधिकरण तुलसीपुरको योजना अन्तरगत विद्युत पुर्याइएको हो । शनिबार विद्युतको शुभारम्भ गरिएको छ । जिल्ला समन्वय समितिका प्रमुख जितेन्द्रमान नेपालीले बबई गाउँपालिका१को वडा कार्यालयमा रहेको स्विच थिचेर विद्युत प्रशारणको शुभारम्भ गरेका हुन् । गाउँमा पहिलोपटक विद्युत पुगेपछि गंगटेका करिब १०० घरधुरी लाभाम्वित भएका छन । समन्वय समितिका प्रमुख नेपालीले गाउँको विकासका लागि सबैको सहयोग अपरिहार्य रहेको बताए । अहिलेसम्म राजनैतिक परिवर्तनका लागि एक भयौँ, अब विकासका लागि एक हुन आवश्यक छ । उनले भने विकासका लागि सबै जना एक हौँ । बबई गाउँपालिकालाई नै उज्यालो बनाउने उद्देश्य अनुरुप गंगटेमा पनि विद्युत विस्तार गरिएका अध्यक्ष भुवनेश्वर पौडलले बताए । उज्यालो बबई अभियान छ, गाउँपालिकाका विकट वस्तीमा विद्युत पुर्याइने योजना अनुरुप नै गंगटेमा पहिलोपटक विद्युत विस्तार गरिएको छ । उनले भने यो अभियान ग्रामिण बस्तीमा विस्तार गर्दै लगिने छ । निर्वाचनको समयमा विद्युत विस्तार गर्ने प्रतिवद्धता पूरा गर्न पाएको उनले खुशी व्यक्त गरे । निर्वाचनमा गरेका सबै प्रतिवद्धता पूरा गर्न निकै कठिन रहेछ । उनले भने तर गंगटेलाई उज्यालो बनाउन सफल भएका छौँ । भौगोलिक हिसाबले विकट बस्ती भएकाले सानो बजेटले गंगटेको विकास सम्भव नभएको उनले बताए । गाउँपालिकाको बजेट पनि सानो हुन्छ । उनले भने सानो बजेट भएपनि स्थानीय सरकारसंग ठूला विकासे आयोजना छन, गंगटेमा विद्युत बाल्न सफल भएका छौँ । बिजुली पुगेपछि स्थानीयको जीवनस्तर सहज हुने विश्वास गरिएको छ। उनीहरुले मोबाईल चार्ज गर्न, बत्ति बाल्न, गाउँमा विद्युतिय मिल संचालन गर्न सहज हुने भएको बताए । गाउँमा मोबाईल चार्ज गर्न निकै समस्या थियो, कतिपयले सोलारबाट चार्ज गर्थे तर हामीलाई त त्यो पनि थिएन । स्थानीय सीता पुनले भनिन् गाउँमा विद्युत आएपछि त अब मोबाइल चार्ज गर्न समेत सहज हुने भएको छ । विद्युत नहुँदा बालबालिकालाई पढ्न समेत समस्या हुने गरेको थियो । गाउँमा विद्युत आएपछि बालबालिकाले रातको समयमा ढुक्कले पढ्न पाउने भएका छन् । टुकीको भरमा पढ्न निकै मुस्कील छ । कमला सारू मगरले भनिन विद्युत आएपछि अब त बालबालिकालाई पढ्न पनि सजिलो हुने भएको छ । आर्थिक वर्ष २०७५७६ देखि शुरु भएको योजना करिब तीन वर्षपछि सम्पन्न भएको हो । पहिलो चरणमा वडा नम्बर १ गंगटेमा वडाका करिब ६०० घर परिवारमा विद्दुत विस्तार गरिने वडा अध्यक्ष खडकबहादुर कँवरले बताए । बिष्टचौर, भांगाबारी, पेरी, मदानी, सिस्ने, रिमखोली,ओदाले लगायतका गाउँमा विद्युत विस्तार गरिनेछ । उनले भने,' बिस्तारै सबै ठाउँमा विस्तार गर्ने योजना बनाएका छौं । ' बबई गाउँपालिकाको ६७ लाख र विद्युत प्राधिकरणको २ करोड ५० लाखमा विद्युत विस्तार गरिएको हो । उद्घाटन कार्यक्रममा प्रमुख जिल्ला अधिकारी हिरालाल रेग्मीले गंगटेको विकासमा सबै दलहरू जुट्न आग्रह गरे ।"
सुदूरपश्चिममा ओमीक्रोनको फितलो सर्तकता : सीमाबाट सिधै घर,"धनगढी : भारतका ८ वटा राज्यमा कोरोनाको ओमिक्रोन भेरियन्ट भेटिएपनि नेपालतर्फ खासै तयारी गरिएको छैन । कोरोनाको दोस्रो भेरियन्टमा पनि यस्तै लापरवाही गरिएकाले सुदूरपश्चिममा मात्रै पाँच सय भन्दा बढी मानिसहरुको ज्यान गएको थियो । भारतको राजधानी नयाँ दिल्ली, महाराष्ट्र, राजस्थान, कर्नाटक, गुजरात, केरला, आन्ध्र प्रदेश र चण्डीगढ राज्यमा कोरोनाको नयाँ ओमिक्रोन भेरियन्टका सक्रमित भेटिएका भारतीय सञ्चार माध्यमहरुले जनाएका छन् । मंगलबार भारतको नयाँदिल्लीमा ओमिक्रोनका थप ४ संक्रमित फेला परेसँगै भारतभर हालसम्म ४५ जनामा ओमिक्रोन पुष्टि भएको सञ्चार माध्यमहरुले जनाएका छन । युरोपियन मुलुकहरुमा ओमिक्रोन तिब्र रुपमा फैलिँदै गएको छ । कोरोनाको दोस्रो भेरियन्ट आउने भन्दै प्रक्षेपण भएका बेला पनि नेपालसँग एक वर्षको तयारी समय थियो तर त्यसबेलाको लापरवाहीले हजारौं मानिसहरुले ज्यान गुमाए । अहिले पनि नेपालमा ओमिक्रोन भेरियन्ट फैलिने विज्ञहरुले प्रक्षेपण गरिसकेका छन । सीमा क्षेत्रमा बिना रोकटोक आवागमन बैतडीको पुरचौंडीका नरेन्द्र साउद विहीबार भारतको बेंगलोरबाट आए । गौरीफन्टा नाकामा स्वास्थ्य परिक्षण भईरहेको छ तर उनले त्यो झन्जडबाट मुक्त हुन, सिधै अटो रिक्सामा चढेर धनगढी बसपार्क पुगे । सामान पनि थियो, भारतमा कोरोना जाँच गरेकै हो, खासै डर लागि रहेको छैन, झन्जट भन्दा त सिधै अटो चढेर आईयो उनले भने । उनले, भारतमा पनि कोरोनाको खासै डर नलागेको बताए । कैलालीको टीकापुर नगरपालिका१ बसपार्कका जीवन शाह पनि सोमबार भारतको बेंगलोरबाट घर फर्किएका छन । गौरीफन्टा सीमा नाकामा भेटिएका उनले, एक महिनामै घर फर्किएको बताए । एक महिना यो भारत गएको, घरमा ईमरजैन्सी काम पर्यो, त्यही भएर फर्के उनले भने । उनले, भारतमा पनि ओमीक्रोनको कुरा ब्यापक रुपमा चलेको तर आफूलाई भने खासै डर नलागेको बताए । कोरोनाको तेस्रो भेरियन्ट आउने कुरा त सुन्दैछु तर काम गरेर खाने मान्छे, अब त डर लाग्दैन उनले भने । शाहले, सीमा क्षेत्रमा भईरहेको खुला आवागमनले भने कोरोना सर्नसक्ने बताए । सीमा क्षेत्रमा सबैलाई खोप लगाउनुपर्छ, सबैको परिक्षण गर्नुपर्छ, पहिलाको जस्तो लापरवाही गर्नु हुदैन उनले भने । अहिले सीमा क्षेत्रमा परिक्षण गरिएका पोजेटिब बाहेकका कसैलाई पनि क्वारेन्टाईनको कुनै ब्यवस्था छैन । उनीहरु, सोझै सार्वजनिक यातायातमा घर जाने गरेका छन । होल्डीङ सेन्टर निर्माणमा ढिलाइ कैलालीको त्रिनगर नाका नजिकै एक हजार जना क्षमताको होल्डीङ सेन्टर निर्माण भईरहेको छ । नेपाली सेनाले निर्माणको जिम्मा पाएको होल्डीङ सेन्टरको भक्तपुरको हनुमान कन्सट्रक्सनले २८ करोड ८१ लाखमा ठेक्का पाएको हो । नेपाली सेनाले नै खोलेको ठेक्कामा हनुमान कन्सट्रक्सनले २०७८ सालको असार ३ गते त्यसको सम्झौता गरेको छ । उससँग सेनाले २०७८ को भदौ मसान्तभीत्र होल्डीङ सेन्टर बनाईसक्नु भन्दै सम्झौता गरेको हो तर भदौमा काम सम्पन्न हुन सकेको छैन । सेनाले २०७८ को पुस मसान्तभीत्र त्यो सक्ने भन्दै म्याद थप गरिदिएको छ । तर अहिलेसम्म होल्डीङ सेन्टरको ६५ प्रतिशत मात्रै निर्माण काम भएको छ । कोरोनाको तेस्रो लहर फैलिएपछि भारत वा अन्य मुुलुकबाट फर्किएकाहरुलाई त्यस सेन्टरमा होल्डीङमा राख्ने उद्देश्यले त्यसको निर्माण हुन लागेको हो । निर्माण कम्पनीका सहायक प्रबन्धक यज्ञपुरुष न्यौपानेले बर्खामा पानीका कारण निर्माणमा ढिलाई भएको र अहिले बजेट निकासा नभएका कारण ढिलाई भएको बताए । बर्खामा नजिकैको मोहना नदीको पानी पस्यो, बाढीले काम गर्नसकिएन । कार्तिकको मध्यबाट काम सुरुगरिएको हो । अहिले पनि बजेट निकासा भएको छैन, जनशक्ति बढाउन र थप सामाग्री किन्नका लागि बजेटको अभाव भएको छ न्यौपानेले भने । उनले, अर्थमन्त्रालयले सेनाको स्तपती निर्देशनालय (निर्माण निर्देशनालय) लाई बजेट निकास नदिएका कारण आफूहरुले नपाएको बताए । जस्ता, प्रिफाईप र फलसिलिङ सहितका २० वटा क्वारेन्टाईन भवन, २ वटा प्रशासनीक भवन, २२ वटा सौचालय भवन र १५ वटा भान्सा र डायनिङ भवनहरु निर्माण भईरहेका हुन । निर्माण ब्यवसायीले, बजेट निकासा भएमा माघमा काम सकिने बताए । बजेट पाए त जनशक्ति बढाईन्छ र सामान पनि छिटो आउछ, अहिलेसम्म ७ करोड मात्रै रकम पाईएको छ उनले भने । होल्डीङ सेन्टरमा फ्रिफाईवका भवनहरु बनिरहेपनि, त्यहा पहुँच मार्ग बनेको छैन । विद्युतको लाईन, खानेपानी, नदि नियन्त्रण, नालीहरु, माटो भरानको कार्य, पार्किङ जस्ता कुराहरु ठेक्कामा छैनन । निर्माण ब्यवसायी न्यौपाने भन्छन, हामीहरुको काम सकिएपनि अरु पुर्वाधार अभावले सञ्चालन गर्न समस्या हुन्छ । भदौ मसान्तमै सक्ने भनिएको एक हजार जना क्षमताको होल्डीङ सेन्टर, जसको निर्माण काम पुसमा सक्ने भनिएको छ, तर यो अवस्था हेर्दा सकिने छाँटकाँट देखिदैन । तस्बिर : शिवराज भट्टअन्नपूर्ण मंसिरयता एक लाखको आवागमन शसस्त्र प्रहरीको तथ्यांक अनुसारे गौरीफन्टा नाका र गड्डाचौकी नाका भएर मंसिर देखि पुसको ७ गतेसम्म ९९ हजार ७४८ जनाको आवागमन भएको छ । मंसिरदेखि पुसको ७ गतेसम्म कञ्चनपुरको गड्डाचौकी नाका भएर १५ हजार ४ सय जना र गौरीफन्टा नाका भएर १५ हजार ४७७ जना भारत पसेका छन । यो सुदूरपश्चिमका नागरिकको मात्रै संख्या हो । यस्तै गड्डाचौकी भएर २१ हजार ६२३ जना भारत पसेका छन भने गौरीफन्टा नाका भएर ४७ हजार २४८ जना भारत पसेका छन । नेपालमा कामको समय सकिएपछि भारत जानको संख्या फर्किने भन्दा दोब्बर रहेको छ । नेपालमा रोजगारी नपाईने भएकाले, खेतीपातीको काम सकेपछि यस क्षेत्रका मानिसहरु कामका लागि भारत जाने गर्छन । कारोना महामारीले उग्ररुप लिएपछि र भारतमा उद्योगधन्दा कलकारखाना बन्द भएपछि मात्रै नेपालीहरु फर्किने परम्परा छ । पहिलो र दोस्रो चरणको कोरोनाको महामारीका बेला पनि भारतबाट लाखौ मानिसहरु घर फर्किएका थिए । त्यतीबेला स्थानीय तह र प्रदेश सरकारलाई उनीहरुको ब्यवस्थापनमा हम्मेहम्मे परेको थियो । बरिष्ठ फिजिसियन डाक्टर शुुभेषराज कायस्थ भन्छन, ओमीक्रोन भेरियन्टको तयारीका लागि स्थानीय, प्रदेश र संघ सरकारले ढिलाई गर्नु हुदैन । दोस्रो भेरियन्टका बेला झण्डै एक वर्षको समयमा नेपालमा खासै तयारी नभएका कारण धेरैले ज्यान गुमाएको उनले बताए । पहिलो चरणमा औषधी उपकरणको अभाव भयो, मास्क नै खोज्न धौधौ भयो, दोस्रोमा अक्सिजन र सिलेन्टर अभाव भयो, कोरोनाका लागि के के तयारी चाहिन्छ भन्ने कुरा सबै थाहा भईसक्यो, तर समयमा काम गरिदैन उनले भने । यसपाली हामीले महामारीका लागि समयमै तयार भएर बस्नुपर्छ । विश्व स्वास्थ्य संगठन सहितका विज्ञहरुले ओमिक्रोनको संक्रमण दर यस्तै रह्यो भने कोरोनाको तेस्रो लहर विश्वभरी फैलिने चेतावनी दिईसकेका छन । प्रदेश सरकार भन्छ : तयारीमा जुटेका छौं कोरोनाको दोस्रो भेरियन्टको तयारीमा नराम्ररी चुकेको सुदूरपश्चिम प्रदेश सरकारले भने ओमिक्रोनका लागि तयारीमा लागिसकेको दाबी गरेकोछ । सामाजिक विकास मन्त्रालयका प्रवक्ता नरेन्द्र सिह कार्कीले, ओमिक्रोनको तयारीका लागि अहिले सीमा नाकामा सबैजनालाई एन्टीजेन परिक्षण भइरहेको र सबैलाई खोप पनि दिने गरेको बताए । पहिलो कुरा त प्रदेश सरकारले एन्टीजेन परिक्षण सबैको गरिरहेको छ । अहिले एन्टीजेन किटको अभाव छैन, एन्टीजेन पोजेटिव देखिएका जस कसैको पनि स्वाब संकलन गरेर ओमिक्रोन हो वा होईन भनेर सेम्पल पठाउने काम पनि भईरहेको छ। कार्कीले भने । उनले, प्रादेशीक प्रयोगशालाले एन्टीजेन परिक्षणमा पोजेटिब देखिएकाको स्वाब संकलन गरेर काठमाण्डौंस्थित केन्द्रिय प्रयोगशालामा पठाईरहेको बताए । पोजेटिब देखिएकाहरुलाई कनरीमा रहेको आईसोलेशनमा राखिन्छ, अनि स्वाब संकलन गरेर केन्द्रिय प्रयोगशाला पठाईन्छ कार्कीले भने । उनले सीमा क्षेत्रमा पहिलो वा दोस्रो मात्राका खोप दिईरहेको बताए । भारतमा खोप नलगाएका र नेपाल फर्किरहेका नेपालीहरुलाई पहिलो होस वा दोस्रो दुबै मात्राका खोप दिने कार्य सुरु गरिएको छ उनले भने । प्रदेश सरकारले होल्डीङ सेन्टर निर्माणमा भईरहेको ढिलाई प्रति पनि चासो लिएको उनले बताए । निर्माणको जिम्मा नेपाली सेनाको भएपनि, प्रदेश सरकारले त्यसमा भईरहेको ढिलाई प्रति चासो लिएको छ । मुख्यमन्त्री त्रिलोचन भट्ट, सामाजिक विकास मन्त्री लाल बहादुर खडकाले निरिक्षण पनि गर्नुभएको छ । तीन सय शैयाको होल्डीङ सेन्टर तुरुन्तै तयार पार्नु भनेर निर्देशन दिईएको छ । उनले भने । तर तीन सय शैयाको होल्डीङ सेन्टर तयार पारेपनि त्यसलाई प्रदेश सरकारलाई हस्तान्तरण गर्ने वा स्थानीय सरकारलाई भन्ने कुराको टुंगो लागेको छैन । त्यसैमा झन खानेपानी, विद्युत, ढल निकास, माटोभरान र नजिकैको मोहना नदीको कटानको पनि कुनै योजना भने बनेको छैन । जस कारण तीन सय सैयाको होल्डीङ निर्माण ब्यवसायीले तयार पारेपनि सञ्चालन गर्न भने समस्या देखिने भएको छ ।"
थन्क्याउन ल्याएको होइन खोप,"कुनै बेला कोभिडविरुद्ध मुलुकमा खोप थिएन, कहाँबाटकसरी जोहो गर्ने भन्ने चिन्ता थियो। आजभोलि खोप पर्याप्त छ, तर सरकारको उदासीनताका कारण जनताले पाएका छैनन्। यही रवैयाले आगामी चैतभित्र सबै नागरिकलाई कोभिडविरुद्ध खोप लगाउने सरकारको घोषणा कागजमै सीमित हुने देखिन्छ। कोभिडविरुद्धका १ करोड २० लाख खोप डोज भण्डारणमै थन्किएका छन्। विश्वमा कोरोनाका नयाँनयाँ भेरियन्ट देखा पर्दा पनि जनताको स्वास्थ्यप्रति सरकार संवेदनशील छैन भन्ने यसबाट पुष्टि हुन्छ। विश्व स्वास्थ्य संगठन (डब्लूएचओ)ले अनुमति दिएका कोभिसिल्ड, भेरोसेल, जापानिज एस्ट्राजेनेका र स्विडिस एस्ट्राजेनेका, जोन्सन एन्ड जोन्सन, फाइजर र मोडेर्ना खोप मुलुकमा भण्डारण भएका छन्। तीमध्ये केही सरकारले आफंै किनेर ल्याएको हो भने केही अनुदानका हुन्। तर, जुन रफ्तारमा खोप भिœयाइयो, त्यसअनुसार प्रयोगमा ल्याउने र जनताको स्वास्थ्यलाई प्राथमिकता दिने काम सरकारबाट फिटिक्कै भएन। जनताले लगाउन नै नपाई भण्डारणमै खोप त्यसैखेर जाने हो कि भन्ने चिन्ता सरोकारवालाहरूको छ। विज्ञहरूका अनुसार, खोप लगाएका व्यक्तिमा कोभिडको जटिलता र मृत्युदर कम छ। अमेरिकालगायतका सम्पन्न मुलुकमा पूर्ण खोप लगाइसकेर पनि (बुस्टर डोज) लगाउन थालिसकिएको छ। तर, हामीकहाँ ३२ दशमलव १ प्रतिशतले मात्र पूर्ण खोप पाएका छन। दुई तिहाइ जनसंख्या अझै खोपको पहुँच बाहिर छ। स्वास्थ्य मन्त्रालयका अनुसार हालसम्म खरिद र अनुदानको गरी ३ करोड ८५ लाख ३९ हजार ३ सय ६७ डोज खोप प्राप्त भइसकेको छ । थप, १ करोड ८० लाख डोज आउने क्रममा छ। अहिले १ करोड २० लाख खोप डोज भण्डारमै थन्किएको छ। छिमेकी देश र अरूसँग हारगुहार गर्दै, दाता खोज्दै बल्लतल्ल भिœयाइएको खोप पनि जनतासम्म पुर्याउन सकिएको छैन भन्नु लाजमर्दाे विषय हो। जतिसक्दो चाँडो जनतालाई खोप लगाएर कोभिडको सन्त्रासबाट जनजीवन सामान्य र चलायमान बनाउनेतिर सरकारको ध्यान जान जरुरी छ। एकातिर खोपप्रति सरकारको उदासीनता र हेलचेक्र्याइँ देखिन्छ भने अर्कोतर्फ खोपप्रति जनतालाई विश्वस्त तुल्याउने र खोपको महŒवबारे जानकारी गराउनुपर्ने देखिन्छ। सबै खोपहरू विश्वसनीय, सुरक्षित र प्रभावकारी भएपनि आमजनता खोपप्रति आकर्षित हुन सकेका छैनन्। सुरुका दिनमा खोपप्रति फैलाइएका विभिन्न भ्रम र नकारात्मक प्रचार पनि यसका कारण हुन सक्छन्। त्यसैले सरकारले स्थानीय सरकार, नागरिक समाज, राजनीतिक दल, समाजसेवी र समाजसेवाका विभिन्न संघसंस्थालाई आबद्ध गएर खोप लगाउने विशेष अभियान नै सञ्चालन गर्नुपर्छ। जनचेतना र अभियानले मात्र सबैलाई खोप लिन प्रेरित गर्ने देखिन्छ। अर्कोतर्फ, विभिन्न सेवा र सुविधाका लागि खोप लगाएको छ वा छैन भनेर विवरण संकलन गर्ने काम पनि सँगसँगै गर्नुपर्ने देखिन्छ। कोभिडले थला परेको समाज र आर्थिक गतिविधिलाई तत्काल चलायमान बनाउने एकमात्र विकल्प यसविरुद्धको खोप हो। गठबन्धनको सरकारले पनि जनताको जीवनरक्षा नै आफ्नो पहिलो प्राथमिकता भएको भन्दै सरकारको साझा कार्यक्रम घोषणा गरेको थियो। सबै नागरिकलाई समयमै खोप दिन सके कोभिडको संक्रमण पनि कम हुने र जनजीवन पनि सामान्य बन्दै जान्छ। अर्कोतर्फ विश्वमा कोभिडका नयाँनयाँ रूप देखा पर्न थालेका छन्। हालैमात्र ओमिक्रोनको संक्रमण फैलँदो छ। तर, कोभिडविरुद्ध खोप लगाएका मुलुकमा ओमिक्रोनको जटिलता र मृत्युदर निकै कम छ। त्यसैले पनि सरकारले भण्डारणमा रहेका खोप जतिसक्दो चाँडो जनतामा पुर्याउने काम गर्नैपर्छ। स्वास्थ्य मन्त्रालयका अनुसार खोपका लागि सिरिन्जको अभाव देखा पर्दैछ। सरकारले समयमै सिरिन्जको पनि व्यवस्था गर्नैपर्छ।"
एमसीसी अनुमोदन गर्न साइत चाहिँदैन,"गोरखा : अमेरिकी मिलेनियन च्यालेन्ज कर्पोरेसन (एमसीसी) संसद्बाट अनुमोदन गर्न साइत हेरिरहनु नपर्ने गृहमन्त्री बालकृष्ण खाँणले बताएका छन्। सरकारमा रहेका दलहरूसँग छलफल गरी कुनै पनि बेला संसद्मा लैजाने उनले तर्क गरे। एमसीसी हाउसमा लैजान साइत हेरिरहनु पर्दैन, शनिबार गोरखामा पत्रकारहरूसँगको कुराकानीमा गृहमन्त्री खाँणले भने, सदनबाट पास गर्ने प्रावधान नेपाल सरकारले नै राखेको हो। त्यसैले यो पास हुनुपर्छ र टुंगो लाग्नुपर्छ। एमसीसी भित्र्याउने बेला र अहिलेको गठबन्धनका दलहरू सबै थियौं। अनुमोदनका विषयमा गठबन्धनभित्रै समझदारी बन्न नसकेमा के गर्ने भन्ने विषय छलफलमै रहेको तर टुंगो लागिनसकेको उनले बताए। एमसीसी नेपालले प्रस्ताव गरी अमेरिकी सरकारले स्वीकृत गरेको विकास परियोजना भएकाले यसमा विवाद गर्न नहुने गृहमन्त्री खाँणको तर्क छ। एमसीसी नेपालले नै प्रस्ताव गरेको विकास परियोजना हो। त्यसैले हामी सबै यसमा सकारात्मक हुनुपर्छ, उनले भने, विद्युत् ट्रान्समिसन निर्माण, सडक निर्माण, गरिबी निवारण र रोजगारीका लागि यो परियोजना नेपाल सरकारले नै प्रस्ताव गरेको र अमेरिकाले स्वीकृत गरेको मात्र हो। यो कुनै सैन्य गठबन्धन होइन। अमेरिकी नागरिकको करबाट प्राप्त अनुदानको सही सदुपयोग होओस् भनेर अमेरिकाले गरेको चासो र चिन्तालाई अन्यथा अर्थ लगाउन नहुने उनको भनाइ छ। त्यस्तै, चरणवद्ध निर्वाचन गर्न आयोग तयार रहेमा समुचित प्रबन्ध गर्न सरकार तयार रहेको उनले बताए। स्थानीय तह र आमनिर्वाचनका लागि पनि चर्चा चलिरहेको छ, खाँणले भने, निर्वाचन आयोगले भनेको जसरी नै निर्वाचनको तयारी र पूर्वतयारी गर्न सरकार तयार छ।"
क्रिसमस मनाइरहेको समयमा रेष्टुरेन्टमा आत्मघाती बम विस्फोट,"किन्शासा : कंगोको पूर्वी सहर बेनीस्थित एक रेष्टुरेन्टमा आत्मघाती बम विस्फोट भएको छ । क्रिसमसको अवसरमा खचाखच भरिएको बक्स रेष्टुरेन्टमा शनिबार राती आत्मघाती बम विस्फोट भएको हो । आक्रमणको समयमा सो रेस्टुरेन्टमा कम्तीमा ३० मानिसले आफ्ना परिवारका सदस्य र साथीहरुसँग क्रिसमस मनाइरहेका थिए । आत्मघाती बम बोकेर आएको व्यक्तिले रेष्टुरेन्टको प्रवेशद्वारमै बम विस्फोट गराएको प्रत्यक्ष्यदर्शीहरुले अन्र्तराष्ट्रिय मिडियासँग बताएका छन् । विस्फोटमा परि कम्तीमा ६ मानिसको मृत्यु भएको छ भने अन्य १३ गम्भीर घाइते भएका छन् । शनिबारको सो आक्रमण सेनाको समुह एलाइड डेमोक्रेटिक फोर्सेसले गराएको आरोप अधिकारीहरुले लगाएपनि आक्रमण आइएसले गरेको बताइएको छ । यद्यपि, हमलाको जिम्मेवारी हालसम्म कुनैपनि समूहले नलिएको बताइएको छ । पछिल्लो समय बेनी क्षेत्रमा सेना र आइएसविच विभिन्न आक्रमण हुने गरेको बताइन्छ।"
जो जीवनभर रंगमञ्चमै रमे,"झन्डै ५० वर्षअघिको नेपाली रंगमञ्च। नाटक देखाउन, बुझाउनै सकस। राजपरिवार, राणा खानदान तथा समाजका उच्च वर्गले मनोरञ्जन गर्ने स्थानको रूपमा नाटक प्रदर्शन हुने गथ्र्यो। प्रचण्ड मल्ल प्रायः नाटकका निर्देशकको भूमिकामा हुन्थे। उनलाई जे पनि परिपक्व चाहिने। तन, मनले नाटकमा जीवन्तता दिन्थे। नेपाली नाटकको इतिहास थिए, प्रचण्ड मल्ल। ऐतिहासिक कथा र पात्रहरूको सिंगो इतिहास। नेपाली रंगमञ्चको एक्लो आर्काइभ। नेपाली रंगमञ्चमा सयौं नाटक निर्देशन गरेका प्रचण्ड मल्लको पुस २ गते संसारबाट विदा भएका छन्। नेपाली नाट्यक्षेत्रका अग्लो धरोहरको स्थानमा आफूलाई उभ्याएका मल्लको नेपाली रंगमञ्च, मातृप्रेम, तीलगंगा, पश्चाताप, ऐतिहासिक नाटक संग्रहलगायतका कृति प्रकाशित छन्। वीरगन्जको त्रिजुद्ध स्कुलमा एक दिन रामलीला हेर्न पुगेका मल्लको रुचि अभिनयतर्फ बढ्यो। पढ्न मन नगर्ने तर नक्कल र अभिनयमा रमाउने गर्न थालेपछि उनका दाजु सुरेन्द्र मल्लले उनलाई बालकृष्ण समकहाँ पुर्याए। नेपाल कला मण्डल स्थापना गरेर अभिनयलाई अगाडि बढाएका समसँगको संगतले मल्लमा लुकेर रहेको अभिनय र निर्देशकीय क्षमताले फुल्ने मौका पायो। समकै निर्देशनमा मल्लले पहिलोपटक अमरसिंह नामक नाटकमा अभिनय गरे। मल्ल आर्ट एन्ड थियटर पढ्नका लागि २०२४ सालमा रुसको मस्को गए। मस्कोबाट फर्केर आएपछि उनी जीवनभर रंगकर्ममै सक्रिय भइरहे। नेपाल प्रज्ञा प्रतिष्ठानमा जागीरे जीवन बिताएका मल्ल पछि संगीत नाट्य प्रज्ञा प्रतिष्ठानको उपकुलपति भएर पनि काम गरे। मञ्च साजसज्जामा महत्त्वपूर्ण योगदान छ उनको। राष्ट्रिय नाचघर, प्रज्ञाप्रतिष्ठान, राष्ट्रिय सभागृह, पुलिस क्लब, सेनाको मञ्च तथा भृकुटीमण्डपको मञ्चसमेत उनले नै निर्माण गरेका हुन्। मल्ल सिर्जनामा लागिरहन्थे। नयाँ नयाँ विचारमा काम गर्न चाहन्थे। २०३० सालमा सिंहदरबार जल्यो। जल्नुअघि त्यहाँ नाटकघर थियो। त्यही नाटकघरमा उनले निर्देशन गरेका अनेकन नाटक मञ्चन गरिन्थे। एक पटक नाटकमा आकाश गड्गडाएको आवाज सुनाउन पर्यो। उनको मनमा हत्तपत्त विचार फुरिहाल्यो। नाटकघर पछाडि अग्लो काठ खडा गरे। माथिबाट ठूलाठूला ढुङ्गा खसाए। काठबाट ढुंगा खस्दै गरेको आवाजले आकाश गर्जिएजस्तो आवाज निकाल्यो। मेघ गर्जिएर चम्किने प्रकाशलाई नाटकमा देखाउन उनले बाल्टीमा पानी भरेर सिसा डुबाउने र स्टेजमा प्रकाश पठाउने चाँजोपाजो गर्थे। मल्लले निर्देशन गरेका अक्सर नाटकमा पात्रहरू बाँच्ने गर्थे। यी र यस्तै किस्साहरूले नेपाली रंगमञ्चले कुन प्रक्रिया पार गरेर आएको हो बुझ्न सकिन्छ। रंगकर्मी तथा निर्देशक युवराज घिमिरे प्रचण्ड मल्लको मृत्युले आफू विक्षिप्त बनेको बताउँछन्। भन्छन्, बालकृष्ण समको समय र पछिल्लो पुस्तालाई जोड्ने पुल हुनुहुन्थ्यो। २०११ सालमा समलाई भेटेपछाडि नै मल्ल र समबीच गहिरो सम्बन्ध बन्यो। समकै संगतले मल्ललाई रंगकर्मतर्फ डोर्याएको हो। घिमिरे भन्छन्, मञ्च सज्जामा विशेष दक्खल थियो उहाँको। स्टेज डिजाइनका सौखिन। रसियामा पढेर आएपछि नै उहाँमा नाटकप्रति झुकाव अझ बढ्यो। मल्लको कृति नेपाली रंगमञ्च नेपाली नाट्य इतिहासकै उत्कृष्ट कृति हो। यो कृति अध्ययन नगरी नेपाली रंगमञ्चको अध्ययन अपूरो हुन्छ। किताबको भूमिकामा नाट्य सम्राट् समले भनेका थिए, यस्तो किताब नेपाली रंगमञ्चमा आजसम्म लेखिएन। भविष्यमा कसैले लेख्यो भने यो किताबलाई आधार नबनाई अरू किताब लेख्न सकिँदैन। मल्लको नेपाली रंगमञ्च कृति नेपाली नाटकको ऐतिहासिक किताब हो। मल्ललाई नेपाली रंगमञ्चको इतिहासकारका रूपमा सम्झन्छन् घिमिरे। अभिनय, निर्देशक र लेखनमा उत्तिकै अब्बल मल्लको जीवनमा रंगमञ्चबाहेक केही भएन। समर्पित व्यक्ति। मल्लको बुलन्द स्वरले आफूलाई निकै हौसला प्रदान गर्ने गरेको उनको बुझाइ छ। उनले मल्ललाई नेपाली नाटकको अर्काइभ, इतिहासको अध्येता र नाटकमै समर्पित व्यक्तिको रूपमा बुझेका छन्। मल्लको ऐतिहासिक नाटकमा झुकाव थियो। उनको इतिहासका पात्रहरूको साजसज्जामा खुब रुचि थियो। नेपाली रंगमञ्चमा इतिहास बुझेको उहाँ जत्तिकै व्यक्ति सायद अर्को छैन, घिमिरेले बताए। शकुन्तला गुरुङ शर्मा प्रचण्ड मल्लसँग २०२६ सालदेखि सँगै काम गरेकी रंगकर्मी हुन्। उनले मल्लले जुनियरलाई अभिभावकको भूमिकामा सिकाउने गरेको जानकारी दिइन्। मल्लको मिठो बोल्ने, गफ लगाउने, हँसाउने रंग रमाइलो गर्नुपर्ने स्वभाव सम्झँदै गुरुङ भन्छिन्, काममा निकै खटिनु हुन्थ्यो। कला, संस्कृति र साहित्यको प्रोत्साहन गर्नुपर्छ भन्नुहुन्थ्यो। आफैं कलाकार पनि भएको हुँदा उहाँले कलाकारको मर्मअनुसार निर्देशन गर्नुहुन्थ्यो। निर्देशक कम र अभिभावकीय भूमिकामा बढी। नाटक लेखी रहनुहुन्थ्यो। रंगकर्मी तथा निर्देशक राजन खतिवडा प्रचण्ड मल्ललाई सदैव युवापुस्तालाई अगाडि बढाउन उत्प्रेरणा दिने अग्रजको रूपमा सम्झन्छन्। तुँवालोले ढाकेको बस्ती नामक आफ्नो नाटक मञ्चन गर्दा नाटकदेखि नै प्रचण्ड मल्लसँग सामीप्यता बढेको नाटककार एवं रंगकर्मी अशेष मल्लको भनाइ छ। प्रचण्डको निधनले नेपाली नाट्य क्षेत्रमा अपूरणीय क्षति भएको उनी बताउँछन्। थप्छन्, नेपाली रंगमञ्चको इतिहास हो उहाँ। कलाकार, निर्देशक र लेखकीय क्षमतामा अब्बल मल्लको अभाव रंगक्षेत्रलाई सदैव पर्नेछ। अब कसलाई सोध्ने राणाशासनको रंगमञ्च ? पञ्चायतकालमा कसरी बामे सर्यो नेपाली रंगमञ्च अब जवाफ भेटिने छैन। नेपाली नाटकको परम्परागत शैली र प्रविधिमा काम गर्ने चरित्र थियो उहाँमा। निकै सिर्जनशील। ऐतिहासिक नाटकमा भेषभूषा, रहनसहन, चालचलनको जानकार लिन पनि प्रचण्ड मल्लसम्म पुग्ने गर्थे मानिसहरू। दृश्य सम्पादन गजबको थियो। ऐतिहासिक विशेषता। अशेष मल्लका अनुसार प्रचण्ड मल्ल केही वर्ष अगाडि श्रीमतीको मृत्युपश्चात् भने रोगले थलिएका थिए। एक्लो जिन्दगी बाँचिरहेका थिए। लेखक एवं संगीत नाट्य प्रज्ञा प्रतिष्ठानका पूर्वकुलपति सरुभक्त राष्ट्रिय नाटक महोत्सवको अवसरमा पोखराबाट नाटक लिएर आउने क्रममा तत्कालीन नेपाल राजकीय प्रज्ञा प्रतिष्ठानको मञ्च निर्देशक प्रचण्ड मल्लसँग चिनाजानी भएको सम्झना गर्छन्। सरुभक्तका अनुसार मल्ल बालकृष्ण समद्वारा प्रशिक्षित रंगकर्मी हुन्। समकै संगतमा नाटकलाई अघि बढाएका हुन्। रंगमञ्च निर्देशकका रूपमा प्रज्ञा प्रतिष्ठानमा लामो समय जागिरे जीवन व्यतित गरेका थिए। होचो कदको, गहुँगोरो वर्णको, सधैं कालो भादगाउँले टोपी, सेतो सफा दौरासुरुवालमा ठटिने प्रचण्ड मल्ल हेर्दा आकर्षक लाग्थे। सरुभक्त सम्झन्छन्, उहाँलाई मैले दौरासुरुवाल कोटबाहेक अन्य कपडामा कहिल्यै देखिनँ। उहाँले नाटक खेल्नुभयो, लेख्नुभयो, निर्देशन गर्नुभयो र नाटकमै समर्पित हुनुभयो। उहाँको देहावसान नेपाली रंगकर्मका लागि अपूरणीय क्षति हो। उहाँले कृतिमार्फत हामीलाई सदैव डोेर्याउनु भएको छ। सरुभक्त भन्छन्, उहाँसँगको अन्तिम भेट करिब ४ वर्षअगाडिको थियो। उहाँसँगै बालकृष्ण समको घर हेर्न गएको थिएँ। यो समयमा नेपाली रंगमञ्चको विषयमा धेरै कुरा गर्र्यांै। उहाँ सरल, सामान्य तर विशेष क्षमतायुक्त हुनुहुन्थ्यो। मल्ल अग्रजलाई सम्मान गर्दै नयाँ पुस्तालाई रंगमञ्चमा उत्प्रेरित गर्ने सफल रंगकर्मीको अभाव खड्किरहने छ।"
"रूपान्तरण एजेन्डा, पुस्तान्तरणमा मौनता","काठमाडौं : र, प्रचण्डले फेरि उही कथा भने एउटा सिंहको सानो बच्चा आमासँग सिकार खेल्न जाँदै थियो। अचानक आमाबाट छुट्यो। भौतारिँदै गर्दा भेडाको बथानमा पुग्यो। भेडाले पनि सानो देखेकाले साथमै लिएर हिँड्न थाले। सिंह बढ्दै गयो। भेडाले जस्तै घाँस खान थाल्यो। गर्जिने उमेरमा भ्याँभ्याँ पो गर्न थाल्यो। शरीर भने सिंहकै थियो, हलक्कै बढेको पनि। केही वर्षपछि एउटा सिकारी सिंह भेडाको बथानमा पुगेछ। सिकारका लागि आक्रमण गर्दा भीडमा आफूजत्रै सिंह देखेछ। तर, ऊ थरथर काँप्दै भ्याँभ्याँ गर्दै भेडासँगै दौडिइरहेको थियो। सिकारी सिंहलाई अचम्म लागेछ। उसले भेडा नसमातेर सिंह समातेछ। तँलाई के भएको ? तँ त सिंह छस्, भेडासँगै भ्याँभ्याँ गर्दै थरथर काँपेर भागिरहेको छस् नि ! उसले सोधेछ। दोस्रो सिंहले प्रत्युत्तरमा भ्याँ नै गरेछ। उसले त्यसलाई समातेर इनारमा लगेछ। पानीमा आफूसँगै राखेर छाया देखाएछ, लु हेर त। तँ त सिंह होस्, मजस्तै छस्। कहाँको भ्याँभ्याँ गरिरहेको ? दोस्रो सिंह एकछिन गमेछ। र, जंगलै थर्किने गरी गर्जिएछ। त्यसपछि सिकार गर्न वन पसेछ। माओवादी केन्द्रका अध्यक्ष पुष्पकमल दाहाल प्रचण्डले महाधिवेशनको सम्मुखमा शनिबार सम्पादकहरूसँगको अन्तरक्रिया यही कथाबाट टुंग्याए। दाहालकै अनुसार उनले यसलाई धेरै ठाउँमा सुनाइसकेका छन्। कथासँगै उनले पार्टीले किन बाटो बिरायो, कसरी क्रान्तिकारी छवि गुमाउँदै गयो भन्ने आत्मानुभूति व्यक्त गरे। बाई द वे, पूरै मिल्छ भन्ने त मेरो दाबी होइन, दाहालले भने, तर कताकता भेडाभेडासँग हिँड्दाहिँड्दा हामी पनि अलिअलि भेडा भइयो कि जस्तो लागेको छ। अब भेडा नहुने विचार छ। १० वर्ष सशस्त्र युद्ध गरेको माओवादी पार्टीका सुप्रिम कमान्डर हुन् प्रचण्ड। उनी आफू र आफ्नो पार्टीलाई भेडा प्रजातिसँग तुलना गर्ने हालतमा कसरी पुगे ? त्यो पनि महाधिवेशनको पूर्वाद्र्धमा। अनि, पुनः सिंह हुनसक्ने गर्जन सम्पादकहरूकै बथानमा किन गरे ? प्रचण्डको विकल्प प्रचण्ड नै दुई प्रमुख दलले भर्खरै महाधिवेशन सके। एमाले र कांग्रेस दुवैमा नेतृत्वको तानातान चल्यो। माओवादीमा भने दाहाललाई चुनौती दिने कोही देखिएको छैन। प्रचण्डको विकल्प प्रचण्ड नै सावित हुँदै आएका छन्। के कसैले हिम्मत नगरेका हुन् वा दाहालले त्यसका लागि ठावैं नदिएका हुन् ? नेतृत्व परिवर्तनको बहस यस दलमा चाहिँ के अझै असान्दर्भिक हो ? कम्युनिस्ट आन्दोलनमा नेतृत्वको बहस धेरै पहिलादेखि चल्दै आएको छ। एउटा औपचारिक नेतृत्व र अर्को आन्दोलनको नेतृत्व। औपचारिकभन्दा आन्दोलनको नेतृत्व फरक हो। त्यो आन्दोलनबाट, विचारको संघर्ष, राजनीतिक संघर्ष आदिबाट एउटा अथोरिटी बन्छ, दाहाल भन्छन्, त्यो अध्यक्ष भए पनि त्यही हो, नभए पनि त्यही हो। महात्मा गान्धी अध्यक्ष त हुनु हुन्थेन कहिल्यै, तर गान्धी गान्धी नै हुनुहुन्थ्यो। चीनतिर हेर्ने हो भने तेङ सियायो पिङ पार्टीको कुनै पदमा हुनुहुन्थेन। तर, उहाँ ठूलो नेता हुनुहुन्थ्यो। उनका अनुसार नेतृत्व भनेको औपचारिक मात्र होइन। त्यससित विचार, आन्दोलन, जनमत जोडिन्छ। त्यसैले आधिकारिकताका स्तरसम्म उठाउँमा मात्रै जनताका हकअधिकार सुनिश्चित गर्न सकिन्छ। तर, नेतृत्व सर्वसत्तावादी नहोस् भन्नेमा पनि हामी सर्तक छौं। निर्वाचनलाई विशुद्ध बुर्जुवा निर्वाचनका रूपमा पार्टी नेतृत्व छान्ने प्रणालीको हामी विरोधी छौं। हामी अरूसँग मिल्दैनौं फेरि यसमा, अध्यक्ष दाहालले भने, जनमतको वा लोकतन्त्रको अभ्यासबिना सही नेतृत्व आउँछ भन्ने पनि हामीलाई लाग्दैन। र, त हामी जनवादी केन्द्रीयता भन्दैछौं। जनवाद र केन्द्रीयताको फ्युजनबाट नेतृत्व बन्छ र आन्दोलनले बनाउँदै लान्छ। भन्छन्, केही वर्ष प्रचण्डै चाहिन्छ अध्यक्ष नछाड्ने ? भइरहनुपर्ने जहिल्यै पनि ? भन्ने प्रश्न आफूलाई आउने गरेको सुनाउँदै दाहालले त्यसको समेत जवाफ दिए। संविधान बन्नुअगाडि, म अध्यक्ष बसिराख्नुभन्दा पार्टीलाई एकताबद्ध गर्न बाबुरामजी अध्यक्ष बन्नुहोस् भनेर मैले प्रस्ताव गरेको थिएँ। त्यतिबेलाका साथीहरू सबैलाई थाहा छ। तर, तत्काल पार्टी वैचारिक, राजनीतिक, सांगठनिक र सांस्कृतिक रूपले त्यसमा तयार भइसकेको थिएन। कसरी पार्टी तयार भएन ? के हो त्यो परिस्थिति ? आज देशको राजनीतिक अवस्था जस्तो छ र विचारलाई विकासपरिमार्जन गर्ने हाम्रो सामूहिक प्रयासभित्र मेरो भूमिका जहाँनेर छ, मैले त्यो भूमिकालाई केही वर्ष निर्वाह गर्नुपर्छ भन्ने मलाई पनि लाग्छ, सबै साथीलाई लागेको छ। पार्टी पंक्तिलाई पनि लागेको छ। जनताको पंक्तिलाई पनि लागेको छ, दाहालको दाबी छ, यो व्यक्तिगत इच्छा र रहरको कुरा होइन, सामूहिक नेतृत्वको केन्द्रीकृत अभिव्यक्तिका रूपमा यो देशलाई स्थायित्व र विकासतिर लैजान प्रचण्डको भूमिका यतिबेला पनि छ भन्ने ठहर हो पार्टीको। त्यसलाई त्यसभन्दा बढी वा घटी बुझ्नु उचित हुँदैन। प्रचण्डलाई माओवादीमा वैचारिक नेताका रूपमा चुनौती दिने अरू कोही पनि छैन। कृष्ण पोखरेल, प्राध्यापक माओवादीको जुन अधीनस्थ सांगठानिक संरचना छ, त्यसले अर्को नेतृत्व जन्मिनै दिँदैन। खगेन्द्र प्रसाईं, राजनीतिक विश्लेषक उसो भए माओवादी भनेकै प्रचण्ड हो त ? माओवादी र प्रचण्ड नसिद्धिएसम्म देशले सुख पाउँदैन भनेर पनि ठूलठूला विद्वान्ले भनेको पनि सुनेको छु मैले। तर, उनीहरूलाई जति घृणा भए पनि यो देशमा माओवादीको भूतले अझै कैयौं दशाब्दीसम्म तिनलाई सताइरहने छ, उनले भने। र, आक्रोश व्यक्त गर्दै थपे, तिनले शान्तिसँग सुत्न पाउलान्जस्तो त मलाई लाग्दैन। कति सम्भव क्रान्तिकारी रूपान्तरण ? पुनः निर्विकल्प अध्यक्षका रूपमा देखिएका दाहालले पार्टीमा क्रान्तिकारी रूपान्तरणको आवश्यकता औंल्याए। पार्टीलाई रूपान्तरण गर्ने निश्चित विचारअनुसार हामी हिजो जनताको घरमा, झुपडीमा, श्रमिक वर्गसँग, विकट ठाउँहरूमा अत्यन्त दुःख गरेर गयौं। जनतालाई झकझक्यायौं, प्रेरित गर्यौं, त्यागबलिदानको उत्प्रेरणा दियौं। तर, अहिले हामी कताकता त्यो परिस्थितिबाट टाढा भएका त होइनौं ? भन्नेबारे पनि राष्ट्रिय सम्मेलनमा गम्भीर समीक्षा गर्दैछौं, उनले भने। उनले अब श्रमिककिसानसँग नजिक हुने, सँगै काम गर्ने, सँगै खाने बताए। नेपाली समाजवादको मोडेल के हुने भन्ने फेदैमा बसेर छलफल गर्ने उनको भनाइ थियो। यो जनतासँग जोडिने विषय मात्र होइन, हाम्रा नेता र कार्यकर्तालाई क्रान्तिकारी रूपान्तरण गर्ने पहल हो, दाहालको भनाइ थियो। के हो त्यो रूपान्तरण ? कहाँ चिप्लियो माओवादी ? कसरी खिइयो माओवादी ? हाम्रो विरासत त्याग र बलिदानको हो। यता शान्ति प्रक्रियामा आएपछि कहीँ न कहीँ हामीमा पनि केही न केही प्रदूषण, केही न केही विसंगतिहरू देखा पर्न खोजे भन्ने हाम्रो चिन्ता छ, दाहालले भने, र, यसको शुद्धीकरण हामीले आफैंबाट सुरु गर्नुपर्छ। राष्ट्र र जनतालाई नयाँ ठाउँमा लैजान पहिला हामी आफैं नयाँ बन्न सक्नुपर्छ। पुष्पलालसँगको निकटताका कारण २०२८ मा कम्युनिस्ट राजनीतिमा छिरेका थिए दाहाल। नेतृत्वशाली व्यक्तित्वका कारण राजनीतिक उचाइ भने चाँडोचाँडो उचालियो उनको। ६७ वर्षीय दाहाल करिब ३ दशकदेखि माओवादी नेतृत्वमा छन्। २०५१ मा एकता केन्द्र विभाजनसँगै उनी महामन्त्री बनेर यो पार्टी स्थापना गरेका थिए। त्यसअघि दाहाल एकता केन्द्र र अझ अघि मशालका महामन्त्री थिए। २०५७ देखि माओवादी अध्यक्षीय प्रणालीमा गयो। त्यसयता उनी निरन्तर अध्यक्ष छन्। पार्टी निरन्तर ओरालो लाग्दै गएको चुनावी परिणामले देखाउँछ। नेतृत्वमा दाहालको दाबी भने एकछत्र छँदैछ।"
समाजवादको भ्रूण जन्मन्छ,"काठमाडौं : शान्ति प्रक्रियापछि माओवादी देशकै ठूलो शक्ति बन्यो। मतभेदले माओवादी पार्टी चोइटियो। शीर्षस्त नेता तितरबितर भए। श्रमिक वर्गसंग नाता टुट्यो। संगठन सुस्त बन्यो। पार्टी झन्डै अराजकताको ढिलमा पुग्यो। नेकपा माओवादी केन्द्रको प्रथम राष्ट्रिय सम्मेलनको पूर्वसन्ध्यामा पार्टी अध्यक्ष पुष्पकमल दाहालले विगतलाई यसरी स्मरण गरे। श्रमिकसँगै बसेर समाजवादको भ्रूण जन्माउने योजना सुनाए। पार्टी मुख्यालय पेरिसडाँडामा कार्यकर्ता माझ उनले नयाँ दिसा, विचार, संगठनात्मक संरचनालाई जनतासँग जोड्न नयाँ कार्यक्रम ल्याउन लागेको खुलाए। आधारशीला बर्दिबास महोत्तरीले मुखपत्र प्रस्थान को नयाँ अंक लोकार्पण गर्दै उनले श्रमिक वर्गसँग जोडिने कार्यक्रम ल्याउन लगेको दाबी गरे। कम्युनिष्ट नेता स्वनाम साथीको सम्झना बारे प्रस्थान केन्द्रित छ। सहरका श्रमिक जनता र गाउँका किसानसँग सामूहिक जीवन बिताउने, उनीहरूसँगसँगै श्रम गरेर देखाउने होइन्। उनीहरू सँगसँगै बसेर खान्छौं, उनले भने, उहाँहरूसँग पार्टीको टिमै जान्छौं र समाजवादका भ्र्रूण (उत्पादन टिम, श्रमिक टिम)को बिस्तार गर्छौं। श्रम र उत्पादन पुँजीलाई उनले समाजवादको भू्रणको रूपमा चर्चा गरेका छन्। माओवादीलाई फेरि एउटा महान क्रान्तिकारी पार्टीका रूपमा रूपान्तरण गरी छाड्छौं, उनले जोड दिँदै भने, त्यसका लागि झन्डै ८ लाख पार्टी सदस्य नवीकरण गर्ने काम गरेका छौं। यो कामलाई उनले ठूलो सफलता ठाने। पार्टी त झन्डैझन्डै अस्तव्यस्त भइसकेको थियो, उनले पार्टी भित्रको बिकृतिबारे भने, संगठनात्माक रूपले झन्डैझन्डै अराजकताको पूरै सिकार भइसकेको थियो। त्यसलाई स्थानीय र प्रदेश सम्मेलनमार्फत जोगाउन सफल भएको भन्दै थपें अब राष्ट्रिय सम्मेलनमार्फत अझै संगठित गर्न लागेका छौं। जनयुद्ध र जनआन्दोलनका उपलब्धिलाई दाहालले पार्टी पुनर्निर्माणको आधारशीलाको रूपमा औंल्याएका छन्। युद्ध र आन्दोलनका बेलामा जस्तो थियो, अब फेरि हामी समाजवाद निर्माणको सन्दर्भमा यसलाई जीवन्त पार्टी बनाएरै छोड्छौं, उनले ठोकुवा गर्दै भने, अब जनता तिर फर्किन्छौं, आफ्नै खुट्टतमा उभिन्छौं। आफ्नै संगठनलाई बलियो बनाउँछौं। आफ्नै जनआधार सुदृढ गर्दै जनताको उत्पादन र समृद्धिको महाअभियानको थाल्नी गर्न राष्ट्रिय सम्मेलन गर्दैछौं। शान्ति प्रक्रियापछि व्यवहार र विचारमा पार्टी अन्योलग्रस्त भएको उनले स्वीकार गरे। संगठन र व्यवहारमा कहीँ न कहीँ प्रदूषण देखा परेकै हो। त्यसलाई सफाइ गर्छौं। फेरि विचारमा स्पष्ट पार्ने, आदर्शको निम्ति समर्पित हुने पार्टी बनाउने बताए। हामीले आफैंलाई रूपान्तरण नगरिकन, देशलाई रूपान्तरण गर्न सकिँदैन, उनले अनुभव सुनाए। गरिब दुःखी जनताको आवश्यकता र चाहानलाई सम्बोधन गर्नका निम्ति व्यवहार र विचारमा परिवर्तन गर्न सम्मेलनमार्फत संकल्प लिन लागेको अध्यक्ष दाहालले गरेको उल्लेख गरे। नेपालको विकासको चरण, इतिहास, अब जाने गणतव्यबारे माओवादी सम्मेलन केन्द्रित छ। पार्टी पुनर्निर्माणको अभियान चलाएका छौं।"
"ओमिक्रोनको त्रास, सिमानामा छैन छेकबार","शिवराज भट्टधनगढी, शंकरप्रसाद खनालनेपालगन्ज, किशोर बुढाथोकीविराटनगर, क्रान्ति शाहवीरगन्ज, सलमान खानभैरहवा भारतमा कोरोनाको नयाँ भेरियन्ट अेमिक्रोन संक्रमितको संख्या तीन सय नजिक पुगेको छ। दैनिक संक्रमित बढिरहेका छन्। दिल्ली र महाराष्ट्रमा संक्रमित बढी छन्। भारत नेपालसँग सिमाना जोडिएको मुलुक भएकाले नेपालमा सहजै संक्रमण फैलन सक्छ। तर, रोक्न तयारी चुस्त बनाइएको छैन। सीमा नाका खुला छन्। स्वास्थ्य मापदण्ड पालना छैन। कोरोनाको दोस्रो भेरियन्टमा पनि यस्तै लापरवाही गरिएकाले सुदूरपश्चिममा मात्रै पाँच सयभन्दा बढीले ज्यान गुमाएका थिए। सिमानामा समयमा कडाइ नगर्दा अन्य प्रदेशमा पनि संक्रमण तीव्र गतिमा फैलिएको थियो। अहिले नेपालमा पनि ओमिक्रोनका संक्रमित भेटिएका छन्। सिमाना र विमानस्थलबाट ओमिक्रोन संक्रमित सहजै भित्रने भएकाले संक्रमण रोक्न चुनौती छ। कैलालीको गौरीफन्टा नाका हुँदै सहजै आवतजावत भइरहेको छ। बैतडी पुरचौंडीका नरेन्द्र साउद बिहीबार भारतको बेंगलोरबाट यो नाका हुँदै भित्रिए। नाकामा उनको स्वास्थ्य परीक्षण भएन। सिधै अटो रिक्सा चढेर धनगढी बसपार्क पुगे। सामान पनि थियो, भारतमा कोरोना जाँच गरेकै हो, खासै डर छैन। स्वास्थ्य परीक्षण गर्ने झन्झटभन्दा त सिधै अटो चढेर आइयो, उनले भने। उनी जस्तै यो नाका हुँदै दैनिक सयौं नागरिक नेपाल आउँछन्। सिमानामा स्वास्थ्य परीक्षणको व्यवस्था भए पनि यहाँ परीक्षण गराउने कम छन्। परीक्षण गरिएका र पोजेटिभ देखिएका बाहेक कसैलाई पनि क्वारेन्टाइनको व्यवस्था छैन। उनीहरू सोझै सार्वजनिक यातायात चढेर घर पुग्छन्। कैलालीको त्रिनगर नाका नजिकै एक हजार क्षमताको होल्डिङ सेन्टर निर्माण भइरहेको छ। नेपाली सेनाले निर्माणको जिम्मा पाएको होल्डिङ सेन्टरको भक्तपुरको हनुमान कन्सट्रक्सनले २८ करोड ८१ लाखमा ठेक्का पाएको छ। नेपाली सेनाले नै खोलेको ठेक्कामा हनुमान कन्सट्रक्सनले २०७८ साल असार ३ गते सम्झौता गरेको छ। सेनाले २०७८ को भदौ मसान्तभित्र होल्डिङ सेन्टर बनाइसक्नु भन्दै सम्झौता गरे पनि काम सम्पन्न हुन सकेको छैन। सेनाले २०७८ पुस मसान्तभित्र त्यो सक्ने भन्दै म्याद थप गरी दिएको छ। तर, अहिलेसम्म होल्डिङ सेन्टरको ६५ प्रतिशत मात्रै निर्माण काम भएको छ। संक्रमण उच्च भए यसको विकल्प के हुने प्रदेश सरकारले सोचेको छैन। सशस्त्र प्रहरीको तथ्यांकअनुसार गौरीफन्टा नाका र गड्डाचौकी नाका भएर मंसिरदेखि पुस ७ गतेसम्म ९९ हजार ७ सय ४८ जना नेपाल भित्रिएका छन्। मंसिरदेखि पुसको ७ गतेसम्म कञ्चनपुरको गड्डाचौकी नाका भएर १५ हजार ४ सय जना र गौरीफन्टा नाका भएर १५ हजार ४ सय ७७ जना भित्रिएका हुन्। यो सुदूरपश्चिमका नागरिकको मात्रै संख्या हो। नेपालमा रोजगारी नपाइने भएकाले, खेतीपातीको काम सकेपछि यस क्षेत्रका नागरिक कामका लागि भारत जान्छन्। कोरोना महामारीले उग्ररूप लिएपछि र भारतमा उद्योगधन्दा कलकारखाना बन्द भएपछि मात्रै फर्किने चलन छ। पहिलो र दोस्रो लहरमा पनि भारतबाट लाखौं नेपाली नागरिक घर फर्किएका थिए। त्यतिबेला स्थानीय तह र प्रदेश सरकारलाई उनीहरूको व्यवस्थापनमा हम्मेहम्मे परेको थियो। वरिष्ठ फिजिसियन डा शुुभेषराज कायस्थ भन्छन्, ओमिक्रोन भेरियन्टको तयारीका लागि स्थानीय, प्रदेश र संघ सरकारले ढिलाइ गर्नुहुँदैन। दोस्रो भेरियन्टका बेला झन्डै एक वर्षको समयमा नेपालमा खासै तयारी नभएका कारण धेरैले ज्यान गुमाएको उनले बताए। सुदूरपश्चिम प्रदेश सरकारले ओमिक्रोनका लागि तयारीमा जुटिसकेको दाबी गरेको छ। सामाजिक विकास मन्त्रालयका प्रवक्ता नरबेन्द्रसिंह कार्कीले, ओमिक्रोनको तयारीका लागि अहिले सीमा नाकामा सबैको एन्टिजेन परीक्षण भइरहेको र सबैलाई खोप पनि दिने गरिएको बताए। बाँकेको जमुनाहा नाकामा गत मंसिर २२ गते कालीकोटका ७० वर्षीय पुरुषको एन्टिजेन परीक्षणमा कोरोना पोजेटिभ देखियो। नमुना संकलन गरेर राखियो। भारतको उत्तराखण्ड राज्यबाट आएका उनलाई सरासर घर जान दिइयो। २६ मंसिरमा उत्तराखण्डबाट आएका रुकुमका ३६ वर्षका पुरुषमा पनि एन्टिजेन परीक्षणमा कोरोना पोजेटिभ देखियो। उनी पनि निर्वाध घर गए। ७ पुसमा बर्दियाका ५० वर्षीय पुरुष पनि कोरोना पोजेटिभ हुँदाहुँदै घर गएका थिए। जमुनाहा हेल्थ डेस्कका ल्याब टेक्निसियन चिरञ्जीवी ज्ञवालीका अनुसार ३ वटा कोरोना पोजेटिभको नमुना हेल्थ डेस्कमा २ सातादेखि अलपत्र छ। ओमिक्रोन प्रभावित भारतबाट आएका व्यक्तिमा कोरोना संक्रमण पुष्टि भएका सबै नमुना संकलन गरेर केन्द्रमा पठाउने सरकारी नीति नै छ। तर, सीमा नाका जमुनाहामा नमुना अलपत्र परेका छन्। प्रदेश १ को सीमा क्षेत्रमा पनि तयारी फितलो छ। ओमिक्रोनलाई लक्षित गरेर अहिलेसम्म सरकारले प्रभावकारी ढंगले कुनै तयारी थालेको छैन। संक्रमितको उपचार गर्न विगतमा बनाइएका अस्पताल र अक्सिजन प्लान्टलगायतका पूर्वाधारकै भरमा सरकार अहिले पनि छ। संक्रमितको उपचारलाई कसरी व्यवस्थित बनाउने भन्ने बारेमा कुनै कार्ययोजना सामाजिक विकास मन्त्रालयले बनाएको छैन। नयाँ भेरियन्ट भित्रिन नदिन सरकारका तर्फबाट सावधानीका कुनै कदमहरू नचालिनु दुःखद् रहेको उपभोक्तावादी संस्था पब्लिक फोरमका अध्यक्ष उत्तम ढुंगेल बताउँछन्। विराटनगरस्थित रानीका स्थानीय अगुवा मनोज खड्काले सीमा क्षेत्रबाट भइरहेको निर्वाध आवतजावतलाई रोक लगाउनुपर्ने बताए। स्थानीय प्रशासनको तथ्यांकअनुसार रानी नाका हुँदै दैनिक ७ हजारभन्दा बढीको आवतजावत हुने गरेको छ। मोरङका प्रमुख जिल्ला अधिकारी काशीराज दाहालले भने ओमिक्रोनको त्रास बढेसँगै नेपालभारत निर्वाध रूपमा आवतजावत हुने नाकाहरूमा कडाइ गर्दै उच्च सतर्कता अपनाउन थालिएको बताए। आवतजावतलाई व्यवस्थित बनाउने, भारतबाट आएकाहरूको सीमामै एन्टिजेन परीक्षण गर्ने, भीडभाडलाई कम गर्दै लैजाने तथा स्वास्थ्य मापदण्डको पालनामा जोड दिने काम भइरहेको उनले बताए। रिपोर्ट पोजिटिभ आएमा ओमिक्रोन हो कि होइन भनेर यकिन गर्न केन्द्रमा नमुना पठाउन थालिएको जानकारी उनले दिए। हेल्थ डेस्क स्थापनाका लागि विराटनगर महानगरपालिकासँग समन्वय भइरहेको पनि उनले बताए। सामाजिक विकास मन्त्रालयका प्रवक्ता कृष्णप्रसाद पोखरेलका अनुसार ओमिक्रोन नियन्त्रणका लागि प्रदेश सरकारले तयारी थालिसकेको छ। सरकारले विराटनगरमा पहिलो भेरियन्टकै बेला ९६ बेडको कोसी अस्पताल कोभिड१९ उपचार केन्द्र सञ्चालनमा ल्याएको थियो। संक्रमितले निःशुल्क उपचार पाउने अस्पतालमा जनशक्ति, औषधि, खाद्यान्नलगायतको व्यवस्थापन गरिसकिएको पोखरेलको भनाइ छ। वीरगन्ज नाकामा उच्च सतर्कता अपनाउन थालिएको छ। भारतबाट लामो यात्रा गरेर नेपाल आउने भारतीय र नेपालीलाई समेत नाकामै स्वास्थ्य परीक्षण गरेर मात्र नेपाल प्रवेश गर्न दिइएको छ। वीरगन्जरक्सौल नाकामा दिनहुँ हजारौंको आवागमन हुन्छ। तर, त्यहाँ सञ्चालित हेल्थ डेस्कमा खटिएका स्वास्थ्यकर्मीले भने भारतबाट लामो यात्रा गरेर आएकाहरूको मात्र स्वास्थ्य परीक्षण गर्दै आएका छन्। मंसिर दोस्रो सातातिर भारतमा ओमिक्रोनका संक्रमित भेटिएपछि, नाकामा निगरानी र स्वास्थ्य परीक्षण कार्यलाई तीव्र पारिएको छ। हेल्थ डेस्क प्रमुख डाक्टर अनिषा महत्तोका अनुसार भारतमा ओमिक्रोनका संक्रमित भेटिएपछि नाकामा निगरानी र स्वास्थ्य परीक्षण कार्यलाइ फेरि तीव्रता दिइएको हो। मंसिर तेस्रो सातायता नाकाको हेल्थ डेस्कमा दैनिक सरदर २ सय जनाको तापक्रम नाप्ने र दैनिक सरदर ५० जनाको एन्टिजेन परीक्षण गर्दै आएको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए। हेल्थ डेस्क प्रमुख डा महत्तोका अनुसार शुक्रबारदेखि नाकामा संक्रमण भेटिएकाहरूको पुनः स्वाब संकलन गरी भेरियन्ट स्टडी(ओमिक्रोन हो कि होइन) भन्ने पुष्टिका लागि काठमाडौंस्थित राष्ट्रिय जनस्वास्थ्य प्रयोगशालामा पठाउन थालिएको छ। वीरगन्ज नाकामै सुविधासम्पन्न होल्डिङ सेन्टर पनि निर्माण भइरहेको छ। भन्सार परिसरमा एक हजार जनालाई राख्न सक्ने क्षमताको होल्डिङ सेन्टर निर्माण भइरहेको हो। कोरोना महामारीको लहर फेरि सुरु भएको खण्डमा त्यसैलाई लक्षित गरी वीरगन्ज नाकामा नेपाल सरकारले २७ करोड रुपैयाँको लागतमा होल्डिङ सेन्टर निर्माण गरिरहेको पर्साका सहायक प्रमुख जिल्ला अधिकारी भीमकान्त पौडेलले बताए। रुपन्देहीको सीमानाकामा खासै सतर्कता अपनाइएको छैन। सानादेखि ठूला नाकाबाट सर्वसाधरणको सहजै आवतजावत भइरहेको छ। मास्क, भौतिक दूरी जस्ता सामान्य सतर्कतासमेत अपनाउन छाडिएको छ। सीमापारी बजारमा किनमेल गर्न र स्थानीय स्तरमा आवतजावत गर्न नाकामा कुनै रोकतोक छैन। संक्रमणको रोकथामका लागि टाढाबाट आएकाको नाकामा एन्टिजन परीक्षण भइरहेको छ, इलाका प्रहरी कार्यालय बेलहियाका प्रहरी निरीक्षक नवीन पौडेलले भने, पोजेटिभ परिणाम आएकालाई व्यवस्थित रूपमा उनीहरूको गन्तव्यसम्म पुर्याउने गरिएको छ। उनका अनुसार नाकामा दैनिक करिब २ सय जनाको एन्टिजन परीक्षण हुने गरेको र सातामा ३४ जनाको पोजेटिभ परिणाम आउने गरेको छ।"
