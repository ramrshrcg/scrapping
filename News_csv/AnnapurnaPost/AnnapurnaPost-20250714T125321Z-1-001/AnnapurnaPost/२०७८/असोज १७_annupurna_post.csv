शीर्षक,विवरण
३८ क्विन्टल सुन तस्करी प्रकरण : सकियो मुद्दाको बहस,"विराटनगर : करिब ३८ क्विन्टल सुन तस्करी एवं सनम हत्या प्रकरणका मुख्य अभियुक्त मोरङ उर्लाबारीका गोरे भनिने चूडामणि उप्रेतीसहितका ६ जना प्रतिवादीको पक्ष लिएर कानुन व्यवसायीले आइतबार बहस गरेका छन् । जिल्ला अदालत मोरङका न्यायाधीश भरत लम्सालको इजलासमा अभियुक्तको प्रतिरक्षामा बहस गर्नेमा २ जना वरिष्ठ अधिवक्ता पनि छन् । अधिवक्ता गणेश भट्टराईले गोरेको पक्षमा बहस गरे । सुन तस्करी एवं सनम हत्यासँग सम्बन्धित बहुचर्चित मुद्दामा गोरेलाई मुख्य अभियुक्त बनाएर मोरङ अदालतमा मुद्दा दायर गरिएको थियो । गोरेको योजना र सेटिङ तथा अरु व्यापारीको लगानीमा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्विन्टल सुन तस्करी भएको अनुसन्धानबाट पत्ता लागेको थियो । सुन तस्करीका लागि उनले त्रिभूवन अन्तर्राष्टिय विमानस्थलको सुरक्षार्थ खटिएका प्रहरी अधिकारीसँग सेटिङ मिलाएको पत्ता लागेको हो । तर उच्च प्रहरी अधिकारीसहित ७७ जनालाई प्रतिवादी बनाएर मुद्दा दायर गरिएको भए पनि तस्करीको सुन भने अहिलेसम्म फेला परेको छैन । गोरेको समूहले दुबईबाट तस्करी गरेर २०७४ साल माघ ९ गते नेपाल ल्याएको साढे ३३ किलो सुन त्रिभूवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाइएको अनुसन्धानबाट खुलेको छ । सुन गायब बनाएको आरोपमा गोरेसहित उनको समूहले २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ का सनमको हत्या गरेको हो । प्रहरीका अनुसार सनम गोरेको समूहमा आवद्ध भएर सुन तस्करको भरियाको रूपमा काम गरिरहेका व्यक्ति हुन् । हत्या गर्नुअघि सनमलाई करेन्ट लगाएर यातना दिइरहेको भिडियो पनि सार्वजनिक भएको थियो । गोरेको प्रत्यक्ष संलग्नता देखिने भिडियोमा उनी आफैले पटकपटक सनमलाई करेन्ट लगाएर यातना दिइरहेको देख्न सकिन्छ । गायब बनाएको सुनको खोजी भइरहेको भनेर तस्करीको सुनका लगानीकर्तालाई देखाउनका लागि सनमलाई यातना दिएर भिडियो बनाइएको अनुसन्धानबाट खुलेको थियो । हत्या गरेपछि सनमको शव लगेर एक रात धरानमा राखिएको थियो । घटनाको भोलिपल्ट फागुन १९ गते विराटनगरबाट प्रहरीले शव बरामद गरेको हो । शाक्यको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कारसहित प्रहरीले त्यतिबेला चालकहरु मोहन काफ्ले, टेकराज मल्ल ठकुरी तथा कृष्ण भनिने नरेन्द्र कार्कीलाई पक्राउ गर्यो । तर गोरे भने पक्राउ परेनन् । फरार बनेका उनलाई काठमाडौंबाट पक्राउ गरेर २०७५ साल जेठ ९ गते मोरङ अदालतमा उपस्थित गराइएको थियो । अदालतले पूर्पक्षका लागि थुनामा राख्न आदेश दिएका उनी अहिले पनि कारागारमै छन् । सनमको शव बरामद हुँदा पक्राउ परेका टेकराज मल्ल ठकुरीको पक्षमा पनि आइतबार बहस भएको छ । सनमको हत्यामा प्रत्यक्ष संलग्न बनेका ठकुरीको प्रतिरक्षामा अधिवक्ता नारायणप्रसाद दाहालले बहस गरे । संगठित समूहमा आवद्ध भएर सुन तस्करीमा सहयोग गरिरहेका ठकुरी गोरेका सवारी चालक पनि हुन् । त्यस्तै मुद्दामा प्रतिवादी बनाइएका नेपाल प्रहरीका तत्कालीन एसएसपी दिवेश लोहनीको पक्षमा वरिष्ठ अधिवक्ता सुशील पन्त र अधिवक्ताहरु रामचन्द्र सुवेदी एवं देवेन्द्र कोइरालाले बहस गरे । मुद्दा चलाइएकामध्ये लोहनीलाई भने प्रहरी अधिकारीकै योजना र स्वार्थमा फसाइएको आरोप लाग्दै आएको छ । अनुसन्धानबाट सुन तस्करीमा उनको संलग्नता नदेखिएको स्रोतले बतायो । सनमको हत्या हुँदा लोहनी अपराध महाशाखामा कार्यरत थिए । उनले तत्कालीन निमित्त प्रहरी महानिरीक्षक बमबहादुर भण्डारीसँग अनुमति लिएर गोरेको समूहलाई पक्राउ गर्न डीएसपी प्रजित केसी र सइ बालकृष्ण सञ्जेललाई खटाएका हुन् । केसी र सञ्जेल गोरेको समूह खोज्दै पूर्व आए । शव बरामद गर्न सफल भए पनि उनीहरु गोरेलाई पक्राउ गर्न असफल भए । त्यसपछि सनमको शवलाई आफ्नो नियन्त्रणमा राखेर सुन तस्करसँग बार्गेनिङ गरेको आरोप लगाइयो । पक्राउ गर्नसक्ने अवस्था हुँदाहुँदै पनि गोरेलाई भगाएको आरोप लाग्यो । सनमको हत्या भएपछि गोरेले फोन गरेर सञ्जेललाई घटनाको जानकारी गराएको अनुसन्धानबाट खुलेको छ । त्यसलगत्तै सञ्जेलले घटना सुनाएपछि लोहनीले डीएसपी केसी र सञ्जेललाई गोरेसहित सनमको हत्यामा संलग्नलाई पक्राउ गर्न खटाएका हुन् । त्यतिबेला लोहनीले विभिन्न प्रहरी अधिकारीसँग गरेको फोनको कल रेकर्ड पनि बाहिरिएको थियो । सुन तस्करीमा संलग्न नामुद गोरेको समूहलाई जसरी पनि पक्राउ गर्न उनले प्रहरी अधिकारीलाई आग्रह गरिरहेको रेकर्डमा सुन्न सकिन्छ । लोहनीले भनेका छन्, गोरे सुन तस्करी मुद्दाको फरार प्रतिवादी हो । उ प्रहरीको सर्वाधिक खोजी सूचीमा छ । उसले मान्छे पनि मारेको भन्ने खबर आएपछि डीएसपी केसीको नेतृत्वमा टोली पठाएको छु । जसरी भए पनि गोरेसहित उसको समूहलाई पक्राउ गरेमा प्रहरीको ठूलो सफलता हुन्छ । तर मौखिक अनुमति लिएर टोली खटाउने उनै लोहनीमाथि मुद्दा चलाइयो । अपराधी पक्राउ गर्न टोली खटाउँदा मुद्दामा लोहनीलाई समेत प्रतिवादी बनाइएपछि चौतर्फी आलोचना भयो । उनको पक्षमा बहस गर्ने कानुन व्यवसायीले जिम्मेवारी अनुसार ड्युटी गर्दा मुद्दा लगाइनु गलत भएको बताएका छन् । जिल्ला अदालत मोरङले उनलाई थुनामा राख्न आदेश दिएको थियो । पछि उच्च अदालत विराटनगरको आदेशबाट छुटे । त्यसपछि डीआईजीमा बढुवा भएका लोहनी अहिले गण्डकी प्रदेश प्रहरी प्रमुख छन् । मुद्दाका प्रतिवादी डीएसपी केसीको पक्षमा पनि आइतबार वरिष्ठ अधिवक्ता सुरेशलाल श्रेष्ठ र अधिवक्ता रामचन्द्र गौतमले बहस गरेका छन् । उनीहरुले आदेश र निर्देशनको पालना गर्दै जिम्मेवारी पूरा गर्न खटिएका केसीलाई अनाहाकमा प्रतिवादी बनाइएको जिकिर गरे । गोरेसँग पुरानै कनेक्सन देखिएका सइ सञ्जेलका पक्षमा अधिवक्ताहरु आशिष अधिकारी र विनोद तिमल्सिनाले बहस गरे । अनुसन्धानबाट सनमको हत्या हुनुअघि सञ्जेल र गोरेबीच आर्थिक लेनदेन पनि भएको खुलेको थियो । मोरङ अदालतले केसी र सञ्जेल दुवै जनालाई थुनामा राखन आदेश दिएको थियो । पछि उच्च अदालतको आदेशबाट छुटेर दुवै जना आआफ्नो जिम्मेवारीमा फर्किए । मुद्दाका चर्चित अभियुक्तमध्ये हरिशरण खड्काको पक्षमा अधिवक्ता भरतबहादुर थापाले बहस गरेका छन् । उनी तस्करीको सुनको लगानीकर्ता भएको खुलेको छ । फरार सूचिमा रहेका उनलाई १ वर्षअघि पक्राउ गरेर प्रहरीले अदालतमा बुझाएको थियो । मोरङ अदालतको आदेशबाट उनी थुनामै छन् । त्यस्तै अभियुक्तहरु कपिलराज पुरीको तर्फबाट अधिवक्ता भक्तिनाथ माझी र गोपालकुमार श्रेष्ठको तर्फबाट अधिवक्ता कृष्ण दाहालले बहस गरे । सुन तस्करी हुँदा पुरी र श्रेष्ठ विमानस्थलमा कार्यरत थिए । तस्करको समूहलाई सहयोग गरेको आरोप उनीहरुमाथि छ । सनम हत्या प्रकरणको अनुसन्धान गर्दा सुन तस्करको खतरनाक जालो प्रहरीले पत्ता लगाएको हो । सरकारले यस घटनाको अनुसन्धान गर्न गृह मन्त्रालयका तत्कालीन सहसचिव ईश्वरराज पौडेलको नेतृत्वमा छानबिन समिति नै गठन गरेको थियो । समितिले गरेको छानबिन र प्रहरीको अनुसन्धानमा गोरे मुख्य नाइके रहेर विदेशबाट नेपालतिर हुँदै आएको सुन तस्करी प्रकरणमा पूर्वदेखि बहालवाला प्रहरी अधिकारी र धनाड्य व्यापारीसमेत मुछिएका हुन् । दुवईबाट त्रिभूवन अन्तर्राष्ट्रिय विमानस्थल हुँदै तस्करीको सुन नेपाल भित्रदा विमानस्थलको सुरक्षार्थ खटिने प्रहरी अधिकारीले सहजीकरण गरिदिएको अनुसन्धानबाट खुलेको हो । सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको थियो । सो मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्विन्टल) सुन अवैध रुपमा आयात गरिएको दाबी गर्दै त्यही बराबरको बिगो मागदाबीसहितको मुद्दा दर्ता गरिएको हो । सुरुमा ६३ जनालाई प्रतिवादी बनाइएको थियो । अनुसन्धानका क्रममा तथ्य खुल्दै गए अनुसार तीन पटकसम्म पूरक अभियोग दर्ता गर्दा प्रतिवादी ७७ पुगेका हुन् । अहिलेसम्म मुख्य अभियुक्त गोरेसहित ५५ जना मात्रै पक्राउ परेका छन् । २२ जना फरार नै छन् । यसैबीच आइतबारबाट बहुचर्चित यो मुद्दाको प्रतिरक्षा र प्रतिउत्तर बहस सकिएको छ । प्रतिवादीका तर्फबाट कानुन व्यवसायीले प्रतिरक्षा बहस सकेपछि वादी नेपाल सरकार तर्फका कानुन व्यवसायीले प्रतिउत्तर बहस गरेको जिल्ला अदालत मोरङका श्रेस्तेदार टीकेन्द्रवीर जंग राणाले बताए । उनका अनुसार सरकारी वकिल कार्यालय मोरङका जिल्ला न्यायाधीवक्ता रामहरि शर्मा काफ्ले र उच्च सरकारी वकिल कार्यालयका सहन्यायाधीवक्ता ज्ञानप्रसाद भुसालले प्रतिउत्तर बहस गरे । बहसका क्रममा उनीहरुले प्रतिवादी पक्षका कानुन व्यवसायीले उठाएका विषयको खण्डन गरेका छन् । उनीहरुले सरकार पक्षको दाबी बमोजिम प्रतिवादीहरुलाई कारबाही हुनुपर्ने माग गरेका छन् । श्रेस्तेदार राणाका अनुसार बहस सकिएका कारण मुद्दा फैसलातिर बढेको छ । सम्भवत सोमबार अदालतको फैसला आउनसक्ने जानकारी उनले दिए । मुद्दाको अन्तिम सुनुवाइ गत आइतबारदेखि सुरु भएको थियो ।"
ओली झन् शक्तिशाली,"काठमाडौं : एमालेमा अध्यक्ष केपी शर्मा ओली झनै शक्तिशाली देखिएका छन्। माधवकुमार नेपाल पक्ष बाहिरिएपछि ओलीलाई टक्कर दिने नेता कोही देखिएका छैनन्। ललितपुर गोदावरीमा तीन दिन चलेको पहिलो विधान महाधिवेशन ओलीमय बनेको छ। यो महाधिवेशनले अबको विधि र नीतिको टुंगो लगाउँदै १० औं राष्ट्रिय महाधिवेशन मंसिर १० देखि १३ गतेसम्म बुटवलमा गर्ने तय गरेको छ। नेतृत्वमा ओली नै दोहोरिने देखिन्छन्। एमालेले कार्यकारी पदमा ७० वर्षे उमेरहद कायमै राखे पनि ओलीलाई सुविधा दिएको देखिन्छ। कार्यकालकै बीचमा ७० वर्ष पूरा भएछ भने कार्य गर्न पाउने उपमहासचिव विष्णुप्रसाद पौडेलले बताए। कुनै पनि कमिटीको कार्यकारी पदमा ७० वर्ष पूरा नभइसकेको अवस्थामा उम्मेदवार हुन पाइन्छ, उपमहासचिव पौडेलले भने, ७० वर्ष भन्नाले छोएको होइन, पूरा नहुन्जेलसम्म उम्मेदवार हुन पाउने भनिएको हो। ओली आगामी फागुनमा ७० वर्ष पुग्दै छन्। नेतृत्व छान्ने महाधिवेशन मंसिरमै तोकिएको छ। एमालेले एउटै कार्यकारी पदमा दुईपटक मात्रै उम्मेदवार हुन पाउने व्यवस्थासमेत गरेको छ। उसले हारोस् वा जितोस्, उही पदमा दुईपटक मात्रै उम्मेदवार हुने व्यवस्था गरेका छौं, पौडेलले भने। विधान महाधिवेशनमा ओली अध्यक्ष भएपछि पार्टीको अवस्था, उनले पहिलो र दोस्रो पटक सरकारको नेतृत्वमा रहेका बेला गरेका कामबारे वृत्तचित्र देखाइएको थियो। प्रतिनिधिले संविधान निर्माण, नाकाबन्दी, २०७४ सालको निर्वाचन परिणाम, साढे तीन वर्ष सरकारमा रहँदा गरेका कामको प्रशंसा गरेका थिए। नेताहरूले ओली एमालेको मात्रै होइन राष्ट्रिय राजनीतिको केन्द्रमा रहेको बताएका थिए। एमालेले अब तीनै तहका निर्वाचन जिति सत्ताको बागडोर पुनः आफूले लिने उद्घोष गरेको छ। विधान महाधिवेशन समापनका क्रममा आइतबार ओलीले निर्वाचनतिर केन्द्रित हुन नेताकार्यकर्तालाई निर्देशन दिएका छन्। यससम्बन्धी प्रस्ताव नै महाधिवेशनले पारित गरेको छ। ओलीले १५ महिनाभित्र हुन लागेका तीनै तहका निर्वाचनमा बहुमत ल्याउने तयारीसाथ अघि बढ्न निर्देशन दिए। जितेर आएका छौं, अब जितेर देखाउँछौं, ओलीले भने, हामीले जित्नै पर्छ। हाम्रो विजय यात्रा कसैले रोख्न सक्दैन। उनले देश बनाउने कर्तव्य एमालेको भएको बताए। स्थानीय निर्वाचनमा जित्नै पर्छ। प्रदेश र संघमा पनि हामीले बहुमतसहित सरकार बनाउनुपर्छ, उनले भने। प्रदेश र केन्द्रीय सरकार पनि एमालेको बहुमतले बन्ने दाबी उनले गरे। उनले छिट्टै हुने स्थानीय निर्वाचनमा पार्टीलाई विजयी बनाउन सक्रियताकपूर्वक लाग्न निर्देशन दिए। उनले पार्टीको दसौं महाधिवेशनपछि मुलुक निर्वाचनतर्फ जाने बताए। जिल्ला, पालिका र वडामा पार्टीका अधिवेशन तोकेर निर्धारित समयमा सम्पन्न गर्न पनि उनले निर्देशन दिए। हामीले चुनावमा जित्ने उम्मेदवार छनोट गर्नुपर्छ, उनले भने, विपक्षी दलहरूको रणनीति हेरेर निर्णय लिनुपर्छ। आजदेखि सबै जना यो काममा लागौं। हाम्रो महाधिवेशनलगत्तै निर्वाचन हुने भएकाले अब कुनै विलम्ब नगरौं। उनले आफ्नो कुनै व्यक्तिगत स्वार्थ नरहेको, पार्टीलाई आगामी निर्वाचनमा स्पष्ट बहुमतमा पुयाउने एक मात्र ध्येय रहेको बताए। मुलुकलाई अल्प विकसितबाट विकसित राष्ट्र बनाउनुपर्ने तथा सन् २०३० भित्र दिगो विकास लक्ष्य भेट्नुपर्नेलगायत धेरै कार्यभार एमालेको काँधमा रहेको उनले बताए। उनले अहिले पनि ५१ प्रतिशत जनता एमालेको पक्षमा रहेको दाबी गरे। स्थायी कमिटी सदस्य रघुजी पन्तले निर्वाचनमा जुट्न कार्यकर्तालाई आह्वान गर्दै समसामयिक प्रस्ताव राखेका थिए। हलबाट पारित प्रस्तावमा लेखिएको छ, यो महाधिवेशन आसन्न स्थानीय तह निर्वाचनको तयारीमा लाग्न, आफ्ना पालिकाहरूमा पार्टीको विजय सुनिश्चित गर्न र यसका लागि आवश्यक संगठनात्मक व्यवस्थापनलाई तत्काल तीव्रता दिन सबै कमिटी तथा कमरेडहरूलाई आह्वान गर्दछ। महाधिवेशनले अध्यक्षको राजनीतिक प्रतिवेदन, महासचिव ईश्वर पोखरेलको संगठनात्मक प्रस्ताव र उपमहासचिव पौडेलको विधान संशोधन प्रस्ताव परिमार्जनसहित पारित गरेको छ। हालै सरकारबाट हटेको र पार्टी विभाजनको पीडासमेत भोगेको एमालेले महाधिवेशनमार्फत शक्ति प्रदर्शनसमेत गरेको छ। महाधिवेशनमा ६ हजार ३ सय ४७ प्रतिनिधि सहभागी थिए। महाधिवेशनमा तीनवटा दस्तावेजमा घनिभूत छलफल भएको जनाइएको छ। त्यसक्रममा १० समूह बनाइएका थिए । वरिष्ठ उपाध्यक्ष थप, उपमहासचिव कायमै एमालेले वरिष्ठ उपाध्यक्ष पद थप गरेको छ। प्रस्तावित विधानमा हटाइएको उपमहासचिव कायमै राखिएको छ। बरु दुई उपमहासचिवको सट्टा अब एक पद मात्रै हुने भएको छ। एमालेले पदाधिकारीको संख्या १५ बनाएको छ। नयाँ विधानमा १ अध्यक्ष, १ वरिष्ठ उपाध्यक्ष, ४ उपाध्यक्ष, १ महासचिव, १ उपमहासचिव र ७ सचिवको व्यवस्था छ। उपाध्यक्ष घटाउने र उपमहासचिव हटाउने प्रस्तावप्रति प्रतिनिधिले असहमति जनाएका थिए। नवांै महाधिवेशनले पाँच उपाध्यक्ष, दुई उपमहासचिव र पाँच सचिवको व्यवस्था गरेको थियो। प्रतिनिधिको सुझावका आधारमा १५ पदाधिकारीको व्यवस्था गरिएको उपमहासचिव पौडेलले बताए। यस्तै, केन्द्रीय कमिटी २२५, स्थायी कमिटी ४५ हुनेछन्। जबज निर्विकल्प एमालेले जनताको बहुदलीय जनवाद (जबज)लाई थप उन्नत बनाउने भएको छ। उसले जबज विकल्परहित भनेको छ। यसलाई सिद्धान्त, कार्यक्रम र दर्शन नै मानेको छ। जबजलाई समाजको समग्र रूपान्तरणका समष्टिगत अवधारणा मानेर महाधिवेशनबाट पारित गरेको छ। मदन भण्डारीले जबजको अबधारणा ल्याएका थिए। पाँचौं महाधिवेशनले यसलाई नेपाली क्रान्तिको कार्यक्रम र छैटौंले नेपाली क्रान्तिको सिद्धान्तका रूपमा अनुमोदन भएको थियो। एमालेले यसलाई मार्गदर्शक सिद्धान्त मान्दै आएको छ। उपमहासचिव घनश्याम भुसाललगायत केही नेताले भने सुधार गर्नुपर्ने तर्क राख्दै आएका छन्। संस्थापन पक्ष भने यताउता गर्न उन्मुख देखिएको छैन। ओलीले जबज कठिन वर्गसंघर्षबाट प्रतिपादित सिद्धान्त रहेको उल्लेख गरे। जबज फुत्त निस्किएको होइन। यो कठिन वर्गसंघर्ष र राष्ट्रिय, अन्तर्राष्ट्रिय कम्युनिष्ट आन्दोलनको बीचबाट निस्किएको हो, उनले भने, यो सिन्द्धान्त पनि हो। कार्यक्रम पनि हो। यसभित्र दर्शन पनि छन्। यसलाई दसांै महाधिवेशनले अझ उन्नत बनाउने उनले बताए। श्रमजीवी वर्गको हित रक्षाका लागि सिद्धान्त र व्यवहारलार्ई अघि बढाउँदै कार्यक्रमका रूपमा आएको जबजलाई अहिले मार्गदर्शक सिद्धान्तका रूपमा पार्टीले अंगिकार गरेको उनले बताए। यसले द्वन्द्वात्मक भौतिकवाद र बहुदलीय प्रतिस्पर्धालाई अवलम्बन गरेको ओलीले स्पष्ट पारे। यो जडसूत्र होइन, यसले जीवनको गतिसँगै परिवर्तनलाई आत्मसात गरेको छ, उनले भने। नेपाली समाज समाजवाद उन्मुख दिशामा रहेको प्रसंग उल्लेख गर्दै उनले भने, नागरिकले सम्मानजनक जीवनयापन गर्न पाउने अधिकारसहितको अवस्था सिर्जना गर्नु नै समाजवादउन्मुख अवस्था हो। उनले समाजवाद जनता थाहा पाउने हुनुपर्ने बताए। समाजवादमा पुग्न राष्ट्रिय पुँजीको विकास गर्न एमाले प्रतिबद्ध रहेको उनले बताए। उनले कार्यकर्तालाई उत्पादनमूलक कार्यमा जोडिन आह्वान गरे। प्रत्यक्ष निर्वाचित प्रधानमन्त्री प्रतिनिधिले प्रत्यक्ष निर्वाचित कार्यकारी प्रधानमन्त्रीसहितको निर्वाचन प्रणालीमा जानुपर्ने सुझाव दिएका थिए। तर, यो विषयमा महाधिवेशनले कुनै प्रस्ताव पारित गरेन। पाँच समूहले प्रत्यक्ष निर्वाचित कार्यकारी प्रधानमन्त्री हुनुपर्ने निष्कर्ष निकालेका थिए। एमालेले संविधानसभा निर्वाचनमा यही विषय उठाएको थियो। तर, पछि हालको संसदीय व्यवस्थामा उसले सहमति जनाएको थियो। गण्डकी प्रदेश, उपत्यका विशेष प्रदेश, सम्पर्क समन्वय र प्रवास, प्रदेश २, प्रदेश १ र जनवर्गीय संगठन समूहले सुझाव दिएका थिए। गण्डकीबाट केन्द्रीय सदस्य जगत विश्वकर्माले बढी खर्चिलो निर्वाचन प्रणालीमा व्यापक सुधार गर्नुपर्ने बताएका थिए। उनले एमसीसीका बारेमा पार्टीको धारणा स्पष्ट गर्नुपर्ने सुझाव दिए। पार्टीलाई नेकपाको निरन्तरताका रूपमा अगाडि बढाउनुपर्ने, नेपाली समाजको वर्ग विश्लेषण गरिनुपर्ने र प्रधान अन्तरविरोधका बारेमा स्पष्ट गरिनुपर्ने धारणा उनले राखेका थिए। उपत्यका विशेष प्रदेश कमिटी अध्यक्ष सुजिता शाक्यले पार्टी र राज्यका विभिन्न निकायमा श्रमजीवी वर्गको १० प्रतिशत सहभागिता गराउनुपर्ने सुझाव दिइन्। प्रदेश २ समूहबाट ज्वाला साहले मधेसमा शक्तिशाली आयोग बनाएर पार्टी निर्माणको कामलाई समस्यामुक्त गर्नुपर्ने बताइन्। अनेरास्ववियु अध्यक्ष सुनिता बरालले प्रत्यक्ष निर्वाचित कार्यकारी प्रधानमन्त्रीको संवैधानिक व्यवस्था हुनुपर्ने सुझाव दिएकी थिइन्। प्रदेश १ समूहबाट देवराज घिमिरेले सर्वसाधारणले समेत निर्वाचनमा प्रतिस्पर्धा गर्न सक्ने बनाउनुपर्ने सुझाए। राजकीय पदमा नियुक्त हुने व्यक्तिको सिफारिस पार्टीको संस्थागत निर्णयअनुसार हुनुपर्ने उनको भनाइ थियो। प्रदेश, जिल्ला, पालिका कमिटी कस्ता ? एमालेले प्रदेश, जिल्ला, पालिकाको संख्या निर्वाचन क्षेत्रको प्रतिनिधित्वको आधारमा निर्धारण गरेको छ। त्यसका लागि ५० आधार संख्या तोकिएको छ। अब प्रदेश कमिटीको ५० जना आधार संख्या हुन्छ। आधार संख्यासहित प्रत्येक प्रतिनिधिसभा निर्वाचन क्षेत्रअनुसार ५ जनाको दरले प्रदेश कमिटीमा रहनेछन्। विशेष प्रदेश कमिटीको यही व्यवस्था गरिएको छ। त्यस्तै, जिल्ला कमिटीमा सुरुको आधार संख्या ५० हुनेछ। त्यसबाहेक जिल्ला कमिटीमा प्रत्येक प्रदेश सभाको निर्वाचन क्षेत्रबाट १५१५ जना थप प्रतिनिधि रहनेछन्। यसरी जिल्ला कमिटीको अधिकतम संख्या तय हुन्छ। विशेष जिल्लामा इलाकाबराबर १५ संख्या हुन्छ। पालिका कमिटीमा ५० आधार संख्या राखिएको छ। प्रत्येक वडाबाट ५५ जना हुनेछ। वडा जिल्ला कमिटीले तोकेबमोजिम हुने व्यवस्था गरिएको छ। एमालेको निर्वाचन आयोगमा सुब्बा एमालेले विजय सुब्बाको अध्यक्षतामा १५ सदस्यीय केन्द्रीय निर्वाचन आयोग बनाएको छ। आयोग सदस्यमा महेश नेपाल, सानुराज पोखरेल, बाबुराम दाहाल, डा कुन्सान लामा, रीता सिम्खडा, रञ्जु ठाकुर, भरत पोखरेल, टंक उप्रेती, सुमित्रा बीसी, पवित्रा निरौला, केवालाल चौधरी, विमला विक, लोकबहादुर थापा, र हिमकला गैरे छन्। लोगो परिमार्जन महाधिवेशनले पार्टीको लोगो परिमार्जन गरेको छ। रातो पृष्ठभूमिमा सूर्यभित्र सुनौला रंगको हँसिया हथौडा रहनेछ। यसअघि लोगोमा सूर्यभित्र (सीपीएनयूएमएल) बीचमा सानो आकारको हँसिया हथौडा थियो। उपमहासचिव पौडेलले लोगो परिमार्जन राखेको प्रस्ताव महाधिवेशन हलले अनुमोदन गरेको थियो। लेखी एमालेमै महन्थ ठाकुर नेतृत्वको लोकतान्त्रिक समाजवादी पार्टीका कार्यकारिणी सदस्य राजकुमार लेखी एमालेमा फर्केका छन्। उनले केही दिनअघि मात्रै लोसपाबाट राजीनामा दिएका थिए। महाधिवेशनको अन्तिम दिन अध्यक्ष ओलीले लेखीसहित ५५ जनालाई पार्टीमा स्वागत गरे। नेपाल आदिवासी जनजाति महासंघका पूर्वअध्यक्षसमेत रहेका लेखीले संविधानसभा विघटनपछि एमाले छोडेका थिए। उनी त्यसपछि थारुहट तथा मधेस आन्दोलनमा लागेका थिए। नेत्र विक्रम चन्द नेतृत्वको नेपाल कम्युनिष्ट पार्टीका पोलिटब्युरो सदस्य अमर धमला, नेपाली कांग्रेस, नेकपा माओवादी केन्द्रका कार्यकर्ताहरू पनि एमाले प्रवेश गरेका छन्। एमाले विधान महाधिवेशन: पार्टी सदस्यताबारे जिल्ला कमिटीले नै निर्णय गर्ने एमाले विधान महाधिवेशनः वरिष्ठ उपाध्यक्ष थपिने, ७ सचिव रहने एमाले विधान अधिवेशन : ओलीलाई अवसरै अवसर राजकुमार लेखी एमालेमा प्रवेश हामीमाथि चौतर्फी हमला भइरहेको छ : ओली एमालेलाई बहुमत पुर्याएर नेतृत्व छोड्छु : ओली एमाले विधान महाधिवेशन : यी हुन् पारित प्रस्तावहरू"
"अदालत जाँदै, विद्युतको बक्यौता टार्दै","काठमाडौं : लोडसेडिङ १८ घण्टासम्म भएका बेला ठूला उद्योगले डेडिकेटेड र ट्रंक लाइनमार्फत निरन्तर बिजुली पाए। तर, ती उद्योगी महसुल तिर्न आनाकानी गरिरहेका छन्। उल्टै बक्यौता नतिर्ने भन्दै ३१ उद्योग अदालत गएको विद्युत् प्राधिकरण स्रोतले जनाएको छ। जब कि ५७ उद्योगको बक्यौता १५ अर्ब ५३ करोड रुपैयाँ छ। डेडिकेटेडतर्फ आठ कम्पनीको ४ अर्ब ५० करोड बक्यौता छ। ४९ वटाले ट्रंकलाइन प्रयोग गरेबापत १० अर्ब ७० करोड रुपैयाँ तिर्न बाँकी छ। बक्यौता नतिरी कानुनी उपचारको बाटो रोजेका ३१ कम्पनीमध्ये केहीको मुद्दा सर्वोच्च अदालतमा विचाराधीन छ। जसमा हिमाल आइरन एन्ड स्टिल, लक्ष्मी स्टिल्स, सर्वोत्तम सिमेन्ट, बुटवल सिमेन्ट छन्। हुलास स्टिल इन्डस्ट्रिज र सूर्य नेपालका मुद्दा उच्च अदालतमा विचाराधीन छन्। नौ उद्योग जिल्ला अदालत गएका छन्। १३ उद्योगको रिट खारेज भई प्राधिकरणको पक्षमा फैसला भएको छ। तर, उनीहरूले अझै बक्यौता तिरेका छैनन्। प्राधिकरण सञ्चालक समितिको २०७२ असार १२ गतेको बैठकले त्यही वर्ष साउन १ देखि लार्गू हुने गरी ठूला उद्योगलाई २० घण्टाभन्दा बढी बिजुली दिने निर्णय गरेको थियो। त्यति बेला ६५ प्रतिशतसम्म महँगो दरमा विद्युत् दिने निर्णय भएको थियो। काठमाडौं, विराटनगर, सिमरा, भैरहवा र वीरगन्जका उद्योग, फार्म तथा अस्पताललाई त्यो सुविधा दिइएको थियो। कानुनतः प्राधिकरण आफैंले महसुल निर्धारण गर्न पाउँदैन। तत्कालीन विद्युत् महसुल निर्धारण आयोगले मात्र विद्युत्को दर तोक्ने नियम थियो। सुविधा पाएका ग्राहकले नै प्राधिकरणले तोकेको महसुललाई गैरकानुनी भनेका थिए। त्यसपछि प्राधिकरणले आयोगलाई उक्त महसुल निर्धारण गरिदिन पत्र पठायो। आयोगको २०७२ पुस २९ गतेको सञ्चालक समिति बैठकले प्राधिकरणको निर्णयलाई मान्यता दिएको थियो। त्यससँगै उसले गार्हस्थ ग्राहकको महसुल पनि २० प्रतिशतले वृद्धि गरेको थियो। तर, डेडिकेटेडको हकमा भनी उल्लेख गरेकाले ट्रंक लाइनका ग्राहक समेटिएनन्। उक्त निर्णय नै लागू हुने भए पनि २०७३ असार १६ गते आयोगले ट्रंकलाइनका विषयमा छुट्टै निर्णय गर्यो। त्यसपछि प्राधिकरणले विद्युत् महसुल संकलन विनियमावली २०७३ जारी गरेको थियो। विनियमावलीले ट्रंक लाइनको हकमा ६ घण्टाभन्दा बढी लोडसेडिङ भएका बेला २० घण्टासम्म निरन्तर विद्युत् लिन चाहने ग्राहकले प्राधिकरणमा निवेदन दिनुपर्ने र प्राधिकरण सञ्चालक समितिको निर्णयपछि ट्रंकलाइनको सुविधा दिइने भनी लेखेको छ। विनियमालीले टाइम अफ डे (टीओडी) मिटर अर्थात् प्रत्येक दिन कति विद्युत् खपत भयो भन्ने सम्बन्धमा सम्बन्धित ग्राहकले विवरण पेश गर्नुपर्ने र प्राधिकरणले पनि चेकजाँच गर्नुपर्ने भनी उल्लेख छ। ट्रंक लाइन तथा डेडिकेटेड लाइनको विवाद २०७३ साउनदेखिको २०७७ असारसम्मको बक्यौता विवाद हो। २०७५ वैशाख अन्तिमदेखि लोडसेडिङमुक्त भइसकेको अवस्थामा अहिलेको विद्युत् नियमन आयोगले २०७७ साउनदेखि ट्रंक तथा डेडिकेटेड लाइनको व्यवस्था नै खारेज गरेको छ। संसदको सार्वजनिक लेखा समितिले २०७६ सालमै छुट बिल जारी भएको ३५ दिनभित्र सम्बन्धित ग्राहकबाट उक्त महसुल असुल गर्न निर्देशन दिएको थियो। चित्त नबुझे पुनरावलोकन गर्न सकिने र मिटर रिडिङ भएको ६० दिनभित्र ग्राहकले महसुल नबुझाए ग्राहकको लाइन काटी बक्यौता असुलउपर गर्नुपर्ने विनियमावलीमा व्यवस्था छ। तर, सोबमोजिम काम नगरेको भन्दै लेखा समितिले प्राधिकरणलाई क्षतिपूर्तिसहित महसुल उठाउन निर्देशन दिएको थियो। करिब २ वर्ष बितिसक्दा पनि त्यसको कार्यान्वयन हुन सकेको छैन। समितिले गत वैशाखमा फेरि एक महिनाभित्र महसुल उठाउन निर्देशन दिएको थियो। त्यसपछि प्राधिकरणले किस्ताबन्दीमा महसुल तिर्न उद्योगीलाई प्रस्ताव गरेको थियो। प्राधिकरण सञ्चालक समितिको २०७२ असार १२ गतेको निर्णयानुसार बढी महसुलमा डेडिकेटेड फिडरमार्फत बिजुली दिइएको थियो। २०७२ माघ १७ गते तत्कालीन विद्युत् महसुल निर्धारण आयोगले डेडिकेटेड र ट्रंक लाइनले उक्त महसुल उठाउन दिने निर्णय भएको थियो। लोडसेडिङ ६ घण्टा वा सोभन्दा बढी भएको अवस्थामा, २० घण्टा वा सोभन्दा बढी समय छुट्टै ट्रंकलाइनमार्फत बिजुली लिएका ग्राहकको महसुल डेडिकेटेड ग्राहकसरह दर कायम गर्ने निर्णयसमेत भएको थियो। नियमन आयोगका महानिर्देशक डिल्लीबहादुर सिंहले महसुल निर्धारण आयोगले गरेको निर्णय कार्यान्वयन गर्न पत्राचार गरिएको बताए। पहिलेको महसुल निर्धारण आयोगको अविछिन्न संस्था अहिलेको नियमन आयोग भएकाले यस्तो पत्र पठाइएको सिंहको भनाइ छ। यो जटिल विषय होइन, महानिर्देशक सिंहले भने, यसलाई जटिल बनाइएको मात्र हो। उनले अब प्राधिकरणले नै बक्यौता असुल गर्नुपर्ने बताए। प्राधिकरणले त्यति बेला नै उठाउनुपर्थ्यो, उनले भने, ढिलो गरेकाले पनि समस्या भएको हो। प्राधिकरणले किस्ताबन्दीको अवसर दिएपछि ५ वटा उद्योगले निवेदन दिएका छन्। उनीहरूले जरिवाना मिनाहा गर्नुपर्ने, २०७६ पुसदेखि २०७७ साउनसम्मको त्यो बिललाई पनि छुट बिल नै कायम गर्नुपर्नेलगायत सर्त राखेको प्राधिकरण स्रोतले बताएको छ। प्राधिकरण सञ्चालक समितिले सो सम्बन्धमा निर्णय गर्ने जनाइएको छ। उसले महसुल विवाद समाधानका लागि पुनरावलोकनमा आउन आग्रह गर्दै आएको छ। महसुल सम्बन्धमा विवाद भएको खण्डमा प्राधिकरणको नियमावलीअनुसार पुनरावलोकन समिति गठन गर्ने व्यवस्था छ। अहिले विद्युत् महसुलका बारेमा निर्णय गर्ने आधिकारिक निकाय विद्युत् नियमन आयोग हो। तर, व्यवसायी गुनासो लिएर आयोग पुगेका छैनन्।"
४ वर्षीय छोरो बोकेर नेपाल आइडलको अडिसनमा,"नेपालगन्ज : अमृता सार्कीको घर कैलाली हो। उनी भारतको बेङ्लौरमा बस्छिन्। नेपाल आइडल सिजन४ को डिजिटल अडिसनमा छनोट भएपछि उनी भारतबाट चार दिनको यात्रा गरेर शनिबार नेपालगन्जको जज अडिसनमा सहभागी भइन्। त्यो पनि चार वर्षको छोरो बोकेर। गीतसंगीतप्रति उनको लगाव देखेर नेपाल आइडलका जजहरुले तारिफ गरे। त्यसो त, नेपालगन्जको चार तारे होटल सिद्धार्थ भूलगायतका स्टार होटलमा शुक्रबार आयोजना गरिने सांगितिक कार्यक्रममा व्यवसायिक रुपमा गीत गाउने नेपालगन्ज उमहानगरपालिका१२ कोरियनपुरका क्रिस्टोफर पुनलाई पनि नेपाल आइडल गृह जिल्लाको अडिसन अवसर बन्यो। लोकबाहेकका सबै गीत गाउँछु, उनी भन्छन्, होटलका कार्यक्रममा प्रायः मेलोडी, स्लो मेलोडी गीत नै गाइन्छ। पप पनि गाउँछु। दर्शकको माग र डिमान्ड अनुसारकै गीत गाउँछु। नेपाल आइडलको चारै सिजनमा सहभागिता जनाउनेहरु पनि यो अडिसनमा भेटिए। नेपालगन्जकी रविना तिवारीले पहिलोदेखि चौथो अडिसन छुटाइनन्। कोहलपुरका अर्जुन पुन मगर पनि पहिलो र चौथो अडिसनमा सहभागी भए। नेपाली टेलिभिजन इतिहासकै ठूलो फ्रेन्चाइज गायन रियालिटी शो नेपाल आइडल सिजन४ को नेपालगन्ज जज अडिसन उत्साहजनक बन्यो। नेपालगन्ज१८ कारकाँदोस्थित होटल स्टारलाइटमा शनिबार बिहान १० बजेदेखि सुरु भएर आइतबार बिहान ३ बजेसम्म छनोट जारी रह्यो। नेपाल आइडल प्रोजेक्ट हेड तथा निर्देशक सुरेश पौडेलका अनुसार नेपालगन्ज अडिसनबाट १८ जना छनोट भएका छन्। बाँकेका २ जना छन्। यसअघि डिजिटल अडिसनमा छनौटमा परेर जज अडिसन दिन आएका लुम्बिनी, कर्णाली र सुदुरपश्चिम प्रदेशका ८० जना प्रतिभाहरुको सहभागिता रहेको थियो। बाँके, बर्दिया, दाङ, कपिलवस्तु, सुर्खेत, जुम्ला, जाजरकोट, सल्यान, कालिकोट, रोल्पा, कैलाली कञ्चनपुर, अछाम, डोटी, रुपन्देही, काठमाडौंका सहभागी थिए। पौडेलका अनुसार देशैभरीबाट डिजिटल अडिसनका लागि झन्डै पाँच हजार सहभागी भएका थिए। पश्चिम नेपालका सहभागीका लागि जज अडिसन नेपालगन्जबाट गरिएको हो, उनले प्रष्ट पारे। १० असोजमा विराटनगरबाट सुरु भएको जज अडिसन, १६ असोजमा नेपालगन्ज, २१ असोज पोखराहुँदै दशैं लगत्तै काठमाडौंमा अन्तिम अडिसन हुनेछ। चार वटै क्षेत्रबाट छनोट भएकाहरुबीच काठमाडौंमा थियटर राउण्ड सुरु हुनेछ। सिजन४ को अडिसनमा निर्णायक र प्रस्तोता फेरिएका छन। शम्भुजित बास्कोटा, सुगम पोखरेल र सुबानी मोक्तान निर्णायक छन्। असिफ शाह र रेश्मा घिमिरेले कार्यक्रम सञ्चालन गर्नेछन्।"
एमालेलाई बहुमत पुर्याएर नेतृत्व छोड्छु : ओली,"काठमाडौं : नेकपा एमाले अध्यक्ष केपी शर्मा ओलीले सरकार बेहाल अवस्थामा रहेको बताएका छन् । गोदावरीमा जारी विधान महाधिवेशनमा प्रतिनिधिहरुले उठाएका प्रश्नहरुको जवाफ दिँदै अध्यक्ष ओलीले यस्तो बताएका हुन् ।अहिलेको सरकार बेहाल अवस्थाको छ । नेपाली आकाशमा विदेशी हेलिकोप्टर घुम्छन् हो की होइन भन्न सक्दैनन् । तुइन सन्दर्भमा रिपोर्ट लुकाउँछन् । दक्षिणतर्फ फर्केर पनि बोल्न सक्दैन। अरुलाई अरुको धन्दा यो सरकारलाई खानाको धन्दा। उनले यो सरकारले मेलम्चीको पानी आगामी बैशाखसम्म नल्याउने ठोकुवा गरे। एमालेलाई सरकारबाट ढाल्न दुनियाँ लागे अध्यक्ष ओलीले आफ्नो सरकार ढाल्न सारा दुनिया लागिपरेको बताए। ओलीले भने, हामीमाथि क्षेप्यास्त्रहरु प्रहार भए । सैद्धान्तिक वार, वैचारिक वार, के स्पष्ट छैन र ? एमालेलाई सरकारबाट ढाल्न दुनियाँ लाग्नुपर्यो, ओलीले भने तर हामी झुकेनौं।"" जनताको बहुदलीय जनवाद जडसुत्र होइन अध्यक्ष ओलीले समयक्रम अनुसार जनताको बहुदलीय जनवाद परिमार्जन हुँदै जाने बताए। उनले भने,जनताको बहुदलीय जनवाद जडसुत्र होइन । कार्यान्वयनका क्रममा परिमार्जन हुँदै जान्छ । २८ वर्षमा केहि पनि नफेर्ने भन्नेपनि तर्क हुँदैन । सामाजिक परिवर्तनको आवश्यकतासँग जोडिएको छ । हामी व्यक्तिपुजक र मूर्तिपुजक होइनौं यतिबेला एमालेमाथि चौतर्फी हमला भइरहेको उनले बताए। उनले भने, यतिबेला हामीमाथि चौतर्फी हमला भइरहेको छ । बैचारिक हमला त्यत्तिकै भएको छ । संगठनमाथि पनि हमला भएको छ। एमालेको महाधिवेशनमा व्यानर देखियो रे, तामझाम देखियो रे भनेर छाती पिट्छन् विरोधिहरु । हामी व्यक्तिपुजक र मूर्तिपुजक होइनौं । हामीले कमिटी प्रणाली, सामूहिक नेतृत्वमा विश्वास गर्छौं। कसैले चक्र चलाएर नेपाल जितिने होइन।उनले माधव नेपालप्रति इंगित गर्दै स्वार्थलाई केन्द्रमा राखे फुट्ने प्रवृत्ति अहिले पनि जारी रहेको बताए। एक ठाउँ भयो की फुटी हाल्नुपर्ने, सहनै नसक्ने,स्वार्थलाई केन्द्रमा राखेर फुट्ने प्रवृत्ति अहिले पनि चालुछ । जुन कम्युनिस्ट आन्दोलनका लागि निकै हानिकारक छ । ओलीले भने,हामी कुनै भ्रममा पर्नुहुँदैन । नेकपा एमालेमा बोल्नै पाइँदैन । बहुतले झगडा भइदिए हुन्थ्यो भन्छन्। अनि उनीहरु देवत्वकरणका कुरा गर्छन्। हामी देवत्वकरण मान्दैनौं। पुष्पलालले छाडेका सिद्धान्तको वरपर हामी गोलमाल भएका छौं। म बाँचिराखेको हुनाले मेरा विरोधी दुःखी छन् उनले आफू र पार्टीमाथि दुई कारणले विरोध हुने गरेको बताए। उनले भने,' हाम्रा विरोधिहरु म बाँचिराखेको हुनाले र कार्यकर्ता, जनताले आफ्नो पार्टीलाई असाध्यै माया गर्ने कुरामा चिन्तित छन् । तर पार्टीको हितविरुद्ध एउटा पनि गलत कदम पनि चालिनेछैन एमालेलाई बहुमतमा पुर्याएर सुदृढ स्थितिमा पुर्याएरै छाड्नेछु । तपाईँहरुको विश्वासमाथि एक इन्च तलमाथि पार्ने छैन। उनले संगठनात्मक अराजकता र दक्षिणपन्थी अवसरबादलाई पार्टीबाट परास्त गर्नुपर्ने बताए । ओलीले भने, हाम्रो पार्टी देशमा परीवर्तन ल्याउन लागि हो । गरिबी हटाउनका लागि हो । यो कामकाजी पार्टी हो । हामीलाई ठूलो पार्टी देश बनाउनका लागि चाहिएको हो। हामी बाहेक कसैले पनि गरिबी हटाउन सक्दैन । प्रमाण त हामीले सरकारमा रहँदा १ महिनामा के काम गर्यौं भनेर देखाएका थियौं। अब एमालेको बहुमतको केन्द्रीय सरकार पूर्वप्रधानमन्त्री समेत रहेका ओलीले अब स्थानीय तहको निर्वाचन जित्नै पर्ने बताए । ओलीले भने, बहुमतको केन्द्रीय सरकार बनाउनुछ । देशको विकास गर्नुपर्ने छ । देश बनाउनुपर्नेछ । ओलीले प्रचण्डप्रति लक्षित गर्दै भने, केहिले २०६४ को जस्तै कब्जा गरेर जित्नुपर्ने भनिरहेका छन् । मतपत्र च्यात्न दिदैनौं । धाँधली गर्दैनौं । धाँधली गर्न दिँदैनौं। एमाले विधान महाधिवेशन: पार्टी सदस्यताबारे जिल्ला कमिटीले नै निर्णय गर्ने एमाले विधान महाधिवेशनः वरिष्ठ उपाध्यक्ष थपिने, ७ सचिव रहने एमाले विधान अधिवेशन : ओलीलाई अवसरै अवसर राजकुमार लेखी एमालेमा प्रवेश"
एमाले विधान महाधिवेशन : यी हुन् पारित प्रस्तावहरू,"काठमाडौं : नेपाल कम्युनिष्ट पार्टी (एमाले)को प्रथम विधान महाधिवेशन सम्पन्न भएको छ। विसं २०७८ असोज १५ देखि १७ गतेसम्म ललितपुरको गोदावरीस्थित सनराइज सम्मेलन केन्द्रमा सम्पन्न भएको हो। महाधिवेशनले पार्टीको राजनीतिक प्रतिवेदन, संगठनात्मक प्रस्ताव र विधान संशोधनको प्रस्ताव सुझावसहित पारित गरेको छ। महाधिवेशन हलमा अध्यक्ष मण्डलका तर्फबाट सदस्य रघुजी पन्तले विभिन्न समसामयिक प्रस्ताव प्रस्तुत गरेका थिए। सो परस्ताव पारित गरिएको छ: पारित प्रस्तावहरु १ यो महाधिवेशन राष्ट्रिय स्वाधीनता, लोकतन्त्र र सामाजिक आर्थिक रुपान्तरणको आन्दोलन र क्रान्तिमा सङ्लग्न हुने क्रममा आफ्नो अमूल्य जीवन अर्पण गर्नु हुने सम्पूर्ण शहीदहरुप्रति भावपूर्ण श्रद्धाञ्जली अर्पण गर्दै उहाँहरुको आदर्शलाई निरन्तर अनुशरण गरिरहने सङ्कल्प गर्दछ। २ यो महाधिवेशन पार्टीका संस्थापक महासचिव पुष्पलाल, जननेता मदन भण्डारी, प्रथम जननिर्वाचित कम्युनिष्ट प्रधानमन्त्री मनमोहन अधिकारीका साथै पार्टीका पूर्व महासचिव तुलसीलाल अमात्य र नेपालको वामलोकतान्त्रिक आन्दोलन एवं महिला मुक्ति अभियानकी अग्रणी व्यक्तित्व सहाना प्रधान लगायत आन्दोलनका अग्रज कमरेडहरुप्रति उच्च सम्मान व्यक्त गर्दै हार्दिक श्रद्धासुमन अर्पण गर्दछ। नवौं महाधिवेशन यता दिवंगत हुनुभएका केन्द्रीय सदस्य कमरेडहरु रामनाथ ढकाल, महिम सुब्बा लिम्बु, रवीन्द्र अधिकारी, दिनेशचन्द्र यादव, पशुपति चौलागार्इँ र योगनारायण यादव तथा पार्टीका पूर्व स्थायी कमिटी सदस्य, लोकप्रिय अर्थमन्त्री भरतमोहन अधिकारी, केन्द्रीय अनुशासन आयोगका सदस्य वीरबहादुर ठगुन्ना एवं केन्द्रीय लेखा परीक्षण आयोगका सदस्य जागृत भेटवाल, जेष्ठ कम्युनिष्ट मञ्चका सदस्य माणिकलाल गौतम, वीरबहादुर सिंह, कमला सुवेदी, वीरबहादुर लामा, लोकप्रिय जनकलाकार जेबी टुहुरे लगायत यसबीचमा दिवंगत हुनुहुने कमरेडहरुप्रति भावपूर्ण श्रद्धाञ्जली अर्पण गर्दछ। ३ यो महाधिवेशन अनेकौं प्रतिकूलताका बीचमा पनि करिब साढे तीन वर्ष सरकारको नेतृत्व गरेर राजनीतिक द्वन्द्वहरुलाई अन्त्य गर्ने, संविधान र सङ्घीयता कार्यान्वयन गर्ने, राष्ट्रियतालाई सुदृढ र राष्ट्रिय स्वाभिमानलाई उचो पार्ने, रणनीतिक महत्वका पूर्वाधार लगायत विकास निर्माणलाई तीव्रता दिने र सामाजिक न्यायलाई सुनिश्चित गर्ने जस्ता महत्वपूर्ण भूमिका निर्वाह गरेकोमा केपी शर्मा ओलीको नेतृत्वको पूर्ववर्ती सरकारलाई हार्दिक धन्यवाद ज्ञापन गर्दछ। अदालतको परमादेशद्वारा सरकारबाट बाहिरिनु परे पनि जनादेशका माध्यमबाट पुनः राज्यको नेतृत्वमा पुनरागमन गर्दै समृद्धि र रुपान्तरणको अभियानलाई निरन्तरता दिने सङ्कल्प गर्दछ। ४ यो महाधिवेशन नेकपा (एमाले) लाई विभाजन गरी छाड्ने दूषित मनशायका साथ ल्याइएको अध्यादेश, संविधानको अपव्याख्या र संवैधानिक अङ्गहरुका कतिपय मर्यादाबाहिरका काम र निर्णयका समेतका आधारमा नेकपा (एमाले)लाई विभाजन गराइएको घटनाप्रति क्षोभ प्रकट गर्दछ। भ्रमवस विभाजनको पक्षमा लागेका पार्टी कार्यकर्ताहरुलाई पुनः पार्टीमा फर्केर नेकपा (एमाले) लाई सुदृढ गर्ने र एकताबद्ध एमालेका नेतृत्वमा समृद्ध नेपाल, सुखी नेपालीको अभियानलाई सफल पार्ने अभियानमा योगदान दिन हार्दिक अपिल गर्दछ। ५: यो महाधिवेशन वर्तमान गठबन्धन सरकारले भूमि सम्बन्धी समस्या समाधान आयोग विघटन गरेर लाखौं सुकुम्बासी भूमिहीन तथा अव्यवस्थित बसोबासी नागरिकहरुका अधिकार र अपेक्षामाथि घात गरेकोमा निन्दा गर्दै संविधानले व्यवस्था गरेको आवासको हक, भूमिहीन दलितहरुको जमिनको हक लगायत अधिकारको प्रत्याभूतिका लागि निरन्तर सङ्घर्षरत रहने सङ्कल्प गर्दछ। ६ यो महाधिवेशन २०७८ साउन १५ गते महाकाली नदी पार गर्ने क्रममा भारतीय सुरक्षाकर्मीहरुद्वारा तुइन चुँडाइएर दार्चुलाका जयसिंह धामी बेपत्ता पारिएको घटनाप्रति गहिरो दुःख व्यक्त गर्दै यस क्रममा सरकारले देखाएको लाचारीप्रति खेद व्यक्त गर्दछ। अविलम्ब दोषीमाथि कार्बाही सुनिश्चित गर्न र पीडित परिवारलाई न्याय एवं राहत प्रदान गर्न माग गर्दछ। ७ हालै गठबन्धन सरकारले स्रोत नखुलेको सम्पत्तिलाई वैधानिकता दिने गरी प्रतिस्थापन विधेयक मार्फत् आयकर ऐन, २०५८ मा संशोधन गरी ल्याएको प्रावधानभित्र सत्तास्वार्थका लागि अवैध स्रोतलाई चोख्याउने दुराशय निहित रहेको छ। यो महाधिवेशन यस्तो प्रावधानले नेपाल पक्ष रहेका सुशासनसँग सम्बन्धित अन्तर्राष्ट्रिय सन्धी र प्रतिबद्धताको उल्लङ्घन हुने, विश्व समुदायमाझ नेपालको विश्वसनीयतामाथि आँच पुग्ने एवं नेपालले अनपेक्षित समस्याहरुको सामना गर्नु पर्ने संभावना रहेकोप्रति गहिरो चासो व्यक्त गर्दछ। यस्तो गलत निर्णयलाई तत्काल सच्याउन माग गर्दछ। ८ वर्तमान सरकारले राजनीतिक पूर्वाग्रहका आधारमा पूर्ववर्ती सरकारले ल्याएका धेरै विकास निर्माणका परियोजना, जनताको हितसँग जोडिएका निर्णय एवं नियुक्तिहरुलाई उल्ट्याउँदै आफ्नो विकास विरोधी चेहरालाई उद्घाटित गरेको छ। यो महाधिवेशन सरकारको विकास विरोधी यस्ता निर्णय र कदमहरुप्रति गंभीर आपत्ति प्रकट गर्दछ। ९ वर्तमान सत्ता गठबन्धनका कतिपय नेताहरुबाट व्यक्त नेकपा (एमाले) माथि आक्रमण गर्न दुरुत्साहित गर्ने खालका अभिव्यक्तिहरुप्रति महाधिवेशनको गम्भीर ध्यानाकर्षण भएको छ। महाधिवेशन सत्ता सञ्चालकहरुका यस्ता अभिव्यक्तिहरु अलोकतान्त्रिक, आपत्तिजनक र निन्दनीय रहेको यो महाधिवेशन ठहर गर्दछ। १० वर्तमान सरकारले गरेका कतिपय निर्णयहरुले दुई छिमेकीसँग सन्तुलित र विश्वासिलो सम्बन्ध राख्नु पर्ने राष्ट्रिय आवश्यकता र परराष्ट्र नीतिको मर्ममाथि आँच पुर्याएको ठहर गर्दै यो महाधिवेशन नेपालले छिमेकी लगायत सबै मित्र राष्ट्रहरुसँग नेपालको राष्ट्रिय हितमाथि आधारित स्वतन्त्र परराष्ट्र नीतिमा आधारित सन्तुलित, परिपक्व र विश्वासिलो सम्बन्ध राख्नु पर्ने आवश्यकतामा जोड दिन्छ। ११ नेपालका लिपुलेक, लिम्पियाधुरा र कालापानी लगायतका नेपाली भूभागमा रहेको बाह्य अतिक्रणलाई समाप्त गरी ती भूभागमा नेपालको हकभोग कायम गर्नको लागि गम्भीर कूटनीतिक पहल र वार्ता गर्न यो महाधिवेशन नेपाल सरकारसँग माग गर्दछ। १२ यो महाधिवेशन आसन्न स्थानीय तह निर्वाचनको तयारीमा लाग्न, आफ्ना पालिकाहरुमा पार्टीको विजय सु निश्चित गर्न र यसका लागि आवश्यक सङ्गठनात्मक व्यवस्थापनलाई तत्काल तीव्रता दिन सबै कमिटी तथा कमरेडहरुलाई आह्वान गर्दछ। १३ कोभिड महामारी आज विश्वकै चुनौतीमा रुपमा देखा परेको छ। नेपाललाई पनि यसले नराम्रो गरी प्रभावित गरेको छ। कोभिड महामारीको नियन्त्रणका लागि पूर्ववर्ती सरकारले गरेका खोप लगायत प्रबन्धहरुका कारण कोभिड क्रमशः नियन्त्रणमा आइरहेको यथार्थ हाम्रा सामु छ। यस सम्बन्धमा प्रदेश र स्थानीय सरकारहरुको भूमिका पनि महत्वपूर्ण रहेको छ। अग्रपङ्क्तिमा रहेर कोभिड विरुद्धको लडाईँको नेतृत्व गर्नु हुने स्वास्थ्यकर्मीहरु, सुरक्षाकर्मीहरु, एम्बुलेन्स चालकहरु, सफाइकर्मी र शव व्यवस्थापनमा सङ्लग्नहरुको योगदानको उच्च प्रशंसा गर्दै यो महाधिवेशन अझै पनि महामारीको जोखिम कायमै रहेको कुरालाई ध्यानमा राख्दै स्वास्थ्य मापदण्ड पालनाका लागि सबैसँग आग्रह गर्दछ। १४ यो महाधिवेशन विभिन्न रुपमा जारी रहेका महिला विरुद्धका हिंसाका घटनाप्रति गहिरो चासो र चिन्ता व्यक्त गर्दै यस खालका अपराधका विरुद्ध आवश्यक जागरण, सजगता र दबाबका लागि भूमिका खेल्न पार्टी पङ्क्तिलाई आह्वान गर्दछ। यस्ता अपराधमा सङ्लग्नहरुलाई कडा कानुनी कार्बाहीको माग गर्दछ। १५ यो महाधिवेशन नजिक आइरहेका सांस्कृतिक पर्वहरुबडा दशैं, तिहार, नेपाल सम्बत् ११४२ तथा छठ लगायतको उपलक्ष्यमा सबै नेपाली दाजुभाइ दिदीबहिनीहरुमा सुस्वास्थ्य, शान्ति र प्रगतिका लागि हार्दिक शुभकामना व्यक्त गर्दछ। १६ यस महाधिवेशनलाई भव्य रुपमा सफल पार्न पुर्याउनु भएको योगदानका लागि ललितपुर जिल्ला कमिटी र मातहत कमिटीहरु, जिल्लाका जनप्रतिनिधिहरु, गोदावरी नगरपालिका, स्थानीय बासिन्दा, सुरक्षाकर्मी, सञ्चारकर्मी, कलाकर्मी, प्राविधिक मित्रहरु, भान्सा र आवासमा सहयोग पुर्याउने साथीहरु, सवारी चालकहरु सबैलाई धन्यवाद ज्ञापन गर्दछ। महाधिवेशनको सुव्यवस्थाका लागि अहोरात्र खट्ने स्वयंसेवकहरुको उच्च प्रशंसा गर्दछ।"
कांग्रेसको काठमाडौं नगर सभापतिमा नीलकाजी शाक्य विजयी,काठमाडौं : कांग्रेसको काठमाडौं महानगरपालिका नगर सभापतिमा नीलकाजी शाक्य बिजयी भएका छन्। शनिबार सुरु भएर आइतबार भएको मतदानमा प्रकाशमानगगन समूहको प्यानल नै विजयी भएको छ। नगर सभापतिमा निर्वाचित शाक्यले ७९६ मत पाएका छन्। उनका निकटतम प्रतिद्वन्द्वी संस्थापन समूहका उम्मेदवार प्रगतिमान रञ्जितले ३२९ मत मत पाए।
गौशाला दर्पण विमोचन,"महोत्तरी : सामाजिक, साँस्कृतिक र विकासमा आधारित भई अनुसन्धानात्मक रुपमा तयार पारिएको गौशाला दर्पण नामक पुस्तक विमोचन गरिएको छ। आईतबार स्थानीय कभर्ड हलमा आयोजित एक समारोहकाबीच पूर्वमन्त्री गिरीराजमणि पोखरेलले सो पुस्तकको विमोचन गरेका हुन्। गौशाला नगरपालिकाको आर्थिक सहयोगमा तयार पारिएको सो पुस्तकमा पालिकाभरिको विविध विषयवस्तुलाई समेटिएको छ। विभिन्न जातजाती र भाषाभाषीको मौलिक संस्कृतिहरु सबै समक्ष बुझाउनका निम्ति यस पुस्तकले अहम भुमिका निर्वाह गर्ने पूर्वमन्त्री पोखरेलले बताए। उनले भने, यहाँको परम्परागत एवम् प्राकृतिक संस्कृतिको धरोहर क्रमिक रुपमा समाजबाट विलिन अवस्थामा रहेको छ। गाईको ईतिहाससँग सम्बन्ध गाँसिएको यस गौशालालाई अझ नव, हरित अनि समृद्धको रुपमा रुपान्तरित गर्न आवश्यक छ। जसको निम्ति हरेकपक्षले समयमै आवश्यक कदम उठाऔं। गौशाला नगरपालिकाको आर्थिक सहयोगमा तयार पारिएको पुस्तकको प्रकाशन तराई मधेश साँस्कृतिक अनुसन्धान प्रतिष्ठान वर्दिवासले गरेको हो।"
"अफगानिस्तानमा पत्रकारसहित तीन मारिए, चीनसँगको विवादित सीमामा भारतले सैनिक परिचालन गर्ने","भारतका सेना प्रमुख मनोज नरवानीले विवादित भारतचीन सीमामा चीनसँग मिल्ने तैनाथीलाई बढावा दिने बताएका छन्। यो खबरले आइतबार दिनभर अन्तर्राष्ट्रिय सञ्चारमाध्यममा चर्चा पायो । त्यस्तै अमेरिकामा गर्भपतन सम्बन्धी कानुनको विषयलाई लिएर महिलाहरूले गरेको प्रदर्शनले पनि सञ्चारमाध्यममा ठाउँ पायो । प्रस्तुत छ, आइतबार दिनभरका केही प्रमुख खबरहरू: परमाणु परीक्षणमा युएनले दोहोरो मापदण्ड अपनाएको उत्तर कोरियाको आरोप प्योङयाङ : उत्तर कोरियाले संयुक्त राष्ट्रसंघको सुरक्षा परिषद् (युएन)माथि परमाणु परीक्षण सम्बन्धमा दोहोरो मापदण्ड अपनाएको आरोप लगाएको छ। सैन्य गतिविधि एवम् परमाणु परीक्षणमा युएनको सो निकायले दोहोरो मापदण्ड अपनाएको आरोप उत्तर कोरियाले लगाएको हो। पछिल्लो समय उत्तर कोरियाले गरेको श्रृङ्खलावद्ध परमाणु एवम् क्षेप्यास्त्र परीक्षण सम्बन्धमा सुरक्षा परिषद्ले अमेरिका र अन्य मुलुकसँग भेटवार्ता गरेको थियो। सो भेटपछि उत्तर कोरियाली विदेश मन्त्रालयका विभागीय निर्देशक जो कोल सुले परमाणु परीक्षण एवम् सैन्य गतिविधिमा संयुक्त राष्ट्र संघको सुरक्षा परिषद्ले दोहोरो मापदण्ड अपनाएको आरोप लगाएका हुन्। युएनको सुरक्षा परिषद्को बैठक भनेको खुला, निष्पक्ष र सन्तुलित हुनुपर्ने हो। तर सो निकायले बाहिर हल्ला गरेर हामीले गरेको सैन्य गतिविधि र हतियार परीक्षण सम्बन्धमा मौन रहन्छ। युएनको यस्तोखाले दोहोरो मापदण्ड हाम्रा लागि मान्य छैन, आइतबार जोले प्रतिक्रिया दिँदै सरकार नियन्त्रित सञ्चारमाध्यम केसीएनएसँग भनेका छन्। ००० चीनसँगको विवादित सीमामा भारतले सैनिक परिचालन गर्ने नयाँ दिल्ली : भारतका सेना प्रमुख मनोज नरवानीले विवादित भारतचीन सीमामा चीनसँग मिल्ने तैनाथीलाई बढावा दिने बताएका छन्। पछिल्लो समय चीनले विवादित सीमामा बढाएको सैन्य उपस्थिती र गतिविधीलाई ध्यानमा राख्दै आफुहरुले पनि चीनसँग मिल्दो तैनाथीलाई बढावा दिने बताएका हुन्। गत वर्षको जुन महिनामा लद्दाखमा भएको सीमा विवादपछि दुई देशबिच तनाव चुलिएको छ। लद्दाखमा भएको सीमाबारेको झडपपछि उच्च हिमाली क्षेत्रमा रहेको सिमानामा दुवै मुलुकले हजारौँ वैकल्पिक सैनिक खटाएका छन्। सो सीमा क्षेत्र निकै महत्वपूर्ण रहेको र चीनलेझैँ आफूहरुले पनि सैन्य तैनाथी र हातहतियारलाई बढावा दिने सेना प्रमुख मुकुन्दले बताएका हुन्। चीनले लद्दाखमा ३५०० किलोमिटरसम्म आफ्नो सैन्य उल्लेखनिय रुपमा उपस्थिति बढाइरहेको छ, उनले भनेका छन्, त्यसको जवाफमा भारतले पनि सैन्य उपस्थिति बढाएको थियो। पछिल्लो समय चीनको सैन्य गतिविधिलाई ध्यानमा राख्दै हामीले पनि चीनसँग मिल्दो तैनाथी बढाउनुपर्छ। ००० अफगानिस्तानमा पत्रकारसहित तीन मारिए काबुल : पूर्वी अफगानिस्तानमा पत्रकारसहित तीन जना मारिएका छन्। अफगानिस्तानको पूर्वी प्रान्त नाङगहरको जलालावादमा भएको आक्रमणमा पत्रकार र उनका आफन्तसहित तीन जना मारिएका हुन्। आइतबार उनीहरु मारिएको पुष्टि भएको जलालावाद प्रहरीले जनाएको छ। घटनाबारे प्रहरीले अनुसन्धान थालेको बताइएको छ। प्रहरीका अनुसार शनिबार यात्रामा गइरहेका पत्रकार एवम् लेखक साइद मारोफ सादतसहित उनका आफन्त मारिएका छन्। अफगान मिडिया ग्रुपले सो घटनाको निन्दा गरेको छ। तालिबानले मध्य अगष्टमा अफगानिस्तान कब्जामा लिएयता जलालावादमा १० मानिस मारिएका छन् भने कैयौँ घाइते भएको बताइएको छ। ००० कतारको विधायी चुनावमा महिला मनोनित भएनन् दोहा : कतारमा शनिबार भएको विधायी (व्यवस्थापिका) सदस्य चयनको चुनावी नतिजा सार्वजनिक भएको छ। व्यवस्थापिका चयनको लागि पहिलो पटक भएको सो चुनावको नतिजा आइतबार सार्वजनिक भएको हो। चुनावमा उठेका २६ महिलामध्ये कुनैपनि महिला उम्मेदवार मनोनित भएका छैनन्। संसद सदस्यको लागि महिला उम्मेदवार संख्या न्यून थियो। संसदका लागि २८४ उम्मेदवारमध्ये २६ जना महिलाले मात्र उम्मेद्वारी दिएका थिए। शनिबार ४५ सिटमध्ये ३० सदस्यका लागि मत खसालिएको थियो। ००० बंगलादेशमा रोहिङ्ग्या प्रतिनिधि हत्या आरोपमा ३ पक्राउ ढाका : रोहिङ्ग्या शरणार्थी समूहका प्रतिनिधि प्रमुख मोहिब उल्लाको हत्या आरोपमा बंगलादेश प्रहरीले तीन जनालाई पक्राउ गरेको छ। मोहिबको हत्यामा संलग्न भएको हुन सक्ने भन्दै आइतबार बंगलादेश प्रहरीले तीन शंकास्पद व्यक्तिलाई पक्राउ गरेको हो। आरकन रोहिङ्ग्या सोसाइटी अफ पिस एण्ड ह्युमन राइट्सका प्रमुख समेत रहेका मोहिब मुल्लाको तीन दिनअघि बंगलादेशमा हत्या भएको थियो। उनको कोक्स बजारनजिकै संसारकै ठुलो रोहिङ्ग्या शरणार्थी शिविर कुटुपालोङमा अज्ञात व्यक्तिले गोली हानी हत्या गरेका थिए। हत्यापछि विभिन्न राष्ट्रिय तथा अन्तर्राष्ट्रिय अधिकारकर्मीहरुले तत्काल हत्यारा खोजी र अनुसन्धानको माग गर्दै आएका थिए। ००० अमेरिकामा गर्भपतनको अधिकार माग गर्दै महिलाको प्रदर्शन वासिङटन : गर्भपतन अधिकार सुरक्षित राख्न अमेरिकाका विभिन्न ५० वटा राज्यमा हजारौँ महिलाले प्रदर्शन (मार्च) गरेका छन्। गत महिना अघि टेक्सास राज्यको नयाँ कानुनले गर्भपतन सेवामा बाधा पुर्याएको भन्दै त्यसको विरोधमा हजारौँ महिलाले सो प्रदर्शन गरेका हुन्। गर्भपतन गर्न सो कानुनको विरोधमा हजारौँ महिलासहित पुरुषहरुले समेत सहभागिता जनाएका थिए। टेक्सास राज्यले गर्भवती भएको ६ हप्ताभन्दा बढी समयपछि गर्भपतन गर्न नपाउने गरी नयाँ कानुन पारित गरेको थियो। सो प्रस्ताव देशको संविधानविरुद्ध भएको अमेरिकाको सर्वोच्च अदालतले अस्वीकार गरेको थियो। यद्यपि, रो भि वेड नाम दिइएको गर्भपतनसम्बन्धी टेक्सासको नयाँ कानुनलाई कानुनी मान्यता दिने या नदिने भन्दै अमेरिकाको सर्वोच्च अदालतले विचाराधीन अवस्थामा राखेको छ। सो कानुनबारे अदालतले आगामी महिनाहरुमा सुनुवाई गर्ने बताइएको छ। अमेरिकामा सन् १९७३ देखि गर्भपतनले मान्यता पाउँदै आएको छ। ००० चीनले दुई दिनमा ७७ युद्धक विमान ताइवानको रक्षा क्षेत्रमा पठायो ताइपेई : चीनले दुई दिनको अन्तरालतमा ७७ वटा युद्धक विमान आफ्नो रक्षा क्षेत्रमा पठाएको दाबी ताइवानले गरेको छ। शुक्रबार र शनिबार गरी दुई दिनमा चीनले सो संख्यामा युद्धक विमान आफ्नो रक्षा क्षेत्रमा पठाएको दाबी ताइवानले गरेको हो। ताइवानको मिनिस्ट्री अफ नेसनल डिफेन्सका अनुसार शनिबार रातिसम्म ३९ वटा चिनियाँ सैन्य विमानले ताइवानको रक्षा क्षेत्रमा प्रवेश गरेका छन्। त्यसअघि शुक्रबार रातिसम्म चीनले ३८ वटा सैन्य युद्धक विमान ताइवानको रक्षा क्षेत्रमा पठाएको थियो। गत वर्षको तुलनामा चीनले यसवर्ष आफ्नो क्षेत्रमा सैन्य गतिविधि बढाएको भन्दै ताइवानले आपत्ति समेत जनाउँदै आएको छ। यता चीनले आफ्नो ७२ औं राष्ट्रिय गणतन्त्र स्थापनाको अवसरमा शुक्रबार सैन्य अभ्यासका लागि ३८ युद्धक विमान ताइवान क्षेत्रमा पुर्याएको बताएको थियो। जसलाई चीनले नयाँ रेकर्ड कायम गरेको बताएको थियो। शुक्रबार र शनिबार गरी ७७ युद्धक विमान ताइवानको रक्षा क्षेत्रमा पठाएको चीनले पछिल्लो समय भने कुनै प्रतिक्रिया नजनाएको सीएनएनमा समाचार छ। करिब ७ दशक अघिको गृह युद्धपछि चीनबाट स्वतन्त्र बनेको ताइवानले चीनको पछिल्लो गतिविधिप्रति आपत्ति जनाउँदै आएको छ।  संयोजन अस्मिता खड्का"
'नैतिकता र अविभेदपूर्ण व्यवहार नै मानवअधिकार' : थापा,"स्याङ्जा : राष्ट्रिय मानव अधिकार आयोगका सदस्य लीली थापाले नैतिकता र अविभेदपूर्ण प्रणालीबाट नै मानवअधिकार रहेको बताइन्। गर्भदेखि मृत्युपर्यन्त अधिकारको संरक्षण नै मानवअधिकार रहेकोमा उनले जोड दिईन्। राष्ट्रिय मानव अधिकार आयोगद्धारा पुतलीबजार नगरपालिकामा आइतबार आयोजित मानवअधिकार कार्ययोजना तथा मानवअधिकारको अवस्था बिषयक छलफल कार्यक्रमलाई सम्बोधन गर्दे उनले मानवअधिकारका ठूल्ठूला सिद्धान्तिक कुरा गरेर मात्र नभई नैतिक आचरणले मानवअधिकारको रक्षा हुने बताएकी हुन्। वर्षौं पहिले बुद्धले बुद्ध दर्शनमार्फत सिकाएका नैतिकताका पाठलाई आज फेरि अन्य देशका मानिसले योयो गर, उसो गर भनेर सिकाउनु दुखद हो। उनले भनिन्, बुद्ध दर्शनका केही कुरा अपनाउन सक्यौं भने विदेशीले हामीबाट सिक्नेछन्। यहाँ सिक्न आउनेछन्। हाम्रो राज्यले अर्काले भनिसकेपछि यो यो गर भनेर भनेपछि गर्ने परिपाटीले व्यक्तिगत रुपमा आफुलाई आत्मग्लानी हुने उनले बताईन्। थापाले भनिन्, मानवअधिकार त्यतीबेला प्रत्याभूति हुन्छ जतिबेला सबैले आ आफना पहिचान खुलेर पाउछन्। महिला, बालबालिका, जेष्ठ नागरिक, फरक क्षमताका व्यक्तिका पहिचान र अवसर समान हुनेछन्। जिल्लामा एउटा पनि सेभ हाउस नहुनु दुखद रहेको उनको भनाई छ। उनले भनिन्, महिला मेयर भएको नगरपालिकामा धेरै महिला अधिकारका कुरा भए होलान भनेर सोचेकी थिएँ। तर, ती कमी पाएँ। मानवअधिकारवादी हामी सबै भएको बताउदै सबैको सहयोग, सहकार्य, एकता र नैतिकताले मात्र मानवअधिकारको रक्षा हुने उनको भनाई छ। कार्यक्रममा कार्यवाहक नगरप्रमुख ओमबहादुर खड्का, प्रमुख जिल्ला अधिकारी दिपकराज नेपाल, प्रहरी उपरीक्षक होबिन्द्र बोगटी, मानव अधिकार आयोगका प्रवक्ता डा टिकाराम पोखरेल, प्रमुख प्रशासकिय अधिकृत पुरुषोत्तम नेपाल, पत्रकार महासंघका उपाध्यक्ष भवानी अधिकारी लगायतले मानवअधिकार र जिल्लाका अवस्थाका बारेमा जानकारी गराएका थिए। यसैगरी, पत्रकार महासंघका निवर्तमान अध्यक्ष ओमप्रकाश शर्मा, अधिवक्ता द्धय तुलसी गिरी र युगनारायण श्रेष्ठ, प्राध्यापक सोमनाथ लम्साल, योजना तथा प्रशासकिय अधिकृत ताराचन्द्र ढकाल, नगर कार्यपालिका सदस्य तीला रेग्मी, अपांग समाज स्याङ्जाका अध्यक्ष युवराज पराजुली, पत्रकार रोशन लामिछाने लगायतले मानव अधिकार आयोगका काम कारवाही प्रति राज्य पक्षको कार्यान्वयनको पक्षको फितलोपनका बारेमा जिज्ञासा सोधे। मानव अधिकार आयोग गण्डकी प्रादेशिक प्रमुख चन्द्रकान्त चापागाईको अध्यक्षतामा सम्पन्न कार्यक्रममा प्रवद्र्धन वकालत महाशाखा प्रमुख दिपेन्द्रबहादुर सिंहले चालु पाँचौ राष्ट्रिय कार्ययोजनाका बारेमा कार्यपत्र प्रस्तुत गरे भने कार्यक्रमको सहजीकरण आयोगका अधिकृत टंक खनालले गरेका थिए। महिला तथा बालबालिकामा शारिरीक एवं मानसिक हिंसा बढ्नुका साथै आत्महत्याका दर अत्याधिक रहेको जनाउदै प्रहरी प्रमुख बोगटीले जिल्लामा एउटा सेफ हाउस अत्यावश्यक रहेको तथ्यगत सूचना सहित सुझाव दिए।"
अखिल क्रान्तिकारीको अध्यक्षका ५ दावेदार पार्टीको केन्द्रीय सदस्य,"काठमाडौं : नेकपा माओवादी केन्द्र निकट अखिल (क्रान्तिकारी) का अध्यक्षमा दावी गरेका ५ जनालाई केन्द्रीय सदस्यको जिम्मेवारी दिइएको छ। विद्यार्थी नेताहरु सुरेन्द्र बस्नेत, तिलकराज भण्डारी, उत्तम अधिकारी, दिपक देवकोटा, विजय गौतम माओवादी केन्द्रको केन्द्रीय सदस्य भएका छन् । उनीहरु सबै पदाधिकारी हुन् । माओवादी केन्द्रका अध्यक्ष पुष्पकमल दाहाल प्रचण्ड र अध्यक्षमा दावी गर्ने विद्यार्थी नेताहरुबीच आइतबार छलफल भएको थियो । छलफलमा प्रचण्डले ती नेताहरुलाई केन्द्रीय समिति सदस्यको जिम्मेवारी दिइएको बताएका थिए । माओवादी केन्द्रका अध्यक्ष प्रचण्डले सार्वजनिक विधानमै ४० वर्ष उमेर नकटेका २० प्रतिशत युवालाई केन्द्रीय समितिमा थप गर्ने बताएका थिए । यस्तै विद्यार्थी संगठनका केन्द्रीय अध्यक्ष रन्जित तामाङलाई पनि पार्टीको केन्द्री सदस्यको जिम्मेवारी दिइएको छ।"
११ जिल्लाका सिडिओ फेरिए : कसको कहाँ सरुवा?,"काठमाडौं : गृह मन्त्रालयले प्रमुख जिल्ला अधिकारीको सरुवा गरेको छ। गृह मन्त्रालयका सहसचिव जयनारायण आचार्यलाई कास्कीको प्रमुख जिल्ला अधिकारीका रुपमा काज सरुवा गरीएको छ। गृहका सहसचिव कमलराज ढकाललाई भोजपुरको सिडिओको जिम्मेवारी दिइएको छ। गृह मन्त्रालयका अनुसार डडेलधुराको सिडीओमा गृहका सहसचिव हरीप्रसाद घिमीरे, लमजुङको सिडिओमा सुशील वैद्य, मनाङमा रवीन्द्रप्रसाद आचार्य, म्याग्दीमा चिरञ्जीवी राना, रसुवामा नवराज जैसी, तेह्रथुममा अनोजकुमार घिमिरे, सप्तरीमा विष्णु लामिछाने, डोटीमा शंकरबहादुर विष्ट, मुगुमा रोमबहादुर महतको सरूवा भएको छ। गृह मन्त्रालयले १६ सहसचिव सहितको काज सरुवा गरेको हो।"
"थप ६ सय ७९ जनामा कोरोना संक्रमण, ७ को मृत्यु","काठमाडौं : १,०९२० नमूना परीक्षणमा ६ सय ७९ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ७०७० नमूनाको पीसीआर र ३ हजार ८५० नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ५७४ र एन्टिजेन विधिबाट १०५ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ७ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार १६४ पुगेको हो। मन्त्रालयका अनुसार बुधबार थप १ हजार ४०५ जना कोरोनामुक्त भएका छन्। कोरोनाका सक्रिय संक्रमितको संख्या १६ हजार ८०४ पुगेको छ। मन्त्रालयका अनुसार संक्रमित ३३७ जनाको भेन्टिलेटरमा र १०४ जनाको आइसीयूमा उपचार भइरहेको छ। पछिल्लो २४ घन्टामा २६ हजार ४१९ जनाले कोरोनाविरुद्धको खोप लगाएका छन्।"
अख्तियारविरुद्ध जसपाको प्रदर्शन,"जनकपुरधाम : अख्तियार दुरुपयोग अनुसन्धान आयोगद्वारा प्रदेश २ मा मुख्यमन्त्री तथा मन्त्रीपरिषदको कार्यालयमा गरिएको छापामारीको विरोध गर्दै जनता समाजवादी पार्टी, नेपाल धनुषाले विरोध प्रदर्शन गरेको छ। पार्टीका कार्यकर्ताले जनकपुर नगरक्षेत्रमा जुलुश प्रदर्शन गर्दै विरोध जनाएका छन्। उनीहरुले शनिबार मशाल जुलुश प्रदर्शन गरेका थिए। प्रदेश २ सरकारको निकै चर्चित बेटी पढाऊ, बेटी बचाऊ अभियानअन्तर्गत भएका भ्रष्टाचारका विषयमा छानविनका लागि अख्तियारले मुख्यमन्त्री कार्यालयमा छापामारी गरि कागजातहरु नियन्त्रणमा लिएको थियो। अभियानअन्तर्गत कक्षा ८ मा पढ्ने समुदायिक विद्यालयका छात्राको लागि साइकल वितरण कार्यक्रममा सार्वजनिक खरिद ऐन विपरित साइकल खरिद गरेको विरुद्ध उजुरी परेपछि अख्तियारले छापा मारेकाे थियो। प्रदेशका आठवटै जिल्लामा कक्षा ८ मा अध्ययनरत छात्राका लागि मुख्यमन्त्री कार्यालयले अहिलेसम्म चार चरणमा गरी जम्मा ४० हजार २ सय ६५ थान साइकल खरिदमा झण्डै २९ करोड रुपैयाँ खर्च गरेको दावी गरेको छ। कार्यालयको सो दाविविरुद्ध अख्तियारमा उजुरी परेपछि छानविन सुरु भएको हो। साइकल खरिदमा भएको अनियमितताका विषयमा प्रदेशसभा र सार्वजनिक मञ्चहरुमा निकै आवाज उठ्ने गर्थ्यो तर, प्रदेश सरकारले यस सम्बन्धमा कुनै पनि सुचना सर्वसाधारणलाई उपलब्ध गराएको थिएन। यता, अख्तियारको छापामारीपछि मुख्यमन्त्री लालबाबु राउतले निकै विरोध गरेका छन् भने जसपा नेपालले सडकमै प्रदर्शन थालेको छ।आयोगले भ्रष्टाचार विरुद्ध अनुसन्धान गर्न पाउने हो तर, निर्वाचित मुख्यमन्त्रीको कार्यालयमा छापामारी गर्नु अनुचित छ र यसको विरोध हामीले गरेका हौं, मुख्यमन्त्रीका प्रेश सल्लाहकार आतिश मिश्रले भने।"
"नेप्से परिसूचक ५५ अंकले घट्यो, ४ अर्बमा सीमित रह्यो कारोबार रकम","काठमाडौं : साताको पहिलो कारोबार दिन नेप्से परिसूचक ५५ अंकले घटेको छ। आइतबार शेयर कारोबार मापन परिसूचक नेप्से ५५ अंकले घटेर २५ सय ७७४९ विन्दुमा झरेको हो। यसअघि कारोबारको अन्तिम दिन गत बिहीबार नेप्से ३२५१ अंकले घटेर २६३३४२ विन्दुमा झरेको थियो। यस दिन नेप्से घटेसँगै कारोबार रकम पनि ओरालो लागेको छ। ठूला कम्पनीको शेयर मापन परिसूचक सेन्सेटिभ इण्डेक्स पनि ११ अंकले घटेको छ। २३२ कम्पनीको ८९ लाख ४८ हजार ९३७ कित्ता शेयर ४ अर्ब ११ करोड रुपैयाँमा खरिदबिक्री भए। कारोबारमा आएका १३ वटै समूहको परिसूचक घटेको छ। वित्त समूहको परिसूचक सबैभन्दा बढी ४३३ प्रतिशतले ओरालो लाग्यो। यस्तै लगानी समूहको ३८३, हाइड्रोपावर समूहको ३९६ प्रतिशत, होटल तथा टुरिजमको ३३३ प्रतिशतले घटेको छ। बाँकी अन्य समूहको परिसूचक पनि ओरोलो लाग्यो। १३ वटै समूहको परिसूचक घटेको बजारमा मैलुङ खोला जलविदयुत कम्पनीको शेयरमूल्य ९९७ प्रतिशतले बढेको छ। यस्तै स्वाभिमान लघुवित्त वित्तीय संस्थाको ६०५ प्रतिशतले शेयर मूल्य बढेको छ। आइतबार कारोबार रकमका आधारमा अपि पावरको सर्वाधिक १५ करोड ६ लाख रुपैयाँ बराबरको शेयर कारोबार भयो।"
"उमेर हद तोकियो, ७० वर्ष नाघेपछि कार्यकारी पदमा उठ्न नपाइने","काठमाडौं : नेकपा एमालेको कार्यकारी पदमा उठ्न उमेर हद निर्धारण तोकिएको छ। ७० वर्ष नाघेपछि कार्यकारी पदमा उठ्न नपाइने भएको हो। पार्टीको विधान महाधिवेशनमा प्रतिनिधिले उठाएका प्रश्नहरुको जवाफ दिँदै उपमहासचिव विष्णु पौडेलले कुनै पनि कमिटीको कार्यकारी पदमा ७० वर्ष नाघेपछि उम्मेदवारी दिन नपाइने प्रस्ताव अघि सारेका थिए। उनले भने,' कुनै पनि कमिटीको कार्यकारी पदमा ७० वर्ष नपुग्दासम्म उही तहको कार्यकारी पदमा एउटा व्यक्ति दुई पटकभन्दा बढी कार्यकाल उम्मेदवार बन्न पाउँदैन। कुनै व्यक्ति कार्यकारी पदमा रहिरहेको बेला ७० वर्ष पुग्यो भने सो कार्यकालभरी पदमा रहिरहन्छ। एमालेको योग्यता संशोधन गरिएको छ। यसअघि तोकिएको पार्टी सदस्य भएको १५ वर्ष हुनुपर्ने प्रावधान संशोधन गरी १० वर्ष कायम गरिएको छ।केन्द्रीय सदस्यको न्युनतम योग्यता केन्द्रीय निकायको सदस्य भएको वा राष्ट्रिय प्रतिनिधि परिषद् सदस्य भएको व्यक्ति योग्य हुनेछ। ' एमाले विधान महाधिवेशन: पार्टी सदस्यताबारे जिल्ला कमिटीले नै निर्णय गर्ने एमाले विधान महाधिवेशनः वरिष्ठ उपाध्यक्ष थपिने, ७ सचिव रहने"
'अलमलिएकालाई फर्काउन माथिबाटै प्रयास गर्छु',"काठमाडौं : नेकपा एमाले अध्यक्ष केपी शर्मा ओलीले पार्टी छोडेर गएका व्यक्तिलाई बिग्रिएको संज्ञा दिएका छन्। गोदावरीमा जारी विधान महाधिवेशनमा प्रतिनिधिले उठाएका प्रश्नको जवाफ दिंदै यस्तो बताएका हुन्। पार्टी छोडेर गएका मान्छे बिग्रिएका हुन् भन्ने छर्लङ्ग छ, ओलीले भने, अध्यक्ष र प्रधानमन्त्रीलाई हटाएर पार्टी ध्वस्त बनाउने योजना रचियो। पार्टी बचाएर ल्याउन तपाईंहरुको भुमिका निकै ठुलो छ। हामी अलमलिनु हुँदैन। विरोधीले थप्पड हानी सक्छ अनि हामी शास्त्र पल्टाउन थाल्छौं। त्यति सारो शास्त्रवादी हुन जरुरी छैन। जो तपाईंसँग लडिरहे ती दुस्मन हुन्। ओलीले कुनै अलमल र अन्योलमा पर्नु नपर्ने बताउँदै भने, 'केही साथीहरु स्थानीय अन्तरविरोधले गर्दा कतिपय साथीलाई तानिएर लगेका हुन सक्छन्। अलमलिएका साथीलाई फर्काउन प्रयास गर्नुपर्छ। उनले कम्तिमा ५१ प्रतिशत नेपाली नेकपा एमालेको पक्षमा भएको र यो सम्भव छ भन्ने पार्नुपर्ने बताए।"
"ट्राफिकको समुदाय लक्षित कार्यक्रम:निःशुल्क स्वास्थ्य शिविर,यात्रु सहायता कक्ष सञ्चालन","विराटनगर : समुदायमा घुलमिल हुन र सेवालाई नागरिक मैत्री बनाउनका लागि जिल्ला ट्राफिक प्रहरी कार्यालय मोरङ नयाँ रणनीति र कार्यक्रमका साथ अघि बढेको छ। सेवालाई चुस्तदुरुस्त बनाउँदै नागरिकप्रहरी सम्बन्ध सुधारका लागि ६६ औँ प्रहरी दिवसको अवसर पारेर ट्राफिक प्रहरीले समुदाय लक्षित कार्यक्रम सञ्चालन गरेको हो। जसअन्तर्गत सर्वसाधारण एवं सवारी साधनको अत्याधिक चाप हुने विराटनगर बसपार्कमा आइतबार निःशुल्क स्वास्थ्य शिविरको आयोजना गरिएको छ। शिविरमा आर्थिक अवस्था कमजोर भएर उपचारबिहीन सर्वसाधारण, यातायात मजदुर, प्रहरी कर्मचारी र प्रहरीका परिवारले निःशुल्क सेवा लिइरहेको मोरङ ट्राफिक प्रमुख प्रहरी निरीक्षक (इन्सपेक्टर) चन्द्रबहादुर खड्काले बताए। उनका अनुसार सेवा लिन आउनेजति सबैको निःशुल्क उपचार एवं स्वास्थ्य परीक्षण हुनेछ। इन्सपेक्टर खड्काले शिविरमा आँखा, छात्ती, छाला, मुटु, नाक, कान, घाँटी, दाँत, हाडजोर्नी लगायतका समस्याको निःशुल्क उपचार भइरहेको जानकारी दिए। शिविरमा भिडियो एक्सरे, इको, इसीजी, ल्याब परीक्षण लगायतका सेवा उपलब्ध गराइएको उनले बताए। उनका अनुसार शिविरमा स्वास्थ्य परीक्षण एवं उपचार गराउने सर्वसाधारणको उल्लेख्य भीड लागेको छ। भीड धेरै भएकाले आइतबार मात्रै सम्भव नभएमा शिविरलाई सोमबारसम्म लम्ब्याइने खड्काले बताए। ट्राफिक प्रहरीले विराटनगरस्थित नोबेल शिक्षण अस्पताल, नेपाल औषधि व्यवसायी संघ मोरङ र यातायात व्यवसायी एवं मजदुर संघ संगठनको सहयोग तथा सहकार्यमा वृहत स्वास्थ्य शिविरको आयोजना गरेको हो। इन्सपेक्टर खड्काले विभिन्न रोगको उपचार गराएकाहरुलाई निःशुल्क औषधिको व्यवस्था पनि गरिएको छ। आर्थिक अवस्था कमजोर हुँदा उपचार नपाइकन रोग पालेर बस्नुपर्ने बाध्यातामा रहेकालाई शिविरले ठूलो रहत पुगेको छ, उनले भने, आर्थिक समस्यामा रहेकालाई लक्षित गरेर निःशुल्क उपचार र स्वास्थ्य परीक्षणको व्यवस्था गरिएको हो। नोबेल शिक्षण अस्पतालका प्रवन्धक नारायण दाहालका अनुसार शिविरमा वरिष्ठ मुटु रोग विशेषज्ञ डाराजेश नेपालको नेतृत्वमा प्रसूति तथा महिला रोग विशेषज्ञ शान्ति सुवेदी, हाडजोर्नी रोग विशेषज्ञ डा रञ्जीत झा, फिजिसियन डासन्दीप गुरागाईं लगायत १४ जनाको चिकित्सक टोली परिचालन गरिएको छ। अन्य स्वास्थ्यकर्मी र ल्याबका कर्मचारीसहित गरेर २९ जनालाई शिविरका लागि अस्पतालले परिचालन गरेको जानकारी उनले दिए। दाहालले कार्यक्रममा स्वास्थ्य शिविरले समुदायमा पुर्याउने फाइदाका बारेमा विस्तृतमा चर्चा गरेका थिए। विशेषज्ञसहितको चिकित्सकीय सेवा उपलब्ध भएकाले शिविरमा उपचार र स्वास्थ्य परीक्षण गराउनेको ठूलो भीड लागेको उनले बताए। यसैबीच चाडपर्वका समयमा यात्रुको सुविधाका लागि मोरङ ट्राफिकले ६६ औँ प्रहरी दिवसको अवसर पारेर आइतबारदेखि यात्रु सहायता कक्षसमेत सञ्चालनमा ल्याएको छ। विराटनगर बसपार्कमा यात्रु सहायता कक्ष सञ्चालनमा ल्याइएको हो। चाडपर्व सुरु भएपछि सार्वजनिक सवारी साधनमा यात्रुको चाप धेरै हुन्छ, इन्सपेक्टर खड्काले भने, सर्वसाधारणको सुरक्षित यात्राका लागि कक्षा सञ्चालन गरिएको हो। उनका अनुसार कक्षमार्फत गन्तव्यसम्म पुग्ने यात्रुलाई सहयोग गरिन्छ। साथै सवारी साधनमा यात्रु ठगिने र यात्रा असहज हुने जनगुनासो बढेपछि सर्वसाधारणको सहजताका लागि यात्रु सहायता कक्ष सञ्चालन गरिएको जानकारी खड्काले दिए। उनका अनुसार यात्राका क्रममा कुनै समस्या आए यात्रुले सहायता कक्षमा आफ्नो गुनासो एवं समस्यालाई निर्धक्कसँग राख्नसक्ने छन्। समस्या समाधानका लागि ट्राफिक प्रहरीले पहल गर्नेछ। निःशुल्क स्वास्थ्य शिविर र यात्रु सहायता कक्षको प्रदेश १ प्रहरी प्रमुख डीआईजी (प्रहरी नायव महानिरीक्षक) अरुणकुमार बीसीले उद्घाटन गरेका हुन्। चाडपर्वका बेला यात्रुको सुविधाका लागि प्रदेश १ भरी नै यात्रु सहायता कक्षा सञ्चालन गरिएको जानकारी उनले दिए। सवारी दुर्घटना न्यूनीकरणका लागि ट्राफिक प्रहरी एक्लैबाट सम्भव नहुने भन्दै बीसीले सबै पक्षको सहयोग आवश्यक रहेको बताए। सबै पक्षसँग हातेमालो र सहकार्य गर्दै सडक सुरक्षाका दृष्टिकोणले प्रदेश १ लाई मुलुककै नमुना बनाउने गरी काम भाइरहेको जानकारी उनले दिए। चाडपर्वका बेला हुनसक्ने सम्भावित अपराध एवं अपराधिक घटना नियन्त्रणका लागि विशेष सुरक्षा योजना बनाएर लागू गरिएको बीसीले बताए। स्वास्थ्य मानिसको सबैभन्दा ठूलो धन भएको बताउँदै उनले ट्राफिक प्रहरीले आयोजना गरेको शिविरबाट लक्षित वर्गले अधिक लाभ लिनसक्ने उल्लेख गरे । कार्यक्रमको अवसरमा ३ जना सवारी चालकलाई सम्मान गरिएको छ। सम्मानित हुनेहरुमा सवारी चालक धर्मकुमार अधिकारी, दीपक बुर्जामगर र अम्बिका अधिकारी रहेका छन्। ट्राफिक नियमको पालना, यात्रुमैत्री व्यवहार लगायतलाई सम्मानको आधार बनाइएको थियो। सार्वजनिक सवारी साधनमा वर्ष दिनभरि पुयाएको योगदान र उत्कृष्ट सेवाको कदर गर्दै चालकलाई सम्मान गरिएको जानकारी इन्सपेक्टर खड्काले दिए। त्यस अवसरमा विराटनगर बसपार्क व्यवस्थापन समितिका अध्यक्ष पदमकुमार श्रेष्ठलाई पनि सम्मान गरिएको छ। शिविर आयोजनाका लागि सहयोग औषधि व्यवसायी संघ र नोबेल शिक्षण अस्पताललाई पनि सम्मान गरिएको छ। कार्यक्रममा डीआईजी बीसीले सर्वसाधारण तथा सार्वजनिक सवारी साधनका यात्रुलाई निःशुल्क मास्क पनि वितरण गरे। मास्क वितरण गर्दै बीसीले कोरोना महामारीबाट बच्नका लागि स्वास्थ्य सुरक्षा सम्बन्धी मापदण्डको पालना गर्नुपर्नेमा जोड दिएका छन्।"
लागु औषध प्रकरणमा शाहरुख खानका छोरा छानविनमा,मुम्बई : भारतको नार्कोटिक्स कन्ट्रोल ब्युरो (एनसिबि) ले लागु औषध प्रकरणमा बलिउड अभिनेता शाहरुख खानका छोरासहित अन्य आठ जनामाथि छानविन थालेको छ। शनिबार भएको लागु औषध प्रकरणमा एनसिबिले शाहरुख खानका छोरा आर्यन खानसहित अन्य आठमाथि छानविन थालेको हो। शनिबार शनिबार मुम्बईबाट गोवातर्फ गइरहेको क्रुज शिपमा लागु औषध ड्रग्स पार्टी आयोजना गरिएको थियो। क्रुज ड्रग्स पार्टी नाम दिइएको सो प्रक्ररणमा विभिन्न सेलेब्रेटीको नाम मुछिएको भारतीय सञ्चारमाध्यमले जनाएका छन्। एनसिबिले आर्यन खानसहित अन्य आठ जनालाई हिरासतमा राखेर छानविन थालेको इन्डिया टुडेमा समाचार छ। यात्रुको भेषमा शनिबार क्रुज पार्टीमा छापा मारेको एनसिबिको टोलीले ड्रग्स पार्टीबाट ठुलो मात्रामा नशालु पदार्थ बरामद गरेको थियो। प्रहरीले दुई महिलासहित संलग्न आठ जनालाई पक्राउ गरेर हिरासतमा पुर्याएको थियो।
प्रदेशस्तरीय भलिबलका लागि खेलाडी छनोट,"डोटी : सुदूरपश्चिम खेलकूद परिषद्को आयोजनामा कैलालीको धनगढीमा यही असोज २० गतेदेखि २३ गतेसम्म सञ्चालन हुने प्रदेशस्तरीय भलिबल प्रतियोगिताका लागि डोटीबाट पनि पुरुष भलिबल खेलाडी छनोट गरिएको छ। जिल्लाभरिका ९ वटै स्थानीय तहबाट आएका खेलाडीलाई भलिबल प्रतियोगिता गराइ खेलाडी छनोट गरिएको जिल्ला खेलकूद समितिका अध्यक्ष नरेश मलासीले जानकारी दिए। उनका अनुसार जिल्लाका ९ वटै स्थानीय तहबाट आएका खेलाडीको प्रतिस्पर्धा गराइ उत्कृष्ट भएका नौ जनाखेलाडीलाई छनोट गरी उनीहरुकै टिम बनाइएको र त्यस टीममा अन्य तीन जना वैकल्पिक खेलाडी पनि राखिएको छ। जिल्ला खेलकूद विकास समितिका अनुसार छनोट भएका खेलाडीमा जनक खड्का, डम्बर भट्टराई, प्रशान्त साहु, निलम सिंह, खगेन्द्र खड्का, भूपेन्द्र खड्का, प्रदीप खड्का, रतन थापा र रमेश बम रहेका छन्। यस्तै वैकल्पिक खेलाडीमा राजेन्द्र कठायत, रमेश साउद तथा पुरन रावत छनोट भएका छन्। उक्त पुरुष भलिबल प्रतियोगिता कैलालीको धनगढीमा यही असोज २० गतेदेखि २३ सम्म सञ्चालन हुने भएको छ । छनोट भएका खेलाडीलाई प्रशिक्षण दिइन लागिएको छ। भलिबल प्रतियोगितामा सुदूरपश्चिमका नौवटै जिल्लाबाट उत्कृष्ट प्रदर्शन गर्ने १२ जना खेलाडी छनोट गरी राष्ट्रिय प्रतियोगितामा सहभागी हुनका लागि प्रदेशको टोली बनाइने भएको छ ।"
एमाले विधान अधिवेशन : ओलीलाई अवसरै अवसर,"काठमाडौं : नेकपा एमालेका अध्यक्ष केपी शर्मा ओलीलाई फेरी अध्यक्ष बन्ने बाटो खुलेको छ । एमालेले जारी विधान महाधिवेशनबाट ७० वर्षमा कोही उम्मेदवार भएर जितेमा पूरा कार्यकाल काम गर्न पाउने व्यवस्था गरेसँगै ओली अध्यक्ष बन्ने बाटो खुलेको हो । ओली विस २००८ साल फागुन ११ गते जन्मिएका हुन् । यसरी हेर्दा उनी ७० वर्ष पुग्न झण्डै पाँच महिना बाँकी छ । जबकी नेतृत्व चयन गर्ने १० औं महाधिवेशन आगामी मंसिरमा हुँदैछ । यसरी हेर्दा सो महाधिवेशनबाट ओली पुनः अध्यक्षमा आउने सम्भावना छ । कुनै पनि व्यक्ति पार्टीको कमिटीमा ७० वर्ष पूरा नहुँदै निर्वाचित भएर कार्यकालको बीचमै ७० वर्ष पूरा भएपनि पूर्ण कार्यकाल काम गर्न पाउने गरी विधान पारित भएको छ। विधानमा गरिएको ७० वर्ष उमेर हदको नयाँ परिभाषाले अब ओली अध्यक्षको उम्मेदवार हुन र निर्वाचित भए पाँच वर्षे कार्यकाल पूरा गर्न पाउने देखिन्छ । पार्टीको विधान महाधिवेशनमा प्रतिनिधिले उठाएका प्रश्नहरुको जवाफ दिँदै उपमहासचिव विष्णु पौडेलले कुनै पनि कमिटीको कार्यकारी पदमा ७० वर्ष नाघेपछि उम्मेदवारी दिन नपाइने प्रस्ताव अघि सारेका थिए। उनले भने, 'कुनै पनि कमिटीको कार्यकारी पदमा ७० वर्ष नपुग्दासम्म उही तहको कार्यकारी पदमा एउटा व्यक्ति दुई पटकभन्दा बढी कार्यकाल उम्मेदवार बन्न पाउँदैन। कुनै व्यक्ति कार्यकारी पदमा रहिरहेको बेला ७० वर्ष पुग्यो भने सो कार्यकालभरी पदमा रहिरहन्छ। एमालेको योग्यता संशोधन गरिएको छ। यसअघि तोकिएको पार्टी सदस्य भएको १५ वर्ष हुनुपर्ने प्रावधान संशोधन गरी १० वर्ष कायम गरिएको छ।केन्द्रीय सदस्यको न्युनतम योग्यता केन्द्रीय निकायको सदस्य भएको वा राष्ट्रिय प्रतिनिधि परिषद् सदस्य भएको व्यक्ति योग्य हुनेछ। शक्ति प्रदर्शन शैलीमा एमाले विधान महाधिवेशन एमाले विधान महाधिवेशन: पार्टी सदस्यताबारे जिल्ला कमिटीले नै निर्णय गर्ने एमाले विधान महाधिवेशनः वरिष्ठ उपाध्यक्ष थपिने, ७ सचिव रहने"
चीनले दुई दिनमा ७७ लडाकु विमान ताइवानको रक्षा क्षेत्रमा पठायो,ताइपेई: चीनले दुई दिनको अन्तरालतमा ७७ वटा लडाकु विमान आफ्नो रक्षा क्षेत्रमा पठाएको दाबी ताइवानले गरेको छ । शुक्रबार र शनिबार गरी दुई दिनमा चीनले सो संख्यामा लडाकु विमान आफ्नो रक्षा क्षेत्रमा पठाएको दाबी ताइवानले गरेको हो । ताइवानको मिनिस्ट्री अफ नेसनल डिफेन्सका अनुसार शनिबार रातिसम्म ३९ वटा चिनियाँ सैन्य विमानले ताइवानको रक्षा क्षेत्रमा प्रवेश गरेका छन् । त्यसअघि शुक्रबार रातिसम्म चीनले ३८ वटा सैन्य विमान ताइवानको रक्षा क्षेत्रमा पठाएको थियो । गतवर्षको तुलनामा चीनले यसवर्ष आफ्नो क्षेत्रमा सैन्य गतिविधि बढाएको भन्दै ताइवानले आपत्ति समेत जनाउँदै आएको छ । यता चीनले आफ्नो ७२ औं राष्ट्रिय गणतन्त्र स्थापनाको अवसरमा शुक्रबार सैन्य अभ्यासका लागि ३८ लडाकु विमान ताइवान क्षेत्रमा पुर्याएको बताएको थियो । जसलाई चीनले नयाँ रेकर्ड कायम गरेको बताएको थियो । लडाकु विमान ताइवानको रक्षा क्षेत्रमा पठाएकोबारे चीनले पछिल्लो समय कुनै प्रतिक्रिया नजनाएको सीएनएनमा समाचार छ । करिब ७ दशक अघिको गृह युद्धपछि चीनबाट स्वतन्त्र बनेको ताइवानले चीनको पछिल्लो गतिविधिप्रति आपत्ति जनाउँदै आएको छ ।
राजकुमार लेखी एमालेमा प्रवेश,काठमाडौं : केही समयअघि लोकतान्त्रिक समाजवादी पार्टी परित्याग गरेका राजकुमार लेखी नेकपा एमाले प्रवेश गरेका छन् । एमालेको जारी विधान महाधिवेशनमा लेखीसहित ५५ जना एमाले प्रवेश गरेका हुन् । उनी नेपाल आदिवासी जनजाति महासंघका पूर्वअध्यक्ष पनि हुन् ।
मकुना हात्ती मृत फेला,इटहरी : कोसी टप्पु वन्यजन्तु आरक्षण आसपास लामो समयदेखि उपद्रो मच्चाउँदै आएको मकुना नामक हात्ती आइतबार मृत फेला परेको छ। कोसी टप्पु वन्यजन्तु आरक्षण कार्यालय नजिकै मृत अवस्थामा भेटिएको आरक्षले जानकारी दिएको छ। आरक्षणका प्रमुख अशोक रामका अनुसार हात्तीको मृत्यु करेन्ट लागेर भएको जस्तो देखिएपनि कारण खुल्न हुन सकेको छैन। धानबारीमा मृत भेटिएको हात्तीको वरपर तारसमेत नभएकोले कारण खुल्न हुन नसकेको हो। नजिकका बस्तीमा उपद्रो मच्चाउने गरेपछि आजित भएर केही स्थानीय प्रशासनले हात्ती मार्ने योजनासमेत बनाएको थियो। सुनसरी प्रशासनले सो विषयमा बैठक नै बसेर छलफल गरेको थियो। सर्वत्र विरोध भएपछि प्रशासन निर्णयबाट पछि हटेको थियो।
हामीमाथि चौतर्फी हमला भइरहेको छ : ओली,"काठमाडौं : नेकपा एमाले अध्यक्ष केपी शर्मा ओलीले आफ्नो पार्टीमाथि चौतर्फी हमला भइरहेको बताएका छन्। गोदावरीमा जारी विधान महाधिवेशनमा प्रतिनिधिहरुले उठाएका प्रश्नहरुको जवाफ दिंदै यस्तो बताएका हुन्। उनले भने, पार्टी र नेतृत्वले गरेका कामहरुको सन्दर्भमा र आगामी दिनमा आउन सक्ने चुनौतिहरुको पहिचान गर्ने, सामना गर्ने र ती चुनौतिलाई पराजीत गर्ने सन्दर्भमा निति कार्यक्रम र कार्ययोजना समिक्षा भयो। 'सुशासनयुक्त देश , गरिबी नभएको देश, पछौटेपन नभएको देश, आधुनिक देश निर्माणका निम्ति सुशासन, विकास,समृद्धि आजको तात्कालीन विषय हो।', ओलीले भने, हामी फेरि पनि जित्छौं। अबका दिनमा जित्दै जानेछौं। हाम्रो पार्टीको दृष्टीकोण र कर्तव्य यो पनि हो। हामीले जित्नुपर्छ। उनले देश बनाउने कर्तव्य आफ्नो पार्टीको रहेको बताए। उनले भने, जनताको विश्वास हामी माथि छ। देशको ठूलो पार्टी हामी हौं। हावाको झोक्काहरुले हामीलाई असर गर्दैन। अध्यक्ष ओलीले आफ्नो पार्टीमाथि चौतर्फी हमला भइरहेको बताए। उनले भने, यतिबेला हामीमाथि चौतर्फी हमला भइरहेको छ। वैचारिक हमला त्यत्तिकै भएको छ। संगठनमाथि पनि हमला भएको छ। एमालेको महाधिवेशनमा व्यानर देखियो रे, तामझाम देखियो रे भनेर छाति पिट्छन् विरोधीहरु। हामी व्यक्ति पुजक र मुर्तिपुजक होइनौं। हामीले कमिटी प्रणाली, सामुहिक नेतृत्वमा विश्वास गर्छौं। कसैले चक्र चलाएर नेपाल जितिने होइन। साझा आन्दोलनबाट मात्रै देशमा परिवर्तन सम्भव हुने उनको भनाइ छ। आफूले सरकारमा रहँदा राम्रो काम गरेपछि प्रतिकृयावादीहरु छक्क परेको बताए।"
काठमाडौंका ७ नगर सभापतिको नेतृत्व सार्वजनिक,काठमाडौं : कांग्रेसको १४ औं महाधिवेशनअन्तर्गत काठमाडौंमा सम्पन्न नगर अधिवेशनको परिणाम आउन सुरू भएको छ। शनिबार काठमाडौं महानगरसहित १० नगरपालिका कांग्रेसको नगर अधिवेशन भएको थियो। नगर अधिवेशन भएका सात पालिकाको नेतृत्व चयन भइसकेको छ। काठमाडौं महानगरपालिकामा भने अहिले मतदान जारी छ। कीर्तिपुर नगरपालिका र चन्द्रागिरिमा सहमतिका लागि नेतृत्व चयनको प्रयास भइरहेको बताइएको छ। काठमाडौंको अधिवेशनमा दुई समूहबीच प्रतिस्पर्धा भएको छ। अहिलेसम्म परिणाम सार्वजनिक भएका बहुमत नगरपालिकामा सिंहथापा समूह विजयी भएको छ। बुढानीलकण्ठ नगर समितिको सभापतिमा राजाराम बुढाथोकी विजयी भएका छन्। शनिबार भएको निर्वाचनमा बुढाथोकी एक सय ५५ मत ल्याएर विजयी भए भने उनका निकटतम प्रतिस्पर्धी राजन बुढाथोकीले ६८ मत पाएका थिए। बुढाथोकी गगन थापा निकटका मानिन्छन्। तारकेश्वरको नगर सभापतिमा कृष्णहरि महर्जन विजयी भएका छन्। उनी सिटौला समूहबाट उम्मेदवार बनेका थिए। कागेश्वरमनहराको नगर अधिवेशनबाट उद्धव दाहाल सभापतिमा निर्वाचित भएका छन्। सभापति देउवा निकटका हुन्। टोखा नगरपालिकाको नगर सभापतिमा ओमकृष्ण विमली निर्वाचित भएका छन्। सिटौला समूहका उम्मेदवार विमलीले दीपक जोशीलाई पराजित गरेका हुन्। शंखरापुर नगरपालिकाको कांग्रेस सभापतिमा दीलिपकुमार श्रेष्ठ निर्वाचित भएका छन्। उनी प्रकाशमान सिंह निकटका हुन्। गोकर्णेश्वर नगरपालिकामा कुमार लामा नगर सभापतिमा विजयी भएका छन्। सभापतिमा निर्वाचित लामा कांग्रेस नेता सिंह निकटका हुन्। नागार्जुननगरपालिकामा भने सभापतिमा दुर्गा गौतम विजयी भएका छन्। उनले सभापति पदका प्रत्यासी अच्यूत पाण्डेलाई पराजित गरेका हुन्। गौतम र पाण्डे दुवै सिंह निकट मानिन्छन्। काठमाडौं महानगरपालिकामा भने नयाँ नेतृत्वका लागि जारी मतदान भइरहेको छ। काठमाडौं महानगरको नेतृत्वका लागि प्रगतिमान रञ्जित र नीलकाजी शाक्य प्रतिस्पर्धामा छन्। दक्षिणकाली नगरपालिकामा भने एउटा वडाको अधिवेशन नभएका कारणले नगरमा शनिबार अधिवेशन हुन सकेन।
म्याक्स मिडिया डिजिटल गुरु प्रतियोगिता सुरु,"ललितपुर : मिडिया कम्पनी म्याक्स मिडियाको आयोजनामा म्याक्स मिडिया डिजिटल गुरु प्रतियोगिता शुभारम्भ भएको छ। डिजिटल मिडिया सम्बन्धी संभवत नेपालकै पहिलो र सबैभन्दा ठूलो यस प्रतियोगिताले डिजिटल मिडियामा विज्ञता भएका व्यक्तिहरुलाई भागलिन आब्ह्वान गरेको छ। म्याक्स मिडिया डिजिटल गुरुप्रतियोगिता सञ्चालन गर्नुको मुख्य उद्धेश्य नै डिजिटल मिडियामा विज्ञता भएका व्यक्तिहरुको पहिचान गर्दै उनीहरुलाई व्यक्तिगत एवं समग्र नेपाली मिडिया उद्योगलाई नै टेवा पुर्याउन त्यस्ता ब्यक्तिहरुको पहिचान, प्रोत्साहन र अवसर प्रदान गर्नु रहेको छ। नेपालमा विभिन्न विदेशी कम्पनिसँग सहकार्य गरेर डिजिटल मिडिया सम्बन्धी काम गर्ने अभ्यास भइरहेको छ। तर स्वदेशमा नै लुकेर रहेको डिजिटल मिडिया सम्बन्धी त्यस्तो प्रतिभाको खोजी गरी उनीहरुलाई नै प्रोत्साहन गर्दै डिजिटल मिडिया सम्बन्धी आवश्यकता पूर्तिगर्ने उद्धेश्य लिएर कम्पनी अगाडि बढेको छ। मिडिया क्षेत्रको पृष्ठभूमिमा पछिल्लो पाँच वर्षको अवधिमा निकै ठूलो परिवर्तन देखिएको छ। यस अवघिमा खासगरी डिजिटल मिडियाको शुरुवात मात्र नभई हाम्रो दैनिक जीवन, जहाँ हामी हाम्रो जीवत यापन गरिरहेका छौं, त्यसको महत्व बढाइरहेको छ। अहिलेको समयमा हामीले नेपालमा डिजिटल मिडियाको संभावना उच्च देखेका छौं, जुन हाम्रो विचार प्रस्तुत गर्ने एउटा सशक्त माध्यम पनि हो। नेपालको डिजिटल मिडियाको क्षेत्रमा प्रसस्त अवसर रहेको हामीले देखेका छौं, जसबाट हरेक व्यक्तिले आफू बसेको स्थानबाट नै राष्ट्रिय तथा अन्तर्राष्ट्रिय रुपमा आफ्नो क्षमता प्रस्तुत गर्ने उचित अवसर प्राप्त गर्ने छ। यो एउटा व्यक्तिको मात्र नभएर ग्राहक, आम विज्ञापन दातार समग्र मिडिया उद्योगकै लागि राम्रो पक्ष हो। म्याक्स मिडिया डिजिटल गुरु एउटा विशेष चुनौतीको परीक्षण गर्ने लक्ष्य सहित पहिलो पटक प्रस्तुत भएको डिजिटल हेडहण्ट हो जहाँ सहभागिले प्रतियोगिताको नियममा रही आफ्नो रुचीको बिषयमा डिजिटल मिडिया सम्बन्धि सबल प्रस्तुती प्रस्तुत गर्न दिइने छ। यसबाट नेपालको डिजिटल मिडियाहरुको उत्थानका लागि एउटा नयाँ अध्ययन शुरु हुने अपेक्षा कम्पनीले राखेको छ। यो उत्साहसँग आफ्नो नयाँ अनुभव कोर्नुकासाथै सिमित घेराभन्दा वाहिर निस्किएर सिक्न र आफ्नो क्षमता वाहिर ल्याउनका लागि यो एउटा त्यस्तो अवसर हो जसले रु पाँच लाख सम्म पुरस्कारसमेत प्राप्त गर्ने छ। म्याक्स मिडिया डिजिटल गुरुको मुख्य उद्धेश्य नै मिडिया इण्डस्ट्रिका लागि उत्कृष्ट र नविनतम विचार सहितको सोच प्रस्तुत गर्ने रहेको छ। यस प्रतियोगितामा सहभागिहुनका लागि  मा रजिष्टर गर्न सकिने छ ।"
"एमाले विधान महाधिवेशनः वरिष्ठ उपाध्यक्ष थपिने, ७ सचिव रहने","काठमाडौं : नेकपा एमालेको संगठन चुस्तदुरुस्त बनाउने प्रस्ताव अघि सारिएको छ । पार्टीको विधान महाधिवेशनमा प्रतिनिधिले उठाएका प्रश्नहरुको जवाफ दिँदै उपमहासचिव विष्णु पौडेलले एमालेमा वरिष्ठ उपाध्यक्ष र उपमहासचिव रहने प्रस्ताव अघि सारेका छन्। यस्तै, प्रदेश कमिटी ५० सदस्यीय आधार अंक रहने प्रस्ताव अघि सारिएको छ। पदाधिकारी १५ सदस्यीय रहने प्रस्ताव पनि अघि बढाइएको छ। यस्तै, एक उपमहाचिव र ७ सचिव रहने प्रस्ताव अघि पनि अघि बढाइएको छ। उपत्यकामा विशेष प्रदेश कमिटी आधार अंक ५० सदस्यीय रहनेछन् । जिल्लामा आधार अंक ५० सदस्यीय, पालिका ५०, गाउँपालिका ५०, टोल कमिटी ३३, प्रारम्भिक कमिटी ३५ सदस्यीय आधार अंक तोकिएको छ। कमिटीको आकार ठूलो भएको भन्दै कमिटी चुस्त दुरुस्त हुनुपर्ने आवाज उठाएका थिए । कोषाध्यक्ष राख्नुपर्ने प्रतिनिधिले आवाज उठाएका थिए । हाल एमालेमा कोषको जिम्मेवारी आर्थिक विभाग प्रमुख रहने व्यवस्था गरिएको छ ।"
'लिडिङ्ग पार्टनर बैंकको'उपाधि लक्ष्मी बैंकलाई,"काठमाडौं : एसियन डेभेलपमेन्ट बैंकले २०२१ को लिडिङ्ग पार्टनर बैंकको उपाधिबाट लक्ष्मी बैंकलाई सम्मानित गरेको छ। सो उपाधि एडिबी को ट्रेड तथा सप्लाई चेन फाइनान्स योजनाअन्तर्गत रहेको छ जसमा एडिबीसँगको सहकार्यमा सबैभन्दा बढी कारोबार गर्ने बैंकलाई प्रदान गर्ने गरिन्छ। लक्ष्मी बैंकले सो उपाधि लगातार दोस्रो वर्ष प्राप्त गर्न सफल भएको हो। एडिबीले सो उपाधिहरु जुलाई १, २०२० देखीजुन ३०, २०२१ को अवधी भर गरिएको विभिन्न सहकार्यको आधरमा प्रदान गर्ने गरेको छ र सोही अवधिमा लक्ष्मी बैंकले विभिन्न साना, मझ्यौला तथा ठुला संस्थाहरुसँग कारोबार गरी सबै भन्दा सकृय साझेदार बैंकको रूपमा प्रस्तुत भएको छ। एडिबी को लिडिङ्ग पार्टनर बैंकउपाधिले लक्ष्मी बैंकको व्यापार तथा वित्त, परिचलन क्षमता, वित्तिय स्वास्थ र जोखिम व्यवस्थापानको सुदृधिकारण गर्ने प्रयासहरुलाई अझ सार्थक बनाएको छ। हालको कोभिड१९ को स्थितिका कारण, भर्चुअल गरिएको पुरस्कार समरोहमा सो उपाधि लक्ष्मी बैंकलाई प्रदान गरिएको थिया। सो कार्यक्रममा २०० भन्दा बढी साझेदार बैंकहरु उपस्थित थिए जसमा २५ बैंकहरुलाई २० वटा श्रेणीमा विभिन्न उपाधिहरु द्वारा सम्मानित गरिएको थियो।"
"शरीर चलिरहोस्, मन नचलोस्","शरीर जति गतिशील भयो त्यति स्वस्थ्य, बलियो र सक्रिय हुन्छ। चिन्ता र पीर लिइरहने हो भने मन चलिरहन्छ अस्वस्थ भइन्छ। शरीर चलिरहे स्वस्थ्य हुन्छ मन नचले स्वस्थ्य हुन्छ। सबैभन्दा महत्त्वपूर्ण सूत्र हो यो। शरीर किन चलाउने र मन किन नचलाउने ? शरीर विज्ञानको समग्र निचोडलाई हेर्ने हो भने दुइटा कुराभित्र समेटेर यसलाई हेर्न सक्छौं। शरीरको रचना र क्रिया विज्ञान छ या यसभित्र भएका जैव रसायनको दृष्टिमा हेर्ने हो भने शरीरलाई निरन्तर चलाइरहन जरुरी छ। शरीरका जोर्नीहरू, मसल्स, नसनाडीहरूलाई चलाइरहन जरुरी छ। त्यो जति गतिशील भयो चलिरह्यो त्यति स्वस्थ्य बलियो र सक्रिय रहन्छ। यसको ठीक विपरीत के छ भने मन चलाइरहने, पिर लिइरहने, कुरा खेलाइरहने, मनलाई निरन्तर रूपमा चलाइरहने मान्छेहरूमा मन अस्वस्थ हुँदै गएको देखिन्छ। मनलाई शान्त राख्न सकियो भने स्वस्थ्य हुने हो। अविचलित, डरत्रासबाट मुक्त राख्न सक्यो भने वा तनावबाट मुक्त राख्न सक्यो भने त्यस्तो बेलामा मन विकसित हुन्छ। मनले राम्रो विचार सोच्न थाल्छ र राम्रो कामलाई अगाडि बढाउन मद्दत गर्न थाल्छ। यसरी यी दुइटाको बीचमा विपरीत सम्बन्ध छ। अहिलेको मान्छेलाई हेर्ने हो भने शरीर चल्दै चल्दैन। मन चलेको चल्यै गर्छ। शरीर चलाउनलाई त कुनै गतिविधिमा जानु पर्यो नि। मन चलाउन केही पनि चाहिएन। ओछ्यानमा सुतेर मन चलाए पनि भयो। कुर्सीमा बसेर वा बाटोमा हिँड्दा मन चलाए पनि भयो। आधा रातमा बिउँझिएर रातभरि मन चलाएर ननिदाउँदा पनि भयो। मन चलाउनलाई कुनै ठाउँ विशेष चाहिएन। त्यही भएर मान्छे मन चलाउने कुरामा अगाि बढ्यो। जुन मानसिक रोगको सबैभन्दा ठूलो कारण हो। शरीर चलाएन जुन रोगको कारण बन्यो। त्यसैले मैले सूत्रकै रूपमा यो भन्ने गरेको छु शरीर चले स्वस्थ्य भइन्छ मन नचले स्वस्थ्य भइन्छ। अब शरीरलाई कसरी चलाउने र मनलाई कसरी नचलाउने भन्ने प्रश्न उठ्नु स्वाभाविक नै हो। यसमा विचार पुर्याउनुपर्ने कुरा के छ भने आधुनिक विज्ञान र प्रविधिले हामीलाई सुविधा दियो तर आनन्द दिन सकिरहेको छैन। बालबालिकाको शारीरिक अवस्था अत्यन्त कमजोर छ। कमजोर हुनुमा शारीरिक व्यायाम कम हुनु वा नहुनु हो। खानपान र अरू कुरा पनि जिम्मेवार छन्। हिजो हाम्रा बुवाआमा बाजेबज्यैको जीवनशैलीलाई हेर्यो भने मन कम चल्थ्यो तर शरीर धेरै चल्थ्यो। त्यही भएर हिजोका दिनमा शारीरिक र मानसिक रोगहरू कम थिए। सानासाना गतिविधि र कामका लागि मान्छेले केही न केही यात्रा गर्नुपर्थ्यो। अब त्यो चलन हरायो। हामीसँग मोटरसाइकल छ, कार छ। केही नभए सार्वजनिक यातायात छन्। अब त कस्तोसम्म हुन थाल्यो भने आधा किलोमिटर परको गन्तव्य जानु छ भने आधा घण्टासम्म यातायातको साधन कुर्छ। त्यतिबेर ऊ विस्तारै हिँड्न सक्छ नि तर हिँड्दैन। शारीरिक रूपमा असक्षम मान्छे हिँड्न नसक्ला। नहिँड्नु र एकै ठाउँमा बस्नुलाई हामीले जीवन पद्धति बनाइरह्यौं। हिजो त मान्छे ससाना कामले पनि हिँड्थ्यो। जस्तो कार्यालयमा काम गर्ने कर्मचारी फाइल खोज्न पनि पल्लो कोठामा पुग्थ्यो। त्यति भए पनि हिँड्थ्यो। अब त त्यो पनि पर्दैन कम्प्युटरभित्र फाइल छ खोले पुग्छ। कुर्सीबाट उठेर कतै हलचल गर्नै पर्दैन। हिजोका दिनमा कसैलाई केही सन्देश दिन हिँडेर जानुपर्थ्यो या चिठी लेखेर हुलाकसम्म पुगेर पठाउनुपथ्र्यो। अब त हामीसँग मोबाइल छ। यतिसम्म हुन्छ कि वल्लो कोठाबाट उठेर पल्लो कोठामा गएर केही कुरा भन्दैनौ। त्यही मोबाइलमा म्यासेज बक्सलाई प्रयोग गर्छौं। तल्लो तलाबाट माथ्लो तला त परकै कुरा भइसक्यो। म्यासेज गर्ने वा फोन गरेर बोलाउने गर्छौं। हामीमा आफू बसेको कुर्सी, सोफा वा ओछ्यानबाट उठेर भान्सासम्म पनि जानु नपरोस् भन्ने सोचको विकास हुन थाल्यो। त्यसले शरीरको गतिशीलता घट्दै गयो। नेपालका ७२ जिल्ला घुमेको छु। गाउँ र खासगरी पहाडका बूढापाका भेटें। मान्छे हेर्दा ५०, ५१ वर्षको जस्तो लाग्ने। कति वर्ष पुग्नुभयो भनेर सोध्दा चार बीस कटें भन्नुहुन्थ्यो। ८० वर्ष कटियो भनेको हो। तपाईंलाई रोग लागेको छ ? औषधि खानुहुन्छ भनेर सोध्दा कहिलेकाहीं भन्नुहुन्थ्यो। त्यो पनि टाउको दुखेको औषधि खाएँ हँुला भन्नुहुन्थ्यो। ज्वरो आउँदा त्यो सिटामोल भन्ने खाएँ हुँला। अरू त खाको छैन भन्ने। कयौंले त औषधि नै खाएको छैन भन्ने। गाउँघरको जराबुट्टा खाएको भन्ने। ती मान्छेलाई तपाईंको यति राम्रो स्वास्थ्य के गरेर बन्यो त भन्दा हामी निरोगी भएको त उकाली ओराली कुटो र कोदाली भनेर खित्का छोडेर हाँस्ने। भन्नुको अर्थ कति ठूला सूत्र लुकेको रहेछ ? दैनिक रूपमा उकाली ओराली हिँड्नु पथ्र्यो, साना साना कामका लागि हिँड्नु पथ्र्यो। त्यसले स्वास्थ्य कति राम्रो थियो। काठमाडौंमै पनि मैले थाहा पाउँदा ठिमीबाट खर्पनमा तरकारी बोकेर काठमाडौंको असन पुर्याउनु हुन्थ्यो। उहाँहरू स्वस्थ्य र तन्दुरुस्त हुनुहुन्थ्यो। तर अब यी कुरा सबै हराउँदै गए। हामीले दैनिक रूपमा गर्नुपर्ने शारीरिक क्रियाकलापलाई पनि छोड्दै गयौं जुन बिल्कुलै गलत हो। अहिलेका बालबच्चालाई हेर्यो भने उनीहरूको शारीरिक अवस्था अत्यन्त कमजोर छ। कमजोर हुनुमा शारीरिक व्यायाम कम हुनु वा नहुनु हो। खानपान रहन सहन र अरू कुरा पनि जिम्मेवार छन्। शारीरिक श्रम, व्यायाम, योगासन, खेल, घुमघाम वा दौड केही न केही हुनैपर्छ। उनीहरूमा यी केही कुरा छैन। अब त खेल पनि मोबाइलमा आयो। चौरमा गएर खेल्ने दिन छोडिसकेका छौं। शारीरिक श्रम घटेकै कारण घुँडा खिइने वा घुँडामा समस्या भएकाको संख्या थुप्रो छ। त्यसैले विशेष समस्या भएका बाहेकलाई आजभोलि कस्तो सूत्र सिकाउँछु भने तपाईं कार्यालयमा काम गर्नुहुन्छ भनेर सोध्छु। कति तला माथि गर्नुहुन्छ भनेर पनि सोध्छु। कसैले दुई, कसैले तीन त कसैले चार तला माथि भन्नुहुन्छ। उहाँहरूलाई तपाईं एक घण्टा काम गरेपछि उठेर भुइँतलामा जानुहोस् र फेरि सिँढी उक्लिएर माथि जानुहोस्। कार्यालय समयभित्र प्रत्येक एक घण्टामा त्यसो गर्न सके स्वास्थ्यमा परिवर्तन हुन्छ। ग्याष्ट्रिकले दुःख दिएको थियो, खाना पच्दैन थियो, भोक लाग्दैन थियो र जीउ पनि दुख्थ्यो भन्नेहरू एक सातापछि डाक्टर साब चमत्कारै भयो भन्दै आउनु हुन्छ। यस्ता ससाना कुराभित्र स्वास्थ्य लुकेको छ। त्यही भएर भनेको हुँ, शरीर चलिरहे स्वस्थ्य हुन्छ। तला नहुनेहरू कम्पाउन्डमा फन्को मार्न सक्नुहुन्छ। केही नगरे योग आसन, व्यायाम र प्राणायाम गर्नुहोस्। यो सबैभन्दा राम्रो व्यायाम पद्दति हो। जसलाई समय छ, उहाँले बिहान घुम्ने गर्नुहोस्। बिहान केही छिटो उठ्नुहोस्। बिहान गर्न नसक्नेले बेलुका घुम्नुहोस्। घरमै बस्नेले दिउँसो पनि हिँड्न सक्नुहुन्छ। घुमेर आएर नास्ता गरे पनि हुन्छ। नास्ता खान पनि सबैभन्दा परको क्यान्टिन रोज्नुस्। यसरी विभिन्न गतिविधिबाट व्यायाम गर्न सकिन्छ। समय हुनेले कुनै न कुनै खेलमा सहभागी हुनुहोस्। टेबलटेनिस, ब्याडमिन्टनजस्ता खेलमा भाग लिनुहोस्। काम गर्ने तौरतरिकाले रासायनिक परिवर्तनलाई राम्रो बनाउँछ। हामीलाई आनन्द दिने हर्मोन बढीभन्दा बढी शरीरमा निस्कनका लागि व्यायाम चाहिन्छ। गतिशील शरीरमा डोपामाइनजस्ता रसायन उत्पन्न हुन्छ। मान्छे किन स्ट्रेस, इन्जाइटीमा जान्छ भन्दा एउटा कारण व्यायाम नगर्नु हो। श्रम नगरेपछि आनन्द दिने, मनलाई प्रफुल्ल राख्ने स्वभावका जैवरसायनहरू पनि निस्कन छोड्छन् या कम हुन्छन्। यसैले कुनै न कुनै कुराबाट शरीरलाई चलाइरहने पद्धति अवलम्बन गर्नुपर्छ। यसमा सबैभन्दा राम्रो योग आसन हो। अब मन नचले स्वस्थ हुन्छ भन्यौं। त्यसो भए के अब चिन्तन मनन् पनि नगर्ने त ? विश्वव्यापी समस्याका रूपमा तनावलाई मानिएको छ। मानसिक समस्यामा पनि ठूलो हिस्सा ओगटेको स्ट्रेस एङ्जाइटी हो। तनाव, हीनताबोध, उच्चताबोधका पछिको कारण मनलाई नचिन्नु हो। संसारलाई पढ्यौं आफ्नै शरीर र मनलाई पढ्न सकेनौं। अचेल सूचना हुने मान्छे धनी मानिन्छ। सूचना धेरै भयो भने सूचनाले हामीलाई चलाउँछ। हामीले सत्य मौलिक कुरालाई देख्नै सक्दैनौं। मन धेरै चल्यो भने ऊ सूचनाबाट मात्रै चल्छ, हाम्रो मौलिकताबाट चल्दैन। मन धेरै चल्यो भने उत्पादनशील होला तर सिर्जनशील हुँदैन। जहाँ सिर्जनशील हुँदैन त्यहाँ तनाव पैदा गर्छ। सिर्जनाले सुखी र आनन्दित बनाउँछ। जसका लागि सूचना ठिक्क मात्रामा चाहिन्छ। धेरै सूचना भयो भने सूचनाकै तरंगमा जेलिन्छ मान्छे। मनलाई विकेन्द्रित नगरी महत्त्वपूर्ण कुरामा केन्द्रीकृत गरेर कार्यमा लगाउनु उत्तम हो। मनलाई शब्दमुक्त, सूचनामुक्त बनाउने हो भने उसले सत्यलाई देख्छ। त्यही भएर ध्यानको अभ्यास मनलाई कम चलाउनका लागि हो। धारणा ध्यान समाधि तीनवटा कुरा मुख्य छन्। धारणा भनेको एकाग्रताको विकास एउटै कुरामा केन्द्रीकृत बनाउने। एकाग्रताको गहिरो अभ्यास हँुदै जाँदा ध्यान उपलब्ध हुन्छ। र मस्तिष्कको विकास हुन थाल्छ। ध्यानको अवस्थामा मस्तिष्कका कोषहरू सक्रिय हुन थाल्छन्। मस्तिष्कमा भएका जैवरसायनमा परिवर्तन आउन थाल्छन्। सत्य जस्तो छ त्यस्तै देख्ने अवस्था समाधि हो। ध्यानको अवस्थामा रहँदासम्म वैयक्तिक जीवनसँगै रहन्छ। मान्छे शारीरिक रूपमा गृहस्थ मानसिक रूपमा सन्न्यास हुनुपर्छ भन्छु। यसरी प्राप्त हुने खुसी र प्रफुल्लताले जीवन उत्सवमय बन्छ।"
एमाले विधान महाधिवेशन: पार्टी सदस्यताबारे जिल्ला कमिटीले नै निर्णय गर्ने,"काठमाडौं : नेकपा (एमाले) ले पार्टी सदस्यता दिने प्रक्रियालाई सरलीकरण गर्दै अबदेखि यसबारे सम्बन्धित जिल्ला कमिटीले नै निणर्य गर्न सक्ने व्यवस्था गर्ने भएको छ । यसअघि एमालेको जिल्ला कमिटीले सदस्यताबारे तत्कालीन अञ्चल कमिटी हुँदै केन्द्रीय कार्यालयमा सिफारिस गर्ने र केन्द्रीय सङ्गठन विभागले निर्णय गर्ने व्यवस्था गरेको थियो । ललितपुरको गोदावरीमा जारी प्रथम विधान महाधिवेशनमा उपमहासचिव विष्णुप्रसाद पौडेलले प्रस्तुत गरेको विधान संशोधन प्रस्तावमा सदस्यता लिन चाहनेले सम्बन्धित पालिका कमिटीमा निवेदन दिने, जिल्ला कमिटीले निणर्य गर्ने, प्रदेश कमिटीले अनुमोदन गर्ने र केन्द्रीय सङ्गठन विभागले सदस्यता नम्बर प्रदान गर्ने नयाँ तथा सरल प्रक्रिया प्रस्ताव गरिएको छ। उक्त प्रस्तावलाई सहभागी प्रतिनिधिले सकारात्मक मानेका छन् । सबै तहका कमिटीमा आआफ्नो कार्यक्षेत्रका सदस्यको अभिलेख ती तहले राख्ने व्यवस्था गरिएको छ । साथै विधानमा पार्टी सदस्यता एक प्रकारको कायम राखिएको छ । सदस्यको योग्यतालाई मापनयोग्य बनाइएको छ। सदस्यता प्राप्त गरेपछि छ महिनासम्म परीक्षणकाल रहने र सो अवधिमा न्यूनतम जिम्मेवारी पूरा गरेमा परीक्षणकाल स्वतः पूरा हुनेछ । परीक्षणकालमा चुन्नेचुनिने बाहेकका अन्य अधिकार सदस्य सरह हुने व्यवस्था गरिएको छ । राष्ट्रिय महाधिवेशनले अध्यक्ष१, उपाध्यक्ष ५, महासचिव१, सचिव६ समेत २२५ सदस्यीय केन्द्रीय कमिटी निर्वाचित गर्ने प्रस्ताव गरिएकामा वरिष्ठ उपाध्यक्ष र उपमहासचिव पद थप्न सुझाव आएको छ। केन्द्रीय कमिटीमा कम्तीमा एक तिहाइ महिलासहित नेपाली समाजको विविधता प्रतिबिम्बित हुने गरी समावेशी प्रतिनिधित्वको व्यवस्था गरिएको छ। केन्द्रीय कमिटीले राष्ट्रिय महाधिवेशनबाट निर्वाचित कमिटीको कूल सदस्य सङ्ख्याको बढीमा १० प्रतिशत आफ्नो कमिटीमा सदस्य मनोनीत गर्न सक्ने र अन्य पार्टी वा राजनीतिक समूहबाट यस पार्टीमा समाहित हुन आउने योग्यतम व्यक्तिमध्येबाट बढीमा १० प्रतिशत सदस्य मनोनीत गर्न सक्ने व्यवस्था गरिएको छ । विधानमा साविकको राष्ट्रिय प्रतिनिधि परिषद्को व्यवस्थामा परिवर्तन गरिएको छ । राष्ट्रिय महाधिवेशनका प्रतिनिधि अर्को राष्ट्रिय महाधिवेशन भएसम्म राष्ट्रिय महाधिवेशन प्रतिनिधि परिषद्को भूमिकामा रहने र उनीहरु विधान महाधिवेशनको प्रतिनिधिसमेत हुने व्यवस्था गरिएको छ । केन्द्रीय कमिटीअन्तर्गत पोलिटब्यूरोको व्यवस्था हटाइएकामा समूहगत छलफलमा कतिपले कायम राख्न सुझाव दिएका छन् । विधानमा केन्द्रीय कमिटीले आफूमध्येबाट पदाधिकारीसहित बढीमा ४१ सदस्यीय स्थायी कमिटी निर्वाचन गर्ने व्यवस्था गरिएको छ । शीघ्र निणर्य गर्नुपर्ने आवश्यकतालाई दृष्टिगत गरी केन्द्रीय कमिटी र स्थायी कमिटीको बैठक नबसेको अवस्थामा नीतिगत र सङ्गठनात्मक विषयमा निणर्य गर्न अध्यक्षको नेतृत्वमा पदाधिकारी सदस्य रहेको केन्द्रीय सचिवालय गठन गर्ने र त्यसका निणर्य अनुमोदनका लागि स्थायी कमिटीमा प्रस्तुत गर्ने व्यवस्था गरिएको छ । केन्द्रीय कार्यलय सञ्चालन तथा प्रशासनिक र व्यवस्थापकीय काम गर्न महासचिवको नेतृत्वमा पाँच सदस्यीय केन्द्रीय कार्यालय गठन गर्ने प्रस्ताव गरिएको छ । विधानमा केन्द्रीय निकायको सूचीमा केन्द्रीय सल्लाहकार परिषद् थपिएको छ। परिषद्ले उपाध्यक्ष र सचिव चयन गर्ने, अध्यक्षको मर्यादा स्थायी कमिटी सदस्य सरह र उपाध्यक्ष, सचिव तथा सदस्यको मर्यादा केन्द्रीय कमिटी सदस्य सरह हुने व्यवस्था गरिएको छ । विभागको गठन मनोनयनको प्रक्रियाबाट हुने र विभागको काममा प्रमुखको मुख्य जिम्मेवारी हुने भएकाले प्रमुखले सम्बन्धित विभागको सचिव मनोनीत गर्ने व्यवस्था गरिएको छ । पार्टीले संविधानको सर्वोच्चता र कानुनको राज मान्ने तथा जनताको विश्वाश जितेर सरकारको नेतृत्व गर्ने मान्यतामा विश्वास गर्ने हुनाले आफ्ना सङ्गठनात्मक संरचना, कमिटीका नाम, तह र प्रतिनिधित्वको प्रणालीलाई पनि तदनुरुप परिमार्जन तथा परिस्करण गरिएको उपमहासचिव पौडेलको भनाइ छ। पार्टीको विधानलाई मुलुकको संविधान र राज्यको पुनर्संरचनाअनुरुप बनाइएको छ । प्रदेश तहमा समन्वय कमिटीको सट्टामा निर्वाचित कार्यकारी कमिटीको व्यवस्था गरिएको छ । विधानले अब प्रदेश कमिटी, प्रदेश अधिवेशन प्रतिनिधि परिषद्, जिल्ला कमिटी, जिल्ला अधिवेशन प्रतिनिधि परिषद्, पालिकाइलाका कमिटी, पालिकाइलाका अधिवेशन प्रतिनिधि परिषद्, वडाशाखा कमिटी, वडाशाखा अधिवेशन प्रतिनिधि परिषद्, टोलप्रारम्भिक कमिटी, टोलप्रारम्भिक अधिवेशन प्रतिनिधि परिषद् रहने व्यवस्था गरिएको छ । विधानले प्रदेश अधिवेशन४ वर्ष, जिल्लाअधिवेशन३ वर्ष र सो माततको अधिवेशन२ वर्षमा गर्ने व्यवस्था गरेको छ ।रासस"
कोरियामा निधन भएका घलेको शव आज ल्याइँदै,"काठमाडौं: इपीएस रोजगार प्रणालीबाट कोरिया गएका भोजपुरको साल्पासिलिछो गाउँपालिका १ कुलुङका सुजन घलेको शव आइतबार ल्याइने भएको छ । उपचारका क्रममा निधन भएका २८ वर्षीय घलेको शव आज काठमाडौं ल्याइने दक्षिण कोरियामा कार्यरत सिताराम गिरीले जानकारी दिए। उनका अनुसार घलेको सेप्टेम्बर १७ तारिकमा नुनसानस्थित स्थानीय अस्पतालमा निधन भएको थियो । घलेलाई काम गर्ने क्रममा एक्कासी बेहोस भएर ढलेपछि अस्पताल भर्ना गरिएको गरिएको थियो। मुटु र टाउकोमा समस्या देखिएकाले उनको उपचाररत हुँदै गर्दा निधन भएको गिरीले जानकारी दिए । तर केही वर्षदेखि गैरकानुनी बसोबास भएका कारण उपचारमा कठिनाइ भएको थियो। थप उपचारका लागि ठूला अस्पतालमा लैजान कानुनी जटिलताले घलेलाई भर्ना गर्न समस्या भएको थियो । दक्षिण कोरियामा कार्यरत नेपाली तथा दक्षिण कोरियास्थित नेपाली दूतावासको समन्वयमा उपचारका लागि समन्वय भइरहेका बेला उनको निधन भएको थियो । गैर कानुनी बसोबासअन्तर्गत स्वास्थ्य बिमा नहुने भएकाले उपचार गर्न समस्या भएको दक्षिण कोरियामा कार्यरत गिरीले जानकारी दिए । उनका अनुसार अस्पतालमा उपचार महङ्गो पर्न गइ कुल साढे तीन करोड वोन बिल उठेकोमा एक करोड छुट दिइ हाल दुई करोड ५० लाख तिर्नुपरेको छ। घले कार्यरत कम्पनीबाट दुई करोड २५ लाख वोन प्राप्त भएपनि बाँकी रकम दक्षिण कोरियामा कार्यरत नेपालीले उठाएर उपचार गर्न र शव पठाउन सहयोग गरेका छन् । गिरीका अनुसार २५ लाख वोन मृतकका तर्फबाट तिर्नुपर्ने भएकाले सहयोगका लागि दक्षिण कोरियामा कार्यरत सम्पूर्ण नेपाली तथा विशेष गरी भोजपुरबाट काम गर्न गएका सबै नेपालीलाई सहयोगको याचना गरिएको थियो । अस्पतालमा तिर्न बाँकी २५ लाख, शव गृह र हवाईजहाज खर्च गरी ९० लाख वोन रकमका लागि भोजपुर परिवार दक्षिण कोरियाले नेपालीसँग सहयोग मागेको थियो ।घलेको शव नेपाल पठाउन र अस्पतालको बिल तिर्न २ सय ७ जना नेपालीले आफ्नो गक्ष अनुसार सहयोग गरेका छन् ।"
इस्लामिक स्टेटको प्रचार आरोपमा क्यानडेली जिहादी अमेरिकी हिरासतमा,वासिङटन: इस्लामिक स्टेटको प्रचार गरेको आरोपमा एक क्यानडेली जिहादीलाई अमेरिकाले हिरासतमा राखेको छ। इस्लामिक स्टेटको हिंसात्मक भिडियो वाचन गरेर प्रचार गर्न खोजेको आरोपमा क्यानडेली नागरिक मोहम्मद खलिफालाई शनिबार हिरासतमा राखेको हो । उनलाई अमेरिकाको भर्जिनियास्थित जिल्ला अदालतले हिरासतको सजाय सुनाएको हो । आइएस समूहको प्रचारसहित उनीहरुको हितको लागिसमेत लडेका उनलाई जन्मकैदको सजाय समेत हुनसक्ने भर्जिनियाको न्यायिक विभागले बताएको छ। साउदी अरेयिबा मुलका ३८ वर्षीय क्यानडेली जिहादी खलिफालाई सन् २०१९ मा अमेरिकासँग आवद्ध कुर्द बहुल सिरियाली सेनाले समातेको थियो । सेनाले हालै उनलाई अमेरिकी न्यायिक अधिकारीसमक्ष सुम्पिएको थियो । उनले इस्लामिक स्टेट (आइएसआइएस) लाई भौतिक सहयोग उपलब्ध गराएको र अरुलाई मार्न षडयन्त्र रचेको आरोपमा हिरासतको सजाय सुनाइएको अमेरिकाको सो न्यायिक विभागले उल्लेख गरेको छ । अंग्रेजी र अरबिक भाषामा दख्खल भएका खलिफाले सन् २०१३ मा क्यानडा छोडेर इस्लामिक स्टेटको सदस्य बनेका थिए । त्यसको एक वर्षपछि उनले इस्लामिक स्टेटको हिंसा फैलाउने भिडियोलाई अंग्रेजी भाषामा वाचन गर्दै प्रचार गरेका थिए । खलिफाले सन् २०१४ मा दुई अमेरिकी पत्रकारसँगै अन्यको टाउको काटिएको भिडियोलाई अरबिक भाषामा वाचन गरेका थिए । आइएसले गरेको सो हिंसाको पछाडि खलिफाको पनि भूमिका रहेकाले उनलाई सो सजाय सुनाइएको अमेरिकी न्यायिक विभागले विज्ञप्तिमार्फत उल्लेख गरेको छ ।
"समूहगत रिपोर्टिङ सकियो,शीर्ष नेताले जवाफ दिँदै","काठमाडौं: नेकपा एमालेको विधान महाधिवेशन ललितपुरको गोदावरीमा जारी छ । तेस्रो दिन आइतबार राजनीति, सांगठनिक र विधान संशोधन प्रतिवेदनमाथिको समूहगत रिपोर्टिङ सकिएको छ। प्रदेश १, प्रदेश २ र गण्डकी प्रदेशका साथै जनवर्गीय संगठनका समूहका नेताले आआफ्नो समूहको छलफलको निष्कर्ष सुनाएका थिए । छलफलमाथि उठेका प्रश्नको शीर्ष नेताहरुले जवाफ दिनेछन्। यसअघि प्रतिनिधिहरुले अध्यक्ष केपी शर्मा ओलीले प्रस्तुत गरेको राजनीतिक प्रतिवेदन, महासचिव ईश्वर पोखरेलले प्रस्तुत गरेको सांगठनिक प्रतिवेदन र उपमहासचिव विष्णु पौडेलले प्रस्तुत गरेको विधान संशोधन प्रस्तावमाथि छलफलमा भाग लिएका थिए। शुक्रबार छलफलका लागि प्रतिनिधिहरूलाई १० वटा समूहमा विभाजन गरिएको थियो। १० वटा समूहलाई सहजीकरण गर्न २० जना नेताहरुलाई जिम्मेवारी दिइएको थियो। टोली नेताले समूहगत छलफलको संक्षेपमा प्रस्तुत गर्न थालेका छन्। एमाले विधान महाधिवेशन : समूहगत छलफल सकियो, २ बजेदेखि प्रस्तुतीकरण एमालेमा उपमहासचिव पद कायम राख्न सुझाव एमालेमा पदाधिकारी थप्न दबाब, ७० वर्षे उमेरहदमा समेत पुनर्विचार गर्न सुझाव एमाले विधान महाधिवेशन: पार्टी सदस्यताबारे जिल्ला कमिटीले नै निर्णय गर्ने"
"मोरङ कांग्रेस : संस्थापन पक्ष कमजोर, १२ स्थानमा संस्थापन इतरको वर्चश्व","विराटनगर : मोरङमा नेपाली कांग्रेसको संस्थापनपक्ष अर्थात पार्टी सभापति एवं प्रधानमन्त्री शेरबहादुर देउवा समूह कमजोर देखिएको छ । जसको प्रभाव पार्टीको आगामी १४ औँ महाधिवेशनमा पर्ने निश्चित छ। मोरङमा १ महानगरपालिकासहित १७ स्थानीय तह छन् । अधिकांश स्थानीय तहको नयाँ नेतृत्वमा संस्थापनइतर (पौडेलकोइराला) समूहले वर्चश्व कायम गरेको छ । पार्टीको १४ औँ महाधिवेशनअन्तर्गत मोरङका सबै स्थानीय तहमा शनिबार पालिकास्तरीय (गाउँनगर) अधिवेशन सम्पन्न भएको थियो। १३ वटामा मतदान भयो । मत गणना सम्पन्न भएसँगै सबै तहको अन्तिम नतिजा आइतबार सार्वजनिक गरिएको हो। जसअनुसार विराटनगर महानगरपालिकासहित १२ स्थानीय तहमा पौडेलकोइराला समूह र ५ स्थानीय तहमा देउवा समूहले विजय हासिल गरेका छन् । विराटनगर महानगरपालिकालाई कांग्रेसको दुवै समूहले आफ्नो प्रतिष्ठासँग हेर्ने गरेका थिए । कांग्रेसको राजनीतिमा ठूलो महत्व राख्ने भएकाले पनि दुवै पक्षको नजर विराटनगर केन्द्रित थियो । विराटनगरको सभापतिमा पौडेलकोइराला पक्षका युवा नेता दीपक चापागाईं निर्वाचित भए । उनले १ सय १२ मत प्राप्त गरेर ३ प्रतिस्पर्धीलाई पछि पार्दै ४ वर्षका लागि पार्टीको महानगरको नेतृत्व गर्ने अवसर पाए । निकटतम प्रतिस्पर्धी सन्तोष न्यौपानेले १ सय ६५ मत मात्रै ल्याए । सभापतिमा उम्मेदवारी दिएका कृष्ण कार्कीले १ सय ३३ र अरुण न्यौपानेले १ सय २७ मत मात्रै ल्याए । महानगर सभापतिमा निर्वाचित चापागाईं डा शेखर कोइरालानिकट हुन् । कांग्रेस विराटनगरको उपसभापतिमा पौडेलकोइराला समूहकै इन्दु सुवेदी र निरज कोइराला निर्वाचित भएका छन् । सचिवमा देउवा समूहकी झुमा निरौला र पौडेलकोइराला पक्षका तेजिन्द्र भट्टराई तथा सहसचिवमा कोइराला खेमका दिवस नेपाल कोइराला र देउवा पक्षधर सचिन पोखरेल निर्वाचित भए । नगर अधिवेशनमा ६ सय ८१ मतदाता मध्ये ६ सय ६४ जनाले मतदान गरेका थिए । मोरङको मिक्लाजुङ गाउँपालिकामा संस्थापनइतरका बबि राई निर्वाचित भएका छन । राईले १ सय ३७ मत प्राप्त गरे भने उनका निकटतम प्रतिस्पर्धी अरुणविक्रम बस्नेतले २१ मत प्राप्त गरे । कटहरी गाउँपालिकामा संस्थापनइतरकै रामकुमार कामत ८३ मत प्राप्त गरेर निर्वाचित भाए । निकटम प्रतिस्पर्धी हरिनारायण माझीले ४३ मत मात्रै ल्याए । सभापतिका अर्का उम्मेदवार शम्भु साह ४ मतमा खुम्चिए । धनपालथान गाउँपालिकाको सभापतिमा संस्थापन पक्षका दीपकवीर पाण्डे विजयी भए । पाण्डेले ८३ मत प्राप्त गरेका छन् । बेलबारी नगरपालिकाको नगर सभापतिमा संस्थापनइतर खेमाका छत्र लिम्बू १ सय ३६ मत प्राप्त गर्दै विजयी भए । उनका प्रतिस्पर्धी देउवा समूहका शम्भु भट्टराईले ९४ मत ल्याए । कानेपोखरी गाउँपालिकामा पौडेल पक्षका योगेन्द्र दाहाल ७३ मतका साथ विजयी बने । उनका प्रतिस्पर्धी संस्थापन समूहका दीपक चौलागाईले ७१ मत ल्याए । देउवा खेमाका कमलकिशोर गनगाई १ सय ५ मत प्राप्त गरेर सुनवर्षी नगरपालिकाको सभापति बने । उनको प्रतिस्पर्धी महेश्वर राजवंशीले ८९ मत ल्याएका छन् । पौडेल समूहका रूपनारायण भट्टराई पथरीशनिश्चरे नगरपालिकाको सभापतिमा निर्वाचित बनेका छन् । भट्टराईले ८२ मत ल्याउँदा उनका निकटतम प्रतिस्पर्धी लोकनाथ खरेलले ५८ मत प्राप्त गरे । रंगेली नगरपालिकाको सभापतिमा संस्थापन पक्षीय जगरनाथ मण्डल १ सय ६ मत ल्याएर निर्वाचित भए । उनका प्रतिस्पर्धी जितनारायण खवासले १ सय ४ मत ल्याए । सुन्दरहरैँचा नगरपालिकामा पौडेलकोइराला पक्षका भक्तिप्रसाद सिटौलाको प्यानलै निर्वाचित भाएको छ । सभापतिमा विजयी हुने क्रममा सिटौलाले १ सय ६९ मत ल्याए । उनका प्रतिस्पर्धी देउवा समूहका महेन्द्र धिमालले ६७ मत मात्रै ल्याए । लेटाङ नगरपालिकामा संस्थापनइतरका दीपकचन्द्र राई ६० मत ल्याएर विजयी भएका छन् । उनीसँग प्रतिस्पर्धामा आएका देवराज चाम्लिङले ५६ मत ल्याए । ग्रामथान गाउँपालिकामा संस्थापन समूहका तुलसी विश्वास (किरण) ९३ मत ल्याएर सभापति बने । उनका प्रतिस्पर्धी भूपनारायण माझीले ७२ ल्याए । सभापतिको प्रतिस्पर्धामा उत्रिएका ग्रामथान१ का वडाध्यक्ष नमोनारायण माझी १७ मतमा खुम्चिए । बूढीगंगा गाउँपालिकामा पनि संस्थापनइतरकै जितनारायण थापा ७६ मत ल्याएर विजयी भएका छन् । उनका निकटतम प्रतिष्पर्धी रेवतीनारायण चौधरीले ५४ मत ल्याए । उर्लाबारी र रतुवामाई नगरपालिका, केराबारी एवं जहदा गाउँपालिकामा कांग्रेसको नेतृत्व निर्विरोध चयन भएको छ । उर्लाबारीमा सुरेन्द्र लिम्बू, रतुवामाईमा पोस्टबहादुर बस्नेत, केराबारीमा प्रकाश बस्नेत र जहदामा महेन्द्र मण्डल कांग्रेसको सभापति बनेका छन् । रतुवामाईमा शनिबार र अरु स्थानीय तहमा शुक्रबार सर्वसम्मत नेतृत्व चयन गरिएको कांग्रेसले जनाएको छ । रतुवामाई, केराबारी र उर्लाबारीका सभापति संस्थापनइतर र जहदाका सभापति संस्थापन पक्षीय हुन् ।"
प्रचण्डले बनाए पञ्चा सिंहलाई अखिल क्रान्तिकारीको अध्यक्ष,"काठमाडौं : माओवादी केन्द्रका अध्यक्ष पुष्पकमल दाहाल 'प्रचण्ड'ले पञ्चा सिंहलाई अखिल क्रान्तिकारीको अध्यक्ष तोकेका छन्। आइतबार बिहान अध्यक्ष प्रचण्डले युवा नेतृ पञ्चा सिंहलाई अखिल क्रान्तिकारीको अध्यक्ष तोकेका हुन्। प्रचण्डले अध्यक्ष तोकेसँगै सिंह अखिल क्रान्तिकारीको पहिलो महिला अध्यक्ष बनेकी छन्। प्रचण्डले उनलाई अध्यक्ष तोकेपछि विद्यार्थी नेताहरुले विरोध जनाएका छन्। शनिबारसम्म चल्ने भएको नेकपा माओवादी केन्द्र निकट अनेरास्ववियू (क्रान्तिकारी) को २२ औं राष्ट्रिय सम्मेलन विवादका कारण लम्बिएको छ। अखिल क्रान्तिकारीको अध्यक्षमा सुरेन्द्र बस्नेत,पञ्चा सिंह, तिलकराज भण्डारी, दीपक देवकोटा, विजय गौतम, उत्तम अधिकारी, दीपेश पुन दाबेदार थिए। दावेदारलाई पछि पार्दै सिंह अखिल क्रान्तिकारीको अध्यक्ष बनेकी हुन्। बस्नेत हालका वरिष्ठ उपाध्यक्ष हुन् भने सिंह उपाध्यक्ष । पञ्चा सिंह पार्टीको प्रदेश कमिटी सदस्य हुन् । उनी यसअघिको अधिवेशनबाट अनिल शर्माको प्यानलबाट उपाध्यक्षमा निर्वाचित भएकी थिइन् । विद्यार्थी नेताहरुका अनुसार सिंह हालका अर्थमन्त्री जनार्दन शर्मा निकट मानिन्छन्। उनलाई प्रचण्ड र शर्माको जोडबलमा अध्यक्ष बनाइएको जनाइएको छ।"
इन्टरनेट सेवा अवरुद्ध गरेको भन्दै दूरसञ्चार प्राधिकरणको आपत्ति,"काठमाडौं : नेपाल विधुत प्राधिकरणले जथाभावी फाइवर काटी इन्टरनेट सेवा अवरुद्ध गरेको भन्दै नेपाल दूरसञ्चार प्राधिकरणले आपत्ती जनाएको छ। विज्ञप्ति जारी गर्दै नेपाल विधुत प्राधिकरणले जथाभावी रुपमा फाइवर काटिदिँदा धेरै ठाउँमा इन्टरनेट सेवा अवरुद्ध भएको भन्दै प्राधिकरणले आपत्ती जनाएको हो। अत्यावश्यक सेवा अवरुद्ध गरेको भन्दै कानुनी कारवाही हुनसक्ने चेतावनी प्राधिकरणले जारी गरेको विज्ञप्तिमा उल्लेख छ। 'इन्टरनेट सेवा प्रदायक संघ नेपाल र नेपाल विधुत प्राधिकरण बीच पोल भाडा दर विवाद समाधान गर्न संचार तथा सूचना प्रविधि मन्त्रालय, यस प्राधिकरण, नेपाल विधुत प्राधिकरण र इन्टरनेट सेवा प्रदायक संघ नेपालबीच छलफल गरी विवाद समाधान गर्न प्रयास भैरहेको अवस्थामा अनायास इन्टरनेटको तार काट्दा राज्यको अति आवश्यक सेवा अवरुद्ध पारिएको छ र दूरसंचार ऐन, २०५३ अनुसार कसैले पनि यस्तो सेवा अवरुद्ध गरेमा दण्डनीय हुने व्यवस्था छ र यसरी दूरसंचार सेवा अवरुद्ध गर्ने कार्य प्रति यस प्राधिकरण दुखस् व्यक्त गर्दछ्र,' विज्ञप्तिमा भनिएको छ। दूरसञ्चार प्राधिकरणले आपसी छलफलबाट समस्याको समाधान गरी इन्टरनेट सेवाको निर्वाध उपयोग गराउन नेपाल विधुत प्राधिकरण, इन्टरनेट सेवा प्रदायक संघ नेपाल तथा सम्बन्ध सबै पक्षमा अनुरोध गरेको छ। 'राज्यको अति आवश्यक सेवाको अवरुद्ध गर्ने जो कोहीलाई कानुनी कारवाही गर्न र यस्ता पूर्वाधारको सुरक्षा गर्न सम्बन्धित सबैलाई अनुरोध गर्दछौं र साथै हरेक समस्याको समाधान वार्ताबाट मात्र हुनसक्ने हुँदा सबैपक्ष बसी आपसी छलफलबाट समस्याको समाधान गरी इन्टरनेट सेवाको निर्वाध उपयोग गर्नेरगराउने व्यवस्था मिलाउन नेपाल विधुत प्राधिकरण, इन्टरनेट सेवा प्रदायक संघ नेपाल तथा सम्बन्ध सबै पक्षमा हार्दिक अनुरोध गर्दछौं,'विज्ञप्तिमा उल्लेख। '"
एनआरएनएमा राजनीतिक हस्तक्षेप : कुललाई जिताउन कांग्रेसको पत्राचार,"काठमाडौं : गैरआवासीय नेपाली संघ (एनआरएनए) को निर्वाचनमा राजनीतिक हस्तक्षेप छरपरस्त भएको छ। कुल आचार्य प्यानललाई जिताउन नेपाली कांग्रेसले पत्राचार गरेको छ । कांग्रेसले एनआरएनएको आगामी केन्द्रीय निर्वाचनमा कुल आचार्यको टिमलाई विजयी गराउन विदेशका सबै जनसम्पर्क समितिलाई परिचालन गर्न सर्कुलर जारी गरेको हो । कुललाई जिताउन कांग्रेसले नेतासमेत खटाएको जनाएको छ। कांग्रेसले युरोप क्षेत्रका लागि सहमहामन्त्री प्रकाशशरण महत र केन्द्रीय सदस्य गगन थापा, एशिया क्षेत्रका लागि अर्जुन नरसिंह केसी र अर्जुनप्रसाद जोशी चयन भएका छन्। अमेरिका क्षेत्रका लागि मिनेन्द्र रिजाल, ओसियाना क्षेत्रका लागि सुरेन्द्रराज पाण्डेलाई जिम्मेवारी तोकिएको छ।अफ्रिका, मध्यपूर्व क्षेत्र र जनसम्पर्क समितिका लागि जनसम्पर्क समिति केन्द्रीय विभागका अध्यक्ष गोबिन्द भट्टराई र कांग्रेस प्रवक्ता विश्वप्रकाश शर्मालाई जिम्मेवारी दिइएको छ । कांग्रेसका मुख्य सचिव कृष्णप्रसाद पौडेलद्धारा कुल आचार्य टिमलाई जिताउन जारी पत्रचारमा समन्वय र सहयोग गर्न भनिएको छ । असोज १५ गते जारी पत्राचारमा महामन्त्री पूर्णबहादुर खड्काको संयोजकत्वमा असोज ७ गते बसेको बैठकको निर्णय अनुसार नेपाली कांग्रेससित आवद्द विदेशस्थित सबै जनसम्पर्क समितिले कुल आचार्यको नेतृत्वमा रहेको लोकतन्त्रवादी समूहलाई विजयी गराउन निर्देशनअनुसार अनुरोध गरिन्छ,' पत्रमा उल्लेख गरिएको छ । यसअघि साउन ७ गते महामन्त्री पूर्णबहादुर खड्काले पनि पत्राचार गर्दै लोकतन्त्रवादी समूहलाई जिताउन आह्वान गरेका थिए । गैरआवासीय नेपाली संघको निर्वाचन अक्टुबर २३२५ मा हुन गइरहेको छ । निर्वाचनमा वर्तमान उपाध्यक्ष डा बद्री केसी र वर्तमान उपाध्यक्ष रविना थापाको समूह चुनावी प्रतिष्पर्धामा छ ।"
उपचारमै सक्रिय ज्येष्ठ डाक्टर,"काठमाडौं :  वीर अस्पतालबाट सेवा निवृत्त (रिटायर्ड) ८८ वर्षीय वरिष्ठ न्युरो सर्जन डा दिनेशनाथ गोंगल थकित महसुस गर्दैनन्। बिहानदेखि बेलुकासम्म उपेन्द्र देवकोटा मेमोरियल न्युरो अस्पतालमा बिरामीको जाँचमा खटिन्छन्। भन्छन्, स्वास्थ्यले साथ दिएसम्म सेवालाई निरन्तरता दिन्छु।  ८२ वर्षीया वरिष्ठ स्त्री रोग विशेषज्ञ सरस्वती पाध्येको सक्रियता देखेर जो कोही चकित पर्छन्। उनी अहिले पनि काठमाडौं मेडिकल कलेजमा महिलाको उपचारमा जुटिरहेकी हुन्छिन्।  ७७ वर्षीया उर्मिला श्रेष्ठको उमंग उस्तै छ। जीवनका ५७ वर्ष अरूको स्वास्थ्यको ख्याल गर्दैमा बित्यो। २० वर्षको उमेरदेखि बिरामीको हेरविचार गर्दै आएकी मेट्रोन श्रेष्ठ भन्छिन्, हरेक दिन बिरामीको स्याहारमै रमाउँछु। फुर्सदमा घरबारीको काम गर्छु।  वरिष्ठ छाती तथा क्यान्सर रोग विशेषज्ञ डा मदनकुमार (एमके) पिया ७१ वर्षमा पनि दिनहुँ क्यान्सरका बिरामीको उपचार गर्छन् । तीन दशकभन्दा लामो समयदेखि बिरामीको ज्यान जोगाउन तल्लीन डा पिया भन्छन्, जीउले सकुञ्जेलसम्म बिरामीको उपचार गर्छु। यी चार जना नेपालका स्वास्थ्य क्षेत्रका जिउँदा इतिहासमध्येका केही पात्र हुन्। जो अहिले पनि युवावयमा झैं सेवामा तल्लीन छन्। बिरामीको उपचार एवं स्याहार सुसारमा आनन्द महसुस गर्छन्। जीवन सार्थक भएको बताउँछन्। बढ्दै जनसंख्या औसत उमेर बढ्दै जाँदा सखारै बिउँझिने ज्येष्ठ नागरिकको संख्या बढ्दै गएको छ। आगामी २० वर्षमा ज्येष्ठ नागरिकको अहिलेको संख्या दोब्बर हुने अनुमान छ। राष्ट्रिय जनगणना २०६८ अनुसार ज्येष्ठ नागरिकको संख्या २४ लाख २२ हजार ४ सय ९४ छ। नेपालमा ज्येष्ठ नागरिकको संख्या कुल जनसंख्याको ८ दशमलव १३ प्रतिशत पुगेको छ। संयुक्त राष्ट्र संघले स्वस्थ उमेर दशक (२०२१२०३०) का रूपमा घोषणा गरेको छ। त्यस्तै, गत २०१५ को सेप्टेम्बरमा राष्ट्र संघको साधारणसभाले सन् २०१६ देखि २०३० सम्म दिगो विकासका १७ वटा लक्ष्य र १ सय ६९ वटा उपलक्ष्यहरू पारित गरेको थियो। जुन लक्ष्यहरू कुनै न कुनै रूपमा ज्येष्ठ नागरिकको स्वास्थ्यसँग जोडिएको ज्येष्ठ नागरिक रोग विशेषज्ञ डा रमेश कँडेल बताउँछन्। उपेन्द्र देवकोटा मेमोरियल न्युरो अस्पतालकी मेट्रोन श्रेष्ठ व्यस्त हुँदा नै खुसी प्राप्त हुने बताउँछिन्। भन्छिन्, घरमा बस्न मन लाग्दैन। बिरामीको स्याहार गर्दा नै रमाइलो लाग्छ। अस्पताल आइहाल्छु। उनी आफूलाई स्वस्थ हरेक दिन हलुका शारीरिक अभ्यास र योग गर्छिन्। वरिष्ठ मनोचिकित्सक डा कपिलदेव उपाध्याय नयाँ पुस्तामा खाने, लगाउने र रमाउने प्रवृत्ति रहेको बताउँछन्। नयाँ पुस्ता धन आर्जनमा बढी व्यस्त देखिन्छ। पाका पुस्ताको खुसी र सक्रियतातर्फ पनि नयाँ पुस्ताले ध्यान दिनु जरुरी छ। ज्येष्ठ नागरिकलाई उत्प्रेरित गराउँदै सक्रिय बनाउँदा राष्ट्रलाई नै लाभ पुग्ने डा उपाध्याय बताउँछन्। ज्येष्ठ नागरिकहरू परिवार वा समाजका बोझ होइन। जिउँदा इतिहास हुन्। राष्ट्रका विशिष्ट निधि हुन्। जीवन्त पुस्तकालय हुन्। परिवार र समाजका पथ प्रदर्शक हुन्। हरेक नीतिहरू ज्येष्ठ नागरिकमैत्री बनाउनु पर्ने डा कँडेलको सुझाव छ।"
सर्पले डस्दा बालकको मृत्यु,महोत्तरी : महोत्तरी गाउँपालिका२ अनैठामा गएराति एक बालकको सर्पले डसेर मृत्यु भएको छ। मृत्यु हुनेमा मदन रामका १३ वर्षीय छोरा आकाश रहेको जिल्ला प्रहरी कार्यालयका प्रहरी नायब उपरीक्षक प्रकाश विष्टले जानकारी दिए। उनका अनुसार ओछ्यानमा सुतिरहेका अवस्थामा बालकलाई सर्पले डसेको र धनुषाको महेन्द्रनगरस्थित सर्पदंश उपचार केन्द्रमा पुर्याइएको थियो। केन्द्रमा उपचार गरी घर फर्किदै गरेका अवस्थामा बालकको स्वास्थ्यस्थिति जटिल बनेपछि जिल्ला अस्पताल जलेश्वरमा लगिएको र अस्पतालमा नै बालकको मृत्यु भएको जनाइएको छ।
गठबन्धनको मुढे बल,"अहिलेको अवस्थामा मुलुकले नयाँ दिशा खोजिरहेको छ। त्यस दिशामा लैजान सबै पार्टी मिल्नुपर्छ। सरकार गठन भएको दुई महिना बित्दासमेत सरकारले पूर्णता पाउन सकेको छैन। उल्टै सरकारले नयाँनयाँ कीर्तिमानहरू बनाउँदै गइरहेको छ। यसको मुख्य कारण हो, गठबन्धन। हरेक विषयमा तालमेल गर्ने भनेर बनेको गठबन्धनले सरकार निर्माणलाई समेत असहज बनाएको छ। प्रधानमन्त्री शेरबहादुर देउवाले बारम्बार सरकार विस्तारका लागि मन्त्रीहरूको नाम माग्दासमेत गठबन्धनका दलहरूले सरकारलाई नामावली दिन सकेका छैनन्। उल्टै हाम्रो पार्टी फुट्न सक्छ, अहिल्यै सरकार विस्तार नगरौं भन्दै भाँजो हालिरहेका छन्। गठबन्धनले एमाले फुटाउनका लागि ल्याएको दल विभाजनसम्बन्धी अध्यादेश अहिले उनीहरूकै लागि पासो बनिरहेको छ। एमालेबाट फुटेर नयाँ पार्टी गठन गरेका माधव नेपालले आफ्नो पार्टीको टुंगो नलागेसम्म अध्यादेशलाई यथावत् राख्ने बताइरहेका छन्। जनता समाजवादी पार्टीका अध्यक्ष उपेन्द्र यादव अध्यादेशलाई फिर्ता वा निष्क्रिय नगराएसम्म पार्टी विभाजन हुन सक्ने भन्दै मन्त्रीहरूको नामावली दिन सकिरहेका छैनन्। सरकार गठन भएको दुई महिना बित्दासमेत सरकारले पूर्णता पाउन सकेको छैन। हरेक विषयमा तालमेल गर्ने भनेर बनेको गठबन्धनले सरकार निर्माणलाई समेत असहज बनाएको छ। उता माओवादी केन्द्रका अध्यक्ष पुष्पकमल दाहाल प्रचण्डले पनि मन्त्री बन्नका लागि सबै इच्छुक भएको भन्दै अहिलेसम्म मन्त्रीहरूको टुंगो लगाउन सकेका छैनन्। यसको अर्थ गठबन्धन नै सरकारलाई असफल बनाउनेतर्फ जोडबल गरिरहेको छ। अर्कोतर्फ इतिहासमा पहिलो पटक नेपालमा बजेट रिक्तताको अवस्था सिर्जना भएको छ। भदौ ३० गतेदेखि सरकारले सरकारी कोषबाट रकम नै खर्च गर्न नपाउने अवस्थामा पुगेको छ। गठबन्धनको योभन्दा अर्को असफलता के हुन सक्छ ? विकास निर्माणका आयोजनाहरूमा जाने रकम रोकिएको छ। साधारण खर्च रोकिएको छ। राहत तथा पुनर्उत्थानका कार्यक्रमहरू रोकिएका छन्। वास्तवमा गठबन्धनको सरकारले यस्तो परिस्थितिको सिर्जना हुन नै दिनु हुँदैनथ्यो। यो परिस्थिति सिर्जना हुनुका दुई ओटा कारण छन्। एक त सरकारले प्रतिस्थापन विधेयक ल्याउनका लागि संसद् अधिवेशन नै ढिला बोलायो। दोस्रो र मुख्य कारण सभामुख नै हुन्। उनी सरकारको मान्छे नभई एउटा दलको साधारण सदस्यको रूपमा आफूलाई स्थापित गर्न पुगे। आफ्नो दलले सांसदहरूलाई कारबाही गर्दा बिना रोकतोक पत्र टाँस्ने सभामुखले अर्को पार्टी फुटाउनकै लागि कारबाहीको पत्र नै टाँसेनन्। त्यसले गर्दा प्रमुख प्रतिपक्षी दल नेकपा एमालेले संसद् बैठकमा बाधा अड्चन पुर्यायो। सभामुखसँगै भएको विवाद भएकाले गठबन्धनले नै यस विषयको निकास निकाल्नुपर्ने थियो। प्रमुख प्रतिपक्षी दलसँग छलफल गरेर समाधानतर्फ जानुपर्ने थियो। सरकारले त्यसो गर्न सकेन, उल्टै बजेट पास गर्न चासो नै देखाएन। अर्कोतर्फ यस्तो अवस्था आउन सक्छ भनेर आँकलन गरिए पनि सरकारले संसद् बोलाउनै ढिला गर्यो। त्यसले पनि अध्यादेश पास गर्ने समय दिएन। सरकारले बुधबारभित्र बजेट पास गर्न नसक्ने भएपछि, ऐन निलम्बन गरेर विनियोजन विधेयकमा संशोधनको समयलाई घटाउन सक्थ्यो। त्यसो गरेको भए सरकारले ४ गतेभन्दा अगाडि नै संसद् बैठक डाकेर विधेयकमा दफावार छलफल गर्न सकिन्थ्यो। विकल्प हुँदाहुँदै सरकारले लामो बाटो तय गर्न चाह्यो। जसले गर्दा सरकारको आर्थिक गतिविधिहरू नै ठप्प हुन पुगेका छन्। यसले देशलाई दीर्घकालीन रूपमा असर गर्ने देखिन्छ। गठबन्धनले मुलुकप्रतिको जिम्मेवारी, मुलुकको अर्थतन्त्रमा यसले पार्ने भयावह दुष्परिणामलाई महसुस गरेर त्यसका लागि पहिले नै उचित कदम चाल्नुपर्ने थियो। तर, त्यस विषयमा खेलबाट भएको छ। यो नहुनुपर्ने विषय थियो, यसले भविष्यमा पनि गलत नजिर बसाल्ने पक्का छ। अहिले बजेट अध्यादेश मात्र नभएर त्यससँगै अन्य महत्त्वपूर्ण अध्यादेशहरूसमेत निष्क्रिय भएर गएका छन्। प्रतिस्थापन विधेयकसँगै ३० गतेदेखि अन्य १० वटा अध्यादेश निष्क्रिय भएका छन्। सामाजिक सुरक्षा (पहिलो संशोधन) अध्यादेश, नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वयपहिलो संशोधन (अध्यादेश) निष्क्रिय भएका हुन्। यसैगरी, तेजाब तथा अन्य घातक रासायनिक पदार्थ (नियमन) अध्यादेश, यौन हिंसाविरुद्धका केही ऐनलाई संशोधन गर्ने अध्यादेश, फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश, कोभिड१९ संकट व्यवस्थापन अध्यादेश, औषधि (तेस्रो संशोधन) अध्यादेश, स्वास्थ्यकर्मी तथा स्वास्थ्य संस्थाको सुरक्षासम्बन्धी (पहिलो संशोधन) अध्यादेश, रेल्वे अध्यादेश र शपथसम्बन्धी अध्यादेशलाई संसद्बाट पास गर्ने समय सकिएको छ। यससँगै यिनीहरूको शक्तिसमेत शून्य भइसकेको छ। यसमा पनि कोभिड१९ संकट व्यवस्थापन अध्यादेश, औषधि अध्यादेश, तेजाब तथा अन्य घातक रासायनिक पदार्थ अध्यादेशजस्ता निकै महत्त्वपूर्ण अध्यादेश थिए। यी अध्यादेशहरूसमेत निष्क्रिय भएर सरकारलाई कोभिडको खोप तथा औषधि खरिदमा समेत समस्या देखिने स्थिति सिर्जना भएको छ। अर्कोतर्फ तेजाब तथा अन्य घातक पदार्थसम्बन्धी अध्यादेश पनि उत्तिकै महत्त्वपूर्ण थियो। त्यसलाई समेत सरकारले अगाडि बढाउन सकेन। यसको अर्थ गठबन्धनको सरकार पूर्ण रूपमा असफल भइसकेको छ। त्यसमा पनि प्रधानमन्त्री देउवालाई गठबन्धनमा घेराबन्दीमा पारिएको छ। न उनले आफ्नो निर्णयअनुसार काम गर्न सकेका छन्, न गर्न दिइएको छ। त्यस्तै केही राम्रो काम भयो भने त्यसको जस गठबन्धनले लिने र काम बिग्रियो भने देउवाले एकलौटी गरे भनेर आरोपसमेत लगाइने गरेको छ। यो सबै हेर्दा देउवालाई गठबन्धनका अन्य दलका नेताहरूले प्रयोग गरेको देखिन्छ। उनीहरूले देउवालाई जे भन्यो त्यही मान्नुपर्ने अवस्थामा ल्याएका छन्। अन्यथा उनीहरू गठबन्धनबाट बाहिरिने चेतावनी दिने गरेको भान भइरहेको छ। अहिलेका प्रधानमन्त्रीलाई सफल देखाउन गठबन्धनका नेताहरूले सहयोग गर्नुपर्ने थियो। सरकारका क्रियाकलापलाई गति दिन र मुलुकलाई चलायमान बनाउन गठबन्धनले मद्दत गर्नुपर्ने थियो। तर, त्यो भइरहेको छैन। सबै दलले आआफ्नो अडान लिएर बसेका छन्। सबैलाई सत्ता चाहिएको छ। उनीहरू सत्ताका लागि पार्टी त्याग गर्न समेत तम्तयार देखिन्छन्। अहिलेका प्रधानमन्त्री फेल हुनु भनेको गठबन्धन फेल हुनु हो। अहिलेको सरकार फेल भए कांग्रेस मात्र फेल हुन्छ भन्ने सोच गठबन्धनले राखेको छ। त्यो पानी माथिको ओभानो बन्न खोज्नु मात्र हो। अहिलेको वाम गठबन्धनलाई त्यो लागेको छ भने त्यो नसोचे पनि हुन्छ। त्यसको प्रतिफल कांग्रेसले भन्दा बढी उनीहरूले लिनुपर्छ। नेपाली जनता धेरै चेतनशील भइसकेका छन्, नेपाली जनता धेरै कुरा बुझ्ने भइसकेका छन्। मुलुकलाई अहिलेको अवस्थामा पुर्याउने कुन राजनीतिक शक्ति हो उनीहरूलाई राम्रोसँग थाहा छ। कसलाई सरकार चलाउन पाँच वर्ष दिएका थिए र कसले चलाउन सकेन। पाँच वर्षको म्यान्डेट कसरी कुल्चिए त्यो नेपाली जनताले यति सजिलै भुल्नेवाला छैनन्। कम्युनिस्टहरू नियत पनि जनताले राम्रोसँग बुझेका छन्। त्यसले कांग्रेस मात्र डुब्छ हामी बाच्छौं भन्ने कुरा नसोच्दा नै राम्रो हुन्छ। बरु अब गठबन्धनलाई यहाँभन्दा अगाडि नलैजानु नै ठीक हुन्छ। विचार र सिद्धान्तबिनाको गठबन्धनले दिशा प्रदान गर्न सक्दैन। अहिलेको अवस्थामा मुलुकले नयाँ दिशा खोजिरहेको छ। त्यस दिशामा लैजान पार्टीहरू मिल्नुपर्छ तर, गठबन्धन बनाएर चुनावमा तालमेत गर्नु उचित हुँदैन। हरेकका फरकफरक चरित्र र सिद्धान्त छन्, अब जनताको माझमा कसले कुन सिद्धान्त लिएर जाने। सधैं केपी ओलीको विरोध गरेर मात्र जनताको मन जित्न सकिँदैन। जनतालाई विश्वास हुने खालका कार्यक्रमहरू लिएर जानुपर्छ। सिद्धान्त लिएर जानुपर्छ। त्यसैले गठबन्धनले चुनावमा तालमेल गर्नु हुँदैन। बरु सकिन्छ भने एक्लाएक्लै लड्ने, सकिँदैन भने जोजोसँग सिद्धान्त मिल्छ उनीहरू सँगै मिलेर लड्नुपर्छ। तर, गठबन्धन र एकताको नाममा प्रधानमन्त्री र देशलाई बन्दी बनाउन पाइँदैन।"
"'आई पे आयो, दक्षिणा पायो'","काठमाडौं : नेपालीहरुको माहानपर्व विजयादशमी, शुभदिपावली, नेपाल सम्वत र छठलाई लक्ष्तिगरि अई पे रेमिट प्रालिले 'आई पे आयो, दक्षिणा पायो' विशेष योजना र्सावजनिक गरेको छ। यस योजना असोज १५ गतेबाट सुरु भई कार्तिक २५ गतेसम्म लागु हुनेछ। यस योजनाअन्र्तगत हरेक दिन ५ जना विजेताले दक्षिणास्वरुप रु २०००, हरेक हप्ता भुक्तानी दिने ५ जाना साझेदार मित्रहरुलाई दक्षिणा स्वरुप रु ५००० र बम्परमा १ जना विजेताले दक्षिणा स्वरुप रु १००००० प्राप्त गर्नेछन्। यस विशेष योजनामा मलेशिया, जापानलगाएत विश्वको विभिन्न मुलूकबाट आई पे रेमिटर्माफत धेरै भन्दा धेरै कारोवार गरी योजनालाई सफल बनाउन सम्पुर्ण सेवाग्राही तथा साझेदार मित्रहरुलाई कम्पनीले अनुरोध गरेको छ। नेपालको जुनसुकै ठाउँमा छरिएर रहेको १२०००ं भुक्तानी केन्द्रबाट आई पे रेमिटमार्फत पठाएको पैसा सजिलै प्राप्त गर्न सकिनुका साथै नेपालको जुनसुकै बैंक तथा वित्तिय संस्थामा रिएल टाइम अकाउन्ट डिपोजिट र २३ भन्दा बढी भधबििभतमाच्भब ित्ष्भटप अप गर्न सकिने व्यहोरा आई पे रेमिट प्रालि का बजार प्रमुख रुपनारायण श्रेष्ठ ले जानकारी दिए।"
सुन चाँदीको मूल्य बढ्यो,"काठमाडौं : नेपाली बजारमा सुनको मूल्य २ सय रुपैयाँले बढेको छ। आइतबार सुन तोलामा २ सयले बढेर ८९ हजार ८ सय रुपैयाँमा कारोबार भइरहेको नेपाल सुनचाँदी महासंघले जनाएको छ। शुक्रबार सुन तोलाको ८९ हजार ६ सय कायम गरिएको थियो । तेजावी सुन तोलाको ८९ हजार ३५० रुपैयाँमा कारोबार भइरहेको छ। यस्तै, चाँदीको मूल्य पनि बढेको छ। आज चाँदी तोलाको एक हजार १६० रुपैयाँमा कारोबार भइरहेको महासंघले जनाएको छ। शुक्रबार चाँदी तोलाको एक हजार १४० रुपैयाँमा कारोबार भएको थियो।"
कांग्रेस विराटनगरको सभापतिमा दीपक चापागाईं निर्वाचित,विराटनगर : नेपाली कांग्रेसको १४ औँ महाधिवेशनअन्तर्गत विराटनगर महानगरपालिकाको सभापतिमा दीपक चापागाईं निर्वाचित भएका छन् । युवामाझ लोकप्रिय युवा नेता चापागाईं विराटनगर महानगरपालिका२ का बासिन्दा हुन्। आइतबार बिहान घोषणा गरिएको अन्तिम मत परिणामअनुसार २ सय १२ मत प्राप्त गरेर अरु ३ जना प्रतिस्पर्धीलाई पछि पार्दै चापागाईं विजयी बनेका हुन् । अधिवेशनको मत गणना आइतबार बिहान ४ बजे सकिएको हो । जसअनुसार कांग्रेसको राजनीतिमा विशेष अर्थ राख्ने विराटनगरको नेतृत्व गर्ने अवसर चापागाईंले पाएका हुन् । उनले अब ४ वर्ष पार्टीमा महानगरको नेतृत्व गर्ने छन् । चापागाईं लामो समयदेखि सामाजिक एवं राजनैतिक गतिविधिमा सक्रिय थिए । उनी कांग्रेस नेता डा शेखर कोइरालानिकट हुन् । कोरोना महामारीले त्रासपूर्ण अवस्था बनेका बेला मृत्यु भएका संक्रमितको शव व्यवस्थापनमा चापागाईंले युवाहरुको टिम बनाएर परिचालन गरेका थिए । संक्रमणले अवस्था भयावह बनाउँदा युवाहरुले घर एवं अस्पतालमा मृत्यु भएका संक्रमितको शवलाई व्यवस्थापन गरिदिएर उदाहरणीय एवं प्रशंसनीय काम गरे। जुन कामको अहिले पनि चौतर्फी तारिफ भइरहन्छ । लामो समयदेखि सामाजिक एवं क्षेत्रमा क्रियाशील चापागाईं २०४८ सालदेखि कांग्रेससँग जोडिएका हुन् । यसअघिको अधिवेशनमा पराजित बनेका चापागाईं दोस्रो प्रयासमा पार्टीको महानगर सभापति बने । २०३४ सालमा चापागाईंका हजुरबुवा मुक्तिप्रसाद कांग्रेसको मोरङ सभापति बनेका थिए । उनका बुवा यदुनाथ पनि कांग्रेसकै राजनीतिमा सक्रिय थिए । चापागाईं कांग्रेसमा युवालाई आकर्षित गर्ने र सही तरिकाले परिचालन गर्नसक्ने क्षमता राख्ने नेता हुन् । उदार लोकतन्त्रको अभ्यासका लागि युवाहरुलाई अभ्यस्त बनाउने र कांग्रेसलाई सदृढ ढंगले सञ्चालन गर्ने जिम्मेवारी आफूमा आएको उनको प्रतिक्रिया छ । जिम्मेवारी सफलतापूर्वक रूपमा सम्पन्न गर्ने प्रतिवद्धता उनले जनाएका छन् । चापागाईंका निकटतम् प्रतिद्वन्द्वी सन्तोष न्यौपानेले १ सय ६५ मत ल्याए । सभापतिका अन्य प्रत्यासीहरूमा कृष्ण कार्कीले एक सय ३३ र अरुण न्यौपानेले एक सय २७ मत प्राप्त गरे । महानगरको उपसभापतिमा निरोज कोइराला र इन्दु सुवेदी निर्वाचित भएका छन् । झुमा निरौला र तेजिन्द्र भट्टराई सचिव तथा सचिन पोखरेल र दिवस नेपाल सहसचिवमा विजयी भएका छन् । शनिबार भएको नगरअधिवेशनमा ६ सय ८१ मतदातामध्ये ६ सय ६४ मत खसेको थियो । १७ जना मतदाता निर्वाचन प्रक्रियामा सहभागी भएनन् । मतगणना शनिबार साँझ ७ बजेबाट सुरु भएको थियो ।
"त्यो हुलाक, यो हुलाक","सञ्चारको औपचारिक सुरुआत हुलाकबाट भएको हो। एक ठाउँबाट अर्को ठाउँमा खबर आदानप्रदान गर्ने चिठीपत्रको प्रयोगलाई हुलाकले व्यवस्थित गर्यो। पत्रलाई सही स्थानमा पुर्याउने भूमिका हुलाकको थियो। हुलाकभन्दा अघि सूचना आदानप्रदान गर्न परेवा, बाज, घोडाजस्ता पशुपंक्षीहरूको पनि प्रयोग भएको किंवदन्ती छ। संस्थागत रूपमा हुलाकको स्थापनासँगै चिठीपत्र पुर्याउने कार्य प्रणालीगत रूपमा हुलाकबाटै भयो। सन् १६६० मा बेलायतका तत्कालीन राजा चाल्र्स द्वितीयले जेनेरल पोस्ट अफिस स्थापना गरेको इतिहास भेटिन्छ। नेपालमा तत्कालीन राणा प्रधानमन्त्री रणोद्विप सिंहको पालामा (विक्रम संवत् १९३५) नेपाल हुलाक घरबाट यसको इतिहास सुरु भयो। लामो समय सेवा दिएर नागरिकको प्रिय बनेको हुलाक सेवा कोमाको बिरामी जस्तै बनेको छ। सरकारी चिठीपत्र बाहेक हुलाकमा नागरिकको पत्र भेटिँदैन। सञ्चारको विकाससँगै पत्र पुर्याउने हुलाक सेवा कामविहीन जस्तै बनेको छ। संरचना छ, कर्मचारी छन्, तर काम छैन। नेपालमा हुलाक सेवा सञ्चालन र व्यवस्थापनका लागि सञ्चार तथा सूचना प्रविधि मन्त्रालय, हुलाक सेवा विभाग, विभाअन्तर्गत रहने गरी चारवटा केन्द्रीय कार्यालयहरू पनि छन्। तर, प्रविधिको द्रुत विकास भइरहँदा हुलाक सेवालाई समयानुकूल बनाउन सरकारले सकेको छैन। आफ्ना सेवा निजीले खोस्दा पनि हुलाक प्रविधि मैत्री बन्न सकेन। प्रतिस्पर्धामा दौडन सकेन। मोबाइल र इन्टरनेटको विकासले हुलाक सेवालाई पछि पारेको हो। नागरिकले अहिले छिनभरमा नै सूचना पठाउँछन् र लिन्छन् पनि। यस्तो गतिमा हुलाक पुगेन। दिइने सेवामा सुधार भएन। त्यसैले अहिले सुनसान कार्यालयको उदाहरण बनेको छ। सरकारकै कमजोरीका कारण उपेक्षामा परेको हुलाक कर्मचारीको पनि रोजाइको कार्यालय होइन। जो कुनै कर्मचारी हुलाक सरुवा हुन नाक खुम्च्याउँछन्। कर्मचारीहरू हुलाकमा सरुवा हुनुलाई आपू हेपिएको वा नराम्रो ठाउँमा पठाएको महसुस गर्छन्। यो सबै हुलाक सेवा समय अनुकूल नहुँदाको परिणाम हो। अहिले पनि हजारौं कर्मचारी हुलाकमा कार्यरत छन्। कार्यालय खोल्ने र सरकारी पत्र पुर्याउनेबाहेक काम नहुँदा उनीहरूको पनि विकास हुन सकेको छैन। प्रविधिमैत्री भए पनि हुलाक सेवामा सरकारको लगानी घटेको छैन। काम नभए पनि कर्मचारी पाल्नै परेको छ। तर, पनि सरकार हुलाक सुधार गर्न तत्पर देखिँदैन। प्रत्येक जिल्लामा सञ्जाल भए पनि यसको सदुपयोग गर्न सकेको छैन। २०६१ सालमा हुलाक समूह खारेज गरी प्रशासनमा विलीन भयो। यहाँबाट नै हुलाक इतिहास, यसको गरिमा र कार्यकुशलता पतनको सुरुआत भएको विज्ञ बताउँछन्। हुलाक पूर्णरूपमा प्रशासनिक नभई अर्धप्राविधिक काम हुने संरचना हो। लेखाजन्य, राजस्व, प्रशासनलगायत अन्तर्राष्ट्रिय सम्बन्ध रहने गरी यहाँ काम हुन्थ्यो। २०६१ सालपछि सबै गोलमाल भयो। विशेषज्ञता हासिल गरेका कर्मचारी पुगेनन्। सुधारको बाटो खोजिएन। मुख्य समस्या हो यो। सूचनाको हक नागरिकलाई छ। नेपालको संविधान २०७२ ले चाँडो सूचना प्राप्त गर्न पाउने अधिकार नै दिएको छ। पछिल्लो समय हुलाकलाई सञ्चारसँग सम्बन्धित काम गर्ने केही अधिकार दिए पनि पर्याप्त छैन। बचत बैंक र टेलिसेन्टर सञ्चालन गरेर हुलाकलाई टिकाउन खोजे पनि त्यो व्यावहारिक र प्रतिस्पर्धी बनेन। सामान पठाउने ल्याउने कम नगर्दा तिनै काम निजीले गरे। यी काम हुलाकले गरे हुन्छ। सेवाग्राहीलाई राहत मिल्छ। सञ्चारसँग सम्बन्धित गर्न सकिने धेरै काम छन्। ती काम हुलाकलाई दिए राज्य र नागरिकलाई नै फाइदा पुग्छ। समयले पर्खंदैन, काम गर्न धेरै ढिला भयो। हुलाकलाई डाँकमा सीमित नपारौं।"
विभेदकारीे नीति फिर्ता नभए सरकारलाई उद्योगको चाबी बुझाउँछौं,"सरकारले बिलेट आयातमा अन्तःशुल्क बढाएपछि डन्डी उद्योगव्यवसाय नै बन्द हुने स्थितिमा पुगेको व्यवसायीको गुनासो छ। सरकारले प्रतिस्थापन विधेयकमार्फत पत्रु (स्कार्प) पगालेर फलामे छड उत्पादन गर्ने र सोमा मिसाउन चाहिने कच्चा पदार्थ (स्पन्ज आइरन) पैठारी गर्दा शून्य प्रतिशत भन्सार र शून्य प्रतिशत अन्तःशुल्कको व्यवस्था गर्यो। तर सोझै बिलेट आयात गर्दा ४७५ प्रतिशत भन्सार र अन्तःशुल्क प्रतिमेट्रिक टनमा १ हजार ६ सय ५० बाट वृद्धि गरी २ हजार ५ सय कायम गरेको छ। सरकारले यो व्यवस्थाले पत्रु पगाल्ने उद्योगलार्ई मात्र फाइदा पुगेको र सोझै बिलेट आयात गर्ने उद्योगलार्ई बन्द गराउने उद्देश्य बोकेको व्यवसायीको आरोप छ। सरकारको यो व्यवस्था र डन्डी उद्योगका समस्याबारे पञ्चकन्या ग्रुपका कार्यकारी निर्देशक उज्ज्वलकुमार श्रेष्ठसँग अन्नपूर्णकर्मी तारा चापागाईंले गरेको कुराकानी: सरकारले फलामे छड उद्योगमा लगाएको अन्तःशुल्कप्रति उद्योगीहरूको आपत्ति किन ? सरकारले प्रतिस्थापन विधेयकमार्फत विभेदकारी ढंगले स्टिल उद्योगका लागि भन्सार र अन्तःशुल्क लगाएको छ। यो व्यवस्था २४ उद्योगलार्ई लक्षित छ। तर, ६७ वटा उद्योगका लागि होइन। सरकारको यही विभेदकारी र एकपक्षीय निर्णयप्रति हाम्रो विरोध हो। सरकारले स्वदेशी उद्योगलार्ई फाइदा पुर्याउने भनेर यस्तो मान्यता राखेको होला। तर, यसले हामीलार्ई चिन्तित बनाएको छ। सरोकारवालासँग जानकारी र छलफलबिना एकाएक यस्तो नीति ल्याउनु हाम्रा लागि मान्य छैन। सरकारले औद्योगीकरणको नारा त ल्याएको छ। यसको लक्ष्य र उद्देश्य भनेको सबैलाई एकरूपता र समान व्यवहार हुनुपर्ने हो नि। विभेदगरी सरकारले नीतिनियम ल्याएपछि डन्डी उद्योग टिक्न सक्ने अवस्थामा छैनन्। हामीले सञ्चालन गरेका उद्योगको वस्तुस्थिति के कस्तो छ ? उद्योगमाथि के, कति ऋणको भार छ ? कसरी यी उद्योग टिकेका छन् ? भन्ने कुरा राज्यको अभिभावक सरकारले बुझ्नुपर्छ नि। यतातिर ध्यानै नदिई अन्तःशुल्क र भन्सार दर परिवर्तन गरेर २४ डन्डी उद्योग थला पर्ने गरी नीतिनियम ल्याइएकोमा आपत्ति हो, असन्तुष्टि हो। अन्तःशुल्क र भन्सार दर बढ्दैमा स्थापित उद्योगहरू नै बन्द हुने स्थिति हो ? यी उद्योगहरू सानोतिनो लगानीले चल्दैनन्। अर्बौंको लगानी छ। बैंकबाट ऋण लिएर सञ्चालन गरिरहेका छौं। सरकारले उद्योगीको स्थिति के कस्तो छ ? अहिलेको अवस्था के छ ? के गर्दा यिनीहरू पनि टिक्ने अवस्था होला भनेर बुझ्नेतिर ध्यानै दिएन। यथार्थ नबुझिकनै हामीलार्ई कुनै जानकारी नै नदिई सरकारले एकाएक यस्तो निर्णय गरिदिँदा डन्डी उद्योगहरू प्रतिस्पर्धा गर्ने अवस्थामा छैनन्। उद्योग त बन्द गरौँला, तर बैंकहरूले हामीलाई छोडदैन्न। हामीले ऋण तिर्न नसके बैंकको लगानी पनि डुब्ने हो। उद्योगलार्ई प्रोत्साहन गर्ने र नयाँ प्रविधि भित्र्याउन दिनेतिर पो सरकार लाग्नुपर्छ। जुन उद्योगले प्रदूषण गरेका छन्, तिनैलार्ई शून्य भन्सारमा छुट दिने ? अनि, जुन चाहिँ सुरक्षित छ त्यसलार्ई बढाउने ? यस्तो पनि सरकारको नीति हुन्छ ? यसबाट सरकारले अन्तःशुल्कको परिभाषा नै बदले जस्तो लागेको छ। स्पन्ज आइरन आयात हुने ठाउँमा भन्सार शून्य कसरी हुन्छ ? जुन कुरा आयात हुन्छ त्यो शून्य कसरी हुन्छ ? यो अलिकति बुझ्नेले पनि अनुमान गर्न सक्ने कुरा हो नि। न त स्पन्ज आइरन पत्रुको गुणस्तरको मापदण्ड नै छ। १०० टन ल्याउँदा ८० टन बिलेट बस्छ। २० टन वातावरणमा उडेर जान्छ। एसियामा यसलार्ई प्राथमिकतामा राखिएको छैन। अन्तःशुल्क भनेको उद्योगले वातावरणलाई असर गर्दा लगाउने शुःल्क हो। यसमा इँटाभट्टामा भन्दा १० गुणा बढी प्रदूषण हुन्छ। सरकारले नयाँ प्रविधिलाई प्रोत्साहन गरेमा लगानी गर्न तयार हुन्छौँ। ती ६७ उद्योगमा जुन प्रविधिबाट डन्डी बनाइन्छ, कामदार पनि धेरै असुरक्षित छन्। त्यस्ता उद्योगमा थुप्रै दुर्घटना भएका छन्। ती सबै विदेशी छन्। सरकारले ल्याएको यो व्यवस्था लामो समय टिक्दैन। उपभोक्ताको हितमा पनि छैन। सरकारले उद्योगी र उपभोक्ताको हित नहुने गरी यस्तो निर्णय किन गरेको जस्तो लाग्छ ? किन र कसरी यस्तो निर्णय गर्यो भन्नेमा हामी पनि अनविज्ञ छौं। तीन हप्तादेखि सरकारलाई गुहारिरहेका छौँ, बुझाउन खोजेका छौं। प्रतिस्थापन विधेयकमा भन्सारको कुरा थिएन। तर पछि, कसरी रातारात यस्तो व्यवस्था गरियो ? छक्क छौं। यो छलफलको विषय बनाइनुपर्छ। हामीले उद्योगमा अर्बौंको लगानी गरेका छौँ। सबैजना ऋणमा छौ। अब तीन महिनाभन्दा बढी टिक्न सक्दैनांै। अहिलेको वातावरण हेर्दा यो निर्णय उल्टिन्छ। तर, हाम्रा उद्योग ध्वस्त भएर सबै लथालिंग भएपछि निर्णय सच्चिएर के गर्नु ? सरकारले यो कुरा बेलैमा बुझ्नुपर्यो। केही उद्योगलार्ई मात्र फाइदा पुग्ने र धेरै बन्द हुने गरी सरकारले नीतिनियम बनाउँछ भने हामीले किन उद्योग सञ्चालन गर्ने ? सरकारको राजस्व धेरै उठाउन यस्तो निर्णय गरेको हो कि ? अन्तःशुल्क भनेको उत्पादन गरेपछि लगाउने ट्याक्स हो। भन्सारमा होइन। सरकारले सोचेको होला, २३ रुपैयाँ बढाएपछि राजस्व धेरै उठछ। सरकारले अन्तःशुल्कमा ६ रुपैयाँ र भन्सारमा ३ रुपैयाँ बढाउँदा भाउमा ८ देखि १० रुपैयाँको फरक परेको छ। जसले गर्दा हामी प्रतिस्पर्धा गर्न नसक्ने अवस्थामा पुगेका छौ। घाटामा उद्योग सञ्चालन गर्नु भनेको हामी त ढल्दै जानु हो। त्यसपछि त ६७ वटा उद्योगकै वातावरण बन्छ। गुणस्तर होलानहोला आफ्नो ठाउँमा छ। तर, उहाँहरूले पनि आयात नगरी सुख छैन। गुणस्तर र वातावरण प्रदूषणको यत्रो चर्चा छ। सरकारले बुझेकै होला। ती उद्योगमा नेपालीले लगानी गर्न सक्दैनन्। वैदेशिक रोजगारी ९५ प्रतिशत छ। कति दुर्घटना भएका छन्। तीन वर्षको डाटा लियो भने थाहा हुन्छ। हामी अगाडि बढ्ने भनेको प्रविधि र गुणस्तरले हो। विदेशमा बन्देज गरेको प्रविधि अपनाउदैनौं। यो व्यवस्थाले आमउपभोक्तालार्ई कस्तो असर गर्छ ? उद्योग विस्थापित भएपछि उपभोक्ता मारमा परिहाल्छन्। हाम्रोमा वार्षिक १२ लाख मेट्रिकटनदेखि १४ लाख मेट्रिकटन खपत भइरहेको छ। भुइँचालोपछि सरकारले पुनर्निर्माण योजना ल्यायो। त्यसबेला यो क्षेत्रमा १२ देखि १४ अर्ब लगानी गरिएको छ। अहिले ३० देखि ४० प्रतिशत उद्योग मात्र चलेका छन्। सामान महँगो भएर उद्योगहरू कम चलेका हुन्। नयाँ प्रविधि ल्याउन डेढ वर्ष लाग्छ। टिक्न नसकेपछि कम्पनी बन्द गर्नैपर्छ। हामीले बिक्री रोकेका थियौं। तर, बैंकलाई ब्याज बुझाउनपर्ने भएकाले अलिअलि बिक्री गरिरहेका छौँ। मूल्य बढाउन सकिरहेका छैनौं। राहत पाएका ६७ वटा उद्योगहरूले भने मूल्य बढाइरहनु भएको छ। तर, गुुणस्तरका विषयमा भने उपभोक्ताहरू पनि जानकार नै हुनुहोला। सरकारले निर्णय फिर्ता लिएन भने तपाईंहरूको निर्णय के हुन्छ ? घाटामा उद्योग चलाउन सक्दैनौं। अहिलेको स्थितिमा तीन महिना तानतुन गरेर चलाउने हो। त्यसपछि बन्द गर्ने नै हो। अन्य ६ वटा उद्योगको तुलनामा हामी सञ्चालन गर्न सक्दैनौं। बस्ती भएको ठाउँमा यो प्रविधि चलाउनुभन्दा बन्द गर्नु उत्तम छ। बन्द नै गरेर पनि हामीलार्ई सुख छैन। बैंकले समाउँछ। उद्योग पनि डुब्ने, बैंक पनि डुबे भने जनताको लगानी डुब्छ। त्यसैले सरकारले अविलम्ब यो निर्णय फिर्ता लिनुपर्छ भन्ने हाम्रो माग हो। उद्योग बन्द हुँदा त मजदुरको पनि बिचल्ली होला नि ! त्यसबारे के सोच्नुभएको छ ? सरकारले आफ्नो निर्णय फिर्ता लिएन भने हाम्रो अन्तिम विकल्प भनेको सरकारलार्ई उद्योगको साँचो बुझाउने हुन्छ। उद्योग नै घाटामा गयो, बजारमा प्रतिस्पर्धा गर्न नसकेपछि मजदुरलाई तलब खुवाउन समस्या हुन्छ। घाटामा गएको उद्योगलार्ई बैंकले ऋण दिने कुरा पनि आएन। थप लगानी हुन सक्दैन। सरकारलार्ई २४ वटा उद्योगको चाबी बुझाउने हो। त्यस बेला मजदुरको समस्या पनि सरकारले नै हल गर्नुपर्छ। सरकारले निर्णय फिर्ता लिने संकेत गरेको छ त ? हामीले प्रयास गरिरहेका छौ। यसपछि आउने समस्या पनि बताएकै छौ। सञ्चार माध्यमबाट पनि हाम्रो आवाज सरकार समक्ष पुर्याउन धेरै सहयोग भएको छ। तीन हप्ता भइसकेको छ। तर सरकारबाट निर्णय फिर्ता हुने आश्वासन पाइसकेका छैनौं। यसबारे के कस्ता पहल गरिरहनु भएको छ त ? हामीले अर्थ मन्त्रालय, कानुन मन्त्रालयदेखि प्रधानमन्त्री कार्यालयसम्म धाएका छौ। प्रधानमन्त्रीलाई पनि ज्ञापनपत्र बुझाउँदैछौ। उद्योगीहरूबाट हडताल गर्ने योजना पनि बनाएका छैनौं। अन्तिममा, कामदारबाट हडताल त हुन्छ नै। उद्योग बन्द भएपछि तलब चाहियो, काम चाहियो भनेर मजदुर बाटोमा आउँछन्। त्यसपछि सरकारको ध्यानार्कषण हुनैपर्छ। त्यसकारण हाम्रो माग गलत छैन। सरकारले अविलम्ब ध्यान दिनुपर्छ। सरकारले यस्तो नीति ल्याउँदा पनि उद्योगीसँग छलफल नगरे कै हो ? सरकारले हामीहरूसँग छलफल गरेको भए त यस्तो अवस्था आउने नै थिएन। हाम्रो सरोकार पनि यही हो। सरकारको कुरा सुन्न पाएको भए हामी पनि सरकारको कुरालाई प्राथमिकता दिन्थ्यौ होला। सबैभन्दा महŒवपूर्ण कुरा के छ भने नेपाल भूकम्पीय क्षेत्र हो। यहाँ जहाँ भूकम्प जान्छ, त्यस सुहाउँदो प्रविधिबारे सरकारले पनि सोचविचार गरेन। ६७ वटा उद्योगलार्ई मात्र फाइदा पुग्ने गरी सरकारले किन नीति परिवर्तन गरे जस्तो लाग्छ ? सरकारको बुझाइ गलत भयो। सरकारलाई पनि यस विषयमा गलत सूचना गएको छ। यसलाई राम्रोसँग बुझ्नु भएको छैन। हामी पनि विज्ञ छैनौं। यो प्रविधिलाई प्रोत्साहन गर्नु भएन भन्ने हो।"
लोकतान्त्रिक समूहलाई जिताउन कांग्रेसले दियो आठ नेतालाई जिम्मेवारी,"काठमाडौं : गैरआवासीय नेपाली संघ (एनआरएनए)को दशौं महाधिवेशनमा लोकतान्त्रिक समूहलाई जिताउनका लागि आवश्यक समन्वय गर्न भन्दै कांग्रेसले आठ नेतालाई विभिन्न क्षेत्रको जिम्मेवारी दिएको छ । त्यसो त कांग्रेसले कुल आचार्य नेतृत्वको लोकतान्त्रिक समूहलाई समर्थन जनाउने निर्णय यसअघि नै गरिसकेको छ । आचार्यले गत १० असोजमा काठमाडौंमा अध्यक्ष पदमा उम्मेदवारी घोषणा गरिसकेका छन् । उनको समूहबाट डा केशव पौडेल महासचिव पदमा उम्मेदवार छन् । आचार्य समूहलाई जिताउने जिम्मेवारी दिएर नेताहरु तोकिसकिएको पार्टी कार्यालयका मुख्य सचिव कृष्णप्रसाद पौडेलले बताए। उनका अनुसार विदेशस्थित सबै जनसम्पर्क समितिका अध्यक्ष तथा संयोजकलाई पत्र पठाइसकिएको छ। जसमध्ये, एसियामा केन्द्रीय सदस्य, अर्जुननरसिंह केसी र अर्जुन जोशी छन्। यूरोपमा सहमहामन्त्री डा प्रकाशशरण महत र केन्द्रीय सदस्य गगनकुमार थापालाई जिम्मेवारी दिइएको छ । ओसियानामा केन्द्रीय सदस्य सुरेन्द्र पाण्डे, अमेरिकामा केन्द्रीय सदस्य डा मिनेन्द्र रिजाल र अफ्रिका, मध्यपूर्व क्षेत्र पार्टी प्रवक्ता विश्वप्रकाश शर्मा र केन्द्रीय सदस्य तथा जनसम्पर्क समिति विभाग प्रमुख गोविन्द भट्टराईलाई जिम्मेवारी दिइएको छ । एनआरएनएको दशौं महाधिवेशन यही अक्टोबर २३२५ मा हुँदै छ । महाधिवेशन अगावै सन् २०२१२०२३ कार्यकालका लागि निर्वाचन हुने हो।"
कांग्रेस महाधिवेशन : कागेश्वरीमनोहराको सभापतिमा दाहाल विजयी,काठमाडौं : कांग्रेस १४ महाधिवेशनअन्तर्गतको काठमाडौंमा शनिबार भएको नगर अधिवेशनमा कागेश्वरीमनोहरा नगर सभापतिमा उद्धव दाहाल विजयी भएका छन् । शनिबार भएको नगर अधिवेशनबाट दाहाल सभापतिमा निर्वाचित भएका हुन् । सभापति शेरबहादुर देउवा निकट मानिएका दाहालले १५१ मत ल्याए भने अर्का प्रत्यासी नेता प्रकाशमान सिंह निकट मिठ्ठाराम दाहालले १३८ मत पाए । काठमाडौं जिल्लाका एक महानगरपालिका र ९ नगरपालिकामा शनिबार नगर अधिवेशन भएको थियो ।
भीभो लक्की ड्रमा आकर्षक उपहार,"काठमाडौं : भीभोले दशैंको उपलक्ष्यमा भीभो लक्की ड्र अभियान आयोजना गरी प्रत्येक भीभो स्मार्टफोन खरीद गर्ने ग्राहकहरुलाई आकर्षक उपहार जित्ने योजना ल्याएको छ। अक्टोबर १ देखि नोभेम्बर १५ सम्म भीभो स्मार्टफोन खरीद गर्ने ग्राहकले यो अभियानमा सहभागिता गर्ने मौका पाउने छन्। भीभो स्मार्टफोन कुनैपनि भीभोको विशेष स्टोर वा आधिकारिक खुद्रा विक्रेता पसलबाट खरीद गर्न सकिनेछ। दशैं भीभो लक्की ड्र मा सहभागी भाग्यशाली ग्राहकहरुले उपयोगी एवं आकर्षक उपभोग्य सामग्री जस्तै एलजीका होम अप्लाएन्सेन्, ल्यापटप, भीभो भी २१ ई स्मार्ट फोन, एंकर गेमिङ्ग हेडफोन, ब्लुटुथ स्पीकर, इयरवड्स् र अन्यथुप्रै उपहार प्राप्त गर्न सक्ने छन्। भीभो नेपालका प्रमुख कार्यकारी अधिकृत, भीभोले नेपालमा पुर्याएको गुणस्तरीय सेवा र त्यसप्रति ग्राहकको बढ्दो अभिरुचिबारे प्रकाश पार्दै भने, हाम्रा ग्राहकहरुबाट पाएको मायाप्रति हामी अत्यन्त आभारी छौं र नेपाली जनतालाई थप अन्य आकर्षक उत्पादन प्रदान गर्न निरन्तर प्रतिबद्ध छौं। उनले भने, गतवर्ष हामीले ग्राहकहरुका लागि आकर्षक उपहारहरु पाउने अवसर दिएका थियौँ भने यस वर्ष अझ बढी र गुणस्तरीय उपहार प्रदान गर्ने अभिलाषा सहित यो लक्की ड्र अभियान प्रस्तुत गरेका छौं। निर्धारित योजना अवधिभर भीभोका उत्पादन खरीद गर्ने ग्राहकले यसमा सहभागिता गर्न सक्नेछन्। यसका लागि भीभोको वेभसाइटमा लग इन गरी वा उपलब्ध गराइएको क्यू आर कोड स्क्यानिङ्ग गरी आफूलाई सहभागी गराउनु पर्नेछ। विजयीहरुको घोषणा लक्की ड्र मार्फत तुरुन्तै गरिने छ र उनीहरुको उपहार भीभोमार्फत जानकारी गराइनेछ। पुर्ण जानकारी भीभोको वेभसाइटमा प्राप्त गर्न सकिनेछ।"
"कोरोनाको बिमा गर्ने, पैसाचाहिँ नदिने ?","काठमाडौं : बिमा समितिले सुरुमा सामाजिक उत्तरदायित्वका रूपमा कोरोना बिमा पोलिसी ल्याउन कम्पनीहरूलाई भन्यो। कम्पनीहरूले २०७७ वैशाख ७ गतेदेखि बिमा गर्न थाले। कोरोना संक्रमण भई भुक्तानी दाबी गर्ने बढेपछि भने जेठ १७ गते रोक्ने निर्णय भयो। तर, बजेटले महामारीबाट हुने सम्भावित जोखिमको आर्थिक सुरक्षण प्रदान गर्न बिमासम्बन्धी व्यवस्था गयो। सरोकारवाला सबै बसेर त्यसको मापदण्ड बनाए। अर्थ मन्त्रालयले जेठ २३ मा फेरि यसलाई नियमित गर्न भन्यो। त्यसपछि थालेको बिमा कार्यक्रम कम्पनीहरूले गत साउनदेखि रोके। भुक्तानी दाबीको निवेदन नै नलिने तयारीमा छन्। बिमितले रकम भने अझै पाउन सकेका छैनन्। हरेकको प्रश्न छ बिमा कम्पनीले कहिले भुक्तानी गर्छ ? काठमाडौं धुम्बाराही४ की विमला आचार्य गत वर्ष दसैंताका कोरोना संक्रमित भएकी थिइन्। बिमा गरेका कारण आचार्यले त्यसको भुक्तानी दाबी गरिन्। तर, एक वर्ष हुँदा पनि पाएकी छैनन्। पटकपटक फोन गर्दा आश्वासन मात्र दिने गरेको उनी सुनाउँछिन्। कागजात सबै बुझाएकै हो। सबै मिलेको छ भने। धेरै फोन गरेर बुझेँ। पछि त फोन उठाउनै छाडे, उनी भन्छिन्, जोखिम वहन गर्न बिमा गरेपछि पाउनुपर्ने हाम्रो अधिकार हो। गाह्रो भएरै सहुलियत लिने हो। ताकेता गर्दा निराश भएकी छु। काठमाडौंमै रहेका अच्युत पुरी भुक्तानी पाउने आसमा बसेको एक वर्ष भयो। उनलाई गत वर्ष असोज २७ गते कोरोना पुष्टि भएको थियो। बिसेक भएलगत्तै उनले भुक्तानी दाबीको आवेदन दिए। संस्थागत बिमा भएकाले सँगै दाबी गर्ने केही साथीले पाए तर आफूले आश्वान पाएको उनी बताउँछन्। बिमा समितिले सुरुमा कोरोना बिमा जारी गरे पनि बन्द गरेको थियो। त्यसपछि सरकारले बजेटमा ल्याएको कार्यक्रमलाई हामीले कार्यान्वयन गरेको मात्रै हो। अर्थ मन्त्रालयले पत्र पठाएर यसलाई नियमित गर्न भनेको थियो। यसैले मापदण्ड बनाएर दाबी भुक्तानीको बाँडफाँट गरेका थियौं।  चिरञ्जीवी चापागाईं, निवर्तमान अध्यक्ष, बिमा समिति मापदण्डमा भएको सम्झौताअनुसार नियामक निकायले दायित्व पूरा गरेको छ। बाँकी भुक्तानी सरकारले गर्नुपर्ने हो। हामीले अनुरोध गरिरहेका छौं। अर्थमन्त्रीसँग यसबारे छलफल भएको छ। समाधानका विकल्प माग्नुभएको छ। यद्यपि चालू आर्थिक वर्षको बजेट आउनुअघि नै सरकार यसमा जानकार भए पनि दाबी भुक्तानीका लागि निकासा भने भएन।  सूर्य सिलवाल, अध्यक्ष, बिमा समिति विश्वमा कहीँ पनि महामारीको बिमा हुँदैन। तर, तत्कालीन सरकार लोकप्रिय हुन कोरोना बिमा कार्यक्रम ल्याए। अहिले सरकारको दायित्वमा परेको रकम निकासीको उपाय डोनर खोज्ने कि भन्ने सोच अर्थमन्त्रीको छ।  गोविन्द रोक्का (सचिन), अर्थमन्त्रीका प्रेस सल्लाहकार कोरोना बिमाको भुक्तानी चालू खर्चअन्तर्गत पर्छ। डोनरसँग ऋण लिएर दिन सम्भव छैन। यो बिमा ल्याउने नेतृत्व नै अहिले मन्त्रालयमा छैनन्। यसको जिम्मेवार उहाँहरू नै हुनुहुन्छ।  महेश आचार्य, प्रवक्ता, अर्थ मन्त्रालय सिद्धान्त मिचेर कोरोना बिमा ल्याउनु हुँदैनथ्यो। तर, ल्याए। यो प्रडक्ट अन्तर्राष्ट्रिय अभ्यासमा छैन। यसप्रकार कोरोना बिमा गैरकानुनी मानिन्छ। तर, यहाँ एउटाले गरेको बदमासीलाई सरकारले रोक्नुभन्दा प्रवद्र्धन गयो। यसमा सबै पक्षको गल्ती छ। कोरोना बिमा रद्द गर्ने हो भने पहिल्यै गर्नुपर्थ्यो। दाबी पर्न थालेपछि रद्द गर्नु फट्याइँ हो।  डा रवीन्द्र घिमिरे, बिमा विज्ञ बिमा समितिको अनुरोधमा हामीले यो प्रडक्ट सुरु गरे पनि स्थगन गरिसकेका थियौं। तर, सरकारले निरन्तर गर्न भन्यो। मापदण्डको आधारअनुसार सरकारले निकासा गर्नुपर्ने हो। विमितबाट दाबी माग र सोधपुछ आइरहन्छ। सरकारले भुक्तानी गर्ने पर्खेका छौं।  चंकी क्षेत्री, महासचिव, नेपाल बिमक संघ प्रक्रिया सबै पुगेको छ भनियो। तर, भुक्तानीमा विभेद गरे। कम्पनीले बिमालेख सम्झौता गर्दा सरकारले दिन्छ भनेर गरेका त होइनन् नि !, उनी भन्छन्, यो सरासर गैरजिम्मेवारी हो। नियामक निकाय बिमा समितिका उपनिर्देशक निर्मल अधिकारी भुक्तानी कहिले पाइन्छ भनेर ७८ जना दिनै भेट्नै आउने गरेको सुनाउँछन्। फोन पनि उत्तिकै आउँछ। उहाँहरू धेरै मर्कामा पर्नुभएको छ, उपनिर्देशक अधिकारी भन्छन्। गत असारसम्म बिमा गर्नेको संख्या १७ लाख ५८ हजार ३ सय ४३ रहेको समितिको तथ्यांक छ। यीमध्ये १ लाख ४५ हजार ५ सय ५९ जनाको दाबी परेको थियो। ४ अर्ब ७८ करोड ८१ लाख रुपैयाँ भुक्तानी भइसकेको छ। सरकारका तर्फबाट तिर्न बाँकी १० अर्ब ३९ करोड २७ लाख रुपैयाँ छ। यो भदौ २५ सम्मको तथ्यांक हो। बिमितबाट १ अर्ब ५ करोड ५ लाख शुल्क उठ्यो। तिर्नुपर्ने दायित्व भने १० गुणा बढिरहेको तथ्यांकले देखाउँछ। नेपाल बिमक संघका महासचिव चंकी क्षेत्री सरकारले तिर्नुपर्ने दायित्व ११ अर्ब रुपैयाँ पुगेको बताउँछन्। अर्थमन्त्री जनार्दन शर्माले भुक्तानीको स्रोत के हुन सक्छ भनेर समितिका अध्यक्ष सूर्यप्रसाद सिलवालसहित पदाधिकारीसँग हालै छलफल गरेका छन्। तर, विकल्पको टुंगो लागेको छैन। यसबारे प्रश्न गर्दा निर्जीवन बिमा कम्पनी, नियामक निकाय बिमा समिति र अर्थ मन्त्रालयका अधिकारी झर्को मान्छन्। बिमक संघका महासचिव क्षेत्री सम्झौताअनुसार साढे ३ अर्ब माथिको दायित्व सरकारको भएको तर्क गर्छन्। सरकारले भुक्तानी नरोक्नु भनेकाले हामीले अहिले ५ अर्ब रुपैयाँसम्म तिरिसकेका छौं, क्षेत्री भन्छन्, यसपछि फन्ड नभएकाले सबैले रोकेका छन्। विज्ञ डा रवीन्द्र घिमिरे योजनाबिनै महामारीको बिमा थालेकाले यस्तो स्थिति आएको बताउँछन्। जबकि अन्तर्राष्ट्रिय स्तरमै यसको अभ्यास देखिँदैन। बिमा शुल्क धेरै उठ्ला र नाफा कमाउला भन्ने कम्पनीको सोच कोरोना बिमाले भने सम्भव भएन, डा घिमिरे भन्छन्। तर, अनपेक्षित ढंगले दाबी बढेपछि सम्बद्ध निकायको होस उड्यो। अर्बौंको भुक्तानी गर्ने दायित्व थपियो। तर, अहिले पछि हट्न खोज्दा कम्पनीप्रतिको विश्वासमा कमी आएको सरोकारवाला बताउँछन्। पोलिसी जारी गरेपछि भुक्तानी गर्नुपर्छ भनेर बोल्दाबोल्दा थाकेको डा घिमिरे बताउँछन्। उनी कोरोना बिमालाई गैरकानुनी ठान्छन्। यस्तो बिमा गर्ने चलन कहीँ नभएको र सम्भव पनि नभएकाले नेपालले यसलाई हावाको भरमा ल्याएको उनको ठहर छ। उनका अनुसार अन्तर्राष्ट्रिय अभ्यासमा महामारीको बिमा हुँदैन। त्यो हिसाबले नेपालमा कोरोना बिमा गैरकानुनी मानिन्छ। बिमा समितिको अगुवाइमा सुरु भयो। तर, जोखिम थेग्न नसक्ने देखेपछि कम्पनीहरूले बन्द गर्न थाले, उनी भन्छन्, तर, सरकारले प्रिमियममै अनुदान दिएर प्रवद्र्धन गयो। ६ सय रुपैयाँ तिरेर १ लाख रुपैयाँ लैजाऊ भनेर सरकारबाटै प्रोत्साहन भयो। अहिले आएर जिम्मेवारीबाट पन्छिनु लज्जास्पद हो। यसलाई कि कार्यान्वयन गर्नुपयो कि त कार्यविधि नै पास गरेको होइन भनेर खण्डन गर्न सक्नुपर्ने उनी बताउँछन्। भन्छन्, सरकारले जिम्मा लिएपछि तिर्नै पर्छ। पन्छिन् पाइँदैन। यसलाई विवाद बनाइराख्नुपर्ने कारण देख्दिनँ। उनका अनुसार सिद्धान्त मिचेर पोलिसी ल्याउनु हुँदैनथ्यो। तर, ल्याए। एउटाले गरेको बदमासी सरकारले रोक्नुभन्दा अझै प्रवद्र्धन गरेको उनी बताउँछन्। यसमा सबै पक्षको गल्ती छ। बिमा कम्पनीले गल्ती गरे सच्याउने जिम्मा नियमनकारी निकायको हो। व्यवसाय गर्नेले मुनाफा हेर्छ। तर, उल्टो भैदियो, उनी भन्छन्, यद्यपि कम्पनीलाई नियमनकारी निकायले नियन्त्रण गर्न नसके यसलाई पनि अर्थ मन्त्रालयले गर्नुपर्छ। तर, यसमा दुवै चुके। कोरोना बिमा पहिल्यै गर्नुपर्थ्यो। दाबी पर्न थालेपछि रद्द गर्नु फट्याइँ हो। समितिका तत्कालीन अध्यक्ष चिरञ्जीवी चापागार्इं सरकारले बजेटमा समेटेकाले कार्यान्वयन गर्न बाध्य भएको बताउँछन्। बिमा समितिले सुरुमा कोरोना बिमा जारी गरे पनि बन्द गरेको थियो। तर, पछि सरकारले आव २०७७७८ को बजेटमा ल्याएको कार्यक्रमलाई कार्यान्वयन गरेको मात्रै हो, चापागाईं भन्छन्, अर्थ मन्त्रालयले पत्र पठाएर यसलाई नियमित गर्न भनेको थियो। यसैले मापदण्ड बनाएर दाबी भुक्तानीको बाँडफाँड गर्ने काम गरेका थियौं। समितिका अध्यक्ष सिलवाल मापदण्डमा भएको सम्झौताअनुसार नियामक निकायले दायित्व पूरा गरेको बताउँछन्। बाँकी भुक्तानी गर्न सरकारलाई अनुरोध गरिरहेको अध्यक्ष सिलवालको भनाइ छ। पछिल्लो समय पनि अर्थमन्त्रीसँग यसबारे छलफल गरेका छौं। उहाँले यसको समाधानका विकल्पहरू माग्नुभएको छ। बिमा कम्पनीहरूसँग मिलेर विकल्प तयार पार्दै छौं, सिलवाल भन्छन्, विकल्प तयार पारी अर्थ मन्त्रालयमा बुझाएपछि केही हुन सक्छ। सरकार भुक्तानी गर्ने पक्षमा रहेकाले दाबी गर्नेहरूले पाउने आशामा बसेको उनको भनाइ छ। एकै पटक नगद दिन गाह्रो भएकाले कुन मोडालिटीमा जान सकिन्छ भनेर छलफल गर्दै छौं, उनी भन्छन्। चालू बजेट आउनुअघि नै सरकार यसमा जानकार भए पनि निकासा भने नभएको उनको भनाइ छ। अर्थ मन्त्रालयका सहसचिव रमेशकुमार केसी बिमालाई अनुदान दिन बजेटमा व्यवस्था गर्नुपर्ने भएकाले वित्तीय क्षेत्र व्यवस्थापन तथा संस्थान समन्वय महाशाखाले केही नगरेको बताउँछन्। यो विषयलाई तत्कालीन अर्थमन्त्री विष्णु पौडेलले बजेटमा समेटेनन्। पछि अर्थमन्त्री शर्माले संशोधित बजेटमा पनि सम्बोधन गरेनन्। अर्थमन्त्रीका प्रेस सल्लाहकार गोविन्द रोक्का (सचिन) तत्कालीन सरकारले लोकप्रिय हुन यो कार्यक्रम ल्याएको तर्क गर्छन्। महामारीको बिमा कुनै पनि मुलुकले नगरेका कारण नेपालमा यस्ता प्रोडक्ट ल्याउनु गल्ती भएको रोक्का बताउँछन्। अर्थमन्त्रीले यो समस्या समाधान गर्न जसरी पनि रकम व्यवस्थापन गर्ने सोच बनाउनुभएको छ, उनी भन्छन्, दातृ निकायसँग भए पनि रकम व्यवस्थापन गर्ने भन्ने कुरा छ। काम भने यसमा केही पनि थालिएको छैन। मन्त्रालयका प्रवक्ता महेश आचार्य भने कोरोना बिमाको भुक्तानी चालू खर्चअन्तर्गत पर्ने भएकाले दातृ निकायसँग ऋण लिएर दिन सम्भव नहुने तर्क गर्छन्। जसले यो बिमा जारी गर्न निर्णय गरेको थियो सो नेतृत्व नै अहिले मन्त्रालयमा छैनन्। यसको जिम्मेवार उहाँहरू नै हुनुहुन्छ, प्रवक्ता आचार्य भन्छन्, कोरोना बिमा भुक्तानीका लागि निकासा गर्नेमा कुनै निर्णय गर्न सकेका छैनौं। बिमा समितिले पनि यसबारे पत्र पठाएकै हो। काम भने अगाडि भएको छैन। खोप जुटाउन गाहो परिरहेकाले बिमा भुक्तानीको निकासीबारे कुनै निर्णय गर्नै नसकेको उनको भनाइ छ। दाबी रोक्ने तयारी सामान्यतः बिमा प्रडक्टमा क्षति तथा दुर्घटना भएको एक महिनाभित्र दाबी गर्नुपर्ने व्यवस्था छ। बिमक संघका महासचिव क्षेत्री भन्छन्, अहिलेसम्म कोरोना भएकाले दाबी गर्न यसैअनुसार खुला राखेका छौं। तर, छिट्टै बन्द गर्ने तयारीमा छौं। पोलिसी सकिएपछि खुला राख्ने कुरा भएन। कम्पनी, नियामक निकाय सबैसँग छलफल गरेर अब कोही छुटफुट छन् भने सूचना निकालेर १५ दिनभित्र दाबी गर्न भन्दै छौं। यसपछि सधैंका लागि दाबी गर्न बन्द हुन्छ। यसले निर्जीवन बिमा मात्रै होइन, जीवन बिमाकै साख खस्किएको छ। यसैले सरकारले विकल्प माग्ने होइन, आफूले खोज्नुपर्ने क्षेत्री बताउँछन्। यस्तो थियो सहमति सरकारले २०७७७८ को बजेटका बुँदा ५५ र २८५ मा कोरोना भाइरसबाट उत्पन्न हुन सक्ने जोखिमको आर्थिक सुरक्षण प्रदान गर्न कोरोना बिमासम्बन्धी व्यवस्था गरेको थियो। सरोकारवाला संस्था सबै बसेर मापदण्ड बनाए। दाबी भुक्तानी बाँडफाँड गरियो। सरकारले साढे ३ अर्ब माथिको दायित्व लिने भनेर जेठ २३ मा फेरि यसलाई नियमित गर्न अर्थ मन्त्रालयले अनुरोध गरेको थियो। मापदण्डमा उल्लेख भएबमोजिम बिमा कम्पनी (बिमक)ले जतिसुकै बिमा गरे पनि १ अर्बसम्म भुक्तानी गर्नुपर्छ। त्यसपछि २ अर्बसम्म नेपाल पुनर्बिमा कम्पनीले दिनुपर्छ। साढे २ अर्बसम्म बिमकको महाविपत्ति पुल (बिमा कम्पनीहरूको कोष), त्यसभन्दा माथि साढे ३ अर्बसम्म बिमा समितिले र साढे ३ अर्ब माथि सरकारबाट भुक्तानी गर्ने सहमति भएको थियो।"
स्विट्जरल्यान्डबाट साइकलमै,"गोरखा : स्विट्जरल्यान्डकी नागरिक लरिसा जिम्मरम्यानले आफ्नो देशबाट गोरखासम्म साइकल यात्रा गरेकी छन्। लरिसाले आफ्नो यात्रा गत अप्रिल ५ मा सुरु गरेकी थिइन्। स्विट्जरल्यान्डको हाम्रो सहाराबाट गोरखाको हाम्रो सहारासम्मको यात्रा गर्न ६ महिना लागेको उनले बताइन््। उनी १२ देश घुमेर १० दिनअघि काठमाडौं आइपुगेकी थिइन्। पाँच दिनको क्वारेन्टाइन अवधि पूरा गरी शनिबार गोरखा आइपुगेको उनले बताइन्। स्विट्जरल्यान्ड, इटली, स्लोभेनिया, क्रोएसिया, मोन्टेनेग्रो, अल्बेनिया, मेसोडोनिया, बुल्गेरिया, टर्की, जर्जिया, उज्बेगिस्तान, किर्गिस्तानसम्म साइकलमै आएकी हुँ, पत्रकार सम्मेलनमा उनले भनिन्, किर्गिस्तानबाट भारत र चीन दुवै देश प्रवेश गर्न प्रतिबन्ध लगाइएकाले काठमाडौंसम्म प्लेनमा आएकी हुँ। काठमाडौंबाट गोरखासम्म ग्रामीण रुट हुँदै तीन दिन साइकल यात्रा गरेँ। उनी संस्थापक रहेको हाम्रो सहारा फाउन्डेसनले अनाथ बालबालिकालाई आश्रय दिने गरेको छ। यात्राका क्रममा जुटेको आर्थिक सहयोग बालबालिकाकै लागि खर्च गर्ने उनले बताइन्।"
आर्मी च्याम्पियन,"काठमाडौं : त्रिभुवन आर्मी क्लबले छैटौं संस्करणको एनभीए महिला तथा पुरुष क्लब भलिबल च्याम्पियनसिपको उपाधि जितेको छ। त्रिपुरेश्वरस्थित राष्ट्रिय खेलकुद परिषद्को कभर्डहलमा शनिबार भएको फाइनलमा साविक विजेता हेल्प नेपाल स्पोर्ट्स क्लबलाई पराजित गर्दै आर्मीले उपाधि जितेको हो। प्रतिस्पर्धातमक खेलमा आर्मीले पहिलो सेट २६२४ ले जितेको थियो। भारतीय खेलाडीले भरिएको हेल्प नेपालले दोस्रो सेट २५१७ ले आफ्नो बनायो। तेस्रो सेट २५१८ र चौथो सेट ३३३१ ले जित निकाल्दै आर्मीले उपाधि जितेको हो। यसैगरी तेस्रो स्थानका लागि भएको खेलमा एपीएफलाई ३० को सोझो सेटमा पराजित गर्दै नेपाल पुलिस क्लबले तेस्रो स्थान हासिल गर्यो। विभागीय डर्बीमा पुलिसले एपीएफलाई २५१७, २५१८ ले पराजित गर्यो। उपाधि विजेता आर्मीले चार लाख रुपैयाँ प्राप्त गर्यो। उपविजेतामा चित्त बुझाएको हेल्प नेपालले दुई लाख र तेस्रो भएको नेपाल पुलिस क्लबले एक लाख रुपैयाँ प्राप्त गर्यो। यसैगरी महिलातर्फको खेलमा न्यु डायमन्ड क्लबले उपाधि आफ्नो बनायो। फाइनलमा साविक विजेता एपीएफ क्लबलाई ३१ को सेटमा पराजित गर्दै न्यु डायमन्डले उपाधि जितेको हो। पहिलो सेट गुमाएको न्यु डायमन्डले पुनरागमन जित निकालेको हो। एपीएफले पहिलो सेट २६२४ ले आफ्नो पक्षमा पारेको थियो। त्यसपछि न्यु डायमन्डले २५२१, २५१७, २५१५ को जित निकाल्यो। उपाधिसँगै न्यु डायमन्डले पनि चार लाख रुपैयाँ प्राप्त गर्यो। उपविजेतामा चित्त बुझाएको एपीएफले दुई लाख रुपैयाँ पायो। तेस्रो भएको त्रिभुवन आर्मी क्लबले एक लाख रुपैयाँ प्राप्त गर्यो। आर्मीले नेपाल पुलिस क्लबलाई २५१७, २५२०, २५१७ ले पराजित गर्दै तेस्रो स्थान हात पारेको हो। च्याम्पियनसिपमा पुरुषतर्फ आर्मीका मानबहादुर श्रेष्ठ र महिलामा न्यु डायमन्डकी प्रतिभा माली उत्कृष्ट खेलाडी चुनिए। उनीहरूले जनही २५ हजार पुरस्कार प्राप्त गरे। यस्तै महिलातर्फ उत्कृष्ट सर्भर आर्मीकी संगम महतो, डिफेन्स न्यु डायमण्डकी सलिना श्रेष्ठ, सेटर न्यु डायमन्डकी अरुणा शाही, स्पाइकरमा आर्मीकी शान्ती थारु, ब्लकरमा एपीएफकी सरस्वती चौधरी घोषित भए। उनीहरू सबैले जनही १० हजार पुरस्कार पाए। यसैगरी पुरुषतर्फ सर्भरमा आर्मीका दुर्गा खड्का, डिफेन्समा एपीएफका विनोद चन्द, सेटरमा पुलिसका इमबहादुर राना, स्पाइकमा हेल्प नेपालका विनितकुमार, ब्लकमा आर्मीका हरि अधिकारी उत्कृष्ट ठहरिए ।"
काटियो इन्टरनेटको तार,"चितवन : विद्युत् प्रसारण गर्ने पोल प्रयोग गरेबापतको भाडा नतिरेपछि नेपाल विद्युत प्राधिकरणले इन्टरनेट सेवा प्रदायक कम्पनीको तार काटेको छ। बिजुलीको पोलमा तार टाँगेर भाडा नतिरेको भन्दै प्राधिकरणको भरतपुर वितरण केन्द्रले शनिबारबाट लाइन काट्न सुरु गरेको हो। इन्टरनेट कम्पनीले भाडा सम्झौता समेत नगरेको प्राधिकरणले जनाएको छ। अप्टिकल फाइबरलगायत संरचना प्रयोग गरेर भाडा नतिर्ने इन्टरनेट, टेलिफोन र केबल टेलिभिजन सेवाप्रदायकको लाइन काटिएको नेपाल विद्युत् प्राधिकरण भरतपुर वितरण केन्द्रले जनाएको छ। अप्टिकल फाइबरलगायत संरचना प्रयोग गर्ने कम्पनीका लागि बक्यौता भाडा बुझाउन र सम्झौता नवीकरणका लागि प्राधिकरणले शुक्रबारसम्म समय दिएको थियो। असोज १५ गतेसम्मका लागि भाडा तिर्न अल्टिमेटम दिएको थियो। तर, इन्टरनेट कम्पनीले अटेर गरेपछि लाइन काटिएको प्राधिकरणका इञ्जिनियर राजेन्द्र पौडेलले बताए। केन्द्रको निर्देशनअनुसार सांकेतिक रुपमा तार काटिएको पौडेलले बताए। हाम्रो संरचना प्रयोग गरेर उनीहरूले व्यवसाय गर्ने तर तोकिएको भाडा नतिर्ने अहिलेको समस्या त्यही हो पौडेलले भने,हामीले काटेको होइन पैसा लिएपछि आफैले पोल गाडेर हुन्छ कि भाडा तिरेर हुन्छ त्यो त कम्पनीको जिम्मेवारी हो। हामीले त हाम्रो भाडा मागेको हो। चितवनमा पोल भाडाबापत झण्डै २ करोड उठान बाँकी छ। भरतपुर १० को प्राधिकरण वरिपरि काटिएको छ। वडा नम्बर ११ स्थित बसेनीमा रहेको सव स्टेसन वरिपरि लाइन काटिएको प्राधिकरणले जनाएको छ। तार काट्न वितरण केन्द्रका प्रमुख इन्जिनियर राजीव सिंहसमेत तार काट्न पुगेका थिए। टेलिकम र एनसेलले पोल भाडा दिइसकेको हुनाले तीनको तार नकाटिएको उनले बताए। अटेर गरे अझै कडा रूपमा प्रस्तुत हुन्छौं, सिंहले भने,हामीले सामान जफत पनि गरेका छौं। पैसा नतिरेसम्म फिर्ता हुँदैन। जिल्लामा सुबिसु, भायनेट, क्लासिक टेकलगायतका ठूला इन्टरनेट सेवा प्रदायकको सेवा अवरुद्ध भएका छन्। प्राधिकरणले २०७५ असारदेखि प्राधिकरणले पोल भाडा बढाएको छ। भाडा महँगो बनाएको इन्टरनेट कम्पनीले आरोप लगाएको छ। लाइन काटिएपछि इन्टरनेट सेवा प्रदायक कम्पनी आन्दोलित भएका छन्। शनिबार उनीहरूले प्राधिकरणको भरतपुर वितरण केन्द्र अघि नाराबाजी गरेका थिए।"
"एमालेमा पदाधिकारी थप्न दबाब, ७० वर्षे उमेरहदमा समेत पुनर्विचार गर्न सुझाव","काठमाडौं : एमालेमा उपाध्यक्षको संख्या बढाउन र उपमहासचिव पद कायमै राख्न प्रतिनिधिहरूले सुझाव दिएका छन्। पार्टीको जारी विधान महाधिवेशनमा समूहगत छलफलको सुझावमा पदाधिकारीको संख्या थप्न माग गरिएको छ। उपमहासचिव विष्णु पौडेलद्वारा प्रस्तुत विधान संशोधन प्रस्तावमा उपमहाचिव पद हटाइएको थियो। उक्त प्रस्तावमा ५ उपाध्यक्ष र ६ सचिवको प्रस्ताव गरिएको थियो। तर, महाधिवेशनमा छलफल गर्न बनेका समूहहरूले भने उपाध्यक्षको संख्या ८ सम्म बनाउन सुझाव दिएका छन। पार्टीमा वरिष्ठ उपाध्यक्ष पद सिर्जना गर्न पनि सुझाव दिइएको छ। १० मध्ये ५ वटा समूहका नेताले शनिबार समूहगत सुझाव पेश गरेका हुन्। प्रदेश इञ्जार्जको जिम्मेवारीसहित ७ उपाध्यक्ष र एक वरिष्ठ उपाध्यक्षको व्यवस्था गर्नुपर्ने अधिकांश समुहबाट सुझाव आएको नेताहरूले बताए। बागमती प्रदेशका अध्यक्ष आनन्द पोखरेल र लुम्बिनी प्रदेशका अध्यक्ष लीला गिरीले वरिष्ठ उपाध्यक्ष एक जना र सात जना उपाध्यक्षको व्यवस्था गर्नुपर्ने समूहगत सुझाव राखेका थिए। कर्णाली अध्यक्ष गोरखबहादुर बोगटीले वरिष्ठ उपाध्यक्ष थप्नुपर्ने सुझाव समूहका तर्फबाट राखे। सुदूरपश्चिमको तर्फबाट पोलिटब्युरो सदस्य कर्ण थापाले उपाध्यक्षको संख्या ७ बनाउन समुहको सुझाव दिए। पोलिटब्युरो सदस्य भानुभक्त ढकालले पनि उपाध्यक्षको संख्या बढाउनुपर्ने समूहको निश्कर्ष सुनाए। उपमहासचिव पद खारेज गर्ने प्रस्तावप्रति भने सबै समूहले असहमति राखेका छन्। टोली नेताहरूले उपमहासचिव पद कायमै राख्न सुझाव दिएपनि संख्या भने फरकफरक प्रस्ताव गरेका छन्। नवौं महाधिवेशनबाट दुई उपमहासचिवको व्यवस्था गरिएको थियो। लुम्बिनी प्रदेशका टोली नेता गिरी र बागमती प्रदेशका तर्फबाट पोखरेलले दुर्ई उपमहासचिव कायमै राख्न सुझाव राखे। सुदूरपश्चिमका टोली नेता थापाले तीन उपमहासचिवको व्यवस्था गर्नुपर्ने समूहको निष्कर्ष सुनाए भने केन्द्रीय निकाय तथा विभागका तर्फबाट भानुभक्त ढकालले एक जना मात्र राख्न सुझाव दिए। कर्णाली प्रदेश कमिटीकातर्फ बोगटीले उपमहासचिवको व्यवस्था कायम राख्नुपर्ने सुझाव दिए। टोली नेताले सचिवको संख्या पनि बढाउन सुझाव दिएका छन्। एक व्यक्ति एक पदको प्रस्ताव विधान महाधिवेशनका प्रतिनिधिहरूले पार्टीमा एक व्यक्ति एक पदको माग गरेका छन्। राजकीय पदमा बाहेक एक व्यक्ति, एक पदको नीति लागू गर्नुपर्ने सुझाव विधान महाधिवेशनमा उठेको हो। दुई कार्यकालभन्दा बढी एउटै व्यक्ति पदाधिकारीमा बस्न नपाउने व्यवस्था लागू गर्नुपर्ने समूहगत निश्कर्ष आएको छ। महाधिवेशनमा पार्टी अध्यक्ष केपी शर्मा ओलीले राजनीतिक प्रतिवेदन, महासचिव ईश्वर पोखरेलले संगठनात्मक प्रस्ताव र उपमहासचिव तथा संगठन विभाग प्रमुख पौडेलले विधान संशोधन प्रस्तावमाथि समूहगत छलफल र सुझाव राख्न १० वटा समूह बनाइएका छन्। ५ वटा समूहले शनिबार सुझाव पेश गरे । लुम्बिनी प्रदेशबाट गिरीले एक व्यक्ति एक पदको नीति लागू गर्ने विषय उठान गरेका हुन्। लुम्बिनी प्रदेशका गिरीले निर्वाचन प्रणालीलाई कम खर्चिलो बनाउनुपर्ने सुझाव दिए। केन्द्रीय निकाय तथा विभागका तर्फबाट पोलिटब्युरो सदस्य ढकालले खर्चिलो निर्वाचन प्रणालीलाई नियन्त्रण गर्नुपर्ने बताए। पोलिटब्युरो पनि आवश्यक छ पोलिटब्युरोको व्यवस्था खारेज गर्ने प्रस्तावमा नेताहरूले असन्तुष्टि जनाए। सुदूरपश्चिम प्रदेशका अध्यक्ष थापा र कर्णालीका अध्यक्ष बोगटी पनि पोलिटब्युरोलाई कायमै राख्नुपर्ने सुझाव दिए। ७० वर्षे उमेरहदमा पुनर्विचार एमाले विधान महाधिवेशनमा ७० वर्षे उमेरहदको विषयमा पुनर्विचार गर्न सुझाव आएको छ। नवौं महाधिवेशनमा एमालेमा ७० वर्षे उमेर हद लागू भएको हो। प्रस्तावित विधानमा पनि यो कायम नै राखिएको छ। विभाग र केन्द्रीय निकायका तर्फबाट सुझाव प्रस्तुत गर्दै ढकालले आफ्नो समूहमा ७० वर्षे उमेर हदमा पुनर्विचार गर्नुपर्ने केही प्रतिनिधिबाट सुझाव आएको बताए। कर्णाली प्रदेशको अध्यक्ष बोगटीले कार्यकारी पदमा भूगोल र उत्पिडनका आधारमा प्रतिनिधित्व सुनिश्चित गर्नुपर्ने सुझाव राखे। उमेरको हदसँगै युवा नेतृत्वलाई नेतृत्व पुग्ने प्रणालीको सुनिश्चितता गर्नु सुझाव दिइएको कालिकोटका प्रतिनिधि नगिन्द्र शाही नेसनलले बताए। एमसीसीबारे स्पष्ट धारणा माग विधान महाधिवेशनका प्रतिनिधिले एमसीसीबारे पार्टीको धारणा स्पष्ट पार्न नेतृत्वसँग माग गरेका छन्। समुहगत सुझाव राख्दै ढकालले एमसीसी सम्झौताबारे पार्टीको धारणा प्रष्ट पार्नुपर्ने बताए। एमसीसीका बारेमा पार्टीको एउटा धारणा आउनुपर्छ भनेर प्रतिनिधिहरूले कुरा उठाउनुभएको छ, उनले भने।"
"शरीर चलिरहोस्, मन नचलोस्","शरीर जति गतिशील भयो त्यति स्वस्थ्य, बलियो र सक्रिय हुन्छ। चिन्ता र पीर लिइरहने हो भने मन चलिरहन्छ अस्वस्थ भइन्छ। शरीर चलिरहे स्वस्थ्य हुन्छ मन नचले स्वस्थ्य हुन्छ। सबैभन्दा महत्त्वपूर्ण सूत्र हो यो। शरीर किन चलाउने र मन किन नचलाउने ? शरीर विज्ञानको समग्र निचोडलाई हेर्ने हो भने दुइटा कुराभित्र समेटेर यसलाई हेर्न सक्छौं। शरीरको रचना र क्रिया विज्ञान छ या यसभित्र भएका जैव रसायनको दृष्टिमा हेर्ने हो भने शरीरलाई निरन्तर चलाइरहन जरुरी छ। शरीरका जोर्नीहरू, मसल्स, नसनाडीहरूलाई चलाइरहन जरुरी छ। त्यो जति गतिशील भयो चलिरह्यो त्यति स्वस्थ्य बलियो र सक्रिय रहन्छ। यसको ठीक विपरीत के छ भने मन चलाइरहने, पिर लिइरहने, कुरा खेलाइरहने, मनलाई निरन्तर रूपमा चलाइरहने मान्छेहरूमा मन अस्वस्थ हुँदै गएको देखिन्छ। मनलाई शान्त राख्न सकियो भने स्वस्थ्य हुने हो। अविचलित, डरत्रासबाट मुक्त राख्न सक्यो भने वा तनावबाट मुक्त राख्न सक्यो भने त्यस्तो बेलामा मन विकसित हुन्छ। मनले राम्रो विचार सोच्न थाल्छ र राम्रो कामलाई अगाडि बढाउन मद्दत गर्न थाल्छ। यसरी यी दुइटाको बीचमा विपरीत सम्बन्ध छ। अहिलेको मान्छेलाई हेर्ने हो भने शरीर चल्दै चल्दैन। मन चलेको चल्यै गर्छ। शरीर चलाउनलाई त कुनै गतिविधिमा जानु पर्यो नि। मन चलाउन केही पनि चाहिएन। ओछ्यानमा सुतेर मन चलाए पनि भयो। कुर्सीमा बसेर वा बाटोमा हिँड्दा मन चलाए पनि भयो। आधा रातमा बिउँझिएर रातभरि मन चलाएर ननिदाउँदा पनि भयो। मन चलाउनलाई कुनै ठाउँ विशेष चाहिएन। त्यही भएर मान्छे मन चलाउने कुरामा अगाि बढ्यो। जुन मानसिक रोगको सबैभन्दा ठूलो कारण हो। शरीर चलाएन जुन रोगको कारण बन्यो। त्यसैले मैले सूत्रकै रूपमा यो भन्ने गरेको छु शरीर चले स्वस्थ्य भइन्छ मन नचले स्वस्थ्य भइन्छ। अब शरीरलाई कसरी चलाउने र मनलाई कसरी नचलाउने भन्ने प्रश्न उठ्नु स्वाभाविक नै हो। यसमा विचार पुर्याउनुपर्ने कुरा के छ भने आधुनिक विज्ञान र प्रविधिले हामीलाई सुविधा दियो तर आनन्द दिन सकिरहेको छैन। बालबालिकाको शारीरिक अवस्था अत्यन्त कमजोर छ। कमजोर हुनुमा शारीरिक व्यायाम कम हुनु वा नहुनु हो। खानपान र अरू कुरा पनि जिम्मेवार छन्। हिजो हाम्रा बुवाआमा बाजेबज्यैको जीवनशैलीलाई हेर्यो भने मन कम चल्थ्यो तर शरीर धेरै चल्थ्यो। त्यही भएर हिजोका दिनमा शारीरिक र मानसिक रोगहरू कम थिए। सानासाना गतिविधि र कामका लागि मान्छेले केही न केही यात्रा गर्नुपर्थ्यो। अब त्यो चलन हरायो। हामीसँग मोटरसाइकल छ, कार छ। केही नभए सार्वजनिक यातायात छन्। अब त कस्तोसम्म हुन थाल्यो भने आधा किलोमिटर परको गन्तव्य जानु छ भने आधा घण्टासम्म यातायातको साधन कुर्छ। त्यतिबेर ऊ विस्तारै हिँड्न सक्छ नि तर हिँड्दैन। शारीरिक रूपमा असक्षम मान्छे हिँड्न नसक्ला। नहिँड्नु र एकै ठाउँमा बस्नुलाई हामीले जीवन पद्धति बनाइरह्यौं। हिजो त मान्छे ससाना कामले पनि हिँड्थ्यो। जस्तो कार्यालयमा काम गर्ने कर्मचारी फाइल खोज्न पनि पल्लो कोठामा पुग्थ्यो। त्यति भए पनि हिँड्थ्यो। अब त त्यो पनि पर्दैन कम्प्युटरभित्र फाइल छ खोले पुग्छ। कुर्सीबाट उठेर कतै हलचल गर्नै पर्दैन। हिजोका दिनमा कसैलाई केही सन्देश दिन हिँडेर जानुपर्थ्यो या चिठी लेखेर हुलाकसम्म पुगेर पठाउनुपथ्र्यो। अब त हामीसँग मोबाइल छ। यतिसम्म हुन्छ कि वल्लो कोठाबाट उठेर पल्लो कोठामा गएर केही कुरा भन्दैनौ। त्यही मोबाइलमा म्यासेज बक्सलाई प्रयोग गर्छौं। तल्लो तलाबाट माथ्लो तला त परकै कुरा भइसक्यो। म्यासेज गर्ने वा फोन गरेर बोलाउने गर्छौं। हामीमा आफू बसेको कुर्सी, सोफा वा ओछ्यानबाट उठेर भान्सासम्म पनि जानु नपरोस् भन्ने सोचको विकास हुन थाल्यो। त्यसले शरीरको गतिशीलता घट्दै गयो। नेपालका ७२ जिल्ला घुमेको छु। गाउँ र खासगरी पहाडका बूढापाका भेटें। मान्छे हेर्दा ५०, ५१ वर्षको जस्तो लाग्ने। कति वर्ष पुग्नुभयो भनेर सोध्दा चार बीस कटें भन्नुहुन्थ्यो। ८० वर्ष कटियो भनेको हो। तपाईंलाई रोग लागेको छ ? औषधि खानुहुन्छ भनेर सोध्दा कहिलेकाहीं भन्नुहुन्थ्यो। त्यो पनि टाउको दुखेको औषधि खाएँ हँुला भन्नुहुन्थ्यो। ज्वरो आउँदा त्यो सिटामोल भन्ने खाएँ हुँला। अरू त खाको छैन भन्ने। कयौंले त औषधि नै खाएको छैन भन्ने। गाउँघरको जराबुट्टा खाएको भन्ने। ती मान्छेलाई तपाईंको यति राम्रो स्वास्थ्य के गरेर बन्यो त भन्दा हामी निरोगी भएको त उकाली ओराली कुटो र कोदाली भनेर खित्का छोडेर हाँस्ने। भन्नुको अर्थ कति ठूला सूत्र लुकेको रहेछ ? दैनिक रूपमा उकाली ओराली हिँड्नु पथ्र्यो, साना साना कामका लागि हिँड्नु पथ्र्यो। त्यसले स्वास्थ्य कति राम्रो थियो। काठमाडौंमै पनि मैले थाहा पाउँदा ठिमीबाट खर्पनमा तरकारी बोकेर काठमाडौंको असन पुर्याउनु हुन्थ्यो। उहाँहरू स्वस्थ्य र तन्दुरुस्त हुनुहुन्थ्यो। तर अब यी कुरा सबै हराउँदै गए। हामीले दैनिक रूपमा गर्नुपर्ने शारीरिक क्रियाकलापलाई पनि छोड्दै गयौं जुन बिल्कुलै गलत हो। अहिलेका बालबच्चालाई हेर्यो भने उनीहरूको शारीरिक अवस्था अत्यन्त कमजोर छ। कमजोर हुनुमा शारीरिक व्यायाम कम हुनु वा नहुनु हो। खानपान रहन सहन र अरू कुरा पनि जिम्मेवार छन्। शारीरिक श्रम, व्यायाम, योगासन, खेल, घुमघाम वा दौड केही न केही हुनैपर्छ। उनीहरूमा यी केही कुरा छैन। अब त खेल पनि मोबाइलमा आयो। चौरमा गएर खेल्ने दिन छोडिसकेका छौं। शारीरिक श्रम घटेकै कारण घुँडा खिइने वा घुँडामा समस्या भएकाको संख्या थुप्रो छ। त्यसैले विशेष समस्या भएका बाहेकलाई आजभोलि कस्तो सूत्र सिकाउँछु भने तपाईं कार्यालयमा काम गर्नुहुन्छ भनेर सोध्छु। कति तला माथि गर्नुहुन्छ भनेर पनि सोध्छु। कसैले दुई, कसैले तीन त कसैले चार तला माथि भन्नुहुन्छ। उहाँहरूलाई तपाईं एक घण्टा काम गरेपछि उठेर भुइँतलामा जानुहोस् र फेरि सिँढी उक्लिएर माथि जानुहोस्। कार्यालय समयभित्र प्रत्येक एक घण्टामा त्यसो गर्न सके स्वास्थ्यमा परिवर्तन हुन्छ। ग्याष्ट्रिकले दुःख दिएको थियो, खाना पच्दैन थियो, भोक लाग्दैन थियो र जीउ पनि दुख्थ्यो भन्नेहरू एक सातापछि डाक्टर साब चमत्कारै भयो भन्दै आउनु हुन्छ। यस्ता ससाना कुराभित्र स्वास्थ्य लुकेको छ। त्यही भएर भनेको हुँ, शरीर चलिरहे स्वस्थ्य हुन्छ। तला नहुनेहरू कम्पाउन्डमा फन्को मार्न सक्नुहुन्छ। केही नगरे योग आसन, व्यायाम र प्राणायाम गर्नुहोस्। यो सबैभन्दा राम्रो व्यायाम पद्दति हो। जसलाई समय छ, उहाँले बिहान घुम्ने गर्नुहोस्। बिहान केही छिटो उठ्नुहोस्। बिहान गर्न नसक्नेले बेलुका घुम्नुहोस्। घरमै बस्नेले दिउँसो पनि हिँड्न सक्नुहुन्छ। घुमेर आएर नास्ता गरे पनि हुन्छ। नास्ता खान पनि सबैभन्दा परको क्यान्टिन रोज्नुस्। यसरी विभिन्न गतिविधिबाट व्यायाम गर्न सकिन्छ। समय हुनेले कुनै न कुनै खेलमा सहभागी हुनुहोस्। टेबलटेनिस, ब्याडमिन्टनजस्ता खेलमा भाग लिनुहोस्। काम गर्ने तौरतरिकाले रासायनिक परिवर्तनलाई राम्रो बनाउँछ। हामीलाई आनन्द दिने हर्मोन बढीभन्दा बढी शरीरमा निस्कनका लागि व्यायाम चाहिन्छ। गतिशील शरीरमा डोपामाइनजस्ता रसायन उत्पन्न हुन्छ। मान्छे किन स्ट्रेस, इन्जाइटीमा जान्छ भन्दा एउटा कारण व्यायाम नगर्नु हो। श्रम नगरेपछि आनन्द दिने, मनलाई प्रफुल्ल राख्ने स्वभावका जैवरसायनहरू पनि निस्कन छोड्छन् या कम हुन्छन्। यसैले कुनै न कुनै कुराबाट शरीरलाई चलाइरहने पद्धति अवलम्बन गर्नुपर्छ। यसमा सबैभन्दा राम्रो योग आसन हो। अब मन नचले स्वस्थ हुन्छ भन्यौं। त्यसो भए के अब चिन्तन मनन् पनि नगर्ने त ? विश्वव्यापी समस्याका रूपमा तनावलाई मानिएको छ। मानसिक समस्यामा पनि ठूलो हिस्सा ओगटेको स्ट्रेस एङ्जाइटी हो। तनाव, हीनताबोध, उच्चताबोधका पछिको कारण मनलाई नचिन्नु हो। संसारलाई पढ्यौं आफ्नै शरीर र मनलाई पढ्न सकेनौं। अचेल सूचना हुने मान्छे धनी मानिन्छ। सूचना धेरै भयो भने सूचनाले हामीलाई चलाउँछ। हामीले सत्य मौलिक कुरालाई देख्नै सक्दैनौं। मन धेरै चल्यो भने ऊ सूचनाबाट मात्रै चल्छ, हाम्रो मौलिकताबाट चल्दैन। मन धेरै चल्यो भने उत्पादनशील होला तर सिर्जनशील हुँदैन। जहाँ सिर्जनशील हुँदैन त्यहाँ तनाव पैदा गर्छ। सिर्जनाले सुखी र आनन्दित बनाउँछ। जसका लागि सूचना ठिक्क मात्रामा चाहिन्छ। धेरै सूचना भयो भने सूचनाकै तरंगमा जेलिन्छ मान्छे। मनलाई विकेन्द्रित नगरी महत्त्वपूर्ण कुरामा केन्द्रीकृत गरेर कार्यमा लगाउनु उत्तम हो। मनलाई शब्दमुक्त, सूचनामुक्त बनाउने हो भने उसले सत्यलाई देख्छ। त्यही भएर ध्यानको अभ्यास मनलाई कम चलाउनका लागि हो। धारणा ध्यान समाधि तीनवटा कुरा मुख्य छन्। धारणा भनेको एकाग्रताको विकास एउटै कुरामा केन्द्रीकृत बनाउने। एकाग्रताको गहिरो अभ्यास हँुदै जाँदा ध्यान उपलब्ध हुन्छ। र मस्तिष्कको विकास हुन थाल्छ। ध्यानको अवस्थामा मस्तिष्कका कोषहरू सक्रिय हुन थाल्छन्। मस्तिष्कमा भएका जैवरसायनमा परिवर्तन आउन थाल्छन्। सत्य जस्तो छ त्यस्तै देख्ने अवस्था समाधि हो। ध्यानको अवस्थामा रहँदासम्म वैयक्तिक जीवनसँगै रहन्छ। मान्छे शारीरिक रूपमा गृहस्थ मानसिक रूपमा सन्न्यास हुनुपर्छ भन्छु। यसरी प्राप्त हुने खुसी र प्रफुल्लताले जीवन उत्सवमय बन्छ।"
गठबन्धनको मुढे बल,"अहिलेको अवस्थामा मुलुकले नयाँ दिशा खोजिरहेको छ। त्यस दिशामा लैजान सबै पार्टी मिल्नुपर्छ। सरकार गठन भएको दुई महिना बित्दासमेत सरकारले पूर्णता पाउन सकेको छैन। उल्टै सरकारले नयाँनयाँ कीर्तिमानहरू बनाउँदै गइरहेको छ। यसको मुख्य कारण हो, गठबन्धन। हरेक विषयमा तालमेल गर्ने भनेर बनेको गठबन्धनले सरकार निर्माणलाई समेत असहज बनाएको छ। प्रधानमन्त्री शेरबहादुर देउवाले बारम्बार सरकार विस्तारका लागि मन्त्रीहरूको नाम माग्दासमेत गठबन्धनका दलहरूले सरकारलाई नामावली दिन सकेका छैनन्। उल्टै हाम्रो पार्टी फुट्न सक्छ, अहिल्यै सरकार विस्तार नगरौं भन्दै भाँजो हालिरहेका छन्। गठबन्धनले एमाले फुटाउनका लागि ल्याएको दल विभाजनसम्बन्धी अध्यादेश अहिले उनीहरूकै लागि पासो बनिरहेको छ। एमालेबाट फुटेर नयाँ पार्टी गठन गरेका माधव नेपालले आफ्नो पार्टीको टुंगो नलागेसम्म अध्यादेशलाई यथावत् राख्ने बताइरहेका छन्। जनता समाजवादी पार्टीका अध्यक्ष उपेन्द्र यादव अध्यादेशलाई फिर्ता वा निष्क्रिय नगराएसम्म पार्टी विभाजन हुन सक्ने भन्दै मन्त्रीहरूको नामावली दिन सकिरहेका छैनन्। सरकार गठन भएको दुई महिना बित्दासमेत सरकारले पूर्णता पाउन सकेको छैन। हरेक विषयमा तालमेल गर्ने भनेर बनेको गठबन्धनले सरकार निर्माणलाई समेत असहज बनाएको छ। उता माओवादी केन्द्रका अध्यक्ष पुष्पकमल दाहाल प्रचण्डले पनि मन्त्री बन्नका लागि सबै इच्छुक भएको भन्दै अहिलेसम्म मन्त्रीहरूको टुंगो लगाउन सकेका छैनन्। यसको अर्थ गठबन्धन नै सरकारलाई असफल बनाउनेतर्फ जोडबल गरिरहेको छ। अर्कोतर्फ इतिहासमा पहिलो पटक नेपालमा बजेट रिक्तताको अवस्था सिर्जना भएको छ। भदौ ३० गतेदेखि सरकारले सरकारी कोषबाट रकम नै खर्च गर्न नपाउने अवस्थामा पुगेको छ। गठबन्धनको योभन्दा अर्को असफलता के हुन सक्छ ? विकास निर्माणका आयोजनाहरूमा जाने रकम रोकिएको छ। साधारण खर्च रोकिएको छ। राहत तथा पुनर्उत्थानका कार्यक्रमहरू रोकिएका छन्। वास्तवमा गठबन्धनको सरकारले यस्तो परिस्थितिको सिर्जना हुन नै दिनु हुँदैनथ्यो। यो परिस्थिति सिर्जना हुनुका दुई ओटा कारण छन्। एक त सरकारले प्रतिस्थापन विधेयक ल्याउनका लागि संसद् अधिवेशन नै ढिला बोलायो। दोस्रो र मुख्य कारण सभामुख नै हुन्। उनी सरकारको मान्छे नभई एउटा दलको साधारण सदस्यको रूपमा आफूलाई स्थापित गर्न पुगे। आफ्नो दलले सांसदहरूलाई कारबाही गर्दा बिना रोकतोक पत्र टाँस्ने सभामुखले अर्को पार्टी फुटाउनकै लागि कारबाहीको पत्र नै टाँसेनन्। त्यसले गर्दा प्रमुख प्रतिपक्षी दल नेकपा एमालेले संसद् बैठकमा बाधा अड्चन पुर्यायो। सभामुखसँगै भएको विवाद भएकाले गठबन्धनले नै यस विषयको निकास निकाल्नुपर्ने थियो। प्रमुख प्रतिपक्षी दलसँग छलफल गरेर समाधानतर्फ जानुपर्ने थियो। सरकारले त्यसो गर्न सकेन, उल्टै बजेट पास गर्न चासो नै देखाएन। अर्कोतर्फ यस्तो अवस्था आउन सक्छ भनेर आँकलन गरिए पनि सरकारले संसद् बोलाउनै ढिला गर्यो। त्यसले पनि अध्यादेश पास गर्ने समय दिएन। सरकारले बुधबारभित्र बजेट पास गर्न नसक्ने भएपछि, ऐन निलम्बन गरेर विनियोजन विधेयकमा संशोधनको समयलाई घटाउन सक्थ्यो। त्यसो गरेको भए सरकारले ४ गतेभन्दा अगाडि नै संसद् बैठक डाकेर विधेयकमा दफावार छलफल गर्न सकिन्थ्यो। विकल्प हुँदाहुँदै सरकारले लामो बाटो तय गर्न चाह्यो। जसले गर्दा सरकारको आर्थिक गतिविधिहरू नै ठप्प हुन पुगेका छन्। यसले देशलाई दीर्घकालीन रूपमा असर गर्ने देखिन्छ। गठबन्धनले मुलुकप्रतिको जिम्मेवारी, मुलुकको अर्थतन्त्रमा यसले पार्ने भयावह दुष्परिणामलाई महसुस गरेर त्यसका लागि पहिले नै उचित कदम चाल्नुपर्ने थियो। तर, त्यस विषयमा खेलबाट भएको छ। यो नहुनुपर्ने विषय थियो, यसले भविष्यमा पनि गलत नजिर बसाल्ने पक्का छ। अहिले बजेट अध्यादेश मात्र नभएर त्यससँगै अन्य महत्त्वपूर्ण अध्यादेशहरूसमेत निष्क्रिय भएर गएका छन्। प्रतिस्थापन विधेयकसँगै ३० गतेदेखि अन्य १० वटा अध्यादेश निष्क्रिय भएका छन्। सामाजिक सुरक्षा (पहिलो संशोधन) अध्यादेश, नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वयपहिलो संशोधन (अध्यादेश) निष्क्रिय भएका हुन्। यसैगरी, तेजाब तथा अन्य घातक रासायनिक पदार्थ (नियमन) अध्यादेश, यौन हिंसाविरुद्धका केही ऐनलाई संशोधन गर्ने अध्यादेश, फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश, कोभिड१९ संकट व्यवस्थापन अध्यादेश, औषधि (तेस्रो संशोधन) अध्यादेश, स्वास्थ्यकर्मी तथा स्वास्थ्य संस्थाको सुरक्षासम्बन्धी (पहिलो संशोधन) अध्यादेश, रेल्वे अध्यादेश र शपथसम्बन्धी अध्यादेशलाई संसद्बाट पास गर्ने समय सकिएको छ। यससँगै यिनीहरूको शक्तिसमेत शून्य भइसकेको छ। यसमा पनि कोभिड१९ संकट व्यवस्थापन अध्यादेश, औषधि अध्यादेश, तेजाब तथा अन्य घातक रासायनिक पदार्थ अध्यादेशजस्ता निकै महत्त्वपूर्ण अध्यादेश थिए। यी अध्यादेशहरूसमेत निष्क्रिय भएर सरकारलाई कोभिडको खोप तथा औषधि खरिदमा समेत समस्या देखिने स्थिति सिर्जना भएको छ। अर्कोतर्फ तेजाब तथा अन्य घातक पदार्थसम्बन्धी अध्यादेश पनि उत्तिकै महत्त्वपूर्ण थियो। त्यसलाई समेत सरकारले अगाडि बढाउन सकेन। यसको अर्थ गठबन्धनको सरकार पूर्ण रूपमा असफल भइसकेको छ। त्यसमा पनि प्रधानमन्त्री देउवालाई गठबन्धनमा घेराबन्दीमा पारिएको छ। न उनले आफ्नो निर्णयअनुसार काम गर्न सकेका छन्, न गर्न दिइएको छ। त्यस्तै केही राम्रो काम भयो भने त्यसको जस गठबन्धनले लिने र काम बिग्रियो भने देउवाले एकलौटी गरे भनेर आरोपसमेत लगाइने गरेको छ। यो सबै हेर्दा देउवालाई गठबन्धनका अन्य दलका नेताहरूले प्रयोग गरेको देखिन्छ। उनीहरूले देउवालाई जे भन्यो त्यही मान्नुपर्ने अवस्थामा ल्याएका छन्। अन्यथा उनीहरू गठबन्धनबाट बाहिरिने चेतावनी दिने गरेको भान भइरहेको छ। अहिलेका प्रधानमन्त्रीलाई सफल देखाउन गठबन्धनका नेताहरूले सहयोग गर्नुपर्ने थियो। सरकारका क्रियाकलापलाई गति दिन र मुलुकलाई चलायमान बनाउन गठबन्धनले मद्दत गर्नुपर्ने थियो। तर, त्यो भइरहेको छैन। सबै दलले आआफ्नो अडान लिएर बसेका छन्। सबैलाई सत्ता चाहिएको छ। उनीहरू सत्ताका लागि पार्टी त्याग गर्न समेत तम्तयार देखिन्छन्। अहिलेका प्रधानमन्त्री फेल हुनु भनेको गठबन्धन फेल हुनु हो। अहिलेको सरकार फेल भए कांग्रेस मात्र फेल हुन्छ भन्ने सोच गठबन्धनले राखेको छ। त्यो पानी माथिको ओभानो बन्न खोज्नु मात्र हो। अहिलेको वाम गठबन्धनलाई त्यो लागेको छ भने त्यो नसोचे पनि हुन्छ। त्यसको प्रतिफल कांग्रेसले भन्दा बढी उनीहरूले लिनुपर्छ। नेपाली जनता धेरै चेतनशील भइसकेका छन्, नेपाली जनता धेरै कुरा बुझ्ने भइसकेका छन्। मुलुकलाई अहिलेको अवस्थामा पुर्याउने कुन राजनीतिक शक्ति हो उनीहरूलाई राम्रोसँग थाहा छ। कसलाई सरकार चलाउन पाँच वर्ष दिएका थिए र कसले चलाउन सकेन। पाँच वर्षको म्यान्डेट कसरी कुल्चिए त्यो नेपाली जनताले यति सजिलै भुल्नेवाला छैनन्। कम्युनिस्टहरू नियत पनि जनताले राम्रोसँग बुझेका छन्। त्यसले कांग्रेस मात्र डुब्छ हामी बाच्छौं भन्ने कुरा नसोच्दा नै राम्रो हुन्छ। बरु अब गठबन्धनलाई यहाँभन्दा अगाडि नलैजानु नै ठीक हुन्छ। विचार र सिद्धान्तबिनाको गठबन्धनले दिशा प्रदान गर्न सक्दैन। अहिलेको अवस्थामा मुलुकले नयाँ दिशा खोजिरहेको छ। त्यस दिशामा लैजान पार्टीहरू मिल्नुपर्छ तर, गठबन्धन बनाएर चुनावमा तालमेत गर्नु उचित हुँदैन। हरेकका फरकफरक चरित्र र सिद्धान्त छन्, अब जनताको माझमा कसले कुन सिद्धान्त लिएर जाने। सधैं केपी ओलीको विरोध गरेर मात्र जनताको मन जित्न सकिँदैन। जनतालाई विश्वास हुने खालका कार्यक्रमहरू लिएर जानुपर्छ। सिद्धान्त लिएर जानुपर्छ। त्यसैले गठबन्धनले चुनावमा तालमेल गर्नु हुँदैन। बरु सकिन्छ भने एक्लाएक्लै लड्ने, सकिँदैन भने जोजोसँग सिद्धान्त मिल्छ उनीहरू सँगै मिलेर लड्नुपर्छ। तर, गठबन्धन र एकताको नाममा प्रधानमन्त्री र देशलाई बन्दी बनाउन पाइँदैन।"
आर्मी च्याम्पियन,"काठमाडौं : त्रिभुवन आर्मी क्लबले छैटौं संस्करणको एनभीए महिला तथा पुरुष क्लब भलिबल च्याम्पियनसिपको उपाधि जितेको छ। त्रिपुरेश्वरस्थित राष्ट्रिय खेलकुद परिषद्को कभर्डहलमा शनिबार भएको फाइनलमा साविक विजेता हेल्प नेपाल स्पोर्ट्स क्लबलाई पराजित गर्दै आर्मीले उपाधि जितेको हो। प्रतिस्पर्धातमक खेलमा आर्मीले पहिलो सेट २६२४ ले जितेको थियो। भारतीय खेलाडीले भरिएको हेल्प नेपालले दोस्रो सेट २५१७ ले आफ्नो बनायो। तेस्रो सेट २५१८ र चौथो सेट ३३३१ ले जित निकाल्दै आर्मीले उपाधि जितेको हो। यसैगरी तेस्रो स्थानका लागि भएको खेलमा एपीएफलाई ३० को सोझो सेटमा पराजित गर्दै नेपाल पुलिस क्लबले तेस्रो स्थान हासिल गर्यो। विभागीय डर्बीमा पुलिसले एपीएफलाई २५१७, २५१८ ले पराजित गर्यो। उपाधि विजेता आर्मीले चार लाख रुपैयाँ प्राप्त गर्यो। उपविजेतामा चित्त बुझाएको हेल्प नेपालले दुई लाख र तेस्रो भएको नेपाल पुलिस क्लबले एक लाख रुपैयाँ प्राप्त गर्यो। यसैगरी महिलातर्फको खेलमा न्यु डायमन्ड क्लबले उपाधि आफ्नो बनायो। फाइनलमा साविक विजेता एपीएफ क्लबलाई ३१ को सेटमा पराजित गर्दै न्यु डायमन्डले उपाधि जितेको हो। पहिलो सेट गुमाएको न्यु डायमन्डले पुनरागमन जित निकालेको हो। एपीएफले पहिलो सेट २६२४ ले आफ्नो पक्षमा पारेको थियो। त्यसपछि न्यु डायमन्डले २५२१, २५१७, २५१५ को जित निकाल्यो। उपाधिसँगै न्यु डायमन्डले पनि चार लाख रुपैयाँ प्राप्त गर्यो। उपविजेतामा चित्त बुझाएको एपीएफले दुई लाख रुपैयाँ पायो। तेस्रो भएको त्रिभुवन आर्मी क्लबले एक लाख रुपैयाँ प्राप्त गर्यो। आर्मीले नेपाल पुलिस क्लबलाई २५१७, २५२०, २५१७ ले पराजित गर्दै तेस्रो स्थान हात पारेको हो। च्याम्पियनसिपमा पुरुषतर्फ आर्मीका मानबहादुर श्रेष्ठ र महिलामा न्यु डायमन्डकी प्रतिभा माली उत्कृष्ट खेलाडी चुनिए। उनीहरूले जनही २५ हजार पुरस्कार प्राप्त गरे। यस्तै महिलातर्फ उत्कृष्ट सर्भर आर्मीकी संगम महतो, डिफेन्स न्यु डायमण्डकी सलिना श्रेष्ठ, सेटर न्यु डायमन्डकी अरुणा शाही, स्पाइकरमा आर्मीकी शान्ती थारु, ब्लकरमा एपीएफकी सरस्वती चौधरी घोषित भए। उनीहरू सबैले जनही १० हजार पुरस्कार पाए। यसैगरी पुरुषतर्फ सर्भरमा आर्मीका दुर्गा खड्का, डिफेन्समा एपीएफका विनोद चन्द, सेटरमा पुलिसका इमबहादुर राना, स्पाइकमा हेल्प नेपालका विनितकुमार, ब्लकमा आर्मीका हरि अधिकारी उत्कृष्ट ठहरिए ।"
प्रदेशस्तरीय भलिबलका लागि खेलाडी छनोट,"डोटी : सुदूरपश्चिम खेलकूद परिषद्को आयोजनामा कैलालीको धनगढीमा यही असोज २० गतेदेखि २३ गतेसम्म सञ्चालन हुने प्रदेशस्तरीय भलिबल प्रतियोगिताका लागि डोटीबाट पनि पुरुष भलिबल खेलाडी छनोट गरिएको छ। जिल्लाभरिका ९ वटै स्थानीय तहबाट आएका खेलाडीलाई भलिबल प्रतियोगिता गराइ खेलाडी छनोट गरिएको जिल्ला खेलकूद समितिका अध्यक्ष नरेश मलासीले जानकारी दिए। उनका अनुसार जिल्लाका ९ वटै स्थानीय तहबाट आएका खेलाडीको प्रतिस्पर्धा गराइ उत्कृष्ट भएका नौ जनाखेलाडीलाई छनोट गरी उनीहरुकै टिम बनाइएको र त्यस टीममा अन्य तीन जना वैकल्पिक खेलाडी पनि राखिएको छ। जिल्ला खेलकूद विकास समितिका अनुसार छनोट भएका खेलाडीमा जनक खड्का, डम्बर भट्टराई, प्रशान्त साहु, निलम सिंह, खगेन्द्र खड्का, भूपेन्द्र खड्का, प्रदीप खड्का, रतन थापा र रमेश बम रहेका छन्। यस्तै वैकल्पिक खेलाडीमा राजेन्द्र कठायत, रमेश साउद तथा पुरन रावत छनोट भएका छन्। उक्त पुरुष भलिबल प्रतियोगिता कैलालीको धनगढीमा यही असोज २० गतेदेखि २३ सम्म सञ्चालन हुने भएको छ । छनोट भएका खेलाडीलाई प्रशिक्षण दिइन लागिएको छ। भलिबल प्रतियोगितामा सुदूरपश्चिमका नौवटै जिल्लाबाट उत्कृष्ट प्रदर्शन गर्ने १२ जना खेलाडी छनोट गरी राष्ट्रिय प्रतियोगितामा सहभागी हुनका लागि प्रदेशको टोली बनाइने भएको छ ।"
