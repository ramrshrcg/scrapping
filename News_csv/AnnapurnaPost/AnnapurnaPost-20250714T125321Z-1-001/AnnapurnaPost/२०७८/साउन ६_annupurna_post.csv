शीर्षक,विवरण
अझै महाकालीमा तुइनकै भर,"दार्चुला : दार्चुलाका व्याँसवासी अहिले पनि उर्लंदो महाकाली वारपार गर्न तुइनमा ताङ्लोकै भर पर्नुपरेको छ। वर्षौँदेखि स्थानीयवासीले महाकाली नदीमा झोलुङ्गे पुल बनाउन अनुरोध गर्दा पनि कोही कसैबाट माग पूरा नहुँदा व्याँसीवासीले नदी वारपार गर्न तुइनकै भर पर्नुपरेको हो। नेकपा (एमाले) का अध्यक्ष केपी शर्मा ओली पहिलोपटक प्रधानमन्त्री हुँदा देशभरका तुइन विस्थापन गर्ने निर्णय गरेका थिए। घोषणाअनुसार २०७४ असोजभित्रै तुइन विस्थापन हुनुपर्नेमा दार्चुलाको महाकाली नदीमाथि लगाइएका आधा दर्जन तुइन अहिले पनि सञ्चालनमा छन्। बर्खाको उर्लंदो महाकालीमा स्थानीयवासीले ज्यानकै बाजी थापेर आवतजावत गर्नुपरेको छ। यहाँका बासिन्दालाई किनमेल तथा गाउँमा उत्पादित कृषि उपज बिक्रीवितरण मात्रै होइन, औषधि उपचारका लागि अस्पताल जानसमेत तुइनको मात्रै भर छ। पुल नबन्दा सबैभन्दा बढी सकस स्कुले बालबालिका र ज्येष्ठ नागरिकलाई परेको छ। बालबालिका र ज्येष्ठ नागरिकले तुइन तान्न नसक्ने हुँदा उनीहरूलाई तार्न सहयोगी आउनैपर्ने बाध्यता छ। 'तुइनको डोरीलाई तान्ने बल सबैलाई नपुगेर र आत्तिँदा धेरै जना लड्ने गरेका छन्', व्याँस गाउँपालिका२ का मुकेश बुढाथोकीले भने, 'तुइन बन्छ भनेर सुनेको वर्षौं भएको छ यहाँका नागरिकले। तर पुल बन्ने सपना जस्तै लाग्न थालेको छ, दार्चुलाका व्याँसवासीलाई।' उनका अनुसार डोरी चुँडियो भने सामान डुब्यो मान्छेको ज्यान पनि गयो। कैयौँ महाकालीमा बेपत्ता पनि भएका छन्। फलामे तार खोलावारिपारि लगाइएको हुन्छ। फलामे तारमाथि रसी अर्थात् स्थानीय भाषामा ताङ्लोको प्रयोग गरिएको हुन्छ। कैयौँले यही तुइनमा अड्क्याएको ताङ्लो चुँडिएर ज्यान गुमाउँछन्। यस क्षेत्रमा हरेकको घरघरमा व्यक्तिगत रुपमा ताङ्लो बनाइएको हुन्छ। खलङ्गा आउँदा झोलामा लिएर आउनुपर्छ। आउँदा जाँदा नदीवारपार गर्ने साधन नै ताङ्लो हो। व्यासको दुम्लिङमा नेपाल भारत गर्न दुई वर्षअघिसम्म काठेपुल थियो। तर जब कोरोना कहर शुरु भयो, भारतले काठेपुल भत्काइदियो। त्यसयता यहाँका नागरिकले तुइनकै सहारामा वारपार गर्नुपरेको छ। उनले बर्खाको समयमा नदीवारपार गर्न निकै डर छ। ज्यानकै बाजी राखेर वारपार गर्नुपर्ने बाध्यता छ। तुइन नभए खानलाई अन्न हुँदैन। चामल त्यही भारत गएर ल्याउने हो भन्नुभयो। दुम्लिङका बुढाथोकीले भने, 'नेपालतिरबाट खच्चड आउने बाटोसमेत भत्किसक्यो। व्यासको सुनसेराको तुसरपानीमा पहिराले बाटो अवरुद्ध भएको छ। गाउँमा चामल पाउँदैन। तुइन लगाएर पारिपट्टिबाट ल्याउन पनि निकै समस्या छ। उहाँका अनुसार भारतीय एसएसबीले देख्नेबित्तिकै समातिहाल्छन्। उनीहरुको आँखा छलेरै ओसारपसार गर्नुपर्ने बाध्यता छ। अहिले बर्खाको समयमा त निकै सास्ती खेप्नुपरेको छ। अहिले पनि व्याँस गाउँपालिका२ को दुम्लिङ, रिठान मालघाट, बर्ती, डोकट लगायतका ठाउँमा तुइन सञ्चालनमा छ। यहाँका झोलुङ्गे पुल निर्माण हुन नसक्दा नागरिकले तुइनको सहारामा वारपार गर्नुपरेको हो। झोलुङ्गे पुल निर्माणमा ढिलाइ महाकाली नदीमाथि तुइन र ट्युब विस्थापन गर्ने उद्देश्यले स्थानीय पूर्वाधार विकास तथा कृषि सडक विभाग अन्तर्गतको सस्पेन्शन ब्रिज डिभिजनले दार्चुलाका चार ठाउँमा झोलुङ्गे पुल निर्माण गरिरहेको छ। मालिकार्जुन गाउँपालिकाको बाकु, व्याँस गाउँपालिकाको बडुगाउँ, बर्तिघाट र मालघाटमा झोलुङ्गे पुल निर्माण भइरहेको हो। चारवटै ठाउँमा तुइन तथा ट्युब विस्थापनअन्तर्गत अहिले पुल निर्माणको काम भइरहेको छ। ब्याँस गाउँपालिका२ को माल र ३ र ४ को बर्तिघाटमा झोलुङ्गे पुल निर्माणको काम लामो समयदेखि रोकिएको छ। गत वर्ष कोरोनाका कारण अघि बढ्न नसकेको निर्माण कार्य अहिले पनि अघि बढेको छैन। यी दुवै ठाउँमा खम्पाचे रुविना जेभी काठमाडौँले झोलुङ्गे पुल निर्माणका लागि कूल दुई करोड ७३ लाख लागतमा ठेक्का सम्झौता गरेको थियो। यस्तै बाकु र बडुगाउँमा मालिका निर्माण सेवा कञ्चनपुरले झोलुङ्गे पुल निर्माणको ठेक्का पाएको छ। दुवै ठाउँको पुल निर्माण गर्न कूल रु दुई करोड ५५ लाख ६४ हजार लागतमा सम्झौता भएको थियो। ब्याँस गाउँपालिकाका मुख्य तुइन रहेका ठाउँमा झोलुङ्गे पुल निर्माण भइरहेको ढिलाइले स्थानीयवासीले हिउँद र बर्खायाम दुवै समय महाकाली नदीमाथि जोखिम मोलेर हिँड्नु परेको व्यास२ का रवीन्द्रसिंह धामीले बताए । मुख्य नाकामा झोलुङ्गे पुलका लागि फाउन्डेशन खनियो तर त्योभन्दा अघि काम बढेको देखिएन। अहिले बाकू र बडुगाउँमा पुल निर्माणको काम अन्तिम चरणमा पुगेको छ, सस्पेन्शन ब्रिज डिभिजनका इन्जिनीयर अजय यादवले भने । व्यवसायी कुँवरका अनुसार नेपाल भारत दुवैतर्फ पुल निर्माणका लागि चाहिने सामग्री जम्मा गरेको हराउन थालिसकेको छ। फाउन्डेशन पनि पुरिनथालेको छ। तर अझै समान नआउँदा काम गर्न समस्या भएको छ। बाकु र बडुगाउँमा भने असोजभित्रै निर्माण सक्ने गरी काम भइरहेको निर्माण व्यवसायी दीपक साउँदको भनाइ छ। यसअघि दार्चुलाकै व्यास गाउँपालिकाको तिगरम, लेकम गाउँपालिकाको लाली र मालिकार्जुन गाउँपालिकाको जोलजीवीमा झोलुङ्गे पुल निर्माण भइसकेको छ। राससनरेन्द्रसिँह कार्की"
प्रदेश बजेटमा बेथिति,"संविधानमा जेठ १५ मै बजेट ल्याउनुपर्ने बाध्यात्मक व्यवस्था छ। आर्थिक वर्षको अन्त्यतिर बजेट खर्च गर्ने प्रवृत्ति रोक्न यो व्यवस्था राखिएको हो। पहिले नयाँ आर्थिक वर्षका लागि चालु असार मसान्तमा बजेट ल्याउँदा विभिन्न प्रक्रियाका कारण आर्थिक वर्षको अन्त्यमा मात्र विकास खर्च हुने प्रवृत्ति थियो। अहिले यो व्यवस्था संविधानमा राखे पनि असारे विकासको प्रवृत्ति रोकिएको छैन। तहको त परको कुरा प्रदेश र केन्द्र सरकारले नै असार सकिन लाग्दा असारे विकासका लागि बजेट पठाएको भेटिन्छ। सो बजेट सक्न हिलो र वर्षात्मै काम गर्दा विकास निर्माणको काम गुणस्तर त हुँदैन नै, करोडौं रकम पनि पानीमा बग्छ। काम गर्ने समयमा चासो नदिने र समय सकिँदै जाँदा रकम खर्च गर्ने प्रवृत्ति अझै छ। संघीयतासँगै यो क्रममा केही सुधार हुने अपेक्षा थियो। तर, सुधारको साटो प्रदेश र तहले पनि पहिलेकै समस्यालाई पालेको भेटिन्छ। प्रदेश २ र सुदुरपश्चिम प्रदेश यसका उदाहरण हुन्। सुदुरपश्चिम प्रदेश सरकारले भदौदेखि असारसम्म नपठाएको बजेट असार ७ गते मात्रै रामारोसन गाउँपालिकाका लागि पठायो। झन्डै तीन करोडका ५० योजनामा विविध शीर्षकबाट बजेट आयो। असारको भेलमा ती योजनाहरू केही सम्पन्न भए भने केही कागजमा मात्रै पूरा भए। स्थानीय जनप्रतिनिधिले यो बजेट खर्च गर्न नसक्ने बताए पनि धेरै बजेट हिलो र पानी माथि पोखियो। पछिल्लो समय आएको योजना कतै पनि गुणस्तर छैन। वर्षभरि, चुप लागेर बस्ने र असार आएपछि कार्यकर्ता खोज्दै, कमिसनका लागि बजेट हाल्ने प्रवृत्ति प्रदेश सरकारमा पनि छ। सुदुरपश्चिम प्रदेश सरकारको गत आर्थिक वर्ष २०७७७८ को २८ प्रतिशत बजेट असारमा मात्रै खर्च भएको छ। यहाँ आर्थिक वर्ष २०७७७८ का ११ महिना (साउन २०७७ देखि जेठ २०७८ सम्म) मा कुल बजेट ३४ अर्बको ३९ प्रतिशत मात्रै खर्च भएको छ। ३४ अर्बको बजेटमा १३ अर्ब मात्रै ११ महिनामा खर्च भएको हो। तर, असारमा भने ९ अर्ब ६९ करोड खर्च भएको छ। यसले अन्य महिनाको तुलनामा असारको एकै महिनामा आधा वर्षको भन्दा बढी रकम खर्च भएको बुझाउँछ। यो रकम धेरै असारे विकासकै लागि खर्च भएको हो। यो एउटा उदाहरण मात्र हो। प्रदेश र केन्द्र सरकारले नीति तथा कार्यक्रम र बजेटमा समाजवादी मोडेलमा विकास गर्ने उल्लेख गरेको छ। तर, बेथिति झन् बढेको छ। असारमा अन्तिम दिनसम्म आउँदा बजेटमा गरिने रजाईलाई रोक्न नसकेपछि चौतर्फी आलोचना वर्षेनी हुन्छ। वर्षालाई देखाउँदै विकासमाथि प्रश्न उठाउन नसकिने भएकै कारण असारमा विकास निर्माण हुँदै आएको बताइँदै आए पनि सरकरले यसलाई रोक्न सकेको छैन। बरु यो समयमै बजेट निकासा गरेर असारे विकासलाई प्रोत्साहन गरेको छ। बजेटमा पहुँचवालको हालीमुहाली हुने र सो बजेट पनि असारमा धेरै निकासा हुँदा भ्रष्टाचार बढ्नुको साथै नेपालमा विकासले गति नलिएको हो। प्रदेश सरकार र केन्द्र सरकारले समयमा योजना नपठाउने समस्या त छँदैछ, ठेक्का प्रक्रियाकै लागि महिनौं लगाउँदा बनाएका योजना सफल हुँदैनन्। जेठ १५ मा बजेट ल्याइए पनि बजेट पारित भएको साढे दुई महिनासम्म पनि प्रायः कार्यक्रमको बोलपत्र कागजात नै तयार गरिँदैन। हतारमा आयोजना छनोट गर्ने र हतारमै स्वीकृत गरेर काम गर्ने शैली प्रदेश सरकारका संयन्त्रको पनि देखिएको छ। यसको सुधार नभएसम्म विकासको गतिमा फड्को मार्न सक्दैन। सातै प्रदेशमा स्थानीय आवश्यकताभन्दा पहुँचका आधारमा पनि आफ्ना क्षेत्रमा बजेट केन्द्रित भएका छन्। ती योजना पनि असारमानै कार्यान्वयन धेरै हुन्छन्। पहुँचले ल्याएको बजेट कमै फर्किन्छ, काम भने गुणस्तरीय हुँदैन। बेथितिकै बाटोमा प्रदेश सरकारहरू हिँडेको प्रष्ट देखिन्छ। अब यो क्रमको सुधार हुन आवश्यक छ। नागरिक पनि सचेत भएर असारे विकासको विरोध गर्नमा अग्रसर हुनुपर्छ भने प्रदेश सरकारहरू पनि बजेट निकासा र कार्यान्वयनमा सचेत बन्नुपर्छ।"
सप्तरीका युवक गोरखामा मृत भेटिए,गोरखा : सप्तरी स्थायी घर भइहाल गोरखाको मनकामनामा मजदुरी गर्दै आएका एक युवक बुधबार मृत अवस्थामा भेटिएका छन्। सिसही बेलही खड्ग नगरपालिका वडा नम्बर २ का २२ वर्षीय करनकुमार चौधरीको शव बुधबार बिहान शहीदलखन गाउँपालिका २ नयाँबारीको भीरमा भेटिएको प्रहरीले जनाएको छ। निर्माणाधीन मनकामना रिट्रिट रिसोर्ट स्पा प्रालिमा काम गर्ने चौधरी मंगलबार साँझ काम सकेर मनकामना बजार गई सम्पर्कबिहिन भएका थिए। उनका साथी तथा रिसोर्टका कर्मचारीहरुले खोजी गर्ने क्रममा बुधबार बिहान साँढे आठबजे बाटोबाट करिब २० फिट तल मृत अवस्थामा भेटिएका प्रहरीले जनाएको छ। उनको शव पोस्टमार्टमका लागि गोरखा अस्पतालमा ल्याइएको प्रहरीको भनाइ छ।
कांग्रेस सांसद अमरेशकुमार सिंहले दिए राजीनामा,"काठमाडौं : नेपाली कांग्रेसका प्रतिनिधिसभा सदस्य अमरेशकुमार सिंहले प्रतिनिधिसभा सदस्य पदबाट राजीनामा दिएका छन्। पार्टीको क्रियाशील सदस्यामाथि भएको छानबिनप्रति आक्रोश व्यक्त गर्दै यसअघि नै राजीनामा दिने घोषणा गरेको सिंहले बुधबार साँझ राजीनामा बुझाएका हुन्। कांग्रेस सभापति एवम् प्रधानमन्त्री शेरबहादुर देउवालाई सिंहले राजीनामा बुझाएका हुन्। क्रियाशील सदस्यता विवादमा अमरेश सिंहको आक्रोश : राजीनामा दिन बालुवाटार जाँदै सिंहले कम्युनिस्ट नेतृत्वको सरकार असफल भएपछि कांग्रेसमा मुलुकका यावत समस्या समाधान खोज्ने चुनौती थपिएको अवस्थामा महाधिवेशनको पूर्वसन्ध्यामा पार्टीको क्रियाशील सदस्यता वितरण, समायोजन र नवीकरणका क्रममा पार्टीमा उत्पन्न विवादले पार्टीलाई चुस्त र गतिशील बनाउन अवरोध गरेको बताएका छन् । सिंहले प्रदेश नम्बर २ मा उपसभापति विमलेन्द्र निधिले अवलम्बन गरेको नीति र व्यवहारप्रति चिन्ता व्यक्त गरेका छन् । सिंहले दुई दशकदेखि प्रदेशमा कांग्रेसको एकछत्र नेताका रुपमा निधिको उपस्थिति हुँदा यसलाई सामान्य मान्नु नहुनेमा जोड दिएका छन् । उनले निष्ठावान, गतिशिल र पार्टीप्रति समर्पित पुराना तथा युवा साथीलाई समेट्न नखोजेको आरोप लगाएका छन् । निष्ठावान युवालाई नसमेटी मनोमानी तरिकाले क्रियाशिल सदस्यता वितरण भएको आरोप उनले राजीनामा पत्रमा लगाएका छन्। यो विषयप्रति उनले ध्यानाकर्षण गराएका छन् । बीपी कोइराला, गणेशमान सिंह र कृष्णप्रसाद भट्टराई जस्ता आदर्श नेताको मार्गदर्शन अनुरुप पार्टीलाई अगाडि बढाउन नसक्नु दुःखद भएको उनको ठहर छ । आफ्नो पार्टीका निष्ठावान कार्यकर्ताको संरक्षण गर्नु मेरो प्राथमिक दायित्व पूरा हुनेमा आशंका उत्पन्न हुनु स्वभाविक हो र यो पाटोलाई मैले गम्भीर ढंगले आत्मसात गरेको छु, उनले राजीनामा पत्रमा लेखेका छन्, त्यसैले प्रतिनिधिसभाको सदस्य पदबाट राजीनामा दिएर एक जिम्मेवार नागरिकका रुपमा जनहितको संरक्षण गर्न सक्रिय हुनु मेरो मूल कर्तव्य बनेको छ ।"
"२८ सय ३८ जनामा कोरोना संक्रमण, ३० को मृत्यु",काठमाडौं : पछिल्लो २४ घन्टामा थप २८ सय ३८ जनामा कोरोना भाइरस (कोभिड१९) संक्रमण देखिएको छ। १२ हजार ६१६ नमूना परीक्षणमा २८ सय ३८ जनामा संक्रमण देखिएको हो। ८७ सय १५ नमूनाको पीसीआर विधिबाट र ३९ सय १ नमूनाको एन्टिजेन विधिबाट परीक्षण गरिएको थियो। जसमा पीसीआरबाट १९ सय १८ र एन्टिजेनबाट ९२० जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा १४ सय ७५ जना कोरोनामुक्त भएका छन्। योसहित नेपालमा कोरोनाबाट निको हुनेको संख्या ६ लाख ३६ हजार ४०२ पुगेको छ। यस्तै बुधबार कोरोनाबाट थप ३० जनाको मृत्यु भएको छ। मंगलबार कोरोनाबाट थप २१ जनाको मृत्यु भएको थियो। नेपालमा हालसम्म कोरोनाबाट ९ हजार बढीको मृत्यु भइसकेको छ।
एसईईको नतिजा अगावै भर्ना लिन महानगरले रोक्यो,चितवन : माध्यमिक तह उत्तीर्ण परीक्षा (एसईई) को नतिजा प्रकाशन नहुँदै कक्षा ११ मा विद्यार्थी भर्ना नगर्न सबै सामुदायिक तथा संस्थागत विद्यालयलाई भरतपुर महानगरपालिका शैक्षिक प्रशासन महाशाखाले आग्रह गरेको छ । महाशाखाले एक सूचना जारी गर्दै केही विद्यालयले कक्षा ११ को भर्ना सुरु गरिसकेको अभिभावकको गुनासो आएकाले एसईईको नतिजा प्रकाशित नभएसम्म भर्ना नगर्न आग्रह गरेको हो । नतिजा नै प्रकाशित नभइ विद्यार्थी भर्ना गर्न नपाइने भए पनि केही विद्यालयले कक्षा ११ को भर्ना सञ्चालन गरेको भन्दै नगर शिक्षा समितिले निर्णय गरी नतिजापूर्व भर्ना लिएमा कानून बमोजिम कारवाही गरिने समेत महाशाखाले जनाएको छ । नगर शिक्षा अधिकारी महेन्द्रप्रसाद पौड्याल र नगर शिक्षा समितिसहितको टोलीले स्थलगत अनुगमन गरी केही विद्यालयलाई स्पष्टीकरणसमेत सोधेको जनाएको छ । अनुगमनका क्रममा रजिष्ट्रेशन तथा सिट सुरक्षित गर्ने नाममा नतिजा अगाडि नै कक्षा ११ को भर्ना गरेको पाइएको पौड्यालले जानकारी दिए। विद्यार्थी अन्यत्र जान सक्ने भन्दै अधिकांश संस्थागत विद्यालयले रजिष्ट्रेसन शुल्कका नाममा थोरै रकम लिएर अनलाइन माध्यमबाट पठनपाठन सुरु गरेका छन् । महानगरमा २८ सामुदायिकसहित ५० भन्दा बढी कक्षा ११ को पठनपाठन गर्ने विद्यालय रहेका छन् । पौड्यालले अनुगमनलाई निरन्तरता दिएर आदेश नमानेमा कारवाही गरिने बताए।रासस
घरघरमै मनाए मुस्लिम धर्मावलम्बीले बकर ईद,"काठमाडौं : मुस्लिम धर्मावलम्बीको दोस्रो महान् पर्व बकर ईद (इदुल जोहा) बुधबार देशभरका मस्जिदमा सीमित मानिसकाबीच भौतिक दूरी कायम गरी स्वास्थ्य सुरक्षाका मापदण्ड पालना गर्दै हर्षोल्लासपूर्वक मनाइएको छ। नयाँ भेरियन्टसहितको कोरोना जोखिम कायमै रहेकाले धेरै मुस्लिम धर्मावलम्बीले भने घरघरमै प्रार्थना एवं नमाज पाठ गरी यो पर्व मनाएका छन्। इदुल फित्र अर्थात् रमजान पर्वको ७० औँ दिनमा बकर ईद मनाउने धार्मिक विधि छ। मुस्लिम धर्मावलम्बीले आज बिहानै स्नान गरी नजिकैको मस्जिद वा इदगाहमा गई सामूहिक नमाज पढ्ने गरेकामा यस वर्ष कोरोना भाइरसको सङ्क्रमण फैलनसक्ने डरले घरमै पढेका छन्। नमाज पढिसकेपछि एकापसमा शुभकामना आदानप्रदान गर्ने गरिएको छ। यस अवसरमा विगत वर्षमा दरबारमार्गस्थित नेपाली जामे मस्जिद, काश्मिरी मस्जिदलगायत देशभरका मस्जिद र इदगाहमा मुस्लिम धर्मावलम्बीको भीड लाग्थ्यो। यस वर्ष कोरोना भाइरसको सङ्क्रमण फैलनसक्ने भएकाले राष्ट्रिय मुस्लिम आयोगले पनि घरमै बसेर सुरक्षितरुपमा बकर ईद मनाउन आह्वान गरेको थियो। हिजरी संवत् अनुसार १४३९ वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको मुस्लिम आयोगका पूर्वअध्यक्ष निर्दोष अलीले जानकारी दिए। मुस्लिम धर्म गुरु (मौलाना) रहमत अली ऐतिहासिक बकर ईद पर्वको आधार बनेका इब्राहिमको वंशमा सन् ५७१ मा मक्कामा मोहम्मद सलल्ला जन्मिई निरन्तरता दिएको बताए। जसले यो पर्व एवं धर्मलाई पुस्तान्तर गर्न महत्वपूर्ण योगदान गर्दै हदिस नामक धर्मग्रन्थको रचना गरेका थिए । यस पर्वका अवसरमा मक्का मदिना जानु शुभ मानिने भए पनि यस वर्ष कोरोनाका कारण अन्तरराष्ट्रिय उडानसमेत बन्द रहेका कारण त्यो अवसर नजुटेको मुस्लिम धर्मावलम्बीले बताए। कोरोनाका कारण गत वर्ष पनि मक्का मदिनाको तीर्थ यात्रा रोकिएको थियो। गृह मन्त्रालयले आतेजाते विमान टिकटको व्यवस्था गरी हज यात्रा गराउने गरेको थियो। मक्का मदिना जान नपाएका हजयात्रीलेसमेत घर घरमै बकर ईद मनाएका छन्। मस्जिद, इदगाहलगायत धार्मिकस्थलमा पनि भौतिक दूरी कायम गरेर बकर ईद मनाइएको छ। यस पर्वमा अल्लालाई खुशी पार्न मुसलमानले धर्मले जायज मानेका जनावरलाई कुर्बानी (बली) दिएका छन्। धार्मिक मान्यताअनुसार अल्लाहका नवी (दूत) इब्राहिम अलि सलामले ९० वर्षको उमेरमा पत्नी हाजराबाट प्राप्त गरेको सन्तान छोरा इस्माइललाई कुर्बानी गर्नुपर्ने आदेश प्राप्त भयो। जसलाई पालना गर्दा अल्लाह प्रशन्न भएर इस्माइलको कुर्बानी नभएर स्वर्ग (जनन्त) मा पालिएका दुम्बाको कुर्बानी भएको धार्मिक मान्यता छ। यसैकारण अहिलेसम्म कुर्बानी गर्ने प्रचलनलाई कायम राखेको मुस्लिम धर्मावलम्बीको भनाइ छ। निःसन्तान इब्राहिमले सन्तानप्राप्तिका लागि अल्लाहसँग मनन्नत मागेका थिए। अल्लाहले मलाई सन्तानको सुख दियो भने म कुर्बानी गर्छु भन्ने इब्राहिमको प्रतिबद्धता थियो। सोहीअनुरुप अल्लाहले निजको परीक्षणस्वरुप सपनामा कुर्बानी गर्न पर्छ भनेका थिए भन्ने मुस्लिम धर्मावलम्बीको विश्वास छ। उनले धेरै जनावर कुर्बानी गरे तर अल्लाह खुशी भएका थिएनन्। अन्तिममा आफ्ना सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहेका थिए। यस घडीमा उहाँको परीक्षण सफल सावित भएपछि कुर्बानी गर्ने स्थानमा मानिसको होइन त्यही जन्नतमा पालिएर आएका दुम्बाको कुर्बान भएको थियो। कुर्बानीको मासु तीन भागमा बाँडी वितरण गरिन्छ। एक भाग गरीब एवं विपन्न परिवारलाई, अर्को एक भाग आफ्ना आफ्ना इष्टमित्रलाई र तेस्रो भाग आफैँले खानुपर्ने मुस्लिम धार्मिक मान्यता छ। यसैअनुसार आज पहिलो दिनको बकर ईद मनाइएको छ। मुस्लिम धर्मावलम्बीले शुक्रबारसम्म तीन दिन यो पर्व मनाउने जनाइएको छ। यो पर्व मनाउने तीनै दिन कुर्बानी गर्नुपर्ने मुस्लिम धर्मावलम्बीको विधि रहेको नेपाली जामे मस्जिदका सचिव मन्सुर हुसेनले जानकारी दिए। रासस"
१८ वर्ष माथिकालाई पनि जोन्सन एन्ड जोन्सन खोप,"काठमाडौं : कोरोना भाइरस विरुद्धको जोन्सन एन्ड जोन्सन खोप काठमाडौँ जिल्लामा १८ वर्षमाथिका सबैलाई लगाइएको छ। खोप अभियानमा काठमाडौँ जिल्लामा सोचेभन्दा कमले लगाएको र खोप बच्ने भएकाले १८ वर्षमाथिका सबैलाई खोप लगाइएको स्वास्थ्य सेवा विभागको परिवार कल्याण शाखाका निर्देशक डा तारानाथ पोखरेलले जानकारी दिए। अहिले खोप लगाउनका लागि काठमाडौँ जिल्लाका ४४ वटा खोप केन्द्रमा भीड रहेको छ। उनले खोप भोलिसम्म खोप केन्द्रमा गएर लगाउन सकिने बताए। उनले जोन्सन एन्ड जोन्सन खोपबारे नकारात्मक हल्ला भएपछि मानिसले कम लगाएको हुनसक्ने भन्दै खोपले कुनै नकारात्मक प्रभाव नपार्ने बताए। प्रधानमन्त्री शेरबहादुर देउवाले यही साउन ४ गते खोप अभियानको शुभारम्भ गरेका थिए। भोलिसम्म लगाइने खोप सुरुमा ५० देखि ५४ वर्ष उमेर समूहका सबैलाई भनिएको थियो। अमेरिकाले नेपाललाई १५ लाख ३४ हजार ८५० मात्रा जोन्सन एन्ड जोन्सन खोप कोभ्याक्स सुविधाअन्तर्गत यही असार २८ गते अनुदानमा उपलब्ध गराएको थियो। जोन्सन एन्ड जोन्सन खोप पूर्ण र अति अशक्त अपाङ्गता भएका नागरिक, नेपालमा बसोबास गरिरहेका शरणार्थी, स्वास्थ्य संस्थामा कार्यरत स्वास्थ्यकर्मी र सरसफाइकर्मी, यसअघिको अभियानमा खोप लगाउन छुट भएकालाई लगाइँदैछ। नेपालमा अहिलेसम्म ३१ लाख ५० हजार ९५६ जनाले पहिलो मात्रा र ११ लाख ५८ हजार १३० जनाले दोस्रो मात्रा खोप लगाइसकेका छन्।"
"जनप्रतिनिधिमा उदाहरण, उद्धव","भक्तपुर : उद्धव खड्का, भक्तपुरको चाँगुनारायण नगरपालिकाका निर्वाचित नगर सभा सदस्य। उनी २०७३ सालमा भएको स्थानीय तह निर्वाचनमा नेपाली कांग्रेसको तर्फबाट वडा सदस्यमा निर्वाचित भएका थिए। उनै जनप्रतिनिधि खड्काले आफ्नो तलबभत्ता दानसहयोग गरेर उदारशील भावना देखाएका छन्। उनले चाँगुनारायण नपाको वडा सदस्यमा निर्वाचित भएर पद बहाली गरेदेखि अहिले चौथो वर्षसम्म प्राप्त गरेको मासिक तलबभत्तावापतको रकम ४ लाख ७५ हजार २०० रुपैयाँ सामाजिक क्षेत्रमा सहयोग र दान दिएका छन्। नेपाली कांग्रेसका दिवंगत नेता वीपी कोइरालाको ३९ औं स्मृति दिवसको अवसरमा बुधबार उनले चाँगुनारायण नपाका दुई व्यक्तिलाई जनही ७५ हजार रुपैयाँ आर्थिक सहयोग गरेका छन्। नसस भएवापत नगरपालिकाबाट मासिक प्राप्त हुने तबलभत्तावापतको रकम सहयोग गरिएको उनले बताए। उनका अनुसार अहिले मासिक ९ हजार ९ सय रुपैयाँ तलबभत्ता प्राप्त हुन्छ। जुन एक वर्षमा एक लाख १८ हजार ८ सय रुपैयाँ हुन आउँछ। मनकारी जनप्रतिनिधि खड्काले चाँगुनारायण नपाका कार्यपालिका सदस्य कुमार अच्छामी र नेपाली कांग्रेसका कार्यकर्ता रोशनकुमार पौडेललाई उक्त रकम सहयोग गरेका हुन्। आफ्नो कार्यकालको तेस्रो र चौथो वर्षको तलबभत्तामध्ये दुईजनालाई जनही ७५ हजार रुपैयाँ आर्थिक सहयोग गरिएको उनले स्पष्ट पारे। चाँगुनारायण नपाका कार्यपालिका सदस्य अच्छामीलाई मेरुदण्डको नसा फुटेर पक्षघात (पारालाइसिस) भएको छ। जसले गर्दा करिब एक वर्षदेखि उनको कम्मरमुनिको भाग चल्दैन। एक वर्षको उपचारमा पनि उनको स्वास्थ्यमा कुनै सुधार नभएको उनको परिवारले जनाएको छ। त्यस्तै २०७१ सालको माघमा सडक दुर्घटना परेर घाइते भएका कांग्रेस कार्यकर्ता पौडेल पनि पक्षघातका पीडित हुन्। चाँगुनाराण नपा ४ चाँगुनारायणका पौडेलको शरीरको दुई भागमध्ये बायाँ भाग नचल्ने उनकी श्रीमती स्मृति पौडेलले बताइन्। उनका अनुसार दुर्घटनाबाट कोमामा पुगेका पौडेलको स्वास्थ्य अवस्था सुरुको भन्दा धेरै सुध्रिए पनि अहिले फेरि समस्या बढेको छ। कोरोना भाइरस संक्रमणका कारण फलोअपमा लान समस्या हुँदा उनमा कमजोरी देखिएको स्मृति बताउँछिन्। जनप्रतिनिधि खड्का दुवैजनाको घरसम्म पुगेर आर्थिक सहयोग हस्तान्तरण गरेका छन्। उनले चुनावको क्रममा आफू जिते कुनै तलब, भत्ता र सेवासुविधा नलिई उक्त रकम सामाजिक सेवामै खर्च गर्ने प्रतिबद्धता गरेको र सोही पूरा गरेको प्रतिक्रिया दिए। उनले पहिलो र दोस्रो वर्षको तलबभत्ताबाट २०७५ साल चैतमा आफ्नै वडाका ६८ जना ७० वर्षमाथिका बाट ज्येष्ठ नागरिकहरुलाई तीर्थाटन गराएका थिए। ज्येष्ठ नागरिकहरुलाई खोटाङस्थित हलेसी महादेव, सुनसरीस्थित बराह क्षेत्र र धनुषाको जनकपुरधामसम्म ४ दिन लामो तीर्थाटन गराइएको वडा सदस्य खड्काले जानकारी दिए। उक्त तीर्थाटनको लागि आफ्नो तर्फबाट २ लाख ५० हजार २ सय र बाँकी शुभेच्छुकहरुबाट संकलन गरी ५ लाख खर्च गरिएको उनको भनाइ छ। ज्येष्ठ नागरिकहरुलाई तीर्थाटन गराइसकेपछि चाँगुनारायण माध्यमिक विद्यालयमा गरिब तथा जेहेन्दार विद्यार्थीहरुको छात्रवृत्तिको लागि अक्षयकोष बनाउन ७५ हजार रुपैयाँ सहयोग गरिसकेको छु, उदार उद्धवले भने, ४ वर्षको तलबभत्ताको कूल ४ लाख ७५ हजार २०० रुपैयाँ सामाजिक क्षेत्रमा खर्च गरिसकेको छु। अब बाँकी एक वर्षको पनि सोहीअनुसार सामाजिक क्षेत्रमा लगाउने छु।"
माधव नेपाललाई दोस्रो अध्यक्ष दिन ओली तयार,"काठमाडौं : प्रमुख प्रतिपक्षी नेकपा (एमाले) का अध्यक्ष केपी ओलीले आफ्नो राजनीतिक जीवन र कम्युनिस्ट आन्दोलन जोगाउनुपर्नेमा जोड दिँदै असन्तुष्ट पक्षलाई एकतामा आउन आग्रह गरेका छन्। केन्द्रीय कमिटीको जारी १० पूर्ण बैठकको तेस्रो दिन बुधबार अध्यक्ष ओलीले १० बुँदे सहमतिलाई कार्यान्वयन गर्दै आन्तरिक एकताका लागि अन्तिम समयसम्म प्रयास आफू तत्पर रहेको स्पष्ट पारेका छन्। पार्टी एकता बचाउन माधव नेपाल आउँछन् भने दोस्रो अध्यक्ष दिन तयार छु, बुधबारको बैठकमा बोल्दै ओलीले भने, यतिभन्दा पनि एकताप्रति इच्छा देखाइएको छैन। बाहना खोजिएको छ। सर्वोच्च अदालतको गत असार २८ गतेको फैसला संसदीय व्यवस्थानुकूल नभएको टिप्पणी गर्दै जनताको चाहनालाई कुच्चेर केही नेताले गद्दारी गरेकाले आफ्नो नेतृत्वको सरकार ढलेको बताए। मसँग अब अरु आग्रह छैन। म एकताको मोही अझै मथ्दै छु, उनले भने, सकभर सत्ता गठबन्धनमा लागेका सबै पार्टीका नेतालाई आफ्नो राजनीतिक जीवन बचाउन आन्दोलन बचाउन अनुरोध गर्छु। ओलीले केन्द्रीय कमिटीमा उबहुमत दिनुपर्ने माग मान्न भने आफू तयार नभएको प्रष्ट पारेका छन्। उनले आफूलाई पार्टीबाट निकाल्न यस्तो माग गरिएको भन्दै प्रश्नसमेत गरेका छन्। केन्द्रीय कमिटीमा बहुमत चाहियो भनिरहेका छन्। हामीलाई पार्टीबाट निकाल्न ?, प्रश्न गर्दै ओलीले भने । पार्टीको नीतिविपरीत नेपाली कांग्रेसका सभापति देउवालाई प्रधानमन्त्रीमा विश्वासको मत दिने नेता माधवकुमार नेपालसहित २२ सांसद्लाई स्पष्टीकरण सोधेको एमालेले त्यसबारे जवाफ आएपछि निर्णय गर्ने एमालेका प्रवक्ता प्रदीपकुमार ज्ञवालीले जानकारी दिए। ललितपुरको च्यासलस्थित तुल्सीलाल स्मृति प्रतिष्ठानमा जारी सो पार्टीको १०औँ केन्द्रीय कमिटी बैठकमा अध्यक्ष ओली नेतृत्वको निवर्तमान सरकारका उपलब्धि, सर्वोच्च अदालतको असार २८ गतेको फैसला पार्टीको आगामी कार्ययोजना, पार्टीको सुदृढीकरण र शुद्धीकरण अभियानलगायत विषय कार्यसूची रहेका छन्। बुधबारको बैठकले संविधानको धारा ७६ (५) को सरकार बनाउँदा दलीय ह्विप नलाग्ने फैसला गरेकाले उक्त दफालाई संशोधन गर्ने पहल गर्ने निर्णय गरेको प्रवक्ता ज्ञवालीले जानकारी दिए। बैठकले ओली नेतृत्वको सरकारले विविध चुनौतीका बीच विकास र समृद्धिका पक्षमा उपलब्धि हासिल गरेको र प्रतिपक्षमा रहेर संविधान, लोकतन्त्र र राष्ट्रियताका सम्बन्धमा सशक्त र प्रभावकारी काम गर्ने निर्णय गरेको छ। नेता ज्ञवालीले हालको स्थितिबाट निराश नहुन कार्यकर्तालाई आग्रह गर्दै पार्टीको शक्ति पुनःफर्काइने बताए। अर्को बैठक बिहीबार दिउँसो ३ बजे पुनःबस्नेछ।"
महामारी प्रभावित उद्योगव्यवसाय बचाउन राहत प्याकेजल्याउने प्रमको घोषणा,"काठमाडौं : प्रधानमन्त्री शेरबहादुर देउवाले कोरोना महामारीका कारण प्रभावित उद्योगव्यवसायलाई बचाउन राहत प्याकेज ल्याइने घोषणा गरेका छन्। नेपाल उद्योग परिसङ्घको १८ औँ वार्षिक साधारणसभाको उद्घाटन गर्दै उनले निजी क्षेत्रका सबै उद्यमीव्यवसायी र सम्बन्धित क्षेत्रका विज्ञसँगको परामर्शमा महामारी प्रभावित उद्योगधन्दालाई उकास्ने प्याकेज ल्याउने सोचमा आफू रहेको बताए। सबै नागरिकका लागि कोभिड१९ विरुद्धको खोप निःशुल्क उपलब्ध गराउनु आफ्नो पहिलो प्रथमिकता भएको स्पष्ट गर्दै प्रधानमन्त्रीले आर्थिक विकास र लगानी प्रवर्द्धनलाई पनि उच्च प्राथमिकतामा राखेर सरकारले काम गरिरहेको जानकारी गराए। 'विकासलाई हामीले प्राथमिकता दिएका छौँ, तर त्योभन्दा पहिले आम नागरिकको ज्यान जोगाउने विषय महत्वपूर्ण हो', उनले भने, 'महामारीबाट पार पाउनु चुनौतीपूर्ण छ, हाम्रो पहिलो प्राथमिकता खोपको व्यवस्था नै हो।' अर्थमन्त्री जनार्दन शर्माले आत्मनिर्भर अर्थतन्त्रको आवश्यकता बोध कोभिडको महामारीले गराएको विचार व्यक्त गर्दै परिसङ्घको मेक इन नेपाल स्वदेशी उत्पादन प्रवर्द्धन अभियानको सराहना गरे। उनले महामारीका कारण थलिएको अर्थतन्त्रलाई उजिल्याउन निजी क्षेत्रलाई विश्वासमा लिएर सरकार अघि बढ्ने दृढता व्यक्त गरे। उनले भने, 'निजी क्षेत्रको प्रतिस्पर्धी क्षमता अभिवृद्धिमा सरकारले सघाउनेछ।' परिसङ्घका संस्थापक अध्यक्ष विनोदकुमार चौधरीले विद्वत् समूहको रुपमा परिसङ्घले काम गरिरहेकामा कृतज्ञता व्यक्त गर्दै प्रजातन्त्रको अभ्युदयसँगै नेपाली काङ्ग्रेस नेतृत्वको सरकारले प्रारम्भ गरिएका आर्थिक सुधारका कार्यक्रममले निजी क्षेत्रको लगानी अभिवृद्धि, आन्तरिक राजश्व परिचालनमा योगदान भएको बताए। उनले बदलिएको वर्तमान परिवेशमा अब दोस्रो चरणका सुधारका कार्यक्रमम आउनुपर्नेमा जोड दिए।"
पेरिसडाँडामा माओवादी स्थायी कमिटी बैठक,काठमाडौं : नेकपा (माओवादी केन्द्र) को स्थायी कमिटी बैठक सुरु भएको छ। पार्टी केन्द्रीय कार्यालय पेरिसडाँडामा बैठक भर्खरै सुरु भएको हो। बैठकमा सरकारमा पठाउने मन्त्रीको टुंगो लगाइने जनाइएको छ। सत्ता गठबन्धनका लागि नेकपा (माओवादी केन्द्र) का अध्यक्ष पुष्पकमल दाहाल प्रचण्डले दौडधुप जारी राखेका छन्। सोही विषयमा मंगलबार प्रचण्डले प्रधानमन्त्री शेरबहादुर देउवासँग छलफल गरेका थिए। प्रधानमन्त्री देउवा भेट्नुअघि प्रचण्डले नेकपा (एमाले) वरिष्ठ नेता माधवकुमार नेपाल र जनता समाजवादी पार्टी नेपालका अध्यक्ष उपेन्द्र यादवसँग भेट गरेका थिए। एमाले अध्यक्षसमेत रहेका निवर्तमान प्रधानमन्त्री केपी ओलीविरुद्ध सहकार्य गरेका दलसँग सहमति गरेर अगाडि बढ्ने तयारीमा प्रचण्ड छन् । प्रधानमन्त्री देउवालाई विश्वासको मत दिने पार्टी र सांसदलाई मिलाएर अगाडि बढ्ने गरी उनको छलफल केन्द्रित देखिन्छ । प्रधानमन्त्री देउवाले आफूसहित ५ सदस्यीय मन्त्रिपरिषद् गठन गरेका छन्।
सहमति कार्यान्वयनमा विप्लवको दौडधुप : प्रधानमन्त्री देउवासँग भेट,"काठमाडौं : नेपाल कम्युनिस्ट पार्टीका महासचिव नेत्रविक्रम चन्द विप्लवले प्रधानमन्त्री शेरबहादुर देउवासँग भेटवार्ता गरेका छन्। केपी ओली नेतृत्वको सरकारसँग भएको सहमति कार्यान्वयनका लागि विप्लवले भेटवार्तालाई निरन्तरता दिएका हुन्। बुधबार दिउँसो बालुवाटार पुगेर उनले प्रधानमन्त्री देउवासँग भेट गरेका हुन्। देउवासँगको भेटमा ओली सरकारसँग भएको तीन बुँदे सहमति, पछिल्लो राजनीतिक घटनाक्रम र समसामयिक विषयमा छलफल भएको छ। विप्लवले ओली सरकारसँग २०७७ फागुन २१ गते तीन बुँदे सहमति गरेका थिए। देउवासँगको भेटमा उनले सहमति कार्यान्वयनको माग गरेका छन्। देउवासँगको भेटमा तीन बुँदे सहमति कार्यान्वयको विषयमा कुराकानी भएको विप्लव समूहका नेता धर्मेन्द्र बाँस्तोलाले जानकारी दिए । प्रधानमन्त्रीसँगको भेटमा गृहमन्त्री बालकृष्ण खाँणसमेत सहभागी थिए । देउवाले सहमति कार्यान्वयन गर्ने कुरामा विश्वस्त हुन आग्रह गरेको बाँस्तोलाको भनाइ छ । विप्लवको दौडधुप : कम्युनिस्ट एकता कि सहमति कार्यान्वयनको खोजी ? पछिल्ला एक साताभित्र चन्दले नेकपा (माओवादी केन्द्र) का अध्यक्ष पुष्पकलम दाहाल प्रचण्ड, नेकपा (एमाले)का वरिष्ठ नेता माधवकुमार नेपाल, जनता समाजवादी पार्टी नेपालका नेता डा बाबुराम भट्टराई, आफ्ना राजनीतिक गुरु एवं नेकपा क्रान्तिकारी माओवादीका महासचिव मोहन वैद्य, एमाले प्रवेश गरेका पूर्वमाओवादी नेताहरु टोपबहादुर रायमाझी, लेखराज भट्ट, मणिचन्द्र थापा र प्रभु साह, एमालेका अध्यक्ष एवं निवर्तमान प्रधानमन्त्री केपी शर्मा ओलीसँग भेटवार्ता गरेका छन्। राजनीतिक भेटवार्ता मूलतः सरकार र नेकपाबीच गत फागुन २० गते भएको तीनबुँदे सहमति कार्यान्वयनको अवस्था र वर्तमान राजनीतिक परिस्थितिका बारेमा केन्द्रित रहेको प्रस्ट देखिन्छ।"
क्रियाशील सदस्यता विवादमा अमरेश सिंहको आक्रोश : राजीनामा दिन बालुवाटार जाँदै,"काठमाडौं : नेपाली कांग्रेसका नेता अमरेशकुमार सिंहले क्रियाशील सदस्यामाथि भएको छानबिनप्रति आक्रोश व्यक्त गरेका छन् । दुई नम्बर प्रदेशमा क्रियाशिल सदस्यता विवाद समाधान नभए राजीनामा दिने धम्कीसमेत उनले दिए । उनले राजीनामाको लागि प्रधानमन्त्रीलाई भेट्न समय लिएको उनको भनाइ छ । नेता सिंहले पार्टी सभापतिसमेत रहेका प्रधानमन्त्री शेरबहादुर देउवालाई भेटेर सन्तुष्टि व्यक्त गर्ने र आफ्नो कुराको सुनुवाइ नभए राजीनामा दिने धम्की दिएका हुन् । क्रियाशिल सदस्यता नविकरण र समायोजनाको नाममा जुन तरिकाले छानबिन भइराखेको छ । त्यो हामीलाई स्वीकार्य छैन, सिंहले भने, त्यसको विरुद्धमा मेरो राजीनामा आउँछ । नेता सिंहले पार्टीका निष्ठावान कार्यकर्तालाई पाखा लगाएर ठेकेदारलाई क्रियाशिल सदस्यता दिएको भन्दै आपत्ति जनाए । पार्टीका सदस्यलाई पाखा लगाउने र समायोजनका नाममा अन्य पार्टीका मान्छेलाई क्रियाशिल सदस्यता दिने ?, प्रश्न गर्दै सिंहले भने, निष्ठावान कार्यकर्ता पाखा लगाएर ठेकेदार र दलालाई सदस्यता वितरण गर्नु गलत छ । छानबिनका नाममा निष्ठावान कार्यकर्तालाई सदस्यता नदिँनु पार्टी पद्धति बीपीको मान्यता विपरित भएको उनको भनाइ छ । छानबिनका नाममा प्रदेश २ का निष्ठावान कार्यकर्तामाथि अन्याय हुँदा संगठन नै कमजोर बनेको उनले बताए ।"
प्रेममा सर्त !,"युद्धविरामपछि शान्ति सम्झौता भयो । त्यसपछि सेनाका एक अधिकारीको घर फर्कने दिन आयो । अन्य धेरै सेनाका लागिझैं उनका लागि यो दिन असाध्यै पर्खाइको दिन पनि थियो । बाआमा, म घर फर्किंदैछु तर तपाईहरूबाट एउटा सहयोगको अपेक्षा गरेको छु, उनले फोन गरेर भने, साथीलाई पनि लिएर आउँछु । भइहाल्छ नि, बा भन्छन्, हामी पनि उसलाई भेट्दा खुसी नै हुन्छौं नि । तर तपाईंहरूले एउटा कुरा थाहा पाउन जरुरी छ, सेनाका अधिकारीले बासँग भने, लडाइँमा एम्बुसमा परी ऊ सख्त घाइते भयो । एउटा हात र एउटा खुट्टा गुमायो । उसको जाने ठाउँ अन्त कतै छैन त्यसैले । बा भन्छन्, यो सुनेर दुःख लाग्यो बाबू । उसका लागि कतै आश्रम व्यवस्था गरिदिन सक्छौं नि । बाको बोलीमा झिँजोपन थियो । उनी भन्छन्, होइन, बाआमा । ऊ हामीसँगै बसोस् । बाले भने, बाबु तँलाई थाहा छैन, तँ के माग्दैछस् । हातखुट्टा नै नभएको मान्छे हाम्रा लागि पछि ठूलो बोझ हुनजान्छ । हामीले आफ्नै जिन्दगी बाँच्नुपर्छ र जानाजान त्यस्तो कठिनाइ लिनुहुन्न । बाबु, उसले आफ्नो व्यवस्था गर्छ, तँ घर आइज । बाको यति कुरा सुनेपछि उसले फोन राखिदिन्छ । भोलिपल्ट घरका लागि हिँडेर केही दिनमा ऊ घर पुग्नुपर्ने हुन्छ तर पुग्दैन । उसका बाआमा निकै दिन उसको आगमनको प्रतिक्षामा हुन्छन् । ऊ नआए पनि उसको फोन आउला भन्ने प्रतीक्षा हुन्छ तर धेरै दिनसम्म फोन आउँदैन । केही दिनपछि सेनाका बाआमालाई प्रहरी कार्यालयबाट फोन आउँछ । उनीहरूको छोराको एक अग्लो भवनबाट खसेर निधन भएको र प्रहरीले आत्महत्या हुनसक्ने बताउँछ । बज्रपात परेका बाआमा तुरुन्तै छोरा रहेको सहर जान हिँड्छन् र मूर्दाघरमा शव पहिचान गर्न पुग्छन् । उनीहरूले छोराको शव चिन्नलाई जसै लास राखिएको बाकस खोल्छन् तब देख्छन् कि उनीहरूको छोराको लासमा एउटा हात र एउटा खुट्टा छैन । उनीहरूलाई बुझ्न गाह्रो पर्दैन कि छोराले घाइते भनेको साथी अरू कोही थिएन, स्वयं आफैं थियो । बाआमाले घाइतेले अरूको जीवन बोझ बनाउँछ भनेको सुनेपछि उसको जीवन र आफन्तप्रतिको भरोसा टुट्यो सायद । फलतः उसले निराशामा आत्महत्या गर्यो । कथामा भएका बाआमाले हामी धेरैजनालाई प्रतिविम्बित गर्छन् । जो राम्रोसग्लो देखिन्छन्, जोसँग हामी रमाइलो गर्न सक्छौं, हामी उनीहरूलाई प्रेम गर्न सजिलो मान्छौं तर हामीलाई असहज लाग्ने मानिस जो स्वस्थसुन्दरबाठा छैनन्, उनीहरूबाट हामी टाढै बस्न चाहन्छौं । हामी आवश्यकताले प्रेरित भएर प्रेम गर्छौं । सर्तको प्रेमले आफ्नो र बिरानो छुट्याउँछ । यसले जीवनमा कहिलै नदिएको पीडा पनि दिन्छ ।"
बेइजिङमा ९० प्रतिशत बढी बयस्कलाई दिइयो खोप,बेइजिङ : चीनको राजधानी बेइजिङमा १८ वर्षमाथिका ९० प्रतिशत व्यक्तिलाई कोभिड१९ विरुद्धको दुवै खोप लगाइसकिएको स्थानीय अधिकारीले बताएका छन् । प्राप्त जानकारीअनुसार बेइजिङमा १ करोड ७६ लाखभन्दा बढी बयस्क व्यक्तिलाई खोप लगाइएको बेइजिङको स्थानीय प्रशासनले पुष्टि गरेको छ । यो संख्या बेइजिङको बयस्क नागरिकको जनसंख्याको ९०६ प्रतिशत हो । बेइजिङमा ९५ प्रतिशतभन्दा बढी बयस्क व्यक्तिलाई कम्तीमा एक मात्रा खोप लगाइसकिएको छ । त्यहाँ मंगलबारदेखि १२ वर्षदेखि १७ वर्ष उमेर समूहलाई कोभिड१९ बिरुद्धको खोप लगाउन थालिएको नगर प्रशासनले जनाएको छ ।
दक्षिण कोरियामा कोभिड संक्रमण बढ्दै,कोरोना भाइरसको चौथो वेभ देखिएको दक्षिण कोरियामा अहिलेसम्मकै सबैभन्दा धेरै संक्रमित भेटिएको छ । त्यहाँका अधिकारीहरुले मंगलबार धेरै जना कोरोना भाइरसका संक्रमितहरु बढिरहेको बताएको छन् । दक्षिण कोरियाका अधिकारीहरुले दिएको जानकारीअनुसार दक्षिण कोरियामा गएको २४ घण्टा यताको तथ्यांक हेर्दा कोभिड १९ का सङ्क्रमितहरु एकै दिनमा अहिलेसम्मकै सबैभन्दा धेरै संख्यामा भेटिएका छन् । दक्षिण कोरियाका स्वास्थ्य क्षेत्रका अधिकारीहरुले दिएको जानकारीअनुसार गएको २४ घण्टा यता मात्र एक हजार ७८४ जना कोभिडका संक्रमितहरु भेटिएका हुन् । दक्षिण कोरियाका अधिकारीहरुले दिएको जानकारीअनुसार त्यहाँ गएको ६ महिनापछि एकै पटक यतिधेरै संख्याका संक्रमित पहिलो पटक देखिएका हुन् । दक्षिण कोरियाका अधिकारीहरुले दक्षिण कोरियामा गएको हप्ता देखि निरन्तर रुपमा संक्रमितहरु बढ्दै गएको पनि बताएका हुन्। उनीहरुका अनुसार दक्षिण कोरिया कोभिड संक्रमणको चौथो वेभमा प्रवेश गरेको छ । जसका कारण यहाँको सरकारले स्वास्थ्य मापदण्डहरु अपनाउने काममा कडाई गरेको छ । यो सँगै दक्षिण कोरियामा कोभिडका संक्रमितको संख्या १ लाख ८२ हजार ७२२ जना पुगेको बताइएको छ । यहाँ पछिल्ला केही हप्ता यतादेखि कोभिडका संक्रमितहरुको संख्या बढ्दो देखिएको हो । अधिकारीहरुले यही जुलाई १ देखि देशैभर देखिएको संक्रमितको संख्या देशव्यापी तथ्यांकको हिसाब गर्दा अघिल्ला तीन हप्ताको तुलनामा हाल त्यहाँ सङ्क्रमितहरु कम्तीमा पनि ५६ प्रतिशत बढेका छन् । यसरी प्रत्येक दिन संख्या बढ्दै गएका कारण पनि दुई हप्ता अघि नै यहाँका स्वास्थ्य अधिकारीहरुले दक्षिण कोरिया कोरोना महामारीको चौथो चरणमा प्रवेश गरेको बताएका थिए । मंगलबार देखिएका यी संक्रमतिहरुमा आधाभन्दा बढी राजधानी सोलकै रहेका पाइएको छ ।
एमालेमा पर्ख र हेरको नीति,"काठमाडौं : नेकपा एमालेले प्रधानमन्त्री शेरबहादुर देउवालाई विश्वासको मत दिने पार्टीका २२ जना प्रतिनिधिसभा सदस्यको विषयमा पर्ख र हेरको रणनीति अख्तियार गरेको छ। एमालेको दोस्रो दिनको बैठकले देउवालाई विश्वासको मत दिनेको विषयमा कुनै निर्णय लिन सकेन। एमालेको १० औं बैठकको पहिलो दिन देउवालाई मत दिने २२ सांसदलाई २४ घण्टे स्पष्टीकरण सोध्ने निर्णय गरेको थियो। पार्टी प्रवक्ता प्रदीपकुमार ज्ञवालीले २४ घण्टा पूरा नभएको भन्दै यो विषयमा बोल्न मानेनन्। वरिष्ठ नेता माधवकुमार नेपालसहित २२ जना एमाले सांसदले प्रधानमन्त्री देउवालाई पार्टीको निर्णयविपरीत विश्वासको मत हालेका थिए। उनीहरूमाथि एमालेको बैठकमा चर्को आलोचना भएको छ। बैठकले एकताको पक्षमा भएको १० बँुदे सहमतिलाई कार्यान्वयनमा लैजाने निर्णय गरेको छ। प्रवक्ता ज्ञावालीले १० बँुदे प्रस्तावको सिर्जनात्मक रूपमा कार्यान्वयन अघि बढ्ने निर्णय भएको जानकारी दिए। उनले पार्टी एकताका लागि अन्तिमसम्म प्रयास जारी राख्ने पनि बताए। बैठकमा पार्टीको विवाद समाधानका लागि गठित कार्यदलका संयोजक सुवास नेम्वाङले १० बुँदे सहमतिमा आइपुग्नका लागि गरिएको प्रयासको बारेमा विस्तृत जानकारी दिएका थिए। नेपाललाई पार्टी छोड्न बस्नेतको सुझाव एमालेका युवा नेता महेश बस्नेतले पार्टीका वरिष्ठ नेता माधवकुमार नेपाललाई पार्टी हितविपरीत काम गर्नुभन्दा छाडेर जान सुझाव दिएका छन्। राष्ट्रिय युवा संघ अन्तरजिल्ला विशेष प्रदेशको विस्तारित भेलामा बोल्दै बस्नेतले नेपाललाई एमाले छाडे सम्मानजनक बिदाइ गर्ने बताए। प्रभु साहको आईटी आर्मी नेकपा (एमाले)मा पूर्वमन्त्री प्रभु साहको पहलमा आईटी आर्मी गठन भएको छ। सूचना प्रविधिको प्रयोग गरेर नयाँ युग निर्माण गर्ने लक्ष्यका साथ आईटी आर्मी गठन गरिएको साहले जानकारी दिए। यसले मुलुकमा व्याप्त दुराचार, भ्रष्टाचार, बेथितिको विरुद्ध संघर्ष गर्दै विद्यमान राजनीतिक संकटको सामना गर्ने दिशामा महत्वपूर्ण भूमिका खेल्ने साहले बताए। उपाध्यक्ष गौतमको प्रष्टीकरण एमाले उपाध्यक्ष एवं राष्ट्रियसभा सदस्य वामदेव गौतम उपप्रधानमन्त्री बन्दैछन् भन्ने समाचारमा सत्यता नभएको उनको सचिवालयले जनाएको छ। सामाजिक सञ्जाल र पत्रपत्रिकामा गौतमको नाम जोडेर आएका समाचारमा चरित्र हत्या गर्न खोजिएको उनका स्वकीय सचिव दीपक टमटाले बताए। फ्लोर क्रस गर्ने २२ को भेला प्रधानमन्त्री शेरबहादुर देउवालाई विश्वासको मत दिने पार्टी निर्णयविपरीत फ्लोर क्रस गर्ने एमालेका २२ जना सांसदले भेला गरेका छन्। एमाले वरिष्ठ नेता माधवकुमार नेपालको नेतृत्वमा भएको भेलाले पार्टीमा आफ्नो शक्ति बढाउनेतर्फ केन्द्रित हुुनुपर्ने निश्कर्ष निकालेको छ। विश्वासको मत दिने क्रममा आफ्नै समूहका प्रभावशाली भनिएका नेताले छोडे पनि त्यतिकै संख्यामा संस्थापन पक्षबाट आएपछि उनीहरूको आत्माबल बढेको छ।"
४० प्रतिशत कमिसनमा ठेक्का,"जोमसोम : उपभोक्ता समितिले ४० प्रतिशतसम्म कमिसन राखेर ठेकेदार कम्पनीलाई निर्माणको जिम्मा दिने गरेको पाइएको छ। सरकारले एक करोडभन्दा तलका विकास आयोजना स्थानीय स्तरको उपभोक्ता समितिमार्फत काम गर्न पाउने अधिकार स्थानीय तह तथा विकाससँग सम्बन्धित कार्यालयलाई दिएसँगै गाउँमा भ्रष्टाचार बढेको छ। स्थानीय तह तथा विकास कार्यालयबाट सम्झौता गरेको काम उपभोक्ता समितिले २० प्रतिशतदेखि ४० प्रतिशतसम्म नाफा लिएर दोस्रो व्यक्तिलाई ठेक्का लगाउँदा लागतअनुसार विकासको काम प्रभावकारी बन्न नसकेको जनाइएको छ। तर उपभोक्ता समितिले लिएको कामको जिम्मा बारेमा सम्बन्धित कार्यालयले प्रभावकारिता भए, नभएको स्पष्ट बताउन चाहँदैनन्। कतिपय कार्यालयले भने लागत तथा मापदण्डअनुसारको काम उपभोक्ता समितिले नगरेपछि गुणस्तर तथा भौतिक प्रगतिको आधारमा भुक्तानी दिने गरेको बताएका छन्। तर स्थानीय स्तरका उपभोक्ता समितिलाई दिइएको विकास आयोजनाको काम प्रभावकारी बन्न सकेको छैन। एक करोड लागतभन्दा तलका विकास योजना उपभोक्ता समितिलाई दिइदा स्थानीय स्तरमा रोजगार सिर्जना हुने, विकासको अपनत्व हुने, गुणस्तरसमेत राम्रो हुने र ज्ञान, सीप र क्षमताको विकास हुने उद्देश्यले उपभोक्ता समितिको परिकल्पना सरकारले गरेको हो। यसरी उपभोक्ता समितिले विकासको काम गर्दा १० प्रतिशत श्रमदान गर्नुपर्ने हुन्छ। उपभोक्ता समितिलाई काम दिँदा ठेक्का सम्झौता नहुने र श्रमदान कटाएर कुल लागतमै काम गर्न पाँउछन्। संघीयतासंगै संघ, प्रदेश र स्थानीय तहका कतिपय विकास योजनाको काम सिधै उपभोक्ता समितिलाई दिइँदा राज्यको लगानी खेर गइरहेको छ। गुणस्तरमा समेत प्रश्नचिह्न खडा हुने गरेको छ। स्थानीय स्तरमा विकासको काम गराउँदा उपभोक्ता समिति संस्थागत हुने भए पनि मुस्ताङका कतिपय उपभोक्ता समितिले काम राम्रो गर्न नसकेको, सम्झौता गरी पाएको काम अरूलाई दिने गरेको र कार्यविधिमा उल्लेख भएअनुसार श्रमदानसमेत नगरेकाले उपभोक्ता समितिको कार्यसम्पादन प्रभावकारी बन्न नसकेको सरोकारवालाको गुनासो छ। मुस्ताङका कतिपय स्थानीय तहमा विकासको काम गर्ने उद्देश्यले हतारहतारमा आफूखुसी मिलेमतोमा उपभोक्ता समिति गठन गरी विकास आयोजनाको काम गर्दा समितिहरू व्यापार गर्ने माध्यम बनेको हो । मुस्ताङमा संघ, प्रदेश तथा स्थानीय तहका गरी झन्डै २ सय ५० भन्दा बढी विकास आयोजनाको काम उपभोक्ता समितिले जिम्मा लिएका थिए। जसमध्ये आधाजसो उपभोक्ता समितिले काम आफूले लिएर दोस्रो र तेस्रो व्यक्तिलाई ठेक्का लगाउने गरेको पाइएको छ। मुस्ताङको ५ स्थानीय तहमा झन्डै १ सय ५० भन्दा बढी विकासको काम उपभोक्ता समितिले गरेका छन्। यी समितिले एक करोडभन्दा तलको बजेटमा समाज घर निर्माण, तटबन्ध निर्माण, पर्खाल निर्माण, धार्मिक सम्पदा निर्माण, सिँचाइलगायतको काम गरेका हुन्। लोमान्थाङ गापाले १० लाखभन्दा मुनिको काम मात्र उपभोक्ता समितिलाई दिएको जनाएको छ। उसले धार्मिकस्थलको स्तरोन्नतिको केही काम समितिले गरेको बताएको छ। मुस्ताङका स्थानीय तह र अन्य विकाससँग सम्बिन्धित कार्यालयले समितिले गरेको काममा ९० प्रतिशत भौतिक प्रगति भएको जनाएका छन्। खानेपानी तथा सिँचाइ विकास डिभिजन कार्यालय मुस्ताङले चार वटा शीर्षकमा विकासको काम गरेको जनाएको छ। संघ तथा प्रदेशको अधिकांश योजना उपभोक्ता समिति लक्षित रहेको जनाइएको छ। खानेपानीतर्फ संघको ११ वटा र प्रदेशको २० योजनामध्ये दुई वटाको काम सम्पन्न हुन सकेन। खानेपानीका लागि पाइप र फिटिङको ठेक्का लगाएर बचत बजेटले क्रमागत रूपमा उपभोक्ता समितिलाई कामको जिम्मा लगाएको कार्यालय प्रमुख झलकमोहन ओझाले जानकारी दिए। उनका अनुसार कार्यालयले संघ तथा प्रदेशको सिँचाइतर्फ साझेदारीमा तीन वटा र उपभोक्ता समितिबाट तीन वटाको काम उपभोक्ता समितिलाई जिम्मा दिइएको हो। सिँचाइतर्फ २७ वटा योजना ठेक्कामार्फत काम भएको कार्यालय प्रमुख ओझाले उल्लेख गरे। आपत्कालीन नदी बाढीपहिरो तथा पुनस्र्थापनातर्फ तीन प्याकेज ठेक्का र दुई वटा उपभोक्ता समितिले कामको जिम्मा लिएका थिए। ऊर्जातर्फ कार्यालय आफैंले उज्यालो प्रदेश कार्यक्रमअन्तर्गत घरेलु सौर्य ऊर्जामा ठेक्का लगाएको थियो। चार वटा माइक्रो हाइड्रो स्तरोन्नतिको जिम्मा उपभोक्ता समितिले दिएको थियो। कार्यालयले उपभोक्ताले गरेको काममा ९० प्रतिशत भौतिक प्रगती भएको जनाएको छ। कार्यालय चालू वर्षमा प्रदेशको एकीकृत कार्यविधिअन्तर्गत सबै काम ठेक्का टेन्डर मार्फत गर्ने जनाएको छ। गण्डकी प्रदेशको निर्वाचन क्षेत्र पूर्वाधार विकास कार्यक्रमअन्तर्गत विनियोजित चार करोड बजेटमा २९ वटा योजना रहेको पूर्वाधार विकास कार्यालय मुस्ताङका इन्जिनियर रवि शेरचनले जानकारी दिए। जसमध्ये थासाङमा ४ वटा योजनाको काममा ४४ लाख ३३ हजार, घरपझोङमा ६ वटा योजनामा ६१ लख ५० हजार, वारागुङमा ८ योजनामा ६१ लाख ८४ हजार छ भने उपल्लो मुस्ताङको दुई स्थानीय तहको २९ वटा योजनालाई दुई करोड बजेट परेको थियो। सबै निर्वाचन क्षेत्र पूर्वाधार विकासको काम उपभोक्ता समितिमार्फत गराइएको थियो।"
धान रोपेको दुई हप्तामै हिस्पाको प्रकोप,"स्याङजा : धान रोपेको ३ हप्ता पनि नपुग्दै धानबालीमा राइस हिस्पा (काँडेदार खपटे) किराको प्रकोप बढ्न थालेको छ। किराले पात काटेर सुक्न थालेपछि किसान चिन्तित छन्। भीरकोट नगरपालिका ५ स्थित पकान फाँटमा राईस हिस्पाको प्रकोप बढेपछि कृषि ज्ञान केन्द्रका प्रमुखसहित प्राविधिक टोलीले अनुगमन गरेर विषादी प्रयोगका बारेमा जानकारी गराए। भर्खर रोपेका कलिला धानको पात खाएर विरुवा नै सुक्न थालेको छ। किराले धान विरुवाको गुभो पनि खान लागेपछि धानबाली नष्ट पार्ने चिन्तामा परेको किसान कृष्णप्रसाद पौडेलले जनाए। धानखेतिका लागि उर्वर मानिएको पकानफाँटमा राइस हिस्पाको प्रकोप रोक्न भीरकोट जेसीसको समन्वयमा ज्ञान केन्द्रले फाँटमै पुगेर किरा प्रकोप र यसका उपचार विधिका बारेमा किसानलाई प्रशिक्षित गराएको छ। धानवालीमा किराको प्रकोप बढेपछि किसानसहितको प्राविधिक टोलीले धानको अनुगमन तथा निरीक्षण गरेका छन्। धान रोपेको १७ दिनमै हिस्पाको प्रकोप देखिएपछि किसानलाई सामान्य विषादीसहित उपचारका विधि सिकाइएको केन्द्रका प्रमुख विनोद हमालले जानकारी गराए। उनले भने, फाँटका करिब ७० रोपनी धानबालीमा गरेको अनुगमनमा २० रोपनी धानखेतमा किराको प्रकोप छ। झरी पर्ने र बादलिने मौसममा किराले बढी क्षति गर्छ। धानमा सामान्य सेतो देखिने वित्तिकै किसानले हरियो बनाउन यूरिया मल छर्ने गर्दा झनै किराको प्रकोप बढने कृषि अधिकृत इश्वरीप्रसाद अर्यालको भनाइ छ। समस्या देखिँदासाथ खेतमा पानीको सतह बढाउने, किराका अण्डाहरुलाई नष्ट गर्न सके प्रकोप कम हुन्छ,' अर्याल भन्छन्। अनुगमनपछि ७५ प्याकेट किङ स्टार नामक विषादी वितरण गरिएको थियो। भीरकोट जेसिजको सहजीकरणमा केन्द्रले प्रकोप सम्बन्धी अन्र्तक्रिया गरेर किसानलाई विषादी वितरण गरेको छ। सोही वडाध्यक्ष यामप्रसाद अधिकारी लक्ष्मणले कृषिका लागि उर्वर पकान फाँटमा धान ब्लकमार्फत धान खेती गरिएको जानकारी गराए। सहभागी भीरकोट जेसिजका अध्यक्ष प्रसुन मगर, किसान दामोदर तिवारी, पोतप्रसाद तिवारी, शान्ति अर्याल, शेषकान्त तिवारी, राधाकृष्ण अर्याल, शिवप्रकाश अर्याल नारायणप्रसाद अर्याल, कृष्णप्रसाद पौडेललगायतले जिल्लाकै प्रमुख धान उत्पादक क्षेत्र पकान फाँटमा खपटे किराले क्षति पुर्याएकोमा चिन्ता व्यक्त गर्दै समयमै उपचारका लागि आग्रह गरे।"
राजनीति र साहित्यका संगम विश्वेश्वर,"नेपालको राजनीतिमा जीवित छउञ्जेल बीपी राजतन्त्रको छायाँमै ओझेल परे अर्थात् उनको उपस्थिति र भूमिकालाई राजतन्त्रले अगाडि बढ्न दिएन। आधुनिक नेपालको राजनीतिक इतिहासमा राणा प्रधानमन्त्री वा राजाहरूपछि सर्वाधिक चर्चामा रहेका व्यक्तित्व हुन्, पूर्वप्रधानमन्त्री तथा साहित्यकार विश्वेश्वरप्रसाद कोइराला। कोइराला नेपालको राजनीतिमा प्रजातान्त्रिक समाजवादी चिन्तक तथा प्रयोक्ता मानिन्छन्। राजनीतिको केन्द्रमा उनी पछिका अरू कसैले भोलिका दिनमा उनलाई उछिने पनि साहित्यका कारण उनको नम्बर माथि नै पर्ने सम्भावना छ। राजनीति र साहित्यमा पनि नाम जोडिएका अर्का पूर्वप्रधानमन्त्री हुन्, लोकेन्द्रबहादुर चन्द। नेपाली साहित्यमा कोइरालाको चर्चा कम तर व्यक्तित्व प्रभावशाली मानिन्छ। उनका उपन्यासहरूमा तीन घुम्ती, सुम्निमा, नरेन्द्र दाइ, मोदि आइन्, हिटलर र यहुदी, बाबु, आमा र छोरा हुन्। कथा संग्रहहरूमा दोषी चश्मा र श्वेतभैरवी हुन् भने जीवनी आफ्नो कथा र जेल जर्नल रहेका छन्। यस बाहेकका आफ्नो कथा, जेल जर्नल, जेल डायरी लगायत उनका फुटकर लेखहरूको संकलन र कविताहरू पनि प्रकाशित छन्। बीपीका कविताको बारेमा भने कमैलाई मात्र जानकारी छ। सात वाहन प्रकाशनको सुख नामक कृति विधागत रूपमा कुनै मौलिक कृति हो वा अनुवाद यकिन हुन सकेन। नेपाली साहित्यमा मनोवैज्ञानिक कथा र यौन विश्लेषणको सूक्ष्म चित्रणमा उनको विशिष्ट योगदान छ। बीपी कोइरालाको राजनीति जीवन सरल रेखामा हिँडेको भए आज उनको स्थान र नेपालको राजनीति कुन अवस्थामा हुन्थ्यो अनुमान गर्न सकिन्न। २००७ सालको क्रान्तिपछिको कोइरालाको अधिकांश समय दरबार र अन्तरपार्टी विवादमा बित्यो। उनको राजनीतिक जीवनले २०१५ सालको नेपालको पहिलो आमनिर्वाचनपछिको पहिलो जननिर्वाचित प्रधानमन्त्रीका रूपमा १८ महिनामा जुन उचाई प्राप्त गरेको थियो, त्यसको विस्तार हुन पाएन। राजा महेन्द्रको कोपभाजनमा परेका बीपीले आठ वर्ष काराबास, आठ वर्ष प्रवास र त्यसपछिका केही वर्ष स्वास्थ्य उपचार र २०३६ सालको जनमत संग्रहका लागि बिताए। बीपी कोइरालाको निधनपछिको ६७ वर्षपछि नै नेपालको राजनीतिले अर्कै मोड लियो। २०४६ को जनान्दोलनपछि स्थापित संवैधानिक राजतन्त्र र बहुदलीय व्यवस्था नै उनको राजनीतिक आदर्श र उद्देश्य थियो। २०६०६१ पछिको लोकतान्त्रिक गणतन्त्र उनको राजनीतिक लक्ष्य थिएन। अहिले पनि नेपाली कांग्रेसको एक धार र उनका सच्चा अनुयायीको दाबी गर्ने एउटा समूह बीपीको लक्ष्य संवैधानिक राजतन्त्र र हिन्दू राज्य नै भएको मत सार्वजनिक गरिरहेकै छन्। यसमा कहिलेकाँही नेपाली कांग्रेसको महामन्त्रीसमेत रहेका बीपीपुत्र शशांकको नाम पनि जोडिन्छ। नेपालको राष्ट्रियता र संवैधानिक राजतन्त्रको अन्तरसम्बन्धको वकालत गर्दै आएता पनि उनले तीनतीन पुस्ताका राजाहरूको प्रताडनावक्रदृष्टिका साथै कठोर जेल सजाय भोग्दै आए। उनी नेपालको राजनीतिमा जीवित छउञ्जेल राजतन्त्रको छायाँमा नै ओझेल परे अर्थात् उनको उपस्थिति र भूमिकालाई राजतन्त्रले अगाडि बढ्न दिएन। निधनको आधा दशक अर्थात् २०४६ को परिवर्तनपछि भने नेपालको राजनीतिमा उनको उपस्थिति उदाहरणीय र आदर्श राजनेताका रूपमा स्थापित भयो। यसपछि उनका नाममा सार्वजनिक स्थानमा सालिकहरू निर्माण र संघसंस्थाप्रतिष्ठान, सडक र चौक आदि स्थापना हुने क्रम बढ्यो। कोइरालाका नाममा स्थापित संघसंस्था आदिमा चितवन जिल्ला भरतपुरस्थित बीपी कोइराला क्यान्सर अस्पताल र सुनसुरी जिल्लाको धरानस्थित बीपी कोइराला विज्ञान अध्ययन प्रतिष्ठान (मेडिकल कलेज) उल्लेख छन्। २०६०६१ पछिको लोकतान्त्रिक गणतन्त्र बीपीको राजनीतिक लक्ष्य थिएन। अहिले पनि नेपाली कांग्रेसको एक धार र उनका सच्चा अनुयायीको दाबी गर्ने एउटा समूह बीपीको लक्ष्य संवैधानिक राजतन्त्र र हिन्दू राज्य नै भएको मत सार्वजनिक गरिरहेकै छन्। दुवै संस्थानहरूमा चिकित्सा शास्त्रका विभिन्न विधा (मेडिकल डाक्टर र नर्स) को अध्यापन हुन्छ। यी दुवै अस्पताल र कलेज नेपालको मात्र नभएर भारतका लागि समेत स्तरीय मानिन्छन्। यसबाहेक काठमाडौं सुन्दरीजलस्थित जेल (सैनिक क्वाटर) जहाँ बीपी कोइराला समेतलाई लामो समय बन्दी बनाइएको थियो। केही वर्षयता यसलाई बीपी कोइराला संग्रहालयका रूपमा स्थापना गरिएको छ। यस संग्रहालयलाई कोइरालाको स्मृतिका अतिरिक्त नेपालको प्रजातान्त्रिक आन्दोलनको संयुक्त संग्रहालयका रूपमा विकसित गरिँदै लगिएको छ। बीपी कोइरालाका सालिकहरू नेपालका विभिन्न जिल्लामा छन्। तीमध्ये धरान, रौतहट, बुटवल, पाल्पा र दाङ प्रमुख हुन्। गतवर्ष नै धरानमा स्थापना गर्न लागिएको बीपीको पूर्णकदको सालिक कोभिड महामारीका कारण अहिलेसम्म अनावरण गरिएको छैन। पाल्पाको तानसेनस्थित विशालनगरमा बीपी सालिक निर्माण गरेर बीपी चौक नामाकरण गरिएको छ। दाङ जिल्लामा भने तुलसीपुर र देउखुरीमा बीपीका छुट्टाछुट्टै सालिक छन्। बुटवलमा पनि उनको सालिक र चौक चर्चित छ। यसो त उनको स्मृतिमा सडक चौक, स्मृति भवन, सार्वजनिक संघसंस्थाक्लब र सालिक आदिमध्ये केही नभएको नेपालको कुनै जिल्ला र नगर नहुन सक्छन्। कोइरालाको गृहजिल्ला मानिने मोरङको पूर्वीक्षेत्रमा पर्ने रंगेली आसपासको कुनै गाउँमा भएको बीपीको सालिक र रौतहट जिल्लाको सदरमुकाम गौरमा भएको उनको सालिक भने केही वर्ष पहिले तोडफोड भएका थिए। जसको मर्मतसम्भार वा पुनस्र्थापना हुन सकेको छैन। कोइरालामा राजनीतिक र साहित्यिक देनको प्रवद्र्धन गर्ने उद्देश्यले राष्ट्रिय स्तरमा केही संस्थाहरू छन्। नेपाल तथा भारत सरकारको संयुक्त सहभागिता वा संरक्षण र आर्थिक सहयोगमा दुवै देशका राजदूतावासमार्फत बीपी कोइराला इन्डिया नेपाल फाउन्डेसन रहेको छ। यस फाउन्डेसनमा दुवै देशका सरकारको १०१० करोडको रुपैयाँको कोष राखिएको छ। यसले विशेषगरी दुवै देशको प्रतिनिधित्व हुने गरी हरेक वर्ष साहित्यिक गतिविधिका कामहरू गर्छ। यस्ता अन्य संस्थाहरूमा जननायक बीपी कोइराला स्मृति ट्रष्ट, बीपी अध्ययन प्रतिष्ठान, बीपी चिन्तन प्रतिष्ठान आदि रहेका छन्। बीपी कोइराला स्मृति ट्रस्टले २०७२ सालयता हरेक वर्ष सांस्कृतिक वा राजनीतिक क्षेत्रमा विशिष्ट योगदान पुर्याउने दुई जनालाई सम्मानसहित एकएक लाख रुपैयाँको पुरस्कार प्रदान गर्दै आएको छ। यसै संस्थाले बीपीको विषयमा विद्यावारिधि गर्नेहरूलाई पनि सम्मान गर्दै आएको छ। ट्रस्टका कार्यकारी निर्देशक राजेन्द्र पराजुलीका अनुसार हालसम्म कोइरालाका विविध पक्षमाथि १९ जना अध्येताहरूले विद्यावारिधि गरेका छन्। स्नातकोत्तर तहमा शोध लेख्नेहरू त्रिभुवन विश्वविद्यालयको रेकर्डमा हालसम्म ४ सय ८१ जना छन्। यो संख्याले अहिलेसम्म ५ सय नाघेको अनुमान गरिएको छ। यति ठूलो संख्यामा एकै व्यक्तिका विषयमा भएको यो अध्ययन पनि कोइरालाको व्यक्तित्व र प्रभावको एउटा उदाहरण हो। हालसम्म संस्थाले सम्मानपुरस्कार प्रदान गरेका व्यक्तित्व यसप्रकार छन् : रत्न शम्सेर थापा र नुतन थपलिया, गोपाल पराजुली र तारा कोइराला, भुवन ढुंगाना र श्यामलाल श्रेष्ठ, प्राडा अभि सुवेदी र तिर्तःराज चैतु ज्ञान्वाली, रोचक घिमिरे र चाकर बास्तोला, वैरागी काइँला र मधुकान्त सिंह, ज्ञानमणि नेपाल र होमनाथ दाहाल हुन्। कोइालाको विषयमा अहिलेसम्ममा साहित्य, राजनीति, अर्थशास्त्र, मानवता, अस्तित्ववाद आदिमा विद्यावारिधि गर्ने अध्येताहरू यसप्रकार छन् : विष्णुकुमारी शर्मा, हरिप्रसाद शर्मा पराजुली, देवचन्द्र मिश्र, भूपति ढकाल, क्रिशंप्रसाद दाहाल, ज्ञानु पाण्डे, राधा आशाह, नारायण चालिसे, श्यामप्रसाद भट्टराई, वीरेन्द्र पुडासैनी, रेणुका थापा, सूर्यप्रसाद संग्रौला, रगुनाथ पौडेल, विष्णु नेउपाने, रत्नमणि नेपाल, कैलाशभगत प्रधानाङ्ग, वासुदेव भण्डारी, उर्मिला शर्मा र चक्रबहादुर खत्री रहेका छन्। नेपाल बाहिर पनि बीपी कोइरालाको सम्झना र सम्मानमा सालिकहरू निर्माण गरिएका छन्। भारतको पटनास्थित एक रंगशालामा उनको पूर्ण कदको सालिक स्थापना गरिएको छ। पत्रकार चन्द्रकिशोरका अनुसार हरेक वर्ष बीपी जयन्तीका अवसरमा पटनामा विशेष कार्यक्रम हुने गर्छ। कार्यक्रममा राज्यका मुख्यमन्त्रीदेखि लिएर केन्द्रिय स्तरका नेताहरूको पनि सहभागिता हुने गर्छ। केही वर्ष पहिलेको एक कार्यक्रममा अतिथिका रूपमा सहभागी चन्द्रकिशोर पटनामा मनाइएको उनलाई नेपालको तुलनामा अझै भव्य, आकर्षक र महŒव दिइएको स्मरण गर्छन्। यस्तै संयुक्त राज्य अमेरिकामा पनि कोइरालाको स्मृतिस्वरूप एउटा प्रतिमा सन् १९९० को दशकमा न्युयोर्कस्थित एक कलेजमा स्थापना गरिएको थियो। तर त्यो प्रतिमा सो कलेज बन्द भएपछि अहिले अमेरिकी नेपाली समुदायले जिम्मा लिएर कुनै उपयुक्त सार्वजनिक स्थापनमा पुस्र्थापना गर्ने प्रयास गर्दैछ। कोइरालाको बारेमा सार्वजनिक जानकारी वा चर्चामा नआएको अर्को एउटा पक्ष हो उनको निधनपछि उनको अस्तु नेपालका ७५ वटै जिल्लास्थित प्रमुख घाटहरूका अतिरिक्त नेपाल बाहिर पनि लगेर सेलाइएको थियो। तर यस कुरालाई कोइरालाका पुत्रद्धय प्रकाश र शशांक पनि अनभिज्ञता प्रकट गर्छन्। शशांकका अनुसार सांस्कृतिक र धार्मिकरूपमा भारतको वनारसमा लगिएको थियो। लेखक तथा कुटनीतिज्ञ जयराज आचार्यका अनुसार कोइरालाको अस्तुभस्माचशेष अमेरिकाको न्युयोर्कस्थित संयुक्त राष्ट्रसंघको भवन अगाडि हड्सन रिभरमा सेलाइएको थियो। संयुक्त राष्ट्रसंघ विश्व संस्था भएको हुनाले त्यस अगाडि सेलाएको हो। बीपीकी बहिनी बुनुले अमेरिका लगेर अस्तु विसर्जन गरिएको त्यस वेलाको फोटो पनि न्युयोर्कमा हेरेको र त्यसमा केही अन्तर्राष्ट्रिय संस्थाका प्रतिनिधिहरू पनि सहभागी भएको आचार्यले एक इमेलमार्फत जानकारी गराएका छन्। यसै सन्दर्भलाई अमेरिकाको न्युयोर्कका कानुन व्यवसायीअधिवक्ता खगेन्द्र जीसी पनि स्वीकार्छन्। वरिष्ठ पत्रकार होमनाथ दाहाल भने कोइरालाको निधनपछि उनको अस्तु नेपालका ७५ वटै जिल्लामा पुर्याउने योजनाअन्तर्गत रामेछापमा सुनकोशीमा आफूले नै लगेर विसर्जन गरेको बताउँछन्। उनी नेपालको प्रजातान्त्रिक आन्दोलनमा महत्वपूर्ण भूमिका निर्वाह गर्ने राष्ट्रपुकार साप्ताहिकका सम्पादक हुन् उनका अनुसार बेलायत, फ्रान्स, जर्मन र अमेरिका लगायतका देशहरूमा लगेर बीपीको अस्तु विसर्जन गरिएको थियो। बीपी कोइराला नेपालको राजनीति र साहित्यका अग्रज र आदरणीय व्यक्तित्व भएकोमा उनका राजनीतिक सिद्धान्त विरोधीहरूमा पनि त्यत्ति ठूलो विवाद छैन। नेपालको राजनीतिमा आफूलाई मनपर्ने वा नेपालको राजनीतिलाई प्रभाव पार्ने राजनेताका रूपमा उनको नाम सबैले लिन्छन् अहिले पनि। यसरी उनको नाम लिनेहरूमा सामान्य नागरिक, राजनीतिक रूपमा नेपाली कांग्रेसविरोधी नेता कार्यकर्ता, सामाजिक जीवनका व्यक्तित्वका साथै सेलिब्रेटी (कलाकार र खेलाडी) हरू पनि छन्।"
सुदृढ एकताले राष्ट्रिय भावनालाई अझ बलियो बनाउँछ : राष्ट्रपति,"काठमाडौं : राष्ट्रपति विद्यादेवी भण्डारीले सामाजिक विविधताभित्रको सुदृढ एकताले नै राष्ट्रिय भावनालाई अझ बलियो बनाउन योगदान गर्ने विश्वास लिएकी छन् । मुस्लिम समुदायको महान् पर्व इद उल अज्हा (बकर इद) का अवसरमा स्वदेश तथा विदेशमा रहेका नेपाली मुसलमानमा सुख, शान्ति, समृद्धि तथा दीर्घायुका लागि शुभकामना व्यक्त गर्दै उनले आपसी रिस, राग र द्वेषलाई बिर्सेर एकापसमा खुशी, सद्भाव तथा शुभकामना आदान प्रदान गरी मनाइने यस्ता पर्वका माध्यमबाट विभिन्न जातजाति तथा समुदायको मौलिक संस्कृति र परम्पराको संरक्षण एवं संवद्र्धनका साथै जातीय, धार्मिक एवं सांस्कृतिक विविधताबीच आपसी सद्भाव, सहिष्णुता र मेलमिलाप अभिवृद्धि हुने जनाए । उनले भौगोलिक, जातीय र सांस्कृतिक विविधता नेपाली समाजको मौलिक पहिचान भएकाले विश्वव्यापी महामारी कोभिड१९ को सङ्क्रमण अझै कायम रहेकाले यसबाट जोगिन जनस्वास्थ्यका मापदण्डका साथै निषेधाज्ञाका नियमको पालना गर्दै सावधानीका साथ यो पर्व मनाउन आग्रह गरेकी हुन्। राष्ट्रपति भण्डारीले यस पर्वले सबै नेपालीबीच आपसी सद्भाव र सहिष्णुता अभिवृद्धि गर्दै सभ्य, सुसंस्कृत र प्रगतिशील समाज निर्माण गर्न प्रेरणा प्रदान गरोस् भन्ने शुभकामना प्रकट गरेकी छन्। सरकारले साउन ६ गते सार्वजनिक बिदा दिएको छ। सोमबार बसेको मन्त्रिपरिषद्को बैठकले मुस्लिम धर्मावलम्बीहरुको पर्व बकर इदको अवसरमा साउन ६ गते सार्वजनिक बिदा दिने निर्णय गरेको हो। रासस"
चहलपहल बढेसँगै बढ्यो कोरोना,"धनगढी : वैज्ञानिकहरूले कोरोनाको तेस्रो भेरियन्ट आउने प्रक्षेपण गरिरहेका बेला, सुदूरपश्चिमको समुदायमा भने स्वास्थ्य मापदण्डहरू पालना भइरहेका छैनन्। असारको १० दिन र साउनको पाँच दिनको तुलना गर्ने हो भने तराईका जिल्लामा कोरोना बढ्दो क्रममा छन्। कैलालीको सेती प्रादेशिक अस्पतालमा असार २१ गतेदेखि ३१ गतेसम्म गरिएको कोरोना परीक्षणको तथ्यांक हेर्ने हो भने २२ प्रतिशतमा कोरोना पुष्टि भएको छ। सेती प्रादेशिक अस्पतालका सूचना अधिकारी दिलिप श्रेष्ठले असार २१ देखि ३१ गतेसम्म १ हजार २९ जनाको कोरोना परीक्षण गरिएकोमा २ सय २६ जनामा कोरोना पुष्टि भएको बताए। यो झण्डै २२ प्रतिशत हो, उनले भने। सेती प्रादेशिक अस्पतालको प्रयोगशालामा हरेक दिन कम्तीमा पनि ६० देखि १३५ जनासम्मको परीक्षण हुने गरेको छ। उनले केही बिरामी पहाडी जिल्ला र अन्य प्रदेशका भए पनि अधिकांश बिरामी तराईका जिल्ला कैलाली र कञ्चनपुरका रहेका बताए। रेफरल अस्पताल भएकाले पहाडी ९ जिल्लाका पनि विरामी आउछन्, कञ्चनपुरका बिरामीको पनि परीक्षण हुन्छ, नाकाको नजिकै भएकाले भारतबाट फर्केर आएकाहरूको पनि परीक्षण गरिन्छ, तर त्यसमा पनि अधिकांश कैलाली कञ्चनपुरका बासिन्दामा कोरोना देखिएको छ, उनले भने। साउनको चार दिनमा भने संक्रमितको संख्या अझ बढेको छ। नयाँ आर्थिक वर्षका पाँच दिनमा मात्रै सेती प्रादेशिक अस्पतालमा ३६ प्रतिशतमा कोरोना पुष्टि भएको छ। साउनको १ गतेदेखि ५ गतेसम्मको ३ सय ३९ जनाको परीक्षणमा १२२ जनामा कोरोना पुष्टि भएको श्रेष्ठले बताए। सेती प्रादेशिक अस्पतालमा साउन १ गते ९४ जनाको परीक्षणमा १४ जना, २ गते ५५ जनाको परीक्षणमा ३३ जना, ३ गते शनिबार परीक्षण भएन, ४ गतेको ९३ जनाको परीक्षणमा ३० जना, र ५ गतेको ९७ जनाको परीक्षणमा ४५ जना गरी १ सय २२ जनामा कोरोना पुष्टि भएको छ। असारभन्दा साउनको सुरुवातमा कोरोनाका बिरामी बढ्न थालेपछि चिकित्सकहरूले पनि चिन्ता व्यक्त गरेका छन्। सेती प्रादेशिक अस्पतालका कोभिड विभाग प्रमुख डाक्टर शेरबहादुर कमर भन्छन्, जोखिम अझै हटेको छैन, तर मानिसले स्वास्थ्यका आधारभूत मापदण्ड पनि अपनाउन छोडिसकेका छन्। उनले यस्तै अवस्था रहेमा कोरोनाको अर्को लहर फैलिन सक्ने बताए। कोरोनाको दोस्रो लहर उत्कर्षमा रहेका बेला मानिस बाहिर निस्कँदा पनि दुईवटा मास्क लगाउने गर्थे। सार्वजनिक सवारीको यात्रा लगभग छोडिसकेका थिए। हरेको खल्तीमा स्यानिटाइजर हुन्थ्यो। तर, अहिले आधाभन्दा बढीले मास्क नै लगाउन छोडिसके, स्यानिटाइजर त अधिकांशले बोक्नै छोडिसके, वरिष्ठ फिजिसियन डाक्टर शुभेषराज कायस्थले भने। धनगढी उपमहानगरपालिकाले नगरलाई मास्क अनिवार्य नगर घोषणा गरेको छ। मास्क लगाउन रकम नहुनेलाई वडा कार्यालयहरूबाट पनि मास्क लैजान आह्वान गरेको छ। तर, पनि मानिसले मास्क लगाउन छोडिसकेका छन्। मास्क नहुनेलाई वडा कार्यालय, उपमहानगरपालिकाको कार्यालयबाट मास्क वितरण पनि गरिरहेका छौं, तर त्यसरी लैजानेको संख्या न्यून छ, धनगढी उपमहानगरपालिकाका मेयर नृपबहादुर ओडले भने। जिल्ला प्रशासन कार्यालय कैलालीले, अहिले पनि जिल्ला बाहिरका लागि सार्वजनिक यातायात खोलेको छैन। नगर क्षेत्रमा चल्ने अटो रिक्सामा पनि चालकसहित तीन जना (२ जना मात्र यात्रु) बोक्न पाउने नियम लगाएको छ। तर अटो रिक्सामा पाँचपाँच जनासम्म यात्रु बोकेका भेटिन्छन्। कोरोनाको जाँच अहिले सुदूरपश्चिमका पहाडी जिल्ला बैतडी, डोटी, डडेल्धुरा, अछाम तराईका जिल्लाहरू कैलाली र कञ्चनपुरमा पनि हुने गरेको छ। प्रदेश स्वास्थ्य निर्देशनालयको तथ्यांकमा पनि प्रदेशभरि परीक्षण गराएका ५ प्रतिशतभन्दा बढीमा कोरोना पुष्टि भइरहेको जनाएको छ। प्रदेश स्वास्थ्य दिर्नेशनालय सुदूरपश्चिमले जारी गरेको बुलेटिनअनुसार असारको २० गतेदेखि ३१ गतेसम्म १० हजार ५ सय ७५ जनाको कोरोना परीक्षण गरिएको छ। यसमा पीसीआर र एन्टिजेन परीक्षण सामेल छ। १० हजार ५ सय ७५ मध्ये ५ सय ३७ जनामा कोरोना पुष्टि भएको छ। असारको १० दिनको तथ्यांक हेर्दा यो ५ प्रतिशत हो। साउनमा भने प्रदेशभरिको तथ्यांकमा पनि वृद्धि भएको छ। साउनको १ गतेदेखि ४ गतेसम्मको कुल २ हजार ५ सय ४७ जनाको परीक्षणमा प्रदेशभरि १ सय ६० जनामा कोरोना देखिएको छ। यो तथ्यांक परीक्षण गराएको संख्याको ६ प्रतिशतभन्दा बढी हो, स्वास्थ्य निर्देशनालय सुदूरपश्चिमका निर्देशक डाक्टर गुणराज अवस्थीले भने। उनले, अहिले पनि जोखिम कायमै रहेको बताए।"
रुझेको विकास,"असारे विकासको नमिठो सन्दर्भ सुनिरहने तर सुधारको प्रयत्न नगर्ने हो भने विकासको गुणात्मक पक्ष सधैं ओझेल परिरहन्छ विकासकर्मीको वर्षाप्रेम ! रुझेको विकासको तस्विर खिच्ने काम यस लेखमा गरिएको छ। मानिस (पिपुल) र ठाउँ (प्लेस) दुवै राम्रोबाट अझ राम्रो अवस्थामा बदलियो भने विकास भएको ठहर्छ। मानिसको विकास हुन ऊ तीन चरणबाट गुज्रनु पर्छ। पहिलो चरण, जागरण (अवेरनेस) को चरण हो। विकासका लागि मानिसमा विकासप्रतिको जागरण वा सचेतना प्रस्फुटन हुनैपर्छ। दोस्रो चरण, तयारी (रेडिनेस) को चरण हो। यो चरणमा मानिस विद्या, बुद्धि, विनयशीलता अथवा ज्ञान, सीप र संस्कारले आर्थिक विकासका निमित्त योग्य हुनुपर्छ। तेस्रो चरण, पेशा व्यवसाय (विजनेस) को हो। मानिसले आर्थिक समृद्धि हासिल गर्ने चरण यही हो। यो चरणमा मानिसलाई ठाउको पनि अनुकूलता चाहिन्छ। ठाउँको विकास हुन दुई चरणबाट गुज्रनुपर्छ। पहिलो चरण तयारी (रेडिनेस) को हो। यसलाई निर्माणको चरण पनि भन्न सकिन्छ। दोस्रो चरण भनेको व्यवसाय (विजनेस) को चरण हो। यो चरणमा निर्मित पूर्वाधारलाई मानिसले आर्थिक प्रयोजनमा उपयोग गर्ने चरण हो। विजनेस चरणमा मानिस र ठाउँको परस्पर सहयोगी सम्बन्ध बन्नुपर्छ। सोही सम्बन्धले आर्थिक व्यवसायको स्तर, गति र उपलब्धि निर्धारण गर्दछ। यसरी विकासको सूत्र अवेरनेसरेडिनेसविजनेस हो भन्न सकिन्छ। विकासमा मानव विकासलाई सधैं अघि लगाउनुपर्छ। सँगै ठाउँको विकास पनि गर्दै जानुपर्छ किनकि विकासको अगुवाई मानिसले गर्ने हो। अमेरिकाको विकासको इतिहास केलाउँदा सन् १८३६ मा स्थापित हार्वड विश्वविद्यालयले मानव विकासको प्रतिकात्मक प्रतिनिधित्व गरेको पाइन्छ भने राष्ट्रिय यातायात सञ्जाललगायत भौतिक विकासको गुरुयोजना बनाएर ठाउँको विकासमा अमेरिकी जनता र सरकार जुटेको पाइन्छ। सुरुबाटै पिपुल र प्लेसको विकासमा सन्तुलन मिलाउन सकेका कारण अमेरिका विकासको सर्वोपरी स्थानमा छ। एक्काइसांै शताब्दीमा विकासमा उदाइरहेका भारत तथा चीनको विकासले पनि सोही सत्यलाई आत्मसात गरेको पाइन्छ। नेपालको विकासको ढाँचामा भने अलि फरक दृष्य देखा पर्छ। कर्णाली प्रदेशलाई उदाहरणको रूपमा लिँदा पञ्चायतकालमा कर्णालीका मेधावी छात्रछात्रालाई पनि काठमाडौं लगेर चिकित्सा, र्इिन्जनियरिङ लगायतका विषयमा समेत अध्ययन गराएर मानव विकासलाई राम्रोबाट अझ राम्रो अवस्थामा पुर्याउने प्रयत्न भएको देखिन्छ। तर त्यसबखत कर्णालीका गाउँबस्तीलाई सडक, विद्युत्, सञ्चार, सिँचाइजस्ता सुविधाले जोड्ने काम हुन सकेन। यसरी मानिस र ठाउँको बीचमा विकासको सन्तुलन मिल्न नसक्दा कर्णालीका मानवपुँजी काठमाडौंबाट कर्णाली फर्कनुको साटो क्यानडा ताक्ने अवस्था पैदा भयो। मानिस र ठाउँको रेडिनेस परस्पर सहयोगी नहुँदा विजनेस फस्टाउन सक्दैन। २०४६४७ सालमा प्रजातन्त्रको पुनस्र्थापना भएउप्रान्त नेपालको विकास प्रकृयालाई केलाउँदा भने ठाउँको विकास हावी हुँदै आएको अवस्था छ। वर्तमान संघीय लोकतान्त्रिक गणतन्त्रात्मक शासन प्रणालीमा पनि सो क्रम जारी छ। दूरदराजमा समेत सडक, विद्युत्, सिँचाइ, भवनलगायत भौतिक पूर्वाधार निर्माणका कामले सर्वोपरी प्राथमिकता पाइरहेका छन्। तर मानव विकासको पक्ष खुला छाडिएको छ। यसरी पञ्चायत कालमा मानव विकासले स्थान पाउने तर ठाउँको विकास ओझेल पर्ने अवस्था रह्यो भने लोकतन्त्र हुँदै गणतन्त्रसम्म आउँदा सहरी क्षेत्रलाई अपवाद छाडेर ठाउँको विकास हावी हुने तर मानव विकास ओझेलमा पर्ने अवस्था कायम छ। मानिस र ठाउँ दुवैको रेडिनेस सन्तुलित भएमा मात्र विजनेस अर्थात् आर्थिक विकासको ढोका खुल्दछ। ठाउँ समुन्नत हुने तर मानिस ज्ञान, सीप र सोचले नबदलिने अथवा मानिस बदलिने तर ठाउँ दुर्गम वा विकट भइरहने अनमेलको अवस्थामा आर्थिक विकासले फड्को मार्न सक्दैन भन्ने सत्यप्रति ध्यान पुर्याउन नसकेको नेपालको विकास दर्पणमा छर्लंग देख्न सकिन्छ। अहिले त विकास भनेकै भौतिक पूर्वाधार विकास हो भन्ने आमधारणा बनेको अवस्था छ। वास्तवमा भौतिक पूर्वाधारमा मानव पुँजी एकीकृत नहुँदासम्म समृद्धिको यात्रा सहज रूपमा अघि बढ्न सक्दैन। त्यसैले मानव विकासलाई पनि प्राथमिकता र योजनामा समेटिनु पर्छ। अव लागौं, रुझेको विकासको चर्चातर्फ। विकासलाई असारे विकास भन्ने गरेको पाइन्छ। असारे शब्दले प्रशंसाभन्दा व्यंग्यभाव बढी वोकेको पाइन्छ। त्यसैले असारे विकास शब्दावलीले नेपालको विकासलाई अशोभनीय बनाइरहेको छ। विकासको सन्दर्भमा कुनै महिना विशेषले चर्चा पाउन नपर्ने हो। तर हाम्रो देशको विकासले असारे विकासको पगरी गुथ्न बाध्य भएको छ। यसो हुनुमा हाम्रो प्रवृत्ति दोषी छ। किनभने घुमिफिरी वर्षा सुरु हुन थालेपछि काम गर्न रमाउने प्रवृत्ति मौलाउँदै गएको छ। उपभोक्ता समितिलाई पनि यही समय मनपर्छ। निर्माण व्यवसायीले पनि यही समयलाई सजिलो मान्छन्। सरकारी रवैया पनि वर्षामैत्री छ। सबैले अनुभव गरेकै कुरा हो, मनसुनको समयमा भौतिक पूर्वाधार निर्माणको काम गुणस्तरीय हुन सक्दैन। निर्माणका कामका लागि निर्माण सामग्रीको गुणस्तर, कामदारको सीप र तापक्रमको अनुकूलता बिच सन्तुलन मिल्न सक्दैन। वर्षातको समयमा गरिने काममा एक त वर्षात्ले काम गर्न असहज बनाउँछ। दौस्रो तापक्रम घटबढ भइरहने भएकाले सिमेन्ट लगायतका रसायन प्रयोग हुने निर्माणको काममा उक्त रसायन राम्रोसँग सेट हुन पाउँदैन। वर्षाले माटो बगाउने, ग्य्राभल बगाउने वा कालोपत्रे जम्न नपाउनेजस्ता समस्याले असार महिनाको काम गुणस्तरीय हुन सक्दैन। अपजस मात्र कमाउँछ। यति कुरा सर्वसाधारणले राम्रोसँग बुझेका छन्। बजेट प्रणाली हेर्दा आगामी आर्थिक वर्षको वजेट अघिल्लो वर्षमै स्वीकृत भइसक्नु पर्ने कानुनी व्यवस्था छ। तीनै तहका सरकारबाट आगामी आर्थिक वर्षको बजेट चालु आर्थिक वर्षको असार महिनाभित्रै स्वीकृत भइसक्छन्। यस किसिमको व्यवस्थाले नयाँ आर्थिक वर्षको बजेटलाई उक्त आर्थिक वर्षको साउनदेखि नै कार्यान्वयन गर्न सक्ने अनुकूलता छ। यसरी हेर्दा वार्षिक विकास कार्यक्रम कार्यान्वयन गर्दै जाँदा एक वर्षभित्र सम्पन्न हुने गरी निर्धारित आयोजनापरियोजनाका क्रियाकलाप ढिलोमा जेठ महिनाभित्रै सहजै सम्पन्न गर्न सकिन्छ। बहुवर्षीय योजनाको हकमा मात्र असारमा केही क्रियाकलाप गर्नुपर्ने बाध्यता रहन्छ। समयका हिसाबले मनसुनको चढ्दो समयमा भौतिक पूर्वाधारका काम गर्न अनुकूल समय पक्कै होइन। तर पनि तीनै तहका सरकारका वार्षिक विकास कार्यक्रम अन्तर्गतका आयोजनापरियोजनाको चाप सोही समयमै गरेको छ। सालसालै विकासले रुझ्नैपर्ने नियति बनेको छ। अघिल्लो आर्थिक वर्षको असार महिनामा स्वीकृत भएको बजेटलाई आगामी आर्थिक वर्षको साउनदेखि कार्यान्वयन गर्नुपर्छ। कार्यतालिका बनाएर त्यसमा अडिग रहँदै विकासका काम गर्दै जाने हो भने वर्षात्मा विकासको स्वाभाविक चाप मात्र पर्न जान्छ। सबैलाई थाहा भएकै कुरा हो, थोरै समयमा कामको धेरै चाप पर्दा सामग्रीको गुणस्तर, श्रममा दक्षता र समयको अनुकूलता कायम रहन सक्दैन। प्राविधिकले निरीक्षण गर्ने काम पनि भ्याउन सम्भव हँुदैन। मनसुनको समय आर्थिक वर्ष सकिने समय हो। यो समयमा कामको चाप बढ्दा विकास निर्माणका कामको गुणस्तर कायम हुन सक्दैन। यस्तो अवस्था जान्दा जान्दै पनि वर्षा सुरु भएसँगै भौतिक निर्माणको कामलाई तीव्रता दिनुलाई विकासको बिडम्बनापूर्ण नियति भन्न पर्ने अवस्था छ। वर्षात्मा गरिने विकास गुणस्तरीय हँुदैन भन्ने तथ्य अध्ययन, अनुसन्धान वा अवलोकनबाट छर्लंग हुन्छ। तथापि वर्षात्मै निर्माणका काम गर्न रुचाउनुलाई अनेक आशंकाले हेर्नुपर्ने हुन्छ। यसपालि पनि जेठ मसान्तसम्म कामको प्रगति र खर्चको प्रतिशत आधाभन्दा कम रहेकोमा असारमा आएर खर्चको ग्राफ स्वाठ्ठै माथि गएको देखियो। वास्तवमा मुलुक संघीय ढाँचाको शासन प्रणालीमा गएपछि तीनै तहमा गरेर झन्डै चालीस हजार निर्वाचित जनप्रतिनिधि सरकारी जिम्मेवारीमा संलग्न हुँदा उहाँहरूले समयलाई केन्द्रमा राखेर हरेक क्रियाकलाप समयमै गर्ने अपेक्षा गरिएको हो। विकासले अब रुझ्न पर्दैन भन्ने ठानिएको हो। तर जनप्रतिनिधिको बाक्लो उपस्थितिमा पनि वर्षामा विकासका काम गर्ने क्रम जारी छ। यस पटक पनि असारे विकासका व्यंग्यात्मक कथाहरू सञ्चारमाध्यमबाट प्रशस्त सम्प्रेषण भए। विकासका काम यसरी वर्षात्मा हुनु लज्जाको विषय हो। यसमा सुधार हुनै पर्छ। अघिल्लो आर्थिक वर्षको असार महिनामा स्वीकृत भएको बजेटलाई आगामी आर्थिक वर्षको साउनदेखि कार्यान्वयन गर्नुपर्छ। कार्यतालिका बनाएर त्यसमा अडिग रहँदै विकासका काम गर्दै जाने हो भने वर्षात्मा विकासको स्वाभाविक चाप मात्र पर्न जान्छ। विशेष चर्चाको स्थिति बन्ने अवस्था हुँदैन। यसबाट असारे विकासको आरोपबाट मुक्त हुन सकिन्छ। यसरी कार्यान्वयन कार्यतालिकाको तरिकाबाट विकास व्यवस्थापन गर्दा त्यस्तो कार्यतालिकामा कसलेकेकहिले गर्ने भन्ने स्पष्ट उल्लेख हुने भएकाले त्यसले पदाधिकारीलाई जिम्मेवार र जवाफदेही बनाउनुपर्छ। र मात्र विकासमा समय व्यवस्थापन सन्तुलित बन्न जान्छ। विधि वा तरिकाले बदल्न सक्ने अवस्था भएर पनि सुधार हुन नसक्नु चिन्ताको विषय हो। अनुगमन तथा मूल्यांकन विधिबाट निरुत्साहित गर्दै लग्नपर्नेमा पटक्कै ध्यान दिएको पाइँदैन। गर्दा गर्दा त सरकारी निकायका तालिम, गोष्ठी, सेमिनारजस्ता सफ्ट प्रोग्राम पनि असार महिनामा गर्ने परिपाटी बढ्दै गएको छ। सधैं असारे विकासको नमिठो सन्दर्भ पढिरहने वा सुनिरहने तर सुधारको प्रयत्न नगर्ने हो भने विकासको गुणात्मक पक्ष सधैं ओझेल परिरहन्छ। जबसम्म गुणात्मक पक्षलाई हामीले आत्मसात गर्न सक्दैनौं, तबसम्म हाम्रो समृद्धिको आकांक्षालाई फलिभूत पार्न सकिँदैन। सैद्धान्तिक रूपमा के भनिन्छ भने जिम्मेवारीमा रहेका पदाधिकारीमध्ये एकथरी हिजो जसरी चलेको छ आज पनि त्यसरी नै चलाउने खालका हुन्छन्। अर्कोथरी योजना बनाएर अघि बढ्छन्। तेस्रोथरी भने योजना र प्राथमिकताका साथ अघि बढ्छन्। उल्लेखित तीन प्रकारमध्ये योजना र प्राथमिकताका साथ कार्यसम्पादन गर्ने नेतृत्वलाई राम्रो मानिन्छ। विकासका कामलाई असारमा पुर्याएर समयको चापमा कमसल कामलाई पनि दबाब र प्रभावको आडमा सम्पन्न भएको बनाउने क्रम हिजोभन्दा आज झन् चर्को हँुदै जानुलाई वर्तमान नेतृत्व हिजो जसरी चलेको थियो आज पनि त्यसरी नै चलाउने श्रेणीको छ भन्नुपर्ने हुन्छ। जुन प्रिय होइन। अतः विकासलाई रुझ्नबाट बचाउनु पर्छ। गुणस्तरीय विकास गरेर समृद्धिको उचाई हासिल गर्दै जानुपर्छ। यसनिमित्त तीनै तहका सरकार गम्भीर हुन अनिवार्य छ।"
उदयपुरमा एक बृद्धको हत्या,उदयपुर : आफ्नै घरको कामदारले खुकुरी प्रहार गरी उदयपुरमा एक बृद्धको हत्या गरेका छन् । बुधबार बिहान सामान्य विवादमा त्रियुगा नगरपालिका १३ पोर्ताहका ४५ वर्षीय मेमोरी भनिने किसान सदाले खुकुरी प्रहार गर्दा त्रिनपा८ उत्तराईटोलका ६५ वर्षीय बृद्ध महिकर चौधरीको ज्यान गएको हो । घटना लगत्तै प्रहरीले सदालाई पक्राउ गरेको जिल्ला प्रहरी कार्यालयका डिएसपी बेदप्रसाद गौतमले जानकारी दिए । उनलाई प्रहरी हिरासतमा राखी थप अनुसन्धान सुरु गरिएको उनले बताए । सदा केही वर्ष यता चौधरीको घरमा बसेर काम गर्दै आएका थिए । सामान्य विवादमा नै खुकुरी प्रहार किन गरियो भन्ने विषयमा अनुसन्धान भइरहेको डीएसपी गौतमले बताए ।
"चीनको हेनानमा बाढी : कम्तिमा १२ को मृत्यु, एक लाख मानिसलाई सुरक्षित स्थानमा सारियो","बेइजिङ : चीनको हेनान प्रान्तमा परेको अविरल वर्षापछि आएको बाढीका कारण कम्तिमा १२ जनाको मृत्यु भएको छ । चिनियाँ सञ्चारमाध्यमका अनुसार डुबानमा परेको क्षेत्रका एक लाख मानिसलाई सुरक्षित स्थानमा सारिएको छ । अहिले पनि त्यस क्षेत्रमा उद्दार कार्य जारी रहेको जनाइएको छ । उद्दारका लागि ६ हजार वारुणनियन्त्रक, २ हजार जनमुक्तिसेना तथा प्रहरी परिचालित छन् । केन्द्रीय सरकारले मुलुकभर बाढी नियन्त्रण संकटकाल घोषणा गरी उद्दार कार्य गरिरहेको समाचारमा उल्लेख छ ।"
"आयात घटाऊ, निर्यात बढाऊ","नयाँ संविधानको मर्मअनुरूप २०७६ सालमा नयाँ ऐनका रूपमा औद्योगिक व्यवसाय ऐन तर्जुमा भयो। यो कार्यान्वयनमा पनि आएको छ । हाल नेपालको संविधान र औद्योगिक व्यवसाय ऐन २०७६ अनुरूप उद्योग प्रशासन तीन तहका सरकारमार्फत सञ्चालित छ। आआफ्नो क्षेत्राधिकारभित्र रही औद्योगिक नीति तथा कानुन निर्माण र कार्यान्वयन पनि भइरहेका छन् । गुणस्तरीय तथा प्रतिस्पर्धात्मक औद्योगिक उत्पादन एवम् उत्पादकत्व अभिवृद्धिबाट राष्ट्रिय आय र रोजगारीमा बढोत्तरीसहित औद्योगिक वस्तुको निर्यात बढाउनु औद्योगिक नीतिको मुख्य उद्देश्य हो। तर, यस्तो उदेश्य राखेर नीति र ऐन बने पनि औद्योगिक क्षेत्रको सुधार भने अझै हुन सकेको छैन। विगत एक दस वर्षको नेपालको औद्योगिक उत्पादन, रोजगारी बढोत्तरी र निर्यात विश्लेषण गर्दा प्रगति सन्तोषजनक छैन । अझै पछिल्लो वर्ष फैलिएको कोरोना महामारीले घस्रिँदै गरेको औद्योगिक क्षेत्रलाई पनि असर पुर्याएको छ। त्यसपछि त अझै औद्योगिक क्षेत्रमा लगानी क्रमशः घटिरहेको छ। सरकारले लगानीमैत्री वातावरण निर्माण गर्न लगानीसम्बन्धी नीति खुकुलो बनाएको दाबी गर्दै आए पनि लगानीको तथ्यांक बढेको देखिँदैन। नेपाल राष्ट्र बैंकबाट प्रकाशित प्रतिवेदनअनुसार, आर्थिक वर्ष २०६७६८ मा प्रमुख उद्योगहरूको क्षमता उपयोग ५४ प्रतिशत रहेकोमा त्यसको दस वर्षपछि २०७६७७ मा ४८७ प्रतिशतमा झरेको छ । पछिल्लो दुई आर्थिक वर्षमा पनि औद्योगिक उत्पादन उत्साहजनक छैन । निजीक्षेत्र तथा सरकारले मेक इन नेपाल स्वदेशी उत्पादन अभियान सुरु गरेका छन्। गत फागुनदेखि नै अभियान सुरु गरिए पनि आयात घट्न सकेको छैन। नेपालका उद्योग विस्थापित हुने र विदेशी उत्पादनले बजार पाउने क्रम अझै बढ्दो अवस्थामै छ। जसले गर्दा उद्योगमा लगानी घट्नुका साथै आयातको मात्रा बढ्दै गएको हो। नेपालको अर्थतन्त्र आयातमुखी हुँदा उद्योग क्षेत्रमा लगानी घटेको जानकारहरू बताउँछन्। आर्थिक नीति, राजस्व नीति, स्थानीय कर र अन्य क्षेत्रगत नीतिबीच छुट तथा सहुलियतका सम्बन्धमा कतिपय अन्तरविरोध कायमै छन् । यसले पनि लगानी घट्नमा सघाएको पाइन्छ। औद्योगिक सुरक्षा व्यवस्थालाई सुदृढ तुल्याउन औद्योगिक सुरक्षाको आवाज पनि समय समयमा उठ्ने गरेको छ। यो अवधारणालाई कानुनी आधार दिइए पनि व्यावहारिक रूपले उद्योगको मागअनुसार कार्यान्वयन गर्न नसकेको उद्योगी गुनासो गर्छन्। अझै पनि लगानीकर्ता सुरक्षाको कारण देखाउँदै लगानी गर्नबाट पन्छिएको पाइन्छ। उद्योग विभागका अनुसार आर्थिक वर्ष २०७७०७८ मा ४९ अर्ब २४ करोड विदेशी लगानी प्रतिबद्धता आएको छ। गत आर्थिक वर्ष २०७६०७७ मा ५० अर्ब ७४ करोड लगानी प्रतिबद्धता आएको थियो। चालू आर्थिक वर्षमा १ सय ८३ उद्योगमा विदेशी लगानी आएको छ। गत आर्थिक वर्षमा २ सय २३ उद्योगमा ५० अर्बभन्दा बढी विदेशी लगानी प्रतिबद्धता आएको थियो। यो तथ्यांकले वर्षेनी विदेशी लगानी प्रतिबद्धता घट्दै आएको देखाउँछ। व्यापार घाटा र असुरक्षा भए औद्योगिक क्षेत्रमा लगानी कम हुन्छ। यो समस्या समाधान गर्न उत्पादनमूलक क्षेत्रमा लगानी गर्नुपर्छ। लगानी र उद्योगको सुरक्षा गर्दै स्थानीय स्रोत, कच्चा पदार्थ, सीप र साधनको परिचालन गरी सन्तुलित राष्ट्रिय तथा क्षेत्रीय विकासमा उद्योग क्षेत्रको योगदान बढाउन सके औद्योगिक क्षेत्र र यसमा लगानी घट्दैन। विदेशी लगानीको प्रतिबद्धता र भित्रिने लगानीबीच अझै पनि ठूलो अन्तर छ । यो पुरानो समस्या हो। प्रत्यक्ष वैदेशिक लगानी बढी गर्ने मुलुकस्थित नेपाली राजदूतावास तथा नियोगमा औद्योगिक लगानी प्रवद्र्धनका लागि आर्थिक कूटनीतिको प्रयास गर्नुपर्छ। नेपालमा विदेशी लगानीकर्ताले लगानी प्रतिबद्धता गरे पनि उद्योग विभागले वास्तविक तथ्यांक राख्न सकेको छैन। प्रतिबद्धताअनुसार कति उद्योग दर्ता भयो ? कति रोजगारी सिर्जना भयो ? भन्ने विषयमा तथ्यांक भेटिँदैन। नेपाल कृषि प्रधान देश भए तापनि कृषिमा दुई खर्बभन्दा बढीको आयात हुनु विडम्बनाको विषय हो। उद्योगका लागि आवश्यक पर्ने कृषि कच्चा पदार्थका लागि पनि विदेशकै भर पर्नु परेको छ। नेपालमै सजिलै उत्पादन गर्न सकिने अन्य वस्तु उत्पादनभन्दा आयातमै अर्थतन्त्र निर्भार हुँदा व्यापार असन्तुलन बढिरहेको छ। कृषिमा ६७ प्रतिशत जनता आश्रित भए पनि कृषि आधुनिकीकरण र व्यावसायीकरण हुन नसक्दा उल्लेख्य मात्रामा कृषिजन्य वस्तु आयात भइरहेको हो। अब यो क्रम रोक्न सरकारले नीति बनाउने मात्रै होइन, कार्यान्वयन गर्न चासो दिनुपर्छ। यसअघि प्रतिबद्धता जनाएका लगानीकर्ता अहिले पनि आउन सकेका छैनन् भने नयाँ लगानीकर्ता पनि प्रतिबद्धता जनाउन आइपुगेका छैनन्। नयाँ सरकारले हराएका र नयाँ लगानी भित्र्याउन मात्रै होइन, टिकाउन पनि सकोस्।"
भारतीय दूतावासद्वारा नेपाली विद्यार्थीलाई छात्रवृत्ति आह्वान,"नेपालका लागि भारतीय दूतावासले भारतका विभिन्न विश्वविद्यालयमा नेपाली विद्यार्थीलाई मेरिटका आधारमा दिइने पूर्ण छात्रवृत्तिका लागि आह्वान गरेको छ । सन् २००७ देखि भारतका उत्कृष्ट विश्वविद्यालय, कलेज र संस्थामा उच्च शिक्षाका विद्यार्थीलाई गुणस्तरीय शैक्षिक परामर्श सेवा प्रदान गर्दै आएको वाइड रेन्ज कन्सल्टेन्सीले आज पत्रकार सम्मेलन गरी सोबारे जानकारी दिएको छ । शैक्षिक सत्र सन् २०२१२२ का लागि भर्ना प्रक्रिया अगाडि बढाउने समयमा सो कन्सल्टेन्सीले कम्पेक्स स्कलरशिपका लागि अगस्त चार तारिखसम्म आवेदन दिन सकिने जनाएको छ। छात्रवृत्तिमा अन्डरग्याजुएट प्रोग्राम बिई इन्जिनियरिङ, फार्मेसी, कृषि, खाद्य प्रविधि, बिएस्सी नर्सिङका लागि आवेदन मागेको हो । कक्षा १२ मा ६० प्रतिशत नतिजासहित उत्तीर्ण र परीक्षा दिएका दुवै वर्गका विद्यार्थीले यो स्कलरशिपको जाँच दिन सक्नेछन् । कम्पलेक्स स्कलरशिप प्रदान गर्ने भारतको उडिसामा अवस्थित कालिङ्गा इस्टिच्युट अफ इन्डस्ट्रियल टेक्नोलोजी, किट युनिभर्सिटीलाई वाइड रेन्ज कन्सल्टेन्सीले नेपालमा प्रवद्र्धन गर्दै आएको तथा महर्षि मारकन्डेश्वर युनिभर्सिटीको नेपालको अथोराइज एड्मिशन अफिस आफ्नो कन्सल्टेन्सी रहेको संस्थाका प्रबन्ध निर्देशक सुदीप नायकले बताए ।"
पहिरो पीडितको अवस्था वर्षदिन वित्दा पनि जस्ताको त्यस्तै,"गोरखा : गतवर्ष साउन ६ गते (आजकै दिन) बारपाक सुलीकोट गाउँपालिका ८ तीनखण्डेका तीन घर पहिरोले लग्यो । बिहान सुतिरहेका बेला करिब पाँच बजे स्थानीय गोकर्ण भट्ट, लालप्रसाद भट्ट र देवीमाया भट्टको घर पहिरोले बगायो । गोकर्ण भट्टको चारजनाको परिवार, लालप्रसाद भट्टको पाँचजनाको परिवार र देवीकुमारी भट्टको पाँचजनाको परिवार त्यहाँबाट विस्थापित भएर उनीहरु नजिकैको एक आधारभूत विद्यालयमा आश्रय लिएर बसे । विद्यालयमा पठनपाठन सुरु भएपछि उनीहरुको बास त्यहाँबाट पनि उठ्यो । बिचल्लीमा परेका उनीहरुलाई अमेरिकामा रहेका घ्याम्पेशालका युवाहरुले घडेरी किन्नका लागि तीन लाख रुपैयाँका दरले आर्थिक संकलन गरी पठाए । आफूहरु सो रकमले केही सुरक्षित स्थलमा घडेरी किनेर त्यहाँ अस्थायी संरचना बनाइ बसेको तर पुनस्थापित गराउन कसैबाट पहल नभएको स्थानीयको गुनासो छ । पोहोर हाम्रो विजोक भएपछि गाउँपालिकाले १५ हजार रुपैयाँका दरले राहत दिएको थियो । सांसद प्रकाशचन्द्र दवाडी, र केही संघसंस्थाले पनि अलिअलि आर्थिक र खाद्यान्न सहयोग गर्नुभयो, पीडित अर्जुन भट्ट भन्छन्, त्यसपछि अरु केही सहयोग आएको छैन । हामी कसरी बसेका छौँ भनेर कोही हेर्न आएको पनि छैन, हाम्रो अवस्था कस्तो छ भनेर कसैले सोधेको पनि छैन ।' त्यतिबेला चहराएको घाउमा मल्हम लगाउन विभिन्न आश्वासन दिनेहरुले एक वर्षसम्म सोधनीपुछनी केही नगरेको स्थानीयबासीको गुनासो छ । बरु हामीले नै पालिकामा गएर हाम्रो बारेमा अब के हुन्छ, के हुन्छ भनेर सोधिरहेका छौँ, तर हामीलाई कसैले वास्ता गरेको छैन, अर्जुन भट्ट भन्छन्, पालिकाले पनि आशालाग्दो जवाफ दिँदैन, निराश भएका छौँ । राष्ट्रिय विपत जोखिम न्यूनिकरण तथा व्यवस्थापन प्राधिकरणले पहिरो पीडितलाई पनि सहयोग गर्ने जिल्लास्तरीय विपत व्यवस्थापन समितिका संयोजक प्रमुख जिल्ला अधिकारी शालिग्राम पौडेल बताउँछन् । संघ सरकार, प्रदेश सरकार र स्थानीय सरकारको संयुक्त योगदानमा घरबास गुमाएका परिवारले चारलाख रुपैयाँका दरले राहत पाउँछन्, उनी भन्छन्, गाउँपालिकाले ती परिवारको पनि फाराम भरेर पठाएको भए घर बनाउने राहत रकम पक्कै पाउलान् । तीनखण्डेका पीडितहरुको फाराम भरेर पठाएको गाउँपालिकाले जनाएको छ । संघ र प्रदेश सरकारबाट आउनुपर्ने रकम आएपछि पालिकाले पनि योगदान गरेर प्रक्रिया अनुसार पीडितका लागि माग गरिदिने गाउँपालिकाका अध्यक्ष विष्णु भट्टले जानकारी दिए ।"
वन्यजन्तुको आक्रमणबाट १४ जनाको मृत्यु,"चितवन : चितवन राष्ट्रिय निकुञ्ज र डिभिजन वन कार्यालय क्षेत्रमा गत आर्थिक वर्ष वन्यजन्तुको आक्रमणबाट १४ जनाले ज्यान गुमाएका छन् । यसरी ज्यान गुमाउनेहरुमा निकुञ्ज क्षेत्रका ११ जना छन् भने डिभिजन वन कार्यालयको चितवन र नवलपरासी क्षेत्रका तीनजना छन् । निकुञ्जका सूचना अधिकारी लोकेन्द्र अधिकारीका अनुसार वन्यजन्तुबाट मृत्यु हुनेमा सबैभन्दा बढी बाघ र गैँडाको आक्रमणबाट पाँचपाँचजना छन्। हात्तीको आक्रमणबाट दुई, बँदेलको आक्रमणबाट एक र गौरी गाईको आक्रमणबाट एक जनाको मृत्यु भएको थियो । सोही अवधिमा निकुञ्ज र वन कार्यालय क्षेत्रमा जङ्गली जनावरको आक्रमणबाट ४३ जना घाइते भएका थिए । घाइतेमध्ये २५ सामान्य र १८ जना सख्त घाइते भएको उनले जानकारी दिए । आर्थिक वर्ष २०७६७७ मा निकुञ्जमा वन्यजन्तुको आक्रमणबाट आठ जनाको मृत्यु भएको थियो । तीमध्ये डिभिजन वन क्षेत्रमा एक जनाको मृत्यु भएको थियो । सोही अवधिमा ३१ घाइते भएका थिए । घाँस दाउरा काट्न, निगुरो टिप्न, गाईबस्तु चराउन जाने क्रममा निकुञ्ज र डिभिजन वन क्षेत्रभित्र प्रवेश गर्दा वन्यजन्तुले आक्रमण गर्ने गरेको उनले जानकारी दिए । कोरोना सङ्क्रमणसँगै निषेधाज्ञाको समयमा मानिस फुर्सदिला भएर जङ्गल प्रवेश गर्ने गरेकाले पनि वन्यजन्तुको आक्रमण बढेको हो । निकुन्जले वन्यजन्तुको आक्रमणबाट ज्यान गुमाएका तथा घाइतेको परिवारलाई राहतस्वरुप रु एक करोड ७४ लाख, ८४ हजार ९२२ वितरण गरेको छ । यो रकम मृतकका परिवारलाई रु १० लाखका दरले क्षतिपूर्ति र घाइतेलाई उपचार खर्चस्वरुप अवस्था हेरी रु २० हजारदेखि दुई लाखसम्म वितरण गरिएको थियो । यस्तै घरगोठ, पशुधन, अन्नबाली, बाली भण्डारणजस्ता क्षेत्रमा वन्यजन्तुले पुर्याएको क्षतिबापत पनि राहत वितरण गरिएको थियो ।"
बीपीको ब्रेन,"लोकतन्त्रको दुर्भाग्य नेपाली कांग्रेस युवा सहभागिताबिनाको बाटो हिँडिरहेको छ, दोस्रो पुस्ताले बीपीको आदर्शलाई मागी खाने भाँडो बनाइरहेको छ। नेपाली राजनीतिका शिखर पुरुष बीपी कोइराला राजनीति आकाशमा जति चम्किला थिए, त्यति नै नेपाली साहित्य क्षितिजमा पनि एक जाज्वल्यमान नक्षत्र मानिन्छन्। असाधारण व्यक्तित्वका धनी उनीसँग कठिन, असहज तथा विषम परिस्थितिमा पनि कार्य गर्ने बुद्धि अर्थात् भावनात्मक समर्थता थियो। यस्तै भावनात्मक बुद्धिमत्ताको उर्जाले नै बीपी नेपाली राजनीतिक आकाशको शिखरमा पुगेका हुन्। बीपी जति सामाथ्र्यवान् राजनेता थिए, त्यत्ति नै कुशल स्रष्टा पनि थिए। यति मात्र होइन, उनी अदभुत स्मरणशक्तिका धनी थिए। त्यसैले गर्दा नै बीपीको सम्झनाशक्ति बुढेसकालसम्म पनि निकै अद्भुत रहेको कुरा उहाँका सम्पर्कमा रहेका व्यक्तिहरूको कथन तथा उहाँसँग सम्बन्धित दस्तावेजहरूले पुष्टि गर्छन्। त्यसो त गणेशराज शर्माले विश्वेश्वरप्रसाद कोइरालाको आत्मवृत्तान्तमा बीपीको अद्भुत सम्झनाशक्तिको बारेमा प्रकाश पारेका छन्। गणेशराज शर्माले लेखेका छन्, बीपीको आत्मवृत्तान्त उहाँले (बीपीले) लेख्नु भएको होइन, मृत्युशय्याबाटै भन्नु भएका कुराहरूलाई टेपमा संकलन गरी लिपिबद्ध गरिएको हो। गणेशराज शर्माले उक्त किताब अगाडि लेखेका छन्, बीपीका आत्मवृत्तान्तका कुराहरू उहाँले (बीपीले) कुनै टिपोट, लिखित वा सहायकसामग्रीहरूको मद्धत लिनु भएन। कसैसँग केही सोध्नु पनि भएन। सबै कुराहरू तत्कालको सम्झनाको भरमा बोल्नु भएको हो। उहाँको स्मरणशक्ति अद्भुत थियो भनेर मात्र यहाँ पुग्ला जस्तो लाग्दैन। सम्झनाशक्तिद्वारा हामीलाई चकित पारेका केही दृष्टान्त नै मैले दिनु ठीक हुन्छ। त्यसताका उहाँको अन्तिम दर्शनको अभिलाषाले ओखलढुंगातर्फका एक अधबैंसे उमेरका अपरिचित गाउँले व्यक्ति आएका थिए। भेट्न आउने सबैमाथि समुचित ध्यान दिने उहाँको संस्कारगत अभ्यास बमोजिम उहाँले त्यस व्यक्तिलाई कहाँबाट आउनुभयो भनी सोध्नुभयो। उनले आफ्नो जिल्लाको नाउँ लिए। त्यसपछि उहाँले गाउँ कुन नि भनी सोध्नुभयो। उनले असजिलो मान्दै तपाईं जान्नुहुन्न होला, अमुक गाउँ हो भने। अनि बीपीले भन्नुभयो, मलाई २००४ सालमा धनकुटाबाट अड्डासार गरेर हिँडाएर ल्याउँदा त्यो गाउँ हुँदै आएको छु। अनि त्यस गाउँको बाटो र जंगलहरूको भौगोलिक अवस्थिति र गाउँको बस्ती र बसाइँलाई वर्णन गर्दा ती व्यक्तिमात्र होइन, त्यो सुन्ने हामी सबै आश्चर्यमा परेका थियौं। यस्तै सम्झना उनले हाम्रा मित्र कुसुम श्रेष्ठको बन्दीपुरस्थित पुख्र्यौलीघरको बाटो, ढोकासम्म चढ्नुपर्ने ढुंगाको खुड्किलो कतिओटा छन्, झ्यालहरू कस्ता छन् र छाना केको छ भन्ने शब्दचित्र सुनाएर आफ्नो अद्भुत सम्झनाशक्तिको परिचय दिएका थिए। नेपाली कांग्रेसको संगठनात्मक कामको सिलसिलामा उनले २००७ सालपछि बन्दीपुर जाँदा कुसुमजीको घर देख्नुभएको कुरा त्यसरी सझिरहनु साधारण सम्झनाशक्तिको कुरा होइन। अतः क्यान्सरबाट थलिएका एक ६८ वर्षीय वृद्ध व्यक्तिको यस्तो सम्झनाशक्ति हुनु सामान्य कुरा होइन। यिनै अद्भुत क्षमताका कारण नै बीपी नेपाली आकाशका नक्षत्र भएका हुन्। बीपी जति सम्झनाशक्तिको धनी थिए, त्यत्ति नै निडर र साहसी थिए। यो कुरा आत्मवृत्तान्तमा बीपीले स्मरण गरेको एक घटना प्रष्ट पार्दछ, गणेशमानजी भन्ने गर्थे, त्यो तपाईंको शान्त मनस्थिति, त्यो साहस। म भन्ठान्थें म जति साहसी को होला ? तर तपाई (बीपी) लाई देख्दा म छक्क परें। यो नै बीपीको बे्रनमा विद्यमान भावनात्मक समर्थताको एक नमूना हो। दोस्रोपुस्ता लक्ष्यहीन राजनीतिमा कुहिराको कागजस्तो भएको छ। नेतृत्वसँग न त स्पष्ट भिजन छ, न त कुनै उद्देश्य। नेपाली कांग्रेसको लक्ष्य के हो ? सिर्फ सत्ताको कुर्सी ? त्यही भएर पनि नेपाली कांग्रेस अहिले ओसिएको ब्याट्रीजस्तो भएको हो। बीपी प्रजातान्त्रिक समाजवादका प्रणेता थिए। बीपी मनमस्तिष्कमा प्रजातान्त्रिक समाजवादलाई केन्द्रमा राखेर राष्ट्रियता, प्रजातन्त्र र देशको सर्वांगीण विकासका लागि अघि बढ्ने एक स्पष्ट मार्गचित्र कोर्न सक्ने व्यक्ति थिए। त्यसैले त उनले हरेक नेपालीसँग एउटा घर, एक हल गोरु र एउटा दुहुनो गाईको परिकल्पना गरेका थिए। यसरी उनले हरेक नागरिकलाई गाँस, बास र कपास तथा त्यसका लागि रोजगार अनि पौष्टिक आहार, शिक्षा र स्वास्थ्यका कुरा पनि उठाएका थिए। यहाँ एक हल गोरुको अर्थ रोजगार हो। दुहुनो गाईको अर्थ पौष्टिक आहार र स्वास्थ्य हो। राष्ट्र निर्माणका सन्दर्भमा उनले भनेका थिए, एकीकरणपछि नेपालले एउटा आधुनिक भूगोल निर्धारित गर्यो, एउटा देश गठन भयो। यस निर्धारित सिमानामा बस्ने अनेकौं धर्म, भाषा र संस्कृतिहरू अपनाउने यावत जातजातिहरूको एउटा देश नेपालको उदय त भयो तर बहुजाति, बहुभाषी, बहुसंस्कृति तथा जैविक विविधताको यो देश ती सबै जातजातिको साझा फूलबारी हुन सकेन, एक राष्ट्र बन्न सकेन। शरीरको ढाँचा खडा त भयो, त्यसमा आत्मा प्रवेश हुन सकेन, फ्रेम बनाइयो तर तस्विर राखिएन, भाँडो कुँदियो, तर त्यसभित्र राखिने तत्व राखिएन। बीपीले एकदम सटिक, तार्किक र भावनात्मक कुरा व्यक्त गरेका छन्। उनले भनेझैं यो देशलाई सबै जातजातिको एक राष्ट्र बनाउन नै २०६२६३ सालको जनआन्दोलन भएको हो। नेपाली नागरिकको भावना पनि यही हो। यस कुराप्रति कांग्रेसले दूरदृष्टि राख्नु आजको आवश्यकता हो। गिरिजाप्रसाद कोइरालाको निधनपछि कांग्रेसको नेतृत्व दोस्रो पुस्ताको हातमा आएको छ। तर दोस्रोपुस्ता लक्ष्यहीन राजनीतिमा कुहिराको कागजस्तो भएको छ। नेतृत्वसँग न त स्पष्ट भिजन छ, न त कुनै उद्देश्य। नेपाली कांग्रेसको लक्ष्य के हो ? सिर्फ सत्ताको कुर्सी ? त्यही भएर पनि नेपाली कांग्रेस अहिले ओसिएको ब्याट्रीजस्तो भएको हो। कांग्रेसले न त नेपाली जनताको भावनालाई आत्मसात् गर्न सकेको छ न त मुलुकको नेतृत्व गर्न सकेको छ। त्यसैले हरेक वर्षको साउन ६ गते र भदौ २४ गते बीपीको शालिकमा माल्यार्पण गरी औपचारिकता पूरा गर्ने र बाँकी ३६४ दिन उनको ब पनि उच्चारण नगर्ने नेपाली कांग्रेसका सानाठूला नेताहरूलाई बोध हुनुपर्ने कुरा के भने आमनेपाली जनताको चाहाना भनेको नै नेपालमा सामाजिक न्यायसहितको लोकतान्त्रिक शासन व्यवस्था स्थापित गर्नु हो। बीपीले कोरेको लोकतान्त्रिक समाजवादको बाटो नै नेपाली जनताको चाहना पूरा गर्ने सर्वोत्तम विकल्प हो। उनको आदर्श र सिद्धान्त, स्पष्ट लक्ष्य र नेतृत्वपंक्तिमा प्रशस्त युवावर्गको सहभागिताबिना ओसिएको ब्याट्रीजस्तो कांग्रेसलाई रिचार्ज गर्न खोज्नु दिवास्वप्न हो। तर लोकतन्त्रको दुर्भाग्य नेपाली कांग्रेस यही बाटो हिँडिरहेको छ। त्यसैले दोस्रो पुस्ताले बीपीको आदर्शलाई मागी खाने भाँडो बनाइरहेको वर्तमान अवस्थामा कांग्रेसका नातीपुस्ताले बीपीको ब्रेनलाई आत्मसात् गरी उनले देखाएको बाटोमा मजबुत संगठनका साथ अघि बढ्नु नै आजको आवश्यकता हो।"
"अध्यादेश खारेज गर्ने कि, पुरानैमा मिलाउने ?","काठमाडौं : प्रतिनिधिसभाको राज्य व्यवस्था समितिले झण्डै २ वर्ष लगाएर नागरिकता ऐनमा संशोधन विधेयक पारित गरी गत वर्ष नै प्रतिनिधिसभामा पठायो। मुख्य गैरवैवाहिक अंगीकृतलाई नागरिकता दिने प्रावधानमा दलहरूबीच सहमति नजुटेपछि समितिले प्रक्रियामा लगेर विधेयकलाई टुंगो लगाएको थियो। समिति सभापति शशि श्रेष्ठले २०७७ असार ९ गते समितिको प्रतिवेदनसहित विधेयकलाई प्रतिनिधिसभामा पेश गरेकी थिइन्। तर, समितिले टुंगो लगाएको उक्त विधेयकलाई प्रतिनिधिसभा बैठकबाट पारित गर्नेतर्र्फ निवर्तमान सरकार इच्छुक देखिएन। विधेयक एक वर्षसम्म जहीँको त्यहीँ रह्यो। केपी ओली सरकारले एकाएक २०७८ जेठ ९ गते नागरिकता ऐनमा संशोधन अध्यादेश जारी गर्यो। आफू नेतृत्वको सरकार अप्ठ्यारोमा परेपछि जसपालाई फकाउन सरकारले अध्यादेश जारी गरेको थियो। तर, सर्वोच्च अदालतले जेठ २७ गते उक्त अध्यादेश कार्यान्वयन नगर्न अन्तरिम आदेश जारी गरेको छ। झण्डै दुई वर्षअघि सरकारले रेल्वे विधेयक राष्ट्रियसभामा दर्ता गर्यो। ०७६ पुस १८ गते दर्ता भएको उक्त विधेयक सरकारले पहल नगर्दा राष्ट्रियसभाबाट अघि बढ्न सकेन। भारतसँग रेल किने पनि सञ्चालन गर्न कानुनी अभाव भएको भन्दै सरकारले ०७८ वैशाख २२ गते रेल्वे अध्यादेश जारी गरेको थियो। संसद् विघटनका बेला सरकारले १६ वटा अध्यादेश जारी गरेको थियो। संसद नियमावलीको व्यवस्थाअनुसार पुनस्र्थापित संसद्को पहिलो बैठक (साउन ३) गते १५ वटा अध्यादेशहरू प्रतिनिधिसभामा पेश भएका छन्। अघिल्लो सरकारले जारी गरेको संवैधानिक परिषद् ऐनमा संशोधन अध्यादेश कांग्रेस सभापति शेरबहादुर देउवा नेतृत्वको सरकारले फिर्ता लिएको थियो। १५ वटा अध्यादेश भने देउवा सरकारले नै प्रतिनिधिसभामा पेश गरेको छ। राष्ट्रियसभामा भने असार १७ गते नै १६ वटा अध्यादेश पेश भएका थिए। संसद नभएको बेला जारी हुने अध्यादेशहरू संसद बैठक बसेको ६० दिनभित्र सरकारले विधेयक ल्याएर प्रतिस्थापन गरिसक्नुपर्छ। तर, संसदमै विचाराधीन रहेका विधेयकमाथि जारी भएका अध्यादेशलाई प्रतिस्थापन गर्न नयाँ विधेयक ल्याउने कि पुरानैलाई जगाउने भन्ने अन्योल देखिएको छ। संविधानविद् एवं राष्ट्रियसभा सांसद रामनारायण बिडारी नयाँ सरकारले कुन अध्यादेशलाई प्रतिस्थापन गर्ने र कुनलाई निष्क्रिय बनाउने भन्ने कुरा टुंगो लगाउनुपर्ने बताउँछन्। नागरिकता ऐनमा संशोधन अध्यादेश सर्वोच्चमा विचाराधीन रहेकाले त्यस विषयमा तत्काल संसदले केही गर्न नमिल्ने, संवैधानिकपरिषद् अध्यादेश सरकारले फिर्ता लिएका कारण प्रतिस्थापन विधेयक आवश्यक नपर्ने र बजेटसम्बन्धी अध्यादेशलाई तत्कालै प्रतिस्थापन विधेयक ल्याएर अघि बढ्नुपर्ने अवस्था रहेको बिडारी बताउँछन्। राष्ट्रियसभाका सांसद एवं संविधानविद् राधेश्याम अधिकारी अध्यादेशबाट आएका विषयलाई संसद्मा विचाराधीन विधेयकमा समेटेर मिलाउन सकिने बताउँछन्। नागरिकता ऐनमा संशोधनलगायत अध्यादेशहरूमा आएका विषयलाई संसदमा विचाराधीन विधेयकमा समेटेर पारित गर्न सकिन्छ, अधिकारी भन्छन्, त्यसो गर्दा छुट्टै प्रतिस्थापन विधेयक ल्याइराख्नु पर्दैन। संवैधानिक परिषद् ऐनमा संशोधन अध्यादेश फिर्ता लिए पनि सरकारले ६० दिनभित्र प्रतिस्थापन विधेयक ल्याउनुपर्ने अधिकारीको भनाइ छ। संवैधानिक परिषद्को बैठकका लागि के कति गणपूरक संख्या(कोरम) मान्ने भन्नेमा नयाँ प्रतिस्थापन विधेयक ल्याउनुपर्छ, अधिकारी भन्छन्। ओली सरकारले जारी गरेका अध्यादेशबारे कसरी अघि बढ्ने भन्नेमा देउवा सरकारले विज्ञहरूसँग छलफलको तयारी गरिरहेको स्रोतले बतायो। संविधानविद् एवं जसपा सांसद लक्ष्मणलाल कर्ण प्रतिनिधिसभामा विचाराधीन नागरिकता विधेयकलाई दलीय सहमतिमा पारित गरे छुट्टै प्रतिस्थापन विधेयक आवश्यक नपर्ने बताउँछन्। अदालतले फैसला छिटो गरिदियो भने नागरिकता विधेयकका विषयमा पनि निर्णय गर्न सहज हुन्छ, कर्ण भन्छन्। अध्यादेशबाट आएका विषयलाई संसदमा विचाराधिन नागरिकता विधेयकमा समेट्न सरकार र दलहरू तयार भए, छुट्टै प्रतिस्थापन विधेयक नचाहिने कर्णको भनाइ छ। अघिल्लो सरकारले अध्यादेशमार्फत ल्याएको बजेट कार्यान्वयनमा गइसकेकाले सरकारले बजेटसम्वन्धी प्रतिस्थापन विधेयक ल्याउनुपर्छ। सरकारले पुरानै बजेटमा केही थपघट गरि प्रतिस्थापन विधेयक ल्याउने तयारी गरिरहेको सरकारीस्रोतको भनाइ छ। संसद सचिवालयका अनुसार प्रतिनिधिसभामा हाल ३६ र राष्ट्रियसभामा १९ वटा विधेयक विचाराधीन छन्।"
मुस्ताङमा खोप ल्याउनै मुस्किल,"जोमसोम : राष्ट्रिय गौरवको ७६ किमी बेनीजोमसोम सडक दिनहुँजसो अवरुद्ध भइरहँदा कोरोना विरुद्धको खोप मुस्ताङ ल्याउन मुस्किल पर्ने गरेको छ। अबिरल वर्षाका कारण ठाउँठाउँमा बाढी पहिरो र नदी कटानले निर्माणाधीन बेनीजोमसोम सडक अवरुद्ध हुँदा भौगालिक रूपले विकट हिमाली जिल्ला मुस्ताङमा कोरोना विरुद्धको खोप ढुवानीमा समस्या परेको जिल्ला स्वास्थ्य कार्यालय मुस्ताङले जनाएको छ। सरकारले उत्तरदक्षिण सिमानाका जोड्ने उद्देश्यले २०७४ सालदेखि बेनीजोमसोमकोरला सडक स्तरोन्नति गर्दै आइरहेको छ। बेनीजोमसोम ४ खण्डमा काम भइरहेको राष्ट्रिय गौरवको म्याग्दी खण्डको दर्जनौ स्थानमा बर्सेनि बाढी पहिरो र नदी कटानका कारण सडक अवरुद्ध हुने गरेको छ। वर्षाले बेनीजोमसोम सडकसमेत हिलाम्मे हुन्छ। म्याग्दी खण्डमा कमजोर भूबनोट छ। त्यसैगरी सडक निर्माणको क्रममा परिचालन गरिएका डोजरस्काभेटर र ब्रेकरलगायतका उपरकरणले भाइब्रेसन सिर्जना गर्ने भएकाले बेनीजोमसोम सडक भासिने, सडक माथिबाट पहिरो जाने र सडक बेस बगाउने गर्दा यस सडकमा सवारी साधन तथा पैदलयात्रीलाई सास्ती हुने गरेको छ। मुस्ताङमा ५५ वर्षभन्दा मनिका नागरिकले कोरोनाविरुद्धको खोप लगाउने अवसर पाएका छैनन्। अमेरिकाले हालै अनुदानमा उपलब्ध गराएको ६ सय ५० डोज कोरोना विरुद्धको खोप गण्डकी प्रदेशको सामाजिक विकास मन्त्रालयले मुस्ताङलाई उपलब्ध गरायो। मुस्ताङलाई उपलब्ध गराइएको उक्त खोप मुस्ताङसम्म ढुवानी गर्न समस्या परेको स्वास्थ्य कार्यालय मुस्ताङले जनाएको छ। कोरोना विरुद्धको खोपको पर्खाईमा बसेका मुस्ताङीलाई खोप लगाउन स्वास्थ्य कार्यालय मुस्ताङले बेनीजोमसोम सडकमा निकै सास्ती भोग्नु परेको कार्यालय प्रमुख टीकाराम भण्डारीले जानकारी दिए। वर्षायाममा बेनीजोमसोम सडक ठाउँठाउँमा अवरुद्ध छ, गाडी पनि ठाउँठाउँमा फेर्नु पर्यो, स्वास्थ्य प्रमुख भण्डारीले भने, गाडी नजाने सडकमा सडकका मजदुर र कर्मचारीले सहयोग गरे, मुस्किलले खोप मुस्ताङसम्म ल्याइपुर्यायौं। स्वास्थ्य कार्यालय मुस्ताङले पोखराबाट ढुवानी गरेको कोरोना बिरुद्धको खोप मुस्ताङसम्म ल्याउन बेनीजोमसोम सडक अन्तर्गत शर्मा गजुरमुखीका सुपरभाइजर इन्द्रसिंह शेरचनले ठुलो सहयोग गरेको स्वास्थ्य प्रमुख भण्डारीले उल्लेख गरे। बक्समा कोल्ड स्टोर गरिएको खोप भारी वजनको भएकाले सडक सुपरभाइजर शेरचन आफैंले बोकेर सडक क्रस गराएका थिए। सडक सुपरभाइजर शेरचनले आफूले भ्याक्सिन क्रस गराएर मानवीय सहयोग गरेको बताए।"
"माओवादी स्थायी कमिटी बैठक बस्दै, सरकारमा पठाउने मन्त्रीबारे छलफल हुने","काठमाडौं : नेकपा (माओवादी केन्द्र)को स्थायी कमिटी बैठक बस्दैछ। सरकारमा पठाउने थप मन्त्रीको टुंगो लगाउन दिउँसो २ बजे पार्टी कार्यालय कोटेश्वरमा बस्न लागेको हो। सत्ता गठबन्धनका लागि नेकपा (माओवादी केन्द्र)का अध्यक्ष पुष्पकमल दाहाल प्रचण्डले दौडधुप जारी राखेका छन्। मंगलबार प्रधानमन्त्री शेरबहादुर देउवासँग भेट गरेपछि प्रचण्डले सत्ता गठबन्धनका लागि दौडधुप गरेका हुन्। देउवासँगको भेटअघि प्रचण्डले नेकपा (एमाले) वरिष्ठ नेता माधवकुमार नेपाल र जनता समाजवादी पार्टी नेपालका अध्यक्ष उपेन्द्र यादवसँग भेट गरेका छन्। वरिष्ठ नेता नेपाल निवास कोटेश्वरमा दुवै नेतासँग प्रचण्डले छलफल गरेका हुन्। जनता समाजवादी पार्टी (जसपा) नेपालको महन्थ ठाकुर र उपेन्द्र यादव दुवै पक्षले देउवा सरकारलाई विश्वासको मत दिएपछि मन्त्रिपरिषद् विस्तारमा सबैलाई समेट्नुपर्ने बाध्यता देउवामाथि देखिन्छ। अहिले देउवा सरकारमा दुई कांग्रेस र दुई माओवादी गरेर चारजना मात्र मन्त्री रहेका छन्। कांग्रेस सभापति शेरबहादुर देउवाले संसद्मा विश्वासको मत पाएका छन्। असार २८ गतेको सर्वोच्च अदालतको आदेश अनुसार असार २९ गते राष्ट्रपति विद्यादेवी भण्डारीबाट प्रधानमन्त्री नियुक्त भएका कांग्रेस सभापति देउवाले आइतबार संसद्मा विश्वासको मत लिएका हुन्। नेपाली कांग्रेस, नेकपा (माओवादी केन्द्र), जनता समाजवादी पार्टी (जसपा) र एमालेका २२ सांसदको साथ पाएका देउवाको पक्षमा १६५ मत खसेको थियो। देउवाको विपक्षमा ८३ सांसदले हस्ताक्षर गरेका छन्। मतदानमा सहभागी २४९ सांसदमध्ये देउवाको पक्षमा १६५ मत खसेको हो भने विपक्षमा ८३ जनाले हस्ताक्षर गरेका हुन्। सहभागीमध्ये एक सांसदले मत दिएनन्। नेकपा (माओवादी केन्द्र)ले प्रतिनिधिसभा पुनःस्थापना प्रक्रियामा सहभागी सबैलाई समेटेर अधिकतम सहमति कायम गरी अगाडि बढ्ने बताउँदै आएका छन्। उनका अनुसार शीर्ष नेताबीच निरन्तर छलफल भइरहेको छ। गत मंगलबार आफूसहित ५ सदस्यीय मन्त्रिपरिषद् बनाएका छन्। सर्वोच्च अदालतले सोमबार देउवालाई दुई दिनभित्र प्रधानमन्त्री बनाउन परमादेश जारी गरेको थियो। सोहीअनुरूप राष्ट्रपति विद्यादेवी भण्डारीले सर्वोच्च अदालतको संवैधानिक इजलासको आदेशअनुसार देउवालाई प्रधानमन्त्री पदमा नियुक्त गरेकी हुन्। अघिल्लो मंगलबार देउवाले राष्ट्रपति भवनमा आयोजित विशेष समारोहमा राष्ट्रपति भण्डारीसमक्ष संविधानको धारा ८० बमोजिम पद तथा गोपनीयताको शपथ लिएका थिए। सोही अवसरमा राष्ट्रपतिसमक्ष नवनियुक्त गृहमन्त्री बालकृष्ण खाँण, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र अर्थमन्त्री जनार्दन शर्माले शपथ लिएका छन्। माओवादी केन्द्रले बुधबार सरकारमा जाने थप मन्त्रीको टुंगो लगाउन लागेको हो।"
"मौसम पूर्वानुमान : बाग्मती, गण्डकी र सुदूरपश्चिम प्रदेशमा भारी वर्षा","काठमाडौं : जल तथा मौसम विज्ञान विभागले बाग्मती, गण्डकी प्रदेशमा भारी वर्षाको सम्भावना रहेको जनाएको छ। बुधबार जारी मौसम बुलेटिनअनुसार मनसुनको न्यून चापिय रेखा नेपालको तराई भूभाग नजिक रहेको छ। हाल देशभर सामान्य देखि पुर्ण बदली रहि प्रदेश १ र गण्डकी प्रदेशका केही स्थानहरुमा तथा बाँकी प्रदेशका थोरै स्थानमा हल्का देखि मध्यम वर्षा भइरहेको छ। बुधबार दिउँसो लुम्बिनी, गण्डकी र सुदूरपश्चिम प्रदेशका थोरै स्थानमा भारी वर्षाको सम्भावना रहेको छ। राती बाग्मती तथा गण्डकी प्रदेशका एकदुई स्थानमा भारी वर्षाको सम्भावना रहेको छ। बिहीबार गण्डकी, लुम्बिनी तथा सुदुरपश्चचिम प्रदेशका एकदुई स्थानमा भारी वर्षाको सम्भावना रहेको छ। शुक्रबार प्रदेश १, गण्डकी तथा बागमती प्रदेशका एकदुई स्थानमा भारी वर्षाको सम्भावना रहेको छ।"
हिरासतमा शिल्पाका पति,मुम्बई : बलिउड अभिनेत्री शिल्पा सेट्टीका श्रीमान् राज कुन्द्रा पक्राउ परेका छन्। उनलाई सोमबार राति मुम्बई प्रहरीको क्राइम ब्रान्चले पक्राउ गरेको हो। लामो समयदेखि विभिन्न व्यवसायमा संलग्न राजलाई अश्लील चलचित्र बनाएर एपमार्फत सार्वजनिक गरेको आरोपमा पक्राउ गरिएको हो। राजलाई मुख्य आरोपी मान्दै पक्राउ गरिएको प्रहरीले जनाइएको छ। यही वर्षको फेब्रुअरीमा अश्लील चलचित्र बनाउने र त्यसलाई एपमार्फत सार्वजनिक गरेको विषयमा प्रहरीमा उजुरी परेको थियो। यस विषयमा छानविन गर्दा राज कुन्द्रा मुख्य दोषी पाइएको मुम्बई प्रहरीले जनाएको छ। मुम्बई प्रहरीका अनुसार राजका विरुद्ध प्रहरीसँग पर्याप्त सबुत रहेको जनाइएको छ। उनलाई अदालतले शुक्रबारसम्म थुनामा राखेर अनुसन्धान गर्न निर्देशन दिएको छ। क्राइम ब्रान्चले अश्लील चलचित्र बनाउने र त्यसलाई अलग अलग ओटीटी प्लेटफर्ममा रिलिज गरिएको विषयमा छानविन सुरु गरेको थियो। त्यस क्रममा विभिन्न स्थानमा छापा मार्नुका साथै संदिघ्नहरूको खोजी पनि सुरु गरेको थियो। यो मामिलामा राज कुन्द्रा अघि चार आरोपितलाई पक्राउ गरेको थियो। उनीहरूको बयानका आधारमा प्रहरीले राजमाथि अनुसन्धान सुरु गरेको थियो। अनुसन्धानमा उनी मुख्य आरोपी भेटिएका थिए। प्रहरीका अनुसार अश्लील चलचित्र रिलिज गर्नका लागि छुट्टै एपको निर्माण गरेर त्यसमार्फत विभिन्न चलचित्र रिलिज गर्ने गरेको पाइएको छ। एपमार्फत रिलिज भएपछि सर्वसाधारणसँग पैसा लिने गरिएको थियो। मुम्बई प्रहरीका अनुसार बलिउडमा काम खोज्न आउने सोझासिधा युवतीहरूलाई फसाएर अश्लील पेसामा लगाउने गरेको पाइएको थियो। उनीहरूलाई ठूलो ब्यानरको चलचित्रमा काम दिलाउने आश्वासन दिएर अश्लील दृष्यको काम गर्न लगाउने गरिएको प्रहरी अनुसन्धानबाट खुलेको छ। चलचित्र बनेपछि त्यसलाई ओटीटी प्लेटफर्ममार्फत रिलिज गरेर लाखौं रुपैयाँ कमाउने गरिएको थियो। अश्लील चलचित्रको छायांकनका लागि मुम्बईको मढ गाउँमा एउटा घर भाडामा लिएको थियो। प्रहरीले यस घरमा छापा मार्दा पनि त्यहाँ अश्लील चलचित्रको छायांकन भइरहेको थियो। राज कुन्द्राले पोर्न फिल्म उद्योगका लागि आठदेखि ८० करोड भारु लगानी गरेको पाइएको छ। राज कुन्द्रा र उनका बेलायतमा रहेका भाइले केनरिन नामको एक कम्पनी सञ्चालन गरेका थिए।
राजमार्गमा पहिरोको पिरलो,"सुरेन्द्र काफ्ले। काठमाडौं, मनीष दुवाडी। धादिङ, युवराज पुरी। सिन्धुपाल्चोक, तोयानाथ भट्टराई। इलाम, हरिबहादुर लम्जेल। धनकुटा, बिस्नप्रसाद न्यौपाने। कालिकोट, पदमबहादुर सिंह। बाजुरा, दिल शिरीष। बागलुङ : हाम्रा राष्ट्रिय राजमार्गहरू बर्सेनि बाढीपहिरोका कारण अवरुद्ध हुने गरेका छन्। संघीय राजधानी काठमाडौं छिर्ने पृथ्वी राजपथ, त्रिभुवन राजपथ, अरनिको राजमार्गलगायत मुख्य राजमार्गमा वर्षायाममा छिनछिनमै पहिरो जाने गरेको छ। सिद्धार्थ राजमार्गको सिद्धबाबा, त्रिभुवन राजपथको मुग्लिननारायणघाट खण्ड, अरनिको राजमार्गको बाह्रबिसेउताको क्षेत्र नभत्किएको वर्ष नै हँुदैन। पूर्वपश्चिम राजमार्गको दाउन्ने, कोसी राजमार्गको भेंडेटारधनकुटा, मेची राजमार्गको माई खोला क्षेत्रमा पहिरो गइरहन्छ। भौतिक पूर्वाधार तथा यातायात मन्त्रालयका सहसचिव केशवकुमार शर्मा हाम्रो देशको भूबनोटका कारण ठाउँठाउँमा पहिरो गएर प्रत्येक वर्ष राजमार्ग अवरुद्ध हुने गरेको बताउँछन्। हाम्रो देशको भूबनोट नै कमजोर छ। फेरि यो नयाँ समस्या पनि होइन, सहसचिव शर्मा भन्छन्, त्यसैले वर्षायाममा सधैं ठाउँठाउँमा राजमार्ग अवरोध भइरहेका छन्। कोसी राजमार्गअन्तर्गत गर्जुवा खोलामा आएको बाढीले पुरेको सडक । शर्माका अनुसार अरनिको राजमार्गअन्तर्गत बाह्रबिसेउताको भूबनोट कमजोर छ। माथिबाट पहिरो झर्छ, तल भोटेकोसी नदी छ। धनकुटाको मूलघाट, इलामको माई खोला, पूर्वपश्चिम राजमार्गको दाउन्नेबाट सिद्धबाबाको भूधरातल अत्यन्त कमजोर रहेको उनको भनाइ छ। हाम्रा राजमार्गमा यस्ता भूबनोट कमजोर रहेका क्षेत्र धेरै छन्, जसले वर्षात्मा हामीलाई सधंै दुःख दिने गरेको छ, उनी भन्छन्। नारायणगढमुग्लिन सडक खण्डमा गएको पहिरो । १३२ स्थानमा बाढीपहिरो, १३ ठाउँ अवरुद्ध सडक विभागका अनुसार यो वर्ष राष्ट्रिय राजमार्गका १ सय ३२ स्थान बाढीपहिरोका कारण अवरुद्ध भइसकेका छन्। १३ स्थानमा अझै राजमार्ग अवरुद्ध छन्। ७३ स्थानमा यातायातका साधन एकतर्फी सञ्चालन गरिएका छन्। ४६ स्थानमा भने दुवैतर्फी खुला भएको छ। यो वर्ष मात्रै राजमार्गमा १ अर्ब रुपैयाँभन्दा बढीको क्षति भएको छ। विभागका प्रवक्ता एवं उपमहानिर्देशक इ शिवप्रसाद नेपाल क्षतिको विवरण आइरहेका कारण अझै बढ्ने बताउँछन्। राजमार्गमा मात्रै अहिलेसम्म १ अर्बभन्दा बढीको क्षति भइसकेको छ, प्रवक्ता नेपाल भन्छन्, त्यसको अझै पूर्ण विवरण आएको छैन। मनसुन अझै बाँकी रहेकाले क्षति थपिन सक्छ। विभागका अनुसार डुम्रेबेंसीसहरचामे सडक तिमाङ छहरामा जेठ १६ देखि नै अवरुद्ध छ। अरनिको राजमार्गको काठमाडौंधुलिखेलदोलालघाटखाडीचौर कोदारीअन्तर्गत लिपिङ पुलमा पहिरोले सडक भत्किएको छ। डुम्रेबेंसीसहरचामे सडकको तिमाङ खोला, धारापानी, बगरछाप, राम बजार, अर्खले, च्याम्चे, रुंगा, तनहुँको भन्सारमा एक महिनाभन्दा बढी समयदेखि सडक सञ्चालनमा आउन सकेको छैन। ठोरीभण्डारामलेखु, गल्छीत्रिशूलीबेत्रावतीमैलुङस्याफ्रुबेंसीरसुवागढी राजमार्गअन्तर्गत रसुवाको त्रिशूली खोला, सानो भार्खु खोला, गाँजाबारीमा सडक भत्किएकाले यातायात चल्न सकेको छैन। जमुनाहानेपालगन्जकोहलपुरसुर्खेतखुलालुहिल्सा (कर्णाली राजमार्ग) दैलेखको बोट खोला र खिड्कीज्युला सडक भत्किएको छ। कृष्णभीर र जोगिमारामा समाधान कृष्णभीर र जोगिमारामा विगतमा सधैंजसो पहिरो गएर राजमार्ग अवरुद्ध हुने गरेको थियो। जसले राजधानी छिर्ने यात्रुले लामो समय बाटोमै बिताउनुपथ्र्यो। कृष्णभीरको पहिरोले ११ दिनसम्म सडक अवरुद्ध भएको विगत पनि छ। बर्खा लाग्नै हुँदैनथ्यो, कृष्णभीर र जोगिमारामा लगातार पहिरो झरिरहन्थ्यो। पहिरो पन्साउँदै सडक सञ्चालन गरिन्थ्यो। तर, केही वर्षयता यी दुई स्थानमा पहिरो गएर सडक अवरुद्ध भएको खासै सुनिँदैन। विभागका प्रवक्ता नेपाल लामो समय त्यो क्षेत्रको भूबनोट अध्ययन गरी दीर्घकालीन समाधान गरिएको बताउँछन्। कर्णाली राजमार्गअन्तर्गत कालिकोट खण्डमा गएको पहिरो । उनका अनुसार नारायणघाटमुग्लिन सडकको २४ स्थानमा पनि दीर्घकालीन समाधानका लागि काम गरिएको छ। त्यसमध्ये तीन स्थानमा पुनः समस्या देखिएको छ। चार, १४ र २० किलोमा पुनः समस्या आयो। अब मौसम सुधार भएपछि त्यसको पुनः अध्ययन गरी समाधानका लागि काम हुनेछ, उनी भन्छन्। भूबनोटका कारण अन्य स्थानको पनि जोगिमारा र कृष्णभीरजस्तो दीर्घकालीन समाधानका लागि ठूलो खर्च लाग्ने मन्त्रालयका प्रवक्ता शर्मा बताउँछन्। बायो इन्जिनियरिङ र स्ट्रक्चरल इन्जिनियरिङलाई एकैसाथ गरेर कृष्णभीर र जोगिमाराको समस्या समाधान गरेको उनको भनाइ छ। पहिला जोगिमाराको समाधान गरियो, त्यसको पाँचछ वर्षपछि कृष्णभीरको समाधान भयो। अहिलेसम्म त्यो प्रयासपछि यी दुई ठाउँमा पहिरो गएको छैन, उनी भन्छन्, यो धेरै खर्चालु प्रविधि हो, हाम्रो अर्थतन्त्रले यो गर्न गाह्रो छ। उनका अनुसार पहिरो जाने स्थानको दीर्घकालीन समाधानका लागि अध्ययन भइरहेको छ। बर्सेनि पहिरोका कारण सिद्धबाबामा सुरुङ बनाउने गृहकार्य थालनी भइरहेको उनको भनाइ छ। बाह्रबिसेमा चिनियाँ प्राविधिकले डिजाइन बनाएका छन्। अन्य स्थानको पनि अध्ययन भइरहेको उनी बताउँछन्। ठूलो खर्च लाग्ने भएकाले अझै सबै जोखिमयुक्त स्थानमा दीर्घकालीन समाधान गर्न समस्या भए पनि खर्च विचार गरेर आधुनिक प्रविधि प्रयोग गर्न मन्त्रालयले योजना बनाइरहेको उनको भनाइ छ। मुग्लिननारायणगढ सडक खण्डको ४ किलो भन्ने ठाउँमा गएको पहिरो । यो ठाउँ हरेक वर्ष पहिरो गइरहनेमा पर्छ । यस खण्डमा धेरै ठाउँ पहिरोले बर्खामा सडक अवरुद्ध हुन्छ । जथाभावी बस्ती र सडक राजमार्गमा पहिरो जानुमा जथाभावी बसाइएका बस्ती र खनिएका सडक प्रमुख कारक बनेका छन्। मन्त्रालयका प्रवक्ता शर्मा जथाभावी सडक खन्ने, जंगल मास्ने कार्यले राजमार्गमा पहिरो जाने क्रम बढेको बताउँछन्। अहिले सडक बनाएपछि काम पनि देखिने अनि स्थानीय तहले यसलाई प्राथमिकता दिएका छन्। यसरी सडक बनाउँदा कुनै मापदण्डको वास्ता नै हुँदैन, उनी भन्छन्, सडकको लम्बाइ बढाउनतिर सबै लागेको छन्, जसले राजमार्गमा क्षति भइरहेको छ। उनका अनुसार जथाभावी बस्ती बसाउन गरिने प्लटिङले राजमार्गमा क्षति भइरहेको छ। राजमार्ग नजिकको डाँडो किन्यो, प्लटिङ गर्यो। यो नै राजमार्गमा पहिरो जानुको एउटा प्रमुख कारण बनेको छ, उनी भन्छन्। उनका अनुसार सडक बस्तीका कारण पानी नाला, खोल्सामा जानुको साटो राजमार्गतिर आएकाले पहिरो बढेको छ। नदी, खोलाको प्राकृतिक प्रवाह नै रोकिएको छ। उनका अनुसार २०७२ सालयता भूकम्पले गर्दा पनि भूबनोट कमजोर भएर राजमार्गमा पहिरो गइरहेको छ। छिनछिनमा अवरुद्ध संघीय राजधानी काठमाडौं छिर्ने मुख्य सडक पृथ्वी राजमार्ग बनेको ४७ वर्ष बित्यो। तर, अझै प्रत्येक वर्षायाममा पहिरोका कारण यो सडक छिनछिनमा अवरुद्ध हुने गरेको छ। कहिले पहिरोले ड्याम्मै छेक्छ त कहिले लेदो माटोले। विशेष गरी धादिङमा पर्ने बेनिघाटमुग्लिन खण्ड र चितवनमा पर्ने मुग्लिननारायणगढ खण्ड हरेक दिन अवरुद्ध बन्ने गरेको छ। नारायणगढमुग्लिन सडक खण्डमा गएको पहिरो । पहिरोले यो वर्ष मात्रै दर्जनभन्दा बढी सवारी साधन पुरेको छ। हालसम्म कति सवारी साधनमा क्षति पुग्यो भन्ने यकिन तथ्यांक भेटिँदैन। स्थानीयका अनुसार गएको तीन दशकमा करिब एक दर्जन गाडी त्रिशूली नदीमा खसेर बेपत्ता भएका छन्। यो राजमार्गसँग जोडिएर ८३ वटा शाखा सडक खनिएका छन्। मुग्लिन नारायणगढ खण्डमा १२ शाखा सडक छन्। राजमार्ग बिग्रिनुका कारण शाखा सडक नै हुन्। ग्रामीण सडक दिगो नहुँदा त्यसको असर वर्षायाममा देखिन थालेको हो। बागमती प्रदेशका ७० प्रतिशतभन्दा बढी ग्रामिण सडकमा वर्षात्सँग आएको पहिरोले क्षति गर्ने गरेको यातायात पूर्वाधार निर्देशनालय बागमती प्रदेशले जनाएको छ। धादिङको बेनिघाट रोराङ गाउँपालिकाभित्र दर्जनभन्दा बढी शाखा सडक निर्माण भएका छन्। ती सडकबाट बर्खायाममा ढुंगा, माटोसहितको लेदो बग्दै मुख्य राजमार्गमा थुप्रिने गरेको छ, जसले गर्दा बर्षात हुने बित्तिकै राजमार्ग अवरुद्ध हुने गरेको छ। बेनिघाट रोराङ गाउँपालिकामा पर्ने तिक्राङमा बर्खामा दिनहुँजसोे राजमार्ग बन्द हुने गरेको छ। कारण हो सडकमाथि रहेको हेटांैडा सिमेन्टको चुनढुंगा खानी। उता एक किलोमिटरपरको बुङदीजवाङ खोलाबाट पनि उस्तै गरी बर्खामा बाढी आउने गरेको छ। सहायक मार्गबाट आउने लेदो माटोले गर्दा नै खोलामा बाढी आउने गरेको छ। गत वर्ष मात्रै धादिङ र चितवनको सिमाना मुख्य राजमार्गको पुलमा क्षति पुग्दा तीन दिनसम्म यातयात ठप्प भएको थियो। यी सबैको कारण ग्रामीण सडक हो। पृथ्वी राजमार्ग हुँदै खोलिएका सडक दिगो बनाउन नसक्दा हरेक वर्ष क्षति व्यहोर्नुपरेको स्थानीयको भनाई छ। बागलुङपोखरा सडक खण्डमा गएको पहिरोले अवरुद्ध सडक । सार्वजनिक सडक ऐन २०३१ अनुसार राष्ट्रिय राजमार्गबाट शाखा सडक निर्माण गर्दा सडक कार्यालयको अनुमति लिनुपर्ने, भत्किएको सडक निर्माणका लागि धरौटी राख्नुपर्ने, सडक अवरोध भए तत्काल हटाउनुपर्ने व्यवस्था छ। तर, कतिपय स्थानीय तहले अटेर गरेर शाखा सडक निर्माण गर्दाको सबैभन्दा बढी क्षति मुख्य राजमार्गले व्यहोर्नुपरेको छ। शाखा सडक प्राविधिकको परामर्शबिना नै खोलिदिने कारणले नै राजमार्गमा क्षति पुग्ने गरेको सडक डिभिजन कार्यालय भरतपुरका सूचना अधिकारी इन्जिनियर शिव खनाल बताउँछन्। मुग्लिनबाट नौबिसेसम्मका मुख्य राजमार्गका अधिकांश क्षेत्रमा शाखा सडक विस्तार गरिएको छ, जसले गर्दा पानी पर्नासाथ ढुंगा माटोसहितको लेदो मुख्य सडकमा आउने गरेको छ, खनाल भन्छन्, पहिरो जानुमा ८० प्रतिशत शाखा सडक बिस्तारका कारण हो। ग्रामीण क्षेत्रमा यातयातको सहज पहुँचका लागि स्थानीय सरकारहरूले सडक निर्माण गरिरहेका छन्। हिउँदमा जसोतसो चल्ने अधिकांश ग्रामीण सडक बर्खा लागेसँगै हिलाम्मे बनेका छन्। कुनै ठाउँमा सडकको ट्रयाक नै पुरिएको छ, भासिएको छ। वर्षातमा बाढी पहिरोले ग्रामीण सडक बनाएको क्षेत्र भत्किएर मूल सडकमा खस्ने भएकाले पनि मूल सडकमा क्षति हुने गरेको छ। अरनिको राजमार्ग पटकपटक अवरुद्ध नेपालचीन सीमा जोड्ने पहिलो नाका रहेको अरनिको राजमार्ग हरेक वर्ष पटकपटक अवरुद्ध हुने गरेको छ। राजमार्गका विभिन्न स्थानमा वर्षातको सुरुवातसँगै जाने पहिरोका कारण पटकपटक अवरुद्ध हुने गरेको हो। यस वर्ष असारको सुरु मै दुई ठाउँमा पहिरोका कारण राजमार्ग अवरुद्ध बन्यो। असारको पहिलो साता कोदारी बजारमा गएको पहिरो र बाढीका कारण लिपिङ पुलमा क्षति पुग्यो। कोदारीको पहिरो पन्छाएर यातायात सहज बनाए पनि लिपिङ पुल मर्मत नहुँदा अझै सीमासम्म यातायातका साधन सञ्चालन गर्ने अबस्था नरहेको डिभिजन सडक कार्यालय चरिकोटका डिभिजन इन्जिनियर बिजय महतो बताउँछन्। धादिङमा खसेको पहिरो । नदी किनारमा भएको राजमार्ग बाढीले कटान गर्ने र माथिको पहिरोले छोपिँदा पनि अवरुद्ध हुने गरेको महतोको अनुभव छ। उनको भनाइमा कमजोर भूबनोटका कारण वर्षातसँगै राजमार्गमा पहिरो जाँदा सडक अवरुद्ध हुने गरेको छ। विशेषगरी कोठे, जुरे, डाक्लाङ, कोदारी र लिपिङ खण्ड पहिरोको उच्च जोखिममा छ। अन्य क्षेत्रमा पनि बेला बेलामा पहिरोले सडक अवरुद्ध बनाउने गरेको महतो बताउँछन्। लामो समयदेखि बग्दै आएको डाक्लाङ होस् वा २०७१ सालको पहिरोले पुरेको जुरे यी दुवै ठाउँ हरेक वर्षा डिभिजन सडक कार्यालयको टाउको दुखाइ बन्दै आएको छ। हिउँदभर मर्मत गर्यो फेरि वर्षा सुरु भएपछि बाढीले बगाउने या पहिरोले पुर्ने समस्याले आजित बनाएको महतो बताउँछन्। कमजोर भूबनोट र पर्याप्त बजेट अभावमा हरेक साल बाढी र पहिरोको चपेटामा राजमार्ग पर्ने गरेको महतोको बुझाई छ। बजेट अभावमा पूर्णरूपमा पहिरो नियन्त्रणको काम गर्न नसक्दा समस्या भोग्नुपरेको उनी बताउँछन्। पहिरो जानासाथ पन्छाउन राजमार्गमा आबश्यक सामग्री तयारी अवस्थामा राखिरहेको उनको दाबी छ। डोजर, स्काभेटर, लोडरलगायतका इकुप्मेन्ट राजमार्गमा स्ट्याण्डबाई राखेका छौं, उनी भन्छन्, सकेसम्म तत्कालै पहिरो पन्छाएर सडक सुचारु गराउन हाम्रो ध्यान रहन्छ। राजमार्ग पटकपटक अवरुद्ध हुँदा पनि सडक विभागले खासै चासो नदिएको स्थानीय सरकारको आरोप छ। पर्याप्त बजेट र तत्काल मर्मत सम्भारको काम नगर्दा सडक अवरुद्ध हुने गरेको भोटेकोशी गाउँपालिकाकका अध्यक्ष राजकुमार पौडेल बताउँछन्। सडक अवरुद्ध भएको भएकै गर्दा स्थानीयले सास्ती भोग्नु परेको उनको गुनासो छ। भासिन्छ मेची, भत्किन्छ कोसी मेची राजमार्गको भञ्ज्याङमाई खोला खण्ड ठेक्का सकिएलगत्तै भासिन थाल्यो। ६ करोडको योजना सकिए पनि बाटो भासिने क्रम उस्तै रह्यो। डिभिजन सडक कार्यालय इलामले भत्किरहने बाटो जोगाउने योजना बनाउने डिजाइनरले नै दुई वर्षसम्म बाटो भासिने भएकाले कालोपत्रे नगर्न सुझाव दिए। अहिले पनि भिरालो बाटो लगातार भत्किएर झर्ने गर्छ। इलाम, पाँचथर र ताप्लेजुङको लाइफलाइनका रूपमा रहेको मेची राजमार्गको माई खोलाबाट भञ्याङसम्मको करिब ६ किलोमिटर बाटो निरन्तर भासिँदै गएको छ। अन्य स्थानमा पहिरो निरन्तर झर्दा वर्षातको समयमा जोखिम उत्तिकै छ। इलामझापा खण्डभन्दा इलामपाँचथरताप्लेजुङ खण्डमा पहिरोको जोखिम बढी देखिन्छ। यस स्थानमा बर्सेनि पहिरो खसेर सडक अवरुद्ध हुने गरेको छ। अन्य स्थानका सडक पनि भासिएर सुरक्षित छैन। बढी भासिएको माई खोलामाथिका तीन स्थानमा रक एन्करिङ प्रविधिबाट सडक अड्याउने प्रयास गरिएको छ। डिभिजन सडक कार्यालयले आर्थिक वर्ष २०७१७२ मै भासिएको सडक मर्मतका लागि ६ करोडमा ठेक्का लगाएको थियो। स्वच्छन्द सफल जेभीले पाँच वर्ष लगाएर नयाँ प्रविधिमा आधारित रक एन्करिङ विधिबाट सडक मर्मत सम्पन्न गरेको थियो। तर, अहिले पनि बाटोको अवस्था उस्तै छ। सडक डिभिजनले गरेको अध्ययनअनुसार १० वर्षमा तीन मिटर सडक भासिएको देखिएको छ। यो स्थान जोखिपूर्ण रहेकाले प्राविधिकले ट््याक खुलिसकेको खुदुनाबारीदानाबारीराकसेबेलासेभञ्ज्याङ ४२ किलोमिटर सडकलाई रणनीतिक सडकका रूपमा उपयोग गर्नुपर्ने सुझावसमेत दिएका छन्। राजमार्गको माई खोला र चुरेघाँटी खण्डको भासिएको १२ किलोमिटर खण्ड पुनर्निर्माणका लागि ५ करोड खर्च हुने अनुमान छ। यस स्थानमा यस्ता ५ करोड धेरै पटक लगानी भइसकेको छ। बाटोमा ठूला बस र ट्रक मात्र चल्ने गरेका थिए। कालोपत्रे भएपछि भने पूर्वको विकासमा मेची राजमार्ग कोशेढुंगा बनेको इलामका बुद्धिजीवी दीपक अधिकारी बताउँछन्। २०२९ सालदेखि खाद्यान्न अनुदानमा खन्न सुरु गरेको मेची राजमार्गले इलाम, पाँचथर, ताप्लेजुङको कृषि, अर्थतन्त्र, पर्यटनको विकासमा दह्रो सहयोग गरेको अधिकारीको भनाइ छ। यातायता सुगमता बढाएपछि मेचीको दूध, अलैंची, अदुवा, अकबरे, चियाले बजारसहितको कृषि उपजले स्वदेशी र विदेशी बजारको बाटो पाएको छ। तर, बाटो दैनिक भत्कने र पहिरो झर्ने पीरले यात्रा सुरक्षित भने छैन। २०३३ सालतिर सरकारी तबरबाट काम सुरु भएपछि मेची राजमार्ग विस्तारले गति लिएको थियो। २०२९ सालतिर भने अञ्चलाधीश कार्यालयमार्फत काम हुने गरेको थियो। अहिले इलाम, झापादेखि ताप्लेजुङको सुकेटार विमानस्थलसम्म फैलिएको छ। २३२ किलोमिटर लामो सडक झापादेखि ताप्लेजुङसम्मै धेरथोर भासिने र पहिरो झर्ने गर्छ। जीर्ण कोसी राजमार्ग सडक विस्तारको बहानामा मापदण्डविपरीत शाखा सडकको ट्र्याक खोल्ने काम र प्राकृतिक प्रकोपले धरानधनकुटा कोसी राजमार्ग जीर्ण बन्दै गएको छ। सडक मर्मतसम्भारमा सरकारले बर्सेनि लाखौं रुपैयाँ खर्च गर्छ। तर, सडकको मापदण्डविपरीत भएको कार्य र बढ्दो अतिक्रमणप्रति ध्यान नदिँदा सडक बर्सेनि जीर्ण बन्दै गइरहेको छ। कोसी राजमार्गका विभिन्न ठाउँबाट नयाँ सडक विस्तार गर्ने बहानामा सहायक मार्गको ट्रयाक धमाधम खोल्ने काम जारी छ। भेडेटारबाट धनकुटाको हिले र त्यसभन्दा माथि तेह्रथुमको टुटेदेउरालीसम्म राजमार्गको साइडबाट करिब सयभन्दा बढी सडक ट्रयाक खोलिएको छ। सडक ट्रयाक खोल्दा माटोले नाली पुरिदिने र नालीमा बग्ने पानी सडक माथिबाटै बग्ने गरेको कारण राजमार्गको पिचसँगै अन्य संरचनासमेत जीर्ण बन्दै गएको छ। राजमार्गबाट सडक ट्रयाक खोल्दा सडक डिभिजन कार्यालयसँग सम्बन्धित उपभोक्ता समिति वा निकायले स्वीकृति लिनुपर्ने हुन्छ। स्वीकृति नलिई सडक निर्माण गरेका सडकलाई पुगेको क्षतिबराबरको क्षतिपूर्ति सम्बधित व्यक्ति वा सम्बन्धित संस्थाबाट भराउने कानुनी व्यवस्था छ। तर, अहिलेसम्म कसैले पनि स्वीकृति नलिएको डिभिजन सडक कार्यालय धनकुटाका प्रमुख दानबहादुर शाक्य बताउँछन्। तर, कार्यालयले अहिलेसम्म कसैबाट क्षतिपूर्ति भराएको पाइँदैन। सडकलाइ क्षति पुर्याउने कार्य गर्न नदिन राजमार्ग क्षेत्रमा पर्ने स्थानीय तहलाई परिपत्र गरेको कार्यालयले जनाएको छ। बेलायतले २०३८ सालमा बनाएको धरानधनकुटा खण्डको ५२ किलोमिटर पहाडी क्षेत्रकै उत्कृष्ट सडक मानिन्छ। तर, यो खण्ड अहिले जीर्ण बन्न थालेको छ। यही सडक मर्मत गर्न डिभिजन सडक कार्यालयले बर्सेनि लाखौ रुपैयाँ विनियोजन गर्छ। तर, सडक सुरक्षाका लागि गरिनुपर्ने अनुगमन र कार्यान्वयन प्रभावकारी हुन नसक्दा सडक झन् जीर्ण बन्दै गइरहेको छ। यो सडकको आयु ४० वर्षको हो। आयु सकिँदै जाँदा सडक खाल्डाखुल्डी हुन थालेका छ। ग्याबिन वाल भत्किन थालेका छन्। नालाहरू भत्किएका छन्। गर्जुवा खोलामा लेदो सहितको बाढीले सडक पुरिँदा विगतका धेरै वर्ष लामो समयसम्म सडक अवरुद्ध भएका थिए। पोहोरसम्म सडक अवरुद्ध भए। तर, यो वर्ष असार सकिँदासम्म मुसलधारे वर्षा भए पनि सडक अवरुद्ध पार्ने गरी गर्जुवा खोलामा बाढी नआएको डिभिजन सडक कार्यालयका सुपरभाइजर अमृता राई बताउँछिन्। विगत वर्ष बाढीपहिरोले १२ घण्टासम्म सडक अवरुद्ध हुन्थ्यो, सुपरभाइजर राई भन्छिन्, यो वर्ष माटो पन्छाउन जोखिम क्षेत्रमा डोजर तयारी अवस्थामा राखेका छौं। बर्खा लाग्ने बित्तिकै कोसी राजमार्गका विभिन्न क्षेत्रमा पहिरो खस्ने र सडक अवरुद्ध हुने गरेको सवारी साधनका चालक उमेश अधिकारीको भनाइ छ। पानी पर्ने बित्तिकै कहीँ न कहीँ सडक अवरुद्ध भइहाल्छ, अधिकारी भन्छन्, म आफैंले पनि सवारी गुडाइरहँदा माथिबाट ढुंगा सहितको पहिरो खसेर झण्डै क्षति पुगेको थियो। सडक जीर्ण हुनुको कारण मुख्य कारण भनेको सडकको आयु विस्तारै सकिँदै जानु हो। यो सडक वनेको ४० वर्षभन्दा बढी समय भइसक्यो। सडकको भित्तामा रहेको ग्याबिन वाललगायत संरचनाहरूले विस्तारै माटोको सतह छोड्न थालेसके। बर्खाको पानी माटोको सतह छोडिसकेको ठाउँमा पस्दा पहिरो जान थालेको सवारी चालक अधिकारीको भनाइ छ। उनका अनुसार राजमार्ग अन्र्तगत गुठिटारदेखि मूलघाट सम्मको क्षेत्र सबै भन्दा धेरै प्राकृतिक प्रकोपको जोखिममा छ। यता जिल्ला ट्राफिक प्रहरी कार्यालय धनकुटाका प्रमुख सुरेन्द्र खड्का कोसी राजमार्ग कमजोर हुँदै गएको बताउँछन्। खड्काका अनुसार जीर्ण हुनुको पहिलो कारण प्राकृतिक प्रकोप नै हो। सडकको आयू पनि सकिँदै गएको उनको भनाइ छ। सडक आसपास राखिने निर्माण सामाग्रीले पनि कोसी राजमार्गमा दुर्घटना बढाएको उनको भनाइ छ। भन्छन्, हामीले आफ्नो क्षेत्रमा सचेतना तथा कारबाही गरिरहेका छौं। क्षमताभन्दा वढी सामाग्री वोक्ने सवारी साधनलाई सचेतना तथा जरिवाना स्वरुप कार्वाही गरेको समेत उनको भनाइ छ। कर्णाली राजमार्गमा सधैं हैरानी सुर्खेतबाट कर्णाली राजमार्ग हुँदै कालिकोटको यात्रा जम्मा ६ घण्टाको हो। तर, ठाउँठाउँमा पहिरो गएपछि कालिकोटको पचाभलरना गाउँपालिका७ का अमर ऐडीलाई तीन दिन लाग्यो। कालिकोटकै सान्नीत्रिवेणी गाउँपालिका७ की ऐना धमालालाई पनि घर आइपुग्न ३ दिन नै लाग्यो। नरहरिनाथ गाउँपालिका३ की गौरी भट्टराईले एक दर्जनभन्दा बढी ठाउँमा पहिरोको अवरोध झेल्नुपर्यो। वर्षात्मा हिलाम्मे बनेको सडकमा गाडी फस्दा यात्रुले डोरी लगाएर तान्नुपरेको पीडा उनले सुनाइन्। कर्णाली राजमार्गमा यात्रा गर्ने अधिकांश यात्रुको पीडा उस्तै छ। वर्षायाम सुरु हुँदा कुन बेला कहाँ पहिरो खस्छ भन्ने कसैले अनुमान गर्न सक्दैन। यात्रुलाई गन्तव्यमा पुग्नै मुस्किल हुने गरेको हो। सुर्खेतबाट मुगुसम्म जोड्ने यो राजमार्गको अवस्था दयनीय छ। साँघुरो र स्तरोन्नति नभएको यो राजमार्ग बर्सेनि पहिरोले अवरुद्ध हुन्छ। कालिकोट र दैलेखको सिमाना दही खोलाबाट जुम्लासम्म दही खोला, गगने खोला, काले खोला, एसमोड, जिते बजार, शेरीघाट, मेयर खोला, सुनार खोला, ताडी, गल्ली, सिम्लेगाड, मोल्फा, पिली, शेराबाडा, बाली, राँचुली, भिक्म, रारालीसहित ४३ ठाउँमा पहिरो जाने गरेको डिभिजन सडक कार्यालय जुम्लाका प्रमुख लीलाबहादुर भण्डारी बताउँछन्। भण्डारीका अनुसार थप ५० शाखा सडक लिएको ठाउँमा पनि पहिरो खस्ने गरेको छ। स्थानीय सरकारले अव्यवस्थित रूपमा धमाधम खनेका सडकका कारण पहिरो खस्दा राजमार्गलाई अवरोध गर्ने गरेको उनको भनाइ छ। उनका अनुसार कर्णाली राजमार्गमा पहिरो पन्छाउन र सडक खोल्न बर्सेनी ५० लाख बजेट खर्च हुने गरेको छ। कर्णाली राजमार्ग संचालनमा आएको १५ बर्ष बित्तिसक्यो। तर, यो सडक सञ्चालन हुँदा जुन अवस्थामा थियो अहिले पनि जस्ताको त्यस्तै छ। तत्कालिन राजा ज्ञानेन्द्र शाहको हुकुम पूरा गर्न दैलेखको जाक्सीभन्दा तल सडक विभाग र माथि नेपाली सेनाद्वारा हतारहतारमा खनिएको सडक दुई लेनको बनाउने चर्चा सुनिन्छ। तर सडक बनेको छैन। भण्डारीका अनुसार यो मागको सुनुवाइ नहुँदा राजमार्गको स्तरोन्नतिका लागि बजेट अभाव भएको छ। गत वर्ष मात्र खिड्कीज्युलाबाट जुम्लासम्म दुई लेनको बनाउन अध्ययन गरिएको थियो। तर बजेट उपलब्ध नहुँदा समस्या भएको उनी सुनाउँछन्। चार वर्षदेखि बर्खामा ठप्प बाजुरा जिल्ला सदरमुकाम जोड्ने मुख्य सडक चार वर्षदेखि हरेक बर्खामा बन्द हुने गरेको छ। यसपटक पनि असार १ गते भएको वर्षासँगै सडक अवरुद्ध छ। त्रिवेणी नगरपालिका९ पैमामा भीरबाट पहिरो आउने र तलतिर बूढीगंगा नदीले सडक बगाएपछि सडक अवरुद्ध हुँदै आएको हो। पहिरोले, बूढीगंगा नगरपालिकाको बल्देबाट बडिमालिका नगरपालिकाको सिमाना हरडे खोलासम्म सडक भत्किएको छ। बर्खाका बेला सडक भत्किएपछि सदरमुकामा मार्तडीसँग बाजुरा जिल्ला सदरमुकाम र धेरै स्थानीय तहसँगको सम्बन्ध टुटेको छ। चार वर्षदेखि सडक सञ्चालनका लागि कुनै ठोस पहल भएको छैन। बर्खाका चार महिना सडक पूरै अवरुद्ध हुने गरेको छ, बूढीगंगा नगरपालिकाका २ का वडाध्यक्ष हीरालाल थापा भन्छन्। अछामको साँफेबगरबाट मार्तडीसम्म २२ वर्ष लगाएर ट्र्याक खुलेको थियो। त्यो सडक चार वर्षअघि मात्रै कालोपत्रे भएको हो। गत आर्थिक वर्षमा त्यो सडक हामीलाई हस्तान्तरण भइसकेको छ। पहिरोले सारै दुःख दियो, सडक डिभिजन कार्यालयका इन्जिनियर दमन बिष्ट भन्छन्, सडक बनाउने कुनै आधार छैन। माथिबाट पहिरो आएको छ। तलबाट नदीले सडक कटान गरिसकेको छ। त्यस क्षेत्रको पहिरो पन्छाउन दुईवटा डोजर तैनाथ राखिएका छन्। मुख्य सडक अवरुद्ध भएपछि अहिले पहिरो गएको ठाउँसम्म मात्रै सवारी साधन जाने गरेका छन। भाँसिएको तीन किलोमिटरमा यात्रु हिँडेर अर्कोतिरको गाडीसम्म जाने गरेका छन्। दैनिक उपभोग्य सामान बोकेर अर्कोतिरको गाडीसम्म पुर्याउने गरिएको छ। चार वर्षदेखि हरेक बर्खामा सडक अवरुद्ध हुने गरेको छ। स्थानीय तहको बजेटले भ्याउँदैन, प्रदेश र संघ सरकारले चासो लिएको छैन, बाजुराका बासिन्दा दुःखमा छन्, मार्तडी हाटबजार ब्यबस्थापन समितिका अध्यक्ष चक्र मल्ल भन्छन्। बर्खामा अकासिन्छ मूल्य सडक अवरुद्ध भएका कारण मार्तडी कोल्टीसहितका बजारमा दैनिक उपभोग्य वस्तुको मूल्य आकासिएको छ। ताप्रीसेराबाट भरिया र खच्चरबाट सामान ढुवानी गर्नुपर्ने भएकाले उपभोग्य सामानको मूल्य अकासिएको हो। किलोको १० रुपैयाँ महँगोमा ढुवानी गर्नुपरेको छ, त्यसैले मूल्यवृद्धि भएको छ, व्यापारी हंसबहादुर सिंह भन्छन्, चामल मौज्दात थियो, त्यही बिक्री गरिरहेका छौं। अरू सामान सबै सकियो, सडक खुलाउन पहल नगरे अभै मूल्यवृद्धि हुनेछ। बिरामी समस्यामा सडक अवरुद्ध भएपछि सर्वसाधारणले हिँडेर तीन किलोमिटर सडक पार गर्ने गरे पनि बिरामीलाई समस्या भएको छ। बिरामीका आफन्तले दुईदुईवटा एम्बुलेन्सको व्यवस्था गर्नुपरिरहेको छ। बाजुराको जिल्ला अस्पताल र कोल्टी अस्पतालले रेफर गरेका बिरामीलाई बाहिर लैजान साह्रै समस्या भएको जिल्ला अस्पताल बाजुराका प्रमुख डा प्रकाश जोशी बताउँछन्। बिरामीका आफन्त समस्यामा छन, रेफर गरे पनि ठूला अस्पतालसम्म लैजान समस्या छ, डा जोशी भन्छन्, अझ जिल्ला अस्पताललाई चाहिने औषधि ढुवानीमा समस्या आएको छ। आधा बाटोमा गोदाम भाडामा लिएर औषधि भन्डारण गर्नु परेको छ। वैकल्पिक मार्ग बनाउन पहल राजमार्ग अवरुद्ध हुने गरे पनि त्यसको वैकल्पिक मार्गबारे अझै टुंगो लागेको छैन। साविकको स्थानमा सडक बन्ने सम्भावना एकदमै न्यून छ। माथिबाट ठूलो पहिरो आउने गरेको छ। तलतिर नदी बगिरहेको छ। त्यती बेला छोटो र कम खर्चिलो हुन्छ भनेर नदीको छेउछेउ सडक बनाइयो, अहिले बगेपछि बैकल्पिक मार्ग बनाउनुपर्छ नागरिक समाज बाजुराका अध्यक्ष मदनराज जैशी भन्छन्, तर, त्यसका लागि पनि खासै पहल भएको छैन। गत वर्ष राजनीतिक नेतृत्वकाबीच भर्चुअल बैठकहरू पनि भए तर सडक अवरुद्ध हुँदासम्म कतैबाट पहल भने नभएको जैसीको भनाइ छ। बडिमालिका नगरपालिकाका मेयर पदम बढुुवाल बर्खाका बेला सडक अवरुद्ध हुँदा जनताले दुःख पाइरहेको बताउँछन्। यसमा संघीय सरकारको बढी चासो हुनुपर्छ, त्यो सडकको रेखांकन नै परिवर्तन गर्नुपर्छ, बढुवाल भन्छन्। सडक डिभिजन कार्यालय साँफेबगरले भने त्यस सडकको विकल्पका धुरालसेनडुुग्री हुँदै तिपाडा जोड्नको लागि डीपीआर बनाएर संघीय मन्त्रालयमा पठाएको जनाएको छ। डिभिजन कार्यालयका इन्जिनियर बिष्ट बैकल्पिक सडक बनाउनका लागि संघीय भौतिक पूर्वाधार मन्त्रालयमा छलफल भइरहेको बताउँछन्। अहिले भत्किएको सडकको पहिलो विकल्प धुरालसेनडुग्रीतिपाडा हो तर त्यो ठाउँ पनि पूर्णरूपमा सुरक्षित छैन। त्यहाँ सर्वसाधारणको जग्गा घर पर्छन्, पछि मुआब्जाका कुराहरू उठ्छन्, बस्ती नै जोखिममा पारेर बैकल्पिक मार्ग बनाउनुपर्ने देखिन्छ इन्जिनियर विष्टले भने। उनले अर्को बिकल्पका रूपमा रहेको बल्देआँटिचौरमैतोला भौनेर हुँदै मार्तडी भएको बताए । त्यसका लागि पनि भौनेरामा पुल वा बेलिब्रीज आवश्यक हुन्छ। त्यहाँ पनि बल्दे, अम्कोट, द्वारी र मलाती क्षेत्रको दुई किलोमिटर सडक पहिरोले भासिएको छ, उनले भने। सडक डिभिजनले नयाँ रेखांकनको डिपिआर बनाए पनि पुरानो सडकलाई दिगो बनाउन विज्ञ टोली आएर फर्केको तर त्यसको रिपोर्ट भने आई नसकेको इन्जिनियर बिष्टले बताए। साँफे मार्तडी ५७ किलोमिटर सडक निर्माणमा नेपाल सरकारको झण्डै पौनै २ अर्ब बजेट खर्च भइसकेको सडक डिभिजन कार्यालयले जनाएको छ। यस्तै, केही वर्ष अघिसम्म लामो यात्रा गर्नेका लागि कृष्णभीरको पहिरो टाउको दुखाइ बन्थ्यो। अहिले त्यसको कुनै गुञ्जायस छैन। तर, साविक धौलागिरीवासी पर्वतको अर्मादी, चुवालगायत स्थानमा खसिरहेको भीषण पहिरोले कृष्णभीरकै पहिरो र सास्तीको झझल्को गराइरहेको बताउँछन्। मध्यपहाडी लोकमार्गअन्तर्गत पर्वतको कुश्मा नगरपालिका२ अर्मादी र नयाँपुलको बीचमा पहिरो खस्दा बागलुङ, म्याग्दी, मुस्ताङ र पर्वतको पश्चिम क्षेत्रका बासिन्दा प्रभावित छन्। मध्यपहाडी लोकमार्गको यो खण्ड मुस्ताङ, म्याग्दी, बागलुङ र पर्वतलाई गण्डकी प्रदेश तथा देशभरका अरू जिल्लासँग जोड्ने एक मात्र स्थलमार्ग हो। बागलुङ मालढुंगाबाट कास्कीको नयाँ पुलसम्म असारयता दैनिकजसो पहिरो तथा बाढीका कारण सडक अवरुद्ध हुँदै आएको छ। बिरामी र अत्यावश्यक कामका लागि प्रदेश राजधानी तथा अन्यत्र हिँडेका नागरिकले सास्ती पाइरहेका छन्। सडक सञ्चालन भए पनि वर्षा भएका बेला यात्रा गर्न जोखिमपूर्ण देखिएको छ। निषेधाज्ञाका कारण पोखराबागलुङ राजमार्गमा सार्वजनिक सवारी उल्लेख्य नचले पनि जिल्ला र धौलागिरी अस्पतालबाट रेफर गरिएका बिरामी पोखरा पुर्याउन र पोखराबाट अक्सिजन, औषधिलगायत अत्यावश्यक सामान ल्याउन समस्या भएको छ। धौलागिरी अस्पतालबाट रेफर गरिएका कोरोना संक्रमितलाई लाखौं खर्चेर हेलिकप्टरमार्फत पठाउने गरिएको छ। यसरी पठाउँदा एक जना बिरामीको २ लाख ५० हजारदेखि ४ लाखसम्म खर्च हुने गरेको छ। हेलिकोप्टर चार्टर गर्न नसक्ने जटिल प्रकारका बिरामीलाई जिल्ला अस्पतालमा राखेर उपचार जारी राखिएको छ। लामो समय सडक अवरुद्ध हुँदा कोरोना संक्रमितको उपचारका लागि पोखरा लगेर भरेर ल्याउनुपर्ने अक्सिजन आपुर्तिमा समस्या भइरहेको छ, धौलागिरी अस्पतालका मेडिकल सुपरिन्टेन्डेन्ट डाशैलेन्द्र बी पोखरेल भन्छन्, पोखराबाट ठूलो गाडीमा पहिरोसम्म ल्यायौं। त्यहाँसम्म ट्र्याक्टर पठाएर राजमार्गको पर्वत पाङतर्फको बैकल्पिक बाटोबाट एक चरण ल्याएकाले केही सहज भएको छ।"
प्रधानमन्त्री देउवाले दिए इदको शुभकामना,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले इस्लाम धर्मावलम्बीको महान् पर्व इद उल अज्हाको अवसरमा सम्पूर्ण नेपाली मुसलमान समुदायमा शुभकामना व्यक्त गरेका छन्। उनले शुभकामना सन्देशमार्फत संयमता, धैर्यता, विश्वशान्ति भाइचाराको सन्देश दिने यस पर्वको अवसरमा स्वदेश तथा विदेशमा बसोबास गरिरहेका सम्पूर्ण नेपाली मुस्लिम समुदायको उन्नति, प्रगति र समृद्धिको कामना गरेका हुन्। कोभिड१९ को महामारीका कारण हाम्रा सामाजिक र सांस्कृतिक धरोहरका यस्ता पर्वहरू सबैले सँगै बसेर हर्षाल्लासका साथ मनाउन कठिनाइ भइरहेको उल्लेख गर्दै प्रधानमन्त्री देउवाले कोभिड१९ को प्रभाव नपरोस् भनी स्वास्थ्यका मापदण्ड अपनाउँदै इद पर्वलाई सजगताका साथ मनाउन सबैमा अनुरोध गरेका छन्। प्रधानमन्त्री देउवाले सामाजिक संस्कृति, परम्परा, रीतिरिवाज, जातजाति र वेषभूषाको विविधता रहेको हाम्रो मुलुकमा यो पर्वले एकता र सहकार्यको वातावारणलाई अझ मजबुत बनाउन सहयोग गरोस् भन्ने कामना गरेका छन्। सरकारले साउन ६ गते सार्वजनिक बिदा दिएको छ। सोमबार बसेको मन्त्रिपरिषद्को बैठकले मुस्लिम धर्मावलम्बीहरुको पर्व बकर इदको अवसरमा साउन ६ गते सार्वजनिक बिदा दिने निर्णय गरेको हो। रासस"
सन्दीपले द हन्ड्रेड क्रिकेट गुमाउने,"काठमाडौं : नेपाली राष्ट्रिय क्रिकेट टोलीका लेग स्पिनर सन्दीप लामिछानेले इङ्ल्यान्डमा आयोजना हुने द हन्ड्रेड क्रिकेट प्रतियोगिता गुमाउने भएका छन्। भिसा प्रक्रिया नमिलेका कारण ओभल इन्भिन्सिबलमा आबद्द सन्दीपले द हन्ड्रेड क्रिकेट गुमाउने भएका हुन्। टिएर फाइभ भिसामा बेलायत पुगेका सन्दीपले त्यो भिसामा द हन्ड्रेड खेल्न नपाउने भएका हुन्। द हन्ड्रेड खेल्न नपाउने भएपछि उनी एकदुई दिनमै नेपाल फर्किने सन्दीपका व्यवस्थापक रमण शिवाकोटीले जानकारी दिए। भिसाको समस्याका कारण सन्दीपले द हन्ड्रेड खेल्न नपाउने भएका छन्, रमणले भने, सन्दीप अब एकदुई दिनमै नेपाल फर्कने छन्। टिकटलगायत प्रक्रियागतका कामहरू भइरहेको छ। एक सय बलको प्रतियोगितामा सहभागी हुन सन्दीप गत असार २५ गते बेलायत पुगेका थिए। त्यहाँ पुगेर उनी बेलायती सरकारद्वारा सञ्चालन गरिएको क्वारेन्टाइनमा बसेका थिए। उनको क्वारेन्टाइनको अवधि मंगलबार सकिँदै थियो। आइतबार इङ्ल्यान्ड एन्ड वेल्स क्रिकेट बोर्डले द हन्ड्रेडका लागि भिसा मान्य नभएको भन्दै सन्दीपलाई बेलायत छाड्न निर्देशन दिएको हो। सन्दीपले सामाजिक सञ्जाल फेसबुकमा लामो स्टाट्स लेख्दै यसको पुष्टि गरेका छन्। सन्दीपका व्यवस्थापक सिवाकोटीले भाइटालिटी टीट्वेन्टी ब्लास्ट र द हन्ड्रेडका लागि टिएर फाइभ भिसा अप्लाई गर्न भने पनि अहिले किन त्यो भिसाले मान्यता पाएन भनेर आधिकारिक रुपमा कसैले पनि जानकारी नदिएको बताए। उनीहरूकै निर्देशन बमोजिम हामीले टिएर फाइभ भिसा अप्लाई गरेका हौं। भाइटालिटी टीट्वेन्टी ब्लास्ट र द हन्ड्रेडका लागि एउटै भिसा मान्य हुने भनिएको पनि थियो, सिवाकोटीले भने, अहिले के कारणले त्यो भिसालाई मान्यता नदिएको हो थाहा भएन। भिसा ढिलो आएका कारण सन्दीपले यसअघि भाइटालिटी टीट्वेन्टी ब्लास्ट क्रिकेट पनि गुमाएका थिए। भाइटालिटी ब्लास्टमा सन्दीप वोर्सेस्टरसायर र्यापिड्समा अनुबन्धित भएका थिए। टिएर फाइभ बेलायत सरकारले सीमित समयका लागि दिने वर्किङ भिसा हो। सरकारबाट मान्यता प्राप्त कार्यक्रमहरूमा सहभागी भएर सीमित अवधिका लागि काम गर्नेहरूले यो भिसा पाउने गरेका छन्। सन्दीपले बेलायत पुगेर पनि प्रतियोगिता गुमाउनु पर्दा निकै दुःख लागेको बताएका छन्। म ओभल इन्भिन्सिबलबाट खेल्न निकै उत्सुक थिएँ। निकै प्रतीक्षाका साथ हेरिएको प्रतियोगिता गुमाउनु पर्दा अत्यन्त मर्माहित बनेको छु, सन्दीपले सामाजिक सञ्जालमा लेखेका छन्।"
रुझेको विकास,"असारे विकासको नमिठो सन्दर्भ सुनिरहने तर सुधारको प्रयत्न नगर्ने हो भने विकासको गुणात्मक पक्ष सधैं ओझेल परिरहन्छ विकासकर्मीको वर्षाप्रेम ! रुझेको विकासको तस्विर खिच्ने काम यस लेखमा गरिएको छ। मानिस (पिपुल) र ठाउँ (प्लेस) दुवै राम्रोबाट अझ राम्रो अवस्थामा बदलियो भने विकास भएको ठहर्छ। मानिसको विकास हुन ऊ तीन चरणबाट गुज्रनु पर्छ। पहिलो चरण, जागरण (अवेरनेस) को चरण हो। विकासका लागि मानिसमा विकासप्रतिको जागरण वा सचेतना प्रस्फुटन हुनैपर्छ। दोस्रो चरण, तयारी (रेडिनेस) को चरण हो। यो चरणमा मानिस विद्या, बुद्धि, विनयशीलता अथवा ज्ञान, सीप र संस्कारले आर्थिक विकासका निमित्त योग्य हुनुपर्छ। तेस्रो चरण, पेशा व्यवसाय (विजनेस) को हो। मानिसले आर्थिक समृद्धि हासिल गर्ने चरण यही हो। यो चरणमा मानिसलाई ठाउको पनि अनुकूलता चाहिन्छ। ठाउँको विकास हुन दुई चरणबाट गुज्रनुपर्छ। पहिलो चरण तयारी (रेडिनेस) को हो। यसलाई निर्माणको चरण पनि भन्न सकिन्छ। दोस्रो चरण भनेको व्यवसाय (विजनेस) को चरण हो। यो चरणमा निर्मित पूर्वाधारलाई मानिसले आर्थिक प्रयोजनमा उपयोग गर्ने चरण हो। विजनेस चरणमा मानिस र ठाउँको परस्पर सहयोगी सम्बन्ध बन्नुपर्छ। सोही सम्बन्धले आर्थिक व्यवसायको स्तर, गति र उपलब्धि निर्धारण गर्दछ। यसरी विकासको सूत्र अवेरनेसरेडिनेसविजनेस हो भन्न सकिन्छ। विकासमा मानव विकासलाई सधैं अघि लगाउनुपर्छ। सँगै ठाउँको विकास पनि गर्दै जानुपर्छ किनकि विकासको अगुवाई मानिसले गर्ने हो। अमेरिकाको विकासको इतिहास केलाउँदा सन् १८३६ मा स्थापित हार्वड विश्वविद्यालयले मानव विकासको प्रतिकात्मक प्रतिनिधित्व गरेको पाइन्छ भने राष्ट्रिय यातायात सञ्जाललगायत भौतिक विकासको गुरुयोजना बनाएर ठाउँको विकासमा अमेरिकी जनता र सरकार जुटेको पाइन्छ। सुरुबाटै पिपुल र प्लेसको विकासमा सन्तुलन मिलाउन सकेका कारण अमेरिका विकासको सर्वोपरी स्थानमा छ। एक्काइसांै शताब्दीमा विकासमा उदाइरहेका भारत तथा चीनको विकासले पनि सोही सत्यलाई आत्मसात गरेको पाइन्छ। नेपालको विकासको ढाँचामा भने अलि फरक दृष्य देखा पर्छ। कर्णाली प्रदेशलाई उदाहरणको रूपमा लिँदा पञ्चायतकालमा कर्णालीका मेधावी छात्रछात्रालाई पनि काठमाडौं लगेर चिकित्सा, र्इिन्जनियरिङ लगायतका विषयमा समेत अध्ययन गराएर मानव विकासलाई राम्रोबाट अझ राम्रो अवस्थामा पुर्याउने प्रयत्न भएको देखिन्छ। तर त्यसबखत कर्णालीका गाउँबस्तीलाई सडक, विद्युत्, सञ्चार, सिँचाइजस्ता सुविधाले जोड्ने काम हुन सकेन। यसरी मानिस र ठाउँको बीचमा विकासको सन्तुलन मिल्न नसक्दा कर्णालीका मानवपुँजी काठमाडौंबाट कर्णाली फर्कनुको साटो क्यानडा ताक्ने अवस्था पैदा भयो। मानिस र ठाउँको रेडिनेस परस्पर सहयोगी नहुँदा विजनेस फस्टाउन सक्दैन। २०४६४७ सालमा प्रजातन्त्रको पुनस्र्थापना भएउप्रान्त नेपालको विकास प्रकृयालाई केलाउँदा भने ठाउँको विकास हावी हुँदै आएको अवस्था छ। वर्तमान संघीय लोकतान्त्रिक गणतन्त्रात्मक शासन प्रणालीमा पनि सो क्रम जारी छ। दूरदराजमा समेत सडक, विद्युत्, सिँचाइ, भवनलगायत भौतिक पूर्वाधार निर्माणका कामले सर्वोपरी प्राथमिकता पाइरहेका छन्। तर मानव विकासको पक्ष खुला छाडिएको छ। यसरी पञ्चायत कालमा मानव विकासले स्थान पाउने तर ठाउँको विकास ओझेल पर्ने अवस्था रह्यो भने लोकतन्त्र हुँदै गणतन्त्रसम्म आउँदा सहरी क्षेत्रलाई अपवाद छाडेर ठाउँको विकास हावी हुने तर मानव विकास ओझेलमा पर्ने अवस्था कायम छ। मानिस र ठाउँ दुवैको रेडिनेस सन्तुलित भएमा मात्र विजनेस अर्थात् आर्थिक विकासको ढोका खुल्दछ। ठाउँ समुन्नत हुने तर मानिस ज्ञान, सीप र सोचले नबदलिने अथवा मानिस बदलिने तर ठाउँ दुर्गम वा विकट भइरहने अनमेलको अवस्थामा आर्थिक विकासले फड्को मार्न सक्दैन भन्ने सत्यप्रति ध्यान पुर्याउन नसकेको नेपालको विकास दर्पणमा छर्लंग देख्न सकिन्छ। अहिले त विकास भनेकै भौतिक पूर्वाधार विकास हो भन्ने आमधारणा बनेको अवस्था छ। वास्तवमा भौतिक पूर्वाधारमा मानव पुँजी एकीकृत नहुँदासम्म समृद्धिको यात्रा सहज रूपमा अघि बढ्न सक्दैन। त्यसैले मानव विकासलाई पनि प्राथमिकता र योजनामा समेटिनु पर्छ। अव लागौं, रुझेको विकासको चर्चातर्फ। विकासलाई असारे विकास भन्ने गरेको पाइन्छ। असारे शब्दले प्रशंसाभन्दा व्यंग्यभाव बढी वोकेको पाइन्छ। त्यसैले असारे विकास शब्दावलीले नेपालको विकासलाई अशोभनीय बनाइरहेको छ। विकासको सन्दर्भमा कुनै महिना विशेषले चर्चा पाउन नपर्ने हो। तर हाम्रो देशको विकासले असारे विकासको पगरी गुथ्न बाध्य भएको छ। यसो हुनुमा हाम्रो प्रवृत्ति दोषी छ। किनभने घुमिफिरी वर्षा सुरु हुन थालेपछि काम गर्न रमाउने प्रवृत्ति मौलाउँदै गएको छ। उपभोक्ता समितिलाई पनि यही समय मनपर्छ। निर्माण व्यवसायीले पनि यही समयलाई सजिलो मान्छन्। सरकारी रवैया पनि वर्षामैत्री छ। सबैले अनुभव गरेकै कुरा हो, मनसुनको समयमा भौतिक पूर्वाधार निर्माणको काम गुणस्तरीय हुन सक्दैन। निर्माणका कामका लागि निर्माण सामग्रीको गुणस्तर, कामदारको सीप र तापक्रमको अनुकूलता बिच सन्तुलन मिल्न सक्दैन। वर्षातको समयमा गरिने काममा एक त वर्षात्ले काम गर्न असहज बनाउँछ। दौस्रो तापक्रम घटबढ भइरहने भएकाले सिमेन्ट लगायतका रसायन प्रयोग हुने निर्माणको काममा उक्त रसायन राम्रोसँग सेट हुन पाउँदैन। वर्षाले माटो बगाउने, ग्य्राभल बगाउने वा कालोपत्रे जम्न नपाउनेजस्ता समस्याले असार महिनाको काम गुणस्तरीय हुन सक्दैन। अपजस मात्र कमाउँछ। यति कुरा सर्वसाधारणले राम्रोसँग बुझेका छन्। बजेट प्रणाली हेर्दा आगामी आर्थिक वर्षको वजेट अघिल्लो वर्षमै स्वीकृत भइसक्नु पर्ने कानुनी व्यवस्था छ। तीनै तहका सरकारबाट आगामी आर्थिक वर्षको बजेट चालु आर्थिक वर्षको असार महिनाभित्रै स्वीकृत भइसक्छन्। यस किसिमको व्यवस्थाले नयाँ आर्थिक वर्षको बजेटलाई उक्त आर्थिक वर्षको साउनदेखि नै कार्यान्वयन गर्न सक्ने अनुकूलता छ। यसरी हेर्दा वार्षिक विकास कार्यक्रम कार्यान्वयन गर्दै जाँदा एक वर्षभित्र सम्पन्न हुने गरी निर्धारित आयोजनापरियोजनाका क्रियाकलाप ढिलोमा जेठ महिनाभित्रै सहजै सम्पन्न गर्न सकिन्छ। बहुवर्षीय योजनाको हकमा मात्र असारमा केही क्रियाकलाप गर्नुपर्ने बाध्यता रहन्छ। समयका हिसाबले मनसुनको चढ्दो समयमा भौतिक पूर्वाधारका काम गर्न अनुकूल समय पक्कै होइन। तर पनि तीनै तहका सरकारका वार्षिक विकास कार्यक्रम अन्तर्गतका आयोजनापरियोजनाको चाप सोही समयमै गरेको छ। सालसालै विकासले रुझ्नैपर्ने नियति बनेको छ। अघिल्लो आर्थिक वर्षको असार महिनामा स्वीकृत भएको बजेटलाई आगामी आर्थिक वर्षको साउनदेखि कार्यान्वयन गर्नुपर्छ। कार्यतालिका बनाएर त्यसमा अडिग रहँदै विकासका काम गर्दै जाने हो भने वर्षात्मा विकासको स्वाभाविक चाप मात्र पर्न जान्छ। सबैलाई थाहा भएकै कुरा हो, थोरै समयमा कामको धेरै चाप पर्दा सामग्रीको गुणस्तर, श्रममा दक्षता र समयको अनुकूलता कायम रहन सक्दैन। प्राविधिकले निरीक्षण गर्ने काम पनि भ्याउन सम्भव हँुदैन। मनसुनको समय आर्थिक वर्ष सकिने समय हो। यो समयमा कामको चाप बढ्दा विकास निर्माणका कामको गुणस्तर कायम हुन सक्दैन। यस्तो अवस्था जान्दा जान्दै पनि वर्षा सुरु भएसँगै भौतिक निर्माणको कामलाई तीव्रता दिनुलाई विकासको बिडम्बनापूर्ण नियति भन्न पर्ने अवस्था छ। वर्षात्मा गरिने विकास गुणस्तरीय हँुदैन भन्ने तथ्य अध्ययन, अनुसन्धान वा अवलोकनबाट छर्लंग हुन्छ। तथापि वर्षात्मै निर्माणका काम गर्न रुचाउनुलाई अनेक आशंकाले हेर्नुपर्ने हुन्छ। यसपालि पनि जेठ मसान्तसम्म कामको प्रगति र खर्चको प्रतिशत आधाभन्दा कम रहेकोमा असारमा आएर खर्चको ग्राफ स्वाठ्ठै माथि गएको देखियो। वास्तवमा मुलुक संघीय ढाँचाको शासन प्रणालीमा गएपछि तीनै तहमा गरेर झन्डै चालीस हजार निर्वाचित जनप्रतिनिधि सरकारी जिम्मेवारीमा संलग्न हुँदा उहाँहरूले समयलाई केन्द्रमा राखेर हरेक क्रियाकलाप समयमै गर्ने अपेक्षा गरिएको हो। विकासले अब रुझ्न पर्दैन भन्ने ठानिएको हो। तर जनप्रतिनिधिको बाक्लो उपस्थितिमा पनि वर्षामा विकासका काम गर्ने क्रम जारी छ। यस पटक पनि असारे विकासका व्यंग्यात्मक कथाहरू सञ्चारमाध्यमबाट प्रशस्त सम्प्रेषण भए। विकासका काम यसरी वर्षात्मा हुनु लज्जाको विषय हो। यसमा सुधार हुनै पर्छ। अघिल्लो आर्थिक वर्षको असार महिनामा स्वीकृत भएको बजेटलाई आगामी आर्थिक वर्षको साउनदेखि कार्यान्वयन गर्नुपर्छ। कार्यतालिका बनाएर त्यसमा अडिग रहँदै विकासका काम गर्दै जाने हो भने वर्षात्मा विकासको स्वाभाविक चाप मात्र पर्न जान्छ। विशेष चर्चाको स्थिति बन्ने अवस्था हुँदैन। यसबाट असारे विकासको आरोपबाट मुक्त हुन सकिन्छ। यसरी कार्यान्वयन कार्यतालिकाको तरिकाबाट विकास व्यवस्थापन गर्दा त्यस्तो कार्यतालिकामा कसलेकेकहिले गर्ने भन्ने स्पष्ट उल्लेख हुने भएकाले त्यसले पदाधिकारीलाई जिम्मेवार र जवाफदेही बनाउनुपर्छ। र मात्र विकासमा समय व्यवस्थापन सन्तुलित बन्न जान्छ। विधि वा तरिकाले बदल्न सक्ने अवस्था भएर पनि सुधार हुन नसक्नु चिन्ताको विषय हो। अनुगमन तथा मूल्यांकन विधिबाट निरुत्साहित गर्दै लग्नपर्नेमा पटक्कै ध्यान दिएको पाइँदैन। गर्दा गर्दा त सरकारी निकायका तालिम, गोष्ठी, सेमिनारजस्ता सफ्ट प्रोग्राम पनि असार महिनामा गर्ने परिपाटी बढ्दै गएको छ। सधैं असारे विकासको नमिठो सन्दर्भ पढिरहने वा सुनिरहने तर सुधारको प्रयत्न नगर्ने हो भने विकासको गुणात्मक पक्ष सधैं ओझेल परिरहन्छ। जबसम्म गुणात्मक पक्षलाई हामीले आत्मसात गर्न सक्दैनौं, तबसम्म हाम्रो समृद्धिको आकांक्षालाई फलिभूत पार्न सकिँदैन। सैद्धान्तिक रूपमा के भनिन्छ भने जिम्मेवारीमा रहेका पदाधिकारीमध्ये एकथरी हिजो जसरी चलेको छ आज पनि त्यसरी नै चलाउने खालका हुन्छन्। अर्कोथरी योजना बनाएर अघि बढ्छन्। तेस्रोथरी भने योजना र प्राथमिकताका साथ अघि बढ्छन्। उल्लेखित तीन प्रकारमध्ये योजना र प्राथमिकताका साथ कार्यसम्पादन गर्ने नेतृत्वलाई राम्रो मानिन्छ। विकासका कामलाई असारमा पुर्याएर समयको चापमा कमसल कामलाई पनि दबाब र प्रभावको आडमा सम्पन्न भएको बनाउने क्रम हिजोभन्दा आज झन् चर्को हँुदै जानुलाई वर्तमान नेतृत्व हिजो जसरी चलेको थियो आज पनि त्यसरी नै चलाउने श्रेणीको छ भन्नुपर्ने हुन्छ। जुन प्रिय होइन। अतः विकासलाई रुझ्नबाट बचाउनु पर्छ। गुणस्तरीय विकास गरेर समृद्धिको उचाई हासिल गर्दै जानुपर्छ। यसनिमित्त तीनै तहका सरकार गम्भीर हुन अनिवार्य छ।"
बीपीको ब्रेन,"लोकतन्त्रको दुर्भाग्य नेपाली कांग्रेस युवा सहभागिताबिनाको बाटो हिँडिरहेको छ, दोस्रो पुस्ताले बीपीको आदर्शलाई मागी खाने भाँडो बनाइरहेको छ। नेपाली राजनीतिका शिखर पुरुष बीपी कोइराला राजनीति आकाशमा जति चम्किला थिए, त्यति नै नेपाली साहित्य क्षितिजमा पनि एक जाज्वल्यमान नक्षत्र मानिन्छन्। असाधारण व्यक्तित्वका धनी उनीसँग कठिन, असहज तथा विषम परिस्थितिमा पनि कार्य गर्ने बुद्धि अर्थात् भावनात्मक समर्थता थियो। यस्तै भावनात्मक बुद्धिमत्ताको उर्जाले नै बीपी नेपाली राजनीतिक आकाशको शिखरमा पुगेका हुन्। बीपी जति सामाथ्र्यवान् राजनेता थिए, त्यत्ति नै कुशल स्रष्टा पनि थिए। यति मात्र होइन, उनी अदभुत स्मरणशक्तिका धनी थिए। त्यसैले गर्दा नै बीपीको सम्झनाशक्ति बुढेसकालसम्म पनि निकै अद्भुत रहेको कुरा उहाँका सम्पर्कमा रहेका व्यक्तिहरूको कथन तथा उहाँसँग सम्बन्धित दस्तावेजहरूले पुष्टि गर्छन्। त्यसो त गणेशराज शर्माले विश्वेश्वरप्रसाद कोइरालाको आत्मवृत्तान्तमा बीपीको अद्भुत सम्झनाशक्तिको बारेमा प्रकाश पारेका छन्। गणेशराज शर्माले लेखेका छन्, बीपीको आत्मवृत्तान्त उहाँले (बीपीले) लेख्नु भएको होइन, मृत्युशय्याबाटै भन्नु भएका कुराहरूलाई टेपमा संकलन गरी लिपिबद्ध गरिएको हो। गणेशराज शर्माले उक्त किताब अगाडि लेखेका छन्, बीपीका आत्मवृत्तान्तका कुराहरू उहाँले (बीपीले) कुनै टिपोट, लिखित वा सहायकसामग्रीहरूको मद्धत लिनु भएन। कसैसँग केही सोध्नु पनि भएन। सबै कुराहरू तत्कालको सम्झनाको भरमा बोल्नु भएको हो। उहाँको स्मरणशक्ति अद्भुत थियो भनेर मात्र यहाँ पुग्ला जस्तो लाग्दैन। सम्झनाशक्तिद्वारा हामीलाई चकित पारेका केही दृष्टान्त नै मैले दिनु ठीक हुन्छ। त्यसताका उहाँको अन्तिम दर्शनको अभिलाषाले ओखलढुंगातर्फका एक अधबैंसे उमेरका अपरिचित गाउँले व्यक्ति आएका थिए। भेट्न आउने सबैमाथि समुचित ध्यान दिने उहाँको संस्कारगत अभ्यास बमोजिम उहाँले त्यस व्यक्तिलाई कहाँबाट आउनुभयो भनी सोध्नुभयो। उनले आफ्नो जिल्लाको नाउँ लिए। त्यसपछि उहाँले गाउँ कुन नि भनी सोध्नुभयो। उनले असजिलो मान्दै तपाईं जान्नुहुन्न होला, अमुक गाउँ हो भने। अनि बीपीले भन्नुभयो, मलाई २००४ सालमा धनकुटाबाट अड्डासार गरेर हिँडाएर ल्याउँदा त्यो गाउँ हुँदै आएको छु। अनि त्यस गाउँको बाटो र जंगलहरूको भौगोलिक अवस्थिति र गाउँको बस्ती र बसाइँलाई वर्णन गर्दा ती व्यक्तिमात्र होइन, त्यो सुन्ने हामी सबै आश्चर्यमा परेका थियौं। यस्तै सम्झना उनले हाम्रा मित्र कुसुम श्रेष्ठको बन्दीपुरस्थित पुख्र्यौलीघरको बाटो, ढोकासम्म चढ्नुपर्ने ढुंगाको खुड्किलो कतिओटा छन्, झ्यालहरू कस्ता छन् र छाना केको छ भन्ने शब्दचित्र सुनाएर आफ्नो अद्भुत सम्झनाशक्तिको परिचय दिएका थिए। नेपाली कांग्रेसको संगठनात्मक कामको सिलसिलामा उनले २००७ सालपछि बन्दीपुर जाँदा कुसुमजीको घर देख्नुभएको कुरा त्यसरी सझिरहनु साधारण सम्झनाशक्तिको कुरा होइन। अतः क्यान्सरबाट थलिएका एक ६८ वर्षीय वृद्ध व्यक्तिको यस्तो सम्झनाशक्ति हुनु सामान्य कुरा होइन। यिनै अद्भुत क्षमताका कारण नै बीपी नेपाली आकाशका नक्षत्र भएका हुन्। बीपी जति सम्झनाशक्तिको धनी थिए, त्यत्ति नै निडर र साहसी थिए। यो कुरा आत्मवृत्तान्तमा बीपीले स्मरण गरेको एक घटना प्रष्ट पार्दछ, गणेशमानजी भन्ने गर्थे, त्यो तपाईंको शान्त मनस्थिति, त्यो साहस। म भन्ठान्थें म जति साहसी को होला ? तर तपाई (बीपी) लाई देख्दा म छक्क परें। यो नै बीपीको बे्रनमा विद्यमान भावनात्मक समर्थताको एक नमूना हो। दोस्रोपुस्ता लक्ष्यहीन राजनीतिमा कुहिराको कागजस्तो भएको छ। नेतृत्वसँग न त स्पष्ट भिजन छ, न त कुनै उद्देश्य। नेपाली कांग्रेसको लक्ष्य के हो ? सिर्फ सत्ताको कुर्सी ? त्यही भएर पनि नेपाली कांग्रेस अहिले ओसिएको ब्याट्रीजस्तो भएको हो। बीपी प्रजातान्त्रिक समाजवादका प्रणेता थिए। बीपी मनमस्तिष्कमा प्रजातान्त्रिक समाजवादलाई केन्द्रमा राखेर राष्ट्रियता, प्रजातन्त्र र देशको सर्वांगीण विकासका लागि अघि बढ्ने एक स्पष्ट मार्गचित्र कोर्न सक्ने व्यक्ति थिए। त्यसैले त उनले हरेक नेपालीसँग एउटा घर, एक हल गोरु र एउटा दुहुनो गाईको परिकल्पना गरेका थिए। यसरी उनले हरेक नागरिकलाई गाँस, बास र कपास तथा त्यसका लागि रोजगार अनि पौष्टिक आहार, शिक्षा र स्वास्थ्यका कुरा पनि उठाएका थिए। यहाँ एक हल गोरुको अर्थ रोजगार हो। दुहुनो गाईको अर्थ पौष्टिक आहार र स्वास्थ्य हो। राष्ट्र निर्माणका सन्दर्भमा उनले भनेका थिए, एकीकरणपछि नेपालले एउटा आधुनिक भूगोल निर्धारित गर्यो, एउटा देश गठन भयो। यस निर्धारित सिमानामा बस्ने अनेकौं धर्म, भाषा र संस्कृतिहरू अपनाउने यावत जातजातिहरूको एउटा देश नेपालको उदय त भयो तर बहुजाति, बहुभाषी, बहुसंस्कृति तथा जैविक विविधताको यो देश ती सबै जातजातिको साझा फूलबारी हुन सकेन, एक राष्ट्र बन्न सकेन। शरीरको ढाँचा खडा त भयो, त्यसमा आत्मा प्रवेश हुन सकेन, फ्रेम बनाइयो तर तस्विर राखिएन, भाँडो कुँदियो, तर त्यसभित्र राखिने तत्व राखिएन। बीपीले एकदम सटिक, तार्किक र भावनात्मक कुरा व्यक्त गरेका छन्। उनले भनेझैं यो देशलाई सबै जातजातिको एक राष्ट्र बनाउन नै २०६२६३ सालको जनआन्दोलन भएको हो। नेपाली नागरिकको भावना पनि यही हो। यस कुराप्रति कांग्रेसले दूरदृष्टि राख्नु आजको आवश्यकता हो। गिरिजाप्रसाद कोइरालाको निधनपछि कांग्रेसको नेतृत्व दोस्रो पुस्ताको हातमा आएको छ। तर दोस्रोपुस्ता लक्ष्यहीन राजनीतिमा कुहिराको कागजस्तो भएको छ। नेतृत्वसँग न त स्पष्ट भिजन छ, न त कुनै उद्देश्य। नेपाली कांग्रेसको लक्ष्य के हो ? सिर्फ सत्ताको कुर्सी ? त्यही भएर पनि नेपाली कांग्रेस अहिले ओसिएको ब्याट्रीजस्तो भएको हो। कांग्रेसले न त नेपाली जनताको भावनालाई आत्मसात् गर्न सकेको छ न त मुलुकको नेतृत्व गर्न सकेको छ। त्यसैले हरेक वर्षको साउन ६ गते र भदौ २४ गते बीपीको शालिकमा माल्यार्पण गरी औपचारिकता पूरा गर्ने र बाँकी ३६४ दिन उनको ब पनि उच्चारण नगर्ने नेपाली कांग्रेसका सानाठूला नेताहरूलाई बोध हुनुपर्ने कुरा के भने आमनेपाली जनताको चाहाना भनेको नै नेपालमा सामाजिक न्यायसहितको लोकतान्त्रिक शासन व्यवस्था स्थापित गर्नु हो। बीपीले कोरेको लोकतान्त्रिक समाजवादको बाटो नै नेपाली जनताको चाहना पूरा गर्ने सर्वोत्तम विकल्प हो। उनको आदर्श र सिद्धान्त, स्पष्ट लक्ष्य र नेतृत्वपंक्तिमा प्रशस्त युवावर्गको सहभागिताबिना ओसिएको ब्याट्रीजस्तो कांग्रेसलाई रिचार्ज गर्न खोज्नु दिवास्वप्न हो। तर लोकतन्त्रको दुर्भाग्य नेपाली कांग्रेस यही बाटो हिँडिरहेको छ। त्यसैले दोस्रो पुस्ताले बीपीको आदर्शलाई मागी खाने भाँडो बनाइरहेको वर्तमान अवस्थामा कांग्रेसका नातीपुस्ताले बीपीको ब्रेनलाई आत्मसात् गरी उनले देखाएको बाटोमा मजबुत संगठनका साथ अघि बढ्नु नै आजको आवश्यकता हो।"
राजनीति र साहित्यका संगम विश्वेश्वर,"नेपालको राजनीतिमा जीवित छउञ्जेल बीपी राजतन्त्रको छायाँमै ओझेल परे अर्थात् उनको उपस्थिति र भूमिकालाई राजतन्त्रले अगाडि बढ्न दिएन। आधुनिक नेपालको राजनीतिक इतिहासमा राणा प्रधानमन्त्री वा राजाहरूपछि सर्वाधिक चर्चामा रहेका व्यक्तित्व हुन्, पूर्वप्रधानमन्त्री तथा साहित्यकार विश्वेश्वरप्रसाद कोइराला। कोइराला नेपालको राजनीतिमा प्रजातान्त्रिक समाजवादी चिन्तक तथा प्रयोक्ता मानिन्छन्। राजनीतिको केन्द्रमा उनी पछिका अरू कसैले भोलिका दिनमा उनलाई उछिने पनि साहित्यका कारण उनको नम्बर माथि नै पर्ने सम्भावना छ। राजनीति र साहित्यमा पनि नाम जोडिएका अर्का पूर्वप्रधानमन्त्री हुन्, लोकेन्द्रबहादुर चन्द। नेपाली साहित्यमा कोइरालाको चर्चा कम तर व्यक्तित्व प्रभावशाली मानिन्छ। उनका उपन्यासहरूमा तीन घुम्ती, सुम्निमा, नरेन्द्र दाइ, मोदि आइन्, हिटलर र यहुदी, बाबु, आमा र छोरा हुन्। कथा संग्रहहरूमा दोषी चश्मा र श्वेतभैरवी हुन् भने जीवनी आफ्नो कथा र जेल जर्नल रहेका छन्। यस बाहेकका आफ्नो कथा, जेल जर्नल, जेल डायरी लगायत उनका फुटकर लेखहरूको संकलन र कविताहरू पनि प्रकाशित छन्। बीपीका कविताको बारेमा भने कमैलाई मात्र जानकारी छ। सात वाहन प्रकाशनको सुख नामक कृति विधागत रूपमा कुनै मौलिक कृति हो वा अनुवाद यकिन हुन सकेन। नेपाली साहित्यमा मनोवैज्ञानिक कथा र यौन विश्लेषणको सूक्ष्म चित्रणमा उनको विशिष्ट योगदान छ। बीपी कोइरालाको राजनीति जीवन सरल रेखामा हिँडेको भए आज उनको स्थान र नेपालको राजनीति कुन अवस्थामा हुन्थ्यो अनुमान गर्न सकिन्न। २००७ सालको क्रान्तिपछिको कोइरालाको अधिकांश समय दरबार र अन्तरपार्टी विवादमा बित्यो। उनको राजनीतिक जीवनले २०१५ सालको नेपालको पहिलो आमनिर्वाचनपछिको पहिलो जननिर्वाचित प्रधानमन्त्रीका रूपमा १८ महिनामा जुन उचाई प्राप्त गरेको थियो, त्यसको विस्तार हुन पाएन। राजा महेन्द्रको कोपभाजनमा परेका बीपीले आठ वर्ष काराबास, आठ वर्ष प्रवास र त्यसपछिका केही वर्ष स्वास्थ्य उपचार र २०३६ सालको जनमत संग्रहका लागि बिताए। बीपी कोइरालाको निधनपछिको ६७ वर्षपछि नै नेपालको राजनीतिले अर्कै मोड लियो। २०४६ को जनान्दोलनपछि स्थापित संवैधानिक राजतन्त्र र बहुदलीय व्यवस्था नै उनको राजनीतिक आदर्श र उद्देश्य थियो। २०६०६१ पछिको लोकतान्त्रिक गणतन्त्र उनको राजनीतिक लक्ष्य थिएन। अहिले पनि नेपाली कांग्रेसको एक धार र उनका सच्चा अनुयायीको दाबी गर्ने एउटा समूह बीपीको लक्ष्य संवैधानिक राजतन्त्र र हिन्दू राज्य नै भएको मत सार्वजनिक गरिरहेकै छन्। यसमा कहिलेकाँही नेपाली कांग्रेसको महामन्त्रीसमेत रहेका बीपीपुत्र शशांकको नाम पनि जोडिन्छ। नेपालको राष्ट्रियता र संवैधानिक राजतन्त्रको अन्तरसम्बन्धको वकालत गर्दै आएता पनि उनले तीनतीन पुस्ताका राजाहरूको प्रताडनावक्रदृष्टिका साथै कठोर जेल सजाय भोग्दै आए। उनी नेपालको राजनीतिमा जीवित छउञ्जेल राजतन्त्रको छायाँमा नै ओझेल परे अर्थात् उनको उपस्थिति र भूमिकालाई राजतन्त्रले अगाडि बढ्न दिएन। निधनको आधा दशक अर्थात् २०४६ को परिवर्तनपछि भने नेपालको राजनीतिमा उनको उपस्थिति उदाहरणीय र आदर्श राजनेताका रूपमा स्थापित भयो। यसपछि उनका नाममा सार्वजनिक स्थानमा सालिकहरू निर्माण र संघसंस्थाप्रतिष्ठान, सडक र चौक आदि स्थापना हुने क्रम बढ्यो। कोइरालाका नाममा स्थापित संघसंस्था आदिमा चितवन जिल्ला भरतपुरस्थित बीपी कोइराला क्यान्सर अस्पताल र सुनसुरी जिल्लाको धरानस्थित बीपी कोइराला विज्ञान अध्ययन प्रतिष्ठान (मेडिकल कलेज) उल्लेख छन्। २०६०६१ पछिको लोकतान्त्रिक गणतन्त्र बीपीको राजनीतिक लक्ष्य थिएन। अहिले पनि नेपाली कांग्रेसको एक धार र उनका सच्चा अनुयायीको दाबी गर्ने एउटा समूह बीपीको लक्ष्य संवैधानिक राजतन्त्र र हिन्दू राज्य नै भएको मत सार्वजनिक गरिरहेकै छन्। दुवै संस्थानहरूमा चिकित्सा शास्त्रका विभिन्न विधा (मेडिकल डाक्टर र नर्स) को अध्यापन हुन्छ। यी दुवै अस्पताल र कलेज नेपालको मात्र नभएर भारतका लागि समेत स्तरीय मानिन्छन्। यसबाहेक काठमाडौं सुन्दरीजलस्थित जेल (सैनिक क्वाटर) जहाँ बीपी कोइराला समेतलाई लामो समय बन्दी बनाइएको थियो। केही वर्षयता यसलाई बीपी कोइराला संग्रहालयका रूपमा स्थापना गरिएको छ। यस संग्रहालयलाई कोइरालाको स्मृतिका अतिरिक्त नेपालको प्रजातान्त्रिक आन्दोलनको संयुक्त संग्रहालयका रूपमा विकसित गरिँदै लगिएको छ। बीपी कोइरालाका सालिकहरू नेपालका विभिन्न जिल्लामा छन्। तीमध्ये धरान, रौतहट, बुटवल, पाल्पा र दाङ प्रमुख हुन्। गतवर्ष नै धरानमा स्थापना गर्न लागिएको बीपीको पूर्णकदको सालिक कोभिड महामारीका कारण अहिलेसम्म अनावरण गरिएको छैन। पाल्पाको तानसेनस्थित विशालनगरमा बीपी सालिक निर्माण गरेर बीपी चौक नामाकरण गरिएको छ। दाङ जिल्लामा भने तुलसीपुर र देउखुरीमा बीपीका छुट्टाछुट्टै सालिक छन्। बुटवलमा पनि उनको सालिक र चौक चर्चित छ। यसो त उनको स्मृतिमा सडक चौक, स्मृति भवन, सार्वजनिक संघसंस्थाक्लब र सालिक आदिमध्ये केही नभएको नेपालको कुनै जिल्ला र नगर नहुन सक्छन्। कोइरालाको गृहजिल्ला मानिने मोरङको पूर्वीक्षेत्रमा पर्ने रंगेली आसपासको कुनै गाउँमा भएको बीपीको सालिक र रौतहट जिल्लाको सदरमुकाम गौरमा भएको उनको सालिक भने केही वर्ष पहिले तोडफोड भएका थिए। जसको मर्मतसम्भार वा पुनस्र्थापना हुन सकेको छैन। कोइरालामा राजनीतिक र साहित्यिक देनको प्रवद्र्धन गर्ने उद्देश्यले राष्ट्रिय स्तरमा केही संस्थाहरू छन्। नेपाल तथा भारत सरकारको संयुक्त सहभागिता वा संरक्षण र आर्थिक सहयोगमा दुवै देशका राजदूतावासमार्फत बीपी कोइराला इन्डिया नेपाल फाउन्डेसन रहेको छ। यस फाउन्डेसनमा दुवै देशका सरकारको १०१० करोडको रुपैयाँको कोष राखिएको छ। यसले विशेषगरी दुवै देशको प्रतिनिधित्व हुने गरी हरेक वर्ष साहित्यिक गतिविधिका कामहरू गर्छ। यस्ता अन्य संस्थाहरूमा जननायक बीपी कोइराला स्मृति ट्रष्ट, बीपी अध्ययन प्रतिष्ठान, बीपी चिन्तन प्रतिष्ठान आदि रहेका छन्। बीपी कोइराला स्मृति ट्रस्टले २०७२ सालयता हरेक वर्ष सांस्कृतिक वा राजनीतिक क्षेत्रमा विशिष्ट योगदान पुर्याउने दुई जनालाई सम्मानसहित एकएक लाख रुपैयाँको पुरस्कार प्रदान गर्दै आएको छ। यसै संस्थाले बीपीको विषयमा विद्यावारिधि गर्नेहरूलाई पनि सम्मान गर्दै आएको छ। ट्रस्टका कार्यकारी निर्देशक राजेन्द्र पराजुलीका अनुसार हालसम्म कोइरालाका विविध पक्षमाथि १९ जना अध्येताहरूले विद्यावारिधि गरेका छन्। स्नातकोत्तर तहमा शोध लेख्नेहरू त्रिभुवन विश्वविद्यालयको रेकर्डमा हालसम्म ४ सय ८१ जना छन्। यो संख्याले अहिलेसम्म ५ सय नाघेको अनुमान गरिएको छ। यति ठूलो संख्यामा एकै व्यक्तिका विषयमा भएको यो अध्ययन पनि कोइरालाको व्यक्तित्व र प्रभावको एउटा उदाहरण हो। हालसम्म संस्थाले सम्मानपुरस्कार प्रदान गरेका व्यक्तित्व यसप्रकार छन् : रत्न शम्सेर थापा र नुतन थपलिया, गोपाल पराजुली र तारा कोइराला, भुवन ढुंगाना र श्यामलाल श्रेष्ठ, प्राडा अभि सुवेदी र तिर्तःराज चैतु ज्ञान्वाली, रोचक घिमिरे र चाकर बास्तोला, वैरागी काइँला र मधुकान्त सिंह, ज्ञानमणि नेपाल र होमनाथ दाहाल हुन्। कोइालाको विषयमा अहिलेसम्ममा साहित्य, राजनीति, अर्थशास्त्र, मानवता, अस्तित्ववाद आदिमा विद्यावारिधि गर्ने अध्येताहरू यसप्रकार छन् : विष्णुकुमारी शर्मा, हरिप्रसाद शर्मा पराजुली, देवचन्द्र मिश्र, भूपति ढकाल, क्रिशंप्रसाद दाहाल, ज्ञानु पाण्डे, राधा आशाह, नारायण चालिसे, श्यामप्रसाद भट्टराई, वीरेन्द्र पुडासैनी, रेणुका थापा, सूर्यप्रसाद संग्रौला, रगुनाथ पौडेल, विष्णु नेउपाने, रत्नमणि नेपाल, कैलाशभगत प्रधानाङ्ग, वासुदेव भण्डारी, उर्मिला शर्मा र चक्रबहादुर खत्री रहेका छन्। नेपाल बाहिर पनि बीपी कोइरालाको सम्झना र सम्मानमा सालिकहरू निर्माण गरिएका छन्। भारतको पटनास्थित एक रंगशालामा उनको पूर्ण कदको सालिक स्थापना गरिएको छ। पत्रकार चन्द्रकिशोरका अनुसार हरेक वर्ष बीपी जयन्तीका अवसरमा पटनामा विशेष कार्यक्रम हुने गर्छ। कार्यक्रममा राज्यका मुख्यमन्त्रीदेखि लिएर केन्द्रिय स्तरका नेताहरूको पनि सहभागिता हुने गर्छ। केही वर्ष पहिलेको एक कार्यक्रममा अतिथिका रूपमा सहभागी चन्द्रकिशोर पटनामा मनाइएको उनलाई नेपालको तुलनामा अझै भव्य, आकर्षक र महŒव दिइएको स्मरण गर्छन्। यस्तै संयुक्त राज्य अमेरिकामा पनि कोइरालाको स्मृतिस्वरूप एउटा प्रतिमा सन् १९९० को दशकमा न्युयोर्कस्थित एक कलेजमा स्थापना गरिएको थियो। तर त्यो प्रतिमा सो कलेज बन्द भएपछि अहिले अमेरिकी नेपाली समुदायले जिम्मा लिएर कुनै उपयुक्त सार्वजनिक स्थापनमा पुस्र्थापना गर्ने प्रयास गर्दैछ। कोइरालाको बारेमा सार्वजनिक जानकारी वा चर्चामा नआएको अर्को एउटा पक्ष हो उनको निधनपछि उनको अस्तु नेपालका ७५ वटै जिल्लास्थित प्रमुख घाटहरूका अतिरिक्त नेपाल बाहिर पनि लगेर सेलाइएको थियो। तर यस कुरालाई कोइरालाका पुत्रद्धय प्रकाश र शशांक पनि अनभिज्ञता प्रकट गर्छन्। शशांकका अनुसार सांस्कृतिक र धार्मिकरूपमा भारतको वनारसमा लगिएको थियो। लेखक तथा कुटनीतिज्ञ जयराज आचार्यका अनुसार कोइरालाको अस्तुभस्माचशेष अमेरिकाको न्युयोर्कस्थित संयुक्त राष्ट्रसंघको भवन अगाडि हड्सन रिभरमा सेलाइएको थियो। संयुक्त राष्ट्रसंघ विश्व संस्था भएको हुनाले त्यस अगाडि सेलाएको हो। बीपीकी बहिनी बुनुले अमेरिका लगेर अस्तु विसर्जन गरिएको त्यस वेलाको फोटो पनि न्युयोर्कमा हेरेको र त्यसमा केही अन्तर्राष्ट्रिय संस्थाका प्रतिनिधिहरू पनि सहभागी भएको आचार्यले एक इमेलमार्फत जानकारी गराएका छन्। यसै सन्दर्भलाई अमेरिकाको न्युयोर्कका कानुन व्यवसायीअधिवक्ता खगेन्द्र जीसी पनि स्वीकार्छन्। वरिष्ठ पत्रकार होमनाथ दाहाल भने कोइरालाको निधनपछि उनको अस्तु नेपालका ७५ वटै जिल्लामा पुर्याउने योजनाअन्तर्गत रामेछापमा सुनकोशीमा आफूले नै लगेर विसर्जन गरेको बताउँछन्। उनी नेपालको प्रजातान्त्रिक आन्दोलनमा महत्वपूर्ण भूमिका निर्वाह गर्ने राष्ट्रपुकार साप्ताहिकका सम्पादक हुन् उनका अनुसार बेलायत, फ्रान्स, जर्मन र अमेरिका लगायतका देशहरूमा लगेर बीपीको अस्तु विसर्जन गरिएको थियो। बीपी कोइराला नेपालको राजनीति र साहित्यका अग्रज र आदरणीय व्यक्तित्व भएकोमा उनका राजनीतिक सिद्धान्त विरोधीहरूमा पनि त्यत्ति ठूलो विवाद छैन। नेपालको राजनीतिमा आफूलाई मनपर्ने वा नेपालको राजनीतिलाई प्रभाव पार्ने राजनेताका रूपमा उनको नाम सबैले लिन्छन् अहिले पनि। यसरी उनको नाम लिनेहरूमा सामान्य नागरिक, राजनीतिक रूपमा नेपाली कांग्रेसविरोधी नेता कार्यकर्ता, सामाजिक जीवनका व्यक्तित्वका साथै सेलिब्रेटी (कलाकार र खेलाडी) हरू पनि छन्।"
सन्दीपले द हन्ड्रेड क्रिकेट गुमाउने,"काठमाडौं : नेपाली राष्ट्रिय क्रिकेट टोलीका लेग स्पिनर सन्दीप लामिछानेले इङ्ल्यान्डमा आयोजना हुने द हन्ड्रेड क्रिकेट प्रतियोगिता गुमाउने भएका छन्। भिसा प्रक्रिया नमिलेका कारण ओभल इन्भिन्सिबलमा आबद्द सन्दीपले द हन्ड्रेड क्रिकेट गुमाउने भएका हुन्। टिएर फाइभ भिसामा बेलायत पुगेका सन्दीपले त्यो भिसामा द हन्ड्रेड खेल्न नपाउने भएका हुन्। द हन्ड्रेड खेल्न नपाउने भएपछि उनी एकदुई दिनमै नेपाल फर्किने सन्दीपका व्यवस्थापक रमण शिवाकोटीले जानकारी दिए। भिसाको समस्याका कारण सन्दीपले द हन्ड्रेड खेल्न नपाउने भएका छन्, रमणले भने, सन्दीप अब एकदुई दिनमै नेपाल फर्कने छन्। टिकटलगायत प्रक्रियागतका कामहरू भइरहेको छ। एक सय बलको प्रतियोगितामा सहभागी हुन सन्दीप गत असार २५ गते बेलायत पुगेका थिए। त्यहाँ पुगेर उनी बेलायती सरकारद्वारा सञ्चालन गरिएको क्वारेन्टाइनमा बसेका थिए। उनको क्वारेन्टाइनको अवधि मंगलबार सकिँदै थियो। आइतबार इङ्ल्यान्ड एन्ड वेल्स क्रिकेट बोर्डले द हन्ड्रेडका लागि भिसा मान्य नभएको भन्दै सन्दीपलाई बेलायत छाड्न निर्देशन दिएको हो। सन्दीपले सामाजिक सञ्जाल फेसबुकमा लामो स्टाट्स लेख्दै यसको पुष्टि गरेका छन्। सन्दीपका व्यवस्थापक सिवाकोटीले भाइटालिटी टीट्वेन्टी ब्लास्ट र द हन्ड्रेडका लागि टिएर फाइभ भिसा अप्लाई गर्न भने पनि अहिले किन त्यो भिसाले मान्यता पाएन भनेर आधिकारिक रुपमा कसैले पनि जानकारी नदिएको बताए। उनीहरूकै निर्देशन बमोजिम हामीले टिएर फाइभ भिसा अप्लाई गरेका हौं। भाइटालिटी टीट्वेन्टी ब्लास्ट र द हन्ड्रेडका लागि एउटै भिसा मान्य हुने भनिएको पनि थियो, सिवाकोटीले भने, अहिले के कारणले त्यो भिसालाई मान्यता नदिएको हो थाहा भएन। भिसा ढिलो आएका कारण सन्दीपले यसअघि भाइटालिटी टीट्वेन्टी ब्लास्ट क्रिकेट पनि गुमाएका थिए। भाइटालिटी ब्लास्टमा सन्दीप वोर्सेस्टरसायर र्यापिड्समा अनुबन्धित भएका थिए। टिएर फाइभ बेलायत सरकारले सीमित समयका लागि दिने वर्किङ भिसा हो। सरकारबाट मान्यता प्राप्त कार्यक्रमहरूमा सहभागी भएर सीमित अवधिका लागि काम गर्नेहरूले यो भिसा पाउने गरेका छन्। सन्दीपले बेलायत पुगेर पनि प्रतियोगिता गुमाउनु पर्दा निकै दुःख लागेको बताएका छन्। म ओभल इन्भिन्सिबलबाट खेल्न निकै उत्सुक थिएँ। निकै प्रतीक्षाका साथ हेरिएको प्रतियोगिता गुमाउनु पर्दा अत्यन्त मर्माहित बनेको छु, सन्दीपले सामाजिक सञ्जालमा लेखेका छन्।"
