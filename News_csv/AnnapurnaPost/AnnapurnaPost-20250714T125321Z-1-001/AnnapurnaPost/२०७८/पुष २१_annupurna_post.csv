शीर्षक,विवरण
प्रधानमन्त्री देउवा पुस २५ गते भारत भ्रमणमा जाने,काठमाडौं: प्रधानमन्त्री शेरबहादुर देउवा पुस २५ गते भारत भ्रमणमा जानेका भएका छन्। उनी दुई दिने भ्रमणका लागि भारत जान लागेका हुन्। मन्त्रिपरिषद्को बुधबार बसेको बैठकले प्रधानमन्त्री देउवाको भारत भ्रमण स्वीकृत गरेको छ। भारतको गुजरातमा हुने भनिएको गुजरात ग्लोबल समिटमा भाग लिन उनी भारत जान लागेका हुन्। भारत भ्रमणमा रहँदा भारतीय प्रधानमन्त्री नरेन्द्र मोदीसँग द्विपक्षीय वार्ता हुने बताइएको छ। त्यस्तै उच्च राजनीतिक भेटघाट पनि हुने बताइएको छ। पाचौंपटक प्रधानमन्त्री भएपछि देउवाको यो पहिलो भारत भ्रमण हो।
दोलखामा केन्द्रविन्दु भएर भूकम्प गयो,काठमाडौं: दोलखाको श्यामा केन्द्रविन्दु भएर भूकम्प गएको छ। राष्ट्रिय भूकम्प मापन तथा अनुसन्धान केन्द्रका अनुसार आज दिउँसो ४:१६ बजे श्यामा केन्द्रविन्दु भएर ४२ रेक्टर स्केलको भूकम्प गएको हो। उक्त भूकम्प गोरखा भूकम्पको परकम्प भएको सो केन्द्रले जनाएको छ। विसं २०७२ वैशाख १२ गते गएको विनाशकारी भूकम्पपछि हालसम्म नेपालमा ४ रेक्टर स्केलभन्दा माथिका ५६० भन्दा धेरै परकम्प गइसकेको छ।
"मणिपालमा अतिरिक्त शुल्क फिर्ता गर्ने सम्झौता, महिना दिनदेखि लागेको ताला खुल्यो","पोखरा : विद्यार्थीसँग बढी शुल्क लिएको भन्दै अनेरास्ववियुले मणिपाल मेडिकल कलेजमा १ महिनाअघि लगाएको ताला बुधबार खुलेको छ। चिकित्सा शिक्षा आयोगले तोकेभन्दा बढी लिइएको शुल्क विद्यार्थीलाई फिर्ता गर्न कलेज सहमत भएपछि अनेरास्ववियुले प्रशासनमा लगाएको ताला खोलिदिएको हो। मनिपालले विद्यार्थीसँग ६ लाख रुपैयाँ नियमभन्दा बढी शुल्क असुलेको भन्दै एमालेको भातृसंस्था अनेरास्ववियुको गण्डकी प्रदेश कमिटीले तालाबन्दीसहित आन्दोलन गर्दै आएको थियो। विद्यार्थीबाट बढी असुलिएको रकम अर्काे वर्ष उनीहरुले तिर्नुपर्ने शुल्कमा समायोजन गर्ने गरी कलेजले बुधबार अनेरास्ववियुसँग सम्झौता गरेको छ। विद्यार्थीहरुसँग आयोगले तोकेभन्दा बढी कुनै पनि अतिरिक्त शुल्क नलिने भएपछि १ महिना लामो आन्दोलन स्थगित भएको अनेरास्ववियु गण्डकीका संयोजक प्रकाश पौडेलले बताए। कास्कीका सहायक प्रमुख जिल्ला अधिकारी कृष्णचन्द्र पौडेल, पोखरा १६ का वडा सदस्य राजेश गुरुङ र मनिपाल २०२०२१ रितेशकुमार यादव र अनिल महतोको रोहबरमा बुधबार मणिपाल कलेजले अनेरास्ववियुसँग सम्झौता गरेको छ। सम्झौतामा अनेरास्ववियु गण्डकी संयोजक प्रकाश पौडेल र कलेजका प्रशासन प्रमुख भानु भारद्वाज, भर्ना निर्देशक गौरव यादव नेसनल मेडिकल एसोसियसन गण्डकीका उपाध्यक्ष अनिल सिन्हाले ५ बुँदे सम्झैतापत्रमा हस्ताक्षर गरेका छन्। आगामी दिनमा मणिपाल कलेज र स्थानीय समुदायसँग सहकार्य र हार्दिकतासहित आवश्यक समन्वय गरी अगाडि बढ्ने सम्झौता भएको अनेरास्ववियु सचिव आरके पोखरेलले जानकारी दिए। कानून विपरीत शुल्क लिएको हुँदा फिर्ता गर्न मनिपाललाई पत्राचार गर्दासमेत बेवास्ता गरेको भन्दै अनेरास्ववियु गण्डकी प्रदेशले मंसिर २० गतेदेखि कलेज प्रशासनमा तालाबन्दी गरेको थियो। चिकित्सा शिक्षा आयोगले चिकित्साशास्त्रको स्नातकका लागि काठमाडौं उपत्यकाभित्र ४० लाख र उपत्यका बाहिर ४४ लाख रुपैयाँ शुल्क तोकेको छ। तर मनिपाल कलेजले प्रतिविद्यार्थी ६ लाख रुपैयाँ बढी लिएको पुष्टि भएको थियो । विद्यार्थीले पहिलो किस्ताबापतको शिक्षण शुल्क कलेजको खातामा जम्मा गरिसकेका थिए। तर कलेजले अरु बहाना बनाएर विद्यार्थीसँग ६ लाख रुपैयाँका दरले असुली गरेको थियो।"
पोर्चुगल पठाउने भन्दै ४० लाख ठगी गरेकाे आराेपमा २ जना पक्राउ,काठमाण्डौं : पोर्चुगलमा आकर्षक कमाइ हुने र होटल तथा रेष्टुराँमा काम लगाइदिने भन्दै २ जनाबाट ४० लाख ठगी गरेको आरोपमा दुई जना पक्राउ परेका छन् । पक्राउ पर्नेमा काठमाण्डौ३२ कोटेश्वरस्थित युनिवर्ल्ड इन्टरनेशनल टुर एण्ड ट्राभल्स प्रालिका सञ्चालक र व्यवस्थापक रहेका छन् । ट्राभल सञ्चालक बाग्लुङ गल्कोट६ घर भै हाल मैतिदेवीका २८ वर्षीय अमृत सोती मगर र व्यवस्थापक सर्लाही बाग्मती१ घर भै हाल ललितपुर बस्ने २४ वर्षीय समिर कार्की छन् । महानगरिय अपराध महाशाखाका अनुसार उनीहरुले वर्किङ भिषामा पोर्चुगल जान प्रतिव्यक्ति १४ लाख रुपैयाँ लाग्छ र पोर्चुगल पुगेपछि होटल तथा कम्पनीमा मासिक १ लाख रुपैयाँ भन्दा बढी कमाई हुन्छ भनि प्रलोभनमा पारेका थिए । उनीहरुले ४ जना पीडितहरूबाट प्रतिव्यक्ति १० लाखका दरले ४० लाख रुपैयाँ लिई ठगी गरेका थिए । महानगरीय अपराध महाशाखा मिनभवनबाट खटिएको प्रहरीले उनीहरूलाई पक्राउ गरेको हो । थप अनुसन्धानको लागि उनीहरूलाई महानगरीय प्रहरी परिसर टेकु काठमाण्डौ पठाइएको प्रहरीले जनाएको छ ।
राज्यमन्त्री सवार स्कारपियो खेतमा पल्टियो,"सप्तरी: प्रदेश २ का आन्तरिक मामिला तथा सञ्चार राज्यमन्त्री रुबीकुमारी कर्ण सवार स्कारपियो गाडी सप्तरीको विष्णुपुर गाउँपालिकामा आज साँझ दुर्घटनामा परेको छ। विष्णुपुर७ नहर चोकस्थित भित्री सडकखण्डमा ज१झ ४०६ नम्बरको गाडीले नियन्त्रण गुमाउँदा दुर्घटना भएको राज्यमन्त्री कर्णले जानकारी दिइन्। राज्यमन्त्री कर्णका अनुसार साँघुरो बाटोमा मोड्न खोज्दा गाडी अचानक पल्टिएर खेतमा पुगेको थियो। राज्यमन्त्रीसहित गाडीमा उनका स्वकीय सचिव ध्रुवकुमार मण्डल, सुरक्षा गार्ड प्रहरी हवल्दार तुलसीप्रसाद साह, चालक विकेश चौधरी, नेकपा माओवादीका स्थानीय नेता जयप्रकाश चौधरी र प्रथमलाल राम सवार थिए। सामान्य चोटपटक लागेको सबैजनाको राजविराजस्थित छिन्नमस्ता अस्पतालमा उपचार भएको छ। अवस्था सामान्य रहेकाले सबैलाई औषधि दिएर आराम गर्न घर नै पठाइएको डा ज्ञानेन्द्र झाले बताए। राज्यमन्त्रीको टोली छिन्नमस्ता गाउँपालिका६ खुदीबखारीका ८९ वर्षीय मुक्तिलाल मण्डलको हत्याबारे जानकारी लिँदै परिवारलाई समवेदना दिएर फर्किरहेका बेला दुर्घटनामा परेको स्वकीय सचिव मण्डलले बताए। छिन्नमस्ता सडकखण्डको खुदीबखारीस्थित झौखराही फूलबारीमा धारिलो हतियारले घाँटी काटिएको अवस्थामा मण्डलको शव गत मङ्सिर ८ गते फेला परेको थियो। मण्डलको घरबाट राज्यमन्त्रीको टोली छिन्नमस्ता१ बरही वीरपुरस्थित भुटीदेवी यादवको परिवारलाई भेट्न गइरहेको थियो। यादवको ०७८ पुस १२ गते हत्या भएको थियो। दुवै जनाको हत्या कसले र किन गरेको भन्ने अझै खुल्न सकेको छैन।"
दुर्घटनामा परे प्रदेश राज्यमन्त्री,"राजविराज: प्रदेश २ का आन्तरिक मामिला तथा सञ्चार राज्यमन्त्री रुबीकुमारी कर्ण सवार गाडी बुधबार साँझ सप्तरीमा दुर्घटनामा परेको छ। बिष्णुपुर गाउँपालिका७ नहर चोकस्थित सखडा जाने भित्री सडक खण्डमा राज्यमन्त्रीसहित ६ जना सवार ज१ झ ४०६ नम्बरको गाडी दुर्घटनामा परेको राज्यमन्त्री कर्णले बताइन्। राज्यमन्त्री कर्णले अन्नपूर्ण सम्वाददातालाई फोन गरी साँगुरो बाटोमा मोड्न खोज्दा नियन्त्रण गुमाउन पुगेको गाडी अचानक पल्टिएर खेतमा पुगेको बताइन्। राज्यमन्त्रीको टोली छिन्नमस्ता गाउँपालिका६ खुदीबखारीका ८९ वर्षीय मुक्तिलाल मण्डलको परिवारलाई समवेदना दिएर फर्किरहेका बेला दुर्घटनामा परेको स्वकिय सचिव ध्रुबकुमार मण्डलले जानकारी दिए। गाडीमा राज्यमन्त्रीसहित स्वकिय सचिव मण्डल, सुरक्षा गार्ड प्रहरी हवल्दार तुलसीप्रसाद साह, चालक विकेश चौधरी, नेकपा माओवादीका नेताहरू जयप्रकाश चौधरी र प्रथमलाल राम सवार थिए। सबै जनालाई सामान्य चोटपटक लागेको मण्डलले बताए। राजविराजस्थित छिन्नमस्ता अस्पतालमा उपचारपश्चात सबै जनालाई अस्पतालले डिस्चार्ज गरेको छ। अवस्था सामान्य रहेकोले औषधि खाने र आराम गर्ने सल्लाह दिएर घर पठाइएको अस्पतालका डा ज्ञानेन्द्र झाले बताए। मृतक परिवारलाई भेंटेर फर्किरहेको टोली छिन्नमस्ता गाउँपालिका१ बरही वीरपुरस्थित भुटीदेबी यादवको परिवारलाई भेंटन गइरहेको थियो। यादवको ०७८ पुस १२ गते हत्या भएको थियो भने धारिलो हतियारले घाँटी काटिएको अवस्थामा मण्डलको शव २०७८ मङ्सिर ८ गते फेला परेको थियो। हालसम्म दुबै जनाको हत्याको रहस्य खुल्न सकेको छैन।"
सुकुम्बासीको जग्गा किर्ते गर्ने मालपोतका सुब्बासहित ६ जना विरुद्ध मुद्दा,"काठमाण्डौं : सुकुम्बासीको जग्गा किर्ते कागजात बनाएर बिक्रीवितरण गरेकाे आराेपमा अख्तियार दुरुपयाेग अनुसन्धान आयाेगले मुद्धा दायर गरेकाे छ । अख्तियार दुरुपयोग अनुसन्धान आयोगले सुकुम्बासीको जग्गा किर्ते गर्ने मालपोत कार्यालय बर्दियाका नायब सुब्बा शम्भुप्रसाद अधिकारीसमेत ६ जनाविरुद्ध विशेष अदालतमा मुद्दा दायर गरेको हाे । सुकुम्बासी समस्या समाधान आयोगबाट सुकुम्बासीको जग्गा बिक्रीका लागि २५ वर्षे समयसिमा तोकिएको छ । तर मालपोतका कर्मचारीको मिलोमतोमा १५ वर्ष बनाई किर्ते गरेको अख्तियारले जनाएको छ । मालपोतका सुब्बा अधिकारी, जग्गाधनी चन्द्रबहादुर सुनार, जग्गा खरिद गर्ने टेक बहादुर सुनार र चन्द्र बहादुर सुनारकै जग्गा दृष्टिबन्धक पारित गरी लिने भक्तबहादुर थापाको मिलेमतोमा यो काम भएको देखिएको अख्तियारका प्रवक्ता एवं सहसचिव नारायणप्रसाद रिसालले जानकारी दिए । सुकुम्बासी समस्या समाधान आयोगबाट प्राप्त २५ वर्षे समयसीमा भएको जग्गा सुक्रिबिक्रीका लागि मालपोत कार्यालय बर्दियामा रहेको जग्गाधनी दर्ता श्रेस्तामा २५ वर्षलाई काटी १५ वर्ष बनाई गैरकानूनी तरिकाले सच्याउने, थपघट गर्ने कार्य गरी ती प्रतिवादीहरुले भ्रष्टाचार निवारण ऐन र अख्तियार दुरुपयोग अनुसन्धान आयोग ऐन बमोजिम विशेष अदालत काठमाडौंमा आरोपपत्र दायर गरिएको उनले बताए । मालपोत कार्यालय बर्दियामा कार्यरत कर्मचारीहरुलाई जग्गा किन्ने व्यक्तिमार्फत नगद ३५ हजार दिएको हुँदा चन्द्रबहादुर सुनार र टेकबहादुर सुनारले भ्रष्टाचार निवारण ऐनविरुद्ध काम गर्ने पुष्टि भएको अख्तियारले जनाएको छ।"
"मिसाइल प्रहारले उत्तर कोरिया र जापानबीच द्वन्द्व, संसारकै चर्चित कार्निभल परेड रद्द","रियो दि जेनेरियोः संसारभर चर्चित ब्राजिलको कार्निभल पर्व यो वर्षपनि रद्द भएको छ। ब्राजिलमा कोरोना संक्रमण तीव्ररुपले बढेपछि ब्राजिलका विभिन्न प्रान्तमा मनाइने कार्निभल स्ट्रिट परेड यो वर्ष पनि रद्द भएको हो। स्वास्थ्य अधिकारीहरुसँगको बैठकपछि रियो का मेयर एदुआर्डो पेइसले यस वर्ष पनि स्ट्रिट परेड रद्द गर्ने निर्णय गरेका हुन्। यसअघि गतवर्ष पनि कोभिड१९ को त्रासका कारण सो कार्निभल १०८ वर्षको इतिहासमा पहिलो पटक रद्द गरिएको थियो। ब्राजिलका विभिन्न मुख्य सहरहरुमा कार्निभल मनाउने गरिन्छ। नेपालको गाइजात्रा पर्वजस्तै कार्निभल परेड संसारभरि चर्चित छ। उत्तर कोरियाद्वारा शंकास्पद ब्यालिस्टिक मिसाइल प्रहार, जापानको आपत्ति सिओलः जापान र दक्षिण कोरियाका अधिकारीहरुले उत्तर कोरियाले शंकास्पद ब्यालिस्टिक मिसाइल प्रहार गरेको बताएका छन्। दुई देशका अधिकारीहरुले उत्तर कोरियाले बुधबार आफ्नो पूर्वी कोस्ट क्षेत्रमा शंकास्पद ब्यालिस्टिक मिसाइल प्रहार गरेको बताएका हुन्। जापान र दक्षिण कोरियाली अधिकारीहरुको भनाइ सत्य भएमा उत्तर कोरियाले यस वर्ष प्रहार गरेको पहिलो ब्यालिस्टिक मिसाइल हुने छ। जापानी रक्षामन्त्री नोवोउ किशिका अनुसार उत्तर कोरियाले प्रहार गरेको शंकास्पद ब्यालिस्टिक मिसाइल ५ सय किलोमिटरसम्म उडेको थियो भने जापान नजिकैको क्षेत्रमा खसेको थियो। दक्षिण कोरियाको जोइन्ट चिफ अफ स्टाफका अनुसार सो मिसाइल बुधबार बिहान सवा ८ बजेतिर पूर्वतर्फ प्रक्षेपण गरिएको थियो। उत्तर कोरियाले गरेको ब्यालिस्टिक मिसाइल प्रक्षपणबारे विस्तृत विवरण नदिइकनै जापानको तटरक्षकले पहिलो रिपोर्ट गरेको थियो। गत वर्षदेखि उत्तर कोरियाले पटकपटक मिसाइलहरु प्रक्षेपण गर्दै आएको छ। जुन निकै खेदजनक छ, जापानी प्रधानमन्त्री फुमिओ किशिदाले रिपोटरहरुसँग भनेका छन्। उत्तर कोरियाले हालै प्रक्षेपण गरेको शंकास्पद ब्यालिस्टिक मिसाइलबारे जापान र दक्षिण कोरियाका गुप्तचरहरुले अनुसन्धान अघि बढाउने बताइएको छ। नयाँ वर्षको सुरुवातमा उत्तर कोरियाली नेता किम जोङ उनले यस वर्ष आफू देशको आर्थिक र खाद्य संकट सुधारमा लाग्ने बताएका थिए। ट्रम्पद्वारा निर्धारित पत्रकार सम्मेलन रद्द फ्लोरिडाः अमेरिकाका पूर्व राष्ट्रपति डोनाल्ड ट्रम्पले निर्धारित पत्रकार सम्मेलन रद्द गरेका छन्। ट्रम्पले जनवरी ६ अर्थात् भोलिका लागि तय गरिएको पत्रकार सम्मेलन रद्द गरेका हुन्। ट्रम्प स्वयंले जनवरी ६ मा भएको आक्रमणको वार्षीकोत्सवको अवसरमा फ्लोरिडास्थित आयोजना गरेको पत्रकार सम्मेलन कार्यक्रम रद्द गरेका हुन्। स्थानीय समयअनुसार मंगलबार विज्ञप्ति जारी गर्दै ट्रम्पले सो कार्यक्रम रद्द गर्ने र यही महिनाको अन्त्यमा सो कार्यक्रम परिजोनामा बोलाउने भन्दै रद्द गरेको बताएका छन्। गत वर्ष जनवरी ६ मा ट्रम्पका समर्थकहरुले वासिङ्टन डीसीसिस्थित क्यापिटलमा आक्रमण गरेका थिए। सो आक्रमण हिंसामा परिणत भएको थियो। सो सम्बन्धमा अनुसन्धान जारी राखिएको थियो। पत्रकार सम्मेलनमा ट्रम्पले सत्यतथ्य बोल्ने अपेक्षा गरिएको थियो। उइघुरद्वारा चिनियाँ अधिकारीविरुद्ध अपाराधिक मुद्दा दायर इस्तानबुलः चीनको जातीय समूह उइघुर मुस्लिमले चिनियाँ अधिकारीविरुद्ध अपराधिक मुद्दा दायर गरेका छन्। सो समूहका १९ सदस्यले टर्कीका अधिवक्तासमक्ष चिनियाँ अधिकारीविरुद्ध अपराधिक मुद्दा दायर गराएका हुन्। सो समूहले टर्कीको इस्तानबुल चिफ प्रोजिक्युटर्स कार्यालयसमक्ष सो मुद्दा दायर गरेका हुन्। चिनियाँ अधिकारीहरुले आफूहरुमाथि यातना दिएको, बलत्कार गरेको र मानवियताविरुद्ध अपराध गरेको उइघुर समूहको आरोप छ। उइघुरहरुले आफ्नो हकका लागि लड्न जरुरी रहेको अधिवक्ता गुल्डेन सोन्मेजले बताएका छन्। उनले भनेका छन्, उइघुरहरुले यो कदम चाल्नैपर्ने थियो। किनकि अन्तर्राष्ट्रिय निकायहरुले चिनियाँ अधिकारीहरुले उइघुरविरुद्ध गरेको गतिविधिविरुद्ध अहिलेसम्म कुनै चाल चलेका छैनन्। करिब ५० उइघुरहरुले टर्कीका मुस्लिमहरुसँग धार्मीक, जातीय र भाषा साट्दै आएका छन्। चीन सरकारले लामोसमयदेखि चीनका उइघुरविरुद्ध ज्यादति गर्दै आएको बताइन्छ। अष्ट्रेलिया र जापानले सुरक्षा सहकार्य सन्धिमा हस्ताक्षर गर्दै मेलबर्नः अष्ट्रेलिया र जापानले रक्षा र सुरक्षा सहकार्य सन्धिमा हस्ताक्षर गर्ने भएका छन्। दुवै मुलुकले रक्षा र सुरक्षा सहकार्य बलियो पार्न बिहीबार भर्चुअल समिटमार्फत् सो सन्धिमा हस्ताक्षर गर्ने भएका हुन्। कोभिड१९ लाई मध्यनजर गर्दै जापानी प्रधानमन्त्री फुमिओ किशिदाले अष्ट्रेलिया र अमेरिकाको भ्रमण रद्द गर्ने निर्णयपछि भर्चुअल समिटबाटै भए पनि दुई मुलुकले सो सन्धिमा हस्ताक्षर गर्न लागेका हुन्। दुई देशका शीर्ष नेताले रिसिप्रोकल एक्सेस एग्रिमेन्ट नामक सो सन्धिमा पहिलो पटक हस्ताक्षर गर्न लागेको अष्ट्रेलियाका प्रधानमन्त्री स्कट मोरिसनले बताएका छन्। सो हस्ताक्षरपछि जापान र अष्ट्रेलियाको रक्षा बलको नयाँ कार्यदिशा हुने मोरिसनले बताएका छन्। कर्मचारी अभावले बेलायतका अधिकांश हेरचाह केन्द्र बन्द हुँदै लण्डनः कर्मचारी अभावका कारण बेलायतका अधिकांश केयर सेन्टर (हेरचाह केन्द्र) बन्द हुने भएका छन्। ओमिक्रोनका कारण कर्मचारी अभाव भएपछि त्यहाँका ९० भन्दा बढी केयर सेन्टर बन्द हुन लागेका हुन्। त्यहाँको स्वास्थ्य विभागको पछिल्लो तथ्यांकअनुसार कोभिड१९ का कारण बेलायतमा करिब ११ हजारभन्दा बढी होम वर्कर (घरायसी कामदार)हरु छुट्टीमा छन्। सोही अभावमा कामदारहरुको अभाव भइरहेको बताइएको छ। सोही कारण बेलायतभरिका ९० भन्दा बढी केयर होस सेन्टरहरु रातो सूचीमा परेका छन् भने ती सेन्टरहरुले बन्द गर्ने घोषणा गरेको गार्जियनमा समाचार छ। बेलायतको सबैभन्दा ठूलो निजी अपरेटर बार्चेस्टरलेमात्र २५० केयर होममध्ये १०५ बन्द गरिसकेको बताएको छ। ओमिक्रोन बढे पनि विदेशीका लागि इजरायल पुनः खुल्ने जेरुसेलमः इजरायल सरकारले विदेशीका लागि सीमा नाका पुनः सञ्चालन गर्ने भएको छ। कोभिड१९ को नयाँ भेरियन्ट ओमिक्रोन तीव्ररुपमा फैलिए पनि सरकारले विदेशीका लागि आगामी हप्तादेखि सीमा नाका पुनः सञ्चालन गर्ने भएको हो। इजरायलका प्रधानमन्त्री नफ्तली बेनेटको सरकारले देशको पर्यटन व्यवसाय र देशको अर्थतन्त्र खस्केको भन्दै ओमिक्रोन संक्रमण फैलिएपनि विदेशीलाई प्रवेश अनुमति दिने निर्णय गरेको हो। सरकारको सो निर्णयसँगै ओमिक्रोनको मध्यमखाले जोखिम भएका मुलुकहरुले इजरायल प्रवेश गर्न पाउने अरब न्युजमा समाचार छ। ओमिक्रोन तीव्ररुपमा फैलिएको भन्दै इजरायल सरकारले नोभेम्बर अन्तिममा सबैखाले विदेशी नागरिकहरुका लागि इजरायल प्रवेशमा रोक लगाएको थियो। इन्धनको मूल्यविरुद्ध चर्को विरोधपछि काजकिस्तान सरकारद्वारा राजीनामा नुर सुल्तानः इनधनको मूल्यविरुद्ध जारी विरोध भड्किएपछि काजकिस्तान सरकारले राजीनामा दिएको छ। सो विरोध भड्किएर हिंसामा परिणत भएपछि बुधबार सरकारले राजीनामा दिएको हो। काजकिस्तानका राष्ट्रपति कासिम जोमार्ट तोकायभले सरकारको राजीनामा बुधबार स्वीकार गरेको राष्ट्रपति कार्यालयले जनाएको छ। तेलको धनी मानिने मध्ये एसियाली मुलुक काजकिस्तानमा पछिल्लो समय लगातार इनधनको मूल्य बढ्दै गएपछि त्यहाँका मानिसहरु सरकारको विरोधमा प्रदर्शनमा उत्रिएका थिए। सयौं प्रर्दशनकारी र त्यहाँको प्रहरीबीच मंगलबार हिंसा भड्किएको थियो। हिंसा भड्किएपछि त्यहाँको मुख्य सहरमा आपतकालीन घोषणासमेत गरिएको थियो।"
"निमित्त वन निर्देशकको अकुत सम्पत्ति, श्रीमतीविरुद्ध पनि मुद्दा","काठमाडौँ: सुदूरपश्चिम प्रदेश सरकार, वन निर्देशनालय धनगढी, कैलालीका निमित्त वन निर्देशक हेमराज विष्टविरुद्ध ६ करोड ८७ लाख अकुत सम्पत्ति आर्जनमा विशेष अदालतमा मुद्दा दायर भएको छ। अख्तियार दुरुपयोग अनुसन्धान आयोगले भ्रष्टाचारजन्य कार्य गरी गैरकानुनीरुपमा आर्जन गरेकोमा श्रीमती रुबी जिसीलाई प्रतिवादी बनाएको छ। उनीहरुविरुद्ध भ्रष्टाचार निवारण ऐन बमोजिम सजाय हुनका साथै निजले जाँच अवधिमा आर्जन गरेको श्रोत नखुलेको सम्पत्ति असुल उपररजफत गरी पाउन मागदाबीसहित विशेष अदालत, काठमाडौँमा आरोपपत्र दायर गरिएको अख्तियार प्रवक्ता नारायणप्रसाद रिसालले जानकारी दिए।"
राष्ट्रपतिको बगैँचामा रहेको हरिणको आक्रमणबाट सेना जवानको मृत्यु,असुनसियनः दक्षिण अमेरिकी मुलुक पाराग्वेमा राष्ट्रपति निवासभित्र रहेको बगैँचामा हरिणको आक्रमणबाट एक सेनाको मृत्यु भएको छ। ४२ वर्षीय सेर्जेन्ट भिक्टोर आइज्यासीको हरिणको आक्रमणबाट मृत्यु भएको हो। राजधानी असुनसियन नजिकै रहेको राष्ट्रपति निवासमा रहेको सो हरिण भारतले उपहारस्वरुप पाराग्वेलाई दिएको थियो। उपहारस्वरुप राष्ट्रपति निवासमा राखिएको सो हरिणको आक्रमणबाट आफ्ना सेनाको मृत्यु भएको पाराग्वेको सेनाले जानकारी दिएको छ। राष्ट्रपति निवासको सीसीटीभी फुटेजमा देखिएअनुसार आक्रमणमा पर्नुअघि ती सेना हरिण नजिक गएका थिए। लगत्तै उनीमाथि हरिणले आफ्नो सिङले आक्रमण गरेको थियो। आक्रमणपछि गम्भीर घाइते बनेका भिक्टोरलाई उपचारका लागि सैनिक अस्पताल पुर्याइएको थियो। उपचार हुनुअघि नै उनलाई अस्पतालले मृत घोषणा गरेको थियो। जंगली हरिणहरु सो बगैँचामा छोडिएकाले र आफूमाथि आक्रमण हुनसक्ने डरले हरिणले उनीमाथि आक्रमण गरेको हुनसक्ने सेनाका प्रवक्ता कोलोनियल भिक्टोर युर्दापिलेटाले बताएका छन्।
पूर्व उपप्रधानमन्त्रीलाई पाँच करोड अमेरिकी डलर हिनामिना गरेको आरोप,त्रिपोली: लिवियाको पूर्व उपप्रधानमन्त्री तथा पूर्व गृहमन्त्रीलाई भ्रष्टाचार गरेको आरोप लगाइएको छ। लिबियाका महान्यायाधिवक्ताको कार्यालयले पूर्व उपप्रधानमन्त्री तथा गृह मन्त्री अल साद्धिक अब्दुल्करी करिमलाई भ्रष्टाचार गरेको आरोप लागाइएको हो। उनीहरुले आर्थिक अनियमितता गरेकाले अनुसन्धान भइरहेको पनि अधिकारीहरुले जनाएका छन्। राष्ट्रपतिका उम्मेदवार समेत रहनु भएका करिमले आफू पदमा रहँदा न्युन गुणस्तरको सामग्रीलाई उच्च मूल्य तिर्नेगरी हस्ताक्षर गरेको पाइएको दाबी गरिएको छ। उनले कानुनको उलंघन र गलत प्रयोग गरेकाले उनीमामाथि अनुसन्धान गरी कारबाही गर्न महान्यायाधिवक्तको कार्यालयले माग गरेको छ। उनले राज्यलाई पाँच करोड अमेरिकी डलर नोक्सान गराएको महान्यायधिवक्ताको कार्यालयले दाबी गरेको छ।
"नेपालमा कोरोना संक्रमण बढ्यो, एकैदिन ४३५ जनामा संक्रमण",काठमाडौं: नेपालमा कोरोना संक्रमितहरुको संख्या बढेको छ। पछिल्लो २४ घन्टामा थप ४३५ जनामा कोरोना संक्रमण देखिएको छ। देशभरि १० हजार २६७ जनाको नमूना परीक्षण गर्दा यी संक्रमित देखिएको स्वास्थ्य मन्त्रालयले जनाएको छ। त्यस्तै थप २३९ जना संक्रमित कोरोनामुक्त भएका छन्। पछिल्लो २४ घन्टामा मृत्यु भने शून्य रहेको मन्त्रालयले जनाएको छ। नेपालमा सक्रिय संक्रमितको संख्या पनि बढेको छ। बुधबारसम्म नेपालमा ५२२५ जना सक्रिय संक्रमित रहेका छन्।
स्वीमिङ पुलमा 'डाइभ' हान्दा यी अभिनेत्रीको गर्दन भाँच्चियो,"काठमाडौं: एक अष्ट्रेलियन अभिनेत्री अल्ली सिम्पसनको गर्दन भाँच्चिएको छ। गायिकासमेत रहेकी उनको स्वीमङ गर्ने बेला गर्दन भाँच्चिएको एजेन्सीहरुले उल्लेख गरेका छन्। अन्तर्राष्ट्रिय मिडियाका अनुसार उनी स्वीमिङ पुलमा 'डाइभ' गर्ने बेला गर्दन भाँच्चिएको थियो। यो घटना नयाँ वर्षयको सुरुवातकै दिन भएको बताइएको छ। उनी त्यसकै कारण अस्पतालमा उपचाररत रहेकी छन्। उपचारकै क्रममा उनलाई कोरोनासमेत लागेको बताइएको छ। 'कुनै बेला जीवनमा क्षणभरमै नसोचेको घटना भइदिन्छ। २०२२ को सुरुवात मेरो लागि राम्रो रहेन। एकातिर गर्दन भाँच्चिएको छ भने अर्कोतिर कोरोनाबाट संक्रमित भएकी छु,' उनले इनस्टाग्राममा लेखेकी छन्। उनले गर्दनमा दुइटा 'फ्याक्चर' रहेको उल्लेख गरेकी छन्। स्वीमिङ पुलमा नुहाउँदा उनले सावधानी अपनाउन अपीलसमेत गरेकी छन्।"
भारतको इलाहावाद उच्च अदातलका तीन न्यायाधीशमा कोरोना संक्रमण,"भारत : भारतको उत्तर प्रदेशस्थित इलाहावाद उच्च अदालतका तीनजना न्यायाधीशमा कोरोना भाइरस संक्रमण पुष्टि भएको छ। न्यायाधीशमा कोरोना संक्रमण देखिएपछि त्यहाँका कर्मचारी संशकित भएका छन्। न्यायाधीशमा कोरोना देखिएपछि इलाहावाद उच्च अदालतले अर्चुअल सुनुवाइ गर्ने निर्णय गरेको छ। कोरोना संक्रमणको अवस्थालाई ध्यानमा राख्दै न्यायाधीशहरूको प्रशासनिक समितिले यस्तो निर्णय गरेको हो। सो अदालतले कार्यलयका अन्य मानिसमा संक्रमण फैलिन नदिन नयाँ निर्देशिका जारी गरेको छ। नयाँ निर्देशिकाअनुसार कानुन व्यवसायी, न्यायकर्मी र वादीलाई अदालत परिसरमा प्रवेश गर्न दिइने छैन । भर्चुअल सुनुवाइ हुनुभन्दा पहिला दर्ता भएका मुद्दाहरू अदालतमा पेश गरिनेछन्। अनलाइनका साथै निजी कार्यालयमा पनि मुद्दा दर्ता गर्न सकिनेछ व्यवस्था गरेको छ। कोरोना बढ्दो संक्रमणलाई ध्यानमा राख्दै सर्वोच्च अदालत, दिल्ली र गुजरात उच्च अदालत पछि अब इलाहाबाद उच्च अदालतमा अर्चुअल माध्यमबाट सुनुवाइ हुन लागेको हो। पछिल्लो समय भारतमा कोरोना संक्रमण तीव्ररुपमा फैलिरहेको छ।बुधबार मात्रै ५८ हजार बढीमा संक्रमण देखिएको छ।कोरोनासँगै नयाँ भेरियन्ट ओमिक्रोनको संक्रमण पनि रफ्तारमा बढिरहेको छ। हालसम्म २१ सय बढीमा ओमिक्रोन संक्रमण देखिएको छ। कोरोना र ओमिक्रोन तीव्ररुपमा फैलिएपछि विभिन्न सहरमा रात्रिकाली कर्फ्यू जारी गरेको छ। महाराष्ट्र र दिल्लीमा सर्वाधिक कोरोना र ओमिक्रोन संक्रमण फैलिरहेको छ।"
१७ सय किलोमिटरमा फैलिएको 'ग्रेट हिमालयन ट्रेल'मा एकल सवारी गर्दै मंगल,"काठमाडौं: माउन्टेन बाइकर मंगल लामा ग्रेट हिमालयन ट्रेलमा सवारी गर्ने भएका छन्। पूर्वको कञ्चनजंघादेखि पश्चिमको हुम्लासम्म हिमालयको उच्च पदमार्गहरुमा फैलिएको १७ सय किलोमिटर लामो ग्रेट हिमालयन ट्रेनमा उनले एक्लै सवारी गर्ने भएका हुन्। ललितपुरको झम्सिखेलमा पत्रकार सम्मेलन आयोजना गरेर काठमाडौंका पेशेवर माउन्टेन बाइकर मंगल लामाले यसबारे जानकारी दिएका हुन्। उनले अप्रिल १ देखि यो यात्राको थालनी गर्ने बताए। 'माउन्टेन बाइकमा यस्तो मानवीय एकल अभियान यसअघि कहिल्यै प्रयास गरिएको थिएन,' लामाद्वारा जारी विज्ञप्तिमा भनिएको छ। 'जीएचटी अन ह्वील' नाम दिएको यो अभियानको उद्देश्य कोभिड१९ महामारी र जलवायु परिवर्तनका चुनौतीहरुबारे चेतना जगाउनु र नेपाल हिमालय र विशेष गरी ग्रेट हिमालयन ट्रेललाई प्रमुख साहसिक पर्यटन गन्तव्यको रुपमा प्रवर्द्धन गर्न र स्थानीय समुदायलाई सशक्त बनाउन रहेको उनले बताए।"
मान्द्रेढुङ्गाका युवा सामूहिक बंगुरपालनमा,"बेनी : म्याग्दीको अन्नपूर्ण गाउँपालिका२ मान्द्रेढुङ्गाका युवाले सामूहिक बंगुरपालन सुरु गरेका छन् । गण्डकी प्रदेश सरकारको मुख्यमन्त्री जलवायु मैत्री नमुना कृषि गाउँ कार्यक्रमको सहयोगमा लेकाली बहुउद्देश्यीय कृषक समूह मार्फत बंगुरपालन सुरु गरेका हुन् । समूहका सदस्य गोबिन्द पुर्जाले २२ जना मिलेर उपल्लो गाउँफाँटमा आधुनिक खोर निर्माण गरी बंगुरपालन सुरु गरेको बताए । १८ जना बिदेशबाट फर्किएका र गाउँमै भएका युवाहरु छौ, उनले भने फार्ममा आलोपालो काम गरेर बंगुरको स्याहार सुसार गरेका छौ । काम गर्नेले ज्याला र आम्दानी समान हिसाबले वितरण हुन्छ । पचासपचास हजार रुपैयाँका दरले नगद संकलन गरिएको समूहलाई सहकारीमा रुपान्तरण गर्ने प्रक्रियामा लगिएको अर्का सदस्य रामबहादुर पाईजाले बताए । दक्षिण कोरीयामा बंगुर फार्ममा काम गरेका बिमल र अनिल फगामीको अगुवाइमा बंगुरपालन गरिएको हो । बंगुरपालनलाई विस्तार गरी स्वरोजगारसँगै आयआर्जन गर्ने युवाहरुको योजना छ । पाठापाठी, वयस्क, गर्भवति, सुत्केरी र भाले बंगुरलाई छुट्टाछुट्टै राख्न मिल्ने १० वटा कोठा भएको ब्यवस्थित खोर बनाइएको छ । एक सय वटा क्षमताको खोरमा हाल ५३ वटा ल्याडरेश र पाख्रिबास जातका बंगुर छन् । खोरसँगै समूहको कार्यालय र दाना भण्डारण गर्ने अर्को भवन बनाइएको छ । कार्यक्रमकी कृषि प्राविधिक जेनिसा चोखालका अनुसार समूहमार्फत बंगुरपालनका साथै ठूलोबगरमा १० रोपनी जग्गामा १२ वटा सेमिहाइटेक प्रबिधिको पलास्टिक घर(टनेल) बनाएर व्यावसायिक तरकारी खेती सुरु गरेका छन् । प्रदेश सरकारको ८५ र समूहका १५ प्रतिशत लगानीमा बंगुरपालन गरेका हुन्, उनले भनिन् गत वर्ष चालिस लाख रुपैयाँ बिनियोजन भएको कार्यक्रमका लागि यस वर्ष पन्ध्र लाख रुपैयाँ बिनियोजन भएको छ । तरकारी खेती र बंगुरपालन गर्न ६० घरधुरी कृषकहरु कार्यक्रममा आवद्ध भएका छन् । मान्द्रेढुङ्गा र ठूलोबगर पर्यटकीय स्थल भुरुङ्गतातोपानी तथा गाउँपालिकाको केन्द्र पोखरेबगर नजिकैका बस्ती हुन् । बजार नजिकै भएकाले तरकारी तथा बंगुर बिक्रीमा सहज हुने समूहका उपाध्यक्ष लोकबहादुर पुर्जाले बताए । बिषादी र रासायनिक मलको प्रयोग बिना जैविक प्रबिधिको प्रयोग गरेर खेती गरी वातावरण संरक्षण तथा कृषकको आयआर्जन सुधार गर्ने उद्देश्यले प्रदेश सरकारले सबै स्थानीय तहमा सञ्चालन गरेको कार्यक्रम प्रभावकारी बनेको कृषि ज्ञान केन्द्र म्याग्दीका प्रमुख किरण सिग्देलले बताए । बेनीको सिंगा सुर्केमेला, बास्कुना, मंगलाको कोत्रवाङ, सिम, तोराखेत, सातबिसे, पोक, मालिकाको बिम, धवलागिरीको खिबाङखाम्ला र रघुगंगाको भगवती घट्टटोलमा मुख्यमन्त्री वातावरणमैत्री नमुना कृषि गाउँ कार्यक्रम सञ्चालन भएको छ ।"
गैरकानुनी शुल्क लिने मेडिकल कलेजलाई कारबाही हुन्छ : शिक्षा मन्त्रालय,"काठमाडौँ: सरकारले गैरकानुनी शुल्क लिने मेडिकल कलेजलाई कानुनबमोजिम कारबाही गर्ने चेतावनी दिएको छ। शिक्षा, विज्ञान तथा प्रविधि मन्त्रालयले गैरकानुनीरुपमा विद्यार्थीहरुबाट बढी शुल्क असुल गरिएमा राष्ट्रिय चिकित्सा शिक्षा ऐन २०७५ बमोजिम कारबाही हुने चेतावनी दिएको हो। शिक्षा मन्त्रालयले बुधबार विज्ञप्ति जारी गर्दै भनेको छ, 'गैरकानुनीरुपमा विद्यार्थीहरुबाट बढी शुल्क असुल गरिएमा राष्ट्रिय चिकित्सा शिक्षा ऐन २०७५को दफा १४ बमोजिम कारबाही हुने व्यहोरा सर्वसाधारणमा यो सूचना प्रकाशित गरिएको छ।' ऐनमा गैरकानुनी शुल्क लिए सम्बन्धन खारेजसम्मको अधिकार छ।"
सेवामुखी कर्मचारी बन्न आग्रह,"डडेल्धुरा : नेपाल निजामती कर्मचारी युनियनको आठौं जिल्ला अधिवेशनमा सहभागी वक्ताहरुले निजामती कर्मचारीले सेवा प्रवाह गर्दा प्रभावकारी र आकर्षक सेवा प्रदान गर्नुपर्नेमा जोड दिएका छन् । कर्मचारी जुनसुकै कार्यालयमा सेवारत भएपनि उनीहरुले प्रवाह गर्ने सेवा जनताले अपेक्षा गरे अनुसार छिटोछरितो र भरपर्दो हुनुपर्नेमा वक्ताले जोड दिएका हुन् । बुधवार जिल्ला सदरमुकामको निर्माण व्यवसायी सघंको हलमा प्रमुख अतिथि नेपाली कांग्रेसका सभापती तथा परशुराम नगरपालिकाका नगरप्रमुख भिमबहादुर साउदले आठौं जिल्ला अधिवेशनको उद्घाटन गरेका हुन् । कार्यक्रममा बोल्दै सभापती साउदले कर्मचारी जनमुखी हुनुपर्ने र जनता र राष्ट्र निर्माणमा कटिबद्ध भई लाग्नुपर्नेमा जोड दिएका छन् । निजामती कर्मचारीका आन्तरिकरुपमा धेरै समस्या होलान, समायोजन लगायत पदस्थापना, पदोन्नतीसगैं सरुवाबढुवाका कुरा होलान ति कुरा आन्तरिक रुपमा मिलाउँदै गरौंला तर आफूआवद्ध कार्यालयबाट सेवा चुस्तदुस्त र पारदर्शीरुपमा अगाढी बढाउन नेपाली कांग्रेसका सभापती साउदले अनुरोध गरेका छन् । त्यसैगरी कार्यक्रमका विशिष्ट अतिथि निजामती कर्मचारी युनियनका पूर्व केन्द्रीय कोषाध्यक्ष तथा गन्यापधुरा गाउपालिका अध्यक्ष नवलबहादुर मल्लले कर्मचारीले खाका तयार पारि जिल्लाको समग्र विकासका लागि डट्नुपर्ने बताएका छन् । नेपाल निजामती कर्मचारी युनियनको आठौं जिल्ला अधिवेसनले नयाँ नेतृत्वव समेत चयन गर्ने अध्यक्ष विरबहादुर ऐरले बताए । सकभर सर्वसम्मत नेतृत्व चयन गर्नमा लागि परेको निजामती कर्मचारीले बताएका छन् । उद्घाटनसत्रमा अतिथिको रुपमा प्रमुख जिल्ला अधिकारी अन्य कर्मचारी सघंसघंठनका प्रमुख र प्रतिनिधी, युनियनका केन्द्रीय पदाधिकारी, आधिकारीक कर्मचारी टे्डयुनियनका अध्यक्ष र पत्रकार लगायतको उपस्तिथी रहेको थियो ।"
देउवालाई शेखरको प्रश्न केन्द्रीय सदस्य मनोनीतको मापदण्ड के?,"काठमाडौंः नेपाली कांग्रेसका नेता शेखर कोइरालाले पार्टीमा काम गर्ने निष्ठावान, इमान्दार र त्यागी नेतालाई नियोजित किसिमले पाखा लगाउनेविरुद्ध डटेर सामना गर्न आवश्यक रहेको बताएका छन्। आफ्ना पक्षका नेता, कार्यकर्ताहरुलाई काठमाडौंमा सम्बोधन गर्दै यस्तो बताएका हुन्। नेपाली कांग्रेसलाई नयाँ उचाइमा पुर्याउने विश्राम लागेको छैन। विभाजन, कटुता र असहयोगी भावना नराखौं र पार्टीमा काम गर्ने निष्ठावान इमान्दार, त्यागी नेतालाई नियोजित किसीमले पाखा लगाउनेविरुद्ध डटेर सामना गरौँ,' उनले भने। उनले पार्टी सभापति शेरबहादुर देउवालाई केन्द्रीय सदस्य मनोनयबारे प्रश्न गरे। के मापदण्ड बनाएर केन्द्रीय सदस्य मनोनीत गर्नुभएको हो? प्रश्न उठेको छ, उले भने। उनले कुनै पनि कार्यकर्ताको शिर झुक्न नदिने भन्दै अबको निर्वाचनमा कांग्रेस पहिलो बन्ने बताए।"
वर्षमान पुनमा देखिएको 'दुर्लभ' स्वास्थ्य समस्या के हो?,"काठमाडौंः नेकपा माओवादी केन्द्रका नेता वर्षमान पुन चीन र थाइल्याण्डमा उपचार गराएर तीन महिनापछि नेपाल फर्किँदैछन्। स्वास्थ्यमा समस्या आएपछि नेता पुनले पछिल्लो समय चीनको थर्ड पीपुल्स हस्पिटल अफ सेनजेनमा उपचार गराएका थिए। उपचारका लागि उनी गत असोज १३ मा थाइल्याण्ड प्रस्थान गरेका थिए। लगत्तै त्यहाँबाट उनी चीन पुगेका थिए। चिकित्सकका अनुसार उनी क्रिग्लरनजरटाइप टु सिन्ड्रोम नामक दुर्लभ समस्याबाट पीडित छन्। यो वंशाणुगत रोग भएको बताइएको छ। पुनको शरीरमा देखिएको जण्डिसको मात्रा अस्वभाविकरूपमा बढेको चिकित्सकहरूले बताएका थिए। यसै सन्दर्भमा पुनमा देखिएको क्रिग्लरनजरटाइप टु सिन्ड्रोम के हो भनेर जनरल फिजिसियन डा अमित गौलीसँग हामीले कुराकानी गरेका छौं। क्रिग्लर नजर सिम्टम भनेको सानो उमेरदेखि वा जन्मजात नै हुने जण्डिस टाइपको एक प्रकारको रोग हो। जण्डिस भएपछि मानिसमा पहेँलोपना आउने कारकलाई 'बीलीरुबीन' भन्छौं। शरीरमा भएको 'बीलीरुबीन'को लेभल बढ्छ। क्रिग्लर नजरमा कन्जुगेटेड र अनकन्जुगेटेड 'बीलीरुबीन' भन्ने हुन्छ। 'बीलीरुबीन'को लेभल बढ्ने तर, कलेजोका अरु प्यारामिटर र जाँचहरु नर्मल हुन्छ। सामान्यतः भन्नुपर्दा 'बीलीरुबीन'ले जण्डिस गराउने पित्तको लेभल बढाउनु हो। यो बढिरहेको अवस्थामा कहिलेकाहीँ इन्फेक्सन (संक्रमण) भइदियो वा कलेजोलाई असर पार्ने औषधिहरु चल्यो वा कलेजोमा कुनै समस्या आइदियो भने देखिएको जण्डिसलाई झन् बढावा दिन्छ। त्यसलाई क्रिग्लर नजर सिम्टम भनिन्छ। यो दुई प्रकारको हुन्छ, टाइप वान र टाइप टु। यसको उपचार भनेको आइपरेका समस्याहरुको निर्मुल गर्दै लैजाने नै हो। अनि बिरामीलाई जस्तो गाह्रो पर्छ, त्यसैअनुसार उपचार गर्दै जाने हो। कहिलेकाहीँ हेपाटाइटिसहरु रुल आउट गर्नुपर्ने हुन्छ। कलेजोको जाँचहरुमा हेपाटाइटिस छ कि छैन भनेर हेर्नुपर्ने हुनसक्छ। टाइप वान र टाइप टु मा त्यत्ति धेरै फरक हुँदैन। दुवैको पद्धति एउटै हो। पित्तको मात्रा शरीरमा बढ्ने नै हो। प्याथोफिजियोलोजीमा थोरै फरक हुने मात्रै हो। क्रिग्लर नजरको ठ्याक्कै उपचार भन्ने त हुँदैन। यो चाहिँ जे समस्या आउँछ, त्यहीअनुसार अघि बढ्ने हो। पित्तथैली, लिभर जे मा समस्या छ, त्यहीअनुसार उपचार गर्दै अघि बढ्ने हो। लिभरको समस्याले चाहिँ अरु अंगमा असर गरेको छ भने त्यहीअनुसार उपचार गर्नुपर्ने हुन सक्छ। लक्षणको आधारमा उपचार गर्ने हो। कसरी नियन्त्रण गर्ने? यो रोग नियन्त्रण गर्न सकिन्छ। एउटा लेभलभन्दा अर्को लेभलमा बढ्न नदिनु नै नियन्ण गर्नु हो। यस्तो विरामीको कहिलेकाहीँ के हुन्छ भने यसो हेर्दा जण्डिस पनि देखिँदैन। जण्डिस देखिनलाई त आँखा पहेँलो हुनुपर्यो। बाहिरबाट हेर्दा जण्डिस पनि हुँदैन, आँखा पनि ठीक हुन्छ तर, भित्र जाँच गर्दा 'बीलीरुबीन' लेभल (उच्च) हुन्छ। रगतको परीक्षण र कलेजोको जाँच गरेर नै डाइग्नोसीस गर्ने हो। कति विरामीहरु सिम्टम (लक्षण) नदेखिने कारणले धेरै विरामीहरु जीवनभरि अननोटिस (सम्पर्कबाहिर) भइरहेका हुन्छन्। जो बीरामीले चेक गराउनुहुँदैन उहाँको त देखिँदैन नि। यो रोग कसैकसैलाई जन्मजात पनि देखिन्छ।"
वालिङमा बायोग्यास र कम्पोष्ट मल उत्पादन सुरु,"स्याङ्जा : घरको सेफ्टी ट्ंयाकी भरिएपछिको भोग्नुपर्ने हैरानीबाट अब वालिङ्वासी मुक्त हुनेभएका छन् । वालिङ नगरपालिकाले निर्माण गरेको दिसाजन्य लेदो ब्यवस्थापन प्लान्ट सञ्चालनमा ल्याएपछि वालिङ दुर्गन्ध र तनावमुक्त हुने भएको हो । नगरपालिकालाई ६ हजार ५ सय रुपैंया बुझाएपछि सेफ्टी ट्ंयाकी सफा गरिन्छ । यस अन्र्तगत दिसापिसाब, नुहाउने, धुवाउने लगायतका पदार्थको मिसावट पर्छन् । पालिकाले दिसाजन्य लेदो ब्यवस्थापनगरी बायोग्याँस र कम्पोष्ट मल बनाउनुका साथै त्यहाँबाट निस्कने पानीलाई प्रशोधनगरी पुनः प्रयोग गर्न सकिनेगरी प्लान्ट संञ्चालनमा ल्याइएको नगरप्रमुख दिलिपप्रताप खाँणले बताए । एकीकृत फोहरमैला व्यवस्थापनका क्षेत्रमा नगरपालिका तहमा सञ्चालनमा आएको यो प्लान्ट नेपालकै पहिलो हो । उनले भने, पानीलाई भने खेतबारीमा सिँचाईका रुपमा प्रयोग गर्न सकिनेछ । नेपाल नगरपालिका संघको समन्वयमा एन्फोको प्राविधिक डिजाइन, राष्ट्रिय योजना आयोग, संघीय मन्त्रालय, सिटी नेट, एसप्याक, युएनडिपी, बिलगेट्स एण्ड मेलिन्दा फाउण्डेशनको सहयोगमा एकीकृत फोहर व्यवस्थापन कार्यक्रम अन्तर्गत प्लान्ट निर्माण गरी सञ्चालनमा ल्याईएको सामाजिक विकास समितिका संयोजक युगमाया पंगेनीले जानकारी दिईन् । दिसापिसाब संकलनदेखि सुरक्षित विसर्जनसम्मको चरणबद्ध प्रक्रिया नै सरसफाइ प्रणाली हो । यि प्रणाली अन्तर्गत संकलन, भण्डारण, रित्याउने र ढुवानी गर्ने, प्रशोधन र पुनः प्रयोग वा सुरक्षित ब्यवस्थापन रहेको नगरपालिकाका ईञ्जिनियर दिपेन्द्र मल्ल भन्छन् । घरघरमा रहेका सेफ्टी ट्ंयाकी भरिएपछि ट्याङ्कर खोज्नु निकै कठिन हुन्छ । बाक्लो बस्ती भएकाले जताततै फाल्न र विर्सजन गर्न पनि मिल्दैन । दिसापिसाबजन्य पदार्थ दुर्गन्धित भएकाले जो कोहीले यस्ता काम गर्न खोज्दैनन् बढि खर्चिलो हुने गरेकोमा नगरपालिकाले सहज बनाएको भन्छन्, नगरबासी बिष्णु थापा । वालिङ् नगरपालिका१स्थित मजुवामा निर्मित प्लान्ट झण्डै २ वर्षअघि देखि निर्माण सुरु भएको हो । विभिन्न दातृ संस्थाहरुको ६७ लाखको लागतमा प्लान्ट निर्माण भएको हो । नगरपालिकाले फोहरमैंला व्यवस्थापनका क्षेत्रमा देशभरमै उत्कृष्ट काम गरेको भन्दै पटक पटक पुरस्कृत हुँदै आएको छ । पालिकाले फोहोर ब्यवस्थापनबाट वर्षेनी लाखौं रुपैंया आम्दानी समेत गर्छ । फोहोरमैलालाई वर्गिकरण गर्दै कुहिने, नकुहिने र शिशाजन्य बस्तुमा बिभाजन गर्दै बिक्रीबितरण गर्ने गरेको छ । नगरपालिकाले घरघरमा ट्याक्टर पठाएर यि ३ प्रकारका फोहोरमैला छुट्टाछुट्टै दिनमा संकलन गर्दै आएको जनाएको छ ।"
गुप्तचर प्रमुखमा यदुलाल खरेल नियुक्त,काठमाडौंः सरकारले राष्ट्रिय अनुसन्धान विभागको प्रमुखमा यदुलाल खरेललाई नियुक्त गरेको छ। मन्त्रिपरिषद्को बुधबार बसेको बैठकले खरेललाई गुप्तचर प्रमुख बनाउने निर्णय गरेको हो। हालका गुप्तचर प्रमुख गणेश अधिकारी अनिवार्य अवकास गएपछि सरकारले खरेललाई गुप्तचर प्रमुख बनाउने निर्णय गरेको हो। अधिकारी शुक्रबारदेखि घर बस्नेछन्। खरेलले पनि शुक्रबारदेखि नै कार्यभार सम्हालेनछन्। उनी आगामी असोजसम्म गुप्तचर प्रमुखको रुपमा काम गर्ने बताइएको छ। उनी विभागको प्रमुख अतिरिक्त मुख्य अनुसन्धान निर्देशकको रुपमा कार्यरत थिए। राष्ट्रिय अनुसन्धान विभाग अहिले प्रधानमन्त्री तथा मन्त्रिपरिषद् कार्यालय मातहत रहेको छ।
ऐतिहासिक सुन्दरी तोप पाँच दशकपछि दैलेखमा पुनस्थापना,"दैलेख : जिल्ला सदरमुकामको पुरानो बजारस्थित कोतगढीमा परापूर्वकाल देखि नै सुन्दरी र अर्गा नामका दुईवटा तोपहरु थिए । त्यसबेला बडादशैँ लगायतका महत्वपूर्ण चाडपर्वहरुमा तोपको बढाईपछि मात्र पूजाआजा तथा टीका थाप्ने चलन थियो । तत्कालिन समयबारे जानकार ७६ वर्षीय खगेन्द्र मल्ल भन्छन् फूलपातीको दिन कोतगढीबाट स्थानीय टुँडिखेलमा ल्याएर तोपलाई दूल्लुतर्फ फर्काएर पड्काएपछि पूजाआजा सुरु हुन्थ्यो । विस २०२८ ताका भोकमरीले दैलेखलाई पनि प्रभावित पार्याे । भोकमरी धान्न नसक्दा तत्कालिन समयमा जिल्लास्थित नेपाली सेनाको ज्वाला दल गणलाई दैलेखबाट सुर्खेत सारियो । सेनाको गणसँगै सुन्दरी र अर्गा तोप पनि सुर्खेत पुगे । त्यसयता झण्डै पाँच दशकसम्म तोपहरु गुमनाम रहे । संघीयतापछि राजनीतिक दल, नागरिक समाज लगाएत जिल्लावासीले दैलेखसँग जोडिएको ऐतिहासिक तोपहरु फिर्ता हुनुपर्ने माग राखेपछि स्थानीय सरकारले खोजी सुरु गर्यो । नारायण नगरपालिका१ का वडाध्यक्ष तिर्थनारायण श्रेष्ठ भन्छन् हामीले नेपाली सेनासँग समन्वय गरेर तोपहरु खोज्ने क्रममा सुर्खेतस्थित राजदल गणमा सुन्दरी तोप फेला पर्याे । नेपाली सेना र दैलेखको इतिहाससँग जोडिएको तोपहरुमध्ये सुन्दरी तोपलाई बुधवार दैलेख ल्याईएको छ । उक्त तोप झण्डै ५० वर्षपछि दैलेखमा पुनस्थापना गरिएको हो । दैलेखको काँडाचौरस्थित इन्द्रदल गुल्मका गुल्मपति सेनानी दिनेश लामाले जंगी अड्डाले सुर्खेत राजदल गणमा राखिएको सुन्दरी तोप दैलेख पुनस्थापना गर्न स्वीकृत दिएपछि तोप दैलेख ल्याईएको बताए । उनका अनुसार सुन्दरी नामक तोप र ८१ थान गोला दैलेख ल्याईएको छ । उक्त तोप अहिले नेपाली सेनाको इन्द्रदल गुल्म काँडाचौरमा राखिएको छ । कोतगढीमा मर्मत तथा जीर्णोद्धारको काम सकिएपछि तोपलाई कोतगढीमा राखिने बताईएको छ । कोतगढी नेपाली सेनाको स्वामित्व छ । ऐतिहासिक कोतगढीमा तोप गोला राख्न आवश्यक पूर्वाधार निर्माण भइरहेको नारायण नगरपालिकाले जनाएको छ । विसं १८४६ सालमा बहादुर शाहको पालामा उक्त तोप बनेको इतिहास छ । सुन्दरी तोप पितलबाट बनेको हो । दुई वटा तोपहरु सुन्दरी र अर्गा मध्ये अर्गा तोप अझै गुमनाम जस्तै छ । अर्गा तोप कहाँ छ भन्नेबारे अझै एकिन हुन नसकेको वडाध्यक्ष तिर्थनारायण श्रेष्ठले बताए । अर्गा तोप तामाबाट बनेको छ । तत्कालिन समयमा तोप भगवतीको मुर्ती समेत रहेको जानकारहरु बताउँछन् । हामीले नेपाली सेनासँगको समन्वयमा सुन्दरी तोप दैलेख फिर्ता ल्याउन सफल भएका छौँ, वडाध्यक्ष श्रेष्ठले भने अर्गा तोप र भगवतीको मुर्तीको पनि खोजी गरिरहेका छौँ ।तोप पुनस्थापनाले दैलेखको पर्यटन प्रवद्र्धनमा टेवा पुग्ने अधिवक्ता खड्गबहादुर सिजापती बताउँछन् । तोप जिल्लाको लागि अमूल्य सम्पत्ति हो, अहिले एउटा तोप ल्याईएको छ, त्यसलाई अलपत्र पारिनु हुँदैन्, सुरक्षित राख्नुपर्छ, उनले भने अर्गा तोपको खोजी गरेर दैलेख ल्याउनुपर्छ ।"
कुकुरले बालिकालाई टोकेपछि मालिक गिरफ्तार,चेन्नइ : कुकुरको टोकाइबाट एक ९ वर्षीया बालिका घाइते भएपछि कुकुर मालिकलाई प्रहरीले गिरफ्तर गरेको छ। घटना लगत्तै उजुरी परेपछि नोलाम्बुर प्रहरीले कुकुरका मालिकविरुद्ध मुद्दा दर्ता गरेको थियो। मुद्दा दर्ता लगत्तै प्रहरीले कुकुरका मालिक विजयलक्ष्मीलाई पक्राउ गरेको हो। कुकुरले बालिकालाई टोक्दै गरेको भिडियो सामाजिक सञ्जालमा भाइरल भएपछि कुकुर मालिकलाई गिरफ्तार गरिएको हो। समाचारमा बताइएअनुसार कुकुरले ती बालिकालाई लखेट्दै १६ पटक टोकेको थियो। बालिका आफ्नो घरको आँगनमा खेलिरहेको अवस्थामा कुकुरले आक्रमण गरेको हो। बालिका खेलिरहेको अवस्थामा कुकुरको मालिक्नी कुकुरलाई डोर्याउँदै थिइन्। त्यही क्रममा कुकुरले बालिकामाथि आक्रमण गरेको थियो। यो घटना प्रहरीले चेन्नईको नोलाम्बुरमा भएको बताएको छ । कुकुरले पछ्याउन थालेपछि उनी निकै डराएर भाग्न खोज्दा चिप्लिएर लडेकी थिइन्। त्यसपछि कुकुरले उनलाई टोक्न थालेको थियो। यो देखेर त्यहाँ वरपर रहेका मानिसहरु बालिकालाई तुरुन्तै अस्पताल लगेका थिए।
राष्ट्रपति भण्डारी र बिमस्टेक महासचिवबीच भेट,काठमाण्डौं ः राष्ट्रपति विद्यादेवी भण्डारी र बहुपक्षीय प्राविधिक तथा आर्थिक सहयोगका लागि बङ्गालको खाडीको प्रयास (बिमस्टेक)का महासचिव तान्जेन लाक्फेलबीच राष्ट्रपति भवन शीतल निवासमा भेटवार्ता भएको छ । भेटवार्ताका क्रममा बिमस्टेक प्रक्रियालाई थप प्रभावकारी बनाई अघि बढ्न सदस्य राष्ट्रहरुबीच क्षेत्रीय सहयोग अभिवृद्धि गर्ने विषयमा कुराकानी भएको राष्ट्रपति कार्यालयले जनाएको छ ।
"त्रियुगा उद्योग बाणिज्य संघ विवादकाबीच सुल्झदै, यसरी भएको थियो विवाद","उदयपुर : नेतृत्वको चरम टकरावले बन्धक बनेको गाईघाटस्थित त्रियुगा उद्योग बाणिज्य संघको समस्या तत्कालका लागि टरेको छ । संघका निलम्बित अध्यक्ष गजेन्द्र भगत निकटका पूर्वमहासचिव तथा अध्यक्षका उम्मेद्वार चुडामणी कार्कीले अधिवेशन तथा साधारणसभा स्थगनगरी पाउँ भन्दै उच्च अदालत विराटनगरमा दायर गरेको निवेदनमा अदालतले अन्तरिम आदेशलाई निरन्तरता दिनु नपर्ने बताएपछि साधारणसभाको बाटो खुलेको छ । न्यायाधिश कृष्णकमल अधिकारी र तेजनारायणसिंह राईको इजलासले निवेदकलाई विधायिकी कानूनद्धारा स्थापित कुन हक हनन भएको हो सो कुरा निवेदनपत्रमा उल्लेख नदेखिएको हुँदा संघसंस्था ऐन २०३४ बमोजिम आफ्नै विद्यानबाट सञ्चालित संघका विवादका बिषयमा संस्थाको विधान अनुसार हुने देखिएकाले आदेशलाई निरन्तरता दिनु नपर्ने गरी आदेश दिएको हो । अदालतको आदेशसँगै कार्यवाहक अध्यक्ष रमेश रसाईलीले पुस २६ गते साधारणसभा र अधिवेशनको मिति तय गरेका हुन् । व्यापारी उद्योगीहरुको छाता संगठनको रुपमा स्थापित त्रियुगा उद्योग बाणिज्य संघको पाँचौ अधिवेशन २०७३ मा भएयता अर्को अधिवेशन हुनसकेको छैन् । ३ वर्षे कार्यकाल २०७६मै सकिएपनि ६ महिना म्याद थपेर आफ्नो कार्यकाल आफै बढाएको र त्यसपछि पनि अग्रसर नभएको भन्दै अध्यक्ष भगतलाई गत असार २८ गते बसेको बहुमत कार्यसमितिको बैठकले तीन वर्षका लागि निलम्बन गरेपछि विवाद सुरु भएको हो । यसरी सुरु भएको थियो विवाद गत असार २८ गते बसेको कार्यसमितिको बैठकले समयमा संस्थाको अधिवेशन तथा साधारणसभा गर्न अग्रसर नभएको, बेरुजु रकम नतिरेको जस्ता गम्भिर आरोप लगाउँदे अध्यक्ष गजेन्द्र भगतमाथि बहुमत सदस्यले तीन वर्षका लागि निलम्बन गरेपछि संघ भित्र विवाद सुरु भएको हो । आफैले हस्ताक्षर गरी प्रमाणित गरेको ३ लाख २० हजार २ सय ५ रुपैँया आफ्नो नामको बेरुजु तीन आर्थिक वर्ष बितिसक्दासमेत नतिरेको, नविकरणको रकम हिनामिना गरेको, एकलौटी ढंगले संस्था चलाएको, संस्थाको सम्पती अपचलन गरेपछि बैठकले निलम्वन गरेको कार्यवाहक उपाध्यक्ष रसाईलीद्धारा जारी विज्ञप्तिमा उल्लेख छ । संघको विधानमा जो कोहीको हकमा एक आर्थिक वर्षको बेरुजु रकम अर्को आर्थिक वर्ष नकट्दै बुझाईसक्नु पर्ने अन्यथा निलम्वन गर्न सकिने व्यवस्था रहेको छ । त्यहीँ विधानमा भएको व्यवस्थालाई आधारमानी कार्यसमितिले निलम्वन गरेको रसाईलीले बताए । बैठकले प्रथम उपाध्यक्ष रसाईलीलाई अधिवेशन तथा साधारणसभा गर्ने गरी कार्यवाहक अध्यक्षको अधिकार प्रत्यायोजन गरेसँगै नेतृत्वबीच टकराव सुरु भएको हो । दुबै पक्षले संस्थाको अध्यक्ष आफू रहेका दाबी गरेपछि संस्थाको नेतृत्वको वैधानिकता माथि नै प्रश्न उब्जिदै आएको थियो । विज्ञप्तिमा निलम्बित अध्यक्ष भगतमाथि संघकै कार्यालयको ५५ हजार बराबरको ल्यापटप चोरी गरेको आरोपसमेत लगाइएको छ । आर्थिक हिनामिनादेखि ल्यापटप चोरीसम्मको आरोपमा कारबाही गरीपाउँ भन्दै जिल्ला प्रहरी र प्रशासनमा पटकपटक निवेदन दिए पनि सुनुवाई नगरेको विज्ञप्तिमा भनिएको छ । संघका निवर्तमान वरिष्ठ उपाध्यक्ष भरत चामलिङ्गले वार्षिकरुपमा गर्नुपर्ने साधारणसभा पाँच वर्षसम्म हुन नसकेको र नियमित अधिवेशनसमेत नभएपछि संवैधानिकरुपमा संस्थाको वैधानिकतामाथि प्रश्न उठेको बताए । अध्यक्ष भगतलाई निलम्वन गर्ने समितिको निर्णयमा तालुकदार निकाय जिल्ला प्रशासन कार्यालयलेसमेत सहमति दिएकोछ । बैठकको निर्णयसँगै तत्कालिन प्रमुख जिल्ला अधिकारी तुलसीराम सेढाईले रसाईलीलाई नै कार्यवाहक अध्यक्षको मान्यता दिएका थिए । कार्यालयका तत्कालिन प्रशासकिय अधिकृत दिपक दाहालले कार्यवाहक अध्यक्ष रसाईली र द्धितीय उपाध्यक्ष हस्तमाया राईको संयुक्त हस्ताक्षरमा आर्थिक कारोवार गर्ने गरी राष्ट्रिय बाणिज्य बैंक गाईघाट र एनआईसी बैंकलाई खाता सञ्चालन गरिदिन पत्राचार गरेपछि रसाईली पक्ष थप मजबुत बनेको थियो । प्रशासनले ६ महिना भित्र अधिवेशन र साधारण सम्पन्न गर्नसमेत रसाईलीलाई सोही मितिमा परिपत्र गरेका थिए । समितिको निर्णय र प्रशासनको परिपत्र उपर अध्यक्ष भगत आफू अन्यायमा परेको भन्दै निर्णय खारेजीको माग गर्दै उच्चअदालत बिराटनगर पुगेका थिए । लगत्तै अदालतले मुद्दा किनारा नलागेसम्म तत्काल कुनैपनि गतिधिन नगर्न अन्तिरम आदेश जारी गर्यो । विवादले उग्ररुप लिएपछि पछिल्लो समय प्रमुख जिल्ला अधिकारी भएर जिल्ला प्रवेश गरेका प्रजिअ विरेन्द्रकुमार यादवले दुबै पंक्षलाई पटकपटक कार्यालयमा बोलाई सहमतिको प्रयास खोजेका थिए । नेतृत्वको टसललाई मथ्थर गर्न तत्काल अधिवेशन गर्ने गरी संस्थापकलाई संयोजक बनाउने उनको प्रस्तावसमेत असफल भएपछि प्रशासनले हात झिकेको हो । सहमतिको प्रयास जारी रहँदा अदालतबाट अन्तिरम आदेश आएपछि अझ विवादले उग्ररुप लिएको थियो । मुद्दा जारी रहेको अवस्थामा दुबै पंक्षले फरकफरक समय र स्थान तोकी साधारणसभासमेत तय गरिसकेका थिए । साधारणसभाको मिति नजिकिदै जाँदा भगत निकटका अध्यक्षका प्रत्यासी पूर्वमहासचिव चुडामणी कार्की साधारणसभा रोकी पाउँ भन्दै उच्च अदालत पुगेपछि अदालतले तत्कालका लागि कुनै पनि प्रकृया अघि नबढाउन रसाईली नेतृत्वलाई निषेधाज्ञा परमादेश जारी गरेको थियो । साधारणसभाको अघिल्लो दिन अदालतको आदेश आएपछि रसाईलीले पत्रकार सम्मेलनको आयोजना गरी तत्काल कार्यक्रम स्थगित गरेका थिए । कार्यवधि सकिएको २ वर्ष नाघिसक्दा पनि ताजा जनादेशका लागि गर्नुपर्ने अधिवेशन भगत समूहले अदालतमा मुद्दा हाल्दै स्थगित गरेपछि व्यापारीले सामाजिक संजालमार्फत आक्रोस पोखेका थिए ।"
"दोहोरो अंकले घट्यो सेयर बजार, साढे ४ अर्बमाथिको कारोबार","काठमाडौं : तीन दिन लगातार उकालो लागेको सेयर बजार बुधबार फेरि ओरालोतिर लागेको छ। बुधबार नेप्से परिसूचक ३० अंक बढीले ओरालो लागेर २६ सय ४९२० विन्दुमा पुगेर बन्द भएको छ। यसअघि नेप्से आइतबार ६० र सोमबार ३२ र मंगलबार ६३ अंकले बढेको थियो। नेप्से दोहोरो अंकले घटेपनि कारोबार रकम भने बढेको छ। यसदिन २३६ कम्पनीको ९५ लाख ५९ हजार ४२९ कित्ता सेयर ४ अर्ब ५२ करोड १५ लाख ९८ हजार ५८३ रुपैयाँमा खरिदबिक्री भयो। मंगलबार २३४ कम्पनीको ९१ लाख १० हजार ७५८ कित्ता सेयर ४ अर्ब ३२ करोड २ लाख ६९ हजार ८२८ रुपैयाँमा खरिदबिक्री भएको थियो। यसदिन एउटा मात्रै कम्पनीको सेयर सर्किट लेभलमा कारोबार भयो। मध्य भोटेकोशी जलविधुत्को सेयरमूल्य ९९६ प्रतिशतले बढेर सर्किट लेभलमा कारोबार भएको हो। त्यसैगरी, छ्याङ्दी हाइड्रोपावर र तेह्रथुम पावरको सेयरमूल्य ५ प्रतिशतभन्दा बढी बढेको छ। सेयर कारोबारको अघिल्लो दिन अर्थात् मंगलबार तीन कम्पनीको सेयर सकारात्मक सर्किट लेभलमा कारोबार भएको थियो। सप्तकोशी डेभलपमेन्ट, श्री इन्भेस्टमेन्ट फाइनान्स र मध्य भोटेकोशी जलविद्युत कम्पनीको सेयर मूल्यमा सकारात्मक सर्किट लेभलमा कारोबार भएको थियो। यस्तै बुधबार कारोबार रकमका आधारमा शिवम् सिमेन्ट्स शीर्ष स्थानमा रह्यो । सो कम्पनीको १८ करोड ७ लाख रुपैयाँभन्दा बढीको सेयर कारोबार भयो। अपि पावरको १६ करोड ७४ लाख, अपर तामाकोशीको १४ करोड ३५ लाख, अरुण भ्याली हाइड्रोपावरको ११ करोड ७ लाख र एचआइडीसीएलको १० करोड ६५ लाखभन्दा बढीको सेयर खरिदबिक्री भएको छ। यसदिन कारोबारमा आएका १३ समूहमध्ये ११ समूहको परिसूचक घटेको छ। होटल तथा पर्यटन २२१, व्यापारको १७४, बैंकिङको १५२, विकास बैंकको १७१, निर्जीव विमाको १८८, लगानीको १५४ प्रतिशतले सेयर मूल्य घटेको हो। यसदिन ११ समूहको परिसूचक ओरालो लाग्दा जलविद्युतको ०४९ र वित्त समूहको ०१ प्रतिशतले बढेको छ। यसअघि कारोबारको अघिल्लो दिन मंगलबार ११ समूहको परिसूचक बढेको थियो।"
पाल्पाको रम्भा गाउँपालिका बालमैत्री घोषणा,"तानसेन : रम्भा गाउँपालिकालाई बालमैत्री गाउँपालिका घोषणा गरिएको छ । गाउँपालिकाले बालमैत्री स्थानीय शासनको सबै सूचकहरु पूरा गरी जिल्ला सम्वनय समिति पाल्पा र लुम्बिनी प्रदेश सरकारको अनुगनम तथा अनुमतिमा सोमवार गाउँपालिका बालमैत्री गाउँपालिका घोषणा भएको हो । पालिकाले ५१ वटा बालमैत्री स्थानीय शासनका सूचकहरु पूरा गरी स्थानीय बालमैत्री शासन लागू भएको हो । पाल्पा क्षेत्र नंं १ का संघीय सांसद तथा पूर्व भूमिसुधार मन्त्री दलबहादुर रानाको प्रमुख आतिथ्य र लुम्बिनी प्रदेशकी कानून महिला, बालबालिका तथा ज्येष्ट नागरिक मन्त्री रमा घर्तीमगरको सहभागीतामा रम्भा गाउँपालिकालाई स्थानीय बालमैत्री शासन लागू भएको गाउँपालिका घोषणा गरीएको हो । बालमैत्री शासन घोषणा कार्यक्रममा बोल्दै संघीय सांसद दल बहादुर रानाले रम्भा गाउँपालिका अब युवा जवानको मात्र नभई बालबालिकाले पनि शासन गर्ने अधिकार सुनिश्चित भएको बताए । लुम्बिनी प्रदेश कानून, महिला, बालबालिका तथा ज्येष्ट नागरिक मन्त्री रमा घर्ती मगरले पाल्पामा रम्भाले बालमैत्री गाउँपालिका घोषणा गरेर लुम्बिनी प्रदेशमै नमुना गाउँपालिका भएको र अबका दिनमा महिला तथा ज्येष्ट नागरिकमैत्री गाउँपालिका घोषणाको अभियानमा लाग्न पालिकालाई सुझाव दिईन् । कार्यक्रममा प्रदेश सांसद नारायण प्रसाद आचार्यले बालमैत्री शासन लागू भएको गाउँपालिका घोषणाले पालिका भित्र बालअधिकार पूर्ण रुपमा कार्यान्वयनमा आएको बताए । गाउँपालिकाले ४ वटा मुख्य सूचक भित्रका ५१ वटा सूचकहरु चरणबद्ध रुपमा पारेर पालिका भित्र बालमैत्री शासन लागू गरेको हो । बाल बचाउँ, बाल विकास, बाल संरक्षण र बाल सहभागिता मुख्य सूचक रहेका छन् । गाउँपालिका भित्र विधालय, वडातहमा गरी १ सय वटा बालक्लबहरु सूचिकृत रहेको, सबै क्ब्लहरुलाई सक्रिय बनाईएको गाउँपालिका अध्यक्ष विष्णुप्रसाद भण्डारीले बताए । ५ वटा वडामा बल समन्वय समिति, एक वटा पालिका स्तरीय बाल सम्वनय समिति गठन गरी बालबालिकाहरु सक्रिय बनाउँदै आएको छ । गाउँपालिकाले सबै बालबालिकाहरुलाई विद्यालयमा अनिवार्य सहभागिता, बालबिवाहकानो अन्त्य, सबै विद्यालयमा गुणस्तरीय स्वच्छ खानेपानीको व्यवस्था, साबुन पानीले हातधुने व्यवस्था, आधारभूत कक्षा १ देखि ८ सम्मका बालबालिकाहरुलाई विद्यालयमै दिवा खाजाको व्यवस्था गरिएको गाउँपालिका अध्यक्ष भण्डारीले बताए । पालिकाले बालबालिकाको क्षेत्रमा १० प्रतिशत बजेट विनियोजन गर्दै आएको छ । सवारी साधन देखि होटल रेष्टुराँ तथा अन्य क्षेत्रमा १८ वर्ष भन्दा मुनी बालमजदुर राख्ने अवस्था शुन्यमा झरेको, घरेमा सुत्केरी हुनेकोे संख्या विगत दुई वर्ष देखि शुन्य रहेको, दुई वर्षको अवधीमा एक वर्ष मुनीका बच्चा र सुत्केरी आमाको मृत्यु नभएको, सबैक्षेत्र तथा कार्यक्रममा अनिवार्य बालसहभागिता लागू गरिएको, सुत्केरी आमालाई पोषण भत्ता प्रदान गरिदै आएको अध्यक्ष भण्डारीले बताए । बाल बचाउका सम्बन्धी १४ वटा सूचक, बाल संरक्षण सम्बन्धी १० वटा सूचक, बालविकास सम्बन्धी ६ वटा सूचक, बाल सहभागिता सम्बन्धी ६ वटा सूचक र संस्थागत विकास सम्वन्धी १५ सूचकमा गरी ५१ वटा सूचकहरुमा गाउँपालिकाले शत प्रतिशत नतिजा ल्याई प्रदेश सरकारको अुगमन र अनुमतीमा बालमैत्री गाउँ घोषणा गरिएको प्रमुख प्रशासकीय अधिकृत कृष्ण प्रसाद ढकालले बताए । बालमैत्री मैत्री स्थानीय शासनका फोकल पर्सन कुश्माखर पाण्डेले २०७५ साल पुष देखि गाउँपालिकालाई बालमैत्री घोषणा गर्न अभियान सुरु गरी २०७८ पुष १९ गते रम्भा गाउँपालिकालाई बालमैत्री घोषणा गर्दासम्म भएका गतिविधी तथा सूचकका आधारहरु प्रतिवेदनको रुपमा पेश गरेका थिए । रम्भा गाउँपालिकाले २ वर्ष अघि नै पूर्ण संस्थागत भएको गाउँपालिका घोषणा गरिसकेको छ भने पूर्ण सरसफाई उन्मुख वडा घोषण भएको छ । केही महिना भित्र पूर्ण खरको छानामुक्त गाउँपालिका, पूर्ण सरसफाई उन्मुख गाउँपालिका घोषणा गर्ने तयारी भईरहेको पालिकाले जनाएको छ ।"
चार्ल्स शोभराजको मुद्दा हेर्न नमिल्नेमा,"काठमाडौं : सर्वोच्च अदालतले चार्ल्स शोभराजको बन्दी प्रत्यक्षीकरणको मुद्दाको पेशी हेर्न नमिल्नेमा राखेको छ। सो मुद्दाको पेशी सुनुवाइका लागि बुधबारको इजलासमा राखेको थियो। न्यायाधीशद्वय बमकुमार श्रेष्ठ र नहकुल सुवेदीको संयुक्त इजलासमा सो मुद्दाको सुनुवाइ तोकिए पनि हेर्न नमिल्नेमा राखेको हो। यसअघि गत पुस ८ मा न्यायाधीश अनिलकुमार सिन्हाको एकल इजलासले कारण देखाऊ आदेश जारी गरेको थियो । शोभराजले उमेरका आधारमा कैद छुट माग गर्दै पुस ७ गते बुधबार सर्वोच्चमा रिट दायर गरेका थिए। उनी अहिले जगन्नाथदेवलमा थुनामा छन् । उनले प्रधानमन्त्री तथा मन्त्रिपरिषद्को कार्यालय, गृह मन्त्रालय, कारागार व्यवस्थापन विभाग कालिकास्थान, जिल्ला प्रशासन कार्यालय काठमाडौं र कारागार कार्यालय जगन्नाथदेवललाई विपक्षी बनाइ मुद्धा दायर गरेका हुन्।"
नागरिकता बनाउन आएका व्यक्तिको बेहोस भएर कार्यालयमै मृत्यु,सोलुखुम्बु : जिल्ला प्रशासन कार्यालय सोलुखुम्बुमा सेवा लिन आएका एक सेवाग्राहीको ज्यान गएको छ । ज्यान जानेमा सोलुदुधकुण्ड नगरपालिका ८ केरुङका ६६ वर्षीय फुर्वा शेर्पा रहेको जिल्ला प्रहरी कार्यालय सोलुखुम्बुले जनाएको छ । सहायक प्रमुख जिल्ला अधिकारी लक्ष्मी भट्टराईका अनुसार बुधबार प्रशासनमा नागरिकताका बनाउन पुगेका शेर्पा प्रशासनमै बेहोस भएर ढलेका थिए । उनलाई तत्काल उद्दार गरी जिल्ला अस्पताल फाप्लु पुर्याउने वित्तिकै चिकित्सकले मृत घोषणा गरेका थिए । शेर्पा नसालगायत विभिन्न समस्याका कारण केहि समयदेखि फाप्लु अस्पताल भर्ना भएर उपचार गराइरहेको खुल्न आएको छ । तर आज आफन्तले अस्पतालको अनुमतिविना नागरिकता बनाउन भन्दै जिल्ला प्रशासन पु्र्याएको अस्पतालका सूचना अधिकारी विजयप्रकाश ठाकुरले जानकारी दिए । उनका अनुसार मृतक शेर्पामा खुट्टा टेक्न नसक्ने लगायत अन्य समस्या देखिएको थियो । मृतकको शव अहिले जिल्ला अस्पतालको शव गृहमा राखिएको अस्पतालले जनाएको छ । करिब २७२८ वर्षदेखि परिवारसँग सम्पर्कमा नरहेका शेर्पाले हालसम्म नेपाली नागरिकता नलिएको वडा कार्यालयले जनाएको छ ।
प्रधानमन्त्री देउवाले बोलाए मन्त्रिपरिषद् बैठक,काठमाडौं : प्रधानमन्त्री शेरबहादुर देउवाले मन्त्रिपरिषद् बैठक आह्वान गरेका छन्। आज दिउँसो साँढे १ बजे बस्नेगरी देउवाले बैठक बोलाएका हुन्। आजको बैठकमा विभिन्न मन्त्रालयका एजेण्डाका साथै आगामी माघ १२ गते हुने राष्ट्रियसभा निर्वाचनका विषयमा छलफल हुने प्रधानन्त्रीको सचिवालयले जनाएको छ।
इन्धन मुल्यवृद्विको विरोधपछि काजकिस्तान सरकारद्वारा राजीनामा,नुर सुल्तान : इनधनको मुल्यविरुद्ध जारी चर्को विरोध भड्किएपछि काजकिस्तान सरकारले राजीनामा दिएको छ। सो विरोध भड्किएर हिंसामा परिणत भएपछि बुधबार सरकारले राजीनामा दिएको हो। काजकिस्तानका राष्ट्रपति कासिम जोमार्ट तोकायभले सरकारको राजीनामा बुधबार स्वीकार गरेको राष्ट्रपति कार्यालयले जनाएको छ। तेलको धनी मानिने मध्यएसियाली मुलुक काजकिस्तानमा पछिल्लो समय लगातार इनधनको मुल्य बढ्दै गएपछि त्यहाँका मानिसहरु सरकारको विरोधमा प्रदर्शनमा उत्रिएका थिए। सयौं प्रर्दशनकारी र प्रहरीबीच मंगलबार हिंसा भड्किएको थियो। हिंसा भड्किएपछि त्यहाँको मुख्य शहरमा आपतकाल घोषणा गरिएको थियो।
महाधिवेशनको समीक्षा गर्न शेखर कोइराला समूहको बैठक बस्दै,काठमाडौं : नेपाली कांग्रेसका नेता शेखर कोइरालाले आफूनिकट नेतालाई छलफलका लागि बोलाएका छन् । १४ औं महाधिवेशनमा सभापति पदमा शेरबहादुर देउवासँग पराजित भएका कोइरालाले महाधिवेशनको समीक्षा गर्न आफू निटक नेताहरुलाई डाकेका हुन्। नेता कोइरालाले छलफलमा आफ्नो प्यानलबाट पदाधिकारी तथा केन्द्रीय सदस्य उठेका नेताहरूलाई बोलाएका छन्। हालसम्म देउवाले ३३ मध्ये १३ जना मनोनीत गरेका छन् । महाधिवेशनपछि देउवा पक्षले प्रभावकारी समन्वय नगरेको शेखर पक्षको आरोप छ । बैठक केहिबेरमा बस्दैछ ।
"ललिता निवास प्रकरण : विजय गच्छदार, दीपकुमार बस्न्यातसहित हाइप्रोफाइल लाई पक्राउ पुर्जी","काठमाडौं : ललिता निवासको जग्गा प्रकरणमा तत्कालीन भौतिक योजना तथा निर्माण मन्त्री एवम् कांग्रेस नेता विजयकुमार गच्छदार, अख्तियार दुरुपयोग अनुसन्धान आयोगका तत्कालीन प्रमुख आयुक्त दीपकुमार बस्न्यात लगायतलाई पक्राउ पुर्जी जारी गरेको छ। जिल्ला अदालत काठमाडौंले हाइप्रोफाइलका व्यक्तिसहित ३०० जनाविरुद्ध पक्राउ पुर्जी जारी गरेको हो। ललिता निवास जग्गा हिनामिना प्रकरणमा प्रहरीको केन्द्रीय अनुसन्धान ब्युरो (सीआईबी)ले अनुसन्धान गरी मुद्दा चलाउने अन्तिम तयारी गरेको छ। अनुसन्धानका लागि सीआईबीले जिल्ला अदालतसँग पक्राउ पुर्जीका लागि आग्रह गरेको थियो। ललिता निवास जग्गा हिनामिनामा उच्च पदस्थ राजनीतिज्ञ, कर्मचारी, व्यापारी र भूमाफिया संलग्न रहेको सरकारी अध्ययन समितिले निष्कर्ष निकालेको थियो। सीआईबीले ललिता निवासको १ सय ४३ रोपनी जग्गा हिनामिना भएको निष्कर्षसहित अनुसन्धानलाई अन्तिम चरणमा पुर्याएको छ। जसमध्ये १ सय ३६ रोपनी जग्गा व्यक्तिको नाममा दर्ता गरिएको छ। पक्राउ पुर्जी जारी भएपछि उक्त प्रकरणमा संलग्न रहेका तत्कालीन भौतिक योजना मन्त्रालयका सचिव एवं अख्तियार दुरुपयोग अनुसन्धान आयोगका पूर्वप्रमुख आयुक्त बस्न्यात सम्पर्क बाहिर रहेको स्रोतले बतायो। शारदाप्रसाद त्रिताल नेतृत्वको छानबिन समितिले २ सय ९९ रोपनी जग्गा जफत भएको हो कि होइन भनेर अध्ययन गरेको थियो। जसमा सरकारले १४ रोपनी ११ आना मात्रै जफत गरेको समितिको निष्कर्ष थियो। किर्ते गरी चारपटक व्यक्तिका नाममा दर्ता गरेको पाइएको अनुसन्धानले देखाएको छ। २०४९, २०६२, २०६७ र २०६९ मा भएका किर्तेविरुद्ध छुट्टाछुट्टै चार मुद्दा अघि बढाउने तयारी रहेको छ। यो प्रकरणको हदम्याद पुस २७ मा सकिँदै छ। प्रहरीले एक हप्ताभित्र अनुसन्धान प्रतिवेदन तयार गर्नुपर्ने हुन्छ। राजनीतिक नेतृत्व, राणा परिवार, भूमाफिया र कर्मचारीको मिलेमतोमा जग्गा अतिक्रमण भएको निश्कर्ष सीआईबीको छ। राजनीतिक नेतृत्वविरुद्ध मुद्दा नचलाउन दबाब आइरहेको स्रोत बताउँछ। ती स्रोतका अनुसार कर्मचारी तहमा मात्रै मुद्दा चलाउने तयारी छ। यो प्रकरणमा तत्कालीन प्रधानमन्त्रीद्वय माधवकुमार नेपाल र डा बाबुराम भट्टराईसमेत मुछिएका छन्। यो चर्चित भ्रष्टाचार काण्डमा पूर्वप्रधानमन्त्री नेपाल र भट्टराईसमेत मुछिएका छन्। तर, उनीहरूविरुद्ध मुद्दा नचलाइएको भन्दै २०७६ माघ २९ मा वरिष्ठ अधिवक्ता बालकृष्ण न्यौपानेले मुद्दा हालेका थिए। त्यसको कात्तिक १५ मा निर्णय आउने तय थियो। सर्वोच्च अदालतको विवादले त्यो सरेको छ। ललिता निवास प्रकरण : अख्तियारका पूर्वप्रमुख आयुक्त दीप बस्न्यात पुर्पक्षका लागि जेल चलान बस्न्यात थुनामा अख्तियार पूर्वप्रमुख आयुक्त दीप बस्न्यात धरौटीमा रिहा ललिता निवास प्रकरण : गच्छदारले १० लाख धरौटी बुझाए ललिता निवास प्रकरणमा षड्यन्त्र गरेर मलाई फसाइयो : गच्छदार कता पुुग्यो ललिता निवास प्रकरण ? ललिता निवास जग्गा प्रकरणमा रामकुमार सुवेदी पक्राउ ललिता निवासको १४३ रोपनी हिनामिना ललिता निवास प्रकरण : हाइप्रोफाइल का २२० विरुद्ध पक्राउ पुर्जी तत्कालीन उपप्रधान एवं भौतिक योजनामन्त्री गच्छदार, भूमिसुधारमन्त्रीद्वय डम्बर श्रेष्ठ र चन्द्रदेव जोशीसहित १ सय ७५ जनाविरुद्ध अख्तियारले २०७६ माघ २२ मा अभियोगपत्र दर्ता गरेको थियो। जसमा १ सय १० जनाविरुद्ध भ्रष्टाचार मुद्दा र ६५ जनालाई जग्गा फिर्ता गर्ने प्रयोजनमा मुद्दा हालेको थियो। त्यो मुद्दा विशेष अदालतमा चलिरहेको छ। जग्गा फिर्ता गर्ने विषय पनि सर्वोच्च अदालतको आदेशले रोकिएको थियो। माधव प्रधानमन्त्री भएको बेला मन्त्रिपरिषद्बाट निर्णय नै गरेर विशिष्ट व्यक्तिको निवास विस्तार गर्ने नाममा नक्कली मोही खडा गरी बाटो, कुलोको जग्गासमेत व्यक्तिको नाममा दर्ता भएको थियो। प्रधानमन्त्रीलगायत विशिष्ठ व्यक्तिको निवास विस्तार गर्ने नाममा मन्त्रिपरिषद्बाट निर्णय गराएर ड्राइभर भाइचालगायत ६७ जना कृतिम मोही खडा गरी १४ रोपनी १० आना ३ पैसा २५ दाम जग्गा व्यक्तिको नाम दर्ता गराएको देखिन्छ। डा भट्टराई प्रधानमन्त्री भएका बेला नक्कली टिकिन्छा पशुपति गुठी खडा गरेर मोही कायम गरी बालुवाटारको जग्गा अतिक्रमण भएको अनुसन्धानले देखाएको छ। मन्त्रिपरिषद्ले नक्कली गुठी कायम गर्न अनुमति दिएर मोही खडा गरी बालुवाटारको जग्गा व्यक्तिको नाममा गरिएको थियो। २०४९ सालमा राणा परिवार, कर्मचारीको मिलेमतोमा ११२ रोपनी हडपेको देखिएको छ। २०२२ सालदेखि सरकारीकरण भएका जग्गा सुवर्णशमशेरका हकदारहरू रुक्मशमशेर जबरासमेत ५ जना तथा अन्य कृतिम व्यक्ति मोही खडा गरी गराई व्यक्ति विशेषको नाममा फिर्ता गरेको देखिन्छ।"
सुनको मूल्य बढ्यो,काठमाडौं : सुनचाँदी बजारमा बुधबार छापावाल सुनको मूल्य प्रतितोला रु ६०० ले बढेको छ। अधिल्लो दिन प्रतितोला ९२ हजार २०० मा कारोबार भएको पहेँलो धातुको मूल्य आज प्रतितोला ९२ हजार ८०० तोकिएको छ। नेपाल सुनचाँदी व्यवसायी महासङ्घले सार्वजनिक गरेको विवरणानुसार तेजाबी सुनको आजको मूल्य प्रतितोला रु ९२ हजार ३०० कायम गरिएको छ। मङ्गलबार यसको मूल्य प्रतितोला ९१ हजार ७०० रहेको थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला १० ले बढेर एक हजार २६० पुगेको महासङ्घले जनाएको छ। महासङ्घले अन्तरराष्ट्रिय बजारमा हुने सुनचाँदीको कारोबार मूल्यका आधारमा यहाँ दैनिक सुन तथा चाँदीका मूल्य तोक्दै आएको छ। अन्तरराष्ट्रिय बजारमा आज सुन प्रतिऔँस एक हजार ८१५ डलर आसपास कारोबार भइरहेको छ।
जिल्ला अस्पताल पाल्पाका ९ कर्मचारीमा कोरोना संक्रमण,"तानसेन : जिल्ला अस्पताल पाल्पाका ९ जना कर्मचारीहरु कोरोना संक्रमण पुष्टि भएको छ। कर्मचारीमा कोरोना देखिएपछि अस्पतालले आकस्मिकबाहेका सम्पूर्ण सेवा बन्द गरेको छ । अस्पतालमा कार्यरत निमित्त मेडिकल सुपरिडेण्टसहित ६ जना मेडिकल अधिकृत, एक पारामेडिक्स, एक ल्याव टेक्निसियन र एकजना डेन्टल सर्जन गरी ९ जनामा कोरोना संक्रमण देखिएको अस्पतालले जनाएको छ । कर्मचारीलाई कोरोना संक्रमण देखिएपछि सेवा बन्द गर्नुपरेको अस्पताल विकास समितिका अध्यक्ष नेत्र प्रसाद पाण्डेले बताए । कोरोना संक्रमण भएका ९ जनाको स्वास्थ्य अवस्था सामान्य रहेको बताइएको छ। उनीहरुमध्ये एकजनाको अस्पतालमा अन्य ८ जना होम आइसोलेसनमा छन् । अस्पतालले सूचना जारी गर्दै सुत्केरी सेवा, ल्याब, सुरक्षित गर्भपतन र सिफारिसबाहेकका सेवा पूर्णरूपमा बन्द गरिएको जनाएको छ । पछिल्लो समयमा पाल्पामा कोरोना संक्रमण बढ्दै गएको छ। यहाँ हाल २६ जना सक्रिय संक्रमित छन्।"
एमालेको आग्रहमा संसद् बैठक स्थगित,काठमाडौं : पुस २२ गते बोलाइएको प्रतिनिधिसभाको बैठक स्थगित भएको छ । पुस २८ गते बस्ने गरी बिहीबारका लागि निर्धारित बैठक स्थगित भएको संसद सचिवालयले जनाएको छ । संसद् सचिवालयले सूचना प्रकाशन गरी पुस २८ गते दिउँसो १ बजे बैठक बस्ने जानकारी गराएको छ । पुस १८ गतेका लागि बोलाइएको बैठक माओवादी केन्द्रले महाधिवेशनका कारण स्थगित गर्न माग गरेपछि पुस २२ गतेका लागि डाकिएको थियो । पुन: एमालेको केही जिल्लामा अधिवेशन गर्न बाँकी रहेकाले केही समयका लागि बैठक स्थगित गर्न संसद् सचिवालयलाई आग्रह गरेको थियो। सोही वमोजिम बैठक स्थगित भएको जनाइएको छ।
महिलालाई बेहोस पारेर भारतमा बिक्री,"पोखरा : पोखरामा काममा लगाइदिने बहानामा महिलालाई बेहोस पारी भारतमा पुर्याएर बिक्री गरेको पाइएको छ। नेपाल प्रहरीको मानव बेचबिखन अनुसन्धान ब्यूरोका अनुसार यसरी महिलालाई बिक्री गरेको आरोपमा प्रहरीले नुवाकोटको बालकुमारीका अनिशा भन्ने फूलमाया तामाङलाई पक्राउ गरेको छ। उनले पोखरामा घरायसी काममा राम्रो कमाइ हुन्छ भनी प्रलोभनमा पारी भारत पुर्याएर बेचेको ब्यूरोका प्रहरी उपरीक्षक राजेन्द्रप्रसाद धमलाले जानकारी दिनुभयो। सुरुमा उनले चाउमिनमा बेहोस हुने औषधि मिसाएर बेहोस पारी लगेका र होस खुल्न लाग्दा पुनः कोकमा औषधि मिसाएर बेहोस बनाउँदै भारत पुर्याएको पीडितको बयान छ। उनले पीडितका दिदीबहिनीलाई नै यसरी पुर्याएको पनि खुल्न आएको छ। उनीहरुलाई छट्टाछुट्टै कोठीमा पुर्याएर बिक्री गरेको ब्यूरोको दाबी छ। भारतको कोठी सञ्चालकले उनलाई तीन लाखमा किनेको भनी यौन कार्यमा लगाएका पीडितको जाहेरीमा उल्लेख छ। उनीहरुलाई भारतको मुम्बई, कोलकाता, बिहारलगायत विभिन्न क्षेत्रमा पुर्याएर वेश्यावृत्तिमा लगाएको पाइएको छ। एक दिन बजारमा खाजा लिन पठाएको मौका पारेर उनी त्यहाँबाट भाग्न सफल भएको अवस्थामा भारतीय प्रहरीले सुरक्षितको सहायतामा त्यहाँबाट नेपाली राजदूतावास तथा विश्व सेवा संस्थाको सहयोगमा गत असोजमा नेपाल फर्कन सफल भएको पीडितको भनाइ छ। पीडितको जाहेरीका आधारमा खोजी गर्दा काठमाडौँको बूढानीलकण्ठ नगरपालिका१० कपनबाट तामाङ पक्राउ परेको प्रहरीले जनाएको छ। उनीमाथि मानव बेचबिखन तथा ओसारपसार नियन्त्रण ऐन २०६४ बमोजिम मुद्दा अघि बढाइएको प्रहरी उपरीक्षक धमलाले जानकारी दिए। रासस"
उत्तर कोरियाद्वारा शंकास्पद ब्यालिस्टिक मिसाइल प्रहार,"सिओल : जापान र दक्षिण कोरियाका अधिकारीहरुले उत्तर कोरियाले शंकास्पद ब्यालिस्टिक मिसाइल प्रहार गरेको बताएका छन्। दुई देशका अधिकारीहरुले उत्तर कोरियाले बुधबार आफ्नो पुर्वी कोस्ट क्षेत्रमा शंकास्पद ब्यालिस्टिक मिसाइल प्रहार गरेको बताएका हुन्। यदि जापान र दक्षिण कोरियाली अधिकारीहरुको भनाइ सत्य भएमा उत्तर कोरियाले यस वर्ष प्रहार गरेको पहिलो ब्यालिस्टिक मिसाइल हुनेछ। जापानी रक्षामन्त्री नोवोउ किशिकाअनुसार उत्तर कोरियाले प्रहार गरेको शंकास्पद ब्यालिस्टिक मिसाइल ५ सय किलोमिटरसम्म उडेको थियो भने जापान नजिकैको क्षेत्रमा खसेको थियो। दक्षिण कोरियाको जोइन्ट चिफ अफ स्टाफका अनुसार सो मिसाइल बुधबार बिहान सवा ८ बजेतिर पुर्वतर्फ प्रक्षेपण गरिएको थियो। उत्तर कोरियाले गरेको ब्यालिस्टिक मिसाइल प्रक्षपणबारे विस्तृत विवरण नदिइकनै जापानको तटरक्षकले पहिलो रिपोर्ट गरेको थियो। गत वर्षदेखि उत्तर कोरियाले पटकपटक मिसाइलहरु प्रक्षेपण गर्दै आएको छ। जुन निकै खेदजनक छ, जापानी प्रधानमन्त्री फुमिओ किशिदाले रिपोटरहरुसँग भनेका छन्। उत्तर कोरियाले हालै प्रक्षेपण गरेको शंकास्पद ब्यालिस्टिक मिसाइलबारे जापान र दक्षिण कोरियाका गुप्तचरहरुले अनुसन्धान अघि बढाउने बताइएको छ। नयाँ वर्षको सुरुवातमा उत्तर कोरियाली नेता किम जोङ उनले यस वर्ष आफु देशको आर्थिक र खाद्य संकट सुधारमा लाग्ने बताएका थिए।"
शीतलहरले पश्चिम तराईको जनजीवन कष्टकर,"गुलरिया : दुईदिनदेखि परेको शीतलहरका कारण अत्यधिक चिसो बढ्दा बर्दिया लगायत पश्चिम तराईको जनजीवन कष्टकर बनेको छ। पश्चिमका पहाडी जिल्लामा हिमपात भएको कारण चिसो एक्कासी बढेको हो। चिसोका कारण वृद्ध, बालबालिका, पशुचौपाया प्रभावित बनेका छन्। बर्दियामा दुईदिनदेखि घाम लागेको छैन। चिसो हावा चलिरहेको छ। कामका लागि घरबाहिर निस्किने लगायत अतिविपन्न परिवारहरु चिसोको जोखिममा छन्। चिसोले काम थाती राखेर सडक किनारमा आगो तापिरहेको गुलरिया नगरपालिका वडा नम्बर ८ निवासी बृजमोहन लोधले भने। एक्कासी जाडो बढेसँगै सार्वजनिक स्थानमा दाउरा खसाल्ने तयारी गुलरिया नगरपालिकाको छ। 'हामीले दाउरा वितरण गर्दैछौं तर चारैतिर कालोपत्रे सडक छ। सडकमा आगो बाल्दा सडक बिग्रने डर छ। सडक जोगाएर खाली ठाउँमा आगो ताप्ने गरी दाउरा वितरण गर्छौं', गुलरिया नगरपालिकाका नगरप्रमुख मुक्तिनाथ यादवले भने, 'चिसो बढेकाले नगरपालिकाको बैठक मार्फत निर्णय गरी विद्यालयमा जाडो बिदा दिने तयारीमा छौ। अब स्कूलहरु बन्द हुन्छ। नगरका करिव २ सय विपन्न परिवारलाई कम्बल वितरण गर्ने सोंचमा छौं।' अत्यधिक चिसोका कारण विद्यालय बन्द गर्नुपर्ने अभिभावकले माग गरेका छन्। दाताहरुको सहयोगमा निर्मित टिनका छाना भएका विद्यालयहरुको अवस्थ झन् दयनीय छ। टिनभित्र तपतप पानी चुहिन्छ। त्यस्ता अधिकांश विद्यालयका बालबालिकाहरु जाडोका कारण समस्यामा छन्। मधुवन नगरपालिका निवासी रामज्ञानु एफएमका स्टेशन मेनेजर शीतल थापाले ५ दिनलाई भए पनि सबै पालिकाले जाडोमा विद्यालय बन्द गर्नुपर्ने बताउँदै यस्तै भैरहे बालवालिका बिरामी पर्न सक्नेतर्फ सुझाए। शीतलहरीका कारण आलु, तोरी, टमाटर लगायतका कृषिजन्य उत्पादन समेत प्रभावित भएको छ। बालीनालीका बोटहरु मर्न थालेका छन्। चिसोका कारण बिरामीको संख्या पनि बढ्न थालेको छ। चिसोबाट जोगिन तातो झोलिलो पेय पदार्थ पिउनुपर्ने बर्दिया अस्पताल गुलरियाका प्रमुख डाक्टर शुभाष पाण्डेयले सुझाए। जाडोबाट जोगिन अत्यावश्यक कामबाहेक घरबाहिर ननिस्कनु नै उत्तम हुने उनले बताए।"
सत्तागठबन्धनले तयार पार्यो संघीयता कार्यान्वयनसम्बन्धी संकल्प प्रस्ताव,"काठमाडौं : सत्तागठबन्धनले तयार पारेको संघीयता कार्यान्वयनसँग सम्बन्धित संकल्प प्रस्ताव संसदमा पुगेको छ । नेपाली कांग्रेस, नेकपा माओवादी केन्द्र, नेकपा (एकीकृत समाजवादी) र राष्ट्रिय जनता समाजवादी पार्टीका सांसदहरुले संयुक्तरुपमा संकल्प प्रस्ताव ल्याएका हुन् । प्रस्तावमा अन्तरतह समन्वयकारी संस्थाहरु क्रियाशील गराउन, सरकारका तहहरुबीचको कार्यक्षेत्रमा देखिएको दोहोरोपनाको अन्त्य गराउन नसकिएको उल्लेख छ । सरकारका तहहरुबीचको नीति निर्माण र कानुन तर्जुमाका बीचमा तादम्यता कायम गराउनुपर्ने उल्लेख छ । यस्तै, अधिकार र कार्यबोझका आधारमा मात्र संस्थागत संरचनाहरु निर्माण गराउन नसकिएको विषय संकल्प प्रस्तावमा उल्लेख छ । सशर्त अनुदानका नाममा ससाना योजना तथा कार्यक्रमहरु बाँडफाँट बन्द गराउनुपर्ने, सहभागितामूलक योजना तर्जुमा पद्धतिलाई कार्यान्वयन गराउनुपर्ने प्रस्ताव तयार पारिएको छ । संकल्प प्रस्तावमा प्रदेश र स्थानीय तहले प्राप्त गर्ने वित्तीय हस्तान्तरणको परिमाण राष्ट्रिय प्राकृतिक स्रोत तथा वित्त आयोगको सिफारिस बमोजिम हुने संविधानको व्यवस्था कार्यान्वयन गराउन, प्रदेश र स्थानीय तहमा देखिएको कर्मचारीहरुको न्यूनता पूरा गर्नुपर्ने उल्लेख छ । प्रहरीलगायत प्रदेशमा समायोजन र हस्तान्तरण गर्न बाँकी संरचनाहरुको व्यवस्थापन गराउनुपर्ने, स्थानीय तहका पदाधिकारीहरुको सेवासुविधा (सवारी साधनसहित) मा एकरुपता कायम गराउनुपर्ने, प्रदेशमा हुने मन्त्रालय र मन्त्रीको संख्यालाई चुस्त बनाउन संविधान संशोधनको गृहकार्य गराउनुपर्ने भनिएको छ । यस्तै कानुन तर्जुमामा तीव्रता दिन र यसको मस्यौदा निर्माणमा प्रदेश र स्थानीय तहको सहभागिता सुनिश्चित गर्न, संघ, प्रदेश र स्थानीय तह बीचको सम्बन्धलाई सुदृढ समन्वयात्मक र सहज बनाउन आवश्यक प्रबन्ध मिलाउन, सार्वजनिक खर्च पुनरावलोकन आयोग २०७५ को प्रतिवेदन सार्वजनीकरण र कार्यान्वयन गराउन भनिएको छ ।"
प्रधानमन्त्री देउवा र बिम्स्टेकका महासचिव लेकफेलबीच भेटवार्ता,काठमाडौं : प्रधानमन्त्री शेरबहादुर देउवा र बङ्गाल खाडीको प्रयास (बिम्स्टेक)का महासचिव तेन्जिङ लेकफेलबीच भेटवार्ता भएको छ। बुधबार बालुवाटारमा प्रधानमन्त्री एवम् कांग्रेस सभापति देउवा र बहुक्षेत्रीय प्राविधिक तथा आर्थिक सहयोगका लागि बङ्गाल खाडीको प्रयास (बिम्स्टेक)का महासचिव तेन्जिङ लेकफेलबीच शिष्टाचार भेटवार्ता भएको हो। उनीहरुबीच बिमस्टेक र नेपालले आगामी कोलम्बो सम्मेलनको विषयमा चर्चा भएको छ। भेटमा महासचिव लेकफेलले नेपालले बिमस्टेक प्रक्रियालाई अगाडि बढाउन पुर्याएको योगदानको प्रशंसा गरेका छन्। महासचिव लेकफेलले बुधबार राष्ट्रपति विद्यादेवी भण्डारीसँग पनि शिष्टाचार भेट गर्ने कार्यक्रम रहेको परराष्ट्र मन्त्रालयले जनाएको छ। आर्थिक र प्राविधिक क्षेत्रमा क्षेत्रीय सहयोग जुटाउने र सहकार्य गर्ने उद्देश्यले स्थापित भएको संगठन हो। चौथो शिखर सम्मेलन नेपालमा भएको थियो। पाँचौ शिखर सम्मेलन श्रीलंकाले आयोजना गर्दैछ। तस्बिर : रासस
माओवादीको महाधिवेशनले जनवादलाई 'म हो वाद' मा झार्यो : रावल,"काठमाडौं : नेकपा एमालेका नेता भीम रावलले नेकपा माओवादी केन्द्रको महाधिवेशनको निर्वाचन प्रक्रियाले जनवादलाई म हो वाद मा झारेको टिप्पणी गरेका छन्। नेता रावलले महाधिवेशनमा प्रतिनिधिहरुको चुन्न र चुनिन पाउने अधिकार माओवादी केन्द्रले कुण्ठित गरेको र यो जनवाद कदापि हुन नसक्ने उल्लेख गरेका छन्। महाधिवेशन प्रतिनिधिहरुले चुन्न र चुनिन नपाउने कार्यलाई विशिष्ट लोकतान्त्रिक अभ्यास भन्नु मनपरीतन्त्रमाथि पर्दा हाल्ने चेष्टा भएको उनको जिकिर छ। पूर्वमन्त्री समेत रहेका रावलले बुधबार सामाजिक सञ्चाल ट्वीटमा लेखेका छन्,' माओवादी केन्द्रको अधिवेशनको निर्वाचन प्रक्रियाले जनवादलाई 'म हो वाद' मा झारेको देखियो।महाधिवेशनमा प्रतिनिधिहरूको चुन्न र चुनिन पाउने अधिकार कुण्ठित वा हनन गर्ने कार्य जनवाद कदापि ठहर्दैन। यस्तो कार्यलाई 'विशिष्ट लोकतान्त्रिक अभ्यास' भन्नु मनपरितन्त्रमाथि पर्दा हाल्ने चेष्टा हो।'"
"दैलेखमा जीप दुर्घटना, एकको मृत्यु, आठजना घाइते",दैलेख : दैलेखमा बोलेरो जीप दुर्घटना हुँदा एकजनाको मृत्यु भएको छ । दैलेखको भगवतीमाई गाउँपालिकाको केन्द्र बेस्तडा बजारबाट दैलेख सदरमुकामतर्फ आउँदै गरेको लु २ च ४८२९ नम्बरको जीप कट्टी खोलानजिकै मोडमा दुर्घटनामा परेको हो । दुर्घटनामा जीप मालिक २९ वर्षीय कृष्ण रोकायाको घटनास्थलमै मृत्यु भएको जिल्ला प्रहरी कार्यालय दैलेखका डीएसपी भुवनेश्वर प्रसाद शाहले जानकारी दिए। जीप चालक समेत रहेका रोकाया भगवतीमाई गाउँपालिका६ चिपिन घरभइ हाल बेस्तडा बजारमा पसल गरी बस्ने गरेको डीएसपी शाहले बताए । डीएसपी शाहका अनुसार दुर्घटनामा आठजना घाइते भएका छन् । घाइतेमध्ये तीनजनालाई थप उपचारका लागि कर्णाली प्रदेश अस्पताल सुर्खेततर्फ पठाइएको छ। जीपमा चालकसहित १० जना सवार थिए । प्रहरीको प्रारम्भिक अनुसन्धानले जीप अनियन्त्रित भइ दुर्घटना भएको देखाएको छ । जीप दुर्घटनाबारे थप अनुसन्धान थालेको प्रहरीले जनाएको छ।
सुरक्षाकर्मीको पेन्सन अवधि एउटै बनाउने तयारी,"काठमाडौं : गृह मन्त्रालयले सुरक्षा निकायको न्यूनतम पेन्सन अवधि एउटै बनाउने गृहकार्यमा जुटेको छ। सशस्त्र प्रहरी, नेपाल प्रहरी र राष्ट्रिय अनुसन्धान विभागमा कार्यरत सुरक्षाकर्मीको पनि न्यूनतम पेन्सन अवधि एउटै बनाउने तयारी भइरहेको गृहमन्त्रालयले जनाएको हो। पेन्सन अवधिबारे निर्णय गर्न मन्त्रिपरिषद्को विधेयक समितिले लोकसेवाको सहमति लिन लागेको छ। पेन्सनको प्रस्तावको निर्णय गर्नु अगाडि लोकसेवा आयोगको सहमतिसमेत आवश्यक पर्ने भएकाले सहमतिका लागि आयोगलाई पत्र पठाइएको छ। नेपाली सेनामा हाल न्यूनतम पेन्सन अवधि १६ वर्ष र २० वर्ष पुगेपछि मात्र पेन्सन लिन पाउने व्यवस्था गरेको छ। गृह मन्त्रालयले तीनवटै सुरक्षा निकायमा दर्जाअनुरूप समान पेन्सन अवधि कायम गर्ने गरी विधेयक ल्याउन लागेको बताइएको छ। नेपाल प्रहरी र सशस्त्र प्रहरीबीच बढुवादेखि सेवासुविधासम्म विभेद छ। हाल प्रहरी नियमावली २०७१ र सशस्त्र प्रहरी नियमावली २०७२ कार्यान्वयनमा छन्। गृह मन्त्रालयका प्रवक्ता प्रदीपकुमार कोइराला कामअनुसारको जिम्मेवारी फरक भएको बताउँछन्। विभेद हैन। सशस्त्र प्रहरी हतियार लिएर हिँड्छ उसको फरक आवश्यकता हुन्छ। मिलेसम्म समान गरौं भन्ने हो, प्रवक्ता कोइराला भन्छन्, अब बन्ने नियमावलीमा केही परिवर्तन हुन्छ। काम र जिम्मेवारीको हिसाबले बनेका नियमहरूलाई असमान भयो भन्न नमिल्ला। मन्त्रालयले नियमावली संशोधन गर्न लागेको उनको भनाइ छ। भन्छन्, एकरूपता ल्याउन प्रहरी नियमावली संशोधनको प्रक्रियामा छ। जिम्मेवारी र कामको हिसावमा नै पहिला फरक व्यवस्था गरिएको हुन सक्छ। सेवासुविधा समान बनाउने तयारी छ। प्रहरीमा कार्यालय सहयोगीको जागिर अवधिभर स्तरवृद्धि हुँदैन। तर, सशस्त्र प्रहरीमा पाँच वर्ष पुगेपछि एक स्तर बढ्दै जान्छ। प्रहरीमा डीएसपीसम्मले अनिवार्य अवकाश प्राप्त गर्ने बेला एक तह पदोन्नति पाउन सोही पदमा १२ वर्ष पूरा गरेको हुनुपर्छ। सशस्त्रमा पाँच वर्ष पुगेपछि एसपीसम्मले पदोन्नति पाउँछन्। प्रहरीमा एसएसपीको पदावधि ६ वर्ष हुन्छ। सशस्त्रको सोही पदमा ७ वर्षे पदावधि तोकिएको छ। प्रहरीमा ग्रेड थप हुन स्तरवृद्धि भएको एक वर्ष काम गरेको हुनुपर्छ। सशस्त्रको स्तरवृद्धि हुँदा नै एक ग्रेड थप गरिएको हुन्छ। अवकाशपछि पाउने औषधोपचार खर्च पनि असमान छ। ३० वर्ष काम गरेर अवकाश प्राप्त प्रहरीले आफूले पाउने औषधोपचार खर्चको १० प्रतिशत थप रकम मात्रै पाउँछन्। यही अवस्थामा सशस्त्रले २० प्रतिशत थप रकम पाउने व्यवस्था छ। एउटै मन्त्रालयअन्तर्गतका उस्तै प्रकृतिका दुई संगठनमा असमान सुविधा हुनु न्यायसंगत नरहेको प्रहरीका पूर्वएसएसपी डा गणेश रेग्मी बताउँछन्। पाँच वर्ष एउटा तहमा बसेको सशस्त्र प्रहरी एक तह बढुवा हुने तर नेपाल प्रहरी उही पदमा नै रिटायर्ड हुनुपर्ने ? यस्तो असमान व्यवस्थाले उसले पाउनुपर्ने सुविधा, वैध अपेक्षामा असर पर्छ। मनोबल कमजोर हुने हुन्छ, अधिवक्तासमेत रहेका डा रेग्मी भन्छन्।"
४१ दिनपछि रुवी खानले अनसन तोडिन्,"काठमाडौं : अधिकारकर्मी रुवी खानले अनसन तोडेकी छन् । चिकित्सा शिक्षाका अभियन्ता डा गोविन्द केसीले खानलाई जुस खुवाएर आन्दोलन स्थगित गरेको घोषणा गरिएको हो। रुवी विगत ४१ दिनदेखि अनसन बस्दै आएकी थिइन् । सरकारसँग मंगलबार भएको चारबुँदे सहमतिलगत्तै आन्दोलनरत पक्षले अनशन तोडेर धर्ना स्थगित गरेका हुन् । बाँकेको नेपालगन्जकी निर्मला कुर्मीको अपहरण तथा शरीर बन्धक गरी हत्या प्रकरणमा न्यायको माग गर्दै रुबी खानको समूह लामो समयदेखि अनसनरत थियो । निर्मला कुर्मीको अपहरण तथा शरीर बन्धक र कर्तव्य ज्यानसम्बन्धी जाहेरीमा औंल्याएका विषयमा केन्द्रीय अनुसन्धान ब्युरोमार्फत अनुसन्धान गर्ने गरी प्रहरी प्रधान कार्यालय नक्साल काठमाडौंमा पत्राचार गर्ने सहमति भएको हो। यस्तै, निर्मला कुर्मी अपहरण तथा शरीर बन्धक र कर्तव्य ज्यान सम्बन्धमा जाहेरवाला, साक्षी, आन्दोलनरत व्यक्तिलाई समेत अभियुक्तको तर्फबाट धाकधम्की, प्रलोभन आएको भन्ने विषयमा निजको सुरक्षामा विशेष ध्यान दिन सुरक्षा निकायलाई गृह मन्त्रालयले निर्देशन दिने सहमति भएको छ । यस्तै, छानबिन प्रतिवेदनमा औंल्याएका विषयहरु कार्यान्वयन गर्न सम्बन्धित निकायमा पत्राचार गर्ने सहमति भएको छ।"
प्रधानमन्त्री देउवा सबै मन्त्रालयका मन्त्री र सचिवसँग छलफल गर्दै,काठमाडौं : प्रधानमन्त्री शेरबहादुर देउवा सबै मन्त्रालयका मन्त्री र सचिवहरुसँग छलफल गर्ने भएका छन्। प्रधानमन्त्री देउवाले मन्त्रालयका मन्त्री र सचिवहरुसँग बुधबार दिउँसो ३ बजेतिर सिंहदरबारमा छलफल गर्न लागेका हुन्। सरकारका कामकारवाहीबारे जानकारी लिने र आवश्यक निर्देशन दिन प्रधानमन्त्री देउवाले सबै मन्त्रालयका मन्त्री र सचिवहरुसँग छलफल गर्न लागेको प्रधानमन्त्रीको सचिवालयले जनाएको छ। सो छलफलअघि प्रधानमन्त्री देउवाले मन्त्रिपरिषद् बैठक बोलाएका छन्। बैठक दिउँसो साढे १ बजे बालुवाटारमा बस्दैछ।
गैह्रकानुनी शुल्कविरुद्ध मेडिकल कलेजका विद्यार्थी आन्दोलित (फोटोफिचर),"काठमाडौं :मेडिकल कलेजले गैह्रकानुनी शुल्क असुल्न थालेपछि पीडित विद्यार्थीहरु एक महिनादेखि आन्दोलनमा छन्। सरकारले तोकेको शुल्कभन्दा ६ लाख रुपैयाँसम्म अतिरिक्त शुल्क असुलेपछि काठमाडौं विश्वविद्यालयअन्तर्गतका मेडिकल कलेजका विद्यार्थीहरु आन्दोलित भएका हुन्। सोही क्रममा बुधबार पीडित विद्यार्थी सरकारलाई दबाब दिन बानेश्वरमा जुलुश प्रदर्शन गरेका छन्। माइतीघरमा कोणसभा गरी बानेश्वरमा पुन: कार्यक्रम भइरहेको अखिल क्रान्तिकारीका केन्द्रीय अध्यक्ष प्रकाश शाहीले अन्नपूर्णलाई जानकारी दिए। उनले भने,' गैह्रकानुनी शुल्क फिर्ता नहुँदासम्म हाम्रो आन्दोलन जारी रहन्छ। रिलेअनशन र कोणसभालाई निरन्तर जारी राख्छौं।"""
कांग्रेस सभापतिलाई धम्क्याएको आरोपमा एसपी पाण्डे निलम्बित,"काठमाडौं : प्रहरी प्रधान कार्यालयले सिराहाका तल्कालीन प्रहरी प्रमुख एसपी हिराबहादुर पाण्डेलाई निलम्बन गरेको छ। पाण्डेलाई मंगलबार छानविन गर्न निलम्बन गरिएको नेपाल प्रहरीका प्रवक्ता एसएसपी बसन्तबहादुर कुँवरले अन्नपूर्ण पोस्ट्लाई जानकारी दिए। पाण्डेले सिराहा प्रहरी प्रमुख रहेको बेला कांग्रेस जिल्ला सभापति रामचन्द्र यादवलाई ज्यान मार्ने धम्की दिएको आरोप रहेको छ। मध्यरातमा आफ्नो घरमा आएर थर्काएको कांग्रेस नेता यादवले बताउँदै आएका छन्। प्रहरी प्रधान कार्यालयले पाण्डेलाई निलम्बन गरेको हो। आज छानविन समिति बन्छ। प्रहरी प्रवक्ता कुँवरले भने, उहाँमाथि छानविन गर्ने र दोषी देखिए समितिले थप कारबाही प्रक्रिया अगाडि बढाउँछ। यस अगाडि पाण्डेमाथि आरोप लागेपछि जिम्मेवारीबाट हटाउँदै प्रहरी प्रधान कार्यालय, नक्सालमा काज सरुवा गरिएको थियो।"
यसरी बन्छ समृद्ध नेपाल,"सरकारले दह्रो अठोट र संकल्प लिएर ५० वर्ष र सय वर्षमा नेपाललाई कस्तो बनाउने भन्ने दूरदृष्टि राख्नुपर्छ। ६८ वर्षीय किसान छन् रूपन्देहीमा। पक्की सडकसँग जोडिएको एक बिघा जमिन छ, उनी र उनको परिवारसँग। यस जमिनको वर्तमान बजार मूल्य कम्तीमा पनि २० करोड छ। वर्षौंदेखि उनी उक्त खेतमा परम्परागत रूपमा खेतीपाती गर्दै आएका छन्। भैंसी पनि पालेका छन्। तर, उनलाई सधैं परिवार पाल्न धौ धौ छ। उनले मीठोमसिनो खाएको र राम्रो लगाएको सायद कुनै छिमेकीले देखेका छैनन्। पैसाको अभावमै उनले छोराछोरीलाई सार्वजनिक विद्यालयमा पढाए। कान्छो छोराले बाहेक अरूले १० कक्षा पनि उत्तीर्ण गर्न सकेनन्। विज्ञान लिएर पढेको कान्छो छोराले १२ कक्षा राम्रै अंक ल्याएर उत्तीर्ण गरे। तापनि एमबीबीएसको छात्रवृत्तिमा नाम निकाल्न सकेनन्। साथीहरू ऋणधन गरेर तथा कसैले जग्गा बेचेर बंगलादेश तथा चीन पढ्न गएता पनि उनका बाले भने उनलाई पैसा खर्च गरेर बाहिर पढ्न पठाएनन्। आफन्तले एक, दुई कठ्ठा खेत बेचेर भए पनि छोरालाई एमबीबीएस नै पढाउन सल्लाह दिए। उनले कसैका कुरामा कुनै वास्ता गरेनन्। आफूले पढ्न चाहेको विषय पढ्न नपाएपछि उनको छोराले बीएस्सी वा अन्य कुनै विषय पढ्न रुचि देखाएनन्। विस्तारै उनी डिप्रेसनको सिकार हुन थाले। हुन त उनले अहिले एक निजी विद्यालयमा विज्ञान विषय पढाउँछन्। तर, उनको जीवनमा कुनै रंग छैन, रमाइलो छैन। उनका माइलो छोरा तथा दुई बुहारीले खेतीपाती गर्छन् भने जेठो छोरो दिल्लीमा मजदुरी गर्छन्। माल पाएर पनि चाल नपाएका उनले आफूले पनि दुःख पाए, बूढी तथा छोराछोरीलाई पनि दुःख दिए भन्छन्, आफन्त, चिनेजानेका मानिस र छिमेकीहरूले। उनी मात्र होइनन्, यसरी माल पाएर पनि चाल नपाएका मानिस हजारौं छन् नेपालमा। कुनै पनि देश ऋण र अनुदानले समृद्घहुन सक्दैन। देशलाई समृद्घशाली बनाउन देशमा विद्यमान साधनस्रोतहरूको अधिकतम सदुपयोग गर्न आवश्यक छ। ठीक यसरी नै नेपाली राजनीतिले पनि माल पाएर चाल पाएको छैन। नेपाली भूगोललाई राम्रोसँग बुझेका स्वडा हर्क गुरुङले पटकपटक यही भन्नुहुन्थ्यो, नेपाल नचिन्नु नै नेपालीको अभिशाप हो। वास्तवमा नेपालमा गणतन्त्र नआएर वा संघीयता नभएर नेपालले प्रगति गर्न नसकेको होइन, हर्क गुरुङले भनेझैं नेपाल चिन्न नसक्नाले नै नेपालको प्रगति हुन नसेकेको हो। गणतन्त्र, संघीयता वा थरीथरीका वाद र व्यवस्था त राजनीतिक बहाना मात्र हो। नेपाल गरिब मुलुक होइन, अपार प्राकृतिक साधनस्रोतले धनी छ। भएर पनि त्यसको उचित सदुपयोग गर्न नसकेको अविकसित देश हो। वास्तवमा यो देश सुनको कचौरा लिएर भिख माग्दै हिँड्नेहरूको देश भएको छ। तर विकास सम्भव छ नेपाल प्राकृतिक साधनस्रोतले निकै धनी छ। बहुजाति, बहुभाषी, बहुसंस्कृति तथा जैविक विविधताको पनि धनी छ। वास्तवमा नेपाल सयौं जातजाति, भाषाभाषी तथा अनेक परम्परा र संस्कृतिहरूले भरिएको संसारकै अनुपम र सुन्दर देश हो। प्रकृतिले सुन्दर नगरीका रूपमा सिँगारिदिएको यो देश नेपाल हिमालपहाडतराई, पाखापखेरा, छाँगाछहरा, वनजंगल, डाँफेमुनाल र लेकबेंसीले शोभायमान छ। संसारका सबै किसिमका हावापानी र चराचुरुंगी यस देशमा पाइन्छन्। त्यसैले नेपालमा संसारका सबै किसिमका फलपूल तथा जडीबुटीहरूको खेती गर्न सकिन्छ। बहुुजाति, बहुभाषी, बहुसंस्कृति तथा जैविक विविधताको यो देशमा अनेकौं धर्म, भाषा र संस्कृतिहरू अपनाउने यावत् जातजाति सदियौंदेखि हातमा हात गाँसी मिलेर बसेका छन्। यस्तो सामाजिक सद्भाव संसारमा बिरलै देख्न पाइन्छ। सामाजिक सद्भाव र आपसी एकता, अनुशासित र इमान्दार नागरिकले पनि धनी छ। त्यसैले नेपाल संसारकै सुन्दर, शान्त र समृद्धशाली राष्ट्र बन्न सक्ने प्रचुर सम्भावना छ। नेपालको विकास र समृद्धि सम्भव छ। तर, यसका लागि नेपाल चिन्न सक्ने एक समर्थ राजनीतिक नेतृत्व आवश्यक छ। कस्तो हुन्छ समर्थ नेतृत्व आफ्नो क्षमता र अरूको मनस्थितिको पहिचान गर्न सक्ने, जस्तोसुकै प्रतिकूल परिस्थितिहरूमा पनि होसहवास नछोड्ने, कठिनाइहरूमा अवसरहरू खोज्न सक्ने नेता नेपाललाई चाहिएको छ। निर्दिष्ट उद्देश्य पूरा गर्नका लागि उद्देश्यमा अर्जुनदृष्टि साँध्ने नेता चाहिएको छ। आफू र आफ्नो समूहलाई उत्प्रेरित गर्न सक्ने तथा आफ्नो र मानवीय अन्तर्सम्बन्धका भावनाहरूको तालमेल गर्नसक्ने खुबी भएको दूरदर्शी नेतृत्व नै समर्थ नेतृत्व हो। त्यो नेपालका लागि अपरिहार्य बनेको छ। यसरी बन्छ नेपाल कुनै पनि देश ऋण र अनुदानले समृद्ध हुन सक्दैन। देशलाई समृद्धशाली बनाउन देशमा विद्यमान साधनस्रोतहरूको अधिकतम सदुपयोग गर्न आवश्यक छ। त्यसैले नेपाललाई समृद्धशाली बनाउनका लागि नेपालमा विद्यमान प्राकृतिक साधनस्रोतहरू जस्तै जल, जंगल, जमिन, जडीबुटी, डाँडाकाँडा, हिमाल र प्राकृतिक सुन्दरतालाई ठीक ढंगबाट उपयोगमा ल्याउनु पर्छ। स्वास्थ्य र शिक्षामा पर्याप्त लगानी गरेर सर्वसुलभ बनाउनुपर्छ। राज्यले कुनै पनि नेपाली नागरिकले बौद्धिक क्षमताअनुसार आफूले चाहेको विषय पढ्न पाउने तथा उचित औषधोपचार पाएर मर्न नपर्ने वातावरण सिर्जना गर्नुपर्छ। देशलाई विकास पथमा अगाडि बढाउन स्वस्थ र शिक्षित नागरिकको उत्साहजनक सहभागिता आवश्यक हुन्छ। शिक्षा तथा स्वास्थ्यलाई सर्वसुलभ बनाउन हरेक गाउँपालिकामा तथा नगरपालिकामा एक वा त्योभन्दा धेरै सामान्य चिकित्सकसहितको निःशुल्क स्वास्थ्य केन्द्र, हरेक जिल्लामा सबै विभागहरू भएको सुविधासम्पन्न जिल्ला अस्पताल चाहिन्छ। सातवटै प्रदेशमा सुपर विशेषज्ञ सेवासहितका ठूला अस्पतालहरू तथा सबै प्रदेशमा सबै संकायहरू भएको अन्तर्राष्ट्रिय स्तरका विश्वविद्यालय र आवश्यकताअनुसार विद्यालय तथा क्याम्पसहरू स्थापना गर्नुपर्छ। अर्को कुरो सदियौंदेखि हेपिएका, पेलिएका तथा पछाडि पारिएका भनिने दलित तथा आदिवासी जनजातिहरूलाई अगाडि नल्याइकन नेपाल सुन्दर, शान्त र समृद्ध बन्नै सक्दैन। मुलुकले चौतर्फी विकास गर्न पनि सक्दैन। त्यसैले पछाडि पारिएका दलित तथा आदिवासी र जनजातिलाई अगाडि ल्याउन सबैभन्दा पहिला शिक्षामा विशेष जोड दिनुपर्छ। त्यो किनभने शिक्षाबिना मानव विकासको कल्पना असम्भव प्रायः छ। त्यसका साथै राज्यलाई गाउँस्तरदेखि नै वैज्ञानिक ढंगले समावेशीकरण गरिनुपर्छ। राज्यलाई नागरिकको घरदैलोमा पुर्याउन स्थानीय तहलाई अधिकार दिएर तथा गाउँ तहदेखि नै समावेशीकरण गरेर राज्यको पुनर्संरचना गर्नुपर्छ। विकासनिर्माणमा जनसहभागिता गराएर गाउँदेखि नै विकासको लहर ल्याउनुपर्छ। यस देशमा विद्यमान भाषा, धर्म, संस्कृति, परम्परा र पहिचानलाई समृद्ध पार्न ठाउँ ठाउँमा प्रतिष्ठान खोल्नु पर्छ। जस्तो कि मगरात क्षेत्रमा मगरात प्रतिष्ठान, तमुवान् क्षेत्रमा तमुवान् प्रतिष्ठान तथा बागमतीमा नेवाः प्रतिष्ठान आदि। विकासको मेरुदण्ड मानिने यातायात सुविधाका लागि आवश्यक सडकमार्गहरू, पूर्वपश्चिम रेलमार्ग तथा कम्तीमा पनि तीनवटा अन्तर्राष्ट्रिय एयरपोर्टहरू बनाउनु पर्छ। खेलकुदको विकासका लागि सात प्रदेशमा एक एक गरी सातवटा अन्तर्राष्ट्रिय स्तरको रंगशाला तथा हरेक सहरमा राष्ट्रिय स्तरको रंगशाला बनाउनुपर्छ। ठाउँठाउँमा पार्कहरू निर्माण गर्नुपर्छ। स्वदेशी उद्योगहरूलाई प्रोत्साहित गर्ने, गाउँगाउँमा बैंकिङ सेवा पुर्याएर सम्पूर्ण आर्थिक कारोबारहरू बैंकमार्फत गर्ने वातावरण तयार गर्नुपर्छ। सबै गाउँपालिका तथा नगरपालिकामा विद्युतीय सुशासन स्थापना गरी जन्म, मृत्यु, बसाइँसराइ, पारिवारिक तथा सम्पत्ति विवरण, पेसा, व्यवसाय तथा स्वदेश वा विदेशमा नागरिकले गर्दै आएको कामधन्दामा सरकारले विशेष निगरानी गर्नुपर्छ। नेपालमा कामधन्दा तथा नोकरी गर्न आउने विदेशीहरूको विवरण सम्बन्धित ग्रामपालिका तथा नगरपालिमा अनिवार्य पञ्जीकृत तथा अध्यावधिक गर्ने व्यवस्था गर्नुपर्छ। यस्तो व्यवस्थाले भ्रष्टाचार नियन्त्रणमा समेत सहयोग पुर्याउँछ। पुछारमा अतः समर्थ नेतृत्वको लोकतान्त्रिक सरकारले दह्रो अठोट र संकल्प लिएर ५० वर्ष र सय वर्षमा नेपाललाई कस्तो बनाउने भन्ने दूरदृष्टि राख्नुपर्छ। यसका साथ ५, १० तथा १५ वर्षका विकासका गुरुयोजना बनाएर काम गर्नुपर्छ। यसरी काम गरियो भने नेपाल बन्छ, अवश्य बन्छ। १०१५ वर्षभित्रमा नै नेपाल संसारकै एक सुन्दर, शान्त र समृद्धशाली राष्ट्र हुन्छ। त्यसैले अब आउने संघीय तथा प्रादेशिक निर्वाचनमा विकासको स्पष्ट खाका लिएका दल तथा समर्थ उम्मेदवारलाई जिताउनु नागरिकको कर्तव्य हो। होइन भने यो देश यथास्थितिमा रहिरहनेछ।"
लोकतान्त्रिक अभ्यासमा एमाले,"एमालेले अभ्यास गर्ने लोकतन्त्र पनि प्रगतिशील लोकतान्त्रिक प्रणालीअन्तर्गत हुन्छ। राजनीतिक दलका महाधिवेशनले देशमा छुट्टै सरगर्मी छ। चाहे आफू नेतृत्वमा स्थापित हुन होस् वा आफूले चाहेको नेतृत्व स्थापित गर्न। सबै दलका नेता र कार्यकर्ता छलफल, बहसमा केन्द्रित भएका देखिन्छन्। पार्टीहरूका सम्पन्न हुने राष्ट्रिय महाधिवेशनसम्मेलनहरूले नेता, कार्यकर्ताहरूमा राजनीतिक जागरुकता बढाएको छ। मौसम चिसो भए पनि दलहरूका राष्ट्रिय महाधिवेशनको सरगर्मीले सबैलाई तताएको छ। यही सन्दर्भमा नेपालको ठूलो राजनीतिक दल नेकपा एमालेले असोजमा विधान महाधिवेशन गरी मंसिर १० देखि १२ गते नेतृत्वका निम्ति दसौं राष्ट्रिय महाधिवेशन सम्पन्न गरेको छ। महाधिवेशनबाट एमालेका अध्यक्ष केपी ओलीकै नेतृत्वमा १९ जना पदाधिकारीसहित ३ सय १ जनाको केन्द्रीय कमिटी निर्वाचित भएको छ। एमालेले महाधिवेशन सम्पन्न गर्दैगर्दा थुप्रै नकारात्मक र थोरै सकारात्मक टीकाटिप्पणी आमसञ्चारहरूमा सम्प्रेषण भएका थिए। एमालेको महाधिवेशन कर्मकाण्डमा मात्र सीमित हुन्छ भन्दै अनुमान र ठोकुवा गर्ने व्यक्ति नै महाधिवेशनको अवधिमा केही सञ्चारमाध्यमका आकर्षण बनेका देखिन्थे। यस्ता अनगिन्ती चुनौतीका बाबजुद नेकपा एमालेले विस्तारित र व्यापक लोकतान्त्रिक प्रणालीको अभ्यास र अनुसरण गरी नेपालको इतिहासमा पहिलो पटक शतप्रतिशत समावेशी कमिटी निर्माण गर्ने पहिलो दल बनेको छ। एमालेले नेपालका राजनीतिक दलहरूको इतिहासमा पहिलो पटक प्रथम राष्ट्रिय विधान महाधिवेशन असोजमा ललितपुरमा गरेको थियो। एमालेले अंगीकार गर्ने नीति, विधि, विचार र पद्धतिका बारेमा छुट्टै छलफल गरेको थियो। राजनीतिक प्रस्ताव, सांगठनिक प्रस्ताव र विधान संशोधन प्रस्ताव पारित गर्दै पार्टी नेतृत्व निर्माणका निम्ति राष्ट्रिय महाधिवेशन तोकेको थियो। एमाले अन्य दलमा क्रियाशील कार्यकर्ताका निम्ति उदारण बनेको छ। परम्परावादी सोचबाट ग्रस्त पार्टीका निम्ति एमालेले गर्न सकिन्छ भन्ने आँट दिएको छ। राष्ट्रिय महाधिवेशनको पूर्वसन्ध्यामा गरेका वडा र पालिका अधिवेशनहरूको मितिमा एकरूपता गर्ने कुरा पनि एमालेका निम्ति पहिलो अभ्यास थियो र हो। तत्कालीन माले र माक्र्सवादी पार्टीको एकीकरणपश्चात् २०४७ मा बनेको एमालेले सधैं आफूलाई समयानुकूल सुहाउँदो समीक्षा र नवीकरण गरेको पाइन्छ। जसको निरन्तरता राख्न वर्तमान पार्टी नेतृत्व पनि सफल भयो। नेपालको सन्दर्भमा २०४९ अघि विशेषगरी चीन, सोभियत संघ, भारत, उत्तर कोरिया, भियतनाम र पेरुलगायतका देशका कम्युनिस्ट पार्टीका प्रतिकृतिका रूपमा नेपालका कम्युनिस्ट पार्टीहरूले काम गरिरहेको आरोप छ। पछि नेकपा एमालेका तत्कालीन महासचिव मदन भण्डारीको अगुवाइमा २०४९ सालमा जनताको बहुदलीय जनवाद नामक लोकतान्त्रिक कम्युनिस्ट विचारको नयाँ धारको विकास भयो। जबजले नेपालको कम्युनिस्ट आन्दोलनमा नयाँपन थपिएको थियो। सरकार सञ्चालनको सन्दर्भमा पनि नेकपा एमाले २०५१ सालको आमनिर्वाचनपश्चात् तत्कालीन पार्टी अध्यक्ष मनमोहन अधिकारीको नेतृत्वमा नौ महिना सरकार सञ्चालन गर्दा भयो। तत्कालीन सरकारले सामाजिक न्यायका निम्ति उल्लेखनीय र उदाहरणीय काम गरेकै कारण कम्युनिस्टप्रति हेर्ने आमदृष्टिमा सकारात्मक बदलाव आएको थियो। त्यही अल्पमतको सरकारका राम्रा कामका कारण परम्परागत शैलीमा सरकार सञ्चालन गर्दै आएका तत्कालीन शासक नयाँ तरिकाले सोच्न बाध्य भएका थिए। त्यसपछि बनेका नेपाली कांग्रेसलगायतका दक्षिणपन्थी पार्टीका सरकारले जनपक्षीय काम गर्न नसके पनि कुरा जनपक्षीय गर्न आरम्भ गरेको इतिहास छ। नेकपा एमालेको विगतदेखि वर्तमानसम्मका कामको समीक्षा गर्नु सान्दर्भिक हुन्छ। तत्कालीन महासचिव मनमोहन अधिकारी, मदन भण्डारी र वर्तमान पार्टी अध्यक्ष केपी ओलीको पालामा केही नयाँ आयाम पार्टीमा स्थापित भएको पाइन्छ। भण्डारीले विचारको क्षेत्रमा, अधिकारीले सामाजिक न्यायको क्षेत्रमा र कमरेड केपी ओलीले राष्ट्रियता, विकास निर्माण र पार्टीको संगठनात्मक संरचना पूर्ण समावेशी बनाउने क्षेत्रमा अतुलनीय योगदान गरेको देखिन्छ। जबजको व्यावहारिक सफलताका कारण नवौं राष्ट्रिय महाधिवेशनवाट एमालेले यसैलाई मार्गदर्शन सिद्धान्त बनाएको थियो। जबजको मार्गदर्शनमा समाजवादका आधार तयार गर्ने लक्ष्य बोकेको एमालेले राजनीतिक इतिहासमा कहिले वैचारिक र कहिले सांगठनिक स्वरूपमा नयाँपन दिँदै आएको छ। प्रथम विधान महाधिवेशनमा जबजको जगमा विद्यमान समाजका चरित्रबारे व्यापक छलफल गरी समाजवादका आधार तयार गर्ने सर्वसम्मत निष्कर्ष निकालेको थियो। दसौं महाधिवेशनले जबजको कार्यान्वयनका निम्ति प्रतिस्पर्धा र सर्वसम्मति दुवै प्रणालीको व्यापक व्यावहारिक अभ्यास गरेको थियो। अध्यक्ष केपी ओलीको नेतृत्वमा पार्टीको संगठनात्मक संरचनामा व्यापक नयाँपन दिन एमाले सफल भएको छ। नेपालको संविधानले व्यवस्था गरेबमोजिम संविधानको कार्यान्वयन गर्ने नेपालको पहिलो राजनीतिक दल एमाले भएको छ। स्वाभाविकरूपले नेकपा एमाले लोकतान्त्रिक कम्युनिस्ट पार्टी हो। यसले अभ्यास गर्ने लोकतन्त्र पनि प्रगतिशील लोकतान्त्रिक प्रणालीअन्तर्गत हुन्छ। जुन बुर्जुवा लोकतान्त्रिक शक्तिहरूले अभ्यास गर्नेभन्दा फरक, क्रान्तिकारी, व्यापक, विस्तारित र उन्नत स्तरको लोकतन्त्र हो। नेकपा एमालेले प्रगतिशील लोकतान्त्रिक प्रणालीको व्यावहारिक अभ्यास वडा अधिवेशन, पालिका अधिवेशन हँुदै राष्ट्रिय महाधिवेशनसम्म गरेको छ। सर्वसम्मति व्यापक लोकतान्त्रिक प्रणालीमा गरिने उन्नत प्रयास हो। यो सबैभन्दा सुझबुझ प्रक्रिया पनि हो। सर्वसम्मत पनि एउटा विधि भएकाले प्रयास गर्ने कुरा नेतृत्वको पहिलो दायित्व र कर्तव्य पनि हो। एमालेको नेतृत्वले चितवनमा यो प्रयास गर्दा लोकतन्त्र मासियो भन्नेहरूले प्रतिनिधिको मनोविज्ञानको ख्याल नगरी हौसिने कुरा अराजकताको पराकाष्ठाभन्दा अरू केही थिएन। महाधिवेशनको परिणामले के देखाएको छ भने आन्तरिक प्रतिस्पर्धा थप एकताका निम्ति सहकार्यको माध्यम बन्नु पर्छ। प्रतिनिधिको मनोविज्ञान नबुझी बलजफ्ती विधिको नाममा मैदानमा उत्रिने कुरा लोकतन्त्र हुन सक्दैन भन्ने सन्देश दसौं महाधिवेशनले दिएको छ। एमालेले सम्पन्न गरेका तीनै तहका अधिवेशनमा प्रतिस्पर्धाको नाममा हात हालाहाल र रक्तपात नहुने देखेपछि केही बुर्जुवा लोकतन्त्रवादीले चिन्ता गरेका थिए। तिनीहरूका केही बाछिटा महाधिवेशन स्थलमा पुग्ने भरमग्दुर प्रयास गरे पनि सफल हुन सकेनन्। एमाले नेपालका अन्य राजनीतिक दलमा क्रियाशील कार्यकर्ताका निम्ति उदाहरण बनेको छ। किनभने एमालेले राष्ट्रिय महाधिवेशनमार्फत सबै क्षेत्र, भेग, वर्ग, समुदाय र लैंगिकताको सवालमा निर्वाचित भएको केन्द्रीय कमिटीमा सबैको प्रतिनिधित्वको सुनिश्चिता गरेको छ। यसले सबै राजनीतिक दललाई सोच्न बाध्य बनाएको छ। परम्परावादी सोचबाट ग्रस्त पार्टी र नेतृत्वका निम्ति नेकपा एमालेले गर्न सकिन्छ भन्ने आँट दिएको छ। विचार के हो ? कुन विचारबाट निर्देशित छौं भन्ने कुरा थाहा नपाएका पार्टीका कार्यकर्ताले भोलिका दिनमा एमालेले गरेझैं छुट्टै विधान महाधिवेशन पनि गर्नुपर्छ भनी ती पार्टीका कार्यकर्ताले माग गर्नेछन्। समग्रमा, नेकपा एमालेको सम्पन्न दसौं राष्ट्रिय महाधिवेशन नेपालको राजनीतिक इतिहासमा राम्रा पक्षको निरन्तरता दिँदै केही नयाँपनसहित नयाँ सन्देश दिन सफल भएको छ। अन्य पार्टीका आसन्न महाधिवेशनले पनि एमालेको भन्दा धेरै महिला, युवा, दलित र अन्य समुदायको प्रतिनिधित्व गरुन्, अझै सर्वसम्मत गरुन्। लेखक नेकपा एमाले केन्द्रीय कमिटी सदस्य हुन्।"
दृष्टिकोणमा परिणाम,"कुनै समयको कुरो हो। एउटा राज्यका राजा अत्यन्तै बुद्धिमान् र दयालु थिए। दुर्भाग्य, उनको एउटा आँखा र एउटा खुट्टो मात्र थियो। राजाकै कारण सबै जनताले सुख र स्वस्थ जीवन पाएका थिए। एक दिन राजा दरबारकै हलमा हिँडिरहेका थिए। उनले भित्तामा पुर्खा अर्थात् पूर्वराजाहरूको चित्र लस्करै झुन्ड्याएकाले गहिरिएर हेर्न थाले। भोलिका दिनमा आफ्नो पनि राख्नुपर्छ भन्ने याद उनलाई आयो। त्यो दिनसम्म राजाले आफ्नो तस्बिर कोर्न लगाएका थिएनन्। शारीरिक अपांगताका कारण राम्रो तस्बिर कोर्न सम्भव छैन भन्ने बुझेर पनि उनी चुप थिए। एक दिन राजाले मुलुकभित्र र बाहिरका प्रसिद्ध चित्रकारहरूलाई भेला गराए। भने, म मेरो सुन्दर चित्र दरबारमा सजाउन चाहन्छु। चित्रकला कस्तो हुन्छ भन्ने आधारमा पुरस्कृत गरिने पनि घोषणा गरियो। तर पनि पुरस्कार के कस्तो भन्ने केही भनिएन । एउटा आँखो र एउटा खुट्टो नहुँदा कसरी उत्कृष्ट चित्र बनाउने ? सबै चित्रकार सोच्न थाले। कुरूप चित्र बनाए राजाले सजाय दिने र आफू बदनाम हुने सोचेर सबैजसोले एक एक गरी बहाना बनाए र पन्छिए। राजा चिन्तामा पर्न थाले। अब के गर्ने त ? उनी सोच्दै थिए। अचानक एक चित्रकारले हात उठाए र भने, म राजाको सबैभन्दा सुन्दर पोर्टेट बनाउँछु। जुन पक्कै मन पर्नेछ। राजा खुसी भए। अन्य चित्रकार पनि उत्सुक भए। राजाले उनलाई अनुमति दिए। उनी चित्र कोर्न थाले। केही साता लगाएर उनले राजाको चित्र तयार पारे। चित्र सार्वजनिक गर्ने दिन सबै दरबारिया, चित्रकार र जनता भेला भए। शारीरिक रूपमा अशक्त राजाको चित्र कसरी सुन्दर बनाइयो त ? उत्सुकता सबैमा थियो। चित्रकारले चित्र प्रस्तुत गर्न लाग्छ सबै स्तब्ध भए। चित्र गज्जबको थियो। चित्रमा राजा घोडामा बसेर एउटा खुट्टाले धनु समातेको र एउटा आँखो बन्द गरेर बाँणलाई निसाना लगाइरहेका थिए। राजाको शारीरिक अशक्तता चित्रमा कतै झल्किएको थिएन। चित्र हेरेर उपस्थित सबैले ताली पिटे। राजाले चित्रकारलाई नगदसहित पुरस्कृत गरे। नैतिक शिक्षा : हामीले सधैं अरूका बारेमा सकारात्मक सोच्नु पर्छ। उनीहरूको कमजोरीलाई बेवास्ता गर्नुपर्छ। कमजोरी नलुकाउने तर राम्रा कुरामा ध्यान केन्द्रित गर्नुपर्छ। नकारात्मक परिस्थितिमा पनि सकारात्मक सोच र दृष्टिकोण राख्ने हो भने परिणाम सोचेभन्दा उत्कृष्ट आउन सक्छ।"
एनआरएनएको एजेन्डा बनोस् नेपाली सिनेमा,"केही देशमा नेपाली चलचित्र कहिलेकाहीँ प्रदर्शन हुने गरेका छन्। यसलाई व्यवस्थित गर्न गैरआवासीय नेपाली संघले मात्र गर्न सक्छ। जब गैरआवासीय नेपाली संघको अधिवेशन हुने समय आउँछ, तब विभिन्न पदका आकांक्षीहरूको संख्या ह्वात्तै बढ्छ। हरेक दुई वर्षमा नयाँ नेतृत्व छान्ने यस्तो अधिवेशनमा उठ्ने विभिन्न आकांक्षीको आआफ्नै एजेन्डा सुरु हुन्छ। कोही प्रवासी नेपालीहरूको हकहितको पक्षमा यसो गर्छु र उसो गर्छु भन्ने अभिव्यक्ति दिन्छन्। कोही विदेशको लगानीलाई स्वदेशमा ल्याएर विकासमा लगाउने दाबीसहित उम्मेदवारी दिन्छन्। कोही विदेशी सीप र क्षमतालाई स्वदेशमा भित्र्याउने कुरा गर्छन् भने कोही एक पटकको नेपाली सधैंको नेपाली भन्ने नारा उरालेर चुनावमा होमिने गर्छन्। त्यसो त, प्रवासमा रहनु हुने नेपालीले नेपाल र नेपालीप्रतिको माया, चाह, सम्मान र सहभागितालाई निरन्तरता दिई नै रहनुभएको छ। प्रवासमा नेपालीको शानमान र इज्जत अनि नेपालीको शैली, उपस्थिति र वाहवाही पनि प्रवासमा रहनु भएका नेपालीकै कारण भएको कुरालाई नकार्न पनि सकिँदैन। विदेशमा नेपाल र नेपालीलाई चिनाउन भरमग्दुर प्रयास गर्ने, त्यसका लागि दिलोज्यान दिन तयार हुने जस्ता नारा आउँछन्। त्यसकै बीचमा कसैले पनि यतिबेला मुलुक चिनाउने सशक्त, प्रभावकारी र सबैको रुचि बढ्ने अनि चासो रहने, विदेशमा नेपाल र नेपालीलाई सहजै चिनाउन सक्ने नेपाली चलचित्रको बारेमा कतै कसैले बोलेको र चासो दिएको भने पाइँदैन। न त कुनै उम्मेदवारले आफ्नो एजेन्डा र घोषणापत्रमा नै राखेको पाइन्छ। यसो हुनुमा उहाँहरूले चलचित्रको सशक्तता र यसको प्रभावकारितालाई बुझेको देखिँदैन। तर, आज विश्वमा मुलुकको भाषा, साहित्य र संस्कृति चिनाउने सशक्त माध्यम भने चलचित्र नै हो। अब हिन्दी चलचित्रकै उदाहरण लिऊँ। के हामीले कहिल्यै विद्यालयमा हिन्दी पुस्तक पढ्यौं ? तैपनि हामीलाई हिन्दी भाषा बुझ्छौं र मोटामोटी बोल्न पनि आउँछ। हिन्दी नपढे पनि र अंग्रेजी पढे पनि हामीलाई सामान्यतया अंग्रेजीभन्दा हिन्दी सहज लाग्छ। हिन्दी भाषामा हामी किन बोल्न र लेख्न सक्ने भयौं त ? यसको ज्वलन्त उदाहरण हो, हिन्दी चलचित्रका दर्शक हामी। यो सबै हामीले हिन्दी चलचित्रबाटै थाहा पायौं र सिक्यौं। यसबाट के प्रष्ट हुन्छ भने चलचित्रको प्रभाव, क्षमता र छाप कत्तिको हुँदो रहेछ भनेर। चलचित्रकै माध्यमबाट आज भारतले आफ्नो भाषा विश्वभर फैलाएको छ। आज हलिउडको चलचित्र विश्वभर नचल्ला तर भारतीय चलचित्रले विश्वबजारमा दिनप्रतिदिन आफ्नो बजार विस्तार गरिरहेको छ। योसँगै भारतीय भाषा र भारतीय कलाकारहरूको वाहवाही पनि विश्वमाझ भइरहेको छ। आज हिन्दी चलचित्र विश्वका अधिकांश मुलुकमा चल्छन् भने उनीहरूका कलाकारको विदेशमा रहेका भारतीयमाझ पनि राम्रो क्रेज छ। चलचित्रकै माध्यमका कारण आज भारतीय भाषा र संस्कृतिले विश्वमाझ विस्तार हुने अवसर पाएको छ। यसमा महत्वपूर्ण हात या भूमिका छ त एनआरआई अर्थात् गैरआवासीय भारतीयको। विदेशमा रहेका भारतीयहरू जहाँ जान्छन् आफ्नै चलचित्रको बारेमा कुरा गर्छन्। आफ्नै कलाकारहरूको बारेमा चर्चापरिचर्चा गर्छन्। परिवारमा होस् या कुनै समारोह या जमघट, जता होस्, आफ्ना चलचित्रको बारेमा खुलेर कुरा गर्छन् र गर्व पनि गर्छन्। तर, यता गैरआवासीय नेपालीले नेपाली चलचित्रको महत्त्व, आवश्यकता र प्रभावबारे बुझ्न सकेको देखिँदैन। यसतर्फ उहाँहरूको ध्यान जाओस् भन्ने कामना नेपाली चलचित्रकर्मीले गरेका छन्। गैरआवासीय नेपाली संघ नै हो जसले नेपाली चलचित्रमार्फत प्रवासमा नेपाली भाषा, साहित्य र संस्कृतिको विस्तार गर्न सक्छ। जसले विदेशमा जन्मिएका र हुर्कंदै गरेका दोस्रो पुस्ताका नेपालीलाई चलचित्रमार्फत नेपाल, नेपाली भाषा, शैली र परम्पराका बारेमा जानकारी या ज्ञान दिन सक्छ। विदेशमा नेपाली भाषा र संस्कृतिलाई चिनाउनु पर्यो भनेर जति भाषण गरे पनि चलचित्रभन्दा सशक्त र बलियो माध्यम अरू कुनै हुनै सक्दैन। आजका बालबालिकालाई हिन्दी चलचित्रले यसरी प्रभाव पारेको छ कि उनीहरूको मस्तिष्कमा सत्ययुगमा भगवान्हरू पनि साँच्चिकै हिन्दी बोल्थे कि कसो हो भन्ने भान पर्न थालेको छ। यसको मूल कारण हो भारतीय चलचित्र। त्यसैले त बालबालिका भगवान् र राक्षसको खेल खेल्दा हिन्दी संवाद बोल्न छुटाउँदैनन्। गैरआवासीय नेपाली संघ र यो संघलाई हाँक्न तयार भएका अग्रजहरूको पनि अब आफ्नो एजेन्डा र घोषणापत्रमा नेपाली सिनेमाको बारेमा उल्लेख गर्नु पर्यो। प्रवासमा हुर्कंदै गरेको दोस्रो पुस्तालाई घरमा नेपाली बोल्न सिकाएर मात्र भएन, नेपाली चलचित्रप्रति उनीहरूको चाह बढाएर प्रवासमा नेपाली सिनेमाको प्रभाव बढाउँदै अर्कोतिर यसको बजार पनि विस्तार गर्नुपर्ने भएको छ। व्यक्तिगत रूपमा त केही देशमा नेपाली चलचित्र कहिलेकाहीँ प्रदर्शन हुने गरेको छ, तर यो कहिलेकाहीँलाई व्यवस्थित गर्नु पर्ने भएको छ। यसरी संस्थागत रूपमा कसैले सक्छ भने त्यो एनआरएनए अर्थात् गैरआवासीय नेपाली संघले मात्र गर्न सक्छ। भाषाको पक्षमा चाँडै नै प्रभाव पार्न सक्ने नेपाली चलचित्रप्रति चासो बढाउने खालका कार्यक्रमहरू ल्याउनु पर्छ। त्यसो गर्न सकेमा स्वतः एकातिर नेपाली सिनेमाको व्यावसायिक बजार पनि प्रवासमा विस्तार हुन्छ। विस्तारैविस्तारै सिनेमाको आडमा नेपाली भाषाले पनि विदेशमा रहेका दोस्रो पुस्ताको मन र मस्तिष्कमा बास गर्न सक्ने वातावरणको सिर्जना हुन्थ्यो ? यसतर्फ पनि गैरआवासीय नेपाली संघले केही सोच्ने कि ?"
कांग्रेसको १६ जिल्लाको अधिवेशन माघ १५ मा हुने,काठमाडौं : नेपाली कांग्रेसले १४ औं महाधिवेशनअन्तर्गत जिल्ला अधिवेशन गर्न बाँकी रहेका १६ जिल्लाको अधिवेशन फेरि सारेको छ। बुधबार बसेको कांग्रेस केन्द्रीय निर्वाचन समितिको बैठकले माघ १५ गतेका लागि जिल्ला अधिवेशन गर्ने निर्णय गरेको हो। यसअघि बाँकी रहेका जिल्लाको अधिवेशन यही पुस २७ गते गर्ने भनिएको थियो। आउँदा माघ १२ गते मुलुकका सातवटै प्रदेशमा हुन गइरहेको राष्ट्रिय सभा सदस्य निर्वाचनलाई मध्यनजर गर्दै अधिवेशन मिति सारिएको कांग्रेसले जनाएको छ।
नैतिक चुनौतीमा नेविसंघ,"गुट र व्यक्ति विशेष नेताको भक्तिगान गाउनुभन्दा वैचारिक बहस चलाउनु संघको दायित्व हो। नेपाल विद्यार्थी संघको माउ पार्टी नेपाली कांग्रेसको १४औं महाधिवेशन एकदमै उत्साहपूर्वक रूपमा सम्पन्न भएको छ। पार्टीका क्षेत्रीय अधिवेशनदेखि केन्द्रीय समितिको निर्वाचनसम्म सक्रिय तरिकाले सहभागी र सहयोगी बनेको थियो, नेपाल विद्यार्थी संघ (नेविसंघ)। संघलाई भने अधिवेशन सकिएसँगै इतिहासकै सबैभन्दा ठूलो नैतिक चुनौती आएको छ। पार्टीको विभिन्न तहको नेतृत्वमा सक्षम युवा ल्याउनु नै आफ्नो एजेन्डा बनाउँदै नेविसंघका लगभग सबैजसो नेताले युवालाई सक्दो सहयोग, समर्थन र प्रचार गरे। पार्टीमा युवा वर्ग खोज्ने, पार्टीमा सक्षम व्यक्ति आउनुपर्छ भन्ने एजेन्डा बोकेको नेपाल विद्यार्थी संघ अब आफ्नो नेतृत्व कस्तो बनाउँछ भन्ने कुरा हेर्न बाँकी छ। आफ्नै नेतृत्व विधानअनुसार आउनुपर्छ भनेर ३२ वर्षे उमेर हदबन्दीको एजेन्डा पनि राम्ररी कार्यान्वयन गराउन नसके संघले पार्टीमा युवा नेतृत्वको वकालत गर्नु हास्यास्पद हुन्छ। विश्वप्रकाश शर्मा र गगन थापालगायतका नेताको पार्टी पदाधिकारीमा आगमनसँगै संघलाई एकातिर उमेरहदको पालना गरिहाल्नुपर्ने पहिलो नैतिक चुनौती आएको छ। अर्कोतिर समयसापेक्ष सुधारको अवसर मिलेको छ। जर्जर पञ्चायतले राजनीतिक दलमाथि प्रतिबन्ध लगाएको बेला विभिन्न शैक्षिक मुद्दासँगै कांग्रेसको बहुदलीय एजेन्डालाई आफ्नो पनि एजेन्डा बनाएर संघ स्थापना भएको हो। संघले देशमा भएका सबै राजनीतिक, आर्थिक, सामाजिक तथा सर्वपक्षीय परिवर्तनका लागि मुख्य आधार प्रदान गर्दै आएको कुरा नकार्न सकिँदैन। कुनै समय वाक स्वतन्त्रतामा अंकुश लगाएको बेलामा पनि बहुदल र लोकतन्त्रको वकालत गर्दै विद्यार्थीमा लोकतान्त्रिक पद्दतिको बीजारोपण गर्ने नेविसंघ अहिले के, कति कारणले विचारविहीन, एजेन्डाविहीन तथा आवाजविहीन बन्यो ? समीक्षा गर्न आवश्यक छ। फिनल्यान्डकी सान्ना मरिन ३५ वर्षमा प्रधानमन्त्री, चिलीमा ३५ वर्षीय ग्याब्रियल बोरिक राष्ट्रपति भइसक्दा नेपालमा ३६ वर्ष नहँुदै गृहमन्त्री बने बीपी कोइराला। सोही पार्टीको भ्रातृ संगठन नेविसंघले ३२ वर्षमुनिको नेतृत्व पनि नपाउनु जति बिडम्बनाको कुरा अरू केही हुनै सक्दैन। तर यो अवस्था सिर्जना हुनुको दोष नेविसंघको नाममा राजनीति गर्नेहरूलाई नै जान्छ। किनकि उनीहरूले पछिल्लो समय विद्यार्थीका माझ गएर अधिवेशन गराउने सामथ्र्य गुमाए। बरु नेताहरूसँग पद माग्न जाने प्रवृत्ति बढ्यो। अर्को तीतोसत्य कुरा के हो भने जब दाइ नेताको भागमा परेका पदहरू भाइ नेताहरूले पाउन थाल्छन् तब भाइ नेताहरू दाइ नेताहरूलाई भेट्न, गुनगान गाउन र चाकरी गर्नमै व्यस्त हुन्छन्। उनीहरूले विद्यार्थी नभेटे पुग्छ। यस्तो प्रवृत्तिले विधानविपरीत भए पनि पद बाँडफाँटको कुरामा नेता सहमत हुन्छ्न्। पार्टीलाई समेत नेविसंघको खिचातानीमा अल्झाउँछन्। केही व्यक्तिमा मात्र हावी भएको यो प्रवृत्तिले पनि नेविसंघको साख नराम्ररी गिराएको छ। भने उच्च बेगमा फैलँदै गरेको यो रोग निर्मूल नगरेसम्म यस्तै रहनेछ। गुट र व्यक्ति विशेष नेताको भक्तिगान गाउनुभन्दा विभिन्न मुद्दामा वैचारिक बहस चलाउनु संघको प्रमुख दायित्व हो। तर नेविसंघ चुकेको छ। कुनै समय नेविसंघमा भएका बौद्धिक तथा जुझारु नेताका कारण अहिले गर्व गर्न पाएका छौं। संघको विधानविपरीतको फितलोले गर्नुपर्ने बौद्धिक नेता र कार्यकर्ता उत्पादन गर्न नसकेको पक्का हो। क्याम्पस भर्ना नगरेका, स्ववियु र संगठनको उमेर हदबन्दी नाघेका, नपढ्ने, नलेख्ने, समय बिताउन राजनीतिमा संलग्न भइराख्ने व्यक्तिहरूको क्यासिनो क्लब होइन नेविसंघ। यो त बहस र क्रान्तिको थलो हो। अध्ययन, अनुसन्धान र आत्मीय व्यवहार, बहसबाटै तय गरौं, देश निर्माणको आधार भन्ने मूलनाराका साथ अघि बढ्नुपर्छ। जब दाइ नेताको भागमा परेका पदहरू भाइ नेताहरूले पाउन थाल्छन् तब भाइ नेताहरू दाइ नेताहरूलाई भेट्न, गुनगान गाउन र चाकरी गर्नमै व्यस्त हुन्छन्। उनीहरूले विद्यार्थी नभेटे पुग्छ। हाइटेकको जमानामा हिलटेकको ड्रम प्रयोग गरेसँगै कांग्रेसको अधिवेशनले प्रविधिको धज्जी उडायो। अब नेविसंघले के गर्ने सोच्नुपर्नेसिक्नुपर्ने बेला आएको छ। नेविसंघले सामाजिक सञ्जालमा आन्दोलनका र विरोधका विज्ञप्ति प्रसारित गरेर मात्रै पुग्दैन। अबको अधिवेशनमा नेविसंघले विदेशबाटै पनि भोटिङ गर्न पाउने गरी प्रविधिको प्रयोग गर्नुपर्छ। प्रविधिको हाई अडभान्समेन्ट हुँदा पनि प्रयोगका हिसाबले ब्ल्याक एन्ड ह्वाइट टीभीजस्तो देखिएको नेविसंघले डिजिटल ब्राइटनेस बढाउँदै निरन्तर रूपमा राष्ट्रिय मुद्दाहरूमा बहस चलाउनुपर्छ। आवश्यकता अनुसार आधा घण्टामा देशभरिका विद्यार्थीको धारणा सुन्न, टिपोट गर्न तथा निष्कर्ष निकाल्न सक्ने हुनुपर्छ। नेविसंघले गगनविश्वले वा अरू नेताले एमीसीसीबारे के बोल्छन् त्यसैअनुसार आफू बोलौंला भनेर सोचेर बस्ने होइन। देशैभरिका विद्यार्थीसँग निरन्तर अध्ययन र बहस गर्दै आएको निष्कर्षसहित पार्टी पंक्तिलाई कार्यान्वयनका लागि दबाब दिने हो। संगठनको आफ्नो बहस र भिजन दिने क्षमता खै ? यस्ता राष्ट्रिय मुद्दामा समेत आफ्नो धारणा बनाउन नसक्ने गरी निरीह संगठन बन्नुको कारण के ? यसका जिम्मेवार व्यक्तिहरू को को हुन् ? अब उपरान्त कसरी अघि बढ्ने ? निकै घोत्लिनु पर्ने बेला आएको छ। अहिले नै भिजनहीन, बहसहीन सन्देशहीन, एजेन्डाहीन बनेको संगठनका कार्यकर्ताहरू देशको नेतृत्वमा पुगुन्जेल शून्य भइसक्ने सम्भावना बलियो छ। अबको १८२० वर्षपछि गगन विश्वप्रकाशलाई हेरेर कसैले कांग्रेस रोज्ने छैनन्। त्यसैले त्यो बेलासम्म समय सुहाउँदो तार्किक र क्षमतावान् युवा नेताहरू उत्पादन नभए कांग्रेसको साख खस्किनेछ। यो सबै हुनबाट बचाउने एउटै अचुक उपाय हो, नेविसंघमा विधानअनुसार नेतृत्व छानेर साँच्चिकै विद्यार्थीको संगठन बनाउँदै घनिभूत छलफलहरू चलाइरहनु। लोकतान्त्रिक अभ्यासमा एमाले नेविसंघका कार्यकर्ता बैंकका एटीएमजस्ता हुनुपर्छ, आवश्यकता अनुसार जता नजिक पर्छ त्यतैबाट पैसा झिके झैं देश निर्माणका लागि सुझाव झिक्न मिल्ने। एकदुई दिन सडक तताउँदैमा देश बन्दैन। आवश्यकता अनुसार सडकसँगै वैचारिकता र तर्कले देशभरिका विद्यार्थीको दिमाग पनि तताउने ल्याकत राख्नुपर्छ। होइन भने निकट भविष्यमै तार्किक, बौद्धिक र निडर लिडरहरूको अभाव हुने देखिन्छ। त्यसैले आफ्नो संगठनसँग आबद्ध रहेका सबै विद्यार्थीमा सिर्जनात्मकता, बौद्धिकता विकास गर्नु, आर्थिक पक्षमा आत्मनिर्भर बन्न प्रेरित गर्नु, लोकतान्त्रिक आचरण विकास गर्नु, प्रविधिसँग परिचित गराउनु, सामाजिक, राजनीति तथा पर्यावरणीय पक्षमा परिपक्वता विकास गराउनु नै अबको उत्तम मार्ग हुनेछ। नत्र संगठन देश निर्माणका लागि सामूहिक बल नभई बेरोजगारहरूको जत्था हुने निश्चित छ। आफूनिकट नेता कार्यकर्तालाई हेरेर विधानको व्याख्या गर्ने, चिनजानउठबस र चियाको बिल तिरेकै आधारमा कसैलाई नेता मान्ने प्रवृत्ति हावी भयो भने कोही व्यक्ति त बन्लान् तर संगठन र देश बन्न सक्दैन। संगठन बनाउने हो भने गुटको रंगरोगन गर्ने प्रवृत्ति हटाउनु पर्छ। कांग्रेसको १४औं महाधिवेशनले गुट अस्थायी हुन्छन् र जनताका मन जितेकाहरू जसरी पनि नेतृत्वमा पुग्छन् भन्ने कुरा प्रमाणित भइसकेको छ। त्यसैले व्यक्ति, गुटभन्दा माथि संगठन राख्दै सफा र स्पष्ट संगठन बनाउनु पर्नेछ। संगठन पद प्राप्तिको भर्याङ मात्र नभएर संघ बौद्धिक बहस र सुधारका एजेन्डा बोक्ने थलो हो भनेर प्रमाणित गर्न सकिन्छ। त्यसैले अबको नेविसंघको नेतृत्व विधानअनुसारको र नियमित विद्यार्थीसँग घुलमिल हुँदै बहस चलाउन सक्ने, अध्ययनशील, चार्मिङ र भिजनरी नै हुनुपर्छ ! तर धेरै नेता, कार्यकर्तालाई पद बाँडफाँट र लेनदेनलाई स्विकार्ने बानी परिसकेकाले यसलाई चिर्दै युग सुहाउँदो नेतृत्व स्थापना गर्नु भने पक्कै पनि कम चुनौतीपूर्ण छैन। लेखक नेपाल विद्यार्थी संघको त्रिभुवन विश्वविद्यालयका नेता हुन् ।"
भारतमा एकैदिन ५८ हजार बढीमा कोरोना संक्रमण,"नयाँ दिल्ली : भारतमा कोरोना भाइरस (कोभिड१९) संक्रमण दर दिनप्रतिदिन बढ्ने क्रममा छ। बुधबार मात्रै ५८ हजार ९७ जनामा संक्रमण पुष्टि भएको छ। मंगलबारको तुलनामा संक्रमण दर ५५४ प्रतिशत बढी हो। स्वास्थ्य मन्त्रालयका अनुसार पछिल्लो २४ घन्टामा कोरोनाबाट ५३४ जनाले ज्यान गुमाएका छन्। बुधबार १५ हजार ३८९ जना डिस्चार्ज भएका छन्। हाल कोरोना सक्रिय संक्रमितको संख्या २ लाख १४ हजार ४ पुगेको छ। देशमा संक्रमणदर ४१८ प्रतिशत छ। यस्तै, भारतमा कोरोनासँगै ओमिक्रोन भेरियन्ट संक्रमण तीव्ररुपमा फैलिरहेको छ। हालसम्म ओमिक्रोनबाट संक्रमित हुनेको संख्या २ हजार १३५ पुगेको छ। जसमध्ये ८२८ जना डिस्चार्ज भएका छन्। ओमिक्रोनको संक्रमण सबैभन्दा बढी महाराष्ट्र र दिल्लीमा देखिएको छ। महाराष्ट्रमा ६५३ जना र दिल्लीमा ४६४ जना ओमिक्रोन संक्रमित भेटिएका हुन्।"
चिसो बढेसँगै महोत्तरीका विद्यालय बन्द,"महोत्तरी : लगातार बाक्लो हुस्सुसँगै चिसो बढ्दै गएपछि महोत्तरीमा धमाधम विद्यालय बन्द गर्न थालिएका छन्। जाडो बढेपछि स्थानीय तहले केही दिनका लागि विद्यालय बन्द गर्ने सूचना जारी गरेका हुन्। सोनमा गाउँपालिकाले सोमबार सूचना जारी गरेर एक साता विद्यालय बन्द गराएको छ। त्यसैगरी मटिहानी नगरपालिकाले मङ्गलबार सूचना जारी गरी आजदेखि विद्यालय बन्द रहने जनाएको छ। आधारभूत तहका विद्यालयमा बालबालिकाको स्वास्थ्यलाई ख्याल गर्दै केही दिन विद्यालय बन्द गर्ने निधो गरिएको स्थानीय तहले जनाएका छन्। मौसममा सुधार आए पठनपाठन सञ्चालन गरिने सोनमा गाउँपालिकाका अध्यक्ष राजकुमार यादव बताए। मटिहानीका उपप्रमुख शिबोदेवी साहले बालबालिकालाई चिसोबाट बचाउन केही दिन विद्यालय बन्द गरिएको र मौसममा सुधार आउनासाथ पठनपाठन सञ्चालन हुने बताए। बाक्लो हुस्सु लागेपछि जाडो निकै बढेको छ। बर्दिवास, भङ्थगाहा, औरही र गौशाला नगर क्षेत्रका अधिकांश ठाउँमा भने मङ्गलबार घाम लागेको थियो। मध्य र दक्षिणवर्ती भेगमा भने बाक्लो हुस्सु लागेको छ। सम्सी, एकडारा, महोत्तरी र पिपरा गाउँपालिका तथा मनराशिशवा, जलेश्वर, रामगोपालपुर, बलवा, लोहारपट्टी र जलेश्वर नगरपालिकाका विद्यालयमा विद्यार्थीको उपस्थिति घट्दै गएको छ। चिसोले कठ्याङ्ग्रिएर दुई जनाको मृत्यु पश्चिमी वायुको प्रभाव : हिमपात र वर्षा हुने, सचेत रहन मौसमविद्को आग्रह"
शिक्षक र विद्यार्थीमा कोरोना संक्रमण भएपछि विद्यालय बन्द,दाङ : दाङको तुलसीपुरको एक सामुदायिक विद्यालयमा विद्यार्थी र शिक्षकमा कोरोना भाइरस संक्रमण पुष्टि भएको छ। एन्टिजेन विधिबाट कोरोना भाइरस परीक्षण गर्दा विद्यार्थी र शिक्षक संक्रमण पुष्टि भएको तुलसीपुर उपमहानगरपालिका कोरोना फोकल पर्सन विमल केसीले जानकारी दिए। केसीका अनुसार तुलसीपुर उपमहानगरपालिका८ अश्वारा माध्यामिक विद्यालयका चारजना विद्यार्थी र दुईजना शिक्षकमा कोरोना संक्रमण पुष्टि भएको हो। विद्यालयमा कोरोना संक्रमण भएपछि विद्यालाय बन्द गर्ने तयारी गरियको छ। यसअघि सोमबार पनि एन्टिजेन विधिबाट विद्यार्थी र शिक्षकहरूको कोरोना परीक्षण गर्दा ६ जनाको रिपोर्ट पोजेटिभ आएको उनले बताए। विद्यालयमा केही शिक्षक र विद्यार्थीमा कोरोना संक्रमण देखिएपछि मंगलबार पनि विद्यालयका शंकास्पद विद्यार्थी र शिक्षकहरूको एन्टिजेन विधिबाट कोरोना परीक्षण गरिएको हो । विद्यालयमा कोरोना संक्रमण पुष्टि भएपछि शुक्रबारसम्म विद्यालय बन्द गर्ने तयारी भइरहेको विद्यालय प्रशासनले जानकारी दिएको छ। कोरोना फोकलपर्सन केसीका अनुसार सोमबार तुलसीपुर क्षेत्रका चारजना कर्मचारीसहित अन्य नागरिकमा समेत संक्रमण पुष्टि भएको छ।
ढुंगेधारा सुनसान,पाटन दरवारपरिसरमा सुकेको ढुंगेधारा सुनसान अवस्थामा । केही दिनअघिसम्म यो धारामा पानी नियमित आउने गर्दथ्यो । तस्बिर : अशोक दुलाल
"पश्चिमी वायुको प्रभाव : हिमपात र वर्षा हुने, सचेत रहन मौसमविद्को आग्रह","काठमाडौं : नेपालमा पश्चिमी वायुको प्रभावले हिउँदे वर्षा हुन लागेको जल तथा मौसम विज्ञान विभागले जनाएको छ। मौसम पूर्वानुमान महाशाखाले बुधबार जारी गरेको बुलेटिन अनुसार उच्च पहाडी र हिमाली भूभागमा हल्का हिमपात र वर्षा हुने सम्भावना रहेको छ। महाशाखाका अनुसार अब आउने मौसमी प्रणालीले बुधबारदेखि शनिबारसम्म देशका विभिन्न भेगमा वर्षा र हिमपात गराउने सम्भावना छ। हिउँदे वर्षाका कारण हवाई क्षेत्र, पर्वतारोहण, कृषि, यातायात, दैनिक जनजीवनमा बढी असर पर्ने भएकाले सचेत रहन मौसमविद्ले आग्रह गरेका छन्। बुधबार दिउँसो सुदूरपश्चिम, कर्णाली, गण्डकी प्रदेशका उच्च पहाडी तथा हिमाली भूभागमा हल्का हिमपात र एक दुई स्थानमा हल्का वर्षाको सम्भावना रहेको छ। राती सुदूर पश्चिम, कर्णाली तथा गण्डकी प्रदेशका उच्च पहाडी तथा हिमाली भूभागमा हल्का हिमपात र हल्का वर्षाको सम्भावना रहेको छ। बिहीबार दिउँसो देशभर आंशिक देखि सामान्य बदली रहने छ। देशका पहाडी भूभागमा हल्का वर्षाको साथै उच्च पहाडी तथा हिमाली भूभागमा हल्का हिमपातको सम्भावना रहेको छ। शुक्रबार प्रदेश १ र प्रदेश २ मा आंशिकदेखि सामान्य बदली तथा बाँकी प्रदेशमा सामान्यदेखि पूर्णतया बदली रहने छ। प्रदेश १ र २ का एकदुई स्थानमा र बाँकी प्रदेशका केहि स्थानहरुमा हल्का वर्षाको समेत सम्भावना रहेको छ। साथै उच्च पहाडी तथा हिमाली भूभागमा हल्का देखि मध्यम हिमपातको सम्भावना रहेको छ। शनिबारसम्म यो प्रणाली देशभर फैलिएर विशेष गरी सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशका उच्च पहाडी तथा हिमाली भूभागहरुका धेरै स्थानहरुमा हल्कादेखि मध्यम हिमपातको सम्भावना रहेको छ। बागमती प्रदेश र प्रदेश १ को उच्च पहाडी तथा हिमाली भूभागहरुका केहि स्थानहरूमा हल्का हिमपातको सम्भावना रहेको छ। सुदुरपश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेश र बागमती प्रदेशका पहाडी तथा तराई भेगका केही र प्रदेश १ र २ का एकदुई स्थानमा हल्का वर्षाको समेत सम्भावना रहेको छ। आइतबा देखि यो मौसम प्रणाली कमजोर हुँदै मौसममा क्रमिक रुपमा सुधार हुने देखिएको महाशाखाको भनाई छ।"
ज्येष्ठ नागरिकले लगाए वडा कार्यालयमा ताला,"महोत्तरी : बैंकले समयमै समाजिक सुरक्षाभत्ता उपलब्ध नगराएको भन्दै ज्येष्ठ नागरिकले गौशाला नगरपालिकाको ११ नं वडा कार्यालयमा तालाबन्दी गरेका छन्। मंगलबार दिउँसो समयमै समाजिक सुरक्षाभत्ता उपलब्ध हुनुपर्ने माग गर्दै उनीहरुले कार्यालयको मुलगेटमा तालाबन्दी गरेका हुन्। त्रैमाशिक रुपमा पाउनुपर्ने भत्ता पछिल्लोपटक ६ महिना बित्दासमेत नपाएको ७८ वर्षीय रामनारायण महतोले बताए। भत्ता नपाउँदा चिसोमा न्यानो कपडा किन्न नपाएको महतोले गुनासो गरे। आफ्नो खातामा पैसा नहुँदा बैंकबाट खाली हात फर्किनुपरेको उनले बताए। उनीहरुको पैसा खातामा राख्न प्रक्रियागत रुपमा बैंकलाई कागजात पठाएको तर बैंकल खातामा पैसा डिपोजिट नगर्दा यस्तो अवस्था सिर्जना भएको वडा सचिव भरत साहले बताए। उनले भने, विगतमा गौशालास्थित एनआइसी बैंकको लापरवाही गर्दा सेवाग्राही मार्कामा पर्दै आएका थिए। सो कुरा मनन गर्दै नगरपालिकाले यस आर्थिक वर्षदेखि बैंक परिवर्तन गरेको हो। तर अझ यो बैंकले झन समाजिक सुरक्षा भत्ता वितरणमा हेलचेक्र्याईं गर्दै आएको छ। सबै वडामा हरेक किसिमको भत्ता रकम पालिकाले समयमै पठाइसकेको तर केही वडाको सवालमा बैंकबाट समस्या आएको नगरपालिकाका प्रमुख प्रशासकीय अधिकृत वीरेन्द्रजंग थापाले प्रतिक्रिया दिए। उनले सिस्टमबाट बैंक खातामा रकम जाने भएकाले कुनै कुनै खातामा समस्या भने हुन सक्ने स्वीकार गरेका हुन्। अधिकृत थापाले बाँकी रहेको स्थानमा चाँडै नै हरेक किसिमको भत्ता वितरण हुनेमा प्रतिवद्धता जनाए।"
चिसोले कठ्याङ्ग्रिएर दुई जनाको मृत्यु,"जनकपुर : केही दिनयता बढेको अत्यधिक चिसो र शीतलहरका कारण धनुषा र सप्तरीमा गरी दुई जनाको कठ्याङ्ग्रिएर मृत्यु भएको छ। मृत्यु हुनेमा धनुषाको क्षिरेश्वरनाथ नगरपालिका५ की ६० वर्षीया समुद्रीदेवी यादव र सप्तरीको महदेवा गाउँपालिका४ का ६५ वर्षीय देवनारायण ठाकुर रहेका छन्। यादवको जनकपुरधामस्थित प्रादेशिक अस्पतालमा उपचारका क्रममा मृत्यु भएको जिल्ला समन्वय समितिका प्रमुख रामदेव बनरैत यादवले जानकारी दिए। यस्तै चिसोले कठ्याङ्ग्रिएका सप्तरीका ठाकुरको उपचारका लागि अस्पताल लैजान नपाउँदै मृत्यु भएको गाउँपालिकाका उपाध्यक्ष ममता यादवले बताए। अत्यधिक चिसो र शीतलहरले जनजीवन कष्टकर बन्दै गएपछि धनुषाका चार स्थानीय तहले विद्यालयमा बिदा दिएका छन्। क्षिरेश्वरनाथ नगरपालिका, नगराइन नगरपालिका, मुखियापट्टी गाउँपालिका र लक्ष्मीनियाँ गाउँपालिकाले सूचना जारी गरी विद्यालय बन्द गरिएको जनाएका छन्। चिसोका कारण टोलटोलमा दाउरा बालेर आगो ताप्ने क्रम बढेको छ। रासस"
भारतबाट फर्कनेको सङ्ख्या बढेसँगै कञ्चनपुरमा कोरोना सङ्क्रमित बढे,"कञ्चनपुर : कञ्चनपुरमा कोरोना सङ्क्रमितको सङ्ख्या बढ्न थालेको छ। भारतमा कोरोना सङ्क्रमण बढ्न थालेपछि नेपाल फर्कनेको सङ्ख्या बढेसँगै यहाँ पनि सो सङ्ख्यामा वृद्धि भएको हो। जिल्ला स्वास्थ्य कार्यालयका अनुसार कोरोनाका सक्रिय सङ्क्रमितको सङ्ख्या ४१ पुगेको छ। मङ्गलबारमात्रै १५ जनामा कोरोना सङ्क्रमण पुष्टि भएको छ। भीमदत्त नगरपालिकामा ६, कृष्णपुर नगरपालिकामा एक तथा पश्चिमी सीमानाका हुँदै भारतबाट नेपाल प्रवेश गरेका आठ जनामा सङ्क्रमण देखिएको छ। एन्टिजेन विधिबाट गरिएको परीक्षणमा नौ जनाको नतिजा पोजिटिभ आएको छ भने पिसीआर विधिबाट गरिएको परीक्षणमा ६ जनाको नतिजा पोजिटिभ आएको छ। कोरोना परीक्षणको नतिजा पोजिटिभ आएकामध्ये एक जना महाकाली अस्पतालको आइसोलेशनमा छन्। बाँकी सबै होमआइसोलेशनमा छन्। यसैगरी सीमानाका त्रिनगर हुँदै नेपाल भित्रिएकाको एन्टिजेन विधिबाट कोरोना परीक्षण गरिएकामा १६ जनाको नतिजा पोजिटिभ छ। हालसम्म कञ्चनपुरमा नौ हजार ८५ जनामा कोरोना पोजिटिभ पाइएको छ। हालसम्म आठ हजार ८२३ जना निको भएका छन्। हालसम्म २०५ जनाको कोरोनाबाट मृत्यु भएको छ। मङ्गलबारमात्रै सीमानाका गड्डाचौकी हुँदै नेपाल भित्रिएका यात्रुको सङ्ख्या ४८२ रहेको छ। भित्रिनेमा पुरुष २९९, महिला १०० र बालबालिका ३२ छन्। नेपालबाट भारततर्फ जानेको सङ्ख्या ४३५ रहेको छ। सोही अवधिमा सीमानाका त्रिनगर हुँदै नेपाल फर्किएका यात्रुको सङ्ख्या ३०९ तथा भारततर्फ जानेको सङ्ख्या २५९ छ।"
सुरुङमा जनताकै सम्पत्ति गोलमाल,"काठमाडौंदेखि भीमफेदीकुलेखानीसम्म सुरुङमार्ग बनाउने सपना बाँडेर एउटा निजी कम्पनीले स्थानीयवासीबाट २०६९ सालमा रातारात पैसा उठायो। जनताले खसीबाख्रा, भंैसी बेच्दै, जग्गाजमिन धितो राखेर नेपाल पूर्वाधार विकास कम्पनी (एनपीबीसीएल)लाई पैसा दिए। उक्त कम्पनीले सुरुङमार्ग बनेपछि रातारात धनी बनाउने सपना बाँडेर जनताबाट पैसा उठाएको थियो। तर, ९ वर्ष पुग्न लाग्दा पनि न सुरुङमार्ग बन्ने छाँटकाँट छ, न जनताको पैसा नै सदुपयोग भएको छ। उल्टै, जनताको पैसा ढिसमिस हुने सम्भावना देखा पर्दैछन्। राजधानी काठमाडौं आउजाउ गर्ने वैकल्पिक राजमार्ग नबनेका बेला भीमफेदीकुलेखानी सुरुङमार्गको अवधारणा पक्कै पनि मुलुकका लागि दूरगामी र आकर्षक नै थियो। केन्द्र राजधानी जोड्ने एकमात्र मुग्लिननागढुंगा सडकमा पहिरो आइरहने, बेलाबखत सडक अवरोध भइरहने, घुम्ती र मोडले यात्रा झन्झटिलो र लामो भइरहेका बेला सुरुङमार्गको अवधारणालाई सकारात्मक रूपमा लिनैपर्छ। हेटौंडाकाठमाडौं घण्टौ लामो यात्रा गर्नुको सट्टा सुरुङमार्गबाट ३०४० मिनेटमै सरर यात्रा हुने सपना बाँडिएको थियो। विश्वले सुरुङमार्गबाट स्थलगत यात्रालाई छिटो, छरितो र भरपर्दो बनाइरहेका बेला भीमफेदीकुलेखानी सुरुङमार्ग मुलुकका लागि वरदान र नयाँ युगको सुरुवात हुन सक्थ्यो। तर, जे जसरी सुरुङमार्गको हल्ला फिँजाइयो, जनतालाई विश्वास दिलाइयो र जनतालाई नै लगानी गर्न उक्साइयो, व्यवहारमा ठ्याक्कै उल्टो काम भयो। ठूला पूर्वाधारमा अब जनताले विकासमा साझेदारी र सहभागिता जनाउने कि नजनाउने भन्ने प्रश्न पनि यसले उब्जाइदियो। भीमफेदीकुलेखानी सुरुङमार्ग बनाउने भनेर (एनपीबीसीएल)ले ३१ करोड रुपैयाँ जनताबाट संकलन गरेको थियो। गत वर्ष (सन् २०२१) सम्म सुरुङ बनाइसक्ने घोषणा पनि गरेको थियो। सुरुङमार्ग बनिसक्ने त परको कुरा भयो, सुरुङमार्गको बन्ने नबन्ने निश्चितै हुन सकेन। कहिले जापान, कहिले कताबाट लगानी आउँदैछ भनेर एनपीबीसीएलले जनतालाई झुक्याउँदै ९ वर्ष समय कटायो। तर, अझै लगानीकर्ताको टुंगो लगाउन सकेको छैन। जनताले छाक काटेर संकलन गरेको पैसाको हिसाबकिताब नै नदेखाई उल्टै, कम्पनी सम्पर्कबाहिर छ। न सरकारले सोधीखोजी गरेको छ, न त कम्पनीले नै सुरुङमार्ग बन्न नसकेको भन्दै जनताको पैसा फिर्ता गरेको छ। कम्पनीले के कति रकम खर्च गयो ? जनताको पैसालाई केकेमा लगानी गरेर केकति मुनाफा भयो ? भन्ने नै हिसाबकिताब देखाएको छ। सर्वसाधारणलाई रातारात कमाइ हुने र धनी बनाउने सपना बाँडेर ठगी गरेको कम्पनीलाई कानुनी दायरामा ल्याएर जनताको पैसा फिर्ता गराउनु राज्यको कर्तव्य हो। जनताको एकएक पैसाको हरहिसाब खोज्ने, हिनामिना भएको भए कारबाही गर्ने र जनतालाई न्याय दिलाउन राज्य चुक्नु हुँदैन। विकासका नाममा पैसा उठाउने, तर न विकास गर्ने, न त जनताको लगानीको हरहिसाब देखाउने, यस्ता गतिविधिमाथि तुरुन्तै रोक लगाउनेतिर सरकारको ध्यान जानैपर्छ। नत्र, आगामी दिनमा पनि यस्ता सपना बाँडेर जनताकै पैसामा मोजमस्ती गर्ने अरू विकृति नबढ्लान् भन्न सकिन्न। निजी कम्पनीले अलपत्र पारेपछि बागमती प्रदेश सरकारले भीमफेदीकुलेखानी सुरुङमार्ग निर्माण अघि बढाउने घोषणा गरेको थियो। जनताले थोरै राहतको महसुस गर्न नपाउँदै बागमती प्रदेश सरकार पछि हट्यो। फेरि सुरुङमार्ग निर्माणमा अन्योलता थपिएको छ। विकासमा जनताको साझेदारी, सहभागिता र सहकार्य गराउने अवधारणा पक्कै पनि सकारात्मक होे। जनताले आफ्नो सानो अंश लगानी गर्न पाउँदा विकास निर्माणमा अपनत्व महसुस गर्छन। त्यसको प्रतिफल जनताको हातमा पर्ने अवस्था आयो भने त झनै सुखद मान्नुपर्छ। तर विकासका नाममा जनतालाई ठगी गर्ने मनसायले उधारा सपना बाँड्ने, जनताले दुःख गरेको पैसा संकलन गरेर अपारदर्शी काम गर्ने र जनतालाई ढाँट्ने मनसायले गलत कार्य गर्नेमाथि कारवाही हुनैपर्छ। विकास निर्माणलाई कमाइ खाने भाँडो बनाउन खोज्ने गलत मनसायलाई निरुत्साहित गर्नैपर्छ।"
जम्मु कश्मीरमा सुरक्षाकर्मीको गोली लागी आतंककारीको मृत्यु,जम्मु कश्मीर : जम्मु कश्मीरको पलुवामा जिल्लाको चांदगाम इलाकामा सुरक्षाबल र आतंकवादीबीच भएको मुठभेडमा एक आतंकवादीको मृत्यु भएको छ। दुई वा तीन जना आतंकवादी अझै उक्त ठाउँमा लुकेको हुन सक्ने आशंका गरिएको छ। बुधबार बिहान भारतीय सुरक्षाकर्मी र आतंकवादीबीच भिडन्त भएको थियो। कश्मीर क्षेत्रका सुरक्षाकर्मीले आतंकवादीलाई आत्मसमर्पण गर्न भनेको तर उनीहरुले नमानेर मुठभेड भएको भारतीय सञ्चार माध्यममा समाचार छ।
तीन जनामा कोरोना संक्रमण देखिएपछि चीनको युझोउमा लकडाउन,"बेइजिङ : तीन जना कोरोना संक्रमित भेटिएलगत्तै चीनले १२ लाख जनसंख्या भएको शहर युझोउमा लकडाउन गरेको छ। कोरोना संक्रमणको पहिलो घटना देखिएपछि बाट नै बेइजिङले सीमा प्रतिबन्ध लगाउने गरेको छ। लकडाउन गरेर जिरो कोभिड दृष्टिकोण अपनाइएको पाइन्छ। तर उनीहरुको यो कोरोना नियन्त्रणको रणनीति खतरामा परेको छ। चीनमा विन्टर ओलम्पिकस सुरु हुन केवल एक महिना मात्र बाँकी छ। यस्तो अवस्थामा ठाउँठाउँमा कोरोना संक्रमणका केस देखिइरहेका छन्। हेनान प्रान्तको लगभग १२ लाख जनसंख्या भएको युझोउमा सोमबार रातीदेखि कडा लकडाउन गरिएको छ। पछिल्लो समय तीन जनामा संक्रमण देखिएर यसो गरिएको हो। त्यहाँ पहिला नै सवारी साधन, सपिङ महल, संग्रहालय र पर्यटन स्थल बन्द गर्ने घोषणा गरिएको थियो। चीनमा मंगलबार १७५ जनामा कोरोना संक्रमण देखिएको छ। उक्त संक्रमितको संख्या २०२० मार्चपछि चीनमा भेटिएको सबैभन्दा बढी हो। सिआनमा मंगलबार ९५ जनामा संक्रमण देखिएको छ। १३ करोड जनसंख्या भएको उक्त क्षेत्रमा पछिल्लो २ हप्तादेखि लकडाउन छ।"
त्रिशूली किनार हडपेर व्यवसाय,"गोरखा : पृथ्वीराजमार्ग आसपास त्रिशूली नदी किनारमा सार्वजनिक जग्गा हडपेर ठूला होटल, रिसोर्ट तथा राफ्टिङ क्याम्प सञ्चालनमा छन्। पालिका दर्ता नभई दसौं वर्षदेखि सञ्चालनमा रहेका ती सबैले करसमेत नतिर्ने गरेको वडाध्यक्षहरू बताउँछन्। गोरखाको गण्डकी गाउँपालिका१ बुटारमा १० वर्षदेखि सञ्चालित चारवटा रिसोर्टले सार्वजनिक जग्गा ओगटेको वडा सदस्य मीनबहादुर सुनार बताउँछन्। हाम्रो वडाभित्र रिभर फन रिसोर्ट, गोरखा बीच, त्रिशूली बीच र जीआरजी क्याम्प सञ्चालनमा छन्, उनी भन्छन्, सबै रिसोर्टले ओगटेकोमध्ये कम्तीमा २० प्रतिशत जग्गा सार्वजनिक हुन्। उनीहरू कसैले पनि स्थानीय सरकारसँग अनुमति नलिएको उनको भनाइ छ। उनीहरूले बगरमै भिन्न पक्की तथा अस्थायी संरचना बनाएर व्यवसाय सञ्चालन गरिरहेका छन्। त्यसैगरी, गण्डकी गाउँपालिका६ को ह्विलिङटारमा पनि सार्वजनिक जग्गामा रिसोर्ट सञ्चालित छ। गत ५ वर्षदेखि आन्तरिक तथा बाह्य पर्यटकलाई लक्षित गरी रिभर लाइफ एड्भेञ्चर क्याम्प सञ्चालनमा छ। तीन आना लालपुर्जा भएको जग्गा लिएर बाँकी संरचना सार्वजनिक जग्गा चर्चेर निर्माण गरिएको स्थानीयको भनाइ छ। नम्बरी जग्गा तीन आना मात्र हो। क्याम्प रहेको बाँकी डेढ रोपनी जग्गा सार्वजनिक हो, स्थानीय ष्णु चेपाङले भने, नम्बरीभन्दा ऐलानी धेरै छ। स्थानीय सरकारको नियम कानुनमा रहेर सञ्चालन गर्न आफूले बारम्बार रिसोर्टवालालाई आग्रह गर्दा नमानेको वडाअध्यक्ष जीवन गुरुङको भनाइ छ। पालिकामा दर्ता गराउन आउनु भनेर पटकपटक भनिरहेका छौं। तर, आउनुभएको छैन, गुरुङले भने। सार्वजनिक जग्गा भए पनि आफूले भने पैसा तिरेर किनेको रिसोर्टका सञ्चालक डिलबहादुर गुरुङको तर्क छ। मैले बिजुलीको मिटरबक्स राख्न लालपुर्जा भएको तीन आना र अरू जग्गा ७ जना साक्षी राखेर सहीछाप गरी फिस्लिङको कटकबहादुर गुरुङसित किनेको हुँ, उनले भने, कर हामीले राजस्व कार्यालयमै तिर्छौं। एक ठाउँमा दर्ता गरेपछि अरू ठाउँमा दर्ता गरेका छैनौं। त्यस्तै गण्डकी गाउँपालिका८ बाँदरेमा रुरल हेरिटेज रिसोर्ट सञ्चालनमा छ। सोही वडाको त्रिशुली र बूढीगण्डकीको दोभानमा पनि अन्य रिसोर्ट सञ्चालनमा छन्। उनीहरूले पनि नदी किनारको सार्वजनिक जग्गा चर्चेका वडाअध्यक्ष रामप्रसाद रेग्मी बताउँछन्। आधाजसो जग्गा नम्बरी छ, आधाजसो सार्वजनिक जग्गा नै ओगटेका छन्, उनी भन्छन्, पालिकासित समन्वय गर्ने, अनुमति लिने, कर तिर्ने केही गरेका छैनन्। गण्डकी१ बुटारका चारवटै रिसोर्टले जग्गाको चार भागको एक भागको लालपुर्जा भ्उ पनि बाँकी तीन भाग भने सार्वजनिक जग्गा नै ओटेको वडाअध्यक्ष गीरबहादुर थापा बताउँछन् । अनियमित रूपमा सार्वजनिक जग्गा हडप्ने होटल, रिसोर्टहरूलाई कानुनी दायरामा ल्याउनुपर्छ भनेर हामीले कार्यपालिका बैठकमा पनि कुरा उठाएका छौं। तर, न व्यवसायीहरू नियम कानुन खोज्दै आएका छन् न गाउँपालिकाले कडाइ गर्न सकेको छ, उनले भने, सार्वजनिक जग्गा हडप्नेहरू कानुन खोज्दै नआए पनि स्थानीय सरकारले कडाइ गर्नुपर्छ भन्ने हाम्रो राय हो। गाउँपालिकाका प्रमुख होमबहादुर राना भने त्यस्ता होटल रिसोर्टहरूलाई अब कानुनी दायरामा ल्याउने बताउँछन्।"
राष्ट्रियसभा सदस्यको उम्मेदवारमाथि आज उजुरी दिन सकिने,"काठमाडौं : राष्ट्रियसभा सदस्य निर्वाचनका लागि मनोनयन पत्र दर्ता भएको उम्मेदवारमाथि बुधबार उजुरी दिन सकिने निर्वाचन आयोगले जनाएको छ। आयोगका अनुसार बुधबार बिहान १० बजेदेखि ४ बजेसम्म तोकिएको निर्वाचन अधिकृतको कार्यालय उजुरी दिन सकिने आयोगका प्रवक्ता शालिग्राम शर्मा पौडेलले जानकारी दिए। पुस २२ र २३ गते मनोनयनपत्र र उजुरीउपर जाँचबुझ गरी निर्णय गर्ने, पुस २३ गते नै उम्मेदवारको नामावली प्रकाशनको कार्यतालिका छ। आयोगका प्रवक्ता शर्माका अनुसार पुस २४ गते उम्मेदवारले नाम फिर्ता लिने र पुस २५ गते उम्मेदवारको अन्तिम नामावली प्रकाशन तथा उम्मेदवारलाई निर्वाचन चिन्ह प्रदान गर्ने कार्यक्रम छ। राष्ट्रियसभा निर्वाचनका लागि मंगलबार १९ पदमा ९ दलका ४३ जनाले उम्मेदवारी दिएका छन्। दलहरूले सातै प्रदेशका निर्वाचन कार्यालय पुगेर मनोनयनपत्र दर्ता गरेका हुन्। निर्वाचन आयोगले मंगलबार बिहान १० देखि ३ बजेसम्म मनोनयन दर्ताको समय तोकेको थियो। माघ १२ मा हुने निर्वाचनबाट महिला सात, दलित तीन, अपांगता भएका व्यक्ति वा अल्पसंख्यक दुई र अन्य समूह सात जना निर्वाचित हुनेछन् । आयोगका प्रवक्ता शर्मा पौडेलका अनुसार प्रदेश १, लुम्बिनी, गण्डकी, कर्णाली र सुदूरपश्चिमबाट ३३ अनि प्रदेश २ र बागमतीबाट २२ जना निर्वाचित हुनेछन्। जसअनुसार प्रदेश १ मा ८, प्रदेश २ मा ५, बागमतीमा ६, गण्डकीमा ६, लुम्बिनीमा ६, कर्णालीमा ६ र सुदूरपश्चिममा पनि ६ जनाकै उम्मेदवारी परेको छ। यो निर्वाचनका लागि १२ दल आयोगमा दर्ता भएका थिए। प्रतिपक्षी एमालेले १९ वटै सिटमा उम्मेदवारी दिएको छ। सत्तारुढ गठबन्धनमा आबद्ध दलले साझा उम्मेदवार उठाएका छन्। कांग्रेसले ६, माओवादी केन्द्र र एकीकृत समाजवादीले ५५ सिट पाएका छन्। जसपाले २ र राजमोले एक सिटमा उम्मेदवारी दिएका छन्। नेपाल मजदुर किसान पार्टीले दुई र लोकतान्त्रिक समाजवादी पार्टीले एक उम्मेदवार उठाएका छन्। उम्मेदवारहरू मनोनयन दर्ता गर्न विराटनगर, जनकपुर, हेटौंडा, पोखरा, दाङ, सुर्खेत र धनगढीस्थित प्रदेश निर्वाचन कार्यालय पुगेका थिए। प्रदेश १ मा महिलामा राप्रपाबाट रञ्जु प्याकुरेल, एकीकृत समाजवादीबाट जयन्तीदेवी राई, एमालेबाट सुमित्रा सुवेदी भण्डारीको उम्मेदवारी परेको छ। अपांगता भएका व्यक्ति वा अल्पसंख्यकतर्फ जनता समाजवादी पार्टीबाट हेमराज राई, एमालेबाट सोनाम गेल्जेङ शेर्पा उम्मेदवार छन्। अन्यमा कांग्रेसबाट गोपालकुमार बस्नेत, एमालेबाट गुरुप्रसाद बराल र राप्रपाबाट अमरबहादुर विष्टले मनोनयन दर्ता गराएका छन्। राप्रपाकी उम्मेदवार प्याकुरेलले अन्नपूर्ण पोस्ट्सित भनिन्, अन्तिम समयमा आएर नाम सिफारिस भयो। केही दिन चुनावको तयारीका लागि छ। यही समय सदुपयोग गर्छौं। प्रदेश २ मा २ पदका लागि ६ जनाको उम्मेदवारी परेको छ। माओवादी केन्द्रबाट उर्मिला अर्याल, लोकतान्त्रिक समाजवादी पार्टी (लोसपा)बाट रूपा यादव र श्यामसुन्दर सरदारले उम्मेदवारी दर्ता गराएका छन्। जनता समाजवादी पार्टीबाट अन्यमा मोहम्मद खालिद सिद्धिकी उम्मेदवार बनेका छन्।एमालेले महिलामा बिनादेवी साह र अन्यबाट उस्मान अन्सारीलाई अघि सारेको छ । बागमतीमा दुई पदका लागि ६ जनाको उम्मेदवारी परेको छ। गठबन्धनबाट कांग्रेसका कृष्णप्रसाद पौडेल र एकीकृत समाजवादीकी गोमा तिमल्सिना उम्मेदवार छन्। हेटौंडा५ स्थित निर्वाचन कार्यालय पुगेर उनीहरूले उम्मेदवारी दर्ता गराएका हुन्। एमालेबाट गोपाल शाक्य र निरकुमारी कुँवर दर्लामी उम्मेदवार छन्। यस्तै नेपाल मजदुर किसान पार्टी (नेमकिपा)बाट कृष्ण तामाङ र गीता काफ्ले छन्। बागमतीबाट कांग्रेसका राधेश्याम अधिकारी र एकीकृत समाजवादीकी उदय शर्मा पौडेलको कार्यकाल सकिँदै छ। गण्डकी प्रदेशमा सत्तारुढ गठबन्धनले तीन र प्रमुख प्रतिपक्षी एमालेले तीन उम्मेदवार उठाएका छन्। यीबाहेक दल वा स्वतन्त्र अरू कसैको उम्मेदवारी नपरेको निर्वाचन आयोगको पोखरा कार्यालयका प्रमुख हुमनाथ पराजुलीले बताए। कांग्रेसबाट महिलातर्फ कमला पन्त, माओवादीबाट दलितमा भुवन सुनार र खुलामा सुरेश आले मगरले पोखरास्थित निर्वाचन अधिकृतको कार्यालयमा अपराह्न मनोनयन दर्ता गराए। एमालेबाट पुण्यप्रसाद पौडेल, अर्जुन सुनाम र लीला थनेत क्रमशः खुला, दलित र महिलातर्फ उम्मेदवार बनेका छन्। भागबन्डामा नेकपा एकीकृत समाजवादीलाई गण्डकीमा उम्मेदवार परेको छैन। गण्डकीबाट निर्वाचित माओवादीका दीननाथ शर्मा र खिमबहादुर विक तथा नेकपा एकीकृत समाजवादी शान्तिकुमारी अधिकारीको राष्ट्रियसभा सदस्यको पदावधि सकिँदै छ। लुम्बिनीमा तीन पदका लागि ६ जनाको उम्मेदवारी परेको छ। मंगलबार दाङको घोराहीस्थित प्रदेश निर्वाचन कार्यालयमा उनीहरूले मनोनयन दर्ता गराएका छन्। कांग्रेसबाट बाँकेका युवराज शर्मा, एकीकृत समाजवादीबाट पाल्पाकी राज्यलक्ष्मी गैरे र राष्ट्रिय जनमोर्चा (राजमो) बाट रूपन्देहीका तुलबहादुर विश्वकर्मा उम्मेदवार छन्। खुलाबाट शर्माले, महिलाबाट गैरेले र दलितबाट विश्वकर्माले उम्मेदवारी दर्ता गराएका निर्वाचन अधिकृतको कार्यालयले जनाएको छ। तीन पद तीन पार्टीले बाँडेर मनोनयन दर्ता गराएको दाङ कांग्रेस सभापति शंकर डाँगीले बताए। एमालेले दाङ घोराहीका रामदयाल गुप्ता, बाँकेकी भारती खनाल उपाध्याय र गुल्मीका कृष्ण सुनारलाई उम्मेदवार बनाएको छ। कर्णालीमा तीन पदका लागि ६ जनाले प्रतिस्पर्धा गर्ने भएका छन्। सत्तारुढ दल कांग्रेस, माओवादी केन्द्र र एकीकृत समाजवादीले संयुक्त रूपमा उम्मेवारी दर्ता गराएका छन्। गठबन्धनबाट एकएक गरी तीन उम्मेदवार चुनावी मैदानमा उत्रिएका छन्। एमालेबाट तीन जनाले उम्मेदवारी दर्ता गरेका छन्। कर्णालीबाट निर्वाचित महिलाबाट कविता बोगटी (हुम्ला), अपांगताबाट जीवन बुढा (कालिकोट) र अन्यबाट ठगेन्द्रप्रकाश पुरी (रुकुमपश्चिम) को पदावधि सकिँदै छ। कांग्रेसले महिलातर्फ दुर्गाकुमारी गुरुङ (सुर्खेत), माओवादी केन्द्रले अपांगतातर्फ नरबहादुर विष्ट (सुर्खेत) र खुलातर्फ एकीकृत समाजवादीले उदय बोहोरा (सल्यान) लाई उम्मेदवार बनाएको छ। एमालेले महिलातर्फ गंगा थापा महत (जुम्ला), अपांगताअल्पसंख्यकतर्फ पदमबहादुर माझी (दैलेख) र खुलातर्फ चूडामणि शर्मा (सुर्खेत)लाई उम्मेदवार बनाएको छ। उनीहरूले वीरेन्द्रनगरमा रहेको निर्वाचन कार्यालयमा पुगेर उम्मेदवारी दर्ता गरेका हुन्। सुदूरपश्चिममा तीन पदका लागि सत्ता गठबन्धन र एमालेले मनोनयन दर्ता गराएका छन्। एमालेबाट खुलातर्फ डोटीका डिल्लीराज भट्ट, दलिततर्फ बैतडीका नरेश विक र महिलातर्फ कैलालीकी सन्तोषकुमारी शर्मा छन्। गठबन्धनबाट खुलामा कांग्रेसका नारायणदत्त मिश्र, महिलामा एकीकृत समाजवादीकी मदनकुमारी शाह (गरिमा) र दलिततर्फ माओवादी केन्द्रका जगतबहादुर पार्की छन्।"
२ अर्ब ४० करोड राजस्व छली,"काठमाडौं : शोभाकान्त ढकाल ललिता निवास जग्गा प्रकरणका मुख्य योजनाकार हुन्। उनी राजस्व छली प्रकरणमा पनि मुछिएका छन्। राजस्व अनुसन्धान विभागले उनलाई राजस्व छलीमा मुद्दा चलाएको छ। ढकालसहित पाँच जनाविरुद्ध १ अर्ब २० करोड ४९ लाख १७ हजार ८ सय २४ रुपैयाँ राजस्व छली गरेको आरोप छ। यो मुद्दा उच्च अदालत पाटनमा दायर भएको छ। उनीहरूविरुद्ध २ अर्ब ४० करोड ९८ लाख ३५ हजार ६ सय ४८ रुपैयाँ असुल गर्न माग गरिएको छ। यो बिगो र जरिवाना बापतको रकम हो। विभागले ढकालसहित उनका श्रीमती उमाकुमारी ढकालसमेतलाई प्रतिवादी बनाएको छ। ढकाल काठमाडौंको नागार्जुन नगरपालिका १, नर्सरीचोक स्थायी ठेगाना भएको आनसान इन्टरनेसनल प्रालिका सञ्चालक हुन्। आनसानका सञ्चालक ढकाल, उनका नातेदार सरोज ढकाल, सान्टु श्रेष्ठविरुद्ध पाटन उच्च अदालतमा मुद्दा दायर भएको छ। ढकाल सम्लग्न आनसानले राजस्व चुहावट गर्ने मनसायले जालसाजीयुक्त, नक्कली तथा झुट्टा मूल्य अभिवृद्धि कर विवरण, वित्तीय विवरण तथा आय विवरणहरू तयार गरी कारोबार नै नभएको देखाएको छ। आरोपित सबै आनसानमा आबद्ध हुन्। शोभाकान्त ढकाल । कारोबार शून्य देखाई प्रचलित आयकर ऐन तथा मूल्य अभिवृद्धि कर ऐन तथा नियमहरूबमोजिम तिर्नुपर्ने कर नतिरी राजस्व चुहावटको कार्य गरेको आरोप विभागको छ। विभागका महानिर्देशक प्रकाश पौडेलले लेखा परीक्षकसँगको मिलोमतोमा राजस्व छली भएको बताए। अडिटरसँग मिली उनीहरूले राजस्व छली गरेको देखिन्छ, उनले भने। ललितपुर महानगरपालिका७ सुन्धारास्थित राजेश्वर एन्ड कम्पनीले आनसानको लेखापरीक्षण गरेका थिए। राजेश्वर एन्ड कम्पनीका सञ्चालक राजेश्वर श्रेष्ठलाई यो मुद्दामा प्रतिवादी बनाइएको छ। उनीहरूले राजस्व अनुसन्धान (अनुसन्धान तथा नियन्त्रण) (पहिलो संशोधन) ऐन २०५२ को दफा ३ ले निषेधित सोही ऐनको दफा ४(क), (च) र (झ) बमोजिमको कुसरमा गरेको पुष्टि भएको विभागले जनाएको छ। उनीहरूले कुल १ अर्ब २० करोड ४९ लाख १७ हजार ८२४ राजस्व चुहावट गरेका थिए। जसमा मूल्य अभिवृद्धि करतर्फ ४२ करोड २६ लाख ७ हजार ५३१ करोड छली भएको देखिन्छ। उनीहरूले आयकरतर्फ ६८ करोड ४८ लाख २६ हजार ९७ र लाभांशतर्फ ९ करोड ७४ लाख ८४ करोड ३७६ रुपैयाँ राजस्व चुहावट गरेका थिए। ढकालविरुद्ध १ अर्ब २० करोड ४९ लाख १७ हजार बिगोसहित ३ वर्षसम्म कैद सजायमा मागिएको छ। राजस्व चुहावटमा सहयोग गरेकाले लेखापरीक्षक राजेश्वर श्रेष्ठलाई मतियारको रूपमा आधा सजायको माग दाबीसहित पाटन उच्च अदालतमा अभियोग पत्र दायर गरिएको छ। बहुचर्चित ललिता निवास प्रकरणका मुख्य योजनाकार मध्येका एक हुन शोभाकान्त ढकाल। अख्तियार दुरुपयोग अनुसन्धान आयोगले ढकाललाई भुमाफिया भन्दै २०७६ माघ २२ मा विशेष अदालतमा मुद्दा हालेको थियो। अख्तियारले ३९ करोड २७ लाख ६८ हजार बिगो माग दाबी गरेको छ। उनकी श्रीमती उमाकुमारीविरुद्ध ९१ लाख २० हजारको बिगो मागिएको छ। विशेषले उनलाई हिरासतमा राख्ने आदेश दिएकाले हाल उनी थुनामा छन्। अख्तियारले पूर्वउपप्रधानमन्त्री विजयकुमार गच्छदारसहित १ सय ७५ जनाविरुद्ध मुद्दा चलाएको छ। त्यो मुद्दा विशेष अदालतमा बिचाराधीन छ। उता नेपाल प्रहरीको केन्द्रीय अनुसन्धान विभाग(सीआईबी)ले पनि ललिता निवासको विषयमा अनुसन्धान गरिरहेको छ। किर्तेमा अनुसन्धान गरिरहेको सीआईबी एक साताभित्र अनुसन्धान प्रतिवेदन बुझाइसक्नु पर्नेछ। अहिलेसम्म सीआईबीको आग्रहमा जिल्ला अदालतले अहिलेसम्म २२० विरुद्ध पक्राउ पुर्जी जारी गरिसकेको छ। तर, अहिलेसम्म अर्का मुख्य बिचौलिया रामकुमार सुवेदी र उनका पत्नी माधवी सुवेदीलाई मात्रै पक्राउ गरेको छ। सीआईबीको हदम्याद पुस २७ मा सकिँदैछ। हदम्यादभित्र प्रतिवेदन बुझाएर सरकारी वकिलको कार्यालयमार्फत मुद्दा चलाउने तयारी सीआईबीको छ। सीआईबीका प्रवक्ता एवं प्रहरी उपरीक्षक श्यामकुमार महतोेले मुद्दा दर्ताको अन्तिम तयारीमा रहेको बताए। हाम्रो हदम्याद धेरै बाँकी छैन, त्यसको केही दिन पहिले नै सरकारी वकिल कार्यालयमा प्रतिवेदन बुझाउनुपर्छ, त्यहीअनुसार काम भइरहेको छ, उनले भने। सीआईबीको अनुसन्धानमा बालुवाटारको १ सय ४३ रोपनी जग्गा हिनामिना भएको १ सय ३६ रोपनी व्यक्तिको नाम दर्ता भएको देखिन्छ। जसमा हालसम्म १० रोपनी जग्गा फिर्ता भएको छ। मुख्य योजनाकार ढकाल र सुवेदीले कर्मचारी समेतलाई अनुचित प्रभावमा पारेर ललिता निवासको सरकारी, सार्वजनिक जग्गा गैरकानुनी रूपमा फिर्ता दिने दिलाउने काममा ढकालको संलग्नता छ। ढकालले यो जग्गामा अनाधिकृत व्यक्तिलाई कृत्रिम रूपमा मोही खडा गर्ने, गराउने गरेका छन्। उनले बालुवाटारस्थित विशिष्ठ व्यक्तिको निवास परिसरभित्रको सरकारी जग्गा, राजकुलो, बाटोसमेतका सार्वजनिक जग्गा व्यक्तिको नाम दर्ता गराएका थिए। उनले बदनियतपूर्वक ललिता निवासको अधिकांश जग्गा आफू, आफ्नो परिवार र आफैं सञ्चालन भएको कम्पनी समेतको नाममा लिई गैरकानुनी लाभ लिएका छन्। सीआईबीको अनुसन्धान पनि भूमाफिया र कर्मचारीमा केन्द्रित हुने देखिन्छ। पूर्वसचिव शारदाप्रसाद त्रितालको प्रतिवेदनमा बालुवाटारको जग्गा व्यक्तिका नाम ल्याउनमा ढकाल र सुवेदीले मुख्य भूमिका खेलेको उल्लेख छ। सुवेदी र ढकालका साथै भाटभटेनीका सञ्चालक मीनबहादुर गुरुङले यो जग्गा व्यक्तिको नाममा कायम गराउन बिचौलियाको भूमिका खेलेको देखिन्छ। उनीहरूले कर्मचारीदेखि राजनीतिक नेतासमेतलाई प्रभावमा पारेर ललिता निवासको जग्गा व्यक्तिको नाम दर्ता गराउने काम गरेको देखिन्छ। २०५० सालमा लेखापढी व्यवसायीका रूपमा रहेका सुवेदी २०५७ सालमा ढकालसँग भेटेपछि ललिता निवासको जग्गामा चलखेल थालेको उनीहरूकै बयानमा देखिन्छ। भूमाफिया ढकालले अख्तियारसँगको बयानमा नै आफूले २०५७ सालमा अर्का भूमाफिया सुवेदीसँग भेटेको बताएका छन्। सुवर्णशमशेरका हकवालासँग भने २०५९६० मात्रै भेटेको उनको दाबी छ। कानुन व्यवसायी युवराज कोइरालाले भेट गराउनको उनको भनाइ छ। राणा परिवारको नाम हाल साविकस भएपछि मालपोत डिल्लीबजारबाट श्रीमती उमाकुमारी लगायत अन्य व्यक्ति त्यो जग्गा किनेको उनको स्वीकारोक्ति छ। ढकालकी श्रीमती उमाकुमारीले कित्ता नम्बर ११ र २८८ को जग्गा आफ्नो नाम कायम भएको बताएकी थिइन्। उनले २८८ नम्बर कित्ता शैलजा राणा समेतसँग २०६० चैत २३ गते मालपोत कार्यालय डिल्लीबजारमा गएर आफूले किनेको बयान दिएकी छन्। ११ नम्बर कित्ता उर्मिला साहसँग २०६१ वैशाख १३ मा मालपोत कार्यालय काभ्रे धुलिखेतबाट पास गरेर आफ्नो नाम कायम गरेको बताएकी छन्। साह तत्कालीन निर्वाचन आयुक्त सुधीरकुमार साहकी श्रीमती हुन्। त्रितालको प्रतिवेदनको आधारमा सरकारले अख्तियार र सीआईबी ललिता निवासको जग्गा प्रकरणमा अनुसन्धानको जिम्मा दिएको थियो। त्रिताल संयोजक रहेको सरकारी, सार्वजनिक, गुठी र सरकारद्वारा अधिग्रहण तथा जफत गरिएको जग्गा हिनामिनासम्बन्धी छानबिन समितिको प्रतिवेदनका आधारमा नै यो अनुसन्धान भएको हो। प्रतिवेदनअनुसार ललिता निवासको २ सय ९९ रोपनी ९ आना २ पैसा जग्गामध्ये १४ रोपनी ११ मात्रै जफत भएको थियो। बाँकी २ सय ८४ रोपनी १४ आना ३ पैसा जग्गा सरकारले अधिग्रहण गरेको थियो। यो जग्गा २०२१ सालको निर्णयअनुसार २०२२ देखि नै सरकारको नाम कायम भइसकेको थियो। मुआब्जा दिएर अधिग्रहण गरिएको ललिता निवासको जग्गा २०४९, २०६२, २०६६६७ र २०६९ मा गरी चार पटक व्यक्तिको नाम दर्ता गरिएको छ। २०४७ सालमा तत्कालीन कृष्णप्रसाद भट्टराईको सरकारले राजनीतिक कारणले हरण भएका जग्गा फिर्ता दिने भन्ने मन्त्रिपरिषद्को निर्णयको अपव्याख्या गरेर सुर्वणशमशेरका परिवार र कर्मचारीको मिलोमतोमा २०४९ बाट व्यक्तिको नाम दर्ता गर्न थालिएको देखिन्छ। पञ्चायतकालमा पनि क्षतिपूर्ति दिएर अधिग्रहण गरिसकेको मध्येबाटै यसरी १२ रोपनी ७ आना २ पैसा जग्गा व्यक्तिको नाम दर्ता गरिएको देखिएको छ। २०४९ कात्तिक २५ र पुस २३ मा मात्रै १ सय १२ रोपनी जग्गा जग्गा व्यक्तिको नाम दर्ता गरियो। राणा परिवारको नाम फिर्ता गरेर भूमिसुधार विभाग, मालपोत कार्यालय डिल्लीबाजरका कर्मचारी आफ्नै परिवारका सदस्य तथा नजिकै नातेदारको नाममा बकस लिएको देखिन्छ। तत्कालीन विभागका महानिर्देशक मुकुन्दप्रसाद आचार्यसम्म आफन्तका नाम बकसपत्रको लिखतमार्फत जग्गा प्राप्त गरेका थिए। नेपाल सरकारअन्तर्गत समरजंग कम्पनीको नाम रहेको यो जग्गा २०६० सालमा आएर राणापरिवारको नाममा हालसाविक गरिएको देखिन्छ। २०६२ सालमा छुट दर्ताको नाममा १२ आना जग्गा व्यक्तिको नाम फिर्ता ल्याइएको थियो। २०६६६७ र २०६९ मा त मन्त्रिपरिषद्बाट नीतिगत निर्णय नै गराए ललिता निवासको जग्गा व्यक्तिको बनाउने काम भयो। यो काम पनि भूमाफियाद्वय ढकाल र सुवेदीको हात देखिन्छ। २०६६६७ सालमा माधवकुमार नेपाल प्रधानमन्त्री भएको बेला विशिष्ठ व्यक्तिको निवास बनाउने नाम समरजंग कम्पनीको जग्गा, बाटो, कुलोसमेत नक्कली मोही खडा गरेर व्यक्तिको नाम जग्गा दर्ता गराइएको छ भने डा बाबुराम भट्टराईको पालामा नक्कली टिकिन्छा पशुपति गुठी कायम गरेर मोही बनाई ३ रोपनी १२ आना जग्गा व्यक्तिको नाम दर्ता गराइएको छ। अख्तियारले पूर्वप्रधानमन्त्रीद्वय नेपाल र भट्टराई संलग्नता देखाए पनि नीतिगत निर्णय भनेर क्षेत्राधिकारभित्र नपर्ने भन्दै मुद्दा दायर गर्नबाट पन्छिएको छ। अब सीआईबीले पनि राजनीतिक नेतृत्वका विरुद्ध मुद्दा हाल्छ कि हाल्दैन हेर्न बाँकी छ।"
व्यावसायिक खेतीमा रौतामाईका किसान,"उदयपुर : परम्परागत खेतीले परिवार धान्न नसकेपछि उदयपुर रौतामाईका अधिकांश किसान वैकल्पिक खेतीमा लागेका छन्। यहाँका धेरै किसानले हावापानी र माटो सुहाउँदो एकीकृत व्यावसायिक नगदेबाली थालेका हुन्। पोखरी, रौता, लाफागाउँ, नामेटार, आँपटार र भुट्टार गाउँमा यातायात सञ्चालन हुन थालेको छ। यसले गाउँको उत्पादन बजार लैजान सहज भएको छ। गाउँपालिका अध्यक्ष गजेन्द्रबहादुर खड्काका अनुसार कागती, अलैंची, चिया, सुन्तला, तेजपात, आलु, अम्लिसो, किबीलगायतका व्यावसायिक खेती गर्ने बढेका हुन्। माटो परीक्षण गरेर प्राविधिकको सल्लाहअनुसार खेती हुने भएकाले परम्परागत अन्नबालीको तुलनामा नगदेबालीबाट तेब्बर बढी आम्दानी हुन थालेको छ, रौतामाई८ का किसान रुद्र मगरले भने, मैले पाँच वर्षदेखि २० रोपनीमा व्यावसायिक कागती खेती गरिरहेको छु। ६ नं वडाका गंगा मगर सात वर्षदेखि चियाखेती गरिरहेका छन्। उनी भन्छन्, धान कोदोभन्दा चिया, कागती, सुन्तलाको आम्दानी निकै छ। प्राविधिक दृष्टिकोणले समेत यहाँको अधिकांश जमिन नगदेबालीका लागि उपयुक्त छ। गाउँपालिकाले माटो, हावापानी र मौसमअनुसारका कृषिजन्य नगदेबाली उत्पादन गर्न प्रोत्साहन गर्दै आएको कृषक वीरबहादुर मगरले बताए। मगर सात वर्षयता तेजपातको व्यावसायिक खेती गरिरहेका छन्। वर्षको पाँच लाखभन्दा बढी आम्दानी हुने गरेको उनले सुनाए। कृषकलाई व्यावसायिक खेतीमा आकर्षित गरेर आर्थिक अवस्था सुधार्ने लक्ष्य लिएका छौं, गाउँपालिका अध्यक्ष खड्का भन्छन्, लगानी र व्यवसाय हेरेर २० हजारदेखि एक लाख रुपैयाँसम्म अनुदान दिने नीति छ। चारोका रूपमा प्रयोग हुने सिस्नो, करेला, फर्सीलगायत उत्पादनले समेत प्रशस्त बजार पाउन थालेको किसान बताउँछन्। किसानलाई उत्साह जगाउने गाउँपालिकाको नीति आएपछि विदेशीने युवा पनि घटेको उपाध्यक्ष कुमारी ठकुरीले बताइन्। उत्पादन गरेका वस्तुले बजार नपाउँला भन्ने चिन्ता छैन। गाउँपालिकाले बजार खोज्न पनि सहयोग गर्छ, उनले भनिन्, केही गर्न खोज्ने किसानलाई गाउँमा अवसरै अवसर छ।"
नगदे बालीको मूल्य ओरालो,"फिदिम : निर्यातका लागि भारतीय बजारको भर पर्दा नगदेबालीले मूल्य पाउन छाडेको छ। भारतीय बजारको भरपर्दा अलैंची, अदुवा, अम्रिसो कुचो र चिराइतोको मूल्य बर्सेनि गिरावट भइरहेको छ। नेपालमा उत्पादन भएका नगदेबाली काँकडभिट्टा नाका हुँदै भारत जाने गरेको छ। अलैंचीको मूल्य ७ वर्षअघिको तुलनामा आधाभन्दा तल झरेको छ, अलैंची व्यवसायी संघ पाँचथरका अध्यक्ष खेमनाथ अधिकारी भन्छन्, अरू बालीको अवस्था पनि उही छ। मूल्य घटेसँगै खरिद बिक्रीमा समेत समस्या हुन थालेको उनले बताए। भारतीय बजारको विकल्प नभएपछि मूल्य निर्धारणमा पनि उसले एकाधिकार जमाएको पाँचथरका अदुवा व्यापारी नारायण कोइरालाले बताए। प्रतिमन ६ हजार रुपैयाँसम्म पुगेको अदुवाको मूल्य अहिले ५ सय रुपैयाँ छ। प्रतिकिलो २ सयमा कुचो बिक्री गरेका किसान अहिले सय रुपैयाँमा बेच्दैछन्। यस्तै प्रतिमन १ लाख २० हजार रुपैयाँसम्म पुगेको अलैंची अहिले ४० हजार रुपैयाँभन्दा कम मूल्यमा बिक्री भइरहेको छ। चिराइतो प्रतिमन ४० हजार पुगेको थियो। यस वर्ष १५ हजार रुपैयाँमै बिक्री गर्न बाध्य भएको कृषक बताउँछन्। नेपाली बजारमा नगदेबालीको खपत ज्यादै कम र प्रशोधन गर्ने उद्योगसमेत छैन। सोही कारण भारतले यहाँका कृषि उपजको गुणस्तरमा दोष देखाउँदै मूल्य कम निर्धारण गर्ने गरेको छ। मूल्य कम मात्रै होइन। अदुवा त बिक्री नै नहुने अवस्था आइसक्यो, नागिनका किसान गोपाल अधिकारीले भने, पछिल्लो समय कसैले पनि किन्न मानेका छैनन्। अधिकारीले १० मन अदुवा लगाएका थिए। बिक्री नभएपछि खनेर बारीमै थुपारेको उनी बताउँछन्। अदुवा कुहिन थालिसक्यो। किन्ने कोही आउँदैन, उनले भने। अलैंची उत्पादक किसान झनै चिन्तित छन्। अलैंची पूर्वी पहाडका किसानको मुख्य आम्दानीको स्रोत हो। यसको मूल्यमै कमी आएपछि किसानहरू अन्योलमा छन्। आँगनको डिलसम्म अलैंची खेती विस्तार गरियो, सिदिनका किसान जनकलाल राई भन्छन् मूल्यमा आएको गिरावटले विकल्प खोज्न बाध्य बनाएको छ। पाँचथर, इलाम र ताप्लेजुङमा कृषि उपजको निर्यातमा सबैभन्दा ठूलो हिस्सा अलैंचीले ओगटेको छ। केही वर्षयता मूल्यकै कारण अलैंची खरिद बिक्रीमै समस्या देखिन थालेको अलैंची व्यापारीहरूको भनाइ छ । मुख्यगरी नगदेबालीको बिक्री मूल्यमा समस्या देखिन थालेको छ, अलैंची व्यापारी नरेन्द्र अधिकारी भन्छन् बिक्रीका लागि भारतीय बजारको निर्भर हुनुपर्ने कृषि उपजको मूल्यमा निरन्तर कमी आइरहेको हो। यस्तो समस्यालाई समाधान गर्न सरकारले चासो दिनुपर्छ।"
आउनै छाडे खोया हाँस,"काठमाडौं : सर्वोच्च शिखर सगरमाथा नाघेर आउने खोया हाँस काठमाडौं उपत्यकामा देखिन छाडेका छन्। अंग्रेजीमा बार हेडेड गुस भनिने यी चरा केही वर्षअघिसम्म कीर्तिपुरस्थित टौदहमा देखिन्थे। मानवीय क्रियाकलाप र अनुकूल वातावरण नभएका कारण आउनै छाडेका हुन सक्ने पन्छी संरक्षण संघकी कार्यकारी अधिकृत इशाना थापा बताउँछिन्। थापाका अनुसार यी चरा मंगोलिया, चीन तथा मध्य एसियाबाट नेपाल आउने गर्छन्। उपत्यकाको टौदहमा केही दिन बस्थे। तर, केही वर्ष भयो देखिएका छैनन्, थापा भन्छिन्, बाटो बिराएको अथवा अनुकूल वातावरण नभएर नआएको हुन सक्छ। यस विषयमा अध्ययन भने नभएको थापा बताउँछिन्। विज्ञका अनुसार यो हाँस सगरमाथा नाघेर आउने अचम्मको प्रजातिको पन्छी हो। यिनीहरूको शरीर उचाइमा उड्न सक्ने क्षमता ग्रहण गर्न सक्ने हुने जनाइएको छ। यसबारे भारतले अनुसन्धान गरेको थियो। यी चराको शरीरमा ट्याग लगाइएको थियो। सगरमाथाभन्दा माथिबाट उडेर आउने तथ्य उक्त ट्यागले प्रमाणित गरेको थापा सुनाउँछिन्। चितवन आसपास र रारा तालमा भने अझै आउने गरेको उनी सुनाउँछिन्। चराहरू मौसमअनुसार नियमित आउनेजाने गर्छन्। विशेषगरी जाडो छल्न नेपालमा आउने गरेको उनी बताउँछिन्। तर, हिजोआज कृषिमा परिवर्तन, वासस्थानमा प्रभावका कारण नियमित प्रक्रिया बदलिएको उनको ठहर छ। मान्छेहरूले चराले नखाने बाली लगाउन थाले। तालतलैया भए पनि उचित आहाराको अभाव छ, उनी भन्छिन्। चराहरू केही समयका लागि आउने र फर्किने गर्छन्। नेपालका तालहरू प्रयोग गर्छन्। र, भारततिर पनि जान्छन्। जलवायु परिवर्तनका कारण मौसमी फलमा ह्रास आएको छ। त्यसले चराको नियमित प्रक्रियामा प्रत्यक्ष प्रभाव पारेको छ। चरा आउने क्रम उचित समयभन्दा अगावै देखिन्छ, उनी भन्छिन्, या त धेरै समय बसिरहने पनि हुन्छन्। तर, एकदुइटा बाटो बिराएर आएको हुन सक्ने उनको भनाइ छ। तर, ठूलो संख्यामा नियमित आउने चराको प्याटर्नमा भने परिवर्तन आएको छ। माथिल्लो भेगमा २०२५ हजार कर्याङकुरुङ एकै पटक आउने गर्थे। यो चरा ठाउँठाउँमा बस्दै बाली खाँदै उड्थ्यो। तर, हिमालतिर गहुँ, जौको सट्टा स्याउ खेती लगाउन थालेपछि त्यता कमै मात्र आउजाउ गर्ने गरेको जनाइएको छ। विज्ञका अनुसार चरा आएर बस्ने ठाउँ हुनुपर्छ। कतैबाट बाधा हुनुहुँदैन। वरिपरि चारो हुनुपर्छ। खोलानाला, तालतलैया मात्र राखेर पुग्दैन। खेतीमा आएको परिवर्तनले पनि चराहरूलाई समस्या परेको छ। विषादी प्रयोगले चराहरू मरिरहेका छन्। प्राकृतिक रूपमा परागसेचन (पोलिनेटर) गर्ने र किरा फट्यांग्रा खाइदिन्थ्यो। तर, चरा नहुँदा विषादी झनै धेरै प्रयोग हुन थाल्यो। तालतलैयामा माछा कम भए। थापाका अनुसार दुईचार वर्षअघि काठमाडौं उपत्यकामा ५ सय प्रजातिका चरा पाइन्थे। तर, हाल आधा मात्रै देखिन्छन्। शिवपुरी, फुलचोकी क्षेत्रसम्म हेर्दा करिब साढे २ सय प्रजाति मात्र भेटन सकिन्छ। मानवीय अतिक्रमण र वातावरणमा परेको प्रभावले चराहरूमा असर गरिरहेको वन तथा वातावरण विभागका प्रवक्ता वेदकुमार ढकाल बताउँछन्। मुख्यतः ठूला प्रकृतिका चरालाई असर गरेको प्रवक्ता ढकालको भनाइ छ। वेटल्यान्डमा आश्रित चरा धेरै प्रभावित बनेका छन्, ढकाल भन्छन्, चिल, गिद्धहरूलाई धेरै अप्ठ्यारो परेको छ। कुनै जंगलमा गिद्ध देखियो भने त्यस जंगललाई स्वथ्य इकोसिस्टम भएको जंगल मानिन्छ। ढकालका अनुसार किरा मार्न विषादी छर्ने गरेकाले समस्या बढेको छ। बस्ती बढेकाले चराहरूको बासस्थान खुम्चिएको छ। चितवन राष्ट्रिय निकुन्जमा पनि यस्तो समस्या देखिएको उनी सुनाउँछन्। चराहरू उड्न सक्ने भएकाले इकोसिस्टम ठीक नभए तुरुन्त प्रतिक्रिया दिन्छन्, उनी भन्छन्, अरूबाट प्रतिक्रिया पाउन समय लाग्छ। तर, चराहरूले आफूलाई अनुकूल नभए तुरुन्तै जनाउँछन्। संघमा कार्यरत अर्का अनुसन्धानकर्ता विमल थापा पर्यावरणमा समस्या परेकाले उनीहरूको उपस्थितिमा तलमाथि भएको छ। चराहरू उत्तरदेखि दक्षिण र दक्षिणबाट उत्तर जान्छन्। जाडो छल्न आउँछन्, थापा भन्छन्, तर, पछिल्लो समय विभिन्न कारणले बसाईसराइ कहिले छिटो, कहिले ढिलो, कहिले आउँदै नआउने भएको छ। चराहरू धेरै कम भइसकेका छन्। पर्यावरण स्वथ्य राख्न चराले भूमिका निर्वाह गरेका हुन्छन्। यी पर्यावरणका अभिन्न अंग हुन्। भएका चराहरूलाई जोगाउने काम अनिवार्य देखिन्छ। गिद्ध सिनो खाने चराका रूपमा चिनिन्छन्। गिद्ध भएका जंगललाई पर्यावरणीय हिसाबले राम्रो मानिन्छ। गिद्धले आधा घण्टामै सिनो खान्छ। त्यसैले किटाणु फैलिँदैनन्। कुकुरले तीनचार दिन लगाएर खाने भएकाले त्यसले किटाणु फैलिएको हुन्छ। चराहरूमा परेको असरले कालान्तारमा भयानक परिणाम निम्त्याउन सक्ने उनको भनाइ छ। चराका विषयमा बेलैमा सचेत हुन आवश्यक रहेको थापा बताउँछिन्। चरा नहुँदा चराभन्दा पनि मान्छेलाई धेरै असर गर्छ भन्ने बुझ्न आवश्यक रहेको उनको भनाइ छ।"
पहिलो सगरमाथा आरोहणका अन्तिम साक्षी कान्छा,"तेन्जिङ नोर्गे शेर्पा र एडमण्ड हिलारीले सन् १९५३ मे २९ मा सगरमाथा आरोहण गरेको सुन्दा कथाजस्तो लाग्छ। तर, ७० वर्षअघिको त्यो आरोहण अभियानको इतिवृत्तान्त सुन्दा रोमान्चकता र जोश थपिन्छ। काम गर्न प्रेरणा मिल्छ। त्यो कथाले सगरमाथा मुन्तिर बस्ने स्थानीय समुदाय (शेर्पा)मा भएको चामत्कारिक आत्मविश्वास र तागत देखाउँछ। जुन बेला पहिलोपटक सगरमाथा आरोहण भएको थियो। उपल्लो सोलुखुम्बुमा बाटो थिएन। स्थानीयवासीलाई नै सगरमाथा हाम्रो ठाउँमा छ, यहाँ चढे कीर्तिमानी कायम गर्न सकिन्छ भन्ने थाहा थिएन। सगरमाथालाई शेर्पा भाषामा चोमोलोङमा भनिन्छ। यो उनीहरूको पूजा गर्ने ठाउँ पनि हो। तेन्जिङ र एडमन्डले आरोहण गरेपछि यसको चर्चा विश्वमै भयो। यो हिमालको काखमा बस्नेहरूको दिन फर्कियो। तेन्जिङ र एडमण्ड ३५ जनाको समूहमा सगरमाथाको फेद पुगेका थिए। अहिले एक जनाबाहेक अरू जीवित छैनन् । जीवित इतिहास हुन् ९० वर्षका कान्छा शेर्पा। उनी सगरमाथाको सफल आरोहण गर्ने टोलीका जीवित साक्षी हुन्। उसबेला २० वर्षका ठिटा थिए। जोस जाँगरमा भारी बोकेर सातपटक सगरमाथाको २७ हजार फिटसम्म पुगे। पहिलेको भरिलो अनुहारमा अहिले मुजैमुजा परेको छ। चम्किला आँखा भएका उनी हजुरबा भइसकेका छन्। ४० वर्ष भारी बोकेर हिँडेका कान्छा खुम्बु क्षेत्रको मुख्य व्यापारिक केन्द्र नाम्चे बजारमै जीवन बिताइरहेका छन्। बेला मौका काठमाडौं आउँछन्। त्यही मौकामा उनै जिउँदो इतिहाससँग गरिएको कुराकानीको अंश : २० वर्षे उमेरमा तेन्जिङ नोर्गेसँग कसरी भेट भयो ? सगरमाथाको पहिलो आरोहण दलमा जोडिने मौका कसरी जुर्यो ? म तेन्जिङलाई भेट्नु दार्जिलिङ गयो। तेन्जिङको घरमा ३ महिना काम गरेँ। त्यसपछि काठमाडौं आएँ। तेन्जिङलाई चिन्नुभएको थियो कि ? कसरी दार्जिलिङ जानुभयो ? कुरा सुनेको थिएँ। उनका बारेमा भारी बोक्ने साथीहरूसँग कुरा हुन्थ्यो। उनीसँग भेट्यो भने काम पाइन्छ भन्थे। काम पाउँछौं कि भनेर गएको हो। पहिले यता पनि भारी बोकेर गुजरा चलाउने गरेको थिएँ। त्यो समयमा नाम्चेबाट दुई साथीसँगै भागेर गएको म। भागेर जाँदा नाम्चेबाट दार्जिलिङ ४ दिनमा पुगेको। तेन्जिङलाई भेटेँ। मेरो बुबा र उनी साथी रैछन्। चिन्दो रैछन्। अनि मलाई घरमै राखे। अरू साथीहरूलाई अन्तै पठाए काममा। सगरमाथा जाने कुरा कसरी भयो ? उनको घरमा काम गरेकै समयमा चोमोलोङमा जाने भन्यो। सगरमाथालाई त्यतिखेरो चोमोलोङमा भन्थ्यो। यो शेर्पा भाषाबाट राखेको नाम हो। तिमी जान्छौं भनेर तेन्जिङले सोधेको, म त धेरै खुसी भएँ। अनि १० जना शेर्पा, तेन्जिङसहितका साथीहरू आयौं। सिलिगुडीसम्म रेलमा आयौं। अनि वीरगन्ज आयौं। त्यहाँबाट हिँडेर काठमाडौं आयौं। त्यतिबेला गाडी थिएन। रेल छोडेपछि हिँडेर आयौं। तीन दिन लाग्यो कि, दुई दिन लाग्यो थाहा छैन। अनि जावलाखेलमा बस्यौं। त्यहाँ एक हप्ता बस्यौं। भोलिपटक एडमण्डहरू आइयपुग्यो। सामान थुप्रो ल्याएर आए। कतिदिन काठमाडौं बस्नुभयो ? आएको एकहप्तापछि कुल्लीहरूसँग सामान लिएर भक्तपुरबाट हिँडेर गयौं। पाँचखाल हुँदै तीन दिनमा दोलालघाट पुग्यौं। त्यहाँबाट १६ दिनमा नाम्चे पुग्यौं। त्यहाँबाट ६० वटा याकमा सामान हालेर उकालो लाग्यौं। अहिले चार क्याम्पमा माथि पुग्छ। पहिले हामीले ६ क्याम्प गरेको नाम्चेबाट। त्यो समय कसैलाई पनि क्याम्प कहाँ राख्ने थाहा थिएन। हाम्रै अन्सारमा क्याम्प बनायौं। बाटो बनायौं। हामी ६ क्याम्पमा बेस क्याम्पमा पुग्यौं। त्यो समय ग्लेस्यर र घाँस मात्रै थियो। अहिले पो बेसक्याम्प छ त। त्यो समय यतियति (खुट्टाको घुँडासम्म देखाउँदै) घाँस त्यहाँ हुन्थ्यो। नाम्चेको याक त्यो समय यहाँसम्म पुगेर घाँस खाएर आउँथ्यो रे ! अहिले सबै त्यो ठाउँ हिउँ ढाक्यो। अहिले धेरै चेन्ज भयो। अनि हामी त्यहाँ बसेर बाटो पहिल्यायौं। बाटो खोज्न कति समय लाग्यो ? कसरी खोज्नुभयो ? एक हप्तामा बाटो बनायौं माथि जाने। बाटो पाउन धेरै गाह्रो थियो। यता जाने अनि नभेटेर फर्केर आउने। उता जाने, फर्केर आउने धेरै पटक भयो। सात दिनमा बाटो पहिल्यायौं। त्यहाँ ठूलाठूला हिमनदी थिए। हामी तीन जना शेर्पाले तल नाम्चेबाट रूख काटेर त्यहाँ लगेर पुल बनाएको हो। त्यहाँ घाँस मात्रै थियो। पुल बनाउने रूख थिएन। हामीले १० वटा रूख काट्यौं। १० जना कुल्ली शेर्पालाई बोकाएर बेसक्याम्पमा पुर्याएर पुल बनायौं। अहिले सपना जस्तो लाग्छ। पुल तारेर हिउँमाथि क्याम्प वान लगायौं। क्याम्प टु र थ्रीचाहिँ सजिलो छ। सम्म ठाउँ छ। त्यसभन्दा माथि क्याम्प थ्रीमा सिँडी बनाएर पुग्यौं। त्यहाँबाट क्याम्प फोर गाह्रो। त्यहाँ आइस मात्रै हुन्छ। त्यहाँ पुग्न धेरै दिन लाग्यो। त्यहाँ तेन्जिङले धेरै मिहेनत गरे। कताबाट माथि जाने साउथ पोल पत्ता लगाए। त्यो पोल सजिलो बाटो भएको ठाउँ हो। अहिले पनि त्यो बाटो नै प्रयोग हुन्छ। बाटो पाएपछि म र अरू दुई जना शेर्पालाई अक्सिनजको भारी दिए। हामीले त्यो भारी बोकेर माथि पुर्यायौं। माथ्लो क्याम्पमा। त्यहाँबाट फर्किएर पुन: तल आयौं। हामी आएपछि तेन्जिङ र एडमण्ड माथि गए। हामीले रेडी बनाएको माथिल्लो ठाउँमा उनीहरू सुते। हामी तल्लो क्याम्पमा बस्यौं। उनीहरू भोलिपल्ट दिउँसोको १ बजे सक्सेस् भए। सगरमाथाको शिरमा पुगे। हिँडेको जम्मा ४५ दिनमा उनीहरू सफल भएका हुन्। सगरमाथा जाने बाटो कसरी थाहा हुन्थ्यो ? भक्तपुरबाट नाम्चेसम्म त अन्दाजमा पुगियो। गाउँमा सोझो बाटो भेटिन्थ्यो। दिउँसो २ बजे ३ बजे नै बास बस्दै गएका थियौं। नाम्चेबाट बेसक्याम्पसम्म हामीले नयाँ बाटो पहिल्याएको हो। बाटोको र क्याम्पको नाम पनि हामीले नै राखेको हो। अहिले सम्झँदा पनि अचम्म लाग्छ। कसरी हामीले थाहा पाएको होला त्यो बाटो ? (मन्द मुस्काउँदै)। हिमालमा त पहिरो आइरहन्छ। भगवान्लाई सम्झने, हिँड्ने हो। बाटो पनि भगवान्ले नै मनमा सम्झाएर थाहा भएको होला। तपाईंले बोकेको भारीमा के थियो ? गरुँगो थियो होला नि ! खाना पकाउने ग्यास थिएन त्यो समय। मट्टितेल, चम्पा (उवाको सातु) बोक्ने मेरो भागमा थियो। स्टोप पनि बोकेको थिएँ मैले। सबैले चम्पा नै खान्थ्यौं। अरूको भारीमा पनि यस्तै सामान, लुगा र पैसा थियो। तपाईँले छोडेको ठाउँबाट तेन्जिङहरूलाई सगरमाथा पुग्न कति दिन लाग्यो ? हामी पुुगेको लास्ट क्याम्प हो। २७ हजार फिट। उनीहरू त्यहाँ सुते। भोलिपल्ट शिरमा पुगे। म पुगेको ठाउँबाट एक हजार फिटमाथि त हो टुप्पो। ५ घण्टामा पुगेर १ घण्टामा उनीहरू तल क्याम्पमा झरेका थिए। सबै डोरी टाँगेर बाटो बनाएको हो हामीले। चढ्न गाह्रो हो। झर्न सजिलो हुन्छ। एक हजार फिटचाहिँ दुई जना मात्रै गएका हुन्। त्यहाँ हामी पहिले ३ जना शेर्पा पुगेका थियौं। मसँग दार्जिलिङका दावा तेन्जिङ शेर्पा र आङ्निमा शेर्पा थिए। अहिले उनीहरू सबैको मृत्यु भइसक्यो। त्यो टिममा बाँचेको म मात्रै हो। ३५ जनाको टोलीमा २० जना शेर्पा थियो। बाँकी विदेशी थिए न्युजिल्यान्डबाट आएका। म चाहिँ भगवान्को कृपाले अझै बाँचेको छु। तपाईंहरूसँग कुराकानी गर्न पाएको छु। कत्तिको गाह्रो हुन्थ्यो बाटो बनाउन ? त्यहाँसम्म पुग्न ? अहिले त धेरै सजिलो छ। हामी पहिलोपटक गएको समयमा केही थिएन। गाह्रो थियो। हिउँ भएको ठाउँमा सबै हामीले डोरी तानेर बाटो बनाएका हौं। हिउँ पहिरो आउँथ्यो। भगवान् सम्झियो, बाटो बनायो। पहिलोपटक बाटो बनाउनुभयो। त्यसभन्दा अघि यो सगरमाथा हो, यहाँ चढ्दा कीर्तिमान कायम गरिन्छ, भन्ने थाहा थियो कि थिएन ? मलाई थाहा थिएन। शेर्पा भाषाबाट चोमोलोङ्मा भन्छ। हामी पूजा गथ्र्याैं। हामीलाई चढ्छौं भन्ने पनि थाहा थिएन। पैसा कमाउने र भारी बोक्ने भन्ने मात्रै थाहा थियो। हिमालको कामै थिएनछैन जस्तो लाग्थ्यो। त्यो चढ्दा पैसा आउँदैन थियो। कता भारी बोक्ने त्यतै ध्यान थियो। हामी बसेको वरिपरि सबै हिमाल छ। त्यो केका लागि चाहियो र जस्तो लाग्थ्यो। अहिले त्यो हिमालकै कारण नाम्चेले मुहार फेरेको छ। पहिले त कुन हिमाल के हो केही थाहा थिएन। (हाँस्दै) बाउले भन्छ, चोमोलोङ्मा छ, कहाँ छ कहाँ, केही थाहा थिएन। भरे त त्यहीँ अघि ठडिएको पो रहेछ हाम्रौ गाउँमा। सुरुमा सगरमाथा चढ्न जानेभन्दा अचम्म लागेन ? खुसी लाग्यो। पैसा, लुगा, ज्याकेट, स्लिपिङ ब्याग दियो। धेरै कमाई हुन्छ भन्ने लागेको थियो। हामी अभावमा हुर्किएकालाई यति पाउँदा त खुसी लाग्यो नि ! दिनको ८ रुपैयाँ मलाई दिन्थ्यो। कुल्लीलाई ५ रूपैयाँ दिन्थ्यो। हामी त खुसी नि ! तेन्जिङलाई कसरी थाहा भएछ चोमोलोङ्वा (सगरमाथा) चढ्नुपर्छ र त्यहाँ छ भनेर ? उनले कसरी थाहा पाए, मलाई केही थाहा थिएन। चोमोलोङ्वा जाने भनेर उनको घरमा मलाई सुनाए। कहाँ छ भनेको हाम्रो गाउँमा छ भन्यो। म त छक्क परेँ। तपाईं काम गर्न दार्जिलिङ जानुभएको कि, फर्किएर यहाँ चढ्न पाइन्छ भनेर त्यहाँ जानुभएको ? पहिले यतै (नाम्चे) काम गर्थें। साथीहरूले त्यहाँ काम पाइन्छ भनेपछि हामी त्यहाँ भागेर गएको हो। जता भारी बोक्न र काम लगाउँछन् त्यतै गर्ने सोच बनाएर दुई जना शेर्पासँग म भागेर त्यहाँ गएको थिएँ। पछि आफ्नै गाउँको हिमाल पुग्ने मौका मिल्यो। १९५२ मा मेरो बुबासँग तिब्बत साइटमा सगरमाथा चड्ने प्रयास हुँदा तेन्जिङको भेट भएको रहेछ। मलाई साथीको छोरा भनेर माया गर्थे। तेन्जिङ र एडमण्ड हिलारी सगरमाथा चढ्न गएपछि तपाईंहरू त्यहीँ कुरेर बस्नुभयो ? हामी क्याम्प टुमा रेस्ट गर्न आयौं। तेन्जिङले सानु ओकेटोके दिएको थिए। उनले हामीलाई सबैलाई भेला पारेर सामान पनि सँगै लिएर क्याम्प टुमा जानु भनेका थिए। हामी सबै जना त्यहाँ कुरेर बसेको थियौं। दिनको एक बजेमा हामी सक्सेस भयौं। क्याम्प टुमा भेटौला। हामी आउँदैछौं भने। हामी सबै खुसी भयौं। उनीहरू तल आएपछि चिया र खाना खायौं। त्यहीँ दिन बेसक्याम्प आयौं। त्यसपछि तिमीहरूलाई एक महिनापछि भेट्छौं। हामी घरमा गएर आउँछौं भनेर तेन्जिङ दार्जिलिङ गए। एडमण्ड काठमाडौंतिर। हिलारी एक महिनापछि पुन: नाम्चे आए। सबै सामान ल्यायौं। धेरै पैसा लिएर आए एडमण्ड। पार्टी गरे। पैसा दिए। नाम्चेबाट सबैले सामान लिएर काठमार्डाैं आयौं। हामीले पनि सामान ल्याउन सघायौं। मे महिनाको कुरा हो यो। एक हप्ता त पूरै पार्टी नै चल्यो हिलारीको। बेलायतकी महारानीको मेडल ल्याएर आएका थिए हिलारी। हामी तीन जना शेर्पालाई त्यो मेडल पनि दिए। त्यस्ता तक्मा कति पाउनुभयो ? तक्मा त धेरै किसिमको पो छ मसँग। पाँच किसिमको छ। अस्ति राष्ट्रपतिले पनि तक्मा दिए। सो समयमा लगाएको लुगा, औजार र स्लिपिङ ब्याग त बेचेर खाएँ। पैसाको अभाव थियो त्यो समय। अहिले केही छैन। मात्रै मेडल छ। त्यसपछि तपाईंको तेन्जिङसँग भेट भयो कि भएन ? धेरै पटक भेट भयो। म घरमा नै बसे पनि उनले भारतीयहरूलाई दुई पटक सगरमाथा चढाउन लिएर आएका थिए। मलाई पनि लिएर गए। त्यसपछि म दुई पटक उनीसँग सगरमाथा जानेको भारी बोकेर गएको छु। उनले सँगै सुताए। सँगै हिँडाए। मलाई माया गर्थे तेन्जिङले। हिलारी पनि पछि पुन: आए। अन्नपूर्ण थ्रीमा पनि मलाई लिएर गए हिलारीले। मकालु पनि मलाई नै लिएर गए। तपाईंलाई चाहिँ सगरमाथा चढुँ लागेन ? म ७ पटक सगरमाथा जानेहरूको सामान बोकेर २७ हजार फिटसम्म पुगेँ। तर, माथि जाने मलाई मौका मिलेन। अनुमति चाहिन्छ त्यहाँभन्दा माथि जान। त्यो बेला प्रमिसन लिन गाह्रो थियो। पहिलो पटक जाने ३५ जनामा २ जनाले मात्रै प्रमिसन पाए। अहिले त सबैलाई दिन्छ। अहिले पैसा दिन्छ, पैसा पाएपछि प्रमिसन दिन्छ। (मज्जाले हाँस्छन्) त्यो बेला के होला मलाई त दिएन। सगरमाथामा तेन्जिङ पहिले पुगे कि एडमण्ड पुगे भन्ने विवाद सुनिन्छ नि ! उनीहरूले केही भने त्यो बेला ? के फरक पर्छ र ? दुवै जना एकै पटक पुगेका हुन् नि ! तेन्जिङले नेपाली झन्डा गाडे। हिलारीले पिक्चर खिचे। दुवैजना सँगै त छ। बराबर हो। तेन्जिङ दार्जिलिङमा बसे पनि नेपालको माया गर्दा रहेछन्। भारतको झन्डा बोकेनन्। नेपाली झन्डा नै उनले पुर्याए। लगेर गाडे। तेन्जिङ कस्तो मान्छे लाग्थ्यो तपाईंलाई ? आनिबानी कस्तो थियो ? उनी सारै राम्रो मान्छे। शेर्पाका लागि त झनै देउता नै। शेर्पाको भविश्य नै उनले खोलिदिएको हो। शेर्पालाई सारै माया गर्थे। खुम्बु, नाम्चेको विकास सबै तेन्जिङले नै गरेको होभन्दा पनि फरक पर्दैन। त्यो ठाउँमा केही उब्जाउ नहुने। आम्दानी नहुने ठाउँ हो। अहिले सबैभन्दा विकास भएको ठाउँभन्दा पनि हुन्छ। यो सबै तेन्जिङ र हिलारीले नै गरेको हो। दु:ख पाउने ठाउँलाई उनीहरूले नै मलजल गरेका हुन्। आलुमकै सबै किनेर खानुपथ्र्यो। अहिले त स्विट्जरल्यान्ड जस्तै भयो। हिलारीको बानी व्यवहार कस्तो थियो ? तपाईंलाई कस्तो लाग्थ्यो ? म त्यो समय अंग्रेजी बुझ्दिन थिएँ। तेन्जिङले ट्रान्सलेटको काम पनि गर्थे। हिलारी पनि धेरै मज्जाका थिए। शेर्पा र भारी बोक्ने सबैलाई माया गर्थे। मलाई त अरू ठाउँमा पनि भारी बोकाएर लगेका हुन् नि ! उनीहरू दुई जनाको कसरी भेट भएछ ? पहिलेदेखि नै तेन्जिङ विदेशीलाई हिमाल डुलाउने मान्छे हो। सगरमाथा चढाउने प्रयास गर्ने मान्छे हो। मलाई यसरी भेट भयो भनेर त भनेनन्। तर, यस्तै सिलसिलामा उनीहरूको भेट भएको हुनुपर्छ। तेन्जिङ बाठो मान्छे हो। पहिले मेरो बुबासँग भेट भएको बेला पनि उनी विदेशी लिएर तिब्बततर्फको बाटो हुँदै सगरमाथा आरोहण गर्न खोजेको मान्छे हो नि ! सन् १९५३ मा पहिलोपटक सगरमाथा आरोहण गरेको टोली । कान्छा शेर्पा रातो घेरामा छन् । तस्बिर : अलफ्रेड ग्रेगोरीररोयल जियोग्राफिकल सोसाइटी ३५ जनाको तपाईंहरूको टोलीमा कोको कहाँकहाँको क्याम्प पुगे ? हामी तीन जना २७ हजार फिटसम्म पुग्यौं। अरू ३३ जनामा कोही क्याम्प टु, क्याम्प थ्रीमा बसे। त्यहाँ केही काम हुँदैन। १५ जना हिलारीका साथी थिए। बाँकी सबै शेर्पाको टोली हो। १० जना क्याम्प वान र टुमा काम गर्ने थिए। अरू बाँडिएर बसेको हो। त्यो बेला खर्च, पैसा बोक्नुपथ्यो होला। कसरी बोक्थे ? कस्तो पैसा चलाउने चलन थियो ? पैसा क्वाइन् (ढक्का) थियो। एकएक रुपैयाँको क्वाइन हुन्थ्यो। २५ जना कुल्लीले त क्वाइनको भारी मात्रै बोकेको हो। त्यो सबै नाम्चेमा नै सकिएको थियो। त्यो क्वाइन् चाँदीको डब्बु हो। एक दिनको म आठवटा पाउँथे। कुल्लीले पाँचवटा। त्यो समयको एउटा पनि क्वाइन छैन। अहिले। सबै सकियो। त्यो समय १ रूपैयाँले केके आउँथ्यो नाम्चेमा ? त्यो हिमाली ठाउँ। के पाउनु र ? एक पाथी चामल किन्न पनि १२ रूपैयाँ पथ्र्यो। एक पाथी किन्न दुईदिन काम गर्नुपथ्र्याे मैले। कुल्लीले त दुई दिन काम गरेकोले पनि पुग्दैन थियो। नाम्चेभन्दा माथिको बाटोमा अहिले र पहिले के फरक छ ? पहिले घाँस हुन्थ्यो घुँडासम्म आउने। याक चर्थे। अहिले त हिउँ पग्लिएर सबै हिउँले ढाकेको छ। झार पनि उम्रँदैन। हिमालमा माथि हिउँ पर्न छाड्यो। के भएको हो, यस्तो मलाई थाहा छैन। तपाईंले हिमाल चढ्न तालिम लिनुभएको थियो ? सगरमाथा भन्ने त थाहा थिएन। के तालिम लिनु र ? माथि लेक लाग्छ भन्ने थाहा थियो। तर, हामीले सातु खाएर नै गयौं। २७ हजार फिटसम्म मैले अक्सिजन पनि लिइनँ। अहिले त अक्सिजन लगाइहाल्छन्। हिमालमा जन्मिएको हुर्केको भएर होला। मलाई त्यति माथि जाँदा पनि असहज नभएको होला। तेन्जिङ र एडमण्ड सगरमाथाको चुचुरोमा कति समय बसेहोलान् त्यो समय ? उनीहरूले झण्डा गाडे। फोटो खिचे। हामीलाई ओकेटोकेबाट भने। करिब १० मिनेट बसे होलान्। त्यहाँ धेरै समय बस्न गाह्रो हुन्छ। हावा अत्यधिक चल्छ। मौसम राम्रो थियो। मान्छे बिरामी भएनन्। त्यो नै खुसीको कुरा हो नि ! अहिले पनि सोलुखुम्बुमा नै बस्नुभएको छ। ७ पटकसम्म सगरमाथा जानुभयो। त्यो बेला र अहिलेमा फरक के देख्नुहुन्छ ? धेरै फरक छ नि ! त्यो बेला पैसा कम थियो। सारै दु:ख गर्नुपर्यो। अहिले त यहाँ पैसैपैसा छ। यहाँका मान्छे देशविदेश पुगे। अहिले सगरमाथा जाँदा पनि ५०६० जना सँगसँगै जान्छन्। नाम्चेमा व्यवसाय गर्ने ठाउँ भयो। गरिब दु:खीको दिन फिरेको छ यहाँ। सगरमाथा चड्नु जोखिमपूर्ण छ। भारी बोकेर जाँदा अझै गाह्रो पर्छ। २० वर्षको उमेरमा नै त्यसरी जाँदा परिवारले नजानु भनेनन् ? मेरो आमाले भन्नुुभयो। नजा छोरा भन्नुुभयो। हिमालमा नजानु भारी बोके पनि अन्यन्त्र जानु भन्नुहुुन्थ्यो। तर, हामीलाई सहज काम पाउँदैन थियो। आमाले भनेर मात्रै मन मान्दैन थियो। पैसा र चामल लिएर आएपछि आमा त खुसी भै हाल्नुुहुुन्थ्यो नि (हाँस्दै)। कहाँबाट आयो भन्नुहुुन्थ्यो। सकियो। पहिलोपटक सगरमाथा जाँदा कति कमाउनुभयो ? हामीलाई जम्मा ४५ दिन राख्यो। ९० दिनको पैसा दियो। तीन महिनाका लागि भनेर हामीलाई लिएर हिँडेको थियो। ४५ दिनमा नै सक्सेज भए पनि तीन महिनाको पैसा पाएँ। त्यसपछि टिप्स् पनि दियो। टिप्स् चाहिँ कति दियो भन्ने भुलें मैले। पार्टी पनि महँगो गर्यो सात दिनसम्म। हामीलाई त खुसी लाग्यो। त्यतिबेला विवाह गर्नुभएको थिएन ? म २० वर्षको थिएँ। २३ वर्षको हुँदा बिहे गरेँ। श्रीमती उसको घरमा नै बस्थ्यो। म भारी बोकेर हिँड्थे। बिहे गरेपछि श्रीमतीले नजानु भन्थ्यो। आमाले पनि। १९५३ देखि १९७३ सम्म रेगुलर गएँ। त्यसपछि गइनँ। ४० वर्षको उमेरसम्म भारी नै बोकेँ। भारी बोक्ने धेरैलाई हिउँले पुर्यो। धेरै मरे। त्यसपछि श्रीमती र आमाको करले मचाहिँ बसेँ। सगरमाथा जानेक्रममा धेरै दुर्घटना हुन्छ। त्यसबाट जोगिन के गर्नुपर्छ ? त्यहाँ के गरेर रोक्ने र ? भगवान् भरोसो हो, त्यो ठाउँमा काम गर्नु। मौसमलाई ख्याल गर्नुपर्छ। हिउँ पहिरो जुन समय पनि झर्न सक्छ। म सात पटक गएँ, केही भएन। म त भगवान् केही नहोस् भनेर दिनै जप्थेँसम्झन्थेँ। सगरमाथा जाने, लाने धेरै शेर्पा त विदेश पलायन भए। भारी बोक्ने बाटो देखाउने काम छाडे। तपाईँ विदेश जानुभएन ? अब किन जानु र विदेश ? काम आफ्नै ठाउँमा पाउँछ। म घुम्न भारत, तिब्बत र डेनमार्क गएँ। अहिले शेर्पाले भारी बोक्न छाडे। अहिले त अरू नै आउँछन्। सबै विदेश गए। पेशाबाट पलायन भए। त्यो टिमको त तपाईँ मात्रै हुनुहुन्छ। त्यो समयको अनुभव सोध्न विदेशी आउँछन् ? कति आउँछन् कति। मेरो घरमा लज पनि छ। त्यहाँ आउने, बस्ने। सोध्ने धेरै छन्। म सबै अनुभव सुनाउँछु। खुसी भएर जान्छन्। सपना जस्तो कुरा हो त्यो समयको। मेरो विषयमा अमेरिकाको मान्छेले किताब पनि लेखेको छ। डेनमार्कको मान्छे आएर डकुमेन्ट्री पनि बनाए। विदेशीले खोजेर आउँछन्। सोध्छन्। लेख्छन्। मलाई लेख्न, पढ्न आउँदैन। तर, धेरै लेखेका छन् रे। अनि अंग्रेजी शब्द त राम्रो बोल्नु हुन्छ। कति भाषा आउँछ ? विदेशीसँग हिँडेर सिकेको हुँ। म विदेशीसँग अंग्रेजीमा कुरा गर्न सक्छु। मलाई नेपाली, तिब्बतीयन, अंग्रेजी र शेर्पा भाषा आउँछ। लेख्न आउँदैन। बोल्दाबोल्दा बानी भयो। अहिले धेरै जना सगरमाथा चढ्छन्। भीड नै लाग्छ। यस्तो हुँदा यसको गरिमा घट्छ जस्तो लाग्दैन तपाईँलाई ? पहिले त पूजा गथ्र्याैं। चोमोलोङ्मा भनेको देउता हो। तर, अहिले यहाँ चुरोट खाने, फोहोर गर्ने क्रम बढेको छ। फोहोर बढ्यो। यहाँ सफा गर्नुचाहिँ पर्छ। व्यवस्थित गर्नुपर्छ। मान्छे रोकेर हुँदैन होला। सगरमाथा नेपालमा नै छ। धेरै हिमालहरू छन्। शेर्पाहरूले दु:ख गरे भारी बोके, नेपाल चिनाए। सत्कार गरे। अब यहाँबाट फाइदा लिन र विकास गर्न नेपालले के गर्नुपर्छ ? जति मान्छे आयो उति राम्रो हो। यसको प्रचार र व्यवस्थित गर्नुपर्छ। विदेशी धेरै बोलाउनुपर्छ। तपाईंलाई राजनीतितर्फ चासो लाग्यो कि लागेन ? मलाई थाहा छैन। मान्छे कुरा गर्दा सुन्छु। मैले केही पढेको छैन। भगवान्ले भारी बोक्न सिकायो, यतिमा नै खुसी भएँ। राजनीतिको कुरा हामीलाई थाहा नै दिँदैनन्। भन्दैनन्। देशको अवस्था तपाईंलाई थाहा छ ? देश किन गरिब भयो भन्ने लाग्छ ? हामीले विकास गर्न सकेनौं भन्ने सोच्नुभएको छ ? नेपाल गरिब छ भन्ने अलिकत सुनेको छु। आउने ठाउँ छैन अनि गरिब भयो भन्ने लागेको हो। काम गर्दैनन् अनि गरिब भएको हो। काम गरे त सबै धनी भइहाल्छन् नि ! ९० वर्षको हुनुभयो। खानेकुरा मिठो के लाग्छ ? म सामान्य खानेकुरा मात्रै खान्छु। सादा खाना मिठो लाग्छ। समयमा खान्छु। पहिला थोरै तोङ्बा (मदिरा) खान्थें। २० वर्ष पहिल्यै छाडें र त अहिलेसम्म बाँचे। नत्र म पहिले नै मरिसक्थें। जाडो भए तातो पानी खान्छु। त्यसैले म अहिले पनि स्वस्थ छु। खुसी छु।"
नैतिक चुनौतीमा नेविसंघ,"गुट र व्यक्ति विशेष नेताको भक्तिगान गाउनुभन्दा वैचारिक बहस चलाउनु संघको दायित्व हो। नेपाल विद्यार्थी संघको माउ पार्टी नेपाली कांग्रेसको १४औं महाधिवेशन एकदमै उत्साहपूर्वक रूपमा सम्पन्न भएको छ। पार्टीका क्षेत्रीय अधिवेशनदेखि केन्द्रीय समितिको निर्वाचनसम्म सक्रिय तरिकाले सहभागी र सहयोगी बनेको थियो, नेपाल विद्यार्थी संघ (नेविसंघ)। संघलाई भने अधिवेशन सकिएसँगै इतिहासकै सबैभन्दा ठूलो नैतिक चुनौती आएको छ। पार्टीको विभिन्न तहको नेतृत्वमा सक्षम युवा ल्याउनु नै आफ्नो एजेन्डा बनाउँदै नेविसंघका लगभग सबैजसो नेताले युवालाई सक्दो सहयोग, समर्थन र प्रचार गरे। पार्टीमा युवा वर्ग खोज्ने, पार्टीमा सक्षम व्यक्ति आउनुपर्छ भन्ने एजेन्डा बोकेको नेपाल विद्यार्थी संघ अब आफ्नो नेतृत्व कस्तो बनाउँछ भन्ने कुरा हेर्न बाँकी छ। आफ्नै नेतृत्व विधानअनुसार आउनुपर्छ भनेर ३२ वर्षे उमेर हदबन्दीको एजेन्डा पनि राम्ररी कार्यान्वयन गराउन नसके संघले पार्टीमा युवा नेतृत्वको वकालत गर्नु हास्यास्पद हुन्छ। विश्वप्रकाश शर्मा र गगन थापालगायतका नेताको पार्टी पदाधिकारीमा आगमनसँगै संघलाई एकातिर उमेरहदको पालना गरिहाल्नुपर्ने पहिलो नैतिक चुनौती आएको छ। अर्कोतिर समयसापेक्ष सुधारको अवसर मिलेको छ। जर्जर पञ्चायतले राजनीतिक दलमाथि प्रतिबन्ध लगाएको बेला विभिन्न शैक्षिक मुद्दासँगै कांग्रेसको बहुदलीय एजेन्डालाई आफ्नो पनि एजेन्डा बनाएर संघ स्थापना भएको हो। संघले देशमा भएका सबै राजनीतिक, आर्थिक, सामाजिक तथा सर्वपक्षीय परिवर्तनका लागि मुख्य आधार प्रदान गर्दै आएको कुरा नकार्न सकिँदैन। कुनै समय वाक स्वतन्त्रतामा अंकुश लगाएको बेलामा पनि बहुदल र लोकतन्त्रको वकालत गर्दै विद्यार्थीमा लोकतान्त्रिक पद्दतिको बीजारोपण गर्ने नेविसंघ अहिले के, कति कारणले विचारविहीन, एजेन्डाविहीन तथा आवाजविहीन बन्यो ? समीक्षा गर्न आवश्यक छ। फिनल्यान्डकी सान्ना मरिन ३५ वर्षमा प्रधानमन्त्री, चिलीमा ३५ वर्षीय ग्याब्रियल बोरिक राष्ट्रपति भइसक्दा नेपालमा ३६ वर्ष नहँुदै गृहमन्त्री बने बीपी कोइराला। सोही पार्टीको भ्रातृ संगठन नेविसंघले ३२ वर्षमुनिको नेतृत्व पनि नपाउनु जति बिडम्बनाको कुरा अरू केही हुनै सक्दैन। तर यो अवस्था सिर्जना हुनुको दोष नेविसंघको नाममा राजनीति गर्नेहरूलाई नै जान्छ। किनकि उनीहरूले पछिल्लो समय विद्यार्थीका माझ गएर अधिवेशन गराउने सामथ्र्य गुमाए। बरु नेताहरूसँग पद माग्न जाने प्रवृत्ति बढ्यो। अर्को तीतोसत्य कुरा के हो भने जब दाइ नेताको भागमा परेका पदहरू भाइ नेताहरूले पाउन थाल्छन् तब भाइ नेताहरू दाइ नेताहरूलाई भेट्न, गुनगान गाउन र चाकरी गर्नमै व्यस्त हुन्छन्। उनीहरूले विद्यार्थी नभेटे पुग्छ। यस्तो प्रवृत्तिले विधानविपरीत भए पनि पद बाँडफाँटको कुरामा नेता सहमत हुन्छ्न्। पार्टीलाई समेत नेविसंघको खिचातानीमा अल्झाउँछन्। केही व्यक्तिमा मात्र हावी भएको यो प्रवृत्तिले पनि नेविसंघको साख नराम्ररी गिराएको छ। भने उच्च बेगमा फैलँदै गरेको यो रोग निर्मूल नगरेसम्म यस्तै रहनेछ। गुट र व्यक्ति विशेष नेताको भक्तिगान गाउनुभन्दा विभिन्न मुद्दामा वैचारिक बहस चलाउनु संघको प्रमुख दायित्व हो। तर नेविसंघ चुकेको छ। कुनै समय नेविसंघमा भएका बौद्धिक तथा जुझारु नेताका कारण अहिले गर्व गर्न पाएका छौं। संघको विधानविपरीतको फितलोले गर्नुपर्ने बौद्धिक नेता र कार्यकर्ता उत्पादन गर्न नसकेको पक्का हो। क्याम्पस भर्ना नगरेका, स्ववियु र संगठनको उमेर हदबन्दी नाघेका, नपढ्ने, नलेख्ने, समय बिताउन राजनीतिमा संलग्न भइराख्ने व्यक्तिहरूको क्यासिनो क्लब होइन नेविसंघ। यो त बहस र क्रान्तिको थलो हो। अध्ययन, अनुसन्धान र आत्मीय व्यवहार, बहसबाटै तय गरौं, देश निर्माणको आधार भन्ने मूलनाराका साथ अघि बढ्नुपर्छ। जब दाइ नेताको भागमा परेका पदहरू भाइ नेताहरूले पाउन थाल्छन् तब भाइ नेताहरू दाइ नेताहरूलाई भेट्न, गुनगान गाउन र चाकरी गर्नमै व्यस्त हुन्छन्। उनीहरूले विद्यार्थी नभेटे पुग्छ। हाइटेकको जमानामा हिलटेकको ड्रम प्रयोग गरेसँगै कांग्रेसको अधिवेशनले प्रविधिको धज्जी उडायो। अब नेविसंघले के गर्ने सोच्नुपर्नेसिक्नुपर्ने बेला आएको छ। नेविसंघले सामाजिक सञ्जालमा आन्दोलनका र विरोधका विज्ञप्ति प्रसारित गरेर मात्रै पुग्दैन। अबको अधिवेशनमा नेविसंघले विदेशबाटै पनि भोटिङ गर्न पाउने गरी प्रविधिको प्रयोग गर्नुपर्छ। प्रविधिको हाई अडभान्समेन्ट हुँदा पनि प्रयोगका हिसाबले ब्ल्याक एन्ड ह्वाइट टीभीजस्तो देखिएको नेविसंघले डिजिटल ब्राइटनेस बढाउँदै निरन्तर रूपमा राष्ट्रिय मुद्दाहरूमा बहस चलाउनुपर्छ। आवश्यकता अनुसार आधा घण्टामा देशभरिका विद्यार्थीको धारणा सुन्न, टिपोट गर्न तथा निष्कर्ष निकाल्न सक्ने हुनुपर्छ। नेविसंघले गगनविश्वले वा अरू नेताले एमीसीसीबारे के बोल्छन् त्यसैअनुसार आफू बोलौंला भनेर सोचेर बस्ने होइन। देशैभरिका विद्यार्थीसँग निरन्तर अध्ययन र बहस गर्दै आएको निष्कर्षसहित पार्टी पंक्तिलाई कार्यान्वयनका लागि दबाब दिने हो। संगठनको आफ्नो बहस र भिजन दिने क्षमता खै ? यस्ता राष्ट्रिय मुद्दामा समेत आफ्नो धारणा बनाउन नसक्ने गरी निरीह संगठन बन्नुको कारण के ? यसका जिम्मेवार व्यक्तिहरू को को हुन् ? अब उपरान्त कसरी अघि बढ्ने ? निकै घोत्लिनु पर्ने बेला आएको छ। अहिले नै भिजनहीन, बहसहीन सन्देशहीन, एजेन्डाहीन बनेको संगठनका कार्यकर्ताहरू देशको नेतृत्वमा पुगुन्जेल शून्य भइसक्ने सम्भावना बलियो छ। अबको १८२० वर्षपछि गगन विश्वप्रकाशलाई हेरेर कसैले कांग्रेस रोज्ने छैनन्। त्यसैले त्यो बेलासम्म समय सुहाउँदो तार्किक र क्षमतावान् युवा नेताहरू उत्पादन नभए कांग्रेसको साख खस्किनेछ। यो सबै हुनबाट बचाउने एउटै अचुक उपाय हो, नेविसंघमा विधानअनुसार नेतृत्व छानेर साँच्चिकै विद्यार्थीको संगठन बनाउँदै घनिभूत छलफलहरू चलाइरहनु। लोकतान्त्रिक अभ्यासमा एमाले नेविसंघका कार्यकर्ता बैंकका एटीएमजस्ता हुनुपर्छ, आवश्यकता अनुसार जता नजिक पर्छ त्यतैबाट पैसा झिके झैं देश निर्माणका लागि सुझाव झिक्न मिल्ने। एकदुई दिन सडक तताउँदैमा देश बन्दैन। आवश्यकता अनुसार सडकसँगै वैचारिकता र तर्कले देशभरिका विद्यार्थीको दिमाग पनि तताउने ल्याकत राख्नुपर्छ। होइन भने निकट भविष्यमै तार्किक, बौद्धिक र निडर लिडरहरूको अभाव हुने देखिन्छ। त्यसैले आफ्नो संगठनसँग आबद्ध रहेका सबै विद्यार्थीमा सिर्जनात्मकता, बौद्धिकता विकास गर्नु, आर्थिक पक्षमा आत्मनिर्भर बन्न प्रेरित गर्नु, लोकतान्त्रिक आचरण विकास गर्नु, प्रविधिसँग परिचित गराउनु, सामाजिक, राजनीति तथा पर्यावरणीय पक्षमा परिपक्वता विकास गराउनु नै अबको उत्तम मार्ग हुनेछ। नत्र संगठन देश निर्माणका लागि सामूहिक बल नभई बेरोजगारहरूको जत्था हुने निश्चित छ। आफूनिकट नेता कार्यकर्तालाई हेरेर विधानको व्याख्या गर्ने, चिनजानउठबस र चियाको बिल तिरेकै आधारमा कसैलाई नेता मान्ने प्रवृत्ति हावी भयो भने कोही व्यक्ति त बन्लान् तर संगठन र देश बन्न सक्दैन। संगठन बनाउने हो भने गुटको रंगरोगन गर्ने प्रवृत्ति हटाउनु पर्छ। कांग्रेसको १४औं महाधिवेशनले गुट अस्थायी हुन्छन् र जनताका मन जितेकाहरू जसरी पनि नेतृत्वमा पुग्छन् भन्ने कुरा प्रमाणित भइसकेको छ। त्यसैले व्यक्ति, गुटभन्दा माथि संगठन राख्दै सफा र स्पष्ट संगठन बनाउनु पर्नेछ। संगठन पद प्राप्तिको भर्याङ मात्र नभएर संघ बौद्धिक बहस र सुधारका एजेन्डा बोक्ने थलो हो भनेर प्रमाणित गर्न सकिन्छ। त्यसैले अबको नेविसंघको नेतृत्व विधानअनुसारको र नियमित विद्यार्थीसँग घुलमिल हुँदै बहस चलाउन सक्ने, अध्ययनशील, चार्मिङ र भिजनरी नै हुनुपर्छ ! तर धेरै नेता, कार्यकर्तालाई पद बाँडफाँट र लेनदेनलाई स्विकार्ने बानी परिसकेकाले यसलाई चिर्दै युग सुहाउँदो नेतृत्व स्थापना गर्नु भने पक्कै पनि कम चुनौतीपूर्ण छैन। लेखक नेपाल विद्यार्थी संघको त्रिभुवन विश्वविद्यालयका नेता हुन् ।"
लोकतान्त्रिक अभ्यासमा एमाले,"एमालेले अभ्यास गर्ने लोकतन्त्र पनि प्रगतिशील लोकतान्त्रिक प्रणालीअन्तर्गत हुन्छ। राजनीतिक दलका महाधिवेशनले देशमा छुट्टै सरगर्मी छ। चाहे आफू नेतृत्वमा स्थापित हुन होस् वा आफूले चाहेको नेतृत्व स्थापित गर्न। सबै दलका नेता र कार्यकर्ता छलफल, बहसमा केन्द्रित भएका देखिन्छन्। पार्टीहरूका सम्पन्न हुने राष्ट्रिय महाधिवेशनसम्मेलनहरूले नेता, कार्यकर्ताहरूमा राजनीतिक जागरुकता बढाएको छ। मौसम चिसो भए पनि दलहरूका राष्ट्रिय महाधिवेशनको सरगर्मीले सबैलाई तताएको छ। यही सन्दर्भमा नेपालको ठूलो राजनीतिक दल नेकपा एमालेले असोजमा विधान महाधिवेशन गरी मंसिर १० देखि १२ गते नेतृत्वका निम्ति दसौं राष्ट्रिय महाधिवेशन सम्पन्न गरेको छ। महाधिवेशनबाट एमालेका अध्यक्ष केपी ओलीकै नेतृत्वमा १९ जना पदाधिकारीसहित ३ सय १ जनाको केन्द्रीय कमिटी निर्वाचित भएको छ। एमालेले महाधिवेशन सम्पन्न गर्दैगर्दा थुप्रै नकारात्मक र थोरै सकारात्मक टीकाटिप्पणी आमसञ्चारहरूमा सम्प्रेषण भएका थिए। एमालेको महाधिवेशन कर्मकाण्डमा मात्र सीमित हुन्छ भन्दै अनुमान र ठोकुवा गर्ने व्यक्ति नै महाधिवेशनको अवधिमा केही सञ्चारमाध्यमका आकर्षण बनेका देखिन्थे। यस्ता अनगिन्ती चुनौतीका बाबजुद नेकपा एमालेले विस्तारित र व्यापक लोकतान्त्रिक प्रणालीको अभ्यास र अनुसरण गरी नेपालको इतिहासमा पहिलो पटक शतप्रतिशत समावेशी कमिटी निर्माण गर्ने पहिलो दल बनेको छ। एमालेले नेपालका राजनीतिक दलहरूको इतिहासमा पहिलो पटक प्रथम राष्ट्रिय विधान महाधिवेशन असोजमा ललितपुरमा गरेको थियो। एमालेले अंगीकार गर्ने नीति, विधि, विचार र पद्धतिका बारेमा छुट्टै छलफल गरेको थियो। राजनीतिक प्रस्ताव, सांगठनिक प्रस्ताव र विधान संशोधन प्रस्ताव पारित गर्दै पार्टी नेतृत्व निर्माणका निम्ति राष्ट्रिय महाधिवेशन तोकेको थियो। एमाले अन्य दलमा क्रियाशील कार्यकर्ताका निम्ति उदारण बनेको छ। परम्परावादी सोचबाट ग्रस्त पार्टीका निम्ति एमालेले गर्न सकिन्छ भन्ने आँट दिएको छ। राष्ट्रिय महाधिवेशनको पूर्वसन्ध्यामा गरेका वडा र पालिका अधिवेशनहरूको मितिमा एकरूपता गर्ने कुरा पनि एमालेका निम्ति पहिलो अभ्यास थियो र हो। तत्कालीन माले र माक्र्सवादी पार्टीको एकीकरणपश्चात् २०४७ मा बनेको एमालेले सधैं आफूलाई समयानुकूल सुहाउँदो समीक्षा र नवीकरण गरेको पाइन्छ। जसको निरन्तरता राख्न वर्तमान पार्टी नेतृत्व पनि सफल भयो। नेपालको सन्दर्भमा २०४९ अघि विशेषगरी चीन, सोभियत संघ, भारत, उत्तर कोरिया, भियतनाम र पेरुलगायतका देशका कम्युनिस्ट पार्टीका प्रतिकृतिका रूपमा नेपालका कम्युनिस्ट पार्टीहरूले काम गरिरहेको आरोप छ। पछि नेकपा एमालेका तत्कालीन महासचिव मदन भण्डारीको अगुवाइमा २०४९ सालमा जनताको बहुदलीय जनवाद नामक लोकतान्त्रिक कम्युनिस्ट विचारको नयाँ धारको विकास भयो। जबजले नेपालको कम्युनिस्ट आन्दोलनमा नयाँपन थपिएको थियो। सरकार सञ्चालनको सन्दर्भमा पनि नेकपा एमाले २०५१ सालको आमनिर्वाचनपश्चात् तत्कालीन पार्टी अध्यक्ष मनमोहन अधिकारीको नेतृत्वमा नौ महिना सरकार सञ्चालन गर्दा भयो। तत्कालीन सरकारले सामाजिक न्यायका निम्ति उल्लेखनीय र उदाहरणीय काम गरेकै कारण कम्युनिस्टप्रति हेर्ने आमदृष्टिमा सकारात्मक बदलाव आएको थियो। त्यही अल्पमतको सरकारका राम्रा कामका कारण परम्परागत शैलीमा सरकार सञ्चालन गर्दै आएका तत्कालीन शासक नयाँ तरिकाले सोच्न बाध्य भएका थिए। त्यसपछि बनेका नेपाली कांग्रेसलगायतका दक्षिणपन्थी पार्टीका सरकारले जनपक्षीय काम गर्न नसके पनि कुरा जनपक्षीय गर्न आरम्भ गरेको इतिहास छ। नेकपा एमालेको विगतदेखि वर्तमानसम्मका कामको समीक्षा गर्नु सान्दर्भिक हुन्छ। तत्कालीन महासचिव मनमोहन अधिकारी, मदन भण्डारी र वर्तमान पार्टी अध्यक्ष केपी ओलीको पालामा केही नयाँ आयाम पार्टीमा स्थापित भएको पाइन्छ। भण्डारीले विचारको क्षेत्रमा, अधिकारीले सामाजिक न्यायको क्षेत्रमा र कमरेड केपी ओलीले राष्ट्रियता, विकास निर्माण र पार्टीको संगठनात्मक संरचना पूर्ण समावेशी बनाउने क्षेत्रमा अतुलनीय योगदान गरेको देखिन्छ। जबजको व्यावहारिक सफलताका कारण नवौं राष्ट्रिय महाधिवेशनवाट एमालेले यसैलाई मार्गदर्शन सिद्धान्त बनाएको थियो। जबजको मार्गदर्शनमा समाजवादका आधार तयार गर्ने लक्ष्य बोकेको एमालेले राजनीतिक इतिहासमा कहिले वैचारिक र कहिले सांगठनिक स्वरूपमा नयाँपन दिँदै आएको छ। प्रथम विधान महाधिवेशनमा जबजको जगमा विद्यमान समाजका चरित्रबारे व्यापक छलफल गरी समाजवादका आधार तयार गर्ने सर्वसम्मत निष्कर्ष निकालेको थियो। दसौं महाधिवेशनले जबजको कार्यान्वयनका निम्ति प्रतिस्पर्धा र सर्वसम्मति दुवै प्रणालीको व्यापक व्यावहारिक अभ्यास गरेको थियो। अध्यक्ष केपी ओलीको नेतृत्वमा पार्टीको संगठनात्मक संरचनामा व्यापक नयाँपन दिन एमाले सफल भएको छ। नेपालको संविधानले व्यवस्था गरेबमोजिम संविधानको कार्यान्वयन गर्ने नेपालको पहिलो राजनीतिक दल एमाले भएको छ। स्वाभाविकरूपले नेकपा एमाले लोकतान्त्रिक कम्युनिस्ट पार्टी हो। यसले अभ्यास गर्ने लोकतन्त्र पनि प्रगतिशील लोकतान्त्रिक प्रणालीअन्तर्गत हुन्छ। जुन बुर्जुवा लोकतान्त्रिक शक्तिहरूले अभ्यास गर्नेभन्दा फरक, क्रान्तिकारी, व्यापक, विस्तारित र उन्नत स्तरको लोकतन्त्र हो। नेकपा एमालेले प्रगतिशील लोकतान्त्रिक प्रणालीको व्यावहारिक अभ्यास वडा अधिवेशन, पालिका अधिवेशन हँुदै राष्ट्रिय महाधिवेशनसम्म गरेको छ। सर्वसम्मति व्यापक लोकतान्त्रिक प्रणालीमा गरिने उन्नत प्रयास हो। यो सबैभन्दा सुझबुझ प्रक्रिया पनि हो। सर्वसम्मत पनि एउटा विधि भएकाले प्रयास गर्ने कुरा नेतृत्वको पहिलो दायित्व र कर्तव्य पनि हो। एमालेको नेतृत्वले चितवनमा यो प्रयास गर्दा लोकतन्त्र मासियो भन्नेहरूले प्रतिनिधिको मनोविज्ञानको ख्याल नगरी हौसिने कुरा अराजकताको पराकाष्ठाभन्दा अरू केही थिएन। महाधिवेशनको परिणामले के देखाएको छ भने आन्तरिक प्रतिस्पर्धा थप एकताका निम्ति सहकार्यको माध्यम बन्नु पर्छ। प्रतिनिधिको मनोविज्ञान नबुझी बलजफ्ती विधिको नाममा मैदानमा उत्रिने कुरा लोकतन्त्र हुन सक्दैन भन्ने सन्देश दसौं महाधिवेशनले दिएको छ। एमालेले सम्पन्न गरेका तीनै तहका अधिवेशनमा प्रतिस्पर्धाको नाममा हात हालाहाल र रक्तपात नहुने देखेपछि केही बुर्जुवा लोकतन्त्रवादीले चिन्ता गरेका थिए। तिनीहरूका केही बाछिटा महाधिवेशन स्थलमा पुग्ने भरमग्दुर प्रयास गरे पनि सफल हुन सकेनन्। एमाले नेपालका अन्य राजनीतिक दलमा क्रियाशील कार्यकर्ताका निम्ति उदाहरण बनेको छ। किनभने एमालेले राष्ट्रिय महाधिवेशनमार्फत सबै क्षेत्र, भेग, वर्ग, समुदाय र लैंगिकताको सवालमा निर्वाचित भएको केन्द्रीय कमिटीमा सबैको प्रतिनिधित्वको सुनिश्चिता गरेको छ। यसले सबै राजनीतिक दललाई सोच्न बाध्य बनाएको छ। परम्परावादी सोचबाट ग्रस्त पार्टी र नेतृत्वका निम्ति नेकपा एमालेले गर्न सकिन्छ भन्ने आँट दिएको छ। विचार के हो ? कुन विचारबाट निर्देशित छौं भन्ने कुरा थाहा नपाएका पार्टीका कार्यकर्ताले भोलिका दिनमा एमालेले गरेझैं छुट्टै विधान महाधिवेशन पनि गर्नुपर्छ भनी ती पार्टीका कार्यकर्ताले माग गर्नेछन्। समग्रमा, नेकपा एमालेको सम्पन्न दसौं राष्ट्रिय महाधिवेशन नेपालको राजनीतिक इतिहासमा राम्रा पक्षको निरन्तरता दिँदै केही नयाँपनसहित नयाँ सन्देश दिन सफल भएको छ। अन्य पार्टीका आसन्न महाधिवेशनले पनि एमालेको भन्दा धेरै महिला, युवा, दलित र अन्य समुदायको प्रतिनिधित्व गरुन्, अझै सर्वसम्मत गरुन्। लेखक नेकपा एमाले केन्द्रीय कमिटी सदस्य हुन्।"
यसरी बन्छ समृद्ध नेपाल,"सरकारले दह्रो अठोट र संकल्प लिएर ५० वर्ष र सय वर्षमा नेपाललाई कस्तो बनाउने भन्ने दूरदृष्टि राख्नुपर्छ। ६८ वर्षीय किसान छन् रूपन्देहीमा। पक्की सडकसँग जोडिएको एक बिघा जमिन छ, उनी र उनको परिवारसँग। यस जमिनको वर्तमान बजार मूल्य कम्तीमा पनि २० करोड छ। वर्षौंदेखि उनी उक्त खेतमा परम्परागत रूपमा खेतीपाती गर्दै आएका छन्। भैंसी पनि पालेका छन्। तर, उनलाई सधैं परिवार पाल्न धौ धौ छ। उनले मीठोमसिनो खाएको र राम्रो लगाएको सायद कुनै छिमेकीले देखेका छैनन्। पैसाको अभावमै उनले छोराछोरीलाई सार्वजनिक विद्यालयमा पढाए। कान्छो छोराले बाहेक अरूले १० कक्षा पनि उत्तीर्ण गर्न सकेनन्। विज्ञान लिएर पढेको कान्छो छोराले १२ कक्षा राम्रै अंक ल्याएर उत्तीर्ण गरे। तापनि एमबीबीएसको छात्रवृत्तिमा नाम निकाल्न सकेनन्। साथीहरू ऋणधन गरेर तथा कसैले जग्गा बेचेर बंगलादेश तथा चीन पढ्न गएता पनि उनका बाले भने उनलाई पैसा खर्च गरेर बाहिर पढ्न पठाएनन्। आफन्तले एक, दुई कठ्ठा खेत बेचेर भए पनि छोरालाई एमबीबीएस नै पढाउन सल्लाह दिए। उनले कसैका कुरामा कुनै वास्ता गरेनन्। आफूले पढ्न चाहेको विषय पढ्न नपाएपछि उनको छोराले बीएस्सी वा अन्य कुनै विषय पढ्न रुचि देखाएनन्। विस्तारै उनी डिप्रेसनको सिकार हुन थाले। हुन त उनले अहिले एक निजी विद्यालयमा विज्ञान विषय पढाउँछन्। तर, उनको जीवनमा कुनै रंग छैन, रमाइलो छैन। उनका माइलो छोरा तथा दुई बुहारीले खेतीपाती गर्छन् भने जेठो छोरो दिल्लीमा मजदुरी गर्छन्। माल पाएर पनि चाल नपाएका उनले आफूले पनि दुःख पाए, बूढी तथा छोराछोरीलाई पनि दुःख दिए भन्छन्, आफन्त, चिनेजानेका मानिस र छिमेकीहरूले। उनी मात्र होइनन्, यसरी माल पाएर पनि चाल नपाएका मानिस हजारौं छन् नेपालमा। कुनै पनि देश ऋण र अनुदानले समृद्घहुन सक्दैन। देशलाई समृद्घशाली बनाउन देशमा विद्यमान साधनस्रोतहरूको अधिकतम सदुपयोग गर्न आवश्यक छ। ठीक यसरी नै नेपाली राजनीतिले पनि माल पाएर चाल पाएको छैन। नेपाली भूगोललाई राम्रोसँग बुझेका स्वडा हर्क गुरुङले पटकपटक यही भन्नुहुन्थ्यो, नेपाल नचिन्नु नै नेपालीको अभिशाप हो। वास्तवमा नेपालमा गणतन्त्र नआएर वा संघीयता नभएर नेपालले प्रगति गर्न नसकेको होइन, हर्क गुरुङले भनेझैं नेपाल चिन्न नसक्नाले नै नेपालको प्रगति हुन नसेकेको हो। गणतन्त्र, संघीयता वा थरीथरीका वाद र व्यवस्था त राजनीतिक बहाना मात्र हो। नेपाल गरिब मुलुक होइन, अपार प्राकृतिक साधनस्रोतले धनी छ। भएर पनि त्यसको उचित सदुपयोग गर्न नसकेको अविकसित देश हो। वास्तवमा यो देश सुनको कचौरा लिएर भिख माग्दै हिँड्नेहरूको देश भएको छ। तर विकास सम्भव छ नेपाल प्राकृतिक साधनस्रोतले निकै धनी छ। बहुजाति, बहुभाषी, बहुसंस्कृति तथा जैविक विविधताको पनि धनी छ। वास्तवमा नेपाल सयौं जातजाति, भाषाभाषी तथा अनेक परम्परा र संस्कृतिहरूले भरिएको संसारकै अनुपम र सुन्दर देश हो। प्रकृतिले सुन्दर नगरीका रूपमा सिँगारिदिएको यो देश नेपाल हिमालपहाडतराई, पाखापखेरा, छाँगाछहरा, वनजंगल, डाँफेमुनाल र लेकबेंसीले शोभायमान छ। संसारका सबै किसिमका हावापानी र चराचुरुंगी यस देशमा पाइन्छन्। त्यसैले नेपालमा संसारका सबै किसिमका फलपूल तथा जडीबुटीहरूको खेती गर्न सकिन्छ। बहुुजाति, बहुभाषी, बहुसंस्कृति तथा जैविक विविधताको यो देशमा अनेकौं धर्म, भाषा र संस्कृतिहरू अपनाउने यावत् जातजाति सदियौंदेखि हातमा हात गाँसी मिलेर बसेका छन्। यस्तो सामाजिक सद्भाव संसारमा बिरलै देख्न पाइन्छ। सामाजिक सद्भाव र आपसी एकता, अनुशासित र इमान्दार नागरिकले पनि धनी छ। त्यसैले नेपाल संसारकै सुन्दर, शान्त र समृद्धशाली राष्ट्र बन्न सक्ने प्रचुर सम्भावना छ। नेपालको विकास र समृद्धि सम्भव छ। तर, यसका लागि नेपाल चिन्न सक्ने एक समर्थ राजनीतिक नेतृत्व आवश्यक छ। कस्तो हुन्छ समर्थ नेतृत्व आफ्नो क्षमता र अरूको मनस्थितिको पहिचान गर्न सक्ने, जस्तोसुकै प्रतिकूल परिस्थितिहरूमा पनि होसहवास नछोड्ने, कठिनाइहरूमा अवसरहरू खोज्न सक्ने नेता नेपाललाई चाहिएको छ। निर्दिष्ट उद्देश्य पूरा गर्नका लागि उद्देश्यमा अर्जुनदृष्टि साँध्ने नेता चाहिएको छ। आफू र आफ्नो समूहलाई उत्प्रेरित गर्न सक्ने तथा आफ्नो र मानवीय अन्तर्सम्बन्धका भावनाहरूको तालमेल गर्नसक्ने खुबी भएको दूरदर्शी नेतृत्व नै समर्थ नेतृत्व हो। त्यो नेपालका लागि अपरिहार्य बनेको छ। यसरी बन्छ नेपाल कुनै पनि देश ऋण र अनुदानले समृद्ध हुन सक्दैन। देशलाई समृद्धशाली बनाउन देशमा विद्यमान साधनस्रोतहरूको अधिकतम सदुपयोग गर्न आवश्यक छ। त्यसैले नेपाललाई समृद्धशाली बनाउनका लागि नेपालमा विद्यमान प्राकृतिक साधनस्रोतहरू जस्तै जल, जंगल, जमिन, जडीबुटी, डाँडाकाँडा, हिमाल र प्राकृतिक सुन्दरतालाई ठीक ढंगबाट उपयोगमा ल्याउनु पर्छ। स्वास्थ्य र शिक्षामा पर्याप्त लगानी गरेर सर्वसुलभ बनाउनुपर्छ। राज्यले कुनै पनि नेपाली नागरिकले बौद्धिक क्षमताअनुसार आफूले चाहेको विषय पढ्न पाउने तथा उचित औषधोपचार पाएर मर्न नपर्ने वातावरण सिर्जना गर्नुपर्छ। देशलाई विकास पथमा अगाडि बढाउन स्वस्थ र शिक्षित नागरिकको उत्साहजनक सहभागिता आवश्यक हुन्छ। शिक्षा तथा स्वास्थ्यलाई सर्वसुलभ बनाउन हरेक गाउँपालिकामा तथा नगरपालिकामा एक वा त्योभन्दा धेरै सामान्य चिकित्सकसहितको निःशुल्क स्वास्थ्य केन्द्र, हरेक जिल्लामा सबै विभागहरू भएको सुविधासम्पन्न जिल्ला अस्पताल चाहिन्छ। सातवटै प्रदेशमा सुपर विशेषज्ञ सेवासहितका ठूला अस्पतालहरू तथा सबै प्रदेशमा सबै संकायहरू भएको अन्तर्राष्ट्रिय स्तरका विश्वविद्यालय र आवश्यकताअनुसार विद्यालय तथा क्याम्पसहरू स्थापना गर्नुपर्छ। अर्को कुरो सदियौंदेखि हेपिएका, पेलिएका तथा पछाडि पारिएका भनिने दलित तथा आदिवासी जनजातिहरूलाई अगाडि नल्याइकन नेपाल सुन्दर, शान्त र समृद्ध बन्नै सक्दैन। मुलुकले चौतर्फी विकास गर्न पनि सक्दैन। त्यसैले पछाडि पारिएका दलित तथा आदिवासी र जनजातिलाई अगाडि ल्याउन सबैभन्दा पहिला शिक्षामा विशेष जोड दिनुपर्छ। त्यो किनभने शिक्षाबिना मानव विकासको कल्पना असम्भव प्रायः छ। त्यसका साथै राज्यलाई गाउँस्तरदेखि नै वैज्ञानिक ढंगले समावेशीकरण गरिनुपर्छ। राज्यलाई नागरिकको घरदैलोमा पुर्याउन स्थानीय तहलाई अधिकार दिएर तथा गाउँ तहदेखि नै समावेशीकरण गरेर राज्यको पुनर्संरचना गर्नुपर्छ। विकासनिर्माणमा जनसहभागिता गराएर गाउँदेखि नै विकासको लहर ल्याउनुपर्छ। यस देशमा विद्यमान भाषा, धर्म, संस्कृति, परम्परा र पहिचानलाई समृद्ध पार्न ठाउँ ठाउँमा प्रतिष्ठान खोल्नु पर्छ। जस्तो कि मगरात क्षेत्रमा मगरात प्रतिष्ठान, तमुवान् क्षेत्रमा तमुवान् प्रतिष्ठान तथा बागमतीमा नेवाः प्रतिष्ठान आदि। विकासको मेरुदण्ड मानिने यातायात सुविधाका लागि आवश्यक सडकमार्गहरू, पूर्वपश्चिम रेलमार्ग तथा कम्तीमा पनि तीनवटा अन्तर्राष्ट्रिय एयरपोर्टहरू बनाउनु पर्छ। खेलकुदको विकासका लागि सात प्रदेशमा एक एक गरी सातवटा अन्तर्राष्ट्रिय स्तरको रंगशाला तथा हरेक सहरमा राष्ट्रिय स्तरको रंगशाला बनाउनुपर्छ। ठाउँठाउँमा पार्कहरू निर्माण गर्नुपर्छ। स्वदेशी उद्योगहरूलाई प्रोत्साहित गर्ने, गाउँगाउँमा बैंकिङ सेवा पुर्याएर सम्पूर्ण आर्थिक कारोबारहरू बैंकमार्फत गर्ने वातावरण तयार गर्नुपर्छ। सबै गाउँपालिका तथा नगरपालिकामा विद्युतीय सुशासन स्थापना गरी जन्म, मृत्यु, बसाइँसराइ, पारिवारिक तथा सम्पत्ति विवरण, पेसा, व्यवसाय तथा स्वदेश वा विदेशमा नागरिकले गर्दै आएको कामधन्दामा सरकारले विशेष निगरानी गर्नुपर्छ। नेपालमा कामधन्दा तथा नोकरी गर्न आउने विदेशीहरूको विवरण सम्बन्धित ग्रामपालिका तथा नगरपालिमा अनिवार्य पञ्जीकृत तथा अध्यावधिक गर्ने व्यवस्था गर्नुपर्छ। यस्तो व्यवस्थाले भ्रष्टाचार नियन्त्रणमा समेत सहयोग पुर्याउँछ। पुछारमा अतः समर्थ नेतृत्वको लोकतान्त्रिक सरकारले दह्रो अठोट र संकल्प लिएर ५० वर्ष र सय वर्षमा नेपाललाई कस्तो बनाउने भन्ने दूरदृष्टि राख्नुपर्छ। यसका साथ ५, १० तथा १५ वर्षका विकासका गुरुयोजना बनाएर काम गर्नुपर्छ। यसरी काम गरियो भने नेपाल बन्छ, अवश्य बन्छ। १०१५ वर्षभित्रमा नै नेपाल संसारकै एक सुन्दर, शान्त र समृद्धशाली राष्ट्र हुन्छ। त्यसैले अब आउने संघीय तथा प्रादेशिक निर्वाचनमा विकासको स्पष्ट खाका लिएका दल तथा समर्थ उम्मेदवारलाई जिताउनु नागरिकको कर्तव्य हो। होइन भने यो देश यथास्थितिमा रहिरहनेछ।"
एनआरएनएको एजेन्डा बनोस् नेपाली सिनेमा,"केही देशमा नेपाली चलचित्र कहिलेकाहीँ प्रदर्शन हुने गरेका छन्। यसलाई व्यवस्थित गर्न गैरआवासीय नेपाली संघले मात्र गर्न सक्छ। जब गैरआवासीय नेपाली संघको अधिवेशन हुने समय आउँछ, तब विभिन्न पदका आकांक्षीहरूको संख्या ह्वात्तै बढ्छ। हरेक दुई वर्षमा नयाँ नेतृत्व छान्ने यस्तो अधिवेशनमा उठ्ने विभिन्न आकांक्षीको आआफ्नै एजेन्डा सुरु हुन्छ। कोही प्रवासी नेपालीहरूको हकहितको पक्षमा यसो गर्छु र उसो गर्छु भन्ने अभिव्यक्ति दिन्छन्। कोही विदेशको लगानीलाई स्वदेशमा ल्याएर विकासमा लगाउने दाबीसहित उम्मेदवारी दिन्छन्। कोही विदेशी सीप र क्षमतालाई स्वदेशमा भित्र्याउने कुरा गर्छन् भने कोही एक पटकको नेपाली सधैंको नेपाली भन्ने नारा उरालेर चुनावमा होमिने गर्छन्। त्यसो त, प्रवासमा रहनु हुने नेपालीले नेपाल र नेपालीप्रतिको माया, चाह, सम्मान र सहभागितालाई निरन्तरता दिई नै रहनुभएको छ। प्रवासमा नेपालीको शानमान र इज्जत अनि नेपालीको शैली, उपस्थिति र वाहवाही पनि प्रवासमा रहनु भएका नेपालीकै कारण भएको कुरालाई नकार्न पनि सकिँदैन। विदेशमा नेपाल र नेपालीलाई चिनाउन भरमग्दुर प्रयास गर्ने, त्यसका लागि दिलोज्यान दिन तयार हुने जस्ता नारा आउँछन्। त्यसकै बीचमा कसैले पनि यतिबेला मुलुक चिनाउने सशक्त, प्रभावकारी र सबैको रुचि बढ्ने अनि चासो रहने, विदेशमा नेपाल र नेपालीलाई सहजै चिनाउन सक्ने नेपाली चलचित्रको बारेमा कतै कसैले बोलेको र चासो दिएको भने पाइँदैन। न त कुनै उम्मेदवारले आफ्नो एजेन्डा र घोषणापत्रमा नै राखेको पाइन्छ। यसो हुनुमा उहाँहरूले चलचित्रको सशक्तता र यसको प्रभावकारितालाई बुझेको देखिँदैन। तर, आज विश्वमा मुलुकको भाषा, साहित्य र संस्कृति चिनाउने सशक्त माध्यम भने चलचित्र नै हो। अब हिन्दी चलचित्रकै उदाहरण लिऊँ। के हामीले कहिल्यै विद्यालयमा हिन्दी पुस्तक पढ्यौं ? तैपनि हामीलाई हिन्दी भाषा बुझ्छौं र मोटामोटी बोल्न पनि आउँछ। हिन्दी नपढे पनि र अंग्रेजी पढे पनि हामीलाई सामान्यतया अंग्रेजीभन्दा हिन्दी सहज लाग्छ। हिन्दी भाषामा हामी किन बोल्न र लेख्न सक्ने भयौं त ? यसको ज्वलन्त उदाहरण हो, हिन्दी चलचित्रका दर्शक हामी। यो सबै हामीले हिन्दी चलचित्रबाटै थाहा पायौं र सिक्यौं। यसबाट के प्रष्ट हुन्छ भने चलचित्रको प्रभाव, क्षमता र छाप कत्तिको हुँदो रहेछ भनेर। चलचित्रकै माध्यमबाट आज भारतले आफ्नो भाषा विश्वभर फैलाएको छ। आज हलिउडको चलचित्र विश्वभर नचल्ला तर भारतीय चलचित्रले विश्वबजारमा दिनप्रतिदिन आफ्नो बजार विस्तार गरिरहेको छ। योसँगै भारतीय भाषा र भारतीय कलाकारहरूको वाहवाही पनि विश्वमाझ भइरहेको छ। आज हिन्दी चलचित्र विश्वका अधिकांश मुलुकमा चल्छन् भने उनीहरूका कलाकारको विदेशमा रहेका भारतीयमाझ पनि राम्रो क्रेज छ। चलचित्रकै माध्यमका कारण आज भारतीय भाषा र संस्कृतिले विश्वमाझ विस्तार हुने अवसर पाएको छ। यसमा महत्वपूर्ण हात या भूमिका छ त एनआरआई अर्थात् गैरआवासीय भारतीयको। विदेशमा रहेका भारतीयहरू जहाँ जान्छन् आफ्नै चलचित्रको बारेमा कुरा गर्छन्। आफ्नै कलाकारहरूको बारेमा चर्चापरिचर्चा गर्छन्। परिवारमा होस् या कुनै समारोह या जमघट, जता होस्, आफ्ना चलचित्रको बारेमा खुलेर कुरा गर्छन् र गर्व पनि गर्छन्। तर, यता गैरआवासीय नेपालीले नेपाली चलचित्रको महत्त्व, आवश्यकता र प्रभावबारे बुझ्न सकेको देखिँदैन। यसतर्फ उहाँहरूको ध्यान जाओस् भन्ने कामना नेपाली चलचित्रकर्मीले गरेका छन्। गैरआवासीय नेपाली संघ नै हो जसले नेपाली चलचित्रमार्फत प्रवासमा नेपाली भाषा, साहित्य र संस्कृतिको विस्तार गर्न सक्छ। जसले विदेशमा जन्मिएका र हुर्कंदै गरेका दोस्रो पुस्ताका नेपालीलाई चलचित्रमार्फत नेपाल, नेपाली भाषा, शैली र परम्पराका बारेमा जानकारी या ज्ञान दिन सक्छ। विदेशमा नेपाली भाषा र संस्कृतिलाई चिनाउनु पर्यो भनेर जति भाषण गरे पनि चलचित्रभन्दा सशक्त र बलियो माध्यम अरू कुनै हुनै सक्दैन। आजका बालबालिकालाई हिन्दी चलचित्रले यसरी प्रभाव पारेको छ कि उनीहरूको मस्तिष्कमा सत्ययुगमा भगवान्हरू पनि साँच्चिकै हिन्दी बोल्थे कि कसो हो भन्ने भान पर्न थालेको छ। यसको मूल कारण हो भारतीय चलचित्र। त्यसैले त बालबालिका भगवान् र राक्षसको खेल खेल्दा हिन्दी संवाद बोल्न छुटाउँदैनन्। गैरआवासीय नेपाली संघ र यो संघलाई हाँक्न तयार भएका अग्रजहरूको पनि अब आफ्नो एजेन्डा र घोषणापत्रमा नेपाली सिनेमाको बारेमा उल्लेख गर्नु पर्यो। प्रवासमा हुर्कंदै गरेको दोस्रो पुस्तालाई घरमा नेपाली बोल्न सिकाएर मात्र भएन, नेपाली चलचित्रप्रति उनीहरूको चाह बढाएर प्रवासमा नेपाली सिनेमाको प्रभाव बढाउँदै अर्कोतिर यसको बजार पनि विस्तार गर्नुपर्ने भएको छ। व्यक्तिगत रूपमा त केही देशमा नेपाली चलचित्र कहिलेकाहीँ प्रदर्शन हुने गरेको छ, तर यो कहिलेकाहीँलाई व्यवस्थित गर्नु पर्ने भएको छ। यसरी संस्थागत रूपमा कसैले सक्छ भने त्यो एनआरएनए अर्थात् गैरआवासीय नेपाली संघले मात्र गर्न सक्छ। भाषाको पक्षमा चाँडै नै प्रभाव पार्न सक्ने नेपाली चलचित्रप्रति चासो बढाउने खालका कार्यक्रमहरू ल्याउनु पर्छ। त्यसो गर्न सकेमा स्वतः एकातिर नेपाली सिनेमाको व्यावसायिक बजार पनि प्रवासमा विस्तार हुन्छ। विस्तारैविस्तारै सिनेमाको आडमा नेपाली भाषाले पनि विदेशमा रहेका दोस्रो पुस्ताको मन र मस्तिष्कमा बास गर्न सक्ने वातावरणको सिर्जना हुन्थ्यो ? यसतर्फ पनि गैरआवासीय नेपाली संघले केही सोच्ने कि ?"
दृष्टिकोणमा परिणाम,"कुनै समयको कुरो हो। एउटा राज्यका राजा अत्यन्तै बुद्धिमान् र दयालु थिए। दुर्भाग्य, उनको एउटा आँखा र एउटा खुट्टो मात्र थियो। राजाकै कारण सबै जनताले सुख र स्वस्थ जीवन पाएका थिए। एक दिन राजा दरबारकै हलमा हिँडिरहेका थिए। उनले भित्तामा पुर्खा अर्थात् पूर्वराजाहरूको चित्र लस्करै झुन्ड्याएकाले गहिरिएर हेर्न थाले। भोलिका दिनमा आफ्नो पनि राख्नुपर्छ भन्ने याद उनलाई आयो। त्यो दिनसम्म राजाले आफ्नो तस्बिर कोर्न लगाएका थिएनन्। शारीरिक अपांगताका कारण राम्रो तस्बिर कोर्न सम्भव छैन भन्ने बुझेर पनि उनी चुप थिए। एक दिन राजाले मुलुकभित्र र बाहिरका प्रसिद्ध चित्रकारहरूलाई भेला गराए। भने, म मेरो सुन्दर चित्र दरबारमा सजाउन चाहन्छु। चित्रकला कस्तो हुन्छ भन्ने आधारमा पुरस्कृत गरिने पनि घोषणा गरियो। तर पनि पुरस्कार के कस्तो भन्ने केही भनिएन । एउटा आँखो र एउटा खुट्टो नहुँदा कसरी उत्कृष्ट चित्र बनाउने ? सबै चित्रकार सोच्न थाले। कुरूप चित्र बनाए राजाले सजाय दिने र आफू बदनाम हुने सोचेर सबैजसोले एक एक गरी बहाना बनाए र पन्छिए। राजा चिन्तामा पर्न थाले। अब के गर्ने त ? उनी सोच्दै थिए। अचानक एक चित्रकारले हात उठाए र भने, म राजाको सबैभन्दा सुन्दर पोर्टेट बनाउँछु। जुन पक्कै मन पर्नेछ। राजा खुसी भए। अन्य चित्रकार पनि उत्सुक भए। राजाले उनलाई अनुमति दिए। उनी चित्र कोर्न थाले। केही साता लगाएर उनले राजाको चित्र तयार पारे। चित्र सार्वजनिक गर्ने दिन सबै दरबारिया, चित्रकार र जनता भेला भए। शारीरिक रूपमा अशक्त राजाको चित्र कसरी सुन्दर बनाइयो त ? उत्सुकता सबैमा थियो। चित्रकारले चित्र प्रस्तुत गर्न लाग्छ सबै स्तब्ध भए। चित्र गज्जबको थियो। चित्रमा राजा घोडामा बसेर एउटा खुट्टाले धनु समातेको र एउटा आँखो बन्द गरेर बाँणलाई निसाना लगाइरहेका थिए। राजाको शारीरिक अशक्तता चित्रमा कतै झल्किएको थिएन। चित्र हेरेर उपस्थित सबैले ताली पिटे। राजाले चित्रकारलाई नगदसहित पुरस्कृत गरे। नैतिक शिक्षा : हामीले सधैं अरूका बारेमा सकारात्मक सोच्नु पर्छ। उनीहरूको कमजोरीलाई बेवास्ता गर्नुपर्छ। कमजोरी नलुकाउने तर राम्रा कुरामा ध्यान केन्द्रित गर्नुपर्छ। नकारात्मक परिस्थितिमा पनि सकारात्मक सोच र दृष्टिकोण राख्ने हो भने परिणाम सोचेभन्दा उत्कृष्ट आउन सक्छ।"
