शीर्षक,विवरण
"ताइवानमा सेना तैनाथ नगर्न अमेरिकालाई चीनको चेतावनी, एक महिनाअघि विष्फोट भएको स्पेनको ज्वालामुखी अझै रोकिएन","अमेरिकाले ताइवानमा आफ्ना सेना परिचालन गरेको सञ्चारमाध्यममा समाचार आएपछि चीनले अमेरिकालाई कडा रूपमा स्पष्टीकरण माग गरेको छ। चीनले समाचारबारे स्पष्ट पार्न अमेरिकालाई गरेको सो माग अन्तर्राष्ट्रिय अनलाइन सञ्चारमाध्यममा प्रमुखताका साथ शनिबार प्रकाशित भए। त्यस्तै एक महिनाअघि स्पेनमा विष्फोट भएको ज्वालामुखी अझै नरोकिएको खबर पनि चर्चामा रह्यो। प्रस्तुत छ, आजका केही प्रमुख विश्व समाचारहरू : ००० ताइवानमा सेना तैनाथ नगर्न अमेरिकालाई चीनको चेतावनी ताइवान : चीनले ताइवानमा अमेरिकी सेना तैनाथ गरेको समाचारबारे स्पष्टीकरण मागेको छ। सेना तैनाथीको स्पष्टीकरण माग्दै ताइवानमा तैनाथ गरिएको आफ्नो सेना तत्काल हटाउन चीनले अमेरिकालाई चेतावनी दिएको छ। स्वशासित ताइवानको टापुमा अमेरिकाले आफ्ना सेना एक वर्षसम्मको लागि तैनाथ गरेको समाचारको स्पष्टीकरण माग गर्दै चीनले अमेरिकालाई चेतावनी दिएको वासिङटन पोष्टमा समाचार छ। चिनियाँ विदेश मन्त्रालयका प्रवक्ता जाओ लिजियानले ताइवानमा आफ्नो बल तैनाथ गर्नुअघि अमेरिकाले उच्च संवेदनशीलता अपनाउनुपर्ने बताएका छन्। ताइवान उच्च संवेदनशील क्षेत्र हो भन्ने विषय अमेरिकाले पहिचान गर्नुपर्छ र ताइवानसँग सैन्य सम्बन्ध अघि बढाउन रोक्नुपर्छ, अमेरिकालाई चेतावनी दिँदै वासिङटन पोष्टसँग उनले भनेका छन्, यदि अमेरिकाले टेरेन भने चीनले आफ्नो सार्वभौमसत्ता र क्षेत्रीय अखण्डताको रक्षा गर्न आवश्यक पर्ने सबै कदम उठाउनेछ। करिब २ करोड ४० लाख जनसंख्या भएको ताइवानलाई चीनले आफ्नो क्षेत्र भएको दाबी गर्दै आएको छ। तर ताइवानले भने आफू स्वतन्त्र मुलुक भएको दाबी गर्दै आएको छ। बिहीबार विशेष अपरेसन टोलीसहित दर्जनौ अमेरिकी सैनिक एक वर्षको लागि ताइवानमा तैनाथ गरिएको समाचार केही दिनअघि वाल स्ट्रिट जर्नलले प्रकाशित गरेको थियो। ००० मस्जिद हमलापछि अमेरिकाले तालिबानलाई भन्यो प्रत्यक्ष भेटौँ वासिङटन : अमेरिका र तालिबानले पहिलोपटक यसै हप्ता प्रत्यक्ष भेट्ने योजना बनाएका छन्। शुक्रबार राति काबुलस्थित मस्जिदमा भएको आत्मघाती हमलापछि अमेरिकी प्रतिनिधि र वरिष्ठ तालिबान नेताले प्रत्यक्ष भेट्ने योजना बनाएका हुन्। अफगानिस्तानबाट सेना र अन्य नागरिक निकासीपछि देशभित्र रहेको उग्रवादी समूहबारे छलफल गर्न यसै हप्ता भेट्ने योजना बनाएको दुवै पक्षका आधिकारीले जानकारी दिएका छन्। अफगानिस्तानमा २० वर्ष लामो अमेरिकी सेनाको उपस्थिति समाप्तीपछिको पहिलो भेट शान्ति सम्झौताको लागि हुने शनिबार तालिबान प्रवक्ता सुहेल शहिनले बताएका छन्। सन् २०२० मा अमेरिकासँग तालिबानले गरेको शान्ति सम्झौताबारे समेत पुन : छलफल गर्न हामीले भेट्ने योजना बनाएका छौँ, प्रवक्ता शहिनले भनेका छन्। करिब दुई महिनाअघि अमेरिकाले अफगानिस्तानबाट २० वर्ष लामो सैन्य उपस्थिति अन्त्य र अन्य नागरिक निकासीपछि दुई पक्षबिच यसै हप्ता हुन लागेको प्रत्यक्ष भेट पहिलो पटक हुनेछ। तालिबानसँगको शान्ति सम्झौतासँगै अफगानिस्तानमा रहेको उग्र आतंकवादीबारे समेत छलफल गरिने अमेरिकी पक्षले जनाएको छ। तालिबानले नयाँ सत्ता गठन गरेपछि अफगानिस्तानमा इस्लामिक स्टेट समूहले उग्र रुप लिइरहेको छ। सो समूहले अल्पसंख्यक, जातीय र सैन्य समूहलाई लक्षित गरी आक्रमण गरिरहेको छ। यसबारेसमेत गम्भीर छलफल गर्नुपर्नेछ, अमेरिकी पक्षले भनेको छ। शुक्रबार राति आइएसआइएसले गरेको आत्मघाती बम हमलामा कम्तिमा ५५ सर्वसाधारणको मृत्यु भएको थियो भने दर्जनौ घाइते भएका थिए। आइएसआइएस समूहको मुहम्मद अल उइगुरी समूहले सो हमलाको जिम्मा लिएको थियो। ००० भारत र चीनले आइतबार १३औँ पटक सैन्य वार्ता गर्ने नयाँ दिल्ली : चीन र भारतले आइतबार १३औं पटक उच्च स्तरीय सैन्य वार्ता गर्ने भएका छन्। विवादित सीमा सम्बन्धमा छलफल गर्न दुवै पक्षले १३औं पटक सैन्य वार्ता गर्ने भएका हुन्। सो वार्ता आइतबार बिहान १० : ३० बजे (स्थानीय समय) बस्ने स्रोतले जनाएको छ। पछिल्लो समय चीन सरकारले चिनियाँ सीमामा सैन्य उपस्थिति बढाएको र त्यसको असर भारतमा परेको टाइम्स अफ इन्डियाले उल्लेख गरेको छ। चीन र भारतबिच पछिल्लो पटक सन् २०२० मा कुटनैतिक छलफल भएको थियो। दुई पक्षबिचको सो छलफल सीमा क्षेत्र गलवानको झडपपछि भएको थियो। ००० ईरानका पहिलो राष्ट्रपतिको निधन तेहरान : इस्लामिक क्रान्तिपछि बनेका ईरानका पहिलो राष्ट्रपतिको निधन भएको छ। राष्ट्रपति अबोल हसन बनिसदरको शनिबार ८८ वर्षको उमेरमा निधन भएको हो। फोक्सोका बिरामी रहेका उनको उपचारको क्रममा पेरिसमा निधन भएको पारिवारिक स्रोतले जनाएको छ। बनिसदर ईरानमा राजतन्त्रविरुद्ध भएको सन् १९७९ को इरानियन रिभोलुसन भनेर समेत चिनिने इस्लामिक क्रान्तिपछिका पहिलो राष्ट्रपति हुन्। सन् १९३३ मा इरानको हमादानमा जन्मिएका उनी सन् १९८१ मा पहिलो पटक इरानको राष्ट्रपतीय पदमा नियुक्त भएका थिए। ००० स्पेनको ज्वालामुखी अझै रोकिएन ला पाल्मा : स्पेनको ला पाल्मा टापुमा गत महिना विस्फोट भएको ज्वालामुखीको लाभा अझै रोकिएको छैन। करिब १ महिनाअघि विस्फोट भएको ज्वालामुखीको लाभा नरोकिएको रोयटर्सले जनाएको छ। रोयटर्सका अनुसार सेप्टेम्बर १९ मा विस्फोट भएको ज्वालामुखीबाट निस्केको लाभा अझै रोकिएको छैन। लाभा नरोकिदा शनिबार बिहानसम्म कलेन्जोन दे ला गाता गाउँसम्म फैलिएको छ। लाभाले नदीजस्तो रुप लिएर चारैतिर फैलिएको र लाभापछि आइतबार मात्र ३७ वटा भूकम्पको धक्का महसुस गरिएको स्थानीयले जनाएका छन्। कुम्बेरा भियजन नामक सो ज्वालामुखी सेप्टेम्बर १९ मा विस्फोट भएको थियो। जसका कारण हालसम्म ८ सयभन्दा बढी भवनहरु न्ष्ट भएका छन् भने प्रभावित क्षेत्रबाट ६ हजारभन्दा बढीको उद्धार गरिएको छ। ००० कंगोमा डुङ्गा पल्टिदा ५० को मृत्यु ७० भन्दा बढी बेपत्ता मोंगाला : डेमोक्रेटिक रिपब्लिक अफ कंगोमा डुङ्गा पल्टिदा ५० को मृत्यु भएको छ भने ७० भन्दा बढी बेपत्ता भएका छन्। उत्तर पश्चिमी प्रान्त मोंगालामा अवस्थित कंगो नदीमा सो दुर्घटना भएको हो। दुर्घटना बिहिबार रातीदेखि शुक्रबारको बिचमा भएको बताइएको छ। मोंगाला गर्भनरका प्रवक्ता नेस्टर म्यागवाडोका अनुसार हालसम्म ५१ वटा शव फेला पारिएको छ भने ७० भन्दा बढी मानिस बेपत्ता छन्। सो दुर्घटनामा परी ३९ मानिसको सुरक्षित उद्धार गरिएको छ। डुङ्गामा क्षमताभन्दा बढी यात्रु सवार हुँदा सो दुर्घटना भएको बताइएको छ। यसअघि फेब्रुअरी महिनामा कंगोमा डुङ्गा पल्टिदा ६० को मृत्यु भएको थियो। ००० ८१ हजार रोहिङ्ग्यालाई टापुमा पठाउने बंगलादेशको योजना ढाका : बंगलादेशले करिब ८१ हजार शरणार्थी रोहिङ्ग्या समूहलाई टापु क्षेत्रमा पठाउने योजना बनाएको छ। संयुक्त राष्ट्रसंघसँग सम्झौता पक्का भएपछि बंगलादेशले सो संख्यामा रोहिङ्ग्या शरणार्थीलाई दुर्गम बे बंगालको टापुमा पठाउने योजना बनाएको हो। बंगलादेश शरणार्थी आयोगका शाह रिज्वान हायातले बताएअनुसार १० हजारभन्दा बढी रोहिङ्ग्या समूहले बंगलादेशको शरणार्थी सिविर छोडेर अन्यत्रै सरेका छन्। म्यानमारबाट आएका करिब १९ हजार मुस्लिम शरणार्थी बंगलादेशको भीडभाड शिविर छोडिसकेका छन्। हामीले करिब ८१ हजारदेखि १ लाख शरणार्थीलाई बे बंगालस्थित भाशन चार शिविरमा सार्ने योजना बनाएका छौँ। यसबारे संयुक्त राष्ट्रसंघसँगको सम्झौता पुरा भएमा हामीले फेब्रुअरीको अन्त्यसम्ममा आफ्नो योजना पुरा गर्ने लक्ष्य राखेका छौँ, कमिसनर रिज्वानले भनेका छन्। ००० अफगानिस्तान बारे छलफलको लागि अमेरिकी अधिकारी पाकिस्तानमा इस्लामावाद : अफगानिस्तानबारे छलफलको लागि अमेरिकी अधिकारी पाकिस्तान पुगेकी छन्। अफगानिस्तान मुद्धाबारे छलफल गर्न अमेरिकाका राज्य उप सचिव वेन्डि शेरम्यान पाकिस्तानको इस्लामावाद पुगेकी हुन्। वेन्डिले पाकिस्तानी विदेश मन्त्री शाह मेहमुद कुरेसीसँग भेटवार्ता गरेको बताइएको छ। पाकिस्तानी नेतृत्वसँग भएको सो भेटमा उनले तालिबान आफ्नो प्रतिबद्धतामा जवाफदेही हुनुपर्ने विषय औल्याएकी छन्। उनले तालिबान आफ्नो प्रतिबद्धतामा जिम्मेवार रहन पाकिस्तानले साथ दिनुपर्ने बताउँदै प्रतिबद्धता सबैको लागि हितकारी हुने बताएकी छन्। सो भेटले अफगानिस्तानको अवस्थामा परिवर्तन हुने र दुवै मुलुक अफगानिस्तानमा केन्द्रित हुने विश्वास राखिएको डन न्यूजमा समाचार छ। संयोजन : अस्मिता खड्का"
ओलीलाई राजनीतिबाटै बाहिर निकालिदिने प्रचण्डको चेतावनी,"परासी : नेकपा माओवादी केन्द्रका अध्यक्ष एवम् पूर्वप्रधानमन्त्री पुष्पकमल दाहाल प्रचण्डले नेकपा एमालेका अध्यक्ष केपी शर्मा ओलीलाई राजनीतिबाटै बाहिर निकालिदिने चेतावनी दिएका छन्। आफ्नो पार्टी र आफूसँग धोका दिएका कारण ओलीलाई बालुवाटारबाट बालकोट पुर्याएको दाबी गर्दै प्रचण्डले फेरि पनि चलखेल गरे राजनीतिबाटै बाहिर निकालिदिने चेतावनी दिएका हुन्। पश्चिम नवलपरासीको पाल्हीनन्दन गाउँपालिकाको नवनिर्मित भवन उद्घाटन गर्न शनिबार उनी पुगेका थिए । उनले भने, 'ओलीको घमण्डका कारण गण्डकी र लुम्बिनीको सरकार गुम्यो। २४ दिनमा बागमती र प्रदेश १ बाट पनि बाहिरिंदै छ। अब पनि चलखेल गर्न खोजे राजनीतिबाटै बाहिर गर्दिन्छु। हिन्दीमा भाषण गरेका प्रचण्डले मधेसी जनताको अधिकारका लागि आफू संघर्षरत रहेको बताउँदै भने, 'मधेसी जनता मेरा प्रेमिका हुन्। कहिले काहीं भिलेन आएर प्रेमलाई तोड्न खोज्छन्। तर म निरन्तर तपाईंहरुकै अधिकारका लागि लडिरहेको छु। मधेसको प्रमुख समस्या नागरिकता रहेको बताउँदै उनले त्यो समस्या केही हप्तामै समाधान हुने आश्वासन दिए। उनले तराई मधेसको अर्को समस्या सुकुम्बासी र भूमिहीन समस्या रहेकाले त्यसको समाधानका लागि जिल्लातहमा आयोग गठन गरेर चुनाव अघि पूर्जा वितरण गर्ने बताए। कार्यक्रममा लुम्बिनी प्रदेशका मुख्यमन्त्री कुलप्रसाद केसीले कृषि र रोजगारीलाई प्राथमिकता दिएका र प्रदेश सरकारले कृषिलाई महत्व दिएर बजेट ल्याएकाले कृषिलाई प्राथमिकता दिएर कार्यक्रम ल्याउन आग्रह गरे। छतमा हेलिकप्टर ल्याण्ड गर्न मिल्ने गरी निर्माण गरिएको गाउँपालिकाको भवनको लागत ९ करोड ३४ लाख रहेको कार्यक्रममा जानकारी दिइएको थियो।"
मनसुन बाहिरिन सुरु : यस वर्ष बाढी पहिरोबाट १३६ जनाको मृत्यु,"काठमडौं : ठूलो जनधनको क्षति गराउँदै औषत मितिभन्दा छ दिन ढिला गरी नेपालबाट मनसुन बाहिरिन थालेको छ। मनसुन बहिर्गमनको औसत मिति अक्टोबर २ भए पनि शुक्रबार (अक्टोबर ८) मा नेपालको पश्चिम क्षेत्रबाट मनसुन बाहिरिन थालेको हो। नेपालको सुदूरपश्चिम र कर्णाली प्रदेशमा पूर्ण र लुम्बिनी प्रदेशको पश्चिमी भूभागबाट मनसुन बहिर्गमन भएको जल तथा मौसम विज्ञान विभाग, मौसम पूर्वानुमान महाशाखाले जनाएको छ। अबको केही दिनमा देशका बाँकी भूभागबाट मनसुन बहिर्गमन हुने अनुमान गरिएको महाशाखाका मौसमविद् मञ्जु बासीले जानकारी दिए। मौसम पूर्वानुमान महाशाखाले नियमितरूपमा मनसुन बहिर्गमन प्रक्रियालाई अनुगमन गरिरहेकाले थप जानकारीपछि अद्यावधिक गरिने जनाएको छ। अहिले मनसुनको ठूलो प्रभाव नरहे पनि प्रदेश नं १, २, बागमती र गण्डकीमा हल्का बदलीको अवस्था रहेको छ। अब ठूलो वर्षाको सम्भावना भने कम छ। ती भूभागका एकदुई स्थानमा हल्का वर्षा पनि भएको छ। शनिबार राति मुलुकभर आंशिकदेखि सामान्य बदली रही प्रदेश नं १, बागमती, गण्डकी र लुम्बिनी प्रदेशका एकदुई स्थानमा हल्का वर्षाको सम्भावना रहेको छ। बङ्गालको खाडी आसपास विकसित भएको (न्यून चापीय क्षेत्र)का कारण मुलुकको पूर्वी भेगबाट गएको जेठ २८ मा मनसुन (वर्षायाम) भित्रिएको थियो। उक्त दिन नेपालको प्रदेश नं १, २ र बागमती प्रदेशमा भित्रिएकामा जेठ ३० मा मुलुकभर नै फैलिएको थियो। सरदरभन्दा बढी पानी पर्ने आकलन गरिएको नेपालमा सोहीअनुसार नै वर्षा भएको जल तथा मौसम विज्ञान विभागले जनाएको छ। सामान्यतः विगतमा १० वर्षयता जुन १० मा मनसुन भित्रिएर सेप्टेम्बर २३ मा बाहिरिन्थ्यो। यस वर्षदेखि मनसुन भित्रिने दिन जुन १३ थियो। त्यसको दुई दिनअघि नै मनसुन भित्रिएको थियो भने छ दिनपछि बहिर्गमन हुन थालेको छ। सरदर वर्षाको आँकडा विष्लेषण गरेर मनसुनको मिति तय गरिनेछ। कहिलेकाहीँ केही दिन ढिला र केही दिन चाँडो पनि मनसुन भित्रिने र बाहिरिने हुन्छ। यसपालि पनि त्यही भएको मौसमविद्को भनाइ छ। यसपालिको मनसुनका समयमा मुलुकका धेरैजसो भूभागमा सरदरभन्दा बढी वर्षा हुने आकलन गत वैशाखमा गरिएको थियो। नेपालको वर्षाको मनसुनी प्रणालीमा प्रभाव पार्ने पूर्वी प्रशान्त महासागरमा विकसित हुने एन्सो, हिन्द महासागरमा विकसित हुने दुई ध्रवीय प्रणालीको हालको अवस्था, जलवायु प्रारुपको मनसुन अवधिको आकलन, युरोप तथा एसियामा गत हिउँद तथा प्रिमनसुनको अवधिमा परेको हिउँ, अन्तरऋतु परिवर्तनशीलताका कारकलाई समेत मध्यनजर गरी आकलन गर्ने गरिन्छ। तर यो जलवायु प्रणाली विभिन्न ऋतुगत सामुद्रिक तथा वायुमण्डलीय प्रणाली, भूउपयोगजस्ता कुरामा निर्भर हुने र जलवायु प्रारुपहरू यस्ता प्रणालीको ऋतुमा हुने परिवर्तनले विश्वसनीय पूर्वानुमान गर्न भने कठिन हुने विज्ञहरुको भनाइ छ। मनसुनजन्य घटनाबाट १३६ जनाको मृत्यु यसपालिको मनसुनजन्य घटनाबाट मुलुकभर गरेर १३६ व्यक्तिको मृत्यु भएको छ। गृह मन्त्रालयका अनुसार अहिले पनि ४५ जना बेपत्ता छन् भने १४४ घाइते भएका छन्। कूल ८४५ घर पूर्ण र १६९ घरमा आंशिक क्षति पुगेको छ। यस वर्ष सबैभन्दा बढी सिन्धुपाल्चोक जिल्ला प्रभावित भएको छ। उक्त जिल्लामा मनसुनको अवधिमा पाँच जनाको मृत्यु भएको छ भने २० बेपत्ता छन्। सिन्धुपाल्चोकको पनि मेलम्ची र हेलम्बुलाई बाढी र पहिराले तहसनहस बनाएको छ। त्यस्तै भौतिक क्षतिका हिसाबले मनाङ जिल्लामा समेत ठूलो असर गरेको छ। यसपालि मनसुनजन्य घटनाबाट ७१ जिल्ला प्रभावित भएको छ।"
१४७ औं विश्व हुलाक दिवस मनाइयो,"स्याङ्जा : प्रमुख जिल्ला अधिकारी दिपकराज नेपालले सूचना र प्रविधिले धेरै फड्को मारिसक्दा पनि नागरिकका हुलाकप्रतिको विश्वास अझै कायम रहेको बताएका छन्। सरकारी कामकाजका लागि अझै पनि सक्कली डकुमेन्ट राख्नका लागि हुलाकी सेवा नै आवश्यक रहेकोमा उनले जोड दिए। पुनरुत्थानका लागि नवप्रवर्द्धक भन्ने नाराका साथ १४७ औं विश्व हुलाक दिवसको अवसरमा शनिबार आयाेजित कार्यक्रममा बोल्दै प्रजिअ नेपालले अहिले पनि नेपालका सबै सरकारी कार्यालयले अनलाईन सेवाको पूर्ण उपयोग गरी नसकेको अवस्था भएको बताए। सरकारले हुलाकलाई थप जिम्मेवारीसहित अघि बढाएको बताउँदै उनले अब हुलाक कार्यालयमार्फत राहदानी वितरणका गर्ने जनाए। उनले भने, सर्भिस सेन्टर का रुपमा कार्यालयलाई लिनुपर्छ।' कार्यक्रममा पत्रकार महासंघका अध्यक्ष श्रीकृष्ण सिग्देल, निवर्तमान अध्यक्ष ओमप्रकाश शर्मा, खरिदारद्धय आसमाया गुरुङ् र रोहीणीराज पौडेल लगायतले सूचना प्रविधि र सञ्चार माध्यमको समेत नियमनकारी निकाय हुलाकले पछिल्लो समय थप जिम्मेवारी सहित अघि बढेकोमा खुशी व्यक्त गरे। यसअघि जिल्लाका सञ्चार माध्यमलाई केन्द्र तथा प्रदेशमा धाउनुपर्ने वाध्यतालाई छा्ेट्याउदै जिल्ला हुलाकमार्फत लोककल्याणकारी विज्ञापनका भुक्तानी लगायत अनुगमन तथा नियमनगर्ने गरी भएको निर्णयलाई स्वागत गरे। जिल्ला हुलाक कार्यालयका प्रमुख कृष्णराज तिमिल्सिनाले लकडाउनका समयमा पनि कार्यालयले सेवा प्रवाह गरिरहेको बताए। पुराना सेवासँगै हुलाक कार्यालयलाई दिइएको जिम्मेवारी पुरा गर्न आफू र आफू मातहतका कर्मचारीले तयार रहेको पनि उनले भने। सोही कार्यक्रमममा जिल्लाको सूचना तथा सञ्चार क्षेत्रमा पुर्याएको योगदानको कदर गर्दे कार्यालयले निवर्तमान अध्यक्ष ओमप्रकाश शर्मालाई सम्मान गरेको छ। यसैगरी, कार्यालयमा कार्यरत ५ जना कर्मचारीलाई पनि सम्मान गरिएको छ। सम्मानित हुनेमा क्याक्मी इलाका हुलाकका खरिदार ज्ञानराज बस्ताकोटी, जिल्ला हुलाक कार्यालयका खरिदार आसमाया गुरुङ, भुम्रे इलाकाका हल्कारा ओमप्रसाद शर्मा, हुलाकी छवीलाल चापागाई, किचनासा इलााकाका डाकबाहक मधु मानन्धर हुन्।"
बाटोमा भेटिएको एक लाख रूपैयाँ फिर्ता,"जाजरकोट : जाजरकोटका दुई युवाले बाटोमा भेटेको एक लाख रुपैयाँ प्रहरी मार्फत सम्बन्धित व्यक्तिलाई बुझाएर उदाहरणीय कार्य गरेका छन्। जिल्लाको कुशे गाउँपालिका २ स्थायी घर भइ प्रधानमन्त्री आधुनिकीकरण परियोजना कार्यान्वयन इकाइ जाजरकोटमा जेटिए पदमा कार्यरत सुवास सिंह र भेरी नगरपालिका ४ घर भइ सोही कार्यालयमा जेटिए पदमा कार्यरत २३ वर्षीय धर्म चन्दले भेरी नगरपालिका ४ गैरीखाली स्थित सडकबाटोमा शुक्रबार बेलुका एक लाख रुपैयाँ फेला पारेका थिए। घुम्न निस्केका थियौं बीच सडकमा प्लाष्टिकको झोलामा बेरेको सानो पोको भेट्यौं। के रहेछ भनेर खोलेर हेर्दा एक लाखको गड्डी रहेछ। हामीले तत्काल प्रहरीलाई बुझाइदियौं, सुवासले भने। करीव १८ घण्टापछि रकम हराएका कुशे गाउँपालिका ९ मेलविसाउना निवासी ४५ वर्षीय धर्मे सार्की सम्पर्कमा आएकाले उनलाई उक्त रकम हस्तान्तरण गरिएको जिल्ला प्रहरी प्रमुख डिएस्पी मधुकुमार थापाले बताए। प्रहरी प्रमुख थापाका अनुसार रकम हराउने धर्मे कमाइका लागि केही समय अघि भारत गएका थिए। भारतबाट दसैं मनाउन घर फर्कने क्रममा नेपालगञ्जमा भारतीय रुपैयाँ साटेर शुक्रबार मात्र जाजरकोट सदरमुकाम आइपुगेका थिए। मदिरा सेवन गरेका कारण उनले रकम हराएका थिए। मदिराको नसाले छोडेपछि शनिबार बिहान मात्र रकम हराएको थाह पाएका उनले सोधीखोजी गर्दा प्रहरीको सम्पर्कमा आएको र उनको बयानका आधारमा रकम उनकै भएको एकिन गरेर रकम फेला पार्ने व्यक्तिको रोहवरमा हस्तान्तरण गरिएको प्रहरी प्रमुख थापाले बताए। रकम पाएपछि धर्मेले भने, दिनरात अर्काको देशमा पसिना बगाएर कमाएको रकम हराए पनि फेला पर्यो। सत्यको धन रहेछ। कोही नहुनेको दैव हुन्छ भनेको साँच्चै रहेछ। अब यस्तो गल्ती कहिल्यै गर्दिनँ। रकम फेला पारेर इमान्दारपूर्वक प्रहरीलाई बुझाउने दुवै युवाहरुलाई प्रहरी प्रमुख थापाले धन्यवाद दिए।"
न्याय माग्न २० दिन हिंडेर काठमाडौं आएका भन्छन् : वार्ता गर्न माइतीघरमै आउनुहोस्,"काठमाडौं : कि हम्का न्याय देव सरकार कि हम्का सांस दे सरकार। नन्कुन्नी धोबी का न्याय देव। निर्मला कुर्मी का न्याय देव। शनिबार मध्यान्न १ बजे माइतीघर मण्डलाको माहोल अशान्त देखिन्थ्यो। हातमा प्लेकार्ड बोकेर केही महिला माइतघर प्राङ्गणमा बसिरहेका थिए। निकै थकित, गलित र बिरामी जस्ता देखिने उनीहरु कोही भुईंमा बिच्छ्याएको म्याट्रेसमै निदाएका थिए। अधिकांश महिलाहरु एक अर्काको सहारामा ढल्किरहेका थिए। कोही बिरामी देखिन्थे। नेपाली भाषा नबुझ्ने उनीहरु कुरा गर्न पनि धक मानिरहेका थिए। कोहीको खुट्टा सुन्निएर टेक्न सकिरहेका थिएनन्। कोहीको खुट्टामा घाउ लागेको थियो। उनीहरु नेपालगन्जबाट २० दिनसम्म निरन्तर हिंडेर काठमाडौं पुगेका हुन्। उनीहरुसँगै आएकी सामाजिक अभियन्ता रुवी खानलाई हिजो प्रहरीले प्रक्राउ गरी थुनामा राखेको छ। उनको अनुपस्थितिमा महिलाहरु अल्मलिएका थिए। भन्दै थिए, रुबी खानलाई रिहा गर। व्यापक प्रहरीको सुरक्षा घेराभित्र रहेका उनीहरु केही आत्तिएका देखिन्थे। यसै क्रममा एक जना प्रहरी अनुसन्धानकर्मी आएर उनीहरुलाई आफूसँग जानको लागि अनुरोध गरिरहेका थिए। प्रहरीले तपाईंहरुको माग सुनाउन भए पनि हामीसँग हिंड्नुहोस् भनिरहेका थिए। तर सकिनाले आफूहरु कहीं नजाने। यहि आएर कुरा गर्नुपर्ने कुरा राखिन्। प्रहरीले गृहमन्त्री भएको ठाउँमा वार्ता गर्न लाने भन्दा पनि सकिनाले रुबि खानलाई रिहा गर्नुपर्ने बताएकी थिइन्। 'न्यायका लागि गुहार' लेखिएको व्यानर बोकेर माइतीघरमा धर्नामा बसेका छन् उनीहरु। उनीहरुका प्लेकार्डमा जबसम्म हुन्न अपराधीलाई सजाय, तबसम्म पाउँदैनन् हजारौं नन्कुन्नी धोबी र निर्मला कुर्मीले न्याय', 'महिलाको हत्या, अपहरण, शारीरिक बन्धक र कर्तव्य ज्यान गरि मार्नेहरु होसियार, मौन बस्ने सरकार खबरदार' जस्ता नारा छन्। उनीहरुले घरेलु हिंसा पिडित महिला नन्कुन्नी धोवी हत्याका दोषीहरु तथा बिधवा महिला निर्मला कुर्मी हत्याका सबै दोषीलाई तुरुन्त प्रक्राउ गरी कारवाही गर्नुपर्ने माग राखेका छन्। साथै बाँके जिल्ला जिप्रका एसपी श्यामकुमार अधिकारी तथा डिएसपीलाई कारवाही गर्नुपर्ने उनीहरुको माग छ। उनीहरुको मागबारे जिप्रका बाँकेले रामोसँग ध्यान नदिएकाले आफ्ना कुरा सुनाउन काठमाडौं आएका हुन्। गृहमन्त्री लगायत सरकार प्रमुखले आफ्नो कुरा सुनोस् र माग सम्बोधन होस् भनेर माइतीघरमा धर्ना बसिरहेका छन् । आन्दोलनमा सहभागी सकिना तेली भन्छिन्, हामी नेपालगन्जदेखि हिंडेर यहाँ आयौं। उहाँहरुले हामीलाई यहीं भेटेर कुरा गर्नुहोस्। हाम्रा कुरा सुन्दैमा उहाहरुको के जान्छ ? हामी हिंसा पिडित सम्पूर्ण महिलाको न्यायको लागि लडिरहेका छौं। न्याय पाउनु हाम्रो अधिकार हो।' बाँके नेवाजी गाउँकी नकुन्नी धोबी गत साउन ५ गते आफ्नै घरमा मृत भेटिइन्। शरीरभरि निलडाम र घाउचोटसँगै मृत भेटिएकी उनको मृत्युको कारण अहिलेसम्म पत्ता लागेको छैन। यस्तै बाँके परस्पर गाउँकी एकल महिला निर्मला कुर्मी हराएको एक दशक बढी भयो। तर अहिलेसम्म उनको परिवारले कुर्मीको न सास भेटे न त लाश नै देख्न पाए। प्रहरीमा जाहेरी दिन जाँदा कुर्मीको पहिल्यै मृत्यु भएको भनी जाहेरी दर्ता गर्न नै मानेन। उनीहरुको न्यायको माग गर्दै बाँकेबाट ११ जना महिलासहित १४ जना काठमाडौं आएका हुन्। उनीहरुले बाँकेमै पटकपटक आन्दोलन गरे। दोषी पत्ता लगाउन, सजाय दिन भन्दै हारगुहार गरे। उनीहरुको आवाज न त प्रहरी प्रशासनले सुन्यो न त जिल्लामा सम्बन्धित निकायले बुझ्यो। कहिले प्रहरी कार्यालयमा ज्ञापनपत्र बुझाए त कहिले सिडियो कार्यालयमा आन्दोलन गरे । दोषीलाई सजाय दिलाउन तथा पिडीतलाई न्याय दिलाउन भन्दै आफ्नो कुरा केन्द्र सरकारलाई सुनाउन उनीहरु २० दिनसम्म हिंडेर काठमाडौं आएका हुन्। कहिले दिउँसोको टन्टलापुर घाममा हिंडिरहे त कहिले दिउँसो चौतारीमा सुस्ताएर रातमा हिंडिरहे। ठेला उठेर सुनिएका खुट्टा बोकेर उनीहरुले २० दिनका दिन गत बुधबार काठमाडौं टेके। माइतीघर मण्डलामै शुक्रबार बास बस्ने योजना थियो। सहयोगी संस्थाले जुटाइदिएको खाना खाँदै थिए। प्रहरीले धरपकट गर्यो। पक्राउ गरेर उनीहरुलाई प्रहरीको गाडीमा हालेर महेन्द्र पुलिस क्लब पुर्यायो। मध्यरातमा प्रहरीले रानीवनमा रहेको मानवसेवा आश्रममा उनीहरुलाई बस्ने व्यवस्था बनाएर उहीं पुर्यायो। राती प्रक्राउ परेका महिलालाई शनिबार पुन १२ बजे माइतीघरमै ल्याएर छाडियो। उनीहरु गृहमन्त्रीलाई नै भेट्न चाहन्थे। कुरा सुनाउन चाहन्थे। न्यायका लागि माग गर्न खोजेका थिए। गृहमन्त्रालयका प्रवक्ता फणिन्द्रमणि पोखरेलले आन्दोलनकर्मीसँग सहमती भएको जानकारी दिएका छन्। तर के के विषयमा सहमती भयो ? अब उनीहरुले आन्दोलन रोक्छन् ? या रोक्दैनन् ? केही खुलाउन चाहेनन्।"
प्रहरीले नियन्त्रणमा लिएको बालिकाको शव पोष्टमार्टमका लागि काठमाडौं पठाइयो,"वीरगन्ज : वीरगन्जको मुर्लीस्थित कब्रस्तान (मुस्लिमको शम्शानघाट) मा गाड्न लागेकै अवस्थामा प्रहरीले नियन्त्रणमा लिएको बालिकाको शव, पोष्टमार्टमका लागि काठमाडौं पठाइएको छ। वीरगन्ज १३ मुर्लीस्थित कब्रस्तान ( मुस्लिमको शव गाड्ने स्थानमा बिहीबार साँझ भारतको बिहार पश्चिमी चम्पारण जिल्लाको इनर्वा खमीया गाँउकी १४ वर्षिया जयुनत खातुनको शव ४५ जनाले हतार हतारमा गाड्न लागेकै अवस्थामा प्रहरीले नियन्त्रणमा लिएको थियो। वीरगन्जमै नारायणी अस्पतालमा शवको पोष्टमार्टम हुँदै आएको छ। तर अस्पतालकै चिकित्सकको सिफारिसमा प्रहरीले ती बालिकाको शव भने पोष्टमार्टमका लागि शुक्रबार साँझ काठमाडौं पठाएको हो। घटना धेरै शंकास्पद देखिएकोले चिकित्सकको सिफारिसमा शव पोष्टमार्टमका लागि काठमाडौंको महाराजगन्जस्थित त्रिवि शिक्षण अस्पतालमा पठाइएको पर्साका प्रहरी उपरीक्षक बेल बहादुर पाण्डेले बताए। नारायणी अस्पतालमा शवको पोष्टमार्टम गर्दै आएका चिकित्सक डाक्टर अजित सिंहले भने घटना धेरै शंकास्पद देखिएको र प्रहरीले विभिन्न खालका प्रश्न गरेकोले एक्लैले उत्तर दिन नसक्ने स्थिति देखिएपछि काठमाडौं रेफर गरिएको बताए। मृतक बालिकाको यौनाङगबाट रक्तश्राव पनि भएको, घाटीमा नीलडाम पनि देखिएकाले घटना धेरै शंकास्पद भएको भन्दै सिंहले भने ,पोष्टमार्टम रिपोर्टमा धेरै कुरा खुलाउनुपर्ने हुन्छ, तर यहाँ म एक्लै छु , काठमाडौंमा फरेन्सिक बोर्ड गठन गरेर एक्सपर्ट ओपिनियन लिन सकिन्छ। गाड्दै गरेको किशोरीको शव प्रहरी नियन्त्रणमा, ९ जना पक्राउ यसैबीच प्रहरीले घटनामा संलग्न रहेको आशंकामा बिहीबार साँझ नियन्त्रणमा लिएका ९ जनामध्ये ४ जनालाई भने रिहा गरेको छ। ५ जना भने अहिले पनि प्रहरीकै हिरासतमा छन्। बिहीबार साँझ प्रहरीले पर्साको जगरनाथपुर गाँउपालिकाका अध्यक्ष जालीम मियाका नाती , मृतक बालिकाका आमा, बुबा, भाइ , बहिनीसमेत गरी ९ जनालाइ नियन्त्रणमा लिएको थियो। तीमध्ये ४ जनालाई छाडिएको तथा गाँउपालिका अध्यक्ष जालीमका नाती, मृतक बालिकाका बुबा, आमा , भाइ र बहिनीलाइ भने प्रहरी हिरासतमै राखिएको प्रहरी उपरीक्षक पाण्डेले जानकारी दिए। घटनामा संलग्न रहेको आशंका गरिएका गाँउपालिका अध्यक्ष जालीमका कान्छा छोरा जाफीर मिया र जेठा छोरा वसीर मिया भने फरार रहेकोले उनिहरुको खोजी भइरहेको उनले बताए। त्रिवि शिक्षण अस्पतालमा बालिकाको शवको पोष्टमार्टम आइतबार हुने जानकारी आफुले पाएको पनि उनले बताए। पोष्टमार्टमको रिपोर्ट आएपछि मात्र मृत्युको यकिन कारण खुल्ने र रिपोर्टको आधारमै मुद्धाको प्रकृया अगाडि बढाइने प्रहरी उपरीक्षक पाण्डेले जानकारी दिए।"
सौराहामा दसैंको चहलपहल,"चितवन : लामो समय बन्द भएका चितवनका पर्यटकीय होटलमा केही आशा देखिएको छ। दसैं सुरु हुन लाग्दा केही होटलहरूमा बुकिङ सुरु भएको छ। तर, केहीमा अझै सुधारको संकेत छैन। चाडपर्वमा हुने बिदाको सदुपयोग गर्न सौराहा घुम्न होटलहरू बुकिङ हुन थालेका छन्। केहीमा आन्तरिक पर्यटकबाटै प्याकेजसहितको अग्रिम बुकिङ गर्न थालेका छन्। कोरोनाका कारण दुई वर्षसम्म होटल व्यवसाय नराम्ररी प्रभावित बन्यो। यस वर्ष बुकिङ सुरु भएपछि पर्यटन व्यवसायी उत्साहित छन्। किनभने दसैं नजिकिँदै गर्दा चहलपहल बढ्न थालेको छ। साधारण लयमा फर्कनेमा व्यवसायी आशावादी छन्। सौराहाको होटल मोनालिसाका सञ्चालक केशव खनालले ३ महिनाका लागि बुकिङ सुरु भएको बताए। बुकिङ आइरहेको छ। मान्छे पनि बढिरहेका छन्। अहिलेसम्म डिसेम्बरसम्मका लागि बुकिङ खुलेको छ, खनालले भने, परिवारपरिवार मिलेर ग्रुप बुकिङ गरेका छन्। यसले अब पर्यटन पुरानै लयमा फर्कन्छ भन्ने देखिएको छ। उनको होटलमा अन्तर्राष्ट्रिय गैरसरकारी संस्था, पारिवार भ्रमणका लागि बुकिङ भएको उनले बताए। अन्तर्राष्ट्रिय पर्यटक तत्काल नआएपछि आन्तरिक पर्यटक आउनेमा आशा देखिएको छ। दुई वर्षअघि अक्टोबरदेखि नोभेम्बरसम्म सौराहाका होटलहरू भरिभराउ हुन्थे। कोरोनाका कारण कारण २ वर्ष होटल व्यसवाय ठप्प जस्तै बन्यो। कतिपय व्यवसायी भने बुकिङ उत्साहजनक नभएको गुनासो गर्छन्। बुकिङ भनेर खासै उत्साहजनक जस्तो छैन होटल ल्यान्डमार्कका सञ्चालक ओम पाण्डेले भने, अहिलेसम्म केही कन्फ्रेन्सले धानेको छ। तर, अहिले बुकिङ खासै भएको छैन। भर्खर दसैं सुरु हुन लागेकाले पर्यटक आउलान् भन्ने आस छ। चाडपर्वको माहोल सुरु भए लगत्तै माहोल बन्ने व्यवसायीले बताए। दसैंपछि बिदा मनाउन पारिवारिक घुमघाममा बढी आउँछन्। असोजदेखि पर्यटनको सिजन मानिन्छ। बिदाको समयमा चितवन आउनेमा आन्तरिक पर्यटक बढी हुन्छन्। सुस्ताएको चितवनको पर्यटन उकासिनेमा व्यवसायीले आशा गरेका छन्। लामो समयसम्म चहलपहल नहुँदा व्यवसाय धान्न मुस्किल परेको छ। लकडाउनका कारण आन्तरिक पर्यटकसमेत आउन पाएनन्। पहिला व्यवसाय बन्द थियो ताल्चा लगाएको ब्यवसाय विस्तारै उकासिँदै छ, होटल पार्क सभारीका सञ्चालक महेश खनालले भने, व्यवसाय खुलेपछि बुकिङ सुरु भएको छ। हामी उत्साहित छौं। केही वर्षअघि दसैं तिहारको बीचमा पर्यटकको चहलपहल हुन्थ्यो। कोरोनाको जोखिमले विदेशी पर्यटक आउन सकेका थिएनन्। यसपटक लकडाउन खुलेपछि आन्तरिक पर्यटन आउन थालेका छन्। क्षेत्रीय होटल संघका निवर्तमान अध्यक्ष रहेका होटल जंगल सफारी लजका सञ्चालक सुमन घिमिरेले बुकिङको अवस्था मध्यम रहेको बताए। दसैंमा आफ्नै घर जान चाहने बढी हुन्छन्, उनले भने, दसैंपछि तिहारको आसपासमा पर्यटक आउने समय हो। त्यसमा केही सुधार होला भन्ने लागेको छ। सौराहाका होटलमा थपिँदै स्विमिङ पुल सौराहामा पर्यटक चहलपहल बढ्यो सौराहामा थपिए ठूला होटेल आन्तरिक पर्यटकको रोजाइमा सौराहा हात्ती कार्निभल सौराहा प्रेम दिवसमा सौराहामा निम्तो"
बजारमा खुट्टा टेक्ने ठाउँ छैन,"काठमाडौं : गत वर्ष दसैंमा कोरोनाको ग्राफ उचाइमा पुगेको थियो। किनमेलका लागि बाहिर निस्कन माहोल खासै थिएन। नयाँ नानामा रमाउन नपाएर बालबालिकाहरू निराश बनेका थिए। नयाँ पहिरनमा टक्क ठाँटिएर टीका थाप्न जानेहरूलाई पोहोरको दसैं निकै खल्लो बन्यो। तर, यसवर्ष कोरोना संक्रमणको दर केही मात्रामा घटेको छ। र, प्रशासनले समेत व्यापारका लागि अनुमति दिएसँगै बजारमा व्यापक चहलपहल बढेको छ। मुख्य गरी न्युरोड, असन, इन्द्रचोक, ठमेल, भोटाहिटी, पाटन, लगनखेल, मंगलबजार, लगायतका क्षेत्रमा भीडभाड बढेको छ। भाटभटेनी जस्ता सुपरमार्केटमा खाद्यान्नका सामग्री किन्नेहरूका भीड छ। सडकमा सवारीको चापले घन्टौं जाम बढ्न थालेकाले हैरानी पनि बढेको छ। तर, यस वर्ष अरू बेलाभन्दा सामानको भाउ आकासिएको व्यापारीहरूले बताएका छन्। डिल्लीबजारमा १२ वर्षदेखि कपडा पसल गर्दै आएकी सीता गौतमका अनुसार ५० प्रतिशत कपडाको मूल्य बढेर आएको छ। बालबालिका र पुरुषहरूका लागि चाहिने सामान उनले बेच्दै आएकी छन्। गौतमका अनुसार पोहोरको दसैंमा ठप्प भएको उनको पसलमा यसपटक पनि व्यापार बढेको छैन। सामानको भाउ अत्यधिक बढेकाले ग्राहकलाई बुझाउन हम्मे परेको अनुभव सुनाइन्। न्युरोड, असनलगायतका क्षेत्रमा दसंै सपिङ गर्नेको भीडभाड बढेको छ। तर, डिल्लीबजारतिर हिँड्ने मान्छेको भीड र जाम मात्रै बढेको छ। उक्त क्षेत्रमा खासै ग्राहकहरू नपुगेको महसुस गरेकि छन्। मध्यमवर्गीय समूहलाई महँगीले मारमा पारेको उनको ठम्याइँ छ। कोरोनाका कारण कतिपयले रोजगारीसमेत गुमाएका छन्। धेरैको आयस्रोतमा ह्रास आएको छ। तर, हुनेखाने वर्गलाई त्यसले खासै असर नगरेको बताउँदै भनिन् खानेतेलको भाउ लिटरको सयौं बढेको छ। सबै सामानको भाउ त्यसैगरी बढेको छ। मंगलबजार, पाटन क्षेत्रमा किनमेलका लागि आउनेहरूका कारण सवारीको चाप निकै बढेको थियो। सपिङ जानेहरूका लागि पार्किङको व्यवस्था नहुँदा ट्राफिक प्रहरीलाई हम्मेहम्मे परेको थियो। बेलुकाको समयमा पाटन, मंगलबजार, लगनखेल, गाभाहल, पुल्चोकलगायतका क्षेत्रमा किनमेल गर्नेको घुइँचो देखिन्छ। पाटन महापालमा कुर्ता पसल सञ्चालन गर्दै आएकी सतिष्ना श्रेष्ठले किनमेल गर्नेहरूका कारण साँझको समयमा उक्त क्षेत्र निकै अस्तव्यस्त हुने गरेको बताइन्। श्रेष्ठले भनिन्, पोहोरसाल सपिङ गर्न नपाएकाले पनि यस पटक दौडधुप बढेको जस्तो देखिन्छ। दसैंमा व्यस्त व्यापारी, मस्त ग्राहक भारतीय बजारमा दसैं किनमेल दसैं किनमेल भारतीय बजारमा दसैंको गरगहना बजार दशैं आयो तर व्यवसायी भन्छन्, व्यापार छैन भीड थामिनसक्नु, भाउ छोइनसक्नु भीड घटाऔं, दसैं मनाऔं उनका अनुसार यसपटक दसैंमा कपडाको मूल्य ह्वात्तै बढेको छ। महँगो भए पनि ग्राहकहरू किनमेलका निरन्तर आइरहेका छन्। श्रेष्ठका अनुसार यसपटक रातो, गुलावी रङका कुर्ताहरूको माग निकै बढेको छ। ग्राहकहरूले टेन्डिङमा रहेको भाइरल कपडाहरू रुचाएका छन्। चुनरी प्रिन्ट, अनारकली कुर्ता भाइरल बनेका छन् र बजारमा छ्याप्छ्याप्ती पाइन्छन। लगनखेलको मच्छिन्द्रबहालमा क्लोथ कलेक्सन सञ्चालन गरिरहेकी सुशीला महर्जनका अनुसार बजारमा चहलपहल रमाइलो खालको छ। पोहोर साल किनमेल गर्न नपाएकाहरू यसपटक होसियारीपूर्वक किनमेलका लागि निस्किएको बताइन्। कोरोना घटे पनि जोखिम यथावत रहेकाले मास्क लगाएरै सपिङ गर्नेहरू आइरहन्छन्। बजारमा भाइरल कपडाले व्यापकता पाएको छ। टिकटक कुर्ताको माग एकदमै बढिरहेको छ। आफूले पनि ग्राहकले रुचाए अनुसारका भाइरल कुर्ता, सारी बेच्दै आएको बताइन् ।बजारमा आएको भन्दा फरक खालको सामान्य पहिरन रुचाउनेका लागि यतिबेला समस्या परेको अनुभव नखिपोट ललितपुरका सहारा राईको छ। २६ वर्षीया राईले बजारमा जताततै भाइरल लुगा मात्रै देखेकाले दिक्क लागेको बताइन्। सामान्य डिजाइनका लुगा नै पाइन्नन्। मूल्य पनि अचाक्ली बढेको रहेछ।प्रत्येक दसैंमा नयाँ लुगा लगाएर टीका थाप्न जाने गरेपनि हिजोआज भाइरल फेसनको नाममा जबरजस्ती नचाहिने फेसन लादिए जस्तो महसुस गरेको गुनासो गरिन्।"
स्विजरल्यान्ड राजदूत क्याप्लरसहितको टोली मुस्ताङमा,जोमसोम : नेपालका लागि स्विजरल्यान्ड राजदूत एलिजावेथ भोन क्याप्लरसहितको टोली शनिबार मुस्ताङ पुगेको छ। काठमाडौंबाट तारा एअरलाईसन्सको टुईनेटर जहाज चार्टर गरी टोली मुस्ताङ पुगेको जिल्ला प्रहरी कार्यालय मुस्ताङले जनाएको छ। स्विजरल्यान्ड राजदूत क्याप्लर मुस्ताङ भ्रमण नितान्त व्यक्ति रहेको जिल्ला प्रहरी कार्यालय मुस्ताङका प्रहरी नायव उपरिक्षक रामकुमार दानीले जानकारी दिए। उनका अनुसार राजदुतसहितको टोलीमा १० जना विदेशी र ३ जना नेपाली छन्। उनीहरु १० दिनका लागि मुस्ताङ आएका हुन्। टोलीले उपल्लो मुस्ताङको समेत भ्रमण गर्ने कार्यक्रम रहेको प्रहरीले जनाएको छ। यसअघि युरोपियन युनियनकी राजदूत नोना डिप्रेजको टोली मुस्ताङ आएका थिए। सो टोलीले युरोपियन युनियन तथा साझेदारी संस्थाले गरेको कामको अनुगमन र पश्मिाक्षेत्रको सम्भावना बुझ्न मुस्ताङ आएकी थिईन्। कोरोनाको दोश्रो भेरियन्टसँगै मुस्ताङका १८ वर्षभन्दा माथि सबै नागरिकले खोप प्राप्त गरिसकेको र मुस्ताङमा मुक्तिनाथसहित पर्यटनक्षेत्र खुल्ला गरिएसँगै स्वदेशी तथा विदेशी पर्यटकको आवतजावत बढ्न थालेको छ। मुस्ताङको पर्यटनक्षेत्र बिस्तारै चलायमान हुन थालेसँगै शनिबारदेखि पोखराजोमसोम हवाई सेवा ५ महिनापछि नियमित सञ्चालनमा आएको जोमसोम नागरिक उड्यन कार्यालयका प्रमुख पुस्कल शर्माले जानकारी दिए। नियमित उडानको पहिलो दिन तारा एअरलाईन्सको ३ वडा उडान भएको उनले बताए। मुस्ताङ भ्रमण गर्न आउने पर्यटकलाई कोरोना परिक्षणको रिपोर्ट वा खोप कार्ड लगाएको प्रमाण अनिवार्य गरिएको छ।
लगानी बोर्डको बैठक : ७३ अर्ब बराबरको लगानी स्वीकृत,"काठमाडौं : लगानी बोर्डको ४८ औँ बैठकले दुई जलविद्युत् परियोजनाको निर्माण तथा विकास गर्न करिब रु ७३ अर्ब बराबरको लगानी स्वीकृति तथा पूँजीवृद्धि गर्न अनुमति प्रदान गरेको छ। बोर्डका अध्यक्ष तथा प्रधानमन्त्री शेरबहादुर देउवाको अध्यक्षतामा प्रधानमन्त्री निवास बालुवाटारमा शनिबार सम्पन्न बोर्डको बैठकले सो निर्णय गरेको हो । लगानी स्वीकृति हुनेमा करिब रु १०५ अर्ब लगानीको दोलखामा अवस्थित ५६ मेगावाट क्षमताको जुमखोला जलविद्युत् परियोजना र सङ्खुवासभामा अवस्थित हाल निर्माणको चरणमा रहेको ९०० मेगावाट क्षमताको अरुण ३ जलविद्युत् परियोजनामा रु ६२२६ अर्बको पूँजी वृद्धि गर्न स्वीकृति प्रदान गरेको बोर्डले जनाएको छ । यसैगरी बैठकले ९०० मेगावाट क्षमताको माथिल्लो कर्णाली जलविद्युत् परियोजनाको सन्दर्भमा अध्ययन गरी ४५ दिनभित्र सुझावसहितको प्रतिवेदन बोर्डसमक्ष पेस गर्न राष्ट्रिय योजना आयोगका उपाध्यक्षको संयोजकत्वमा एक उच्चस्तरीय अध्ययन समिति गठन गरेको छ । समितिमा अर्थ मन्त्रालय, ऊर्जा, जलस्रोत तथा सिँचाइ मन्त्रालय, कानुन, न्याय तथा संसदीय मामिला मन्त्रालय, लगानी बोर्डका प्रमुख कार्यकारी अधिकृत र एक विज्ञ सदस्य रहेका छन् भने लगानी बोर्ड कार्यालयका सहसचिव सदस्यसचिवका रुपमा रहने जनाइएको छ । बैठकले लगानी बोर्डको आव २०७८७९ को वार्षिक बजेट तथा कार्यक्रम स्वीकृत गर्ने, सम्राट सिमेन्ट र माथिल्लो त्रिशूली१ जलविद्युत् परियोजनाको शेयर खरिद बिक्री सम्झौता स्वीकृत गर्ने लगायतका निर्णयहरु पनि गरेको छ । बैठकमा प्रधानमन्त्री देउवाले विद्युत् खपत वृद्धि गर्नेसम्बन्धी दीर्घकालीन योजना तय गर्दै लगानीको वातावरण बनाउन र छिटोछरितो रुपमा कार्यसम्पादन गर्न सबै निकायलाई निर्देशन दिए। प्रमुख कार्यकारी अधिकृत सुशील भट्टले अघिल्लो बोर्ड बैठकले निर्देश गरेबमोजिम परियोजना तथा संस्थागत विकासका सम्बन्धमा भएका प्रगति र लगानी बोर्डको कार्यालयले अगाडि बढाएका गतिविधिहरुका बारेमा जानकारी गराए । सो अवसरमा अर्थमन्त्री तथा बोर्डका उपाध्यक्ष जनार्दन शर्मा, ऊर्जा, जलस्रोत तथा सिँचाइमन्त्री पम्फा भुसाल, उद्योग, वाणिज्य तथा आपूर्तिमन्त्री गजेन्द्रबहादुर हमाल, वन तथा वातावरणमन्त्री रामसहाय प्रसाद यादव, राष्ट्रिय योजना आयोगका उपाध्यक्ष डा विश्वनाथ पौडेल, नेपाल सरकारका मुख्यसचिव शङ्करदास बैरागी, बोर्डका विज्ञ सदस्यहरु हरिभक्त शर्मा, भवानी राणा, राजेशकाजी श्रेष्ठलगायत नेपाल सरकारका उच्चपदस्थ अधिकारीहरुको उपस्थिति थियो ।"
कांग्रेस प्रतिनिधिमण्डल र उत्तरप्रदेशका मुख्यमन्त्रीबीच के भयो कुराकानी ?,काठमाडौं : भारत भ्रमणमा रहेको नेपाली कांग्रेसको प्रतिनिधिमण्डल र भारतको उत्तर प्रदेशका मुख्यमन्त्री योगी आदित्यनाथबीच शनिबार बिहान भेटवार्ता भएको छ । उत्तरप्रदेशस्थित मुख्यमन्त्री आदित्यनाथको कार्यालयमा आज भएको भेटमा नेपालभारत सम्बन्धका विविध विषयमा छलफल भएको सो प्रतिनिधिमण्डलको नेतृत्व गरेका नेपाली कांग्रेका सहमहामन्त्री डा प्रकाशशरण महतले जानकारी दिए । भेटमा आफूहरुले नेपालभारत सम्बन्ध द्विपक्षीयहित तथा दुई देशबीचका राजनीतिक धार्मिक सांस्कृति ऐतिहासिक एवं जनताबीचको सम्पर्कका विविध आयामका बारेमा कुरा उठाएको जानकारी डा महतले दिए । भेटका क्रममा मुख्यमन्त्री आदित्यनाथले नेपालसँग सम्बन्धित विविध मुद्दा एवं विषयवस्तुलाई भारतले सधैँ प्राथमिकतामा राखेको बताए । मुख्यमन्त्रीले भारतले नेपालसँगको सम्बन्धलाई मुख्य प्राथमिकतामा राखेको जनाउँदै नेपाल र नेपालको राष्ट्रियता बलियो हुँदा भारतको हित हुने बताएका थिए। भेटमा आफूले बनारसमा रहेको नेपाली मन्दिर हिन्दू करिडोर निर्माणका क्रममा विस्थापित हुनुसक्ने विषयमा चासो राखेको र मुख्यमन्त्री आदित्यनाथले उक्त मन्दिर त्यहाँबाट विस्थापित नहुने र उचित स्थानमा निर्माण हुने विषयमा आफूले निर्देशन दिइसकेको जानकारी पनि दिएको डा महतले बताए। भारतीय जनतापार्टीको निमन्त्रणामा तीनदिनअघि भारत गएको डा महत नेतृत्वको सो प्रतिनिधिमण्डलमा कांग्रेका नेताद्वय उदयशमशेर राणा र अजय चौरसिया छन् । आजको भेटमा भारतीय जनतापार्टीका विदेश विभाग प्रमुख विजय चौथाइवाले र अर्का नेता आश्विन जोहर थिए ।
"उपेन्द्रको विरोधमा वीरगन्जमा प्रदर्शन, पर्सा प्रवेश गर्न नदिने चेतावनी","वीरगन्ज : पर्साका सांसद प्रदीप यादवलाई मन्त्री नबनाएको विरोधमा उनकै दल जनता समाजवादी पार्टी (जसपा) का कार्यकर्ताले वीरगन्जमा प्रदर्शन गरेका छन्। शनिबार दिउँसो वीरगन्जमा सांसद यादव निकटका कार्यकर्ता र समर्थकहरुले कालो झण्डासहितको मोटरसाइकल जुलुश निकालेका हुन्। मोटरसाइकल जुलुशले नगर परिक्रमा गरेपछि घण्टाघर चोकमा सांसद यादवका सर्मथकहरुले जसपाका केन्द्रीय अध्यक्ष उपेन्द्र यादवको पुत्ला पनि दहन गरेका छन्। उनीहरुले उपेन्द्रको विरोधमा नाराबाजी गर्दै उनलाई पर्सा जिल्ला र वीरगन्जमा प्रवेश गर्न नदिने चेतावनी समेत दिएका छन्। प्रदर्शनमा सहभागी जसपाका युवा नेता गौरव बर्माले भने विरोध प्रदर्शन कार्यक्रम पार्टीको कार्यक्रम नभई सांसद प्रदीप यादवका समर्थकहरु आफैले गरेको बताए। उनले भने, उपेन्द्रले धेरै पटक पर्सा र वीरगन्जलाई ठग्दै आएका छन्, यसपाली पनि मधेसकै लोकप्रिय सांसद प्रदीप यादवलाई अन्तिम समयमा आएर मन्त्री बनाएनन्, उपेन्द्र काला नाग हुन्, उनलाई वीरगन्ज छिर्न दिइन्न।' सांसद यादवका कार्यकर्ताले शुक्रबार साँझ पनि वीरगन्जमा केन्द्रीय अध्यक्ष यादवको पुत्ला र पार्टी कार्यालयको साइन बोर्डमा आगो लगाएका थिए। सांसद यादवले भने पार्टी नेतृत्वले गल्ती गरेको भएपनि संयमता नगुमाउन आफना समर्थक र पार्टीका नेता कार्यकर्ताहरुसँग अनुरोध गरेका छन्।"
ताइवानसँग शान्तिपूर्ण पुर्नमिलन गर्ने चीनको प्रतिज्ञा,"ताइपेई : चिनियाँ राष्ट्रपति सि जिङपिङले ताइवानसँग शान्तिपूर्ण तरिकाले पुर्नमिलन गर्ने प्रतिज्ञा गरेका छन्। शनिबार राष्ट्रपति सिले ताइवानसँग पुर्नमिलनको महशुस भएको बताउँदै सो प्रतिज्ञा गरेका हुन्। हामीले ताइवानसँगको पुर्नमिलन पक्का महसुस गरेका छौँ र भविष्यमा पनि त्यो महशुस गर्नैपर्छ। चिनिया क्रान्तिको ११० औं वार्षीकोत्सवको अवसरमा बोल्दै सि ले भनेका छन्, त्यसैले हामीले शान्तिपुर्ण ढंगले चीन र ताइवानको स्वार्थको लागि पुर्नमिलन पक्का गर्ने छौँ। पुर्नमिलन दुवै मुलुकको लागि हितकारी हुने छ। ताइवानको अलग स्वतन्त्रता पुर्नमिलनको सबैभन्दा ठुलो बाधा भएकोसमेत उनले बताएका छन्। स्वतन्त्र शासनमा चल्दै आएको ताइवानमा चीनले पछिल्लो समय बाक्लो सैन्य गतिविधि बढाउँदै आफ्नो सार्वभौमता स्वीकार्न ताइवानमाथि दबाब दिइरहेको छ। तर ताइवानले भने आफूले आफ्नो स्वतन्त्रताको रक्षा गर्ने र ताइवानका जनताले मात्र आफ्नो स्वतन्त्र ताइवानको भविष्य सुनिश्चित गर्ने बताउँदै आएको छ। चीनले श्रृंखलाबद्ध तरिकाले ताइवानको वायु रक्षा क्षेत्र र टापु नजिकै युद्धक विमान पठाएपछि ताइवानले आपत्ति जनाएको छ। ताइवानले दुई देशको सैन्य सम्बन्ध ४० वर्षयताकै खराब भएको बताउँदै आएको छ।"
किसानलाई ४६ लाख अनुदान,"बुटवल : दुध उत्पादनका आधारमा किसानले अनुदान पाएका छन्। रुपन्देहीको तिलोत्तमा नगरपालिकाले नगरका दुग्ध उत्पादक किसानलाई उत्पादनको आधारमा अनुदान दिँदै आएको छ। दुध उत्पादनमा प्रोत्साहन गर्न अनुदान कार्यक्रम थालिएको हो। प्रति लिटर एक रुपैयाँका दरले प्रदान गरिने यो अनुदान सोझै किसानको हातमा पुग्ने गरेको छ। उत्पादनको आधारमा अनुदान दिने नीति अनुरुप यो वर्ष तिलोत्तमा नगरभित्रका किसानले ४६ लाख ६ हजार ५ सय ६९ रुपैयाँ प्राप्त गरेका छन्। किसानलाई प्रोत्साहन गर्न सहकारीमार्फत विक्री गरिएको दुधको परिमाण अनुसार नगरपालिकाले हरेक वर्ष अनुदान रकम प्रदान गर्दै आएको नगर प्रमुख बासुदेव घिमिरेले बताए। सहकारीले उपलब्ध गराएको आर्थिक वर्ष २०७७७८ को लेखापरीक्षण प्रतिवेदनको आधारमा २१ वटा दुग्ध उत्पादक सहकारीमा आवद्ध किसानले अनुदान रकम प्राप्त गरेका छन्। शुक्रबार १६ वटा सहकारीले अनुदान रकम बुझेका छन् भने बाँकी ५ वटा सहकारीले आवश्यक कागजात पुर्याएपछि रकम प्राप्त गर्ने नगरपालिकाले जनाएको छ। नगर प्रमुख घिमिरेले नगरपालिकाले उपलब्ध गराएको अनुदान रकम केही दिनभित्रै किसानको हातसम्म पुर्याउन सहकारीका अध्यक्ष तथा व्यवस्थापकलाई आग्रह गरे। नगरपालिकाले अघिल्लो दुई आर्थिक वर्षमा पनि यही नीति अनुरुप किसानलाई अनुदान उपलब्ध गराएको थियो। उत्पादनको आधारमा अनुदान दिँदा साना किसान लाभान्वित हुने भएकोले नगरपालिकाले उत्पादनको आधारमा अनुदान रकमदिने नीति लिएको बताउँदै नगर उपप्रमुख जगेश्वरदेवी चौधरीले नगरपालिकाले किसान मुखी अन्य कार्यक्रम समेत सञ्चालन गरेको बताइन्। यो वर्ष सबैभन्दा बढी अनुदान रकम १४ स्थित गौतम बुद्ध दुध डेरी दुग्ध चिस्यान केन्द्रले प्राप्त गरेको छ। केन्द्रले ९ लाख ९४ हजार ६४५ रुपैयाँ प्राप्त गरेको छ भने १४ कै टिकुलिगढ दुग्ध उत्पादक सहकारीले ५ लाख ६६हजार १०१ रुपैयाँ, १२ को गोकुल दुग्ध उत्पादक सहकारीले ४ लाख ५ हजार ९४४ रुपैयाँ, ६ को पञ्चामृत दुग्ध उत्पादक सहकारीले ३ लाख ९ हजार ५७५ रुपैयाँ प्राप्त गरेको छ। गत वर्ष नगरपालिकाले किसानलाई ४५ लाख ९८ हजार ८ सय २१ रुपैयाँ अनुदान स्वरुप प्रदान गरेको थियो। दुधमा आत्मनिर्भर तिलोत्तमामा वार्षिक एक करोड लिटर दुध उत्पादन हुने गरेकोमा त्यसको झण्डै आधा दुध सहकारीमार्फत विक्री वितरण हुने गरेको छ। दुग्ध उत्पादक सहकारी संघका जिल्ला अध्यक्ष लेखनाथ पाण्डेयले जिल्लाका अन्य पालिकाले नगरेको काम तिलोत्तमाले गरेको भन्दै सोझै किसानको हातमा रकम जाने यो अनुदान कार्यक्रम सबैको लागि अनुकरणीय रहेको बताए। यस्तै शंकरनगर दुग्ध उत्पादक सहकारी संस्थाका अध्यक्ष प्रेम बहादुर भण्डारीले किसानको गोठमा पुग्ने अनुदानले साना किसानलाई प्रोत्साहन मिलेको बताए।"
पुतलीबजारमा पहिलो ग्याभिन उद्योग,"स्याङ्जा : पुतलीबजार नगरपालिका ११ सुम्रेखोलामा एनपी ग्याभिन जिआई उद्योग सञ्चालनमा आएको छ। निजी लगानीमा पहिलो र नगरकै ठूलो क्षमताको उद्योग सञ्चालनमा आएको हो। स्थानीय युवा निर्मलकुमार अर्याल र पृग्वीराज अर्यालको संयुक्त लगानीमा शुक्रबारदेखि ग्याभिन उद्योग सञ्चालनमा ल्याइएको हो। पृथ्वीराज बैदेशिक रोजगार छाडेर स्वदेश फर्केका हुन भने निर्मल जिल्लामै बसेर व्यवसाय गर्छन्। उद्योगको औपचारिक उद्घाटन गर्दे वडा अध्यक्ष भुवानीप्रसाद लामिछानेले बिषम परिस्थितीमा पनि युवाहरुको सक्रियताले वडामा जिल्लाकै नमूना उद्योग सञ्चालनमा ल्याईनु सुखद रहेको बताए। आफ्नै वडामा स्थापित नमूना उद्योगको सम्र्वद्धन र प्रवद्र्धनका लागि आवश्यक सहयोग गर्नेे उनले प्रतिवद्धता जनाए। कार्यक्रममा नेपाल च्याम्बर अफ कमर्शमा केन्द्रीय सदस्य नन्दकुमारी लम्साल, स्याङ्जा जिल्ला उद्योग वाणिज्य संघका अध्यक्ष रविन्द्रमान श्रेष्ठ, पूर्वाधार विकास कार्यालयका लेखा अधिकृत खगेन्द्रप्रसाद भण्डारी, पर्यटन व्यवासायी कृष्णजंग केसी, लगायतले उद्योगले गुणस्तरीय उत्पादन तथा सहज र सर्वसुलभ सेवा सुबिधा उपलब्ध गराउन संचालकलाई आग्रह गरे। उद्योग गण्डकी प्रदेशकै दोश्रो उद्योग भएको सञ्चालकको भनाई छ। यसअघि तनहुँको कोत्रेमा यस प्रकारको उद्योग सञ्चालनमा रहेको थियो। उद्योग सञ्चालनपछि अब हातले तारजाली बुन्नुपर्ने समस्या हटेको छ। यसअघि हातले बुनेर प्रयोग गरिदै आएका तारजाली अब मेशिनवाटै आवश्यकता अनुरुपका साइजमा उत्पादन हुने भएको छ। वर्षेनी तारजालीको माग बढ्दो देखिएकाले आफ्नै गाउँघरमै उद्योग सञ्चालन गरेको सञ्चालक पृथ्वीराज अर्याल भन्छन्। उद्योग स्थापनासँगै दैनिक ३० देखि ४० जना युवाले रोजगार पाएका छन्। झण्डै १५ रोपनी क्षेत्रफलमा स्थापित उद्योगमा हाल ३ करोडको लगानी छ। उद्योगले दैनिक ४ सय पिस तारजाली उत्पादन गर्ने जनाइएको छ। वार्षिक १५ करोडको कारोवार हुने उद्योग सञ्चालक निर्मलकुमार अर्यालले बताए। अत्याधुनिक मेसिनबाट ग्याभिन भर्ने तार जाली, कम्पाउण्डिङ् तारजाली, काँटी लगायतको सामाग्री उत्पादन गरिन्छ।"
"बजेट फाइलमा होइन, योजनामा वृद्धि गरिन्छ : अर्थमन्त्री शर्मा (भिडियो)","काठमाडौं : अर्थमन्त्री जनार्दन शर्माले शिक्षा क्षेत्रको बजेट वृद्धि फाइलमा नभएर योजनामा बढाउने बताएका छन्। शनिबार राजधानी आयोजित एक कार्यक्रमलाई सम्बोधन गर्दै शिक्षा क्षेत्रको गुणस्तरीय विकासका लागि त्यसको मूर्त योजना मा बजेट वृद्धि गर्ने बताएका हुन्। कस्तो विद्यालय, कहाँ कति आवश्यक छ त्यसको मार्गचित्र हुनुपर्छ, उनले भने, शिक्षा क्षेत्रको विकासका लागि बजेट वृद्धि हुन्छ, तर फाइलमा होइन, योजनामा वृद्धि गरिन्छ। उनले यथार्थमा विद्यालय नभए पनि फाइलमा देखाएर बजेट छुट्याउने गरेको भन्दै अब त्यस्तो गर्न नदिने बताएका हुन्। मन्त्री शर्माले आवश्यकता भन्दा निजी चाहनाका आधारमा जहाँ पनि सडक निर्माण भएको उदाहरण दिँदै अब विद्यालय आवश्यकताका आधारमा बन्नुपर्नेमा जोड दिए। उनले त्रिभुवन विश्वविद्यालयलाई अनुसन्धानमा आधारित हुनुपर्ने धारणा राखे। भिडियो"
बाल कल्याण गृहलाई आर्थिक सहयोग,"संखुवासभा : जिल्लाको खाँदबारी७ मा रहेको बाल कल्याण गृहलाई आर्थिक सहयोग प्राप्त भएको छ। मोटे मोटी मोटे फिल्म च्यारिटी सोबाट संकलन भएको रकममध्ये ३५ हजार रुपैयाँ शनिबार बाल गृह सञ्चालनका लागि निर्माता तथा निर्देशक याम लिम्बुले हस्तान्तरण गरेका हुन्। १० जना बालबालिका रहेको बाल गृह सञ्चालनका लागि सो रकम हस्तान्तरण गरेको निर्देशक लिम्बुले बताए। मलेसिया र सिंगापुरमा च्यारिटी सो गरेर संकलन भएको रकममध्ये अनाथ बालबालिकाहरुलाई सहयोग गरेको उनले जानकारी गराए। निर्देशक लिम्बुले भने,खाँदबारीमा भएको च्यारिटी सो कै समयमा समयमा बाल गृहलाई सहयोग गर्ने घोषणा गरेका थियौँ। रकम संकलन नभएपछि विदेशमा संकलन गरिएको रकम बाल गृहलाई उपलब्ध गराएको उनले बताए। लिम्बुले ३५ हजार रुपैयाँ बाहेक प्रत्येक बालबालिकालाई पाँच सय रुपैयाँसमेत दशैं खर्च दिएका छन्। मकालु त्रिशक्ति समुह(माट्स नेपाल) द्धारा सञ्चालित बाल गृह सञ्चालनमा आर्थिक अभाव हुँदा बालबालिकाको अध्ययन र व्यवस्थापनमा समस्या हुने गरेको बाल गृहका संयोजक सरोज श्रेष्ठले जानकारी दिए। भाडाको घरमा सञ्चालित बाल गृहमा बेलाबेला जिल्ला प्रहरी कार्यालयबाट हराएका बालबालिका फेला पर्दा बाल गृहमै पठाउँदा राख्नसमेत समस्या हुने गरेको श्रेष्ठले बताए। आर्थिक अभाव भएका कारण थप अनाथ बालबालिकाहरुलाई बाल गृहमा राख्न गाह्रो भएको उनको भनाई छ।"
एनसेलले ल्यायो दसैं योजना,"काठमाडौं : एनसेल आजियाटा लिमिटेडले यसपालीको चाडपर्वलाई थप उमंगमय बनाउँदै विभिन्न योजनाहरु ल्याएको छ। चाडपर्वको अवसरमा एनसेलले पे एज यू गो (पेजी) डेटा शुल्कलाई घटाई प्रतिएमबी रु १ बनाएको छ र यसका साथै ग्राहकले अब रु ५० वा सो भन्दा बढीको हरेक रिचार्जमा बोनस स्वरुप ब्यालेन्स वा डेटा पाउन सक्नेछन्। यो योजनासँगै एनसेलका ग्राहकले अब सुलभ दरमा कुनै पनि प्याक खरिद नगरी आफ्नो मेन ब्यालेन्सबाटै डेटा प्रयोग गर्न सक्छन्। ग्राहकले ५० प्रतिशत छुटमा कर बाहेक रु १ प्रतिएमबीमा डेटा सेवाको फाइदा लिन सक्छन्। दशैं, तिहार र छठको पावन अवसरमा ल्याइएको पेजीअन्तर्गत रु १ प्रति एमबी अफर बुधबार (असोज २०) देखि लागु भएको छ भने रिचार्जमा बोनस योजना शुक्रबार (असोज २३) देखि लागु हुनेछ। यो योजना ९० दिनको लागिमान्य रहनेछ। रिचार्जमा बोनस योजनाअन्तर्गत, ग्राहकले रिचार्ज गरेको रकमको आधारमा बोनस ब्यालेन्स तथा डेटा प्राप्त गर्नेछन्। रु ५० देखि रु९९ सम्म ब्यालेन्स रिचार्ज गर्ने ग्राहकले ५ देखि १० प्रतिशतसम्म बोनस ब्यालेन्स वा ५० एमबी देखि २५० एमबीसम्म एक दिनको समयसिमा रहेको डेटा भोलुम प्राप्त गर्दछन्। त्यस्तैगरी रु १०० देखि रु १९९ सम्म ब्यालेन्स रिचार्ज गर्ने ग्राहकले तीन दिनको समय सिमा रहेको ५ देखि १२ प्रतिशतसम्म बोनस ब्यालेन्स वा १५० एमबी देखि ५०० एमबीसम्मको डेटा भोलुम प्राप्त गर्दछन्। रु २०० वा सो भन्दा बढी रिचार्ज गर्ने ग्राहकले ५ दिनको समयावधि रहेको ५ देखि १५ प्रतिशतसम्म बोनस ब्यालेन्स वा ५०० एमबी देखि १५०० एमबीसम्म डेटा भोलुम पाउँनेछन्। डेटा प्याकमार्फत डेटा प्रयोग सबैभन्दा राम्रो विकल्प भएता पनि पेएजयूगो अर्थात पेजी शुल्कमा छुटले ग्राहकमाझ मेन ब्यालेन्सबाट पनि सुलभ दरमा डेटा सेवा सुनिश्चित गरेको छ। चाडपर्वको अफरअन्तर्गत पेजीमा छुट र रिचार्जमा बोनस योजनाले ग्राहकलाई ठूलो महत्व राख्ने र उनीहरुलाई आफ्ना परिवारजन, साथीभाईसँग सम्पर्कमा रहिरहनथप मद्दत गर्ने विश्वास एनसेलले लिएको छ। एनसेलले बुधबार चाडपर्वकै अवसरमा ग्राहकले आफ्ना परिवारजन, साथीभाई र आफन्तहरुले मलेसिया, यूनाइटेड अरब एमिरेट्स (यूएई) र साउदी अरबबाट गरेको कलमा कुरा गर्दा हरेक हप्ता २१ वटा स्मार्टफोन जित्ने मौका सहितको आकर्षक योजना पनि ल्याएको घोषणा गरेको थियो। यसका साथै विदेशमा रहेका परिवारजन वा साथीभाईबाट आफ्नो मोबाइलमा ब्यालेन्स रिचार्ज प्राप्त गर्ने ग्राहकले पनि हरेक हप्ता १ स्मार्टफोन पाउन सक्छन्। यो योजना बिहीबार (असोज २१) बाट पाँच हप्ता सञ्चालनमा रहनेछ।"
जब आइकोनग्राफी पढेर राजकृष्णले भगवानको चित्र कोरे,"काठमाडौं : भित्तामा झुन्डिएको चित्रमध्ये फरक एक चित्रले सबैको ध्यान केन्द्रित गरिरहेको देखिन्छ। चित्र देखेर यस्तो खालको पनि भगवान थिएर भन्ने प्रश्न सबैलाई आउँछ। नेपाल कला परिषद्, बबरमहलमा प्रदर्शनीमा राखिएको दश टाउको र बीस हात रहेको एक चित्रले सबैको ध्यान केन्द्रित गरिरहेको छ। काठमाडौंको एउटा मन्दिरमा मात्र उक्त चित्रको मूर्ति देख्न सकिन्छ। कुमारी भगवानको रुपमा पनि लिइने उक्त तस्बिरमा बीस हातले त्रिशुल, काटिएको टाउको, शंख, तरबार, अनि रातो रगत भरिएको बटुका थापेको देख्न सकिन्छ। यो तस्बिरमा भएको देवीदेवता हत्तपत्त कहीँ पनि देख्न नपाइने चित्रकार राजकृष्ण महर्जन बताउँछन्। भक्तपुरको पाँचतले मन्दिरमा मात्र यो देवीलाई देख्न सकिन्छ। तर त्यहाँ सर्वसाधारण त्यहाँ जान मनाही रहेको उनले बताए। तलेजुमामार्ई भगवान्को स्वरुप भनेर चिनिने उक्त चित्रलाई सिद्धि लक्ष्मी भनेर पनि चिन्न सकिन्छ। महर्जनले पनि उक्त देवीको बारेमा कथा मात्रै सुनेका थिए। प्रत्यक्ष रुपमा उनले देवीलाई देखेको एक पटक मात्रै देखेका छन्। उनलाई उक्त चित्र बनाउन ६ महिना लाग्यो। उक्त चित्र उनको दोस्रो हो। श्रमको मुल्यसँगै यसको मुल्य पनि साढे तीन लाख रहेको छ। यसको लागि पनि मौखिक रुपमा बुक भइसकेको छ। आइकोनग्राफी पढेर त्यसमा भएका कुराहरुलाई उनले चित्रमा उत्रारेका हुन्। आइकोनग्राफी भनेको एउटा पोजिसन हो। जहाँ कसरी बसेको छ, के मा बसेको छ, कतिवटा हात हुन्छन्, कस्तो रगंको, कति वटा टाउका छन लगायतका कुराहरु आइकोनग्राफीमा उल्लेख रहेको आधारमा महर्जनले उक्त देवीको चित्र कोरेका हुन्। आइकोनग्राफीभन्दा बाहिर रहेर आर्टिस्टले चित्र बनाउन नहुने र बनाए पनि त्यसको मुल्य नहुने महर्जन बताउँछन्। उनी भन्छन्, 'यो चित्र भनेको अमुल्य हो। जहाँ पनि देख्न हेर्न पाइँदैन। त्यसैले आइकोनग्राफी एकदम महत्वपूर्ण हुन्छ।' आफु पनि नेपाली संस्कृतिसँग प्रभावित भएको कारण पनि महर्जनले धेरै नै देवीदेवताको चित्रहरु कोरेका छन्। ३ कक्षादेखि चित्रकलामा प्रवेश गरेका महर्जनको नेपाल कला परिषद्मा ११ वटाहरु देख्न सकिन्छ। बढीमात्रामा उनकै चित्रहरुमा मानिसको ध्यान केन्द्रित हुने गरेको देखिन्छ। योसँगै उनले अर्को कुमारी पुजा गर्दा भोग्नुपरेको पिडालाई पनि चित्रमा उत्रारेका छन्। ढोका कुनामा झुन्डाएर राखिएको चित्रको टाइटल मोडर आर्ट भनेर राखिएको छ। यसको मुल्य भने उनले ७० हजार राखेका छन्। कुमारीको पुजा प्रत्येक वर्ष आउने गर्छ त्यो समय कुमारीलाई रथभित्र राखिएको हुन्छ। रथलाई तान्ने व्यक्तिहरुको सकस, बाजा बजाउने मानिसले कस्तो दुःख सहनुपर्ने, कुमारीलाई नै त्यो रथ खस्ने हो की, जस्ता समस्यालाई झल्काउने कुरा उक्त चित्रबाट बोल्ने उनले बताए। महर्जनको चित्रसँगै परिषद्मा २८ जनाको चित्र प्रदर्शनको लागि राखिएको छ। अलफेस्टको इभेन एण्ड म्यानेजम्यान्ट प्रालिले असोज १५ गतेदेखि परिषद्मा चित्रकला प्रदर्शन आयोजना गरेको हो। असोज २४ गतेसम्म चित्र प्रदर्शन सम्पन्न हुनेछ। संस्थाकी समन्वय प्रतिनिधि दिपा विश्वकर्माका अनुसार प्रदर्शनमा काठमाडौंदेखि भक्तपुरको गरी जम्मा ६० वटा चित्रहरु प्रदर्शनमा राखिएको छ।"
कानुनका छिद्रबाट गरेको निर्णयले अनन्तकालसम्म लखेट्छ : थापा,"काठमाडौं : नेपाली कांग्रेसका केन्द्रीय सदस्य गगन थापाले कानुनका छिद्रबाट छिराइएको निर्णयले अनन्तकालसम्म लखेट्ने दाबी गरेका छन् । मन्त्रिपरिषद् विस्तारमा गठबन्न सरकारले प्रधानन्यायाधीशनिकट गैह्रसांसद गजेन्द्र हमाललाई उद्योगमन्त्रीमा नियुक्त गरिएकोप्रति संकेत गर्दै थापाले शनिबार ट्वीटमार्फत यस्तो बताएका हुन्। उनले प्रश्न गरेका छन्,कानूनका छिद्रबाट छिराइएको निर्णयले अनन्तकालसम्म लखेट्छ भन्ने खै हेक्का राखेको ?उनले लोकतन्त्रमा शासकले निर्णय लिँदा वैधानिकताको कसीमा घोटेरमात्र नपुग्ने बताएका छन्। इतिहासबाट शिक्षा नलिन अभिशप्त नै हो भन्ने प्रश्न गर्दै थापाले निर्णयको प्रतिरक्षा गर्न र जनताबाट अनुमोदित हुन सकेमात्र त्यसले वैधता पाउने उल्लेख गरे। कांग्रेस सभापति एवम् प्रधानमन्त्री शेरबहादुर देउवाले उद्योग वाणिज्य तथा आपूर्तिमन्त्रीमा संसद् नै नभएका गजेन्द्र हमाल नियुक्त गरेका थिए। हमाल प्रधानन्यायाधीश चोलेन्द्र शमशेर जबराको कोटामा मन्त्री भएको भन्दै सर्वत्र आलोचना भएको छ। मन्त्रिपरिषद् विस्तारको तयारी हुँदा सरकारसँग प्रधानान्यायाधीश चोलेन्द्रशमशेर जबराको पनि नाम जोडियो। जबराले वन र उद्योग मन्त्रालय मागेका थिए। यो विषयलाई लिएर बारले आपत्तिसमेत जनाएको थियो। शुक्रबार उद्योगमन्त्री गजेन्द्रबहादुर हमाल बने। हमाल प्रधानन्यायाधीश जबरा निकट मानिन्छन्। जबराले भने हमाल पुराना देउवा निकट नेता भएकाले मन्त्री बन्न सक्ने यसअघि नै प्रतिक्रिया दिएका थिए। सर्वोच्चमा सत्ता गठबन्धनका दलहरूको आधिकारिकता विवाद, माधव नेपाल र बाबुराम भट्टराईविरुद्धको मुद्दा तथा संवैधानिक नियुक्ति बदरलगायतका मुद्दाहरू विचाराधीन रहेकाले कम्फरटेबल बनाउन हमाल मन्त्री बनेका हुन्।"
झिझिया नाचकाे राैनक,"तोहरे भरोसे व्रह्मवावा झिझिरी बनौलियौ हौ, व्रह्मवावा झिझिरी पर होईयो असवार अवोधवा वालक तोहर किछियोन जनैछो हो ।। महोत्तरी : जब रातिको १० बज्छ, वातावरण सुनसान र शान्त हुन्छ। त्यहि समयमा गाँउको व्रह्मस्थान नजिकको चौवटियाबाट मैथिली लोकभाषाको आवाज गुन्जिन्छ। जसमा मिठास एवम् भावनाको रस भरिभराउ हुन्छ। महिलाहरुको सामुहिक स्वरमा सजिएको यी झिझियाका गीतले अहिले गाँउलाई नै सजाएको छ। दशैंको फुर्सदको क्षणमा यी गीतले रातलाई मनमोहक बनाइदिन्छ। दशैं अवधिभर राती ४५ जना महिलाहरु समुह बनाएर झिझिया नृत्य गर्छन्। गाँउको व्रह्मस्थान नजिकै गरिने यस नृत्यमा एक जनाको टाउकोमा प्वालैप्वाल भएको घैँटो हुन्छ। अन्य महिलाहरु सामुहिक रुपमा गीत गाउने र नृत्य गर्ने गर्छन्। घैँटोभित्र एउटा दियो बालिएको हुन्छ। जसको प्रकाशले वातावरण नै रोमाञ्चक बनाईदिन्छ। माछ मारे गेलेय गे डयनियाँ बाबाके पोखरीया, ओतहीस वेटवा गुमौलेय गे । चल चल गे डयनिया कदम तर तोरा वेटाके खयवौ व्रह्म तर ।। प्रायः यो नृत्य जादु टुनामुनासँग सम्बन्धित हुन्छ। दशैंको अवधिमा बोक्सीको कुदृष्टि समाजमा नपरोस भन्ने अभिप्रायले महिलाहरुले झिझिया खेल्ने गर्छन्। नृत्यअन्र्तगत महिलाहरुले आफ्नै मुखारविन्दुले बोक्सीलाई गाली दिँदै धम्क्याउने गर्छन्। बोक्सीलाई गाली गरियो भने त्यसको मारको क्षमता कमजोर हुने र बालबच्चाको सुरक्षा हुने सामाजिक जनविश्वास रहेको छ। एके डिविया तेल हो भैया भउजी स मंगवाईजा, तेले विना झिझिरी उदास हे । हमरो त जुत गे वहिनी भौजी हरि लेलकौ, हमे कैसे तेलवा मंगवौ गे ।। व्रह्मस्थानबाट फर्किने क्रममा उनीहरु प्रत्येकको घरबाट तेल र सहयोग माग्ने गर्छन्। यसरी जम्मा भएको रकम र तेल राती झिझिया खेल्न प्रयोग गर्छन् भने रकम विजिया दशमीका दिन पूजापाठ, भोज र प्रसाद वितरण गरी लोकनृत्यलाई विर्सजन गर्छन्। झिझियालाई संरक्षण गर्नुपर्छ वर्तमान परिवेशमा झिझियालाई धार्मिक आस्थासँग जोडि राख्न असजिलो रहेको लोकगायक विजय दासले बताए। यसको लोक सांस्कृतिक पक्षलाई संरक्षण सम्वद्र्धन गर्न कलाकारले कलाको माध्यमले उजागार गर्नुपर्ने आवश्यकता रहेकाे गायक दासले जोड दिए। दुष्टात्मा त्यागि सकारात्मक सोचको स्थापित गर्न यस्ता नृत्य समाजमा स्थापित भएको अखिल नेपाल शिक्षक संगठन महोत्तरीका अध्यक्ष रामउमेश यादवले बताए। उनले भने,लोककलालाई सम्वद्र्धन गर्न हरेकको सकारात्मक भूमीका आवश्यक छ। विद्यालयस्तरबाटै यस्ता लोककला संस्कृति र धरोहरको रक्षार्थको अभ्यास हुनुपर्दछ। २१ औँ शताब्दीमा समाजिक स्तरमा जडा गाडेको कुरितीहरु क्रमिक रुपमा अन्त्य हुँदै गएको सर्लाही हरिवन नगरपालिकाकी उपमेयर रेणु दाहालले बताईन्। उनले भनिन, बाेक्सी प्रथा जस्तो कुरिती समाजबाट अन्त्य भएकाे छ। अब मनबाटै अन्त्य गरिनुपर्छ। महिलालाई बोक्सी भन्ने परम्परा अब अन्त्य भएकाे छ। समाजमा अझ रुपान्तरित शिक्षाको आवश्यकता छ। झिझिया कुनै जाति विशेष नभई समाजिक विषयवस्तु भएकोले नगरपालिका लोकसंस्कृति र लोककलालाई सम्वद्र्धन गर्न अगाडि बढ्दै आएको गौशाला नगरपालिकाका मेयर शिवनाथ महतोले बताए। मैथिलीका संस्कृति धरोहर होरैया, जटजटिन, झिझिया, समाचेकवा जस्ता लोककलालाई समाजिक स्तरबाटै संरक्षण गर्नु आवश्यकमा मेयर महतोले जोड दिएका छन्।"
"दसैं आयो, स्वस्थ खसी कसरी छान्ने ? (फोटोफिचर)","काठमाडौं : सरकारले शनिबारदेखि काठमाडौंमा दसैंका लागि खसी बोकाको बिक्री सुरु गरेको छ। खाद्य व्यवस्था तथा व्यापार कम्पनी लिमिटेडले दसैंका लागि सुपथ मूल्यमा खसीबोकाको बिक्री सुरु गरेको हो । थापाथलीमा रहेको खाद्य कम्पनीले प्रतिकेजी ६ सय ४० रुपैयाँ तोकेर विक्री वितरण गरिरहेको छ। सरकारीस्तरमा सुपथमूल्य पसलमा मात्रै नभइ निजी व्यापारीको खसी बजारमा पनि भीड बढ्न थालेको छ। दसैंको समयमा खसीको मासुको खपत बढी हुने भएकाले व्यापारीहरुले विभिन्न स्थानबाट उपत्यकामा खसी भित्र्याउन थालेका छन्। शुद्ध र स्वस्थ मासुका लागि सिङमा हरियो चिन्ह भएका खसीबोका मात्र खरिद गर्न सरकारले सुझाव दिएको छ। पशु सेवा विभागले स्वस्थ खसी बोकाको सिङमा हरियोर अस्वस्थलाई रातोचिन्ह लगाएर मात्र बजारमा पठाउने अभियान सुरु गरेको छ। पशु चिकित्सकले खसीबोकाको बाहिरी क्षेत्र नाक र मुखबाट सिँगान र र्याल बगेको, मलद्वारबाट पातलो दिसा भएर शरीरको पछाडिको भागमा यत्रतत्र टाँसिएको, चोटपटक लागेर वा संक्रमण रोगबाट कानमा घाउ भएको वा रगत बगेको, शरीरको तापक्रम पहिचान गरी हरियो र रातो रङ प्रदान गर्नेछन्। मासु व्यवसायीहरुले दसैंका लागि खसी तथा बोकाको मासुको मूल्य निर्धारण गरेका छन्। राष्ट्रिय मासु व्यवसायी संघले फुलपातीका दिनदेखि लागू हुने गरी काठमाडौं उपत्यकासहित देशभर खसी, बोका, कुखुरा र राँगाको मासुको मूल्य निर्धारण गरिएको हो। चाडपर्वको मौका छोपी आफूखुशी मूल्य लिनुभन्दा एकरुपता ल्याउन मूल्य निर्धारण गरिएको व्यवसायीहरुले बताएका हुन्। वाणिज्य, आपूर्ति तथा उपभोक्ता संरक्षण विभागले दसैंका लागि मासुको गुणस्तर, मूल्य र सरसफाइमा ध्यान दिन निर्देशन दिएको थियो। आन्द्राभुडी राखिएको खसीको मासु प्रतिकिलो रु एक हजार, बोसो राखिएकाको रु एक हजार २०० र ह्याकुलासहित रोजाइ (ग्राहकले रोजेअनुसार)को मूल्य रु एक हजार ३०० निर्धारण गरिएको हो। यस्तै कुखुराको मासु प्रतिकिलो रु ३०० तथा राँगा र बङ्गुरको मासु रु पाँचपाँच सय तोकिएको छ।"
"७ सय ६० जनामा कोरोना संक्रमण, ११ को मृत्यु",काठमाडौं : १२०३१ नमूना परीक्षणमा ७ सय ६० जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ६ हजार १६८ नमूनाको पीसीआर र ५ हजार ८६३ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ६३६ र एन्टिजेन विधिबाट १२४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ११ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार २२१ पुगेको हो। मन्त्रालयका अनुसार शनिबार थप ८ सय ९९ जना कोरोनामुक्त भएका छन्। कोरोनाका सक्रिय संक्रमितको संख्या १५ हजार ३४० पुगेको छ। मन्त्रालयका अनुसार संक्रमित ३१७ जनाको भेन्टिलेटरमा र ११३ जनाको आइसीयूमा उपचार भइरहेको छ। पछिल्लो २४ घन्टामा ९०९९३ जनाले कोरोनाविरुद्धको खोप लगाएका छन्।
शहिद परिवारको घरमा डकैती,महोतरी : मधेश आन्दोलनका शहिद गणेशप्रसाद चौधरीको घरबाट लुटपाट भएको छ। जलेश्वर नगरपालिका वजराहीस्थित उनको घरबाट शनिबार बिहान ३ बजेको समयमा लुटपाट भएको हो। शहिद चौधरीको छोरा विजय उपचारको क्रममा काठमाडौंमा रहेको मौका छोपी मास्क लगाएर घरभित्र पसेका अज्ञात समुहले १० तोला सुनको गहना र २५ हजार रुपैयाँ लुटपाट गरेका हुन्। चारपाँच जनाको उक्त समूहले विजयको छोरा रोशनलाई नियन्त्रणमा लिइ लुटपाट गरेको जिल्ला प्रहरी कार्यालय महोत्तरीले जनाएको छ। लुटपाट गर्ने क्रममा रोशनले प्रतिकार गर्दा डाँकाले उनको टाउकोमा हतियारले हिर्काएर घाइते बनाएका हुन्। घाइते रोशनको टाउकोमा चिकित्सकले ११ वटा टाँका लगाएका छन्। उनलाई थप उपचारका लागि प्रादेशिक अस्पताल जनकपुर पठाइएको महोत्तरीका प्रहरी प्रवक्ता प्रकाश विष्टले बताए। विजय चौधरी महोत्तरी वजराहीका शहिद गणेशप्रसाद चौधरीका छोरा र शहिद रोहन चौधरीका काका हुन्।
७०० वर्ष पाको मैथिली नाट्यकृति,"मिथिलाको सूरतावीरताजन्य इतिहासले आफ्नो देशपरिवेशभन्दा बाहिर गएर फिँजिने खालको व्यापकता एवं विस्तृती पाएका छैनन्। मिथिलाको इतिहासमा वीरता एवं बहादुरीको गाथा त्यति मुखर देखिँदैन। यद्यपि सलहेस, लोरिक, दीनाभद्रीजस्ता गाथानायकहरूको जीवनीमा वीरताका कुराहरू अवश्य आउँछन्। तर तिनमा पनि मानवीय संवेदना, सुशासन, आपसी सौहाद्र्रजस्ता पक्षहरू विशेष प्रखर छन्। र, यी गाथाहरू मिथिलाका आम जनमानसबीच नै सीमित रहेका छन्। तात्पर्य के भने मिथिलाको सूरतावीरताजन्य इतिहासले आफ्नो देशपरिवेशभन्दा बाहिर गएर फिँजिने खालको व्यापकता एवं विस्तृती पाएका छैनन्। तर विद्वता, शास्त्रार्थ, कला, काव्य, दर्शन, विदेहत्व आदि मिथिलाको पर्यायका रूपमा चिनिँदै आएको छ। यी कुराहरूले यहाँको जनजीवन शान्त र सौहाद्र्रपूर्ण थियो भन्ने संकेत गर्छ। शान्तिसौहार्द्रकै वातावरणमा कलासाहित्य मौलाउने हुन्छ। मिथिला सभ्यता र संस्कृतिको झन्डा अद्यापि सिंगो आर्यावत्तमा फहराइरहनुको मुख्य कारण यही हुनुपर्छ। परापूर्वकालदेखि कलासाहित्यका साथै ज्ञानविज्ञानको केन्द्र रहेको मिथिलामा मध्यकाल (ज्योतिरीश्वरको समयदेखि मल्लकालसम्म) मा नाट्यसंगीतका क्षेत्रमा समेत यथेष्ट कार्यहरू हुन थाले। साहित्यमा आफ्नो भाषाको प्रयोग गर्ने परम्परा विकसित नभइसक्दा पनि मैथिल विद्वानहरू विविध साहित्यिक गतिविधिमा निरन्तर संलग्न रहँदै आएका थिए। आफ्ना मैथिली गीतहरूका कारण जनमनमा अमर भएका मैथिल कविकोकिल विद्यापतिले पनि कतिपय कृतिहरू संस्कृत भाषामै लेखेका थिए। यसै क्रममा उनले गोरक्षविजय नामक नाटक लेखे। यो नाटक मैथिली नाट्यसाहित्यको जग सुदृढ गर्ने पार्ने दिशाको एउटा कोसेढुंगा थियो। विद्यापतिले कर्णाटवंशीय राजाहरूको समयमा सुदृढ भएको नाट्यसंगीतको परम्परालाई अगाडि बढाउने क्रममा नै नाट्यसिर्जना गरे वा यो मिथिलामा पहिल्यैदेखि रहेको परम्पराको निरन्तरता थियो, यस विषयमा इतिहास त्यति प्रष्ट छैन। उसै पनि कर्णाटवंशीय राजाहरूको राजधानी सिमरौनगढ ध्वस्त पार्ने यवनहरूले त्यहाँका ऐतिहासिक दस्तावेजहरू पनि निमिट्यान्न पारेका थिए। तर इतिहास विशृंखलित भए तापनि मैथिली नाटक भनेर नै किटान गर्न सकिने पहिलो कृति भने कवि शेखराचार्य ज्योतिरीश्वर ठाकुर (ई १२८०१३४०) कृत धूर्त्तसमागम नै हो भन्ने कुरा भने विभिन्न आधारमा स्थापित छ। अहिलेसम्म प्राप्त प्रमाणहरूका आधारमा मैथिलीको पहिलो नाट्यग्रन्थ धूर्त्तसमागम नामक प्रहसनलाई नै मानिएको छ। अनंगसेना नामक एक वेश्याका लागि विश्वनगर नामक सन्न्यासी र स्नातक नामक उनका शिष्यबीच भएको हानथापलाई धूर्त्तसमागमको मूल विषय बनाइएको छ। गुरुशिष्यमा कसले अनंगसेनालाई आफ्नो बनाउने टुंगो नलागेपछि उनीहरू पञ्चायत गर्न असज्जाति मिश्र नामक ब्राह्मणकहाँ हनंगसेनालाई समेत लिएर जान्छन्। तर त्यहाँ असज्जाति स्वयं हनंगसेनाप्रति आकर्षित हुन्छन् र उनीमाथि पहिलो हक आफ्नै लाग्ने दाबी ठोक्छन्। यसरी बूढा ब्राह्मणले खेल उल्ट्याउन लागेको देखेर उनका शिष्य बन्धुवञ्चक त्यस्ता बूढासँग के लाग्छौ भनेर हनंगसेनालाई फकाउन थाल्छन्। यत्तिकैमा मूलनाशक नामक हजाम त्यहाँ आइपुग्छन् र आफूले हजामत गरेको ज्यालाबापत हनंगसेनामाथि आफ्नो दावेदारी पेस गर्छन्। एवं प्रकारले यस नाटकमा धूर्तैधूर्तको गजब जमघट गराइएको छ र त्यसै आधारमा नाटकको शीर्षक धूर्त्तसमागमलाई सार्थक बनाइएको छ। यदि हनंगसेनालाई राजकीय सत्ता मानिदिइने हो भने हाम्रो देश मात्र नभई सिंगो दक्षिण एसियाली परिवेशमा लेखाइको सात सय वर्षपछि पनि ज्योतिरीश्वरको धूर्त्तसमागम पूर्णतः सार्थक भइरहेको छ। यस अर्थमा मैथिलीको पहिलो नाटक धूर्त्तसमागमलाई कालजयीभन्दा पनि अत्युक्ति ठहर्दैन। यस नाटकको कालजयीता तथा मुख्य चरित्रका विषयमा प्रसिद्ध कवि तथा सामयिक टिप्पणीकार रोशन जनकपुरी लेख्दछन् धूर्त्तसमागमलाई कविशेखराचार्य ज्योतिरीश्वरले प्रहसन भनेका छन्। प्रहसन हास्यप्रधान नाट्य विधा हो। तर हास्य जुनविपरीत विकृत परिस्थितिमा जन्मन्छ, त्यस परिस्थिति र पात्रमा आफूलाई प्रतिस्थापित गरियो भने त्यो स्थिति एउटा कारुणिक र त्रासदीयुक्त अनुभूत हुन थाल्छ। धूर्त्तसमागममा पनि प्रत्यक्षतः पर्याप्त हास्य छ। तर यस्मा वर्णित समाजका अगुवा र प्रतिष्ठित वर्ग धनी, साधु र शासनतन्त्र जसरी अनैतिकता तथा पाखण्डमा डुबेको छ, र जनसामान्यलाई भोग मात्रको वस्तुको रूपमा जसरी प्रस्तुत गरिएको छ। त्यसको विवेकशील विश्लेषण गर्दा क्षोभ, त्रासद र करुणायुक्त स्थिति उत्पन्न हुन्छ। यसले धूर्त्तसमागमलाई एउटा उत्कृष्ट व्यंग्यको पंक्तिमा खडा गर्छ। स्वार्थमय ईश्वरभक्ति, भोग र शासकप्रतिको भाटपनाले भरिएको समयको सामाजिक पाखण्डलाई अत्यन्त सशक्त रूपमा उजागर गरिएको धूर्त समागममा ज्योतिरीश्वरको सामाजिक व्यंग्यदृष्टिले चमत्कृत गर्छ । यस अर्थमा तुलना गर्दा वर्तमान समकालीनतामा पनि यो उत्कृष्ट व्यंग्य ठहर्छ। अहिलेसम्म प्राप्त प्रमाणहरूका आधारमा मैथिलीको पहिलो नाट्यग्रन्थ धूर्त्तासमागम नामक प्रहसनलाई नै मानिएको छ। यस नाटकमा धूर्तैधूर्तको गजब जमघट गराइएको छ र त्यसै आधारमा नाटकको शीर्षक धूर्त्तसमागमलाई सार्थक बनाइएको छ। ज्योतिरीश्वर ठाकुर सिम्रौनगढ राजधानी भएको तिरहुतमिथिला राजदरबारका विद्वान सभासद् थिए। त्यही बेला गयासुिद्दन तुगलकले तिरहुत (मिथिला) को राजधानी सिम्रौनगढमा आक्रमण गरे। कर्णावंशीय नरेश हरिसिंहदेव त्यस आक्रमणको प्रतिकारमा असफल भएपछि बन्धुबान्धवसमेत नेपाल उपत्यका पसे। हरिसिंहदेवको दरबारका मन्त्री रहेका चण्डेश्वर ठाकुरले नेपालमा पहिल्यै आफ्नो राज्य स्थापना गरिसकेका थिए। नेपाल उपत्यकाका मल्ल राजाहरूसँग पनि हरिसिंह देवको राम्रो सम्बन्ध थियो। उनीहरूका बीच वैवाहिक सम्बन्ध पनि स्थापित थियो। चण्डेश्वरद्वारा सञ्चालित राज्य सिम्रौनगढ राजधानी भएको मिथिला राज्यकै अधीन थियो र हरिसिंह देवले चण्डेश्वरलाई आफ्नो समकक्षी सरह नै मान्यता दिएका थिए। यवन आक्रमणबाट पराजयपश्चात् हरिसिंह देव र उनका भारदारहरू नेपाल आए। ज्योतिरीश्वर पनि उनका साथ नै आएका थिए। ज्योतिरीश्वरले नेपाल आइसकेपछि नै धूर्त्तसमागमको रचना गरेका हुन् भन्ने पनि विद्वान्हरूको धारणा रहेको छ। ज्योतिरीश्वरकै वर्णरत्नाकरलाई मैथिलीको पहिलो गद्यग्रन्थको गौरव प्राप्त छ। यस वर्णरत्नाकरले मैथिलीको मात्र नभई सम्पूर्ण उत्तर भारतीय भाषाहरूमध्येको प्रथम गद्यग्रन्थ हुनुको गौरव पनि सँगालेको छ। धूर्त्तसमागमको भाषा तथा कतिपय संवाद मैथिलीमा नभएर संस्कृत भाषामै रहेको छ। यसैले गर्दा कतिपय विद्वान्हरू यसलाई संस्कृत रचनाको कोटीमा पनि राख्दछन्। तीन भाषाको प्रत्यक्ष प्रयोग रहेको धूर्त्तसमागममा मञ्चनिर्देशका लागि संस्कृत र प्राकृत भाषा प्रयोग गरिएको छ भने गीतहरू र भाषिक परिवेश तथा केही संवादसमेत मैथिलीमा पनि छन्। तर यसलाई मैथिली भाषाकै साहित्य मान्नुपर्ने मुख्य आधारका रूपमा यसमा प्रयुक्त ज्योतिरीश्वरकै मैथिली गीतहरूलाई मान्न सकिन्छ। जम्मा २० वटा मैथिली गीत प्रयुक्त कृति धूर्त्तसमागमको पछिल्लो पाण्डुलिपिमा भने आठ वटा गीत घटेका छन्। पाण्डुलिपिबाट केही पाना नष्ट भएकाले कृतिमा यो बिटुलोपन आएको हो। जे होस्, गीतका साथै यसको सूत्रधार, विश्वनगर, मृत्ताङ्गार ठाकुर र असज्जाति मिश्र यी चारजना पात्रहरू संस्कृत बोल्दछन्। अरू पात्रहरूमा स्नातक, मूलनाशक, विदुषक, नटी, सूरतप्रिया, अनङ्गसेनाले प्राकृतमा संवाद बोल्दछन्। यसरी मात्रै चारजना पात्रहरूले बोलेका संवादको भरमा यसलाई संस्कृतको रचना भन्नु उचित नदेखिने तर्क केही समालोचकहरूको छ। यसरी विचार राख्नेहरूमा डा जयकान्त मिश्र, महेन्द्र मलंगिया, डा देवशंकर नवीन, रमेश रञ्जन, रोशन जनकपुरीलगायतका समालोचकहरू छन्। डा नवीन धूर्त्तसमागममा प्रस्तुत वातावरण, शिल्प, संवादको चरित्र र समग्र गीतहरूको प्रभावकारी स्वरूपले यसलाई मैथिलीको रचना भन्नु अनुपयुक्त नहुने तर्क राख्दछन्। यसमा समाविष्ट गीतहरू फगत गीतका लागि मात्र नभएर नाटकलाई अगाडि बढाउने माध्यमका रूपमा वा कथानकलाई लिएर हिँड्ने प्रक्रियाका रूपमा प्रयुक्त भएका छन्। यतिमात्र नभई संवादको ठाउँमा पनि मैथिली र संस्कृत दुवैको मिश्रित रूपसमेत प्रयुक्त भएको छ। संस्कृतमै बोल्नुपर्ने संवादहरूका लागि संस्कृतमाश्रित्य भनी निर्देश दिइएबाट पनि धूर्त्तसमागम मैथिली नाटक भएको कुराले बढी बल प्राप्त गरेको छ। धूर्त्तसमागमका गीतहरू नाटककै अभिन्न अंगको रूपमा रहेका छन्। जस्तो असज्जाति मिश्रले हनंगसेनामाथि आफ्नो दाबेदारी पेस गरेपछि मूलनाशक हजामका साथै स्नातक पनि जुकोलाई जुकोले टोक्दैन भनेर बाहिर निस्कन्छन्। यस प्रसंगलाई निम्न गीतद्वारा अभिव्यक्ति दिइएको छ अरे रे सनातक तोरहि कुमान्ति। हनंगसेना हरि लेल असजाति।। कतए विचार कराओल आनि। जन्हिक चरित मूलनाशक जानि।। हेरितहि हरि धन लए गेल चोर। हाथक रतन हरायल मोर।। क के होएबह हरि अनुरागे। जोँकक आग गोतल न लागे।। कविशेषर जोतिक एहु गाव। राए हरसिंह बुझए रस भाव।। धूर्त्तसमागमको प्रस्तावनामा यसलाई शृंगाररसप्रधान भनिए तापनि यस कृतिको बनोट तथा संवाद आदिबाट यो हास्यरसको नाटक हो भन्ने स्पष्ट हुन्छ। यसका केही प्रसंगले त हास्यरसभन्दा अझ बढी शृंगारको नाममा अश्लीलताले समेत यसमा स्थान पाएको पनि देखिन्छ। तर वस्तुतः मिथिला राज्य विशृंखलित भएपछि जनजीवनको विविध पक्षमा देखिएका विकृति, विसंगति, भ्रष्टाचार, अनाचार आदिलाई यस कृतिमा प्रतिविम्बित गर्ने चेष्टा गरिएको छ। धूर्त्तसमागमका एकजना पात्र मृतांगार ठाकुरले राष्ट्रभंगको कुरा गरेका छन्। यी समस्त पक्षहरूलाई दृष्टिगत गर्दा मिथिलाको तत्कालीन राजनीतिक अस्थिरताजन्य ऐतिहासिक तथ्यलाई धूर्त्तसमागमले प्रष्ट्याउन खोजेको भान हुन्छ। नाटक धूर्त्तसमागमको प्रारम्भिक मञ्चन काठमाडौं उपत्यकामै भएको हुनुपर्छ। किनकि नाटक लेखनभन्दा मञ्चनको विषय हो। अझ तत्कालीन समयमा प्रकाशनको समुचित व्यवस्था नभएको परिप्रेक्ष्यमा पाण्डुलिपि पनि मञ्चनको लागि आधारभूमि जुटाउन मात्र प्रयोग हुने गर्दथ्यो। त्यसैले विभिन्न कालखण्डमा यस नाटकको डा जयकान्त मिश्रलगायतका साहित्यकारहरूले सम्पादनप्रकाशन गराएका छन्। तर विसं २०७५ सालमा भारतको दिल्लीमा सक्रिय मैलोरंग (मैथिली लोकरंग) नामक संस्थाको शत्प्रयासबाट यस नाटकलाई समयानुकूल भावभंगिमाका साथ मञ्चमा प्रस्तुत गरिएको थियो। अझ महŒवपूर्ण थियो काठमाडौं लेखिएको र प्रारम्भिक मञ्चन भएको नाटकको ६९३ वर्षपछि काठमाडौंको प्रेक्षालयमा मञ्चन हुनु। पछिल्लो समयको मञ्चनजन्य परिवेश र विचारहरू समेटिएर डा प्रकाश झाको सम्पादनमा पनि धूर्त्तसमागमका विविध पाटा केलाइएको पुस्तक प्रकाशन भएको छ। संवादको ठाउँमा पनि मैथिली र संस्कृत दुवैको मिश्रित रूपसमेत प्रयुत्ता भएको छ। संस्कृतमै बोल्नुपर्ने संवादहरूका लागि संस्कृतमाश्रित्य भनी निर्देश दिइएबाट पनि धूर्त्तासमागम मैथिली नाटक भएको कुराले बढी बल प्राप्त गरेको छ। काठमाडौं उपत्यकामा पछिल्लो समय नाटकका दर्शक त पाइन्छन्, तर दर्शकदीर्घामा मैथिलीभाषी दर्शकको संख्या नगन्य हुन्छ। यस्तोमा काठमाडौंका दर्शकमाझ मैथिली भाषामा त्यही पनि सात सय वर्ष पुरानो नाटक मञ्चन गर्ने सोच एउटा दुस्साहस नै थियो। तर मैलोरंगका निर्देशक डा प्रकाश झा र कलाकारहरूले सो जोखिम मोले। त्यस प्रदर्शनको हिस्सा बन्ने अवसर मलाई पनि जुरेको थियो। संस्कृतनिष्ट मैथिली भाषाको प्रयोग भए तापनि नेपाली भाषी दर्शकको बहुलता रहेको प्रेक्षालय निरन्तर हाँसोको फोहोरा र तालीको गडगडाहटले गुञ्जायमान रह्यो। प्रत्येक संवाद र आंगिक अभिनयपछि दर्शकको रोमाञ्च र प्रतिक्रिया प्रेक्षालयमा छरिने गर्दथ्यो। यसबाट के देखिन्थ्यो भने हरेक दर्शकले नाटकको भरपूर रसास्वादन गरिरहेका छन्। धूर्त्तसमागमले यसरी पनि आफ्नो रचनात्मक वैशिष्ट्य र कालजयिता प्रमाणित गरेको थियो। यस कार्यमार्फत नेपाल संगीत तथा नाट्य प्रज्ञाप्रतिष्ठानले तत्कालीन अवस्थामा ज्योतिरीश्वर रंग उत्सवका रूपमा एउटा सार्थक र उल्लेख्य कार्य गरेको थियो भन्ने पनि प्रमाणित भएको थियो। तिरहुतमिथिलाको चौधौं शताब्दीको सामाजिक इतिहासका दृष्टिले पनि यस नाट्यकृतिको विशेष महŒव रहेको छ। मिथिलामा तिनताका विद्यमान जाति व्यवस्था, खाद्यपदार्थ, आचारव्यवहार तथा नियमकानुनका थुप्रै पक्ष यसमा प्रकट भएका छन्। यस नाटकको सबैभन्दा महŒवपूर्ण पक्ष हो यसको विषयवस्तु। समाजको यथार्थ चित्र प्रस्तुत गर्नु र समाजलाई नै नाटकको आधारभूमि बनाउनु मैथिली नाटकको जन्मसँगै जोडिएर आएको सकारात्मकताको रूपमा यस नाटकबाट देखिएको छ। ज्योतिरीश्वरको भाषाशैलीमा जुन किसिमको माझिएको स्वरूप र परिपक्वता पाइन्छ, त्यसका आधारमा उनी तत्कालीन समयका प्रथम मैथिली साहित्यकार वा एक मात्र साहित्यकार हुन् भन्ने लाग्दैन। तसर्थ धूर्त्तसमागमलाई मैथिली साहित्यको पहिलो नाट्यकृति मानिए तापनि मैथिली नाटकको इतिहास अझै टाढासम्म पनि जान सक्दछ।"
रोकिने भयो एनआरएनएको निर्वाचन,"काठमाडौं : परराष्ट्र मन्त्रालयले गैरआवासीय नेपाली संघ (एनआरएनए) लाई चुनाव रोक्न पत्राचार गरेको छ। परराष्ट्र मन्त्रालयले शुक्रबार दोस्रो पत्र पठाएर अक्टोवर २३ देखि २५ सम्म आयोजना हुने तय भएको एनआरएनएको १० औं महाधिवेशनपछि धकेल्न निर्देशन दिएको हो। मन्त्रालयले यसअघि पनि पत्राचार गर्दै विवाद समाधान नहुदासम्म प्रक्रिया रोक्न निर्देशन दिएको थियो। पछि पत्राचार गर्दै आन्तरिक विवाद आफैं मिलाउन भनिएको थियो। संघका महासचिव डा हेमराज शर्माका अनुसार संघका ६५ प्रतिशत महाधिवेशन कसले छान्ने भन्ने विषयमा मन्त्रालयले विधान विपरित नयाँ व्याख्या गरेपछि विवाद सिर्जना भएको हो। महासचिव डा शर्माका अनुसार विधानको अनुसूची ६ (क) मा प्राथमिकताको सूचिमा रहेका व्यक्तिहरुले (अर्थात ६५ प्रतिशतमा पर्ने योग्य व्यक्तिहरुले) ले राष्ट्रिय समन्वय परिषदको निर्वाचनपूर्व तोकिएको प्रणालीमा आफ्नो नाम दर्ता गराउनु पर्नेछ भन्ने प्रष्ट विधानमा व्यवस्था छ। यति हुँदाहुदै मन्त्रलायले ६५ प्रतिशत महाधिवेशन प्रतिनिधि नयाँ वा पुरानो कार्यसमिति कसले छान्ने विधानमा उल्लेख नभएकाले पूर्व अभ्यासअनुसार गर्ने भनी परिपत्र गर्नू अवैधानिक भएको महासचिव डा शर्माले बताए। शर्माले ६५ प्रतिशत महाधिवेशन प्रतिनिधि नयाँ वा पुरानो कार्यसमिति कसले छान्ने विधानमा उल्लेख नभएको भन्ने परराष्ट्र मन्त्रालयको भनाइमा सत्यता नभएको बताए। मन्त्रालयले संघको राष्ट्रिय समितिको महाधिवेशन अनिवार्य रुपमा जुलाई १ देखि ३१ तारिखसम्म सम्पन्न हुनुपर्ने र महाधिवेशन प्रतिनिधिहरुको विवरण अगष्ट १५ सम्म सचिवालयमा पठाउनुपर्ने व्यवस्था अनुरुप गर्न संघलाई निर्देशन जारी गरेको छ। संघको विधान अनुरुप तोकिएको मितिमा महाधिवेशन नगर्ने अमेरिका, युके, पोर्चुगल, फ्रान्स, साइप्रस, डेनमार्क, ओमान लगायतका राष्ट्रिय समितिको वैधानिकतामाथि मन्त्रालयले प्रश्न उठाउँदै नयाँ निर्वाचन गर्न निर्देशन दिएको छ। पत्रमा संघको कुनै राष्ट्रिय समितिमा विद्यार्थीहरु सदस्य बनेका छन भने त्यसको पुनरावलोकन गर्नु भनिएको छ। संघका महासचिव डा शर्माले परराष्ट्रको पत्रले संघलाई क्लिन अप गर्ने अवसर मिलेको बताउदै विधानको सर्वोच्चता कायम राख्दै निर्मम भएर निर्णय गर्नुपर्ने बताए। परराष्ट्रको पत्रले निर्धारित मितिमा महाधिवेशन गर्न जटिल भएपछि संघको बैठक बसी थप निर्णय गरिने बताइएको छ।"
भिक्षु कृष्णमानको 'जय श्री मुक्तिनाथ' विमोचित,"काठमाडौं : भिक्षु कृष्णमान मानन्धरद्वारा लिखित पुस्तक जय श्री मुक्तिनाथको शुक्रबार पञ्चमहालक्ष्मी मन्दिर, भक्तपुरमा विमोचन गरिएको छ। अनन्त श्री विभूषित मुक्तिनाथ पिठाधीश्वर स्वामी कमल नयनाचार्य श्रीजी महाराज मुक्तिनाथ बाबाले उक्त पुस्तकको विमोचन गरेका हुन्। अमेरिकन लाइब्रेरीका पूर्व पुस्तकालयाध्यक्ष भिक्षु कृष्णमानले लेखेका उक्त पुस्तकमा मुक्तिनाथ मन्दिर र त्यहाँका अन्य धार्मिक तिर्थस्थल र देवालयहरुका बारेमा उल्लेख गरिएको छ। ९२ वर्षको उमेरमा पुस्तक निकालेका भिक्षु कृष्णमानको अन्य प्रकाशित कृतिमा पुस्तकालय विज्ञान एक परिचय, पिस पिलग्रिमेज नेपालअमेरिका, सम्वोध सोपान, शान्तिमार्गका पाईलाहरू रहेका छन्। उनी हला लुम्बिनी बृहत् परिक्रमा योजना र साझा पवित्र तीर्थस्थल योजनामा सम्लग्न छन्।"
दुई छोराको हत्यापछि आमाले गरिन् आत्महत्या,"ढल्केवर : धनुषामा एक महिलाले आफ्नो दुई नाबालक छोराको हत्यापछि आत्महत्या गरेकी छन्। शुक्रबार साँझ नगराइन नगरपालिका४ फुलगामाकी २४ वर्षीया गुडिया साहले दुई छोराको हत्या गरेर आफूले आत्महत्या गरेकी हुन्। गुडियाले आत्महत्या गर्नुअघि ५ वर्षीय छोरा अभिषेक साह र ३ वर्षीय छोरा आदित्य साहलाई नरिवलको डोरीले घाँटी कसेर हत्या गरेको प्रहरीले जनाएको छ। घरमा श्रीमान नभएको बेला दुबै छोराको हत्यापछि घरमै रहेको सिलिङ पंखामा पासो लगाएर गुडियाले आत्महत्या गरेको धनुषाका प्रहरी प्रवक्ता डीएसपी जितेन्द्र बस्नेतले जानकारी दिए। उनका अनुसार घटनाको बखत गुडियाका श्रीमान गुरुदेव साह कामको शिलशिलामा जनकपुरमा थिए। गुरुदेव लेबरको काम गर्छन्। प्रायजसो दिनभर बाहिर बाहिर काम गर्ने उनको दैनिकी छ, अन्नपूर्णसँग डीएसपी बस्नेतले भने घटनाको बेला उनी जनकपुरमा थिए। घटनाको कारण खुलिनसकेको अवस्था छ। हामी अनुसन्धान गर्दैछौं। अनुसन्धानबाट थप कुरा खुल्ने डीएसपी बस्नेतको भनाइ छ। तीनैजनाको शव पोष्टमार्टमका लागि प्रादेशिक अस्पताल जनकपुरमा राखिएको जिल्ला प्रहरी कार्यालय धनुषाले जनाएको छ। १० वर्षअघि गुडिया र गुरुदेवले प्रेम विवाह गरेका थिए। तर गुडियाका माइतिपक्षले उनीहरुको विवाह अझैसम्म स्वीकार नगरेको पाइएको प्रहरीको भनाइ छ। माइतीपक्षले आफ्नो विवाह अस्वीकार गरेकै कारण गुडियाले छोराहरुको हत्यापछि आत्महत्या गरेको हुनसक्ने प्रहरीको आशंका छ।"
शेर्पाहरूको इतिहास र वंशावली,"गोन्पाहरूमा यो पुस्तकलाई पाठ्यपुस्तकको रूपमा पनि अध्यापन गराइन्छ । पुस्तकले शेर्पा समुदायको भाषा, धर्म, संस्कृति र संस्कार संरक्षणमा ठूलो टेवा पुगेको छ । इतिहास र वंशावली नै शेर्पा जातिको पुरानो कृति हो । सोलुखुम्बु सोलुदुधकुण्ड२ टाक्टोर निवासी खेन्पो साङ्गे तेन्जिन शेर्पाले यो पुस्तक लेखेका हुन् । उनी शेर्पा जातिको पहिलो इतिहास लेखक तथा बौद्ध दर्शनविद् हुन् । यो पुस्तक ठ्याक्कै कहिले लेखेको हो भन्ने यकिन छैन । तर १९८३ देखि ८५ को बीचमा लेखिएको अनुमान छ । बूढापाकाका मौखिक उक्ति, धार्मिक अभिलेख, टीका टिप्पणीमा भएका सामग्री र लेखकले प्रत्यक्ष अनुभव गरेका सामग्रीहरूलाई संकलन गरेर शेर्पाहरूको इतिहास र वंशावली तयार पारिएको हो । सम्भोट लिपि र भोट भाषामा रहेको यो पुस्तकलाई शेर्पा समुदायमा धेरै महत्वका साथ लिइन्छ । पुस्तक दुई भागमा लेखिएको छ । पहिलो भागमा शेर्पाहरूका पुर्खा, धर्मगुरुहरूको जीवनी, शेर्पा गाउँमा रहेका गोन्पा (गुम्बा) हरूको इतिहास, जन्मदेखि मृत्युसम्मको संस्कार विधि, धार्मिक परम्परा आदि विषय समेटिएका छन् । दोस्रो भागमा शेर्पाको परिभाषा, शेर्पा गोत्र (थर) हरूको वर्णन, शेर्पाहरूको कुलदेवता, दैनिक आचरण, शेर्पाहरूको पेसा, धार्मिक सम्प्रदाय आदि विषयमा उल्लेख गरिएको छ । शेर्पाको विषयमा अध्ययन अनुसन्धान गर्दा विद्वानहरूले यो किताबलाई आधार मान्छन् । गोन्पाहरूमा यो पुस्तकलाई पाठ्यपुस्तकको रूपमा पनि अध्यापन गराइन्छ । पुस्तकले शेर्पा समुदायको भाषा, धर्म, संस्कृति र संस्कार संरक्षणमा ठूलो टेवा पुगेको छ । यो पुस्तक धेरै महत्वका साथ तिब्बतको प्रसिद्ध प्रकाशन मिरिक पेटुन खाङबाट पनि सन् २००५ मा प्रकाशन गरिएको थियो । खेन्पो ङवाङ वोशेर शेर्पाले सन् २००२ मा नेपाली र डा ङिमा शेर्पाले सन् २०१३ मा अंग्रेजीमा समेत अनुवाद गरी प्रकाशन गरेका थिए । तिब्बतका महासिद्धि धर्मगुरु खुम्बु क्षेत्रमा आई ध्यान गर्नुभएको विषयमा उहाँले आफ्ना कृतिमा यसरी व्याख्या गर्नुभएको छ, बुद्ध छ्यानचेनको जेठा साङ्वा दोर्जे, माहिला राल्पा दोर्जे र कान्छा खेनपा दोर्जे गरी तीन जना छोराहरू भए । यी बाबु छोराहरू पहिले खुम्बु क्षेत्रमा आउनु हुँदा त्यस दिशामा अरू मानिसहरू कोही नभएकाले त्यहाँ बस्नको लागि कुनै किसिमको बाधा व्यवधान थिएन । बुद्ध छ्यानचेनका तीन छोराले खुम्बु क्षेत्रमा स्थापना गरेका विभिन्न गोन्पाहरूको अहिले पनि दर्शन गर्न पाइन्छ । पहिलो शेर्पा इतिहास लेखक तथा बौद्ध दर्शनविद् खेन्पो साङगे तेन्जिन शेर्पाले शेर्पाको धार्मिक इतिहास, शेर्पाको इतिहास सगरमाथाको प्रकाश, शब्दकोश, व्याकरण आदि कृतिहरू पनि रचेका छन् । सन् १९६९ मा केन्ट गोर्डनले शेर्पा भाषाको फोनमिक सारांश अध्ययन प्रतिवेदन तयार गरेको पाइन्छ । २०५३ असार १ गतेबाट शेर्पा भाषामा रेडियो नेपालबाट भाषाको समाचार प्रसारण हुन थालेको हो । सन् २००० देखि २००४ सम्म कोरियाली नागरिक साग योंग लीले शेर्पानेपालीअंग्रेजीतिब्बती शब्दकोशका लागि आवश्यक लिपिको अनुसन्धान गरेका थिए । उनले सोलुखुम्बु, रामेछाप र दोलखाका शेर्पाहरूले बोल्ने भाषाको विषयमा सर्वेक्षण गरेको पाइन्छ । सन् २००० मा दावा शेर्पाले त्रिभुवन विश्वविद्यालयमा स्नातकोत्तर तहमा शेर्पा समुदायको एक अध्ययन विषयमा शोधपत्र तयार गरेको पाइन्छ । सन् २००४ मा क्यारोल जेनेटीले नेपालमा बोल्ने भोट बर्मेली भाषाहरूमध्ये मनाङ्गी र शेर्पा भाषाको विषयमा अनुसन्धान गरेका थिए । सन् २००४ मा बार्बरा केलीले शेर्पा व्याकरण र शब्दकोशको विषयमा अनुसन्धान गरे । सन् २०६३ सालदेखि गोरखापत्रमा प्रत्येक महिना शेर्पा भाषा, धर्म र संस्कृतिसँग सम्बन्धित लेख र समाचार शेर्पा भाषामा प्रकाशन हुने गरेका छन् । सन् २००८ मा लोपोन ग्युर्मी छोडक शेर्पाको सम्पादनमा ५ सय ७९ पृष्ठको सम्भोट लिपिमा शेर्पा शब्दकोश तयार भएको थियो । शब्दकोषमा शेर्पा भाषाका क्रिया, पद र काल, धर्मगुरुहरूको जीवनी, प्राचीन शेर्पाहरूको इतिहास र सोलुखुम्बुका प्रसिद्ध हिमालहरूको परिचय समेटिएका थिए । विस २०६५ देखि गोरखापत्रको नयाँ नेपाल पृष्ठमा शेर्पा भाषाको समाचार प्रकाशित हुन थालेको हो । सन् २०१० मा श्यार्वा लामा थुप्तेनले शेर्पा व्याकरणसम्बन्धी अनुसन्धान गरी शेर्पा व्याकरण नामक पुस्तक प्रकाशन गरेको पाइन्छ । विसं २०६७ सालमा शेर्पा भाषाको काल र पक्षको बारेमा विस्तृत जानकारीमूलक अध्ययन गरेको पाइन्छ । विसं २०७१ सालमा किशोर शेर्पाले शेर्पा भाषाको वैज्ञानिक अध्ययनको अप्रकाशित शोधपत्र तयार पारेका थिए । ४ वर्ण ३६ जातको फूलबारीको एउटा फूल हो, शेर्पा जाति । ५९ जनजातिमा शेर्पा जाति परापूर्वकालदेखि नै उच्च हिमाली भूभागमा बसोबास गर्दै आएको छ । चीनको स्वशासित क्षेत्र तिब्बत (भोट) बाट नेपालको पूर्वी हिमालय भूभागमा बसोबास गर्ने भएकोले नै शेर्पा भनिएको हो । शरपा वा शरवा दुवै पर्यायवाची शब्द हुन । पछिल्लो कालमा देवनागरी र अंग्रेजी लिपिमा शरपा शब्द लेख्दा अपभ्रंश भई शरपा शब्द श मा एकार थपेर शएरपाशेर्पा लेख्न थालिएको हो । हुन त शरपा भाषा सम्भोट लिपिबाहेक अन्य कुनै पनि लिपिमा शुद्ध उच्चारण हुने गरी लेख्न सकिँदैन । अहिले देवनागरी लिपिको सहयोगमा शेर्पा भाषाको अध्ययन अध्यापन गर्न थालिएको छ । तर यस प्रकारको अध्ययन अध्यापनले शेर्पा भाषाको उच्चारण दिनानुदिन खस्किँदै गएको छ । नेपाली नागरिकताको प्रमाणपत्र लिँदा देवनागरीमा नै नाम लेख्नुपर्ने भएकाले प्रायः शेर्पाहरूको नाम गलत वा अशुद्ध लेखिएका छन् । शरखुम्बु अपभं्रश भई सोलुखुम्बु भनियो । काठमाडौंबाट पूर्वमा पर्ने भएकाले त्यस क्षेत्रमा बसोबास गर्ने मूलवासीहरूलाई सुरुमा शरपा पूर्वेली भन्न थालियो । पछि विभिन्न कारणले शेर्पा जाति सोलुखुम्बुबाट उत्तर पश्चिम र दक्षिणतिर पनि बसाइ सर्दै गयो । आजभोलि ताप्लेजुङ, संखुवासभा, इलाम, तेह्रथुम, ओखलढुंगा, खोटाङ, दोलखा, सिन्धुपाल्चोक, रामेछाप, काभ्रेपलाञ्चोक, काठमाडौं, नुवाकोट, महोत्तरी, चितवन, मुगु, हुम्ला, गोर्खा आदि जिल्लाहरूमा शेर्पाहरूको संख्या बढ्दै गएको छ । हाल नेपालका अधिकांश जिल्लामा शेर्पाहरूको बसोबास छ । भारतको दार्जिलिंग, सिक्किम, मणिपुर, आसाम र पश्चिम बंगालमा पनि शेर्पा जातिको बसोबास छ । तिब्बत, भूटान तथा युरोप र अमेरिका आदि देशहरूमा पनि शेर्पाहरू बसोबास गर्दै आएका छन् । शेर्पाहरूको आफ्नै विशिष्ट जातीय, भाषिक, धार्मिक र सांस्कृतिक पहिचान छ । उनीहरूले बौद्ध धर्म र त्यससँग सम्बन्धित सांस्कृतिक परम्परामा आधारित जीवनशैली अपनाउँदै आएका छन् । शेर्पाहरूको मूलथलो सोलुखुम्बु क्षेत्रमा सर्वप्रथम लामा साङ्वा दोर्जेले ञिङमा परम्पराको सुरुआत गर्नुभएको थियो । उहाँले खुम्बु क्षेत्रको पाङवोचेमा पाल्रिवोे नामक गोन्पा निर्माण गरी यस परम्पराको स्थापना गर्नु भएको पाइन्छ । उक्त गोन्पालाई स्थानीयवासीहरूले सबैभन्दा पुरानो गोन्पाको रूपमा लिने गर्दछन् । शेर्पा इतिहासहरूमा उल्लेख गरेअनुसार लामा साङ्वा दोर्जेका माहिला भाइ राल्वा दोर्जे र कान्छा भाइ खेन्पा दोर्जेले पनि क्रमशः थामे र रिमिज्युङ गाउँमा गोन्पाहरू स्थापना गरी बौद्ध धर्म र दर्शनको व्यापक प्रचारप्रसार गर्नुभएको थियो । शेर्पाहरूले बौद्ध धर्म मान्छन् । उनीहरूले मान्ने मुख्य चाडपर्व शाक्यमुनि बुद्धसँग सम्बन्धित बुद्ध जयन्ती, धर्मचक्र प्रवर्तन, सागा दावा, देवातरण महोत्सव (ल्हाबापा तुइक्षेन) र आचार्य पद्मसम्भवसँग सम्बन्धित, शुक्ल पक्षको दशमी पूजा, (छेचु) र कृष्ण पक्षको दशमी (ञेरङ) को साथै मणि रिल्डुब, ञ्युङन्य (मौन व्रत) डुम्ची (डुव्क्षोद्) लोसार आदि रहेका छन् । (लुम्बिनी बौद्ध विश्वविद्यालय, विद्या परिषद्का सदस्य आचार्य सार्की शेर्पासँग अन्नपूर्णकर्मी सुनिता कार्कीले गरेको कुराकानीमा आधारित ।)"
सरकारमा सहभागी मन्त्री गलत बाटोमा लागे तत्काल कडा कदम चालिन्छ : नेपाल,"काभ्रे : काभ्रेमा आएर नेकपा एकीकृत समाजवादीका अध्यक्ष माधवकुमार नेपालले आफ्नो पार्टीबाट मन्त्री बनेका नेतालाई काम गरेर देखाउन निर्देशन दिएका छन्। नेकपा एकीकृत समाजवादीको काभ्रेमा सञ्चालित दसैंको अवसरमा शुभकामना कार्यक्रममा बोल्दै अध्यक्ष नेपालले मन्त्री बनेका नेतालाई परिणाम देखिने गरी काम गर्न निर्देशन दिएका हुन्। उनले मन्त्रीहरुले आवश्यकता अनुसार विशेषज्ञसँग छलफल गरेर राम्रो काम गर्न निर्देशन दिएका हुन्। उनले आइतबार मन्त्रीहरुलाई आफूले बोलाएको र काम गर्न निर्देशन दिने बताए। मन्त्री नपाएको हल्ला चलाएका मेटमणी चौधरीको प्रशंसा गर्दै उनले उच्च राजनीतिक संस्कार देखाएर पद नै ठूलो होइन भन्ने पुष्टि चौधरीले गरेको नेपालले भने। अध्यक्ष नेपालले देवाउको नेतृत्वमा समाजवादी पार्टीबाट मन्त्री भएर काम गर्न नसक्ने र गलत कार्य गरेको मात्र जानकारी पाए तत्कालै कडा कदम चाल्ने नेता नेपालले भने। एमालेका अध्यक्ष केपी ओलीप्रति निक्कै आक्रामक देखिएका नेता नेपालले एमाले विधान महाधिवेशनमा विधानको कुनै पनि कुरा बाहिर नआएको बताए। उनले केपी ओली व्यक्तिवादी चिन्तनबाट ग्रस्त भएको आरोप लगाए। उनले आफ्नो पाटीले कुनै पनि ब्यानरमा ज्यूँदो मान्छेको तस्बिर राखेर प्रचार नगर्ने बताउँदै नीतिमा आफूहरु अघि बढ्ने दावी गरे। उनले भने, 'हामी पुष्पलालको कार्यकर्ता भएकाले व्यक्तिको भन्दा नीतिको कुरा गर्छौं। कार्यक्रममा नेपाली कांग्रेसका केन्द्रीय सदस्य शिवप्रसाद हुमागाईं, कांग्रेस जिल्ला सभापति मधु आचार्य, नेकपा माओवादी नेता तेजबहादुर मिजार लगायतले शुभकामना मन्तब्य राखेका थिए।'"
राजा र राणाले मुन्दुम मासेर थुतुरी वेद नाम राखिदिए,"मुन्दुमवेत्ता सन्तकुमार इशारा राई ८७ वर्षका भए। इलाम आमचोकमा जन्मिए। झापाको कमल गाउँपालिका४ मा बसोबास गर्छन्। उनी संकलक रहेको दोवाङदुम शाम्कालिङ: किरात राई मुन्दुम धर्म, कर्मकाण्ड, विधि संग्रह किरात राई यायोक्खाले २०५५ सालमा प्रकाशन गरेको थियो। जुन दुई भाषामा छ। जसको आवरण टेकवीर मुखियाले बनाएका हुन्। त्यसमा लैनसिंह बाङदेललाई विशेष सल्लाहकार भनिएको छ। यायोक्खाले किताब मस्यौदाकै क्रममा मुन्दुमविद्को भेला आयोजना गरेको थियो। त्यस बेला सहमतिपत्रमा माङपा (बिजुवा) र अन्य पर्यवेक्षकले हस्ताक्षर गरेका थिए। उनका अन्य कृतिमा राई भाषा संग्रह २०४६ र राई भाषा वर्णमाला छन्। यस्तै, उनकै अगुवाइमा किरात राई बान्तवा दाँवा इशारा वंशावली २०६९ मा प्रकाशन भएको देखिन्छ। प्रस्तुत छ, किरात राई जातिको मुन्दुममा केन्द्रित रही सचित राईले मुन्दुमवेत्ता राईसँग उनकै निवासमा गरेको कुराकानीको सम्पादित अंश: दोवाङदुम शाम्कालिङ कस्तो किताब हो ? दोवाङदुम भनेको मुन्दुम। शाम्कालिङ भनेको शास्त्र हो। त्यस हिसाबले यो किताब मुन्दुमशास्त्र हो। यसमा सृष्टिको कुरा छ। किरातको जन्मदेखि मृत्यु संस्कार समेटिएको छ। कुलपितृ बुझाउने कुराहरू पनि छन्। धर्मकर्मका कुरा पनि छन्। अध्याय १ मा सृष्टिको उत्पत्तिसम्बन्धी, २ मा देव पूजाआराधनासम्बन्धी, ३ मा कर्मकाण्ड विधि, ४ मा विवाह कर्मकाण्ड, ५ मा विविध रीतिरिवाज र ६ मा मृत्यु संस्कार विधि छन्। यो कृृतिको प्रकाशक किरात राई यायोक्खा रहेछ। यायोक्खासम्म कसरी पुग्नुभयो ? हाम्रो मुन्दुम, शास्त्र के छ भनेर यायोक्खाले नै लेख्न लगाएको हो। मलाई यो लेखिसक्न तीन वर्ष समय लाग्यो। किताब नछापी नै १६ जिल्लाका माङपा (बिजुवा) राखेर दोवाङदुम शाम्कालिङबारे डा केआर खम्बूले यसबारे सोध्नु भएको थियो। उहाँहरूले समर्थन गर्छौं भनेर हस्ताक्षर गर्नुभएको छ। भोग नदिने कुरामा उहाँहरूलाई अप्ठेरो लागेको होला। किताब प्रकाशन भएपछि ललितपुरमा विमोचन गरियो। भाषाविद्हरूले यस्तो पनि रहेछ भनेर बोल्नुभयो। तपाईंले कृति प्रकाशनपछि कस्तो प्रतिक्रिया पाउनुभयो ? आफ्नो जातिको भाषा, धर्म, संस्कार, संस्कृतिको उत्थान गर्न पहिलादेखि मन लागेको थियो। अरूले राईहरूको शास्त्र दोवाङदुम शाम्कालिङ हो भनेर स्वीकार गर्नु भएपछि सन्तुष्टै लाग्यो। सबैले मानेकै छन्। पुरस्कारहरू पाएँ। राम्रै लाग्यो।मुन्दुम संकलन गर्ने सोच कसरी आयो ? मेरा बुवाआमा मुन्दुम जान्ने हुनुहुन्थ्यो। मैले खोज अनुसन्धानको काम २०१५ सालमा सुरु गरें। माझ किरात गएँ। सिक्किम, दार्जिलिङ पुगें। माङपा (बिजुवा), भाषाविद, जान्नेमान्नेहरूलाई भेटें। मैले झन्डै ३० वर्ष खोज गरें। त्यति बेला राजनीतिले गर्दा सहज रूपमा किताब निकाल्न पाउने अवस्था थिएन। नारदमुनि थुलुङ (जो २००८ सालमा मन्त्री भएका थिए। २०१० सालमा राणापछिका पहिलो रक्षामन्त्रीसमेत बने)सँग २०४६ सालतिर झापामै भेट भयो। मैले किताब निकाल्न लागेको छु, मन्तव्य लेखिदिनु हुन्छ कि भनेर आग्रह गरें। तर, उहाँले अहिले यस्तो निकाल्दा सरकारले हामीलाई मास्छ भनेर सल्लाह दिनुभयो। राम्रो मान्छे धेरै मासिसक्यो भन्नुभयो। यस्तो गरिहाल्नु हुँदैन, भर्सक जोगिनुस् भन्नुभयो। अरू पनि कतिपयले नलेख्नुहोस् भन्नुभयो। मैले डर छैन भनें। मलाई राजा भएको ठाउँमा लैजानु होस् म यही कुरा गर्छु भनें। सरकारको विरोधका लागि होइन, मैले भाषाको उत्थानका लागि काम गरेको हुँ भन्छु भन्ने कुरा राखें। यो भनेको मातृभाषा हो। जीवजन्तुदेखि सबैको भाषा छ। हाम्रो मातृभाषा बोल्दा सरकारको विरोध हुन्छ भने मर्नु पनि तयार छु भनें। मुन्दुम संकलन गर्दा असहज परिस्थिति भोग्नुपर्यो कि परेन ? मैले अरू शास्त्रहरूको पनि साथ लिएँ। लामा, पण्डितहरूसँग कुरा बुझें। मानव भनेको सृष्टि त एउटै हो। तापनि, जातीय कुरा बेग्लाबेग्लै भएकाले मैले खोजी गरें। बुवाआमा मुन्दुम धेरै जान्ने हुनुहुन्थ्यो। त्यही भएर खासै असहज भएन। कर्मकाण्डबारे फाल्गुनन्दले बुझाउनु भएको थियो। मलाई भाषाको समस्या थियो। भाषा संकलन गरेपछि कुनै पनि वेदको व्याख्या गर्न पनि अप्ठेरो भएन। थुतुरी वेद भन्ने सुनिन्छ, यो भनेको के रहेछ ? पुस्तक नभएपछि मुखले मात्रै भन्ने भयो। मुखलाई थुतुनो भन्छ। त्यसबाटै थुतुरी भनेको हो। पृथ्वीनारायण शाहका पालादेखि तीनपटक (जंगबहादुर र चन्द्रशमशेरसम्म) हाम्रो वेद, विधान त के एउटा अक्षरसम्म राख्न दिएनन्। राईको इतिहास मासियो। मुन्दुम मासियो। त्यसपछि उनीहरूले नै थुतुरी वेद भनेर नाम राखिदिएका हुन्। राजा र राणाले किरातको इतिहास मासेको कुरा कसरी थाहा पाउनुभयो ? किरातीहरू नजान्ने थिएनन्। पहिला रणबहादुर शाहले शास्त्र, विधिविधान त के अक्षरसम्म खोसेर लगे। त्यसपछि बाँकी रहेका अक्षर आफ्ना दूतलाई दिएर पठाउन भने। नभए खोलामा बगाउनू, नत्र अग्निमा जलाउनू भने। त्यति पनि नभए ६ फिट जग्गा खनेर गाडिसक्नू भने। त्यसपछि पनि घरमा भेटियो भने तिमीहरूलाई सिधै मारिनेछ भने। पछि जंगबहादुरले त्यस्तै गरे। चन्द्रशमशेरले त्यस्तै गरे। त्यति गर्दा सबै लेख सके। त्यति बेला राईहरूले हामी मरे पनि प्रेतले थाहा पाउला भनेर चिहानमा लासमुनि पनि ढुंगामा लेखेर राखे। पहराका शिलामा लेखी छाडे। यो कथा रहँदैरहँदै गएर हामीले सुन्न पनि पायौं। टिप्पणीहरू हेर्यौं। तब हामीलाई थाहा भयो। माझ किरातबाट लिम्बुवानमा आएका कतिपय राईहरूले जोगाए। माझकिरातमा छैन, यता कहींकहीं थियो। उनीहरूले लिम्बुवानमा त्यति साह्रो खोजेनन्। दार्जिलिङतिर खोज्ने कुरा भएन। त्यही बेला हाम्रो संस्कार, संस्कृति मासियो। पहिला चुलामा सुँगुर, कुखुरा चढाउने चलन थिएन। पछि विकृति भित्रियो। किरातीहरूले प्राणी मारेर पितृलाई दिँदैनथे, धुपबातीमार्फत पूजाआजा गर्थे। मुन्दुम त मौखिक परम्परामा सीमित थियो। लेखनको परम्परा बसेको छ। तपाईं यसप्रति के भन्नुहुन्छ ? म त २०१५ सालदेखि किरातीका उत्थानका लागि हिँडेको व्यक्ति हुँ। गर्न बाँकी काम धेरै छन्। जान्नेबुझ्नेहरू अझै अग्रसर हुनुपर्छ। मुन्दुम भनेको संस्कार र संस्कृति हो। योबिना हामी अनिलो हुन्छौं। मुन्दुम लेखिनु राम्रो हो। राई जातिभित्र त २६ भाषा बोलिन्छ भनिन्छ। मुन्दुम त भाषागत (थरगत) फरक छ कि एउटै हो ? मूल भाषा बान्तवा हो। पृथ्वीनारायण शाहले राज्य लिएपछि राईहरू मिटिङ बसे। हाम्रो कुरा उसले (पृथ्वीनारायण) धेरै जान्यो, अब उसले नबुझ्ने गरी एउटाएउटा पाल्सी भाषा बनाऔं भनेर सल्लाह गरेछन्। पाल्सी बोल्दाबोल्दै अर्को भाषा भइगएछ। भौगोलिक हिसाबले भाषाको विकास हुँदै गएछ। चाम्लिङ र बान्तवा अलिकअलिक मात्रै फरक छ। भाषाअनुसार मुन्दुम फरकफरक छ। पृथ्वीनारायण शाहले राज्य एकीकरण गरेपछि आफूआफू भएको हो। त्यसअघि किरातीको वेद, विधान एकै थियो। हाम्रो मूल चिनारी भनेको तीन चुला (सुप्तलुङ) छ। जुनै राई भए पनि सुप्तुलुङ चाहिँ मानेकै हुन्छ। वेद मासिएपछि बिजुवाहरूले मुन्दुम गर्थे। त्यति बेलाका बिजुवा राम्रै थिए। अहिले विकृति छ। उनीहरूमा संसारी मुन्दुम छ। मृतात्मालाई बाटो लगाउँदा कसैले साहोन (किपट)मा पुर्याउँछन्। कसैले कुलमा पुर्याउँछन्। कुलमा लैजानु त राम्रै हो। ढुंगामुढामा पुर्याउने कुरा बेकारको कुरा हो। सेहें हानेर बाटो लगाउँदैनन्। यो पनि विकृति हो। बाटो लगाउनु भनेको मुक्ति दिलाउनु हो। मुन्दुमले यी कुरा समेट्नुपर्छ। मुन्दुम पुर्याउनुपर्छ। राई जातिभित्रका संस्कार, संस्कृति यथावत् नै छन् कि लोप हुँदै छन् ? लेखे पनि त्यसअनुसार काम भइसकेको छैन। महत्वपूर्ण कुराहरू थाहा छैन। संस्कार गर्दा प्राणीको भोग नदिनु भन्दा कतिपयले किरात धर्म नमानेको भन्ने गरेको पाइन्छ। कुलधर्म चुला नछोड्नु ठीक हो। धर्म मनपरी छ। संस्कार, संस्कृतिको जगेर्ना कसरी गर्न सकिन्छ ? विज्ञहरू भेला हुनुपर्छ। राय मिलाउनुपर्छ। गाउँघरमा मिटिङ राख्दै प्रचार गर्नुपर्छ। भाषण गर्ने होइन। भाषा एउटा बनाउनुपर्छ। यो सम्भव छ। म त धर्मको आस्थामा बसेको व्यक्ति हुँ। सबैको भाषा संकलन गरौं। भाषा एकै भयो भने राजनीति जाग्छ। राजनीतिमा जन, धन र ज्ञान चाहिन्छ। तपाईंले वेदको पनि कुरा उठाउनुभयो। वेद र मुन्दुम त फरक होइनन् र ? हिन्दूका चार वेद छन्। मुन्दुममा ती सबै कुरा छन्। वेद भन्दा नबुझ्नेहरूले विरोध गर्छन्। तपाईंले आफ्नो अध्ययनलाई कसरी अघि बढाउनुभयो ? म बुवाबाटै साक्षर भएँ। २०१० सालतिर फुएतप्पामा प्राइभेट स्कुल थियो (धर्मशाला)। त्यहाँ १७ दिन पढें। सरले हिसाब सिकाउनुभयो। पुस्तक थिएन। बाहुनहरू वेद पढ्थे। कसैले कथा। कसैले राजाहरूको इतिहास पढ्थे। खुसीखुसी थियो। बुवाले नै लेखापढी सिकाउनुभयो। यति हो पढेको। इलाममा २०१११२ सालतिर अड्डामा बसें। त्यति बेला लेखापढी गर्थें। स्वअध्ययन गरें। धर्मकर्ममा लागें। कर्मकाण्ड सिकें। साधु भएँ। बुवा नै साधु। किरात धर्ममा लाग्नुभएको थियो। मैले ज्योतिष पनि सिकें। गुरु काम गरें। गुरु पद पाएँ। मेरो शब्दी गुरु फाल्गुनन्द हुनुहुन्थ्यो। बद्रीनन्द गुरुबाट योगधारण गरें।"
"अफगानिस्तानको मस्जिदमा आत्मघाती हमला, कम्तिमा ५० को मृत्यु",काबुल : अफगानिस्तानको एक मस्जिदमा आत्मघाती हमला भएको छ। कुन्दुजमा रहेको एउटा मस्जिदमा प्रार्थनाको समयमा भएको सो आक्रमणमा कम्तिमा ५० जना मारिएको बीबीसीले जनाएको छ। त्यहाँ १०० जनाभन्दा बढी घाइते भएको बताइएको छ। सामाजिक सञ्जालमा राखिएका तस्बिरहरूमा कैयौँ शवहरू र अल्पसङ्ख्यक सिया समुदायले प्रयोग गर्ने मस्जिदका भग्नावशेषहरू देखिएको छन्। हालसम्म कुनै पनि समूहले आक्रमणको जिम्मेवारी नलिएको अधिकारीहरूले बताएका छन्। इस्लामिक स्टेट सहितका सुन्नी मुसलमान उग्रवादीहरूले सिया समुदायलाई पाखण्डी ठान्दै निशाना साँध्ने गरेका छन्। इस्लामिक स्टेटको अफगानिस्तानमा रहेको भातृ संस्था आइएसकेले हिंसात्मक रूपमा नै तालिबानको विरोध गर्दै आएको छ। उसले हालैका दिनमा देशका पूर्वी क्षेत्रहरूमा कैयौँ बम हमलाहरू गरेको थियो। हमलामा उनीहरूकै हात हुन सक्ने अनुमान अधिकारीहरूले गरेको समाचार बीबीसीले लेखेको छ।
सरकारमा छुटेकालाई उचित जिम्मेवारी दिन्छु : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले सबैलाई समेटेर अगाडि बढ्ने बताएका छन्। शनिबार बिहान बालुवाटारमा विश्वेश्वरप्रसाद कोइराला : शताब्दी सन्दर्भपुस्तक विमोचन गर्दै उनले मन्त्रिमण्डल विस्तारमा छुटेका सहकर्मीलाई उचित स्थान दिने आश्वसन दिएका हुन्। उनले मन्त्रिमण्डल विस्तारमा छुटेका साथीहरुलाई आगामी दिनमा पार्टीमा उचित जिम्मेवारी दिने जानकारी गराए। उनले गठबन्धनको सरकार भएकाले कांग्रेसका क्षमतावान र सक्षम नेतालाई मन्त्री बनाउन नसकेको धारणा राखे। बीपी नै किन ? प्रधानमन्त्री नियुक्त भएको ८८ दिनपछि देउवाले शुक्रबार मन्त्रिमण्डललाई पूर्णता दिए। झन्डै तीन महिनासम्म पाँच मन्त्रीको भरमा देश चलेको थियो। मन्त्रिपरिषद् विस्तारको तयारी हुँदा सरकारसँग प्रधानान्यायाधीश चोलेन्द्रशमशेर जबराको पनि नाम जोडियो। जबराले वन र उद्योग मन्त्रालय मागेका थिए। यो विषयलाई लिएर बारले आपत्तिसमेत जनाएको थियो। शुक्रबार उद्योगमन्त्री गजेन्द्रबहादुर हमाल बने। हमाल प्रधानन्यायाधीश जबरा निकट मानिन्छन्। जबराले भने हमाल पुराना देउवा निकट नेता भएकाले मन्त्री बन्न सक्ने यसअघि नै प्रतिक्रिया दिएका थिए। सर्वोच्चमा सत्ता गठबन्धनका दलहरूको आधिकारिकता विवाद, माधव नेपाल र बाबुराम भट्टराईविरुद्धको मुद्दा तथा संवैधानिक नियुक्ति बदरलगायतका मुद्दाहरू विचाराधीन रहेकाले कम्फरटेबल बनाउन हमाल मन्त्री बनेका हुन्। कांग्रेसका ८, माओवादी केन्द्रका ५, नेकपा (एकीकृत समाजवादी) का ४ र जसपाका ४ जना मन्त्री बनेका छन्। कांग्रेस, माओवादी केन्द्र र एकीकृत समाजवादीबाट ११ जना राज्यमन्त्री बनेका छन्। केहीको जिम्मेवारी हेरफेर गरिएको छ। उपप्रधानमन्त्री भने कसैलाई पनि बनाइएको छैन। चार दलीय गठबन्धनको भागबन्डामा विवाद भएपछि मन्त्रिपरिषद् विस्तार हुन सकेको थिएन। मन्त्रिपरिषद्मा १२ जना खस आर्य छन्। ८ जना जनजाति छन्। ४ जना मधेसी, १ जना दलित छन्। महिला ६ जना मन्त्री बने। मन्त्रिपरिषद्मा कांग्रेसका तर्फबाट कानुनमन्त्री बनेका ज्ञानेन्द्रबहादुर कार्कीलाई सञ्चार मन्त्रालयको जिम्मा दिइएको छ। स्वास्थ्य राज्यमन्त्री उमेश श्रेष्ठलाई प्रधानमन्त्री कार्यालय मातहत रहने गरी राज्यमन्त्री बनाइएको छ।"
राष्ट्रिय ए डिभिजन फुटसल लिग : घरेलु टोली क्यासललाई उपाधी,"पोखरा : पोखरामा सम्पन्न राष्ट्रिय ए डिभिजन फुटसल लिगको उपाधी स्पोट्र्स क्यासलले जितेको छ। पोखरा रंगशाला बहुउदेश्यीय कभर्डहलमा भएको फाइनलमा काठमाडौंको शंखमूल फुटसललाई ४२ गोल अन्तरले हराउँदै क्यासलले उपाधी घरमै राख्न सफल भएको हो। उपाधीसँगै क्यासलले नगद १० लाख रुपैँयाको साथमा ट्रफी, मेडल र प्रमाणपत्र प्राप्त गर्यो। उपविजेता शंखमूलले ५ लाख रुपैयाँ प्राप्त गर्यो। खेलको छैटोँ मिनेटमा क्यासलले विजय गुरुङको गोलमा अग्रता लिएको थियो। शंखमूलका लक्ष्मण थापा मगरले ११ औं मिनेटमा बराबरी गोल फर्काए। खेलको २० औं मिनेटमा क्यासलका किशोरले गोल गर्दै अग्रता पुनः लिए। पहिलो हाफमा २१ को अग्रता लिएको क्यासलले दोस्रो हाफमा समेत २ गोल गर्यो। २१ औं मिनेटमा किशोरको व्यक्तिगत दोस्रो गोलमा क्यासलले ३१ को अग्रता लियो। २३ औं मिनेटमा शंखमूलका मणि लामाले गोल गर्दै अग्रता घटाएपनि हार टार्न भने सकेनन्। क्यासलका किशोरले ३९ औं मिनेटमा गोल गर्दै ह्याट्रिक पुरा गरे। असोज २ गतेदेखि सञ्चालन भएको लिगमा ७ प्रदेशका १० टिमको सहभागिता रहेको थियो। क्यासल लिगको शीर्षस्थानमा रहँदै प्लेअफमा पुगेको हो। प्ले अफमा द राईजिङ क्लब धरानलाई हराउँदै फाइनल प्रवेश गरेको थियो। उता शंखमूल लिग तालिकाको तेस्रो स्थानको टिम हो। तेस्रो स्थानमा रहँदै एलिमिनेटर खेलमा अर्को घरेलु टोली सविन मेमोरियललाई हराउँदै क्वालिफाइमा पुगेको थियो। क्वालिफाइमा राइजिङलाई नै हराउँदै फाइनल प्रवेश गरेको थियो। लगातार चार खेल खेलेका कारण खेलाडी निकै थकित भएको शंखमूलका प्रशिक्षक प्रकाश परियारले बताए। उनले खेलाडीले सोचे भन्दा राम्रो खेल खेलेको प्रतिक्रिया दिए। उनले नेपालमै पहिलो पटक वास्तविक फुटसल खेलिएको बताए। यस्तै जितसँगै क्यासलका मुख्य प्रशिक्षक विष्णु गुरुङले आफूहरु जितको हकदार भएको प्रतिक्रिया दिए। हामीले उपाधी जित्छौँ भन्नेमा मलाई मेरो खेलाडीमा विश्वास थियो, उनले भने, आजको खेलमा दबाब त थियो नै तर, दर्शकको हौसलाले पनि हामीलाई साथ दियो।"
८८ दिनमा पूर्ण भएको मन्त्रिपरिषद्मा प्रधानन्यायाधीशलाई पनि कोटा !,"काठमाडौं : प्रधानमन्त्री शेरबहादुर देउवाले ८८ दिनमा बल्ल मन्त्रिपरिषद्लाई पूर्णता दिएका छन्। दलीय भागबन्डापछि नवनियुक्त मन्त्रीले शुक्रबार शपथ लिएका छन्। झन्डै तीन महिनासम्म पाँच मन्त्रीको भरमा देश चलेको थियो। कांग्रेसका ८, माओवादी केन्द्रका ५, नेकपा (एकीकृत समाजवादी) का ४ र जसपाका ४ जना मन्त्री बनेका छन्। कांग्रेस, माओवादी केन्द्र र एकीकृत समाजवादीबाट ११ जना राज्यमन्त्री बनेका छन्। केहीको जिम्मेवारी हेरफेर गरिएको छ। उपप्रधानमन्त्री भने कसैलाई पनि बनाइएको छैन। चार दलीय गठबन्धनको भागबन्डामा विवाद भएपछि मन्त्रिपरिषद् विस्तार हुन सकेको थिएन। मन्त्रिपरिषद्मा १२ जना खस आर्य छन्। ८ जना जनजाति छन्। ४ जना मधेसी, १ जना दलित छन्। महिला ६ जना मन्त्री बने। मन्त्रिपरिषद्मा कांग्रेसका तर्फबाट कानुनमन्त्री बनेका ज्ञानेन्द्रबहादुर कार्कीलाई सञ्चार मन्त्रालयको जिम्मा दिइएको छ। स्वास्थ्य राज्यमन्त्री उमेश श्रेष्ठलाई प्रधानमन्त्री कार्यालय मातहत रहने गरी राज्यमन्त्री बनाइएको छ। चार पटक मन्त्रिपरिषद् विस्तार असार २९ : शेरबहादुर देउवाको नेतृत्वमा मन्त्रिपरिषद्को गठन साउन १० : स्वास्थ्य तथा जनसंख्या राज्यमन्त्री उमेश श्रेष्ठ असोज ६ : परराष्ट्रमन्त्री डा नारायण खड्का असोज २२ : मन्त्रिपरिषद् पूर्ण प्रधानन्यायाधीशलाई पनि कोटा ! मन्त्रिपरिषद् विस्तारको तयारी हुँदा सरकारसँग प्रधानान्यायाधीश चोलेन्द्रशमशेर जबराको पनि नाम जोडियो। जबराले वन र उद्योग मन्त्रालय मागेका थिए। यो विषयलाई लिएर बारले आपत्तिसमेत जनायो। शुक्रबार उद्योगमन्त्री गजेन्द्रबहादुर हमाल बने। हमाल प्रधानन्यायाधीश जबरा निकट मानिन्छन्। जबराले भने हमाल पुराना देउवा निकट नेता भएकाले मन्त्री बन्न सक्ने यसअघि नै प्रतिक्रिया दिएका थिए। सर्वोच्चमा सत्ता गठबन्धनका दलहरूको आधिकारिकता विवाद, माधव नेपाल र बाबुराम भट्टराईविरुद्धको मुद्दा तथा संवैधानिक नियुक्ति बदरलगायतका मुद्दाहरू विचाराधीन रहेकाले कम्फरटेबल बनाउन हमाल मन्त्री बनेका हुन्। हमाल सांसद नभएकाले उनी बढीमा ६ महिना मन्त्री बन्न पाउनेछन्। उनले मन्त्रीमा निरन्तरता पाउनका लागि यसबीचमा सांसद हुनु पर्नेछ। ००० को कुन मन्त्री ? शेरबहादुर देउवा, प्रधानमन्त्री बालकृष्ण खाँड, गृह ज्ञानेन्द्रबहादुर कार्की, सञ्चार पम्फा भुसाल, ऊर्जा राजेन्द्रप्रसाद श्रेष्ठ, संघीय मामिला विरोध खतिवडा, स्वास्थ्य जनार्दन शर्मा, अर्थ डामीनेन्द्रप्रसाद रिजाल, रक्षा उमाकान्त चौधरी, खानेपानी डा नारायण खड्का, परराष्ट्र रेनुकुमारी यादव, भौतिक पूर्वाधार प्रेमबहादुर आले, पर्यटन दिलेन्द्रप्रसाद बडू, कानुन देवेन्द्र पौडेल, शिक्षा महेन्द राय यादव, कृषि उमा रेग्मी, महिला, शशी श्रेष्ठ, भूमि व्यवस्था, रामकुमारी झाँक्री, सहरी विकास गजेन्द्रबहादुर हमाल, उद्योग रामसहायप्रसाद यादव, वन कृष्णकुमार श्रेष्ठ, श्रम महेश्वरजंग गहतराज, खेलकुद उमेश श्रेष्ठ, प्रम कार्यालय राज्यमन्त्री भवानीप्रसाद खापुङ, स्वास्थ्य राज्यमन्त्री बोधमाया यादव, शिक्षा राज्यमन्त्री खाँड, कार्की, खड्का, भुसाल र शर्मा तथा राज्यमन्त्री श्रेष्ठ यसअघि नै नियुक्त भएका थिए।"
भोजपुरीको त्यो पपिहरा,"भोजपुरी लोक कण्ठमै विद्यमान रहे भए पनि विपुल शब्दभण्डार, उच्चस्तरीय भाव सम्प्रेषण गर्न सक्ने क्षमता भएको अत्यन्त विकसित भाषा हो। नेपालबाहेक भारत, मारिसस, सुरिनाम, दक्षिण अफ्रिका, कैरेबियन द्वीप समूहका देशमा व्यापक रूपमा भोजपुरी व्यवहृत हुन्छ। जनगणना २०६८ अनुसार तेस्रो ठूलो जनसंख्याको दैनिन्दन जीवनको व्यवहारमा प्रयुक्त हुने भाषाका रूपमा भोजपुरीले स्थान पाएको छ। वस्तुतः नेपालमा भोजपुरी भाषा प्राचीनकालदेखि नै प्रयुक्त रहेको प्रमाणहरू फेला पर्छन्। पुराना कवि र कविता नामक पुस्तकको भूमिकामै इतिहास शिरोमणि बाबुराम आचार्यले पृथ्वीनारायण शाहले नेपालको एकीकरण गर्नुभन्दा पूर्वदेखि नै भोजपुरीको अस्तित्व रहेको कुरा सकारेका छन्। राजदरबारभित्रका विभिन्न पत्र, रुक्का र टिपोटहरूमा पनि भोजपुरी भाषा लिखित रूपमा रहेका पाइन्छन्। मल्लकालीन समयका प्रताप मल्लले लेखेको एउटा भोजपुरी पत्र यहाँ उद्धृत गरिएको छ। राजा प्रताप मल्लले शुभसेनलाई राजा बनाउनका लागि उद्योग गर्न दलशभ बानियाँलाई लेखेको पत्रको भाषा भोजपुरी छ। सो पत्रको मूल लेख यस प्रकार छ स्वस्ति सर्वोपमायोग्यगंगाजलनिर्मलपवित्रपात्र दलषभवानियांकेषु आशिषपूर्वकपत्रमिदम् आगे इहाकुशल राउरकुशलचाही जेहितेपरमआनन्दहोइ आगे जे राउरेसाहुतिकैलरहल से परमेश्वर आनिकरवैआभैलही जेहिभाति शुभयसेन राजाहोहि से कैलजाओ हमहु दुइजना दरवारभेजिला एहिकामकंह रौरेसंदेह जनि राषीञु रौरेअपनेमने मन्त्रणा अर्थविचारतजाओ परिनामकह जहाहम ताहाराउर जहाराउर तहाहम एतनासे सबअर्थ बुझलजाओ जौनेउपायते शुभयसेन राजाहोहि सेकैलजाओ हम राउरसाहुतिभितरअ औरसमाचार जे माधओषत्री कहही से प्रणाम, पागुनवदी ९, मोकाम श्रीमत्कान्तिपुरममहानगरे (मधुपर्क, वर्ष ३, अंक ४, पृ २५२६) इन्डोभारोपेली भाषा परिवारको सम्भवतः भोजपुरी नै सबैभन्दा जेठो भाषा हो। पञ्चायतकालमा राजा महेन्द्रले दिएको नाराअनुसार हाम्रो भाषा हाम्रो भेष प्राणभन्दा प्यारो छ। हाम्रो भाषा भनेको नेपालीका साथै अन्य भाषाको पनि अर्थ लाग्दथ्यो। तर, त्यसो भएन। अन्ध देशभक्तिका नाममा अन्यलाई उपेक्षा गर्दै नेपाली मात्र एक भाषालाई प्रश्रय दिइयो। अतः उपेक्षित रहेका भोजपुरी, मैथिली, अवधीजस्ता जीवन्त भाषाहरूको समुचित संरक्षण, संवद्र्धन तथा विकास हुन सकेन। भोजपुरी लोक कण्ठमै विद्यमान रहे भए पनि विपुल शब्दभण्डार, उच्चस्तरीय भाव सम्प्रेषण गर्न सक्ने क्षमता भएको अत्यन्त विकसित भाषा हो। नेपालबाहेक भारत, मारिसस, सुरिनाम, दक्षिण अफ्रिका, कैरेबियन द्वीप समूहका देशमा व्यापक रूपमा भोजपुरी व्यवहृत हुन्छ। विगतमा भोजपुरीमा लिखित साहित्यको अभाव थियो। केही दशकदेखि साहित्यका विभिन्न विधामा तीव्र गतिले कलम चलिरहेको छ। जुन वास्तवमा परम सन्तोषको कुरा हो। अतीतमा भोजपुरी साहित्य सिर्जनामा जस्तोसुकै अनिकाल, खडेरीको अवस्था देखिए पनि हाल सन्तोषजनक रहेकोमा दुईमत नहोला। महाकाव्य, खण्डकाव्य, गीत, गजल, उपन्यास, कथा, लघुकथा, निबन्धजस्ता विधामा भोजपुरी साहित्यकारको कलम अबाध गतिमा चलिरहेको पाइएको छ। यसले अब भोजपुरी साहित्यको दिन फिर्ने बेला आएको छ कि जस्तो लाग्दछ। भोजपुरी साहित्य फाँटमा छिट्टै हरियाली छाएर पल्लवित पुष्पित भई आफ्नो शुरभी रहग्राही पाठकसम्म पुगिरहेको देखिन्छ। हालका दिनहरूमा सशक्त हस्ताक्षरका रूपमा पं दीपनारायण मिश्र, उमाशंकर द्विवेदी दधीचि, गोपाल अश्क, गोपाल ठाकुर, चन्द्रकिशोर झा, मुकुन्द आचार्य, दिनेश गुप्ता, रामप्रसाद साह, भउचप्रसाद यादव तथा अन्य साहित्यकारले सक्रिय भूमिका निर्वाह गरिरहेका छन्। यसले नेपालीय भोजपुरी साहित्यको भविष्य अत्यन्त उज्ज्वल रहेको कुरामा विश्वस्त हुन सकिन्छ। नेपालीय भोजपुरीमा पद्यका साथै गद्य रचना पर्याप्त देखा पर्दछन्। नागेन्द्रप्रसाद कानूको २०४७ सालमा प्रकाशित पपिहरा उपन्यास, यस पंक्तिकारद्वारा लिखित चुरइन कथा संग्रह, हमरा गाँव के लोग उपन्यास यसका उदाहरण हुन्। गोपाल अश्क, दिनेश गुप्ता प्रवृत्ति लेखकका गद्य पनि प्रकाशित प्रशंसित छन। महाकाव्य, खण्डकाव्य, गीत, गजल, उपन्यास, कथा, लघुकथा, निबन्धजस्ता विधामा भोजपुरी साहित्यकारको कलम अबाध गतिमा चलिरहेको पाइएको छ। यसले अब भोजपुरी साहित्यको दिन फिर्ने बेला आएको छ कि जस्तो लाग्दछ। पपिहरा भोजपुरी क्षेत्रमा पाइने चरा विशेषको नाम हो। यो उड्न सक्ने क्षमता भएको चरा भए पनि सम्पूर्ण जीवन शोकमै बित्ने गर्दछ। पपिहरा उपन्यासका नायकले आफ्नै समाजकी युवतीसित बिहे गर्यो। तर, कामधन्दाको सिलसिलामा आफू जन्मेहुर्केको वीरगन्ज सहरबाट नारायणगढमा गई बस्दा त्यहाँ माया नामको एक पहाडी केटीसित लहसिएर विवाह गर्न पुग्दछ। अब यहाँबाट मदेशी तथा पहाडी समुदायबीचको संस्कृतिको अन्तद्र्वन्द्व सुरु हुन्छ। तब नायकले उपन्यासको अन्तसम्म पनि सुख पाउन सक्दैन। उपन्यासमा यसै अन्तद्र्वन्द्वको गहिरो तानाबाना बडो सूक्ष्म रूपमा वर्णन गरिएको छ। उपन्यासमा वर्णित घटनाक्रम २०१३ सालतिरको हो। लेखकले त्यति बेलाको चितवनको बाटोघाटो, जीवनयापनको ढंग, बन्दव्यापारको व्यवस्था, स्थानीय स्त्रीपुरुषको बानीबेहोरा तथा मायापिरतिको वर्णन बडो सहज तथा सटिक ढंगले गरेका छन्। वीरगन्जबाट नारायणगढसम्म जाने बाटोका रूपमा अमलेखगन्जसम्म जाने नेपाल रेल्वेसम्म मात्र उपलब्ध थियो। उपन्यासमा त्यस रेलयात्राको चर्चा बडो रोचक ढंगले गरिएको छ। अमलेखगन्जबाट टाँडी, माडी हुँदै, खोलानालालाई हेलिँदै पैदल यात्रा गर्नुपर्ने बाध्यता थियो। चितवनको त्यति बेलाको अछूतो वन्य प्रदेश, जंगली पशुपन्छी तथा सिकारजन्य जनावरको वर्णन पनि विशद रूपमा भएको छ। अझै जुनेली रातमा नारायणीको निर्दोष सङ्लो पानीमा तराईको नवयुवकले डुंगामा गरेको जलकिलोलको वर्णन कुनै अत्यन्त रसिक नायकले गरेझंै अतुलनीय रसको सञ्चार गर्दछ। नारायणगढ बजार क्षेत्रको त्यति बेलाको खानपान तथा जनव्यवहारको पनि अत्यन्त कुशलतापूर्वक वर्णन गरिएको छ। भाषाशैली ठेट भोजपुरी भाषाको अनुपम उदाहरण हो। भोजपुरीमा व्यवहृत हुने लोकोक्ति र उखानको व्यापक प्रयोग भएको हुनाले यसको भाषा झनै रोचक हुन पुगेको छ। रामप्रसाद राय थारूले २०१७ सालमा लेखेको बबुआ आ बहुरियालाई भोजपुरीको पहिलो उपन्यास हो भन्ने मान्यता विद्वानहरूको छ। यस पंक्तिकारको विचारमा पपिहरा उपन्यास नै भोजपुरीको पहिलो उपन्यास हो कि जस्तो लाग्दछ। ििि"
मुस्ताङमा स्याउ टिप्ने चटारो,"जोमसोम : मुस्ताङका स्याउ बल्ल बजारमा जान थालेका छन्। स्याउ जोन मुस्ताङले जिल्लामा उत्पादित स्याउ असोज १ गतेबाट मात्र टिप्न पाइने नियम बनाएपछि अहिले मुस्ताङमा धमाधम स्याउ टिप्ने चटारो चलेको हो। मुस्ताङका अधिकांश बगैंचाका स्याउ किसानले ठेक्कामार्फत व्यापारीलाई बिक्री गर्छन्। व्यापारीले संकलन गरेका स्याउ पोखरा, काठमाडौंलगायतका स्थानमा बिक्री गर्ने गरेको कृषि ज्ञान केन्द्र मुस्ताङले जनाएको छ। कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीका अनुसार असोज महिना लागेपछि मुस्ताङका बगैंचामा यतिखेर धमाधम स्याउ टिप्ने र बजार ढुवानी गर्ने कार्य भइरहेको छ। कार्यालय प्रमुख बस्ताकोटीले गत वर्षको तुलनामा मुस्ताङमा ५ हजार १ सय मेट्रिकटन स्याउ फलेको छ। समुद्री सतहदेखि २ हजार ५ सय मिटरदेखि ३ हजार ८ सय मिटर अग्लो उचाइको चिसो हावापानीमा उत्पादन गरिएको मुस्ताङको स्याउको माग सहरमा बढ्दो रहेको व्यापारीको भनाइ छ। विगतमा व्यापारीले स्याउको गुणस्तर वृद्धि नहुँदै तीज पर्वको मेलो छोपेर बजार पुर्याउने गर्थे। बोटमा नपाक्दै बजारमा बेच्न थालेपछि उपभोक्ताले स्याउको गुणस्तरमाथि प्रश्न उठाउने गरेका थिए। दसैं पर्वअगावै मुस्ताङको ७५ प्रतिशत स्याउ बिक्री हुने जनाइएको छ । मुस्ताङमा उत्पादित स्याउमध्ये १५ प्रतिशत स्याउ जिल्लाभित्रै खपत हुनेछ। १० प्रतिशत स्याउ स्याउ प्रशोधन गरी ब्रान्डी, वाइन, जुस र ड्राई स्याउको परिकार बनाइन्छ। केही स्थानीय तहमा यो वर्षदेखि कोल्ड स्टोरसमेत निर्माण भइसकेकाले बेमौसममा समेत पर्यटकले मुस्ताङको ताजा स्याउ चाख्न पाउनेछन्। स्याउ विकसित भएपछि स्याउको गुणस्तर वृद्धि हुनुका साथै स्याउको स्वादमा रसिलो र स्वादिष्ट हुने भएकाले पछिल्लो समय मुस्ताङका किसान तथा व्यापारीलाई असोजअगावै स्याउ टिप्न प्रतिबन्ध गरिएको थियो। मुस्ताङमा स्याउ टिप्ने मिति सुरु भएसँगै असोज १ गतेदेखि मुस्ताङको टुकुचे, सौरु, कोवाङ, मार्फा, चिवाङ, छैरो, स्याङ, जोमसोम, ठिनी, ढुम्बा, कागबेनी तिरी फल्याक, झोङ, मुक्तिनाथ, ताङ्वे, छुसाङ र चैलेलगायतका स्थानमा किसानले उत्पादन गरेको स्याउ बगैंचाबाट धमाधम टिप्ने र बजार पुर्याउने कार्य भइरहेको छ।"
गुरुङको अलिखित ग्रन्थ प्ये,"प्ये मौखिक ग्रन्थ हो । हराउँछ कि भनेर अचेल कसैकसैले देवनागरी लिपिमा लेखेर राखेको छ, तर त्यो हामीले पढ्न पाएका छैनौं । गुरुङ जातिको कर्मकाण्ड गर्ने आफ्नै लामा, पुरोहित हुन्छन् । पोच्यु र घ्याब्रीहरू हुन्छन् । उनीहरूले मन्त्र पढ्छन् र न्वारन हुन्छ । उनीहरूले पुराना मन्त्रोच्चारण गर्छन् र आफ्नै विधिअनुसार विवाह गराउँछन् । मृत्यु संस्कारमा अर्घौं गर्ने चलन हुन्छ । कसैको मृत्यु भएपछि कहिले अर्घाैं गर्ने कुन तिथिमितिमा भनेर हेर्ने गुरुङ जातिका आफ्नै ज्योतिषी छन् । पोच्यु घ्याब्रीहरूले प्रयोग गर्ने गुरुङ ग्रन्थलाई प्ये भनिन्छ । प्ये भनेको पुरानो कथा हो । जसरी हिन्दुहरूका पुराना कथा पुराण हुन्, त्यस्तै प्ये पनि गुरुङहरूको पुराण हो । गुरुङका झाँक्रीलाई पोच्यु भनिन्छ । घ्याब्री भनेको पनि झाँक्री नै हो । तर यी झाँक्रीहरूका आआफ्नै कर्म छन् । पितृकार्य वा अरूअरू । तर प्येका कथाहरू कतै पनि लिखित रूपमा ग्रन्थ बनाएर राखेको भेटिएको छैन । प्ये मौखिक ग्रन्थ हो । हराउँछ कि भनेर अचेल कसैकसैले देवनागरी लिपिमा लेखेर राखेको छ, तर त्यो हामीले पढ्न पाएका छैनौं । गुरुङ पुराण अर्थात् प्येमा के छ त ? ९ घाम ९ जूनको कथा छ । पहिला ९ वटा घाम र ९ वटा जून थिए रे, पछि एकएकवटा भएका रे । सिकार खेल्ने कुरा, खोरिया फाँड्ने कुरा पुराना कथामा छन् । घाँसको झुसमा आगो उत्पन्न भएको भन्ने कुरा पनि पुराना कथामा सुन्न पाइन्छ । ठूला ढुंगा आपसमा जुधेर आगो बल्यो र झुस घाँसमा सल्क्यो भनेर विज्ञानले भन्छ, हाम्रो कथाले पनि त्यही संकेत गरेको हुनुपर्छ । पुराना अरू ग्रन्थचाहिँ ज्योतिषशास्त्र र वंशावली हुन् । मेरा बाजे चन्द्रसिंह गुरुङले लेखेको ज्योतिषीय जानकारीमूलक सामग्री मसँग छ । म २००४ सालमा जन्मिएँ । बाजे भने १९९० सालमै बितिसक्नुभएको थियो । बाजेको अनुहार मैले देख्न पाउने कुरै भएन । बाजेले मड्याएको नेपाली कागजमा हाडे उनियोको कलमले लेखेको सामग्री भने मेरा जेठाबा हर्कजंग गुरुङसँग थियो । पछि त्यो उहाँले मलाई दिनुभयो । भाषा गुरुङ छ तर लिपि देवनागरी । बाजे ६०६५ वर्ष बाँच्नुभयो होला, भन्दाखेरि सय वर्षभन्दा अघि लेखेको हुनुपर्छ उहाँले । हिन्दी, नेपाली र भोटे भाषा पनि त्यसमा छ्यासमिस छ । गुरुङ भाषाको लिपि खेमा हो । चलनचल्तीमा हराएको छ । नयाँ पुस्ताले यसको खोजी र अभ्यास गर्दैछन् । गुरुङ जातिमा वर्षभन्दा पनि वर्गका आधारमा उमेर गणना गर्ने परम्परा र संस्कृति छ । यो वर्ष गाई वर्ग हो । ती ज्योतिषीय सामग्रीमा कुन वर्गको मान्छे कस्तो हुन्छ ? त्यसका लक्षण कस्ता हुन्छन्, भाग्य र भविष्य कस्तो हुन्छ भन्नेबारे लेखिएको हुन्छ । नक्षत्र र लग्नका कुरा पनि त्यहाँ छन् । अहिलेसम्मकै सबैभन्दा पुरानो सामग्री विसं १८५२ को भेटेको छु । त्यो चामु गुरुङले लेखेका हुन् । चामु मभन्दा आठ पुस्ता अघिका पुर्खा हुन् । उनले लेखेकोमा मिति पनि उल्लेख छ र मुकाम याङ्जाकोट भनेको छ । केही मन्त्रहरू हिन्दीमा पनि छ । तत्कालीन लमजुङ राज्यमा पर्ने याङ्जाकोट अहिले भने कास्कीको मादी गाउँपालिकाको सदरमुकाम हो । म पनि याङ्जाकोटकै हुँ । चामु गुरुङले लेखेको सामग्रीमा बौलाएको मानिसलाई सद्दे बनाउने मन्त्र, असिना तर्काउने र महामारी रोग साम्य पार्ने मन्त्रहरू छन् । कमाराकमारी भागेर नजाउन् भनेर अनुकूलमा राख्ने मन्त्र पनि छ । गुरुङ जातिका वंशावलीका पुस्तक अर्का महत्वपूर्ण सामग्री हुन् । गुरुङ जातिको आदिम थलो लमजुङ र कास्कीको सिमानामा पर्ने क्व्होलासोथर हो । प्रशासनिक हिसाबमा कास्कीमा पर्छ । तर, भोगचलन भने लमजुङतिरकाले नै गर्छन् । लमजुङको एउटा गाउँपालिकाको नाम त्यही आदिम थलोबाट राखिएको छ, क्व्होलासोथर । क्व्होलासोथरमै गुरुङ भाषा, संस्कृति, परम्परा र सभ्यताको विकास भएको हो । यो ठाउँलाई विश्व सम्पदा सूचीमा राख्न कास्की र लमजुङ दुवैतिरका जनप्रतिनिधि र नेता एवं गण्डकी प्रदेशले चासो देखाएका छन् । क्व्होलासोथरमा ग्याल्बु रुजु नामका राजा थिए भन्ने वंशावलीका किताबमा भेटिन्छन् । त्यस्तो किताब मेरो गाउँ याङ्जाकोटका लालबहादुर गुरुङको घरमा छ । त्यस्तो वंशावलीका लेखक रघुवीर लामा (गुरुङ) हुन् । पारसिंह गुरुङका घरमा अरू ऐतिहासिक घटना लेखिएको किताब भेटेको छु । नेपालको इतिहासमा नभेटिने दुर्लभ घटनाबारे लेखिएको छ । त्यसमध्ये पोखरा ३२ मा पर्ने राजाको चौताराको कथा रोचक छ । गणतन्त्र आएपछि उक्त राजाको चौतारा भन्ने ठाउँको नाउँ जनताको चौतारा भन्ने राखिएको थियो । स्थानीयको बुझाइमा राजा महेन्द्र काठमाडौंबाट पोखरा आउँदा मूलबाटोको उक्त ठाउँमा विश्राम लिएको हुँदा राजाको चौतारा नाम रहेको भन्ने थियो । उक्त ठाउँका नाउँ राजाको चौतारा हुनुको कारण भने गुरुङहरूका घरमा भेटिएका ऐतिहासिक सामग्रीबाट पत्तो लाग्छ । कास्कीका राजा शिव शाहका पालामा १२ जना राजाहरूबीच सन्धि भएको ठाउँ भएकाले राजाको चौतारा नाम रहेको हो । उनकै भनाइमा लमजुङ राज्यले हमला गरी पोखराको विजयपुरसम्म साँध पुयाएकोमा पछि १२ जना राजाहरूबीच अब लडाइँ नगर्ने र आआफ्ना सीमामा बस्ने सन्धि कास्कीको मालमुल (उक्त चौतारा भएको ठाउँ)मा भएको भन्ने गुरुङ पुर्खाले लेखेका वंशावलीमा छ । यसबारेको कहानी यरजंग गुरुङको घरमा भेटिएका पुराना कागजातमा पढेको हुँ । गण्डकीमा त्यतिबेला १२ राज्य थिए । तिनमा खान र शाह राजाहरू थिए । भीरकोट, गह्रौं, ढोरलगायतमा खान राजा र नुवाकोट (स्याङ्जा), कास्की, सातौं, लमजुङ र गोरखामा शाह राजाहरू थिए । रिसिङ, घिरिङ र तनहुँमा चाहिँ सेन राजा थिए । ती राजाहरूको सन्धिको स्मारकका रूपमा राजाको चौतारा भएको हो । १८औं शताब्दीका यी कुरा गुरुङहरूले लेखे पनि नेपालीमा छ । गुरुङ पुर्खाको वंशावलीका किताबहरूमा शाह राजाहरूको वंशावली पनि छ । नेपाली इतिहासका पुस्तकहरूमा कास्कीका राजा कुलमण्डन शाहका ७ भाइ छोरा भन्ने उल्लेख भए पनि सबैको नाम भेटिन्न । तर यरजंगको घरमा भेटिएको वंशावली पुस्तकमा भने कुलमण्डनका छोराहरूको नाम (जसको नाम अरू इतिहासमा भेटिन्न) पनि रहेको छ । मनहर शाही, भोवर शाही, गेब्रे शाही र जलाल शाही गरी ४ छोराहरूको नाम वंशावली पुस्तकमा छ । पुस्तकमा जगती खानका पालामा कहाँकहाँ कसकसले बिर्ता पाएको थियो भन्ने पनि उल्लेख छ । घले राजाहरू र शाह राजाहरूबीचको युद्ध तथा सन्धि पनि गुरुङ जातिका ऐतिहासिक दस्तावेजका खुराक हुन् । कास्कीमा घले राजालाई शाह राजाले हराएपछि गुरुङ समुदायसँग सम्झौता गरी आगोढलो गुरुङलाई र पानीढलो बाहुनलाई दिएको हो । पानी लगाउने धानखेत बाहुनको भयो, आगो लगाएर खोरिया फाँड्ने मकै लाउने, कोदो रोप्ने खोरिया गुरुङको । (अन्नपूर्णकर्मी केशवशरण लामिछानेसँगको कुराकानीमा आधारित)"
"पत्थरु युङले, लुङाबा फुङले","पहाडी भूगोलमा आवाद याक्थुङ लिम्बू जातिको मौलिक सामाजिक तथा सांस्कृतिक जीवन बचाइको कोलाज पनि उपन्यासकारले यस कृतिमा टड्कारो रूपमा उतारेका छन्। उपन्यासकारले मानिसले जतिसुकै प्रतिरोधी संघर्ष गरे पनि प्रकृतिको लयमा लयबद्घ हुनु अपरिहार्य भएको सन्देश दिएका छन्। नेपाली साहित्य जगत्का चिरपरिचित साहित्यकार पदमसिंह सुब्बा अपतन लिखित थःत्थामा लिम्बू भाषाको प्रथम उपन्यास हो । यो याक्थुङ लिम्बू भाषामा लिखित पहिलो मार्मिक एवम् नारीप्रधान उपन्यास पनि हो । यो कृति खाँटीयाक्थुङ लिम्बू सामाजिक परिवेशमा आधारित भएर लेखिएको मनोसामाजिक उपन्यास हो । यो उपन्यास सन् १९८४ सालमा प्रकाशित भएको हो । नेपालमा त्रिभुवन विश्वविद्यालय स्थापनापूर्व महाकवि लक्ष्मीप्रसाद देवकोटा, नाटककार बालकृष्ण समहरूको पुस्ताले उच्च शिक्षाको पाठ्यसामग्रीको परिपूर्ति हेतु कृतिहरू रचना गरे जसरी नै उच्च शिक्षामा लिम्बू भाषामा शिक्षा प्रदान गर्न पाठ्यसामग्री तयार गर्नुपर्ने समय सन्दर्भमा थःत्थामा उपन्यास रचिएको लेखकीय साबिती पाइन्छ । अच्छादित प्राकृतिक वातावरण, परम्परागत कृषिमा धानिएको जीवन पद्धति, हाट बजार र बिहे बटुलोमा अन्तरघुलित हुने सरल समाज र रोजगारीका लागि मुग्लान लाहुर जानुपर्ने यथार्थता यस उपन्यासको सामाजिक परिवेशमा नायक मनहाङ र नायिका नुनामफुङको जीवन भोगाइलाई केन्द्रबिन्दु बनाएर यो उपन्यास सिर्जना भएको छ।सन् १९४० को दशकको उत्तरार्धमा तत्कालीन सिक्किम हिमाली राज्यमा नेपाली भाषालाई राज्य भाषा मान्यता दिलाउन अगमसिंह तामाङ, पदमसिंह सुब्बा, तुलसीबहादुर क्षेत्री र निमावाङ्दी तारगेनले आआफ्नो नामको पहिलो अक्षरबाट आपतन शब्द संयोजन गरी अपतन साहित्य अभियान भूमिगत रूपमा सञ्चालन गर्ने एक प्रमुख अभियनता पदमसिंह सुब्बाले लिम्बू साहित्यमा पदमसिंह मुरिङ्ला उपनाले कलम चलाए । नेपाली र लिम्बू दुवै भाषामा साहित्य रचना गरेका सुब्बाको पुस्तकाकार रूपमा प्रकाशित सिर्जनात्मक कृति थःत्थामा एक मात्र हो । थःत्थामा उपन्यास कथावस्तुका हिसाबले याक्थुङ लिम्बू समाजको सर्वसाधारणको जीवन भोगाइमा केन्द्रित छ । यसका मुख्य नायक मनहाङ र नायिका नुनामफुङ हाट बजारमा साथीहरूसँग भेट हुन्छन्, धान नाच्छन्, लामो सयम प्रेमसम्बन्धमा रहन्छन् र परम्परागत संस्कृतिअनुसारको विवाहबन्धनमा बाँधिन्छन् । समयक्रममा प्रेमको उपहारका रूपमा छोरो पाहाङ जन्मिन्छ । पारिवारिक आर्थिक सबलताका लागि नाबालक छोरो र जीवन संगिनीलाई छोडेर मनहाङ लाहुर जान्छन् । शिक्षाको महतवा बुझेकी नुनामफुङले यता छोरो विद्यालय पढ्न पठाउँछन् तर विद्यालयबाट फर्कने क्रममा आँधीहुरीमा परेर गम्भीर बिमारी पर्छन् र मर्छन् । यही समयमा लडाइँमा परेर मनहाङ पनि सहिद भएको धागोले बाँधेको चिठी नुनामफुङको हातमा पर्छ । छोरो पाहाङ र जीवनसखा नामहाङको बराखीसँगै हुन्छ । अब नुनामफुङको सुन्दर पारिवारिक संसार उजाड बन्छ । नुनामफुङ मर्माहत हुन्छिन्, मानसिक सन्तुलन गुमाउँछिन् र उनी थःत्थामा अर्थात् पागल बन्छिन् । फ्लासबेक शैलीमा लेखिएको यो उपन्यासकी नायिका नुनामफुङ छोरो र श्रीमान्सँगको वियोगले मानसिक सन्तुलन गुमाएपछि एउटा कुम्लो बोकेर गाउँ सहर चहार्दाचहार्दै एकदिन छोरोको चिहान हेरेर घर फर्किएलगत्तै उनको इहलीला समाप्त हुन्छ । त्यो कुम्लो खोलेर हेर्दा छोरोको लुगाहरू, जीवनसखाले पल्टनबाट पठाएका चिठीहरू, उनै मनहाङसँग बजारमा भेटेर खिचेको तस्बिर, विवाह लगनमा दिइएको युप्पारुङ (चाँदीको सिक्का) अर्थात् सांस्कृतिक र आत्मिक चिनोहरू थिए त्यहाँ जसलाई नुनामफुङ् आफ्नो जीवनभन्दा बढी प्रेम गर्थिन्।पात्र विधानका हिसाबले यो उपन्यासमा नायक र नायिकाका बुवाआमा, नातागोता र खलपात्रहरू सुदूर दुर्गम भेगका पात्रका रूपमा आआफ्नो भूमिकामा क्रियाशील रहेका छन् । याक्थुङ समाजमा सामाजिक, सांस्कृतिक प्रचलन र संस्कारहरूमा तुम्म्याङ प्रणालीले नियमन गरेको देखिन्छ । यद्यपि ती सरल पात्रहरू भलो भोला सर्वसाधारण हुन् जसको यस दुनियाँमा त्यस्तो कुनै निर्णायक भूमिका छैन । नुनामफुङ र मनहाङको सुखदजीवनयशमा परेको बज्रपातलाई खलनायकको रूपमा प्रस्तुत भएको छ, यस उपन्यासमा । उपन्यासकारले उनीहरूको सुन्दर संसारलाई खरानीमा बदल्ने ज्वालामुखी समयलाई खलनायक बनाएका छन् अनि समयका यिनै दुर्दान्त खेलहरूले परमसुन्दरी नुनामफुङलाई थःत्थामा बनाएको छ । मानव र प्रकृतिबीचको द्वन्द्व यसमा मुखर भएको छ । प्रकृतिसँगको असैह्य द्वन्द्वको परिणामस्वरूप मुख्य पात्र नुनामफुङको संवेगात्म, भावनात्मक र मानसिक द्वन्द्वले पराकाष्टा रूप लियो र उनी मानसिक रूपमा नै असन्तुलित बन्छिन् र यसै कारणले उनको इहलीला अन्त्य हुन्छ । यस उपन्यासबाट उपन्यासकारले मानिसले जतिसुकै प्रतिरोधी संघर्ष गरे पनि प्रकृतिको लयमा लयबद्ध हुनु अपरिहार्य भएको सन्देश दिएका छन् । पहाडी भूगोलमा आवाद याक्थुङ लिम्बू जातिको मौलिक सामाजिक तथा सांस्कृतिक जीवन बचाइको कोलाज पनि उपन्यासकार सुब्बाले यस कृतिमा टड्कारो रूपमा उतारेका छन् । सामाजिक यथार्थता र महिला प्रधान याक्थुङ लिम्बू समाजमा आधारित यो उपन्यास सरल र सरस छ । यस उपन्यासमा याक्थुङ लिम्बू जातिको सामाजिक, सांस्कृतिक कथाव्यथा कुशलतापूर्वक उतारिनुका साथै नारी प्रधानता हुनुका कारण थःत्थामा चलचित्र बनाएकी निर्मात्री तथा नायिका शोभा खजुमका विचारमा उपन्यासको प्रमुख पात्रा नुनामफुङलाई उपन्यासकारले अत्यन्त सशक्त रूपमा चरित्रचित्रण गरेका छन् साहसी, सबैकी प्यारी, सहयोगी, धैर्यशील अनि शैक्षिक चेतना भएको नारी पात्रका रूपमा । उपन्यासकार सुब्बाको लेखन शैलीका सम्बन्धमा प्राज्ञ बैरागी काइँला लेख्छन्ः पदमसिंह मुरिङ्ला हिन्दी साहित्यका गुलियारी र खस नेपाली साहित्यका गुरुप्रसाद मैनाली जस्तै लिम्बू साहित्यमा थोरै लेखेर जीवन्त (अमर) बनेका वरिष्ठ लिम्बू साहित्यकार हुन्।"
रीहीछ्योट अर्थात् कर्मकाण्ड,"जन्मदेखि मृत्युसम्मका हरेक कार्जेमा पुरेत अर्थात् भाञ्जाको भूमिका सबैभन्दा बढी हुन्छ। मगर समुदायमा पुरेत गुरु छनोट पनि रोचक नै छ। चेलीबेटीमध्ये जेठी दिदीको जेठो सन्तानले मात्रै त्यो घरको पुरेत हुन पाउँछ। ७३ जिल्लामा मगर समुदायको बसोबास छ । तर, आफ्नै कर्मकाण्ड थिएन । इतिहास अध्ययन गर्ने क्रममा आफ्नो भाषा, संस्कृतिबारे चासो बढ्यो । २०३६ सालदेखि मगर संघमा आबद्ध थिएँ । संघका साथीहरूको समेत अनुरोधपछि यसबारे पुस्तक लेखन सुरु गरेँ । मगर कर्मकाण्ड (मगर रीहीछ्योट) अर्थात् मगर समुदायको वेद प्रकाशन गरें । यही पुस्तकका आधारमा मगर समुदायमा कर्मकाण्ड विधिवत् सुरु भयो । पुस्तक लेखनको सिलसिलामा ७० भन्दा बढी जिल्ला घुमेको थिएँ । भूगोलअनुसार मगर समुदाय बौद्ध र हिन्दु धर्मसँग प्रभावित थिए । २०५० सालमा पहिलो संस्करण प्रकाशित भएको पुस्तकको २०५३ सालमा दोस्रो र २०७५ सालमा तेस्रो संस्करण प्रकाशित छ । पुस्तकमा मगर समुदायले जन्मदेखि मृत्युसम्म गरिने कर्मकाण्डबारे उल्लेख छ । मगर शब्दको वापा अर्थात पुरेतगुरु । जसलाई भुषाल पनि भनिन्छ । मगर जातिमा भाञ्जा नै पुरेत हुन्छन् । भाञ्जा अधिकार प्राप्त पुरेत हुन् । जन्मदेखि मृत्युसम्मका हरेक कार्जेमा पुरेत अर्थात् भाञ्जाको भूमिका सबैभन्दा बढी हुन्छ । मगर समुदायमा पुरेत गुरु छनोट पनि रोचक नै छ । चेलीबेटीमध्ये जेठी दिदीको जेठो सन्तानले मात्रै त्यो घरको पुरेत हुन पाउँछ । अरूले पाउँदैनन् । भाञ्जाले कर्मकाण्ड नजाने पनि मामा घरमा हुने हरेक कार्जेमा अनिवार्य उपस्थित हुनु पर्छ । पुस्तक प्रकाशनपछि जन्मदेखि मृत्युसम्म मगरका आफ्नै कार्जे संस्कार हुन थाले । एकरूपता कायम हुँदै गयो । आज सोही पुस्तकमा रहेको विधिअनुसार मगरहरू कर्मकाण्ड गर्छन् । मगर समुदायमा तीन किसिमका भाषा छन् । पहिलो हो डुट भाषा । पूर्वतर्फ स्याङ्जा, पोखरा, पाल्पा, तनहुँ, कञ्चनपुर हुँदै भारतको सिक्किम, दार्जिलिङ बसोबास गर्ने मगरले यो भाषा बोल्दछन् । यसलाई १२ मगराती भाषा पनि भनिन्छ । अर्थात् १२ मगर समुदायले बोल्ने भाषा । अर्को खाम भाषा । यसलाई खामपाङ पनि भनिन्छ । यो दाङ र रुकम क्षेत्रका मगरले बढी मात्रामा बोल्छन् । यस भाषाबारे रोचक कुरा छ । कुनै समय नेपालका तामा, फलाम खानीमा काम गर्ने मगरहरू धेरै थियो । कारणवश उनीहरूको भाषामा प्रतिवन्ध लगाइयो । त्यसपछि खामपाङ भाषाको विकास भयो । यो भाषा १८ मगरातले बोल्छन् । तेस्रो काईकेई भाषा हो । यो रोल्पाका मगरले मात्रै बोल्छन् । त्यहाँ २०२५ घर गमर समुदाय छन् । उनीहरूको जनसंख्या पाँच सयभन्दा बढी छैन । यो भाषा बोल्ने समुदायको कल्चर तिब्वतियन कल्चरसँग मिल्दोजुल्दो छ । डुट भाषा बोल्ने १२ मगरातीहरूले मगर रीहीछ्योटलाई मानेका छन् । जन्म महिलाले गर्भवती हुँदादेखि नै चोखोनितो हुनुपर्छ । कार्जेमा उनीहरू सहभागी हुन पाउँदैनन् । बच्चाको न्वारान अन्य जातिको जस्तै हुन्छ । तर, बिजोर अंकका ३, ५, ७, ९ र ११ दिनमा । न्वारानकै दिन नाम जुराइन्छ । नाम जन्मिएको बच्चाको फुपूले जुराइदिने प्रचलन छ । मगर भाषामा फुपूलाई ढायाक्मा भनिन्छ । दोस्रो कार्जे हो, छेवर तथा गुन्यूचोली । छोराको छेवर गरिन्छ । छोरीको गुन्यूचोली । छेवरमा मामाको उपस्थिति अनिवार्य हुन्छ । गुन्यूचोलीमा माइजूको उपस्थिति हुन्छ । विवाह विवाहमा सबैभन्दा ठूलो भूमिका मामाको हुन्छ । मगर समुदाय मातृसत्तात्मक छ । घरव्यवहारको काममा बुवाको भन्दा पनि आमाको बढी महŒव हुन्छ । हरेक घरायसी कुरामा आमाले सबैभन्दा पहिले मामालाई सोध्ने चलन छ । त्यसैले मामाको भूमिका झन् बढी हुन्छ । त्यही भएर मगर समुदायमा मामाको छोरी विवाह गर्ने चलन चलेको हो । तर, अहिले यो चलन हट्दै गइरहेको छ । मगरमा सासूससुरा हुँदैनन् । बहिनीको छोराछोरीलाई मामाको छोराले सुरुमै भेना भन्नुपर्छ । त्यही कल्चरले मगर समुदायमा साली भेनाको कथा बढी हुन्छ । बेहुलीले ससुरालाई निवा र सासूलाई निनी भन्दछन् । सासूससुरा नहुने भएकाले विवाह चलेको हो । बेहुलाले बेहुलीको बुवाआमालाई सासूससुराको सट्टा मामामाइजू भन्नुपर्छ । फुपूको छोराले मामाको छोरी विवाह गर्न मिले पनि फुपूको छोरी मामाको छोराले बिहे गर्न मिल्दैन यो संस्कारमा । मगरले मावलीवाट ल्याउने हो । बेहुलीले श्रीमान्को घर होइन । फुपूको घर आए सरह मान्नु पर्छ । बेहुलाले पनि ससुराली होइन मामाको घर आएको मान्नु पर्छ । मृत्युकर्म हाम्रो समुदायमा मृत शरीरलाई गाड्ने र पोल्ने दुवै गरिन्छ । खासमा गाड्ने चलन हो । मृत शरीरलाई डाँडामा लगेर पोलेर गाडिन्छ । तर पछिल्लो समय खोलामा लगेर पोल्नेसमेत चलन सुरु भएको छ । मृत्यु भएको घरमा जुठो बार्ने चलन छ । छिटो चोखिँदा तीन दिनमा कार्जे सक्ने चलन छ । कसैले पाँच दिनमा पनि सक्छन् । सबैतिर समान रूपमा सात दिनमा चोखिने अभ्यास हुन थालेको छ । कर्मकाण्डमा भने १० दिनपछि चोखिनु भनिएको छ । मृत शरीरको अन्त्येष्टिपछि घरमा फर्किएर चोख्याउने गरिन्छ । यो कार्यमा नुहाउने, कपाल काट्ने, नसिलाएको चोखो कपडा लगाउनु पर्छ । मृतकको आत्मालाई सम्झेर बत्ती बाल्ने चलन पनि छ । मरेको दिन बेलुका घरको नाङ्लोमा खरानी राखेर आँगनमा डोकोले छोप्ने चलन छ । बीचमा एक लोटा पानी राखिन्छ । खरानीमा भोलिपल्ट बिहान जे आकृति देखिन्छ मरेको मान्छेले त्यही जुनी लिएको छ भन्ने विश्वास छ । नुन पिण्ड दिएपछि मात्रै खान मिल्छ । पिण्ड बार्न थालेको दोस्रो दिनदेखि दिने गरिएको छ । मगर समुदायमा पिन्ड दिने तरिका अलि फरक छ । एक मुठ्ठी फुको चामलको छेउमा मर्चा, सिद्रा राखेर पिण्डलाई त्यहीँ मन्त्र पढेर दिइन्छ । पहिलो पिण्ड मरेको स्थानमा, त्यसपछि नजिकको धारा, कुवामा गएर दिइन्छ । यो कार्जेमा भाञ्जाको भूमिका धेरै हुन्छ । सबै काम भाञ्जाले नै गर्छन् । (अन्नपूर्णकर्मी हरिबहादुर लम्जेलसँगको कुराकानीमा आधारित)"
नेवारी भाषामा हस्तलिखित स्वस्थानी,"अन्तिम पानाको अन्तिम हरफमा यो वाक्य लेखिएको श्रीस्वस्थानी व्रतकथाको पुस्तक अझै हाम्रो पुस्तकालयमा शोभायमान छ। काशीनाथ बिजुक्छेका सुन्दर हस्ताक्षर त्यसमा उसरी नै चम्किइरहेका छन्। उनले लेखिदिएझैं मेरा हजुरबुवा हरिलालको त्यो नासो आजपर्यन्त अरू कसैकहाँ पुगेको छैन। हरेक माघ महिनामा हामी यही पुस्तक बडो जतनसाथ खोल्छौं। सावधानीपूर्वक पढ्छौं। र, श्रीस्वस्थानी माताको भक्तिभाव गर्छौं। यो नेवारी भाषामा हातले लेखिएको स्वस्थानीको पुस्तक हो। जानकारीमा आएअनुसार नेवारी भाषामा २२ प्रकारका लिपि फेला परेका छन्। तीमध्ये एउटा यसमा प्रयोग गरिएको छ। यो नेपाल संम्वत् ९९३ मा अर्थात् करिब डेढ सय वर्ष पहिला लेखिएको हो। पुस्तकमै यो उद्धृत गरिएको छ। म विसं १९९२ सालमा भक्तपुरमा जन्मिएँ। मेरै उमेरका पाकामध्ये पढालेखा केहीले यसलाई पढ्न सक्छन्। नत्र यो लिपि खुट्याउन सक्ने व्यक्ति अब कमै छन्। नेवारी भाषाको प्रयोग नै घट्दो छ। लेख्य रूपमा पनि नेवारीलाई अचेल धेरैजसोले देवनागरी लिपि प्रयोग गर्छन्। परापूर्वकालका गौरवमय लिपिहरू क्रमशः नासिँदै मासिँदै गएका छन्। यो व्रतकथामा २४ अध्याय छन्। कथा नेवारी भाषामा भए पनि श्लोक संस्कृत भाषामा छन्। हिन्दु धर्ममा स्वस्थानी व्रतकथाको ठुलो महŒव छ। स्वस्थानीे कथा हरेक वर्ष माघ महिनाभरि विशेष गरी हिन्दू महिलाले व्रत बस्छन्। श्री स्वस्थानी व्रतकथा हिन्दु समाजका लागि परिचित ग्रन्थ हो। माघमा घरघरमा यसलाई वाचन गरिन्छ। यसमा त्यही कथा छ, जुन हरेक घरमा हुने नेपाली भाषाको स्वस्थानी पुस्तकमा छ। फरक छ मात्र भाषा। यसको सौन्दर्य भनेकै त्यही हो, जुन मातृभाषामा छ। अर्को सुन्दरता हस्तलिखित हुनुमा छ। नेपाल (नेवारी) भाषाको मौलिक लिपि भने रञ्जना हो। यो सबैभन्दा परिस्कृत र कलात्मक लिपि हो। रञ्जनालाई नेपालले राष्ट्रलिपिका रूपमा संयुक्त राष्ट्रसंघमा दर्ता गराएको छ। यो अहिले विस्तार भएर भारत, चीन, मंगोलिया, जापानलगायत धेरै एसियाली मुलुकमा पुगेको छ। नेपालमा भने यसको प्रयोग झन् खस्किँदो छ। यसको उपयोग र संरक्षणमा राज्यले ठोस कदम चालेको छैन। नेपाली भावानुवाद : दक्ष प्रजापतिको यज्ञमा महादेवको अपमान भयो भनेर सतीदेवीले हाम फालेर आत्मदहन गरेपछि नारायण नै भागेर अन्तध्र्यान भए। त्यसपछि सबै देवता गन्धर्व किन्नरले अब यहाँ बसेर हामीलाई सुरक्षा हुँदैन भन्ने अठोट गरे। फेरि सबै देवता एकै ठाउँमा बसेर सल्लाह गरे कि दक्ष प्रजापतिको ज्यान रक्षा हुँदैन, महादेवले प्रजापतिलाई छोड्ने छैनन्। ३३ कोटी देवताले पनि रोक्न सक्दैनन् अब युद्ध हुन्छ। विष्णुको सुदर्शन चक्रले पनि निरीह अवस्थामा परेपछि ३३ कोटी देवताको आफ्नो ज्यान जोगाउन १० दिशामा भागाभाग भयो। हामीकहाँ भएको हस्तलिखित स्वस्थानी व्रतकथा पुस्तकको बाहिरी ढकनी (गाता) काठ को। शायद चाँपको काठ हुनुपर्छ। त्यसमा अन्डाको भित्री सेतो भागलाई फिटेर विभिन्न वनस्पतिको संयोजनबाट रंग बनाई हरियो, रातो आदि रंग निकालिएको छ। त्यसले अक्षर र चित्र लेखिएको छ। भित्री पाना अक्षर नेपाली कागजमा लेखिएका छन्। पुस्तकलाई कीराबाट जोगाउन हरिताल जडीबुटीबाट रंग्याइएको छ। त्यही कारण यतिका वर्षसम्म जस्ताको तस्तै छ। संस्कृति अध्येता तेजेश्वरबाबु ग्वंगः । तस्बिर : अशोक दुलाल यो व्रतकथामा २४ अध्याय छन्। कथा नेवारी भाषामा भए पनि श्लोक संस्कृत भाषामा छन्। त्यसो त नेवारी भाषाको सुरुआत संस्कृत शब्द अपभ्रंश भएर बनेको पाइन्छ। नेपाली, अंग्रेजीलगायत भाषाको बढ्दो प्रचलनले नेवारीको विस्तारै नेपथ्यमा पुग्दैन। उपत्यकाका मुख्य नेवारी बस्तीमा समेत नयाँ पुस्ताले यसलाई उपयोग गर्न छाड्दै लगेको छ। हाम्रा नाति पनातिसम्म आइपुग्दा यसको ध्वनि र उच्चारणको मौलिकतासमेत हराइसकेको छ। यिनको संरक्षणमा श्रीस्वस्थानी भवानीको कृपा लागोस्। विजया दशमीको शुभकामना। (अन्नपूर्णकर्मी तारा चापागाईंसँगको कुराकानीमा आधारित)"
नवरात्रको तेस्रो दिन आज के गरिन्छ ?,"काठमाडौं : नवरात्रको तेस्रो दिन दसैं घर वा पूजाकोठामा नौ दुर्गामध्येकी तेस्रो चन्द्रघण्टा देवीको विधिपूर्वक पूजा आराधना गरिँदै छ। नवदुर्गा मध्येकी तेस्रो देवी चन्द्रघण्टाले हातमा चन्द्रमाको आधार भएको घण्ट लिने भएकाले नै यिनको नाम चन्द्रघण्टा रहन गएको भन्ने विभिन्न पौराणिक एवं धर्मशास्त्रीय ग्रन्थमा उल्लेख गरिएको छ। यस्ती देवीको पूजा आराधनाले शक्ति प्राप्त हुने भएकाले नवरात्रका अवसरमा विशेष पूजा आराधना गर्ने गरिएको नेपाल संस्कृत विश्वविद्यालयका पूर्वसहप्राध्यापक श्रीराम सापकोटाले जानकारी दिए। चन्द्रघण्टा देवीले शिरमा अर्धचन्द्रका साथै घण्ट पनि धारणा गर्ने भएकाले यो नाम रहन गएको हो। चन्द्रघण्टा देवीको स्वरुप पहेँलो वर्णको हुन्छ। यस्ती देवीले अत्याचारी दानवी स्वरुपलाई नाश गर्ने विश्वास छ। चन्द्रघण्टा देवीको पूजा आराधनाका दिन मणिपुर चक्रलाई ध्यान गरिन्छ। चन्द्रघण्टा देवीको स्वरुपको ध्यान गर्दा अनेकौँ शक्ति प्राप्त हुन्छ। चन्द्रघण्टा देवीबाट कृपा भए समग्र पाप नाश हुने देवीको वर्णन गरिएका विभिन्न पुराण एवं ग्रन्थमा व्याख्या गरिएको वाल्मीकि विद्यापीठका उपप्राध्यापक चिन्तामणि भट्टराईले बताए। चन्द्रघण्टा देवीको स्वरुप सामान्य, शान्त, एवं करुणामयी छ। गीत सङ्गीत क्षेत्रमा लागेकाले चन्द्रघण्टा देवीको विशेष आराधना गर्दछन्। आजका दिन चन्द्रघण्टा देवीको विशेष पूजा आराधनासहित ध्यान गर्नाले ललाटमा चमक प्राप्त हुने पनि उनले सुनाए। नवरात्रको पहिलो दिन बिहीबार दसैं घर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो। घटस्थापनाको अर्थ देवीको ध्यान साधनामा स्थापित हुनु पनि हो भन्ने श्रीमद्देवीभागवत लगायत पुराण एवं धर्मशास्त्रीय ग्रन्थमा उल्लेख गरिएको छ। यही शास्त्रीय वचनका आधारमा धेरै भक्तजनले नवरात्रमा घर एवं शक्तिपीठमा देवीको साधना गरेर बिताउँछन्। घटस्थापना गरिएको दिन घडामा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो। दोस्रो दिन शुक्रबार पूजा स्थलमा नवदुर्गामध्येकी दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो भने तेस्रो दिन आज चन्द्रघण्टा देवीको निष्ठाका साथ पूजा आराधना गरिँदै छ। नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवी भागवतलगायत देवी स्तोत्र पाठसमेत गरिन्छ। नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ। यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन्। नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ। यसरी १५ दिनसम्म नेपालीले बडादसैं पर्व मनाउँछन्। दुर्गा पक्षसमेत भनिने दसैंको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्रि, आठौँ दिन महागौरी र नवौँ दिन सिद्धिदात्रीको पूजा आराधना गर्ने गरिन्छ। यीनै नौवटा दुर्गाका रुपलाई नवदुर्गा पनि भनिन्छ। नवरात्रका अवसरमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्छ। आज शनिबारको सार्वजनिक बिदाको दिन भएकाले पनि शक्तिपीठमा विशेष भीड लाग्ने गर्छ। नवरात्र नपरेका शनिबार पनि शक्तिपीठमा भक्तजनको विशेष भीड लाग्ने गरेको छ। गत वर्षजस्तो कोरोना भाइरसको सङ्क्रमण नरहेकाले सबैजसो मन्दिर खुला भएका छन्। कोरोना महामारी कम भए पनि जोखिम अन्त्य भइनसकेकाले शक्तिपीठमा जाने भक्तजनलाई भौतिक दूरी अपनाएर स्वास्थ्य सुरक्षाका विधि अपनाउन प्रशासनले विशेष आह्वान गरेको छ। कोरोना महामारी कम भए पनि जोखिम अन्त्य नभएकाले नेपालीले महान् चाडका रुपमा मनाउने बडादसैंमा विशेष सावधानी अपनाउन प्रशासनले आह्वान गरेका हुन्। शक्तिपीठमा जम्मा हुने भक्तजनले मास्क, स्यानिटाइजरलगायत स्वास्थ्य सुरक्षाका विधि अपनाएको देखिए पनि भौतिक दूरी भने कायम गरेका छैनन्। यसले फेरि कोरोना महामारी फैलने हो कि भन्ने चिन्ता बढाएको छ। नवरात्रमा भगवती दुर्गाको महत्ता नवरात्रमा सुनसान देवालय नवरात्रि पर्व : साधना र सद्वृत्ति जागरणको सन्देश"
तामाङको पुर्ख्यौली रीतिथिति,"कुन कुन थरकाले कुन कुन थरकासँग विवाह गर्न हुने र नहुने, विवाहको विधिविधान र तौरतरिकाको जानकार पनि ताम्बा नै हुन्। तामाङ समाजमा ताम्बाका साथै गान्बा, बोन्बो, लामा, चोहो र लाबोनजस्ता प्रमुख नायकहरू हुन्छन्। यिनै ६ जना नायकबाट तामाङ समाज चलायमान भइरहेको हुन्छ। तामाङ साहित्यमा सर्वाधिक चर्चित र प्रमाणित कृति हो, ताम्बा काइतेन व्हाई रिमठिम सन् १९५६ देखि प्रकाशन प्रारम्भ भएको तामाङ साहित्य भण्डारमा तीन सयको हाराहारीमा कृति थपिएका छन् । यीमध्ये सन्तवीर लामा पाख्रिन (१९५४२०२७) द्वारा लिखित तथा सन् १९५७ मा प्रकाशित ताम्बा काइतेन व्हाई रिमठिम अथवा तामाङ वंशावली ह्रमा तामाङ वाङ्मयको इतिहासमा सर्वाधिक संस्करण प्रकाशित कृति हो । रत्न पुस्तक भण्डार, काठमाडौंबाट मात्र यो कृतिको २६औं संस्करण प्रकाशित भइसकेको छ भने नेपाल र दार्जिलिङका विभिन्न व्यक्ति तथा संघसंस्थाले गरी ११औं भन्दा धेरै संस्करण छापिसकेका छन् । पाठ्यपुस्तकको सन्दर्भ सूचीमा नभएको कृति यति धेरै संस्करण छापिनु चानचुने कुरो होइन । प्रस्तुत कृति संस्करण मात्र धेरै होइन सर्वाधिक चर्चित पुस्तक पनि हो र तामाङ पहिचानलाई झल्काउन सक्ने आधिकारिक ग्रन्थ पनि हो । एलेक्जेन्डर म्याकडोनाल्ड (सन् १९८४) ले द तामाङ एजसिन बाई वन अफ देमसेल्फ (एसेज अन् द इथ्नोलजी अफ नेपाल एन्ड साउथ एसिया, खण्ड १ः१२९१६७) शीर्षक लेखमा यस पुस्तकको विषद् चर्चा गरेका छन् । कतिपय सन्दर्भहरूलाई उनले १२९ वटा फुटनोटमार्फत प्रस्ट पारेका पनि छन् । एउटा कृतिमाथि यति बृहत् अध्ययन र लेखन सायदै अन्य कुनै नेपाली कृतिमा भएको होला । उनी पछिका डेभिड होल्मवर्ग, क्याथरिन एस मार्च, ब्रिजिट स्टेमानलगायतका सबैजसो तामाङ अध्येता र अनुसन्धाताहरूले यस पुस्तकको उल्लेख्य वा उद्धरण गरेका छन् । डोरबहादुर विष्ट, जनकलाल शर्मा आदि शीर्ष नेपाली विद्वानहरूले पनि यस पुस्तकको चर्चा गरेका छन् । वास्तवमा देशीविदेशी विद्वानहरूका लागि नेपालका जातजातिबारे जान्ने प्रमुख स्रोत डोरबहादुर विष्टको पिपुल अफ नेपाल भएजस्तै तामाङ समुदायबारे जान्ने प्रमुख आधार ग्रन्थ श्री पाख्रिनको प्रस्तुत पुस्तक नै हो । डा हर्क गुरुङले यस कृतिलाई नेपालका आदिवासी समुदायको पहिलो झुल्के घाम हो भनेका छन् । यस कृतिभन्दा अगाडि नेपालमा कुनै आदिवासी जनजातिद्वारा कुनै कृति प्रकाशित भएको इतिहास पाइँदैन । यसबाट यस कृतिको ऐतिहासिकता र महत्व दुवै स्थापित हुन्छ । समीक्ष्य कृति ताम्बा काइतेन व्हाई रिमठिम: तामाङका पुर्ख्यौली रीतिथिति र गीत मा तामाङ लोकवार्ता प्रतिविम्बित छ । भूमिकासहित १०९ पेजको यस पुस्तकमा तामाङ लोक परम्पराका ताम्बाका गीतहरू छन् । पुस्तकमा तामाङ थर र थर उत्पत्तिको चर्चा, लोकजीवन, लोकज्ञान र लोकविश्वास पद्धतिहरू छन् । प्रत्येक गीत र पाठको भावार्थ नेपालीमा दिएको हुनाले सामान्य पाठकलाई पनि यो पुस्तक बोधगम्य छ । पुस्तकको अन्तमा शब्दार्थ दिइएको छ । इतिहासकार सूर्यविक्रम ज्ञवालीको लामो सारगर्भित भूमिका लेखेका छन् । ताम्बा तामाङ समाजको एउटा जिउँदो परम्परागत संस्था हो । ताम्बालाई तामाङ समाजको प्रवक्ताको रूपमा हेरिन्छ साथै तामाङ इतिहासकारका रूपमा पनि हेरिन्छ । ताम्बाको अहम् भूमिका मूलतः तामाङ विवाहमा प्रदर्शित हुन्छ । उनलाई तामाङ जातिको वंश र वंशावली थाहा हुन्छ । वंशको उत्पत्ति र इतिहासका उनी ज्ञाता मानिन्छन् । कुन कुन थरकाले कुन कुन थरकासँग विवाह गर्न हुने र नहुने, विवाहको विधिविधान र तौरतरिकाको जानकार पनि ताम्बा नै हुन् । यहाँ प्रस्ट पार्नु कुरा के हो भने तामाङ समाज बहुल सामाजिक नायक पद्धतिबाट चलेको हुन्छ । तामाङ समाजमा ताम्बाका साथै गान्बा, बोन्बो, लामा, चोहो र लाबोनजस्ता प्रमुख नायकहरू हुन्छन् । यिनै ६ जना नायकबाट तामाङ समाज चलायमान भइरहेको हुन्छ । ताम्बाले विवाह सम्पन्न गरे जस्तै लामाले विशेषगरी बौद्धधर्मको विधिबाट मृत्यु संस्कार सम्पन्न गर्दछन् । बोन्बो स्वास्थ्यविज्ञ र स्वास्थ्यसेवी हुन् र औषधीय वनस्पतिका ज्ञाता पनि । लाबोनले कुलपूजा सम्पन्न गर्दछ । घरपरिवारभित्र हुने कुनै पनि कार्यको प्रारम्भ कुल पूजाबाट हुन्छ । शान्ति र सुव्यवस्था कायम राख्न चोहोको अहम् भूमिका रहेको हुन्छ । साहित्यमा जुन भूमिका समालोचकको हुन्छ तामाङ समाजमा पनि त्यस्तै भूमिका गान्बाको हुन्छ । समालोचकले कुनै सिर्जना गर्दैन, त्यस्तै गान्बाले पनि समाजमा कुनै भूमिका निर्वाह गर्दैन तर उनले सामाजिक नायकहरूको दह्रो समालोचना गरेर समाजलाई निर्देशन गरिरहेको हुन्छ । यस्तै सानातिना भूमिका ज्वाइँचेला र छोरीचेलीहरूको पनि हुन्छ । तामाङ समाज यिनै बहुलनायक पद्धतिमा चलेको छ । यिनै नायकमध्येका चर्चित नायक हुन् ताम्बा । र यस कृतिमा ताम्बाको काइतेन अर्थात् ताम्बा शास्त्रको विविध पक्षको सन्दर्भ उठान गरिएको छ । तामाङ समाजमा रहेका जिक्तेन तामछ्योइ (विश्व विषयक ग्रन्थ), रुइछेन च्योप्के (अठाह महान् थर), ताम्बा काइतेन (ताम्बा शास्त्र), ह्रमा (विवाहका गीत) जस्ता हस्तलिखित ग्रन्थहरू संकलन गर्ने क्रममा लेखक आफ्नो पुर्ख्यौली भूमि रामेछापको तिल्पुङमा पनि पुगेर ताम्बाबारे खोजबिन गरेको चर्चा भूमिकामा उल्लेख छ । उनले प्राप्त सामग्रीहरूको स्रोत उल्लेख गरेका छन् । प्रस्तुत पुस्तक चर्चामा आइरहनुको धेरै पक्ष हुन सक्छन् । लेखकले आफ्नो कृतिमा चारपाँचवटा सैद्धान्तिक आधारहरूको उठान गरेका छन्: पहिलो, तामाङहरू नेपालकै रैथाने जाति हुन् । उनीहरू तिब्बतबाट आएका होइनन् । कुनै कथन, मिथ वा घटना र परिघटनाले तामाङहरू तिब्बतबाट आएका हुन् भन्ने पुष्टि गर्दैन । उनको यस दाबीले इतिहासकारहरूलाई बहसको लागि एउटा रैथाने सिद्धान्त दिएको छ । दोस्रो, तामाङ र गुरुङ एउटै वंशका हुन् । भाषा, संस्कृति र धर्म एक समान छन् । दुवैवीच वैवाहिक सम्बन्ध विस्तार गर्न सकिन्छ भन्ने उनको यस तर्कलाई ऐतिहासिक भाषा विज्ञानले पुष्टि गरिसकेको पनि छ । तेस्रो हो लोकवार्ता । सयौं वर्षदेखि तथाकथित विद्वानहरूको दृष्टिमा पर्न नसकेको लोकवार्ता अहिले विश्वभरि लोकप्रिय विधा बन्दै छ । नेपालका आदिवासीहरूको लोकवार्तामाथि प्रकाश पार्ने यो पहिलो ग्रन्थ हो । मैले माथि डा गुरुङको भनाइ राखिसकेको छु । चौथो सिद्धान्त हो तामाङ लोकदर्शनको । ताम्बाशास्त्रमा लोकदर्शनलाई व्याख्या गरिएको त छैन तर यसको छिपछिपे स्वरूपको उठान गरिएको छ । लेखकको यस उठानबाट तामाङ समाजमा ताम्बा दर्शनको खोजबिन गर्ने बाटो खोलिदिएको छ । र पाँचौं हो, तामाङ समाजका मौलिक परम्परागत संस्था हो ताम्बा । यस पुस्तकको सफलताले उनको कथनको पुष्टि हुन्छ । अर्को कृति सेबुसेमु व्हाई रिमठिम मा पनि उनले तामाङ विवाहमा ताम्बाको भूमिकालाई सविस्तार उठान गरेका छन् । यसरी हेर्दा सन्तवीर लामाद्वारा उठान गरिएको सैद्धान्तिक अवधारणाहरूलाई पछिल्ला पुस्ताका लेखकहरूले बेवास्ता गर्न सकेका छैनन् । पहिचान खोज्ने क्रममा यिनै अवधारणा र विषयवस्तुको उठान गर्नुपर्ने हुन्छ । तामाङ वाङ्मयको भण्डारणमा तामाङ मौलिक ग्रन्थको रूपमा यस कृतिको उपस्थिति निकै जबर्जस्त पनि छ । लेखकको बारेमा पनि केही आधारभूत जानकारी राख्न आवश्यक छ । सन्तवीर लामा पाख्रिन इलाम, फिक्कलका हुन् । आफ्ना समयमा उनी एकजना कुशल प्रशासक थिए । नेपालका २००७ सालमा प्रजातन्त्र स्थापनापछि २०१५ सालमा उनी इलाम (झापासहित) को बडाहाकिम भएका थिए । नेपालमा चिया खेतीको प्रारम्भ उनैले गरेका हुन् भन्ने छ । दार्जिलिङमा उनलाई खर्साङे माइला भनेर चिनिन्थे । समालोचकले कुनै सिर्जना गर्दैन, त्यस्तै गान्बाले पनि समाजमा कुनै भूमिका निर्वाह गर्दैन तर उनले सामाजिक नायकहरूको दह्रो समालोचना गरेर समाजलाई निर्देशन गरिरहेको हुन्छ। यस्तै सानातिना भूमिका ज्वाइँचेला र छोरीचेलीहरूको पनि हुन्छ। उनको घर दार्जिलिङको तीनसुकियामा पनि रहेको थियो र काठमाडौंको ज्ञानेश्वरमा पनि रहेको छ । उनी समाज सुधारक र समाजसेवी पनि थिए । तामाङ जातिको पहिलो संस्था तामाङ सेवा समिति (२०१३) को स्थापना गर्नमा उनको सक्रियता रह्यो र गठनपछि उनी सो संस्थाको संरक्षक रहे । समीक्ष्य पुस्तक सोहीताका प्रकाशित भएको हो । लेखकको राजनीतिक परिचय पनि दह्रो छ । राणा विरोधी गतिविधि गरेबापत उनी राणा सरकारको नजरमा पर्यो । उनलाई पक्राउ गर्न वारेन्ट जारी गरेकोमा राणा सरकारलाई चुनौती दिँदै उनले आफ्नो चौडा छातीको नांगो फोटो खिचेर राणा दरबारमा पठाएको भन्ने कथन छ । छातीको नांगो फोटोले संकेत गरेको कुरा के हो भने उसलाई समात्ने क्षमता राणा शासकसँग छैन भन्ने हो । उनको त्यो फोटो यस लेखका लेखकसँग पनि छ । २००७ सालमा प्रजातन्त्रको स्थापनापछि राष्ट्रसेवा गरेबापत राजा महेन्द्रबाट उनले कर्णेलको उपाधि प्राप्त गरेका थिए । त्यस्तै सैनिक उपाधि राष्ट्रकवि माधवप्रसाद घिमिरेलगायतले पाइसकेको हामी सबैलाई थाहा नै छ । सन्तवीर लामाले यस कृतिका अतिरिक्त सेबुसेमु व्हाई रिमठिम (२०१६), इलाम दर्पण (२०१८) र नाइबा साङ्गे (२०२२) जस्ता कृतिहरू प्रकाशित गरे । सेबुसेमुमा व्हाई रिमठिममा तामाङ विवाह पद्धतिको विधिविधान छ भने नाङबा साङ्गेमा बौद्धधर्म सम्बन्धी जानकारी छ । यी दुवै ग्रन्थ पनि धेरै पटक पुनःमुद्रण भएका छन् । उनी बडाहाकिम रहदा उनले गरेका विकास कार्यहरूकोविवरण इलाम दर्पणमा छ । उठान गरेको विषयवस्तुमा केन्द्रित भएर लेख्नु उनको लेख्य विशेषता हो । उनी जे लेख्छन् पाठकलाई प्रष्ट पार्दछन् । तामाङ भाषा (सन् १८४६)र संस्कृतिबारे (सन् १८४७) मा एचबी एज्सनले अध्ययन अनुसन्धान प्रारम्भ गरेका थिए । यसपछिका अवधिमा विशेष गरी बेलायती लेखकहरूले तामाङबारे प्रशस्त प्रकाश पारेता पनि सन् १९५५ सम्म कुनै कृति प्रकाशित हुन सकेको थिएन । सर्वप्रथम बुद्धिमान मोक्तान (सन् १९५६) को कृति जिक्तेन तामछ्योई अथवा तामाङ वंशावली ह्रमाले तामाङ प्रकाशनको खाता खोलेको हो रतामाङ वाङ्मयमा समीक्ष्य कृति दोस्रो रोलक्रममा रहेको छ । हालसम्ममा तामाङ पहिचानलाई उठाउने खालका तीन सयको हाराहारीमा तामाङ ग्रन्थ प्रकाशित भएता पनि यस समीक्ष्य ग्रन्थलाई उछिन्ने खालका कुनै कृति देखिएको छैन । यस कृतिको माग अझै बढ्दो क्रममा नै छ । यसको लोकप्रियताका कारण धेरै होलान् । तर मेरो विचारमा समाजका मौलिक विषयवस्तुको उठान हुनु, विद्वताविहीन सरलप्रस्तुति गर्नु, पाठको नेपालीमा सार खुलाउनु, रत्न पुस्तक भण्डार जस्तो प्रकाशक पाउनु, सानो आकारको पुस्तक हुनु र पाठकको सामान्य पकेटको पक्षमा उभिनु नै लोकप्रियताको मूख्य आधार हो भन्ने लाग्छ । हालसम्मका पछिल्ला लेखकहरूले न सन्तवीर लामा पाख्रिनको लेखन शैलीलाई पछ्याउन सकेका छन् न उनको कृतिको प्रकाशन संस्करणलाई नै !"
"प्रधानन्यायाधीशको बचाउ गर्दै प्रचण्डले भने, हमाल कांग्रेसबाट नियुक्त भएका हुन्","चितवन : नेकपा माओवादी केन्द्रका अध्यक्ष पुष्पकमल दाहाल प्रचण्डले उद्योगमन्त्री गजेन्द्र हमालको नियुक्ति प्रधानन्यायाधीशसँग नजोडिएको बताएका छन्। मन्त्रिपरिषद् विस्तारमा प्रधानन्यायाधीश चोलेन्द्र शम्सेर जबराको नाम मुछिएको विषयलाई प्रचण्डले हमाल कांग्रेसको कोटामा मन्त्री भएको स्पष्ट पारेका हुन्। उनले प्रधानन्यायाधीश र उद्योगमन्त्रीको बचाउ गर्दै अनावश्यक रुपमा होहल्ला गरिएको टिप्पणी गरेका छन्। भरतपुर विमानस्थलमा गरिएको पत्रकार सम्मेलनमा बोल्दै अध्यक्ष प्रचण्डलेले कांग्रेसको अध्यक्ष भइसकेको मान्छेलाई अनावश्यक रुपमा उचालिएको दाबी गरे। नेपाली कांग्रेसको पहिलाको अध्यक्ष नै हुनुहुन्थ्यो, कांग्रेसकै कोटाबाट मन्त्री हुनुभएको छ। यो होहल्ला गर्नु कुनै आवश्यक नै छैन उनले भने जब नेपाली कांग्रेसले नै आफैँ मान्छे हो भनेर आफ्नै कोटाको मन्त्रीको रुपमा ल्याइसकेपछि त्यसलाई त्यसलाई यता हो र त्यता हो भनेर अनावश्यक अरु चर्चा गर्नुको केही तुक छैन। उनले न्यायालयको सेटिङ भन्ने कुरा निराधार भएको बताए। संवैधानिक व्यवस्थाअनुसार गैह्र सांसद पनि मन्त्री भएको ६ महिनाभित्र सांसद हुने व्यवस्था भएको बताए। प्रमुख प्रतिपक्षी दल एमालेलाई संसद अवरुद्ध गर्ने नैतिक र राजनैतिक कुनै अधिकार नभएको समेत बताए। केपी ओलीले संसद् विघटन गरेको विषयलाई जायज भएको देखाउन अवरुद्ध गरेको आरोप लगाएका छन्। संसद विघटन गर्ने दललाई अवरुद्ध गर्ने अधिकार नभएको बताएका छन्। प्रधानमन्त्रीले गरे मन्त्रिपरिषद विस्तार : १६ मन्त्री र २ राज्यमन्त्री थपिए नवनियुक्त मन्त्रीहरुले लिए सपथ ८८ दिनमा पूर्ण भएको मन्त्रिपरिषद्मा प्रधानन्यायाधीशलाई पनि कोटा ! प्रचण्डले ऐन नियम विपरित एमालेले संसद अवरुद्ध गरेको बताए। विरोध नै छ भने पटक पटक संसद विघटन गर्नेले बरु संसद छोडेरै जनतामा गए भोनि त। हामीलाई छोडिदिए भयो नि संसद चलाउन प्रचण्डले भने त्यो अवरोध भनेको त्यहाँ न कुनै तर्क, न कुनै तथ्य, न कुनै नियम कानन अनुकल छ। उहाँहरुले खाली देखाउनका लागी हामीलाई छोडेर गए भयो नि। गठबन्धनलाई बलियो बनाएर चुनावी तालमेल गर्ने बताए। सत्ता गठबन्धनको सहकार्य आगामी निर्वाचनमा पनि हुने बताए। जुन परिस्थितीमा गठबन्धन गरेर यहाँसम्म ल्याउन जे भूमिका खेलेका छौँ, गठबन्धन भएरै जान्छ उनले भने, चितवन जस्तो ठाउँमा हामी अझ बढी समझदारीका साथ जान्छौँ। पूर्ण आकारमा मन्त्रिपरिषद् विस्तारपछि अब सरकारले कोभिडविरुद्धको लडाई शसक्त पार्ने बताए। पहिलो प्राथमिकता नागरिकको स्वास्थ्यको सुरक्षामा खोपको उपलब्धता सबैलाई गराउने बताए। बादलले प्रचण्डसँग चुनाव लड्छु भन्ने प्रतिक्रियालाई तल्लो स्तरको विषय भन्दै आफूले टिप्पणी गर्न नचाहने बताए। राष्ट्रिय सहमति विना एमसीसी पारित नहुने बताउँदै उनले परिमार्जन र संसोधन गरेर पास हुने स्पष्ट पारे।"
सुदूरपश्चिम र कर्णाली प्रदेशबाट मौसम बहिर्गमन,"काठमाडौं : नेपालमा मनसुन पश्चिमी भेग हुँदै बाहिरिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाले पश्चिमी भेगबाट मनसुनको बहिर्गमन शुरु भएको जानकारी दिएको हो। शुक्रबारबाट यस वर्षको मनसुन नेपालको सुदूरपश्चिम प्रदेश र कर्णाली प्रदेशका सम्पूर्ण भूभाग, लुम्बिनी प्रदेशको पश्चिमी भुभागबाट बहिर्गमन भएको महाशाखाको भनाई छ। नेपालको मौसमलाई प्रत्यक्ष प्रभाव पार्ने उल्लेखनिय मौसम प्रणाली नभएको मौसम बुलेटिनमा उल्लेख छ। नेपालमा मनसुनको बहिर्गमनको औसत मिति अक्टोबर २ भएतापनि यस वर्षको मनसुन औसत मितिभन्दा केही पछाडि सरेको हो। आगामी केही दिनमा देशका बाँकी भूभागहरुबाट मनसुन बहिर्गमन हुने अनुमान गरिएको छ। शनिबार दिउँसो देशभर आंशिक देखि सामान्य बदली रही लुम्बिनी, कर्णाली र सुदूरपश्चिम प्रदेशका एकदुई स्थानहरुमा र बाँकी प्रदेशका थोरै स्थानहरुमा मेघ गर्जन चट्याङ्गसहित हल्का देखि मध्यम वर्षाको सम्भावना रहेको छ। राती देशभर आंशिक देखि सामान्य बदली रही प्रदेश १, बागमती प्रदेश, गण्डकी र लुम्बिनी प्रदेशका प्रदेशका एकदुई स्थानमा हल्का वर्षाको सम्भावना रहेको छ। आइतबार बागमती प्रदेश, गण्डकी र लुम्बिनी प्रदेशका थोरै स्थानहरुमा मेघ गर्जन चट्याङ्गसहित हल्का वर्षाको सम्भावना रहेको छ। सोमबार बागमती प्रदेश, गण्डकी र लुम्बिनी प्रदेशका थोरै स्थानहरुमा मेघ गर्जन चट्याङ्गसहित हल्का वर्षाको सम्भावना रहेको छ।"
बाबाकम्मर कइहाँपावा वही जंगलवा केरे बीच,"बाबाकम्मर कइहाँपावावहीजंगलवा केरे बीच सुरजीगांवलगदहवा हेरा फुटहा लिहामझाई सुइँयाऔर कटिलिया हेरा मोलहुँपुर गेन आई तबहीपावा कुछ निसनवावही तैहाँ से चलकै डुडवा नाँघेन पहुँचे बाबकदुवार ओढे चादर बाबाहमारे सीन्नीन कै बौछार पहिरे फूलन कै शेहरवावही अर्थात, बाबाकम्मर शाहलाई जंगलको बीचमा भेटें। सुर्जीगाउँ, लग्दहवामा खोजें फुटाहामा पनि। सुइँया अनि कटलियामा खोजें मोलहुँपुर पनि पुगें। त्यसपछि त्यहाँ केही संकेत पाए। त्यहाँबाट डुडुवा खोला तरेर पुगें बाबाको द्वार। चादरले ढाकेको मजारमा धेरै छरिएको मिठाइको प्रसाद। फूलको माला पनि पहिरिएका थिए। हिन्दु र मुस्लिम धर्मालम्बीका साझा बाबा हुन्, कम्मर साह। दुवै धर्मावम्लबीले बाबालाई उत्तिकै मान्छन्, श्रद्धा गर्छन्। नेपालगन्ज जहाँ हिन्दु र मुस्लिम समुदायबीच बेलाबखत तनाव भइरहन्छ। त्यही सहरमा चार दशकअघि सैयद अली साँईले लेखेका थिए, अवधि भाषाको सामाजिक सद्भावको गीति काव्य, पूर्वी कहरवा उर्फ दरद भरी दासतान। नेपालगन्ज सद्भावको सहर भनेर चिनिन्छ। तत्कालीन समयमा पनि हिन्दु र मुस्लिमबीच आपसी सद्भाव रहेको उनले गीतका माध्यमबाट व्यक्त गरेका छन्। जम्मा ८ पेजको गीति काव्यले सामाजिक सद्भाव कायम गर्न सघाउ पुर्याएको छ। गीति काव्यको मोल जम्मा ३५ पैसा छ। गीति काव्यमा १० वटा गीत संग्रृहीत छन्। हिन्दुको कृष्णचरित्र, कृष्ण गोपिनी विरह र वेदनालाई समेटिएको छ। मुस्लिम समुदायको कर्बला गीत पनि छ। पति र पत्नीबीचको प्रेमगाथा र पारिवारिक परिवेश पनि छ। दुई वटा गीत त बढ्दो फेसन विकृतिका विषयमै छ। बजारमा फेसन यसरी बढिरहेको छ कि घरजग्गा बेचेर पनि महिलाले लुगा किनिरहेका छन्। पुरुषमा भने साइकल र बाजा (टेप बाजा हुनुपर्छ) को मोह बढेको उल्लेख छ। उनका गीतहरूले तत्कालीन समयको परिवेशलाई सम्बोधन गरेको छ। गीतमा निकै सरल भाषा छ। बोलीचालीकै शैलीमा जस्तो प्रस्तुत गरिएको छ। पुस्तक लेटर प्रेसमा छापिएको छ। हिन्दु र मुस्लिम धर्मका पाठकलाई समेट्नका लागि उनले पुस्तकमा दुवै धर्मलाई समेटेका हुन्। खासगरी नोकरी गर्नेहरू यस्ता पुस्तकका पाठक हुन्थे। उनीहरूका लागि पुस्तक मनोरञ्जनको साधन बन्थे। तत्कालीन समयको अवधी साहित्यको रचना सिर्जना सूचना वा सन्देश प्रवाह गर्नेभन्दा पनि मनोरञ्जन प्रदान गर्नका लागि हुन्थ्यो। अवधी सांस्कृतिक प्रतिष्ठान स्थापना गरेर अवधी भाषाकोे संरक्षणमा लागेयता मैले संकलन गरेको मौलिक कृतिमा यो नै सबैभन्दा पुरानो कृृति हो। यो कृति २०३४ सालमा प्रकाशित भएको हो। भारतमा भने अवधी भाषाका थुपै्र कृतिहरू भेटिन्छन्। त्यसबेलाका कृतिहरू कम पृष्ठका हुन्थे। धेरै पानाका हुँदा बेच्न समस्या हुन्थ्यो। पुस्तकमा हार्डकभर हुँदैनथे। गाताबिनाकै हुन्थे। नवलपरासीदेखि कञ्चनपुरसम्मको क्षेत्र अवधी भाषी बाहुल्य क्षेत्र हो। त्यसको केन्द्र नेपालगन्ज (बाँके) हो। नेपालगन्जमा बोलिने भाषामा पहिले अवधी अनि दोस्रो नेपाली हो। नेपालीमा लेखिएका कृति धेरै छन्। तर, अवधीका कृति निकै कम छन्। तेस्रो भाषाको रूपमा उर्दुमा लेखिन्छ, तर लेख्नेहरू अवधी भाषा नै बोल्छन्। थारू भाषी पनि छन्। नेपालगन्जमा नेपाली, अवधी, थारु, उर्दु चारवटै भाषामा साहित्य लेखिँदै र प्रकाशित हुँदै आएको छ। अवधी भाषाको प्रभावले गर्दा अवधी भाषामा मुस्लिम रीतिरिवाजलाई लिएर सैयदजस्ता साहित्यकारहरूले लोकगीतहरू लेखेका पाइन्छन्। नेवारी भाषामा हस्तलिखित स्वस्थानी तामाङको पुर्ख्यौली रीतिथिति गुरुङको अलिखित ग्रन्थ प्ये भोजपुरीको त्यो पपिहरा हाँ हाँ रे पहिल ट बर्स ढुढिर कुहिर नेपालगन्ज अवधी लोक साहित्यको धनी सहर भए पनि प्रकाशित कृति भने निकै कम छन्। औंलामै गन्न सकिने छन्। घरघरमा पर्व, गीत, संस्कार गीत, कजरी, सोहर जीवितै छन्। त्यत्तिबेलाको साहित्य रचना दुःख, पीडा बिर्साउन र मन भुलाउन र मनोरञ्जन प्रदान गर्नका लागि हुन्थ्यो। सम्भवतः २०१५ सालमा नेपालगन्जमा पाटन प्रिन्टिङ प्रेस स्थापना भएपछि अन्य भाषामा जस्तै अवधी भाषामा साहित्यिक पुस्तक प्रकाशित भएको हुनुपर्छ। त्यत्तिबेलाका पुस्तकहरू हामीले फेला पार्न सकेका छैनौं। संकलन गर्ने प्रयास जारी छ। २०३६ सालको जनमत संग्रहताका बीपी कोइराला र राजा महेन्द्र (पञ्चायती व्यवस्था र बहुदलीय व्यवस्था) का विषयमा केही अवधी भाषाका लोक गीतहरू बाँकेका गाउँहरूमा गाइन्थ्यो तर त्यसको संकलन गरेर प्रकाशित भएको कतै रेकर्ड भेटिँदैन। अवधी भाषामा बाँकेमा लेखिएको पहिलो पुस्तक कुन थियो ? कहिले प्रकाशित भएको थियो ? कहाँ मुद्रण गरिएको थियो। त्यसपछिका कुन कुन मितिमा कुन पुस्तक प्रकाशित भए भन्ने कुराको कुनै रेकर्ड भेटिँदैन। अवधी साहित्यका पुस्तकको कतै लेखाजोखा नै छैन। हामीले प्रतिष्ठान स्थापना गरेर भाषा, साहित्य र संस्कृति संरक्षणको प्रयास त गरेका छौं। प्रतिष्ठानका लागि राज्यबाट कुनै सहयोग मिलेको छैन। त्यसैले अनुसन्धान गर्ने र इतिहास लेख्ने काम गर्न सकेका छैनौं। २०४७ सालको संविधानले देशमा बोलिने सबै भाषालाई राष्ट्रिय भाषाको मान्यता दिएपछि मात्र अवधी भाषाको संरक्षण र संवद्र्धनका प्रयास अलि बढी भएका थिए। अहिले त लुम्बिनी प्रदेशले सरकारी कामकाजको दोस्रो भाषाको रूपमा मान्यता पनि दिएको छ। यसबाहेक अवधी भाषाको विकासका लागि प्रदेश सरकारबाट कुनै सहयोग गरेको भन्नेबारे थाहा पाइएको छैन। अवधी भाषाको विकासका लागि जसरी हुनुपथ्र्यो त्यति भएन। अरू भाषालाई जस्तै अवधी भाषालाई प्राथमिकतामा राखिएन। बेवास्ता गरेको हामीलाई अनुभव भएको छ। देशमा भाषा आयोग त छ। यो आयोगले सबै भाषाको क्षेत्रमा काम गर्न सकेको देखिएन। भाषाभाषी आयोग बनाएर त्यसमा अवधी विभाग बनाएर काम गर्नुपर्छ। त्यो विभागले सबैभन्दा पहिले त अवधी भाषाको साहित्यको अध्ययन गर्न जरुरी छ। अवधी भाषा, साहित्य र संस्कृतिका लागि संग्रहालय नै बनाउनुपर्ने देखिन्छ। यो कामका लागि राज्यकै मुख ताक्नुपर्ने अवस्था छ। सैयदलाई मैले एउटा किसानको रूपमा चिनेको हुँ। सामाजिक विषयमा उनी गीत लेख्न सक्छन्। जे देख्यो, भोग्यो, र अनुभव गरे त्यसलाई गीत बनाउन सक्छन्। लेख्ने मात्र होइन मीठो गाउन सक्ने उनको अर्को खुबी हो। उमेरले झन्डै आठ दशकको आसपास रहेका उनी अहिले पनि अवधी, उर्दु र हिन्दी वा बहुभाषिक साहित्यिक कार्यक्रममा पुग्छन्, गाउँछन्। तत्कालीन समयमा अवधी भाषी पाठक निकैै कम थिए। लेखकलाई पुस्तक लेख्न अनुदान दिन सकिन्छ अर्थात् अवधी भाषामा लेख्न प्रोत्साहित गर्नुपर्छ। अवधी भाषामा यसअघि प्रकाशित भएका सबै कृतिको अभिलेख गर्नुपर्छ। अभिलेखको नियमित अध्यावधिक गर्ने स्थायी संरचना नै बनाएर विभागले गर्नुपर्छ। अवधी पठन संस्कृतिको विकासको लागि पनि काम गर्न सक्छ। अवधी भाषाको साहित्य लेखनलाई बढावा दिन सक्ने हो भने यसको बजार अन्य भाषाका कृतिभन्दा धेरै फराकिलो छ। नेपालको कुल जनसंख्याभन्दा धेरै गुणा बढी अवधी पाठक भारतलगायत विश्वभर छन्। अवधी भाषाको माध्यमबाट पनि देशको पहिचानलाई उँचो बनाउन सकिन्छ। छिमेकी भारतका उत्तर प्रदेश र मध्य प्रदेशलगायतका राज्यमा अवधी भाषा बोल्नेको संख्या ठूलो छ। कृतिहरू त्यहाँ पनि बिक्री गरेर बजार विस्तार गर्न सकिने सम्भावना छ। (अवधी सांस्कृतिक प्रतिष्ठान बाँकेका अध्यक्ष विष्णुलाल कुमालसँग अन्नपूर्णकर्मी शंकरप्रसाद खनालले गरेको कुराकानीमा आधारित)"
हाँ हाँ रे पहिल ट बर्स ढुढिर कुहिर,"इशर दास कविले काशीबाट विद्या हासिल गरी सुनेको स्मृतिको आधारमा काव्य रचेको उल्लेख गरेका छन्। यो काव्य लेखी सकेर उनले जसले यो कथा सुन्यो, उसले महापुण्य पाउने, मनले चिताएको पुग्नेछ, कवि इशर दासको भाषा सुन्ने नर (मान्छे) विष्णुलोकमा पुग्नेछ, भनेका छन्। २००७ सालमा प्रकाशित थारू भाषाको पहिलो कृति दाङका बढ्वा थारूको बढक्क जोर्नी गीत संग्रह तथा दोस्रो कृति जीवराज आचार्यको हम्र ओ हमार बन्वा (२०११) कविता संग्रह मानिन्छ (पञ्जियार, २०५५ः१४)। तर, आजसम्म यी दुवै कृतिको प्रतिलिपि भेटाउन सकिएको छैन। तेस्रो कृति चौधरी रूपलाल महतो र बद्रीनाथ योगीले संकलन गरेको दंगीशरण, बडकिमार, गुरुवावाकि जन्मौति (२०१६) हो। पहिलो र दोस्रो कृतिको प्रतिलिपि कुनै अनुसन्धानकर्मीले फेला पार्न नसकेकाले दंगीशरण, बडकिमार, गुरुवावाकी जन्मौति नै थारू साहित्यको प्राप्त पहिलो लिखित दस्तावेजीकरण मान्न सकिन्छ। प्रस्तुत आलेखमा यही पुस्तकको कृति तथा कृतिकारबारे चर्चा गरिएको छ। एउटैमा ३ लोककाव्य सिद्धरत्ननाथ मठ, दाङ चौघेराका बदरीनाथ योगी तथा दाङ जलौराका चौधरी (गाउँका अगुवा) रूपलाल महतोले २०१६ साल वैशाख पूर्णिमामा दंगीशरण कथा, बडकिमार, गुरु बाबाकि जन्मौति पुस्तक प्रकाशन गरे। यद्यपि, दुवैजनाले सम्पादकसंकलक नभनी प्रकाशक मात्रै भनेर पुस्तकमा उल्लेख गरेका छन्। यसको मूल्य जम्मा एक रुपैया मात्र उल्लेख छ। मुद्रणमा उल्लेख भएअनुसार त्यसबेला यो कृति एक हजार प्रति छापिएको थियो। योगी नरहरिनाथले पुस्तकको भूमिका लेखेका छन्। सम्पादकहरूले यस्तो कृति प्रकाशित गरेर आदर्शयोग्य काम गरेको भूमिकामा उल्लेख छ। यसरी बदरीनाथ योगी र चौधरी रूपलाल महतोलाई प्रकाशक सम्पादक दुवै भन्न सकिन्छ। रूपलाल महतो आफैंले संकलन गरेको बाहेक नीलवराही बस्ने पूर्णबहादुर, महदेवा बस्ने नरांप्रसाद चौधरी, दाङ चटकमटिया बस्ने भोजुका बेटा, भारतका वेटा, रामलाल, जोगीराम, सीताराम तथा उत्तर तेघरा बस्ने वलीभद्र थारूको संकलन गरेको पाण्डुलिपिबाट पनि उतार गरेको भनिएको छ। दंगीशरण कथा कुनै वेला दाङमा थारू राजा दंगीशरण थिए। तिनकै कथाको बारेमा दंगीशरण काव्यको जन्म भएको छ। बड्कीमार र गुर्वावक् जन्मौति थारू समुदायमा गायनको दृष्टिले महत्वपूर्ण मानिन्छ। तर, दंगीशरण काव्य गाइने परम्परा छैन। यहाँ संकलित दंगीशरण कथा पनि थारू लवजमा छैन। यसको सुरुआतमा नै अथ दंगीशरण कथा प्राकृितक भाषामा भन्ने उल्लेख छ। यसको भाषा शैली अवधीझै लाग्छ। दंगीशरण काव्यको अन्त्यमा कवि इशर दासबारे उल्लेख छ। इशर दास कविले काशीबाट विद्या हासिल गरी सुनेको स्मृतिको आधारमा काव्य रचेको उल्लेख गरेका छन्। यो काव्य लेखी सकेर उनले जसले यो कथा सुन्यो, उसले महापुण्य पाउने, मनले चिताएको पुग्नेछ, कवि इशर दासको भाषा सुन्ने नर (मान्छे) विष्णुलोकमा पुग्नेछ, भनेका छन्। यही काव्यका आधारमा महेश चौधरीले उनलाई थारू भाषाको पहिलो आदिकवि हुन सक्ने तर्क गरेका छ्र्रन्। यसरी लोककाव्यको संकलनमा सिर्जनात्मक कार्य पनि देखिन्छ। बडकिमार महाभारतको कथा समेटिएको बडकिमार (बर्कीमार) मा विभिन्न पैधार (खण्ड) दिइएको छ। यसमा कुल १२ पैढार (अध्याय) समेटिएको छ। जसमा लखागीर, जतिया मार, राउबेध, पसावर, बनिवास, घरबास, हँठ्यक मार, किच्का मार, सुसर्मक मार, मनसाधक, बर्किमार र स्वार्गारोहण पैढार रहेका छन्। देवीदेउताको समह्रौटी (स्तुति) गाउँदै बर्किमारको सुरुआत भएको छ। जस्तो स्तुतिको एक श्लोक हेरौं पुरुव मै समिरौँ सुरज भरार, पछिउँ मै समिरौ डेवी र अउटार उटर मै समिरौ हरिकविलास, लंका रि पवन समिरौ हनुमान अर्थात् पूर्व उदाउने सूर्य देउतालाई म सधैं स्तुति गर्छु, पश्चिम दिशामा अवतार लिने देवीहरूलाई, उत्तरमा हिमालय कविलाश (कैलाश) मा बस्ने महादेवलाई तथा लंका नष्ट गर्ने हनुमानलाई स्मरण गर्छु। त्यति मात्रै होइन, समह्रौतीमा आकाशका इन्द्र, पातालका वासुकी, विद्याकी देवी सरस्वतीलगायत रचनाकारले भूलवश लिन नसकेका सम्पूर्ण देवदेवीहरूको स्मरण गर्दै बर्किमारको कथा सुरुआत हुन्छ। यद्यपि विभिन्न संकलकहरूले संकलन गरेको बर्किमार महाकाव्यको समह्रौतीपछि पहिलो अध्यायको शृंखलामा फरकफरक प्रस्तुति छ (चौधरी, २०६७ः ९३)। बेबुरिक बिनायक झमकि उराय, बिना बुँडि टुहरि पाउ घनिपटि घन रे सुगा कई ठोंर, हृडा बइस मोटि डेहो र सिखाइ, भगमोटि सरन लिहनु टोंहर नाउ, डेखि ढरम डेबि बन्ढन बाट डेस डेस राजा कोडरा मगावै, चौडो जोजन भुँइया राजा उटिस खाँर उट बेड डुरपटि लइ जाउ, जेकर नाउर ढनर जिउ होइ। यहाँ द्रौपदीको स्वयमवरको प्रसंग छ। विभिन्न देशबाट राजकुमार निम्त्याइएका छन्। धर्नुवेदले जसले चरालाई भेदन गर्न सक्छ, उसैले द्रौपदीलाई लैजाला भन्ने चर्चा छ। विपरो र भैया नान डुलार, राजा बैराठक बेह्रि र गाइ भलि र भिवाँ अर्जुन ढनुर्ढर, कौरो मारि बहुट गाइ। यहाँ लाखौं घोडसवार कौरवहरूबाट असंख्य गौहत्याको प्रसंग छ। महाभारतका घटनाक्रमलाई समेटिएको यो गाथा दसैंैको अवसरमा बर्का नाचको रूपमा गीत गाउँदै नाचिन्छ। बडकिमारको आधारमा नाचिने बर्का नाच ५५ वर्षको अन्तरमा गरिए पनि यो असाध्यै खर्चालु छ। जस्तो नाच समापनपछि ४ बोका, १ भेडा, ४ सुँगुर, १०० वटा कुखुरा, बली चढाउनुपर्छ। दाङमा २०१०, २०१५, २०२० र २०५५ मा गरी ४ पटक मात्रै वर्का नाच विधिवत् रूपमा गरिएको छ (थारू दहित २०५७ः ४४)। यसलाई बडकिमारको संकलनकर्ता दाङ जलौराका चन्द्रप्रसाद थारूको समूहले मात्र निरन्तरता दिएका छन्। जनसंख्याको हिसाबले नेपालमा बोलिने भाषामध्ये थारू भाषाको स्थान चौथोमा छ। थारू भाषाको लिखित दस्तावेजीकरणको इतिहास त्यति लामो छैन। २०६८ को जनगणनाअनुसार थारू जातिको जनसंख्या १७ लाख ३७ हजार ४ सय ७० रहेको छ। गुरुबाबाकि जन्मौति गुरुबाबाकि जन्मौति (गुरुबाबक् जन्मौटीजल्मौटी) थारू जातिको चेतनाको प्राचीन अवशेष हो। यसमा सम्बत् १६४४ कात्तिक १० गते शुक्रबारको दिन लेखिएको काथा (कथा) भनिएको छ। त्यसको तल राज्य दाङ पश्चिम चरकमटिया बस्न्या चौधरी भोजुका बेटा, भारतका वेटा रामलाल जोगीराम सीतारामको सुर्षेल पुस्तक छापेर दिने भन्ने संग्रहकालको समय २०११ मा लेखिएको छ। यस भनाइबाट सामाजिक परिवेश आजभन्दा चार सय वर्षअघिको छ। रचनाकाल यसभन्दा पनि निकै पूर्व हुनुपर्छ (आचार्यः २०६३ः १२८)। डा गोविन्द आचार्यका अनुसार गुरुबाबक् जन्मौति नेपालकै प्रथम संकलित लोकसाहित्यको सामग्री बन्न सक्छ (आचार्यः २०६३ः २१)। भनिन्छ, जुन समुदायमा सृष्टिको कथा छ, त्यो निकै आदिम समुदाय हो। गुरुवावक् जन्मौतिमा सृष्टिको कथा छ। यसको उदाहरण हेरौं हाँ हाँ रे पहिल ट बर्स ढुढिर कुहिर। आव डैया कलजुग घेरल मिरटि भवन।। हाँ हाँ रे सोनकै झलकटाव अगिउनकै रेख जरि र ढरटि होइला र अन्ढार। हाँ हाँ रे चिरि चुरङगन मनुवा जरि र होइला र अन्ढार हाँ हाँ रे रुख बरिख बाट जरि जरि होइ र अंगार जरि ढरटि होइ र अंगार हाँ हाँ र इन्डर रानी इन्दर राजा भौना घुमा। चिरै भई घुमलि मिरटि भवन, चारिकोन पिरठमि खखट उजाड हाँ हाँ र एक छटर राजा रानी खेल हाँस करि मासुकै ढोढार रकटमै बुँड हाँ हाँ र एक महिनवा गुरुबाबा नाहि सर्पुन एक महिनावकै कारि चिमटि होइ जा। (योगी र महतो, २०१६ः ७७) अर्थात् कलियुगले घेरेर पहिले पृथ्वी धुलैधुलो भएर कुहिरीमण्डलझैँ ढाकियो। पृथ्वीको गर्भमा रहेको खनिज लाभाको रूपमा चारैतर्फ विस्फोट भएर कोइलाको फिलिंगोसँगै आगो जाज्वल्यमान देखियो। रूखवृक्ष, मनुष्य सबै अंगार भए। पृथ्वी अन्धकारमय भयो। यसै क्रममा इन्द्र राजा र इन्द्र रानी चरा भई पृथ्वीको परिक्रमा गरे। हाँसखेल गर्दा गर्दै रानीको गर्भ बस्यो र पहिलो महिना कालो कमिलाको जन्म भयो। यद्यपि थारू समुदायको सखिया तथा अष्टिम्की काव्यमा जल, स्थलपछि कुशको उत्पत्ति भएको कथा छ। थारू भाषामा छुट्टै महाभारत (बर्किमार), रामायण (रामबिहग्रा), शिवपुराण (फुलवार)लगायत काव्य छन्। यसको व्याख्या विश्लेषण जरुरी छ। विज्ञहरुको सुझाव: थारु मानक भाषा आवश्यक"
अबको एनआरएनए,"गैरआवासीय नेपाली र स्वदेशमा रहेका युवाको नवीन सोच, ज्ञान र उत्साहलाई उत्पादनमूलक क्षेत्रमा प्रयोग गर्नुपर्छ। नेपालीका लागि नेपाली भन्ने मूल मन्त्रका साथ गैरआवासीय नेपाली संघ (एनआरएनए) सन् २००३ मा स्थापना भएको हो। संघले १९ वर्षको अवधिमा धेरै रचनात्मक र गौरवान्वित काम गरेको छ। विश्वका ८५ देशमा संघका राष्ट्रिय समन्वय परिषद् गठन भएका छन्। नेपालीको सर्वाधिक ठूलो सांगठनिक सञ्जाल निर्माण गर्न सक्नु आफैंमा एउटा महत्त्वपूर्ण उपलब्धि हो। संघको अभियानको प्रभाव र सम्मानस्वरूप नेपाल राष्ट्रले गैरआवासीय नेपाली ऐन (२०६४), कानुनी मान्यता दिएको छ। संविधानसभाले गैरआवासीय नेपालीको नागरिकता सुनिश्चित गरेको छ। विदेशमा गैरआवासीय नेपालीले प्राप्त गरेको ससाना पुँजी र सीपलाई नेपालको समृद्धिमा लगाउने उद्देश्यले आवश्यक ऐन कानुन बनिसकेका छन्। यद्यपि केही कानुन बन्ने क्रममा छन्। गैरआवासीय नेपालीको सक्रियतामा नेपालमा सामूहिक र व्यक्तिगत लगानी बढ्दो छ। विदेशबाट ज्ञान, अनुभव र सीप भित्र्याउने संस्थागत प्रयास पनि भएका छन्। गैरआवासीय नेपालीको सक्रियतामा नेपालमा सामूहिक र व्यक्तिगत लगानी बढ्दो छ। विदेशबाट ज्ञान, अनुभव र सीप भित्र्याउने संस्थागत प्रयास भएका छन्। संघमार्फत सामाजिक र परोपकारी कार्यमा योगदान र पहल भएका छन्। १० अर्ब लगानीको एनआरएएन नेपाल डेपलपमेन्ट फन्ड कोषको माध्यमबाट खासगरी मध्यपूर्वका खाडी मुलुक एवं मलेसियालगायतका मुलुकमा रहेका नेपालीको लगानी प्रवद्र्धन गर्ने सुरुआत भएको छ। वैदेशिक रोजगारीमा रहेका तथा सिंगो संसारभर रहेका गैरआवासीय नेपालीको सानो पुँजीलाई पनि उत्पादनमूलक क्षेत्रमा लगानीको वातावरण बनेको छ। विश्वभर फैलिएको कोरोना भाइरसको महामारीलगायत मुलुकले सामना गरेका निकै संकटपूर्ण घडीमा मानवीय संवेदनासँग जोडिएका कयौं अप्ठ्यारासँग एनआरएनहरूले सहकार्य गरेका छन्। नेपाली भूमिमा वैदेशिक हस्तक्षेपका विरुद्धमा समेत गैरआवासीय नेपालीले आवाज मुखारित गरेका छन्। प्राकृतिक विपत्तिहरू भूकम्प तथा कोरोना भाइरस महामारीका बेला नेपालको हितका लागि गैरआवासीयले अहम् भूमिका निर्वाह गरेका छन्। गैरआवासीय नेपाली संघको समन्वयमा वैदेशिक रोजगारीसम्बन्धी समस्या समाधानका लागि धेरै सुुधारका काम भएका छन्। कोरोना महामारीमा गैरआवासीय नेपाली संघको भूमिका अग्निपरीक्षा थियो। महामारीका बीच संघले विदेशमा ५० भन्दा बढी देशमा रहेका दुई लाखभन्दा बढी नेपालीलाई सहयोग र उद्धार गर्न सफल भएको छ। महामारीले गैरआवासीय नेपाली संघको भूमिका र प्राथामिकतालाई समेत बदलिदिएको छ। संघले सञ्चालन गरेको राहत तथा उद्धार कार्यक्रमको नेतृत्व लिएर दुई लाखभन्दा बढी नेपालीलाई प्रत्यक्ष सहयोग गर्न नेतृत्व लिन पाउनु ठूलो अवसर थियो। मेरै नेतृत्वमा नेपालमा स्वास्थ्यसम्बन्धी राहतका सामग्री अक्सिजन सिलिन्डरलगायत सामग्री पठाउन सफल भएका छौैं। अक्सिजनको संकटका बेला संघले विशेष भूमिका निर्वाह गरेर आपत्कालीन अवस्थामा नेपालमा अक्सिजन पठाइएको थियो। यसका साथै सातवटै प्रदेशमा एकएकवटा अक्सिजन प्लान्ट स्थापना हुन थालेको छ। कोरोना महामारीका कारण वैदेशिक रोजगारी गुमाएर कयौं नेपाली रित्तो हात नेपाल फर्किएका छन्। हजारौंको संख्यामा नेपालीले जागिर गुमाएका छन्। उनीहरूको पुनः एकीकरण एवं नेपालमै क्षमताअनुसारको रोजगारी सिर्जना गर्न नेपाल सरकारसँग सहकार्य गरेर अघि बढ्नुपर्ने ठूलो जिम्मेवारी छ। त्यसमा एनआरएनएले रचनात्मक भूमिका निर्वाह गर्न सक्छ। गैरआवासीय नेपाली संघको ९औं महाधिवेशनमा हामीले गरेको प्रतिबद्धता अनुरूप अघि सारेका संघको पुनर्संरचना, स्मार्ट एनआरएनए, संस्थागत विकास, आर्थिक पारदर्शितालगायतका कार्यको जग स्थापना भइसकेको छ। संघको अभियानमा देखिएका कयौं चुनौतीबीच हामी १०औं महाधिवेशन तथा विश्व सम्मेलनमा गैरआवासीय नेपाली संघको निर्वाचनको संघारमा छौं। समृद्धि र रूपान्तरण, हाम्रो साझा अभियान मा विश्वभर रहेका गैरआवासीय नेपालीहरूको सहयोगको खाँचो छ। व्यवस्थित र सुरक्षित वैदेशिक रोजगारी वैदेशिक रोजगारीको क्षेत्रलाई व्यवस्थित, मर्यादित र सुरक्षित बनाउन सरोकारवाला निकायसँग सहकार्य आवश्यक छ। रोजगारी गुमाएर फर्केकालाई सीप तथा क्षमताअनुसार रोजगारीमा लगाउनुका साथै उत्पादनमूलक क्षेत्रमा सहभागी गराउन आफ्नै माटो, स्वावलम्बी बाटो अभियान सञ्चालन गर्नुपर्छ। ज्ञान, सीप र पुँजीलाई स्वदेशको विकास र समृद्धिमा लगाउनुपर्छ। श्रम तथा सीप बैंक स्थापना गर्नुपर्छ। वैदेशिक रोजगारी खाडी र मलेसिया मात्र केन्द्रित नभई अमेरिका, युरोपमा अवसर खोज्न आवश्यक भइसकेको छ। युरोपेली, अमेरिकी, ओसेनिया क्षेत्र एवं जापान, हङकङ, दक्षिण कोरियालगायतका देशसहित नयाँ आकर्षक श्रम गन्तव्यको पहिचान गरी सम्बद्ध देशसँग श्रम सम्झौता गर्न सहकार्य गर्न सक्छ। श्रमिकलाई अभिमुखीकरण तालिम, योगदानमा आधारित सामाजिक सुरक्षा कोष तथा पेन्सन कोषमा सहभागी, महिला श्रमिकलाई सुरक्षित, मर्यादित र सम्मानजनक रोजगारीका निम्ति विशेष कूटनीतिक पहल गर्न एनआरएनए अग्रसर हुनुपर्छ। न्यूनतम तलब अन्तर्राष्ट्रिय मापदण्डअनुसार बनाउन सरोकारलाला निकायसँग एनआरएनएले समन्वय गर्नुपर्छ। वैदेशिक रोजगारीका भोग्नुपरेका समस्या समाधान गर्न अन्तर्राष्ट्रिय समन्वय परिषद्ले खडा गरेको कोष थप वृद्धि गरी एनसीसीमार्फत कार्यक्रम सञ्चालन गर्नुपर्छ। श्रम स्वीकृति नवीकरण, बिमा नवीकरण तथा श्रमसम्बन्धी अन्य समस्या समाधानका लागि नेपाल आउने बाध्यकारी अवस्था अन्त्य गर्नुपर्छ। नियोगमार्फत नवीकरण हुने व्यवस्था गर्नुपर्छ। स्वदेशमा लगानी नेपालमा लगानी भित्र्याउने उद्देश्यले स्थापना गरिएको १० अर्ब रुपैयाँको एनआरएन नेपाल डेभलपमेन्ट फन्ड बृहत् बनाउनु पर्नेछ। वैदेशिक रोजगारीमा रहेका श्रमिकलाई आईपोओमार्फत जोडेर नेपालको समृद्धिका लागि एनआरएनएले संस्थागतरूपमा सुरुआत गरिसकेको छ। नेपालमा लगानीको क्षेत्र पहिचान गरी सुरक्षित लगानी प्रवद्र्धनका लागि सहकार्य गर्नु पर्नेछ। वैदेशिक रोजगारीमा रहेका श्रमिकले पठाएको रेमिट्यान्सलाई उत्पादनमूलक क्षेत्रमा लगानीका प्रोत्साहन गर्नुका साथै लगानीका क्षेत्र पहिचान गर्न सघाउनुपर्छ। गैरआवासीय नेपाली र स्वदेशमा रहेका युवाको नवीन सोच, ज्ञान र उत्साहलाई उत्पादनमूलक क्षेत्रमा प्रयोग गर्नुपर्छ। एनआरएन नेपाल डेभलपमेन्ट क्षेत्रीय फन्ड र सम्बद्ध वित्तीय निकायहरूबाट लगानीको व्यवस्था गर्नुपर्छ। संयुक्त स्टार्टअप कार्यक्रम सञ्चालनका लागि कार्यविधि बनाई कार्यान्वयनतर्फ जोड दिनुपर्छ। गैरआवासीय नेपाली र वैदेशिक लगानी आकर्षित गर्न दोहोरो कर छुटसम्बन्धी सम्झौता गर्न सरकारसँग पहल गर्नुपर्ने देखिन्छ। संस्थागत पुनर्संरचना एवं सुदृढीकरण संशोधित विधानमा ल्याइएका नयाँ प्रस्ताव पूर्ण कार्यान्वयन गर्नुपर्छ। संघको पञ्जीकृत सदस्यतालाई वृद्धि गर्नुपर्छ। संघले स्थापनाकालदेखि नै उठाएको १ सय ८३ दिनभन्दा बढी विदेशमा बस्ने नेपालीलाई गैरआवासीय नेपाली परिभाषित गर्ने तथा विद्यार्थीलाई पनि गैरआवासीय नेपालीको परिभाषाभित्र समेट्न एनआरएनएले ध्यान दिनुपर्छ। सदस्यता, प्रतिनिधि चयनसँग सम्बन्धित तथा निर्वाचनजन्य असहजतालाई सम्बोधन गर्दै स्वतन्त्र, अधिकारसम्पन्न सदस्यता तथा प्रतिनिधि व्यवस्थापन आयोग र न्यायिक आयोग गठन आवश्यक भइसकेको छ। आईसीसीको निर्वाचनका प्रतिनिधि छनोटलाई पारदर्शी र थप वैज्ञानिक बनाई निर्वाचन पद्धतिलाई पुनरावलोकन गर्नुपर्छ। अघिल्लो कार्यकालमा सुरु गरिएको स्मार्ट एनआरएनए कार्यक्रम सुधार गर्दै पूर्णता दिनुपर्छ। एनसीसीमा देखिएका सदस्यता वितरण र निर्वाचनलाई निष्पक्ष र स्वतन्त्र बनाउन फेस भेरिफिकेसन प्रणालीलाई अनिवार्य बनाई कार्यान्वयन गर्नुपर्छ। गैरआवासीय नेपालीका हकहित अधिकार नेपाल सरकारले संविधानमा व्यवस्था गरेका तर कार्यान्वयनमा आउन बाँकी गैरआवासीय नागरिकतालगायतका अन्य व्यवस्थालाई कार्यान्वयनमा ल्याउन परिणाममुखी पहल गर्नुपर्ने आवश्यकता छ। विदेशमा बस्ने नेपालीलाई राजनीतिक अधिकारसहित विदेशबाटै मतदान गर्ने व्यवस्था मिलाउन सरकारसँग पहल गर्नुपर्छ। गैरआवासीय नेपालीको नेपालमा रहेको सम्पत्तिको सुरक्षाका लागि कानुनी व्यवस्था मिलाउन सहजीकरण गर्नुपर्छ। नेपालीहरूको बाक्लो उपस्थिति भएका देशमा दूतावास स्थापना गर्न सरकारले ध्यान दिनुपर्छ। विदेशमा रहेका नेपालीलाई सरकारको सुविधा उपलब्ध गराउन संघले प्रयास गर्नुपर्छ। नेपाल मूल भएका तर पुस्तौंदेखि विदेशमा नेपाली समुदाय नेपाली भाषीलाई पनि एनआरएन कार्डको माध्यमबाट कानुनी आधारसहित नेपालसँग जोड्नुपर्छ। राष्ट्रिय समन्वय परिषद्बाट निर्वाचित अध्यक्षलाई सरकारको अवैतानिक वाणिज्य दूतको रूपमा मान्यता दिन लबिङ गर्नुपर्छ। बेलायतलगायतका विभिन्न देशमा कार्यरत भूपूगोर्खाले उठाउँदै आएको समान पेन्सन र अधिकारको मागलाई पूरा गर्न संस्थागतरूपमा पहल गर्नुपर्छ। ज्ञान, सीप र प्रविधिसहितको एनआरएन संशोधित विधानमा व्यवस्था भएको एनआरएनए पेसागत तथा प्राज्ञिक इकाइ स्थापना गरी सक्रिय रूपमा सञ्चालन गर्नुपर्छ। ज्ञान तथा विज्ञ सम्मेलनलाई थप प्रभावकारी र सहभागितामूलक बनाई निरन्तरता दिनु आजको आवश्यकता हो। नेपाल पोलिसी इन्स्टिच्युटलाई दक्षिण एसियाली स्तरको थिंक ट्यांकका रूपमा अघि बढाउनुपर्छ। अन्तर्राष्ट्रिय थिंक ट्यांकसँग सहकार्यलगायतका गतिविधि अगाडि बढाउनु पर्छ। राष्ट्रियअन्तर्राष्ट्रिय दातृ निकाय तथा परोपकारी संस्थासँग आवधिक कार्ययोजनाका साथ सहकार्य गर्नुपर्छ। सहयोगपूर्ण सहभागिता र योगदान एवं कदरलगायतका योजनाहरू ल्याई रचनात्मक काम गर्नुपर्छ। फाउन्डेसन सचिवालय सुदृढीकरण तथा अन्तर्राष्ट्रिय कार्यालयको स्थापनामा जोड दिनुपर्छ। नेपालमा स्वयंसेवाका लागि संसारभरका युवालाई आकर्षित गर्न विशेष प्याकेजसहितका कार्यक्रम ल्याउन जरुरी छ। फाउन्डेसनलाई नेपाल बाहिर पनि स्थापना गरी विस्तार गर्नुपर्छ। अन्तर्राष्ट्रिय संघसंस्थासँग सहकार्य कोरोनालक्षित राहत तथा उद्धारका कार्यक्रम अघि बढाउन संयुक्त राष्ट्र संघअन्तर्गतको अन्तर्राष्ट्रिय श्रम संगठन (आईएलओ) र अन्तर्राष्ट्रिय आप्रवासी संगठन (आईओएम)सँग गरिएका सम्झौतालाई कार्यान्वयनमा थप प्रभावकारिता ल्याउनुपर्छ। नेपाल फर्किएका नेपालीलाई अन्तर्राष्ट्रिय संघसंस्थासँग सहकार्य गरी स्वदेशमै स्वरोजगार बनाउन कार्यक्रम ल्याउनुपर्छ। (लेखक, गैरआवासीय नेपाली संघका अध्यक्षका उम्मेदवार हुन्।)"
