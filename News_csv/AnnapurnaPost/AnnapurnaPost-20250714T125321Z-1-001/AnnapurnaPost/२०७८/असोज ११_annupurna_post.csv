शीर्षक,विवरण
एकैदिन ३ लाखले लगाए कोरोनाविरुद्ध खोप,"काठमाडौं : एकैदिन ३ लाख नागरिकले कोरोनाविरुद्ध खोप लगाएका छन् । स्वास्थ्य तथा जनसंख्या मन्त्रालयका अनुसार पछिल्लो २४ घण्टामा ३ लाख १२ हजार ८७४ जनाले कोरोनाविरुद्ध खोप लगाएका हुन् । यो एकैदिन खोप लगाउनेको उच्च संख्या हो। अहिलेसम्म ६१ लख ६५ हजार ५२ जनाले कोरोनाविरुद्धको पूर्णखोप लगाएका छन् । यस्तै खोपको पहिलो मात्रा लगाउनेको संख्या ६७ लाख ९३ हजार ४५६ पुगेको छ । देशभर २८३ प्रतिशत नागरीकले कोरोनाविरुद्धको पूर्णमात्रा खोप लगाएका छन्। यस्तै, ३१२ प्रतिशतले पहिलो मात्रा खोप लगाइसकेका छन् । नेपालमा कोभिसिल्ड,अक्सफोर्ड एस्ट्राजेनेका, भेरोसेल र जोन्सन एन्ड जोन्सन खोप उपयोगमा आएको छ । स्वास्थ्य मन्त्रालयले असोजभित्र ३३ प्रतिशत नागरिकलाई पूर्णखोप लगाउने लक्ष्य लिएको छ । स्वास्थ्य मन्त्रालयका अनुसार हालसम्म ४१ लख ७४ हजार पाँच सय ३ जनाको पीसीआर परीक्षण भएको छ।"
"३८ क्विन्टल सुन तस्करी मुद्दा : सरकारी वकिलको बहस सकियो, प्रतिरक्षा बहस सुरु","विराटनगर : मोरङ उर्लाबारीका सनम शाक्य हत्या प्रकरणको अनुसन्धानका क्रममा खुलेको करिब ३८ क्विन्टल सुन तस्करी सम्बन्धी मुद्दामा सरकार पक्षका कानुन व्यवसायीको बहस सकिएको छ। जिल्ला अदालत मोरङका न्यायाधीश भरत लम्सालको इजलासमा अन्तिम सुनुवाइ जारी रहेको मुद्दामा सोमबार सरकारी वकिलका तर्फबाट बहस सकिएको हो। फैसलाको चरणमा रहेको मुद्दाको अन्तिम सुनुवाइ आइतबारबाट सुरु भएको थियो। सरकारी वकिललाई बहसका लागि आइतबार र सोमबार गरेर दुई दिनको समय दिइएको थियो। मुद्दामा वादी नेपाल सरकारका तर्फबाट उच्च सरकारी वकिल कार्यालय विराटनगरका सहन्यायाधीवक्ता ज्ञानप्रसाद भुसाल, सरकारी वकिल कार्यालय मोरङका जिल्ला न्यायाधीवक्ता रामहरि शर्मा काफ्ले र मोरङका सहायक जिल्ला न्यायाधीवक्ता मनिषबाबु पोखरेलले बहस गरे। भुसालको बहस अपराधिक समूह स्थापना र सञ्चालन (संगठित अपराध)का विषयमा केन्द्रित रहयो। काफ्लेले अपहरण तथा शरीर बन्धक र कर्तव्य ज्यान एवं पोखरेलले अवैध सुन चोरी निकासी र पैठारीका विषयमा केन्द्रित रहेर बहस गरे। बहसका क्रममा सरकार पक्षका कानुन व्यवसायीले प्रतिवादीलाई बिगोबमोजिम जरिवाना र कैद सजायको मागदाबी गरेका छन्। सुन तस्करी एवं सनम हत्या प्रकरणमा प्रतिवादीहरुको संलग्नता पुष्टि भएको उनीहरुको दाबी छ। मुद्दामा उच्च प्रहरी अधिकारीसहित ७७ जना प्रतिवादी छन्। जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा सरकारी वकिल कार्यालय मोरङले २०७५ वैशाख १९ गते मुद्दा दायर गरेको थियो। मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्विन्टल) सुन अवैध रुपमा आयात गरिएको दाबी गरिएको छ। सन् २०१५ जुलाईदेखि २०१६ अगस्टसम्ममा उक्त परिणामको सुन तस्करी गरेर नेपाल ल्याइएको अनुसन्धानबाट खुलेपछि त्यही बराबरको बिगो मागदाबीसहितको मुद्दा दर्ता गरिएको हो। सुरुमा मुद्दा दर्ता गर्दा ६३ जना मात्रै प्रतिवादी थिए। तीन पटकसम्म पूरक अभियोग दर्ता गर्दा प्रतिवादी ७७ पुगेका हुन्। प्रतिवादीमध्ये ५५ जना पक्राउ परे। २२ जना अझैसम्म फरार छन्। मोरङ उर्लाबारीका गोरे भनिने चूडामणि उप्रेतीलाई मुख्य अभियुक्त बनाएर मुद्दा दर्ता गरिएको हो। मुद्दामा नेपाल प्रहरीका पूर्वडीआईजी गोविन्दप्रसाद निरौला, एसएसपी श्यामबहादुर खत्री, दिवेश लोहनी, एसपी विकासराज खनाल, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल लगायतका प्रतिवादी छन्। यसैबीच सरकार पक्षका कानुन व्यवसायीको बहस सकिएपछि सोमबारबाटै प्रतिवादीतर्फका कानुन व्यवसायीको पनि बहस सुरु भएको मोरङ अदालतका सूचना अधिकारी राजेन्द्रप्रसाद धमलाले बताए। उनका अनुसार प्रतिवादीको पक्षमा हुने प्रतिरक्षा बहस सकिएपछि अदालतले मुद्दाको फैसला गर्ने छ। प्रतिवादीका पक्षमा बहस गर्न ८० जनाभन्दा बढी कानुन व्यवसायीले वकालातनामा दर्ता गराएको धमलाले बताए। सोमबार एक जना प्रतिवादीको पक्षमा बहस भएको छ। प्रतिवादीमध्येका पूर्वडीआईजी निरौलाको पक्षमा कानुन व्यवसायी भानुभक्त निरौलाले प्रतिरक्षा बहस गरेका हुन्। उनले सुन तस्करी र सनम हत्यामा संलग्नता नरहेको जिकिर गर्दै पूर्वडीआईजी निरौलालाई मुद्दामा सफाइ दिनुपर्ने दाबी प्रस्तुत गरेका छन्। निरौलामाथि त्रिभूवन अन्तर्राष्ट्रिय विमानस्थलमा कार्यरत रहँदा सुन तस्करीमा सहयोग गरेको आरोप छ। विराटनगरमा सनमको शव बरामद गर्दा पक्राउ परेका मोहन काफ्लेको घरबाट फेला पारिएको सुन तस्करीको हिसाबकिताब राखिँदै आएको डायरीमा डीआईजी मामा उल्लेख छ। डीआईजी मामा भनिने व्यक्ति पूर्वडीआईजी निरौला भएको अनुसन्धानबाट खुलेको थियो। यो मुद्दामा अहिलेसम्म थुनामै रहेका एसएसपी खत्रीका सवारी चालक विष्णुबहादुर खड्काले पनि डीआईजी मामा भनिने व्यक्ति निरौला नै भएको बयान दिएका छन्। पूर्वडीआईजी निरौला भने यसअघि नै उच्च अदालत विराटनगरको आदेशबाट छुटिसकेका छन्। तस्करी गरेर दुवईबाट ल्याएको साढे ३३ किलो सुन गायब बनाएको आरोपमा गोरेको समूहले करेन्ट लगाएर यातना दिँदै २०७४ साल फागुन १८ गते उर्लाबारी नगरपालिका१ मा सनमको हत्या गरेको थियो। त्यही हत्याको अनुसन्धान थाल्दा विदेशबाट नेपालतिर हुने सुन तस्करीको बारेमा पत्ता लागेको हो। शाक्यको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कारसहित प्रहरीले चालकहरु मोहन काफ्ले, टेकराज मल्ल ठकुरी तथा कृष्ण भनिने नरेन्द्र कार्कीलाई सुरुमा पक्राउ गरेर घटनाको अनुसन्धान अघि बढाएको थियो। गोरे भने फरार थिए। पछि पक्राउ गरेर बुझाएपछि अदालतले उनलाई पूर्पक्षका लागि थुनामा राख्न आदेश दियो। मुद्दा चलाइएका प्रहरी अधिकारीमध्ये खत्री र राउत अहिलेसम्म थुनामै छन्। अरु प्रहरी अधिकारी उच्च अदालत विराटनगरको आदेशबाट छुटिसकेका छन्। सरकारले यस घटनाको अनुसन्धान गर्न गृह मन्त्रालयका तत्कालीन सहसचिव ईश्वरराज पौडेलको नेतृत्वमा छानबिन समिति नै गठन गरेको थियो। समितिले गरेको छानबिन र प्रहरीको अनुसन्धानमा गोरे मुख्य नाइके रहेर व्यापारीको लगानीमा दुवईबाट त्रिभूवन अन्तर्राष्ट्रिय विमानस्थल हुँदै तस्करीको सुन नेपाल भित्रने गरेको पत्ता लागेको हो।"
बीपी कोइराला राष्ट्रिय पुरस्कार स्थापना गर्ने सरकारको निर्णय,"काठमाडौं : सरकारले बीपी कोइराला राष्ट्रिय पुरस्कार स्थापना गर्ने निर्णय गरेको छ। सोमबार बसेको मन्त्रिपरिषद् बैठकले बीपी कोइराला राष्ट्रिय पुरस्कार स्थापना गर्ने निर्णय गरेको कानुन न्याय तथा संसदीय मामिला मन्त्री एवम् प्रवक्ता ज्ञानबहादुर कार्कीले जानकारी दिए। उनले तेजाब तथा घातक रसायन नियन्त्रणका सन्दर्भमा बनेको विधेयक, सार्वजनिक पद धारण गर्ने सपथ सम्बन्धि बनेको विधेयक, रासायनिक मल (नियन्त्रण दोस्रो संशोधन ), नेपाल प्रहरी र प्रदेश प्रहरी कार्यसञ्चालन सुपरीक्षण विधेयक संघीय संसदमा पेस गर्न स्वीकृति दिने निर्णय भएको जानकारी दिए। केपी शर्मा ओली नेतृत्वको सरकारले तेजाब नियन्त्रण, प्रहरी समायोजन र सपथ सम्बन्धी अध्यादेश ल्याएको थियो। तर शेरबहादुर देउवा सरकारले प्रतिस्थापन विधेयक नल्याउँदा अध्यादेशहरु निष्क्रिय भएका थिए। सरकारले गोरखापत्र संस्थानको कार्यकारी अध्यक्षमा विष्णुप्रसाद सुवेदीलाई नियुक्त गरेको उनले बताए।"
भूमिसम्बन्धी आयोग विघटनको निर्णय झिकाउन आदेश,काठमाडौं : भूमिसम्बन्धी समस्या समाधान आयोग विघटन गर्ने सरकारको निर्णय झिकाउन सर्वोच्च अदालतले आदेश दिएको छ । न्यायाधीश दीपककुमार कार्की र प्रकाशकुमार ढुंगानाको इजलासले सोमबार सरकारको निर्णयको फाइल झिकाउन आदेश दिएको हो । यसअघि केपी ओली सरकारले साउन १९ गते भूमिसम्बन्धी समस्या समाधान आयोग विघटन गर्ने निर्णय गरेको थियो। सर्वोच्चले आयोग विघटनसम्बन्धी निर्णयसँगै नयाँ आयोग गठन आदेश र नयाँ पदाधिकारी नियुक्ति सम्बन्धी निर्णयको फाइल मगाएको हो । सरकारले भूमिसम्बन्धी समस्या समाधान आयोग विघटन गरी भूमि आयोग गठन गरिसकेको छ। भूमिसम्बन्धी समस्या समाधान आयोगका तत्कालिन अध्यक्ष देवीप्रसाद ज्ञवालीले प्रधानमन्त्री तथा मन्त्रिपरिषद कार्यालयलाई विपक्षी बनाइ रिट दायर गरेका थिए ।
नेकपा एकीकृत समाजवादीको अध्यक्षमा वाग्ले निर्वाचित,"ओखलढुंगा : नेकपा एकीकृत समाजवादीको जिल्ला अध्यक्षमा हंशराज वाग्ले चयन भएका छन्। जिल्ला भेलाबाट वाग्ले अध्यक्ष चयन भएका हुन्। उनी यस अघि नेकपा कालीन १ नं प्रदेश कमिटीमा सदस्य तथा युवा तथा खेलकुद फाँटका सह इन्चार्ज थिए। नेकपाको समानान्तर कमिटीका अध्यक्ष नेत्र भट्टराई केन्द्रीय सदस्य तथा जिल्ला इञ्चार्ज चयन भएपछि कमिटी पुनःगठन गरिएको हो। भट्टराईले ७५ सदस्यीय जिल्ला कमिटी घोषणा गर्दै पदाधिकारी तथा सदस्यहरुको सपथ गराएका थिए। जिल्ला समन्वय समितिको हलमा भएको कमिटी घोषणा तथा नेकपा माओवादी केन्द्र, नेकपा एमाले र नेपाली काँग्रेस परित्याग गरी ५१ जना नेकपा एकीकृत समाजवादीमा प्रवेश गरेका थिए। नेकपा एमालेका सचिवालय सदस्य रहेका पुराना कम्युनिष्ट नेता रामकुमार सुवेदी, नेकपा माओवादी केन्द्रका जिल्ला सदस्य प्रविण श्रेष्ठ, फत्त बोगटी एकीकृत समाजवादीको कमिटीमा समावेश भएका छन्। त्यस्तै एमालेबाट तेजेन्द्र श्रेष्ठ र अनिता मगर समाजवादीको जिल्ला कमिटीमा आएका छन्। उनीहरुलाई इन्चार्ज नेत्र भट्टराईले जिल्ला कमिटीको जिम्मेवारीमा तोकिएको बताए। यीमध्ये रामकुमार सुवेदी उपसचिव चयन भएका हुन्। जिल्ला कमिटीका अन्य पदाधिकारीमा उपाध्यक्षहरु मेखबहादुर खड्का, माबर सुनुवार र निर्मला श्रेष्ठ चयन भएका छन्। सचिव नरेन्द्रकुमार श्रेष्ठ, उपसचिवहरु रामकुमार सुवेदी, कमल खड्का, दिपक फुयाल, सञ्जीप गुरुङ र अनिता गिरी छन्। भेलाबाट २५ सदस्यीय सचिवालय, सल्लाहकार समिति ९ सदस्यीय चयन गरिएको उप सचिव दिपक फुयलले जानकारी दिए। सल्लाहकार समितिको संयोजकमा एकराज खतिवडा छन्। जिल्ला कमिटी बैठकले युवा संघको पदाधिकारीलाई पूर्णता दिएको छ। यस अघि जिल्ला कमिटी घोषणा भएको थियो।"
विशेष अदालतले माग्यो चुडामणि शर्मासँग ५० लाख धरौटी,"काठमाडौं : राजस्व अनुसन्धान विभागका तत्कालीन महानिर्देशक चुडामणी शर्मासँग विशेष अदालतले ५० लाख रुपैयाँ धरौटी माग गरेको छ। सोमबार विशेष अदालतका सदस्यहरु अब्दुल अजिज मुसलमान र नित्यानन्द पाण्डेयको इजलासले शर्मासँग ५० लाख धरौटीमा रिहा गर्ने आदेश दिएको हो। शर्मा तत्कालिन कर फर्छ्यौट आयोगका सदस्य सचिव समेत रहेका थिए। कर फर्छ्यौट आयोगले व्यवसायीहरुलाई कर छुट दिएर राज्यकोषमा १ अर्ब ३३ लाख २० हजार ५८५ रुपैयाँ घाटा लगाएको आरोप लागेको थियो। अख्तियार दुरुपयोग अनुसन्धान आयोगले गत असार ९ गते शर्मासहित तत्कालिन आयोगका अध्यक्ष लुम्बध्वज महत र सदस्य उमेशप्रकाश ढकालविरुद्ध भ्रष्टाचार मुद्दा दायर गरेको थियो। आदेशमा भनिएको छ,प्रतिवादीले कर फछयौट आयोगमा रहि कार्य गर्दा विभिन्न करदाताहरुको कर मिनाहा गरेको भन्ने मिसिल संलग्न प्रमाणहरुवाट देखिएको समेतका मिसिल संलग्न तत्काल प्राप्त प्रमाणबाट प्रतिवादी अहिले नै निर्दोष हुन् भन्न सकिने स्थिति नदेखिएतापनि प्रतिवादी तत्काल भागी जाने वा प्रमाण नष्ट गर्नेसम्मको अवस्थापनि नदेखिएको र प्रस्तुत मुद्दा पुरक आरोपका रुपमा दायर हुन आएकोमा यसै मुद्दाको मुल आरोपपत्रबाट यस अदालतमा दायर रहेको मिति २०७४ सालमा यी प्रतिवादी उपर लिइएको आरोपदावी एवं यस अदालतबाट मिति २०७४।८।५ मा भएको थुनछेक आदेशका साथै प्रतिवादी उपर दायर प्रस्तुत पुरक आरोपपत्रबाट श्रृजना हुन सक्ने थप दायित्व समेतलाई विचार गरी पछि बुझ्दै जाँदा ठहरे बमोजिम हुने गरी हाललाई विशेष अदालत ऐन २०५९ को दफा ७ को खण्ड (घ) बमोजिम प्रतिवादी चुडामणी शर्मा ढकालबाट रु५०,००,००० (पचास लाख रुपैयाँ) धरौट माग गरिएको छ। माग भएको धरौटी नगद वा बैंक जमानत दिन सके शर्मालाई तारेखमा राख्न विशेष अदालतले आदेश दिएको छ।"
डिकी र मिङ्मार स्थानीय पोशाकमै मनास्लु चुचुरोमा,"गोरखा : सामागाउँका मिङ्मार छिरिङ र डिकी ल्हामुले आफ्नै गाउँको विश्वको आठौँ अग्लो मनास्लु हिमालको सफल आरोहण गरेका छन्। स्थानीयबासीको हैसियतमा चुमनुब्री गाउँपालिका १ मा रहेको ८,१६३ मिटर अग्लो मनास्लु हिमाल उनीहरुले पहिलो पटक मनास्लु आरोहण गरेका हुन्। उनीहरु दुबैले बिनाअक्सिजन मनास्लु आरोहण गरेका स्थानीय धार्के लामाले जानकारी दिए। ३७ वर्षका मिङ्मार सोही वडाको वडासदस्य हुन्। २१ वर्षकी डिकीले स्थानीय पोशाकमै मनास्लुको चुचुरोमा पुगेकी थिइन्। नुब्रीमा प्रचलित पोशाक(छुपा) लगाएर मनास्लुको शिखर टेकेकी आरोहणको व्यवस्था गरेको कम्पनी पायोनियर एड्भेञ्चर ट्रेक्सले जनाएको छ।"
ढुंगा चोर्दै गरेको ट्याक्टर भगाउन खोज्दा चक्काले किचेर मजदुरको मृत्यु,विराटनगर : मोरङको लेटाङ नगरपालिका९ जाँतेमा प्रदेश १०१००१ त८२५४ नम्बरको ट्याक्टरले किचेर सोमबार बिहान एक युवकको मृत्यु भएको छ । तेली खोलामा ढुंगा चोरी गर्दै गरेको ट्याक्टर भगाउने क्रममा सोही ट्याक्टरकै ट्रलीको चक्काले किचेर मोरङको उर्लाबारी नगरपालिका२ का २३ वर्षीय अमन धिमालको मृत्यु भएको हो । मोरङ प्रहरीका प्रवक्ता डीएसपी दीपक श्रेष्ठका अनुसार धिमाल सोही ट्याक्टरका मजदुर हुन् । खोलाका ढुंगा चोरी गरेर लोड गर्दै गरेको अवस्थामा गस्तीमा रहेका प्रहरीलाई देखेपछि चालकले ट्याक्टर भगाउन खोजेको उनले बताए । उनका अनुसार भगाउने क्रममा ट्याक्टरबाट खसेका धिमाललाई ट्रलीको चक्काले किचेको थियो । गम्भीर घाइते भएका उनको उपचारका क्रममा विराटनगरको नोबेल शिक्षण अस्पतालमा बिहान १० बजेतिर मृत्यु भएको डीएसपी श्रेष्ठले बताए । उनका अनुसार दुर्घटनापछि चालक उर्लाबारी२ का २१ वर्षीय लक्ष्मण कार्कीलाई नियन्त्रणमा लिएर घटनाको अनुसन्धान सुरु गरिएको छ । ट्याक्टर लक्ष्मणकै बुवा नगेन्द्र कार्कीको रहेको खुलेको छ । प्रहरीका अनुसार ट्याक्टरका चालक लक्ष्मणसँग सवारी चालक अनुमति पत्र (लाइसेन्स) पनि नभएको पाइएको छ ।
कोरोना भाइरसको जीन सिक्वेन्सिङ नेपालमै,"काठमाडौं : नेपालमा जीन सिक्वेन्सिङ परीक्षण सुरु भएको छ। सरकारी प्रयोगशालाबाट जीन सिक्वेन्सिङ सुरु गरीएको राष्ट्रिय जनस्वास्थ्य प्रयोगशालाले जनाएको छ। त्रिवि जैविक प्रविधि केन्द्रीय विभागमा १६ वटा र राष्ट्रिय जनस्वास्थ्य प्रयोगशालामा २६ वटा नयाँ नमूनाहरु गरी जम्मा ४२ वटा नमूनाहरु सिक्वेन्सिङ गरिएको छ। जसमध्ये ४१ वटा नमूनाहरु भदौ र असोजमा संकलन भएका छन्। ती सबैमा डेल्टा भेरियन्ट देखिएको छ र गत वैशाखको एउटा एस जीन नेगेटिभ भएको नमुनामा अल्फा भेरियन्ट भेटिएको राष्ट्रिय जनस्वास्थ्य प्रयोगशालाकी निर्देशक डा रुना झाले जानकारी दिइन्। सूचनामा भनिएको छ, सरकारी प्रयोगशालाहरुमा जीन सिक्वेन्सिङ सुरुवात भएको सहर्ष जानकारी गराउँदछौं। त्रिवि जैविक प्रविधि केन्द्रीय विभागमा १६ वटा र राष्ट्रिय जनस्वास्थ्य प्रयोगशालामा २६ वटा नयाँ नमूनाहरु गरी जम्मा ४२ वटा नमूनाहरु सिक्वेन्सिङ गरिएको छ। जसमध्ये ४१ वटा नमूनाहरु भाद्र र असोजमा संकलन भएका छन्। यी सबैमा डेल्टा भेरियन्ट देखिएको छ भने बैशाख २०७८ को एउटा 'एस' जीन नेगेटिभ भएको नमूनामा अल्फा भेरिएन्ट देखिएको छ।"
गर्भवती र बालबालिकालाई पनि खोप लगाउँदै दक्षिण कोरिया,"सिओल : दक्षिण कोरियाले कोभिड१९ विरुद्धको खोप गर्भवती महिला र १२ देखि १७ वर्षका बालबालिकालाई पनि लगाइदिने भएको छ। स्वास्थ्य निकायले जनाएअनुसार अर्को महिनादेखि गर्भवती र बालबालिकाले पनि खोप लगाउने छन्। यस निर्णयसँगै अक्टोबर १८ देखि शुरु हुने खोप अभियानबाट १२ देखि १७ वर्ष उमेर समूहका २० लाख भन्दाबढी बालबालिका लाभान्वित हुनेछन्। गत जुलाइदेखि बालबालिकामा पनि सङ्क्रमण तीव्ररूपमा बढेको पाइएपछि यो अभियान घोषणा गरिएको थियो। अगस्टमा मात्र उक्त उमेर समूहका ३,०५० बालबालिका सङ्क्रमित भएका थिए। त्यसैगरी १३६,००० गर्भवती महिलाहरूले पनि अब पहिलो मात्रा खोप लिनेछन्। अध्ययन रिपोर्टअनुसार गर्भवती महिलाहरू सङ्क्रमित हुँदा अन्य भन्दा छ गुणा बढी जटिलता हुनसक्ने हुन्छ। यसैगरी स्वास्थ्य निकायले दिएको जानकारी अनुसार स्वास्थ्यकर्मी र अन्य जोखिममा रहेका समूह र ६० वर्ष माथिका समूहलाई अक्टोबर २५ देखि तेस्रो मात्रा अथवा बुस्टर डोज लगाइने भएको छ। हालसम्म दक्षिण कोरियाले ७४२ प्रतिशत जनतालाई खोप लगाइसकेको छ। रासससिनह्वा"
बागमती प्रदेश साक्षर प्रदेश घोषणा,"हेटौंडा : बागमती प्रदेशलाई साक्षर प्रदेश घोषणा गरिएको छ। प्रदेशका मुख्यमन्त्री अष्टलक्ष्मी शाक्यले सोमबार हेटौंडामा एक कार्यक्रमकाबीच साक्षर प्रदेश घोषणा गरेका हुन्। प्रदेशको सामाजिक विकास मन्त्रालयको प्रस्तावमा मुख्यमन्त्री शाक्यले साक्षर प्रदेश घोषणा गरेका हुन्। प्रदेशभित्र १६ देखि ६० वर्ष उमेर मुहका ९५ प्रतिशत नागरिक साक्षर रहेको मन्त्रालयले जनाएको छ। प्रदेशका १३ जिल्लामध्ये काठमाडौं र काभ्रे साक्षर जिल्ला घोषणा नहुँदा प्रदेशलाई साक्षर प्रदेश घोषणा गर्न ढिलाइ भएको थियो। साक्षर प्रदेश घोषणा गर्दै मुख्यमन्त्री शाक्यले साक्षर अभियानलाई सृजनात्मक रुपले अगाडि बढाउने बताइन्। सुखी र खुसी नेपाली बनाउन प्रदेशका सबै नागरिलाई साक्षर बनाउन आवश्यक रहेको उनको भनाई छ। सत प्रतिशत साक्षर गराउनका लागि सबै स्थानीय तह, जिल्ला समन्वय समितिहरु लाग्नुपर्ने मुख्यमन्त्री शाक्यले बताइन्। प्रदेश साक्षर घोषणा कार्यक्रमा प्रदेशका सामाजिक विकास मन्त्री विजय सुवेदीसहित प्रदेश सरकारका मन्त्रीहरु, सचिवहरु, मन्त्रालय र निर्देशनालयका कर्मचारीहरुको सहभागिता रहेको थियो। सामाजिक विकास मन्त्रालयका अनुसार १६ देखि ६० वर्ष उमेर समुहका ४५ हजार तीनसय ४५ जना साक्षर हुन बाँकी रहेको छ।"
"चीनमा 'लोडसेडिङ', भारतमा किसानले गरे देशव्यापी हडताल","आज दिनभर जर्मनीकी चान्सलर एन्जेला मर्केलको पार्टीले आम निर्वाचनमा पराजयउन्मुख भएको समाचारले चर्चा पायो। राज्यको बागडोर १६ वर्षसम्म सम्हालेकी उनले त्याग्ने भएपछि पार्टीले समेत पराजय व्यहोर्ने निश्चित प्राय: भएको बीबीसीले उल्लेख गरेको छ। त्यस्तै चीनका केही प्रान्तमा कोइलाको उपलब्धता कम भएपछि अघोषित रूपमा लोडसेडिङ हुन थालेको समाचारले पनि स्थान पायो। भारतमा किसान आन्दोलन चर्किएको र भारतभर बन्द गरेको खबर प्रमुखताका साथ भारतीय सञ्चार माध्यमले प्रस्तुत गरेका छन्। चीनमा अघोषित लोडसेडिङ बेइजिङ : उत्तर पूर्वी चीनमा अघोषित रुपमा विद्युत आपूर्ति कटौती (लोडसेडिङ) भएको छ। उत्तर पूर्वी चीनको लिआओनिङ, जिलिन र हेलोङजियाङ प्रान्तमा अघोषित रुपमा विद्युत आपूर्ति बन्द भएको हो। विद्युत् आपूर्ति नहुँदा त्यहाँका कलकारखाना र दैनिक जनजीवन प्रभावित बनेको बीबीसीले जनाएको छ। सोमबार बीबीसीमा प्रकाशित समाचारअनुसार कोइलामा भारी मूल्यवृद्धि हुँदा विद्युत कटौती भएको हो। चीन बिजुलीका लागि कोइलामा निर्भर मानिन्छ। केही चिनियाँ कम्पनीका अनुसार कोइला अभावका कारण सो क्षेत्रमा आगामी वर्षदेखि विद्युत कटौती हुने अपेक्षा गरिएको थियो। तर पछिल्लो हप्ता अघोषित रुपमा बिद्युत् सेवा बन्द हुँदा स्थानियले सामाजिक सञ्जालमार्फत आक्रोश पोखेका छन्। बिद्युत अभावका कारण सो प्रान्तमा सञ्चालित विभिन्न कलकारखाना, उत्पादन कम्पनीहरु सबैभन्दा बढी प्रभावित बनेको बताइएको छ। तीनवटा प्रान्तको जनसंख्या करिब १० करोड रहेको छ। ००० इरान र आइएईएबीच परमाणु निगरानीमा नयाँ विवाद तेहरान : परमाणु निगरानी सम्बन्धमा इरान र विश्वव्यापी परमाणु निगरानी संख्या इन्टरनेसनल अटोमिक एनर्जी एजेन्सी (आइएईए)बीच नयाँ विवाद देखिएको छ। यसै महिनाको सुरुमा भएको सम्झौतामा ईरान र आइएईएबीच नयाँ विवाद देखिएको हो। सन् २०१९ मा इरानले आफ्नो परमाणु क्षेत्र निगरानी गर्न अन्तर्राष्टिय निकायलाई अनुमति दिने सम्झौता गरेको थियो। सो सम्झौता बमोजिम इरानले आइएईएलाई निगरानीका लागि परमाणु क्षेत्रमा सीसीटिभी क्यामेरा जडान गर्न दिनेमा सहमति जनाएको थियो। सो सहमतिको एक महिना नपुग्दै इरानले परमाणु गतिविधि निगरानीका लागि सीसीटिभी क्यामेरा राख्न अस्वीकार गरेको छ। ००० स्पेनको ज्वालामुखी समुद्रमा पुग्यो ला पाल्मा : स्पेनको ला पाल्मा टापुमा भएको ज्वालामुखी विस्फोटबाट निस्केको लाभा समुद्री किनारमा पुगेको छ। करिब ९ दिनअघि भएको सो ज्वालामुखी विस्फोटको लाभा सोमबार बिहान समुद्री किनारसम्म पुगेको हो। कुम्ब्रे भियजा नाम दिइएको सो ज्वालामुखीबाट निस्केको लाभा समुद्री किनारसम्म पुगेसँगै त्यहाँको आपतकालीन विभागले सोमबार बिहानैदेखि पूर्वी ला पाल्मा क्षेत्रमा लकडाउनको घोषणा गरिएको छ। साथै सान बोरोन्डन, मेरिना आल्टा, बाजा र ला कोन्डेसा क्षेत्रमा समेत लकडाउन जारी गर्न निर्देशन दिइएको छ। करिब १२५० डिग्री सेल्सियसको सो लाभा चाँडै नै एटलान्टिक महासागरमा पुग्ने अनुमान गरिएको छ। समुद्रमा मिसिएपछि लाभाबाट निस्कने विषाक्त ग्यासले टापु वरिपरी घेर्ने चेतावनी दिइएको छ। सो हानिकारक ग्यासबाट जोगिन आधिकारीको निर्देशन पालना गर्न र झ्याल ढोका बन्द गरेर घरभित्रै बस्न स्थानियलाई सूचित गरिएको छ। ज्वालामुखीका कारण करिब ८३ हजार जनसंख्या रहेको ला पाल्माको जनजीवन कष्टकर बनेको छ। ००० अष्ट्रेलियाका प्रधानमन्त्रीको कप२६ मा सहभागी नहुने संकेत क्यानबेरा : अष्ट्रेलियाका प्रधानमन्त्री स्कट मोरिसनले आगामी नोभेम्बरमा आयोजित कप२६ मा सहभागी नहुने संकेत देखाएका छन्। जलवायु संकटसँग जुध्न अष्ट्रेलियाले प्रभावकारी कदम नचालेका कारण उनले कप२६ मा सहभागिता नजनाउने संकेत देखाएका हुन्। स्थानिय अखबारमा सोमबार प्रकाशित एक अन्र्तवार्तामा प्रधानमन्त्री मोरिसनले आफूले हालसम्म कप२६ सम्मेलनमा सहभागी हुने निर्णय नलिएको बताएका छन्। अष्ट्रेलियाको अहिलेको प्राथमिकता कोभिडसँग कसरी जुध्ने र अन्र्तराष्ट्रिय सीमाहरु कसरी खोल्ने भन्ने रहेको बताउँदै उनले भनेका छन्, कोभिडका कारण अहिलेसम्म बन्द रहेका सीमा नाका खोल्नु र मुलुकमा जारी आर्थिक संकटसँग जुध्नु अष्ट्रेलियाको मुख्य प्राथमिकता हो। जलवायु परिवर्तन संकटसँग जुध्न अझै समय बाँकी छ। कप २६ मा सहभागी हुनेबारे अन्तिम निर्णय लिएको छैन। अष्ट्रेलिया संसारको सबैभन्दा ठुलो ग्यास र कोइला निर्यातकर्ता हो। कार्बन उत्सर्जन कटौती गर्न अष्ट्रेलियासहित संसारका २ सय मुलुकले आफूले चालेको कदमबारे प्रस्तुति दिनुपर्ने छ। यसको तयारीमा अष्ट्रेलिया पछि रहेको रोयटर्समा समाचार छ। संयुक्त राष्ट्रसंघ अन्र्तगतको जलवायु परिवर्तनसम्बन्धी सम्मेलन कप२६ सबैभन्दा ठुलो र महत्वपूर्ण मानिएको छ। आगामी नोभम्बरमा ग्ल्यास्गोमा सो सम्मेलन आयोजना गरिएको छ। करिब १२ दिनसम्म सञ्चालन हुने भनिएको सो सम्मेलनमा संसारका सबै मुलुकहरु सहभागी हुने छन्। जलवायु संकटसँग संसार कसरी जुध्ने भन्नेबारे सो सम्मेलन केन्द्रित हुनेछ। ००० पाकिस्तानमा ४० मध्ये २४ प्रतिशत शिक्षित व्यक्ति बेरोजगार इस्लामावाद : पाकिस्तानमा करिब २४ प्रतिशतभन्दा बढी शिक्षित व्यक्ति बेरोजगार भएका छन्। कोरोना महामारीका कारण करिब ४० प्रतिशत शिक्षित व्यक्तिमध्ये २४ प्रतिशतभन्दा बढी शिक्षित व्यक्ति बेरोजगार भएका हुन्। पाकिस्तान इन्स्टिच्युट अफ डेभलपमेन्ट इकोनोमिक्स (पिआइडिई)ले सोमबार एक रिपोर्ट सार्वजनिक गर्दै देशभर हाल २४ प्रतिशत भन्दा बढी शिक्षित व्यक्तिहरु बेरोजगार छन्। सो रिपोर्टअनुसार पाकिस्तानमा बेरोजगार हुनेको संख्या १६ प्रतिशतले बढेको छ। पाकिस्तानमा करिब ४० प्रतिशत शिक्षित महिला समेत बेरोजगार रहेको पिआइडीईको रिपोर्टमा उल्लेख छ। स्नातक र स्नात्तकोत्तर शिक्षा हासिल गरेका व्यक्तिलाई सो रिपोर्टमा शिक्षित देखाइएको डन न्यूजमा समाचार छ। ००० ब्रिटेनले ताइवानमा गरेको युद्धपोत मिसनमा चीनको आपत्ति बेइजिङ : संवेदनशील ताइवान स्टेट हुँदै ब्रिटेनले आफ्नो युद्धपोत मिसन थाल्दा चीनले आपत्ति जनाएको छ। ब्रिटेनले ताइवान स्टेटमा जागरुकता फैलाएको र आफ्नो उद्देश्यमा बाधा पुयाएको भन्दै चीनले सोमबार आपत्ति जनाएको हो। चिनियाँ सैन्य स्रोतका अनुसार भियतनाम हुँदै ताइवान स्ट्रिटमार्फत ब्रिटेन युद्धपोत चलेको थियो। चीनले पछिल्लो समय पूर्वी चीन सागरमा आफ्ना सेना तैनाथ गरेको थियो। चीनले स्वायत्त ताइवानमाथि आफ्नो दाबी गर्दै आएको छ। सो क्षेत्र वरिपरी बाह्य गतिविधि र हस्तक्षेपको चीनले विरोध जनाउँदै आएको छ। ००० भारतमा किसानले गरे देशव्यापी हडताल नयाँ दिल्ली : भारतमा किसानहरुले देशव्यापी हडताल गरेका छन्। करिब एक वर्ष अघि जारी गरिएको कृषि कानुनको विरोधमा उनीहरुले सोमबार करिब १० घण्टाको लागि भारत बन्द गराएका हुन्। करिब ४० भन्दा बढी किसान संगठनको संयुक्त किसान मोर्चाले भारत बन्द गराएको हो। विभिन्न राजनीतिक दल र सामाजिक संगठनले समेत किसान मोर्चाको समर्थन गरेका थिए। किसानहरुले भारतभर प्रदर्शन गरेका थिए। १० घण्टे भारत बन्दमा किसानहरुले विभिन्न राज्य र सहरहरुमा प्रदर्शन गरेका थिए। बन्दका कारण एम्बुलेन्स, दमकलजस्ता अत्यावश्यक सेवाबाहेक यातायात, रेल सेवा, सरकारी कार्यालय जस्ता अन्य सार्वजनिक सेवा ठप्प बनाइएको भारतीय सञ्चारमाध्यमले जनाएका छन्। किसानहरुले बिहान ६ बजेदेखि साँझ ४ बजेसम्म विरोध प्रदर्शन गरेका थिए। रोयटर्सका अनुसार यस महिना मात्र करिब ५ लाख भन्दा बढी किसानहरुले भारतीय प्रधानमन्त्री नरेन्द्र मोदी सरकारले पारित गरेको किसान कानुनविरुद्ध उत्तर प्रदेशमा याली गरेका थिए। विगत दस महिनायता १० हजारभन्दा बढी किसानले मुख्य सहरहरुमा प्रदर्शन जारी राखेका थिए। मोदी सरकारले गत सेप्टेम्बरमा किसान कानुन पारित गरेको थियो। सो कानुन आफूहरुको हित विपरीत भएको भन्दै किसानहरुले भारतमा पटकपटक विभिन्न आन्दोलनका कार्यक्रम जारी राखेका छन्। ००० एन्जेला मर्केलको पाटीलाई पछि पार्दै वामपन्थी दल अगाडि बर्लिन : जर्मनीमा आइतबार भएको संसदीय चुनावमा सोसल डेमोक्रेटिक पार्टी (वामपन्थी दल) सबैभन्दा अगाडि पुगेको छ। जर्मनको शासनमा १६ वर्षसम्म सत्तामा रहेर चान्स्लर बनेकी एन्जेला मर्केलको क्रिश्चियन डेमोक्रेटिक युनियन पार्टीलाई पछि पार्दै डेमोक्रेटिक पार्टी अगाडि पुगेको हो। सोमबार बिहान प्राप्त नतिजाअनुसार डेमोक्रेटिकले हालसम्म २६० प्रतिशत मत हासिल गरेर पहिलो नम्बरमा छ भने मर्केलको पार्टीले २४१ प्रतिशत मत प्राप्त गरेर दोस्रो स्थानमा रहेको छ। यस्तै १४८ प्रतिशत भोटका साथ ग्रिन पार्टी तेस्रो स्थानमा रहेको छ। मर्केलको पार्टीको तर्फबाट आर्मिन ल्याचेटले चुनाव लडिरहेका छन् भने वामपन्थी दलको तर्फबाट ओलाफ स्कल्ज भिडिरहेका छन्। जर्मनमा लोकप्रिय मानिएकी एन्जेला मर्केलको उत्तराधिकारी चुन्न अझै केही समय लाग्ने बताइएको छ। जर्मनको नयाँ उत्तराधिकारी चुनिएपछि मर्केल युगको बिदाई हुने अन्तर्राष्ट्रिय सञ्चारमाध्यमले जनाएका छन्। ००० ग्रिसमा शक्तिशाली भूकम्प ग्रिस : ग्रिसमा ६५ म्याग्निच्युडको भूकम्प गएको छ। सोमबार क्रिटी टापुलाई केन्द्रविन्दु बनाएर सो भूकम्प गएको हो। युरोपियन सिस्मोलोजिकल सेन्टरका अनुसार करिब १० किलोमिटर गहिराईबाट उत्पन्न भएको सो भूकम्पको धक्का २३ किलोमिटर क्षेत्रफलसम्म महसुस गरिएको थियो। भूकम्पका कारण चर्च भत्किँदा एकको मृत्यु भएको रोयटर्सले जनाएको छ। भूकम्पका कारण थुप्रै भवनहरुमा क्षति पुगेको अधिकारीहरुले बताएका छन्। संयोजन अस्मिता खड्का"
खोलाको डिलमा भेटियो पुरुषको शव,विराटनगर : मोरङको बूढीगंगा गाउँपालिका५ स्थित सिंघीया खोलाको डिलमा सोमबार दिउँसो एक पुरुषको शव फेला परेको छ। मृत फेला परेका पुरुषको पहिचान खुलेको छैन। अन्दाजी ५० वर्षजतिका देखिने पुरुषको शव भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार सडेर दुर्गन्धित भएको र झिँगा भन्किरहेको अवस्थामा शव भेटिएको हो। घटनाको प्रकृति हेर्दा दुईचार दिनअघि नै मृत्यु भएको जस्तो देखिने श्रेष्ठले बताए। शव पोस्टमार्टमका लागि अस्पताल पठाएर घटनाका बारेमा अनुसन्धान थालिएको जानकारी उनले दिए।
अर्घाखाँचीका स्वास्थ्य संस्थालाई अक्सिजन कन्सल्ट्रेटर मेसिन,"सन्धिखर्क : श्वास प्रश्वास प्रकृयामा अक्सिजनको कमीबाट हुने जोखिम नियन्त्रण गर्न अर्घाखाँचीका विभिन्न स्वास्थ्य संस्थाहरुमा अक्सिजन कन्सल्ट्रेटर मेसिन प्रदान गरिएको छ। कोभिड तथा श्वासप्रश्वासमा अक्सिजनको कमीबाट हुने रोगहरुको नियन्त्रण गर्न डाक्टर जयबहादुर टण्डन र डाक्टर मुक्ति श्रेष्ठको पहलमा अर्घाखाँची दिगो विकास केन्द्रले अक्सिजन कन्सल्ट्रेटर मेसिन प्रदान गरेको हो। जिल्लाको सन्धिखर्क नगरपालिकाको अर्घा स्वास्थ्य चौकी, मालारानी गाउँपालिकाको हंसपुर स्वास्थ्य चौकी, भुमिकास्थान नगरपालिकाको खिल्जी स्वास्थ्य चौकी र पाणिनि गाउँपालिकाको अड्गुरी स्वास्थ्य चौकी, पाली स्वास्थ्य चौकी र पटौटी स्वास्थय चौकीमा एक एक वटा कन्सल्ट्रेटर मेसिन सहित स्वास्थ्य सामाग्री प्रदान गरेको अर्घाखाँची दिगो विकास केन्द्रका अध्यक्ष डाक्टर जयबहादुर टण्डनले बताए। अर्घा, खिल्जी, अड्गुरी, पाली र पटौटी स्वास्थ्य चौकीमा कन्सल्ट्रेटर मेसिन सहित पल्स अक्सिजन मिटर तथा मास्कहरु प्रदान गरिएको अध्यक्ष टण्डनको भनाइ छ। आफूहरुले विभिन्न सहयोगी हातहरुसँगको सहकार्यमा जिल्लाका स्वास्थ्य संस्थाहरुमा कोभिड तथा अन्य महामारीबाट बच्न विभिन्न स्वास्थ्य सामाग्री प्रदान गरेको संस्थाका उपाध्यक्ष डाक्टर मुक्ति श्रेष्ठले बताएका छन्। डाक्टर मुक्ति श्रेष्ठको पहलमा अर्घाखाँची अस्पताल, प्राथमिक स्वास्थ्य केन्द्र ठाडा र प्राथमिक स्वास्थ्य केन्द्र बल्कोटमा यस अघि नै विभिन्न स्वास्थ्य सामाग्री प्रदान गरेका छन्। आफ्नै गाउँको स्वास्थ्य संस्थामा अक्सिजन कन्सल्ट्रेटर मेसिन प्रदान गरेपछि मालारानी गाउँपालिका हंसपुरका स्थानीयहरु हर्षित भएका छन्। मालारानी गाउँपालिकाको ६, ७ र ८ का बासिन्दाले सेवा लिने उक्त स्वास्थ्य चौकीमा अक्सिजन मेसिन लिएर डाक्टर जयबहादुर टण्डन र डाक्टर मुक्ति रोयठको टोली गएपछि उनीहरु खुशी भएका हुन्। गएको २ वर्षको अवधीमा २३ जना बालबालिकाले अक्सिजन मेसिनको अभावमा ज्यान गुमाएको स्मरण गर्दै आगामी दिनमा कन्सल्ट्रेटर मेसिनबाट अक्सिजन दिएर पनि बालवालिका बचाउन सकिने स्वास्थ्य चौकी प्रमुख दिपक पौडेलले बताएका छन्। उनले कोभिड मात्र नभएर बालबालिका र दमका रोगीहरुका लागि पनि उपयोगी हुने बताएका छन्। स्वास्थ्य चौकीमा एक कार्यक्रमका बिच डाक्टर टण्डन र डाक्टर श्रेष्ठले वडा अध्यक्ष तथा स्वास्थय चौकी व्यवस्थापन समितका अध्यक्ष नारायण अर्याल र स्वास्थय चौकी प्रमुख दिपक पौडेललाई कन्सल्ट्रेटर मेसिन प्रदान गरेका हुन्। कार्यक्रममा डाक्टर जयबहादुर टण्डन, डाक्टर मुक्ति श्रेष्ठ, नेपाली कांग्रेसका नेता लोकेन्द्र विक, मालारानी गाउँपालिकाका कार्यपालिका सदस्य नीमबहादुर सुनार, नेकपा एमालेका लोकनाथ अधिकारी, नेपाली कांग्रेसका वडा सभापति गोविन्द रेग्मी, नेकपा माओवादीका थम्मन श्रीस, राष्ट्रिय जनमोर्चाका डिलबहादुर खत्री, नेकपा क्रान्तीकारीका अशोक थापा, सिद्धार्थ माविका सहायक प्रधनाध्यापक रामप्रसाद खनाल, इन्द्र रेग्मी लगायतले मन्तव्य राख्दै विकासमा कसैले पनि राजनिति गर्न नहुने बताएका छन्। उनीहरुले विकास निर्माणका काममा राजनीतिभन्दा माथि उठेर काम गर्नु पर्ने बताएका छन्। कार्यक्रम इन्द्र रेग्मीको सञ्चालनमा सम्पन्न भएको हो। जिल्लामा कोभिड १९ का कारण ८१ जनाको ज्यान गएको छ। कोरोना संक्रमितको सख्या ४२ सय ५१ रहेकोमा ४ हजार ९६ जनाले कोरोना जितेका छन्। हाल जिल्लामा सक्रिय कोरोना संक्रमितको सख्या ७४ रहेको जिल्ला प्रशासन कार्यालय अर्घाखाँचीका सहायक प्रमुख जिल्ला अधिकारी बिक्रम थापाले बताए।"
चार वर्षपछि वडाको मतगणना पुनः गर्न अदालतको आदेश,"जनकपुरधाम : मनराशिसवा नगरपालिका वडा नम्बर १० मा पुनः मतगणना गर्न उच्च अदालतले दिएको आदेशलाई सर्वोच्चले सदर गरेको छ। वडा नम्बर १० मा पुनः मतगणना गर्न उच्च अदालत जनकपुरका न्यायाधीशद्वय हरिप्रसाद बगाले र रामेश्वर रेग्मीको संयुक्त ईजलासले दिएको आदेशलाई सर्वोच्चले ४ वर्ष पश्चात सदर गरेको हो। अदालतको २०७५ असार २१ गतेको आदेशानुसार विवादित विषयको दोहोर्याएर मतगणना गर्न आगामी २०७८ कार्तिक ७ गते बिहान ११ बजेदेखिको समय निर्धारण गरिएको छ। २०७४ असोज २ गते भएको स्थानीय तहको निर्वाचनमा मनराशिस्वा नगरपालिकामा नतिजा प्रकाशित भएको थियो। तत्कालिन राष्ट्रिय जनता पार्टी नेपालले टिकट नदिएपछि स्वतन्त्रबाट उम्मेदवारी दिएका रमेशकुमार रायले ६७ मत ल्याए। उनका निकटतम प्रतिद्वन्दी नेपाली कांग्रेसका अरुणकुमार चौधरीको ६४ मत थियो। तर, निर्वाचन अधिकृत आमबहादुर बाँनियाले बदर मतहरु मध्येबाट ३ मतलाई आफ्नो अनुकुल चौधरीको पक्षमा पारेर उनको हकमा पनि ६७ मत पुर्याए। दुबैजनाको ६७६७ मत भएपछि गोलाप्रथाको माध्यमबाट अन्ततः अरुण चौधरीलाई निर्वाचित गरियो। त्यसपछि रमेश रायले अदालतमा मुद्दा दिए। सोही मुद्दाको हकमा उच्च अदालतले २०७५ असार २१ गते १५ दिनभित्र पुनः मतगणना गर्न आदेश दियो। उच्च अदालतको यस्तो आदेश पछि अरुणकुमार चौधरी सर्वोच्चसम्म पुगे। सर्वोच्चले मुद्दाको सुनुवाई गर्दै २०७७ चैत ६ गते उच्च अदालत जनकपुरको आदेशलाई सदर गरिदियो। त्यसपछि पुनः मतगणनाको मिति निर्धारण गर्नुपर्नेमा कोरोना महामारीका कारण लकडाउन भएपछि मिति तोक्न सकिएको थिएन। अन्ततः आइतबार दोहोर्याएर मतगणना गर्न आगामी २०७८ कार्तिक ७ गते बिहान ११ बजेदेखिको समय निर्धारण गरिएको छ। मनरा सिस्वा नगरपालिका१० को वडाध्यक्ष पदमा ९ जना उम्मेदवारहरु चुनावी मैदानमा उत्रेका थिए।"
जग्गाको लालपुर्जा बुझाएपछि मृतकका आफन्त छुटे,"विराटनगर : विराटनगरस्थित नोबेल मेडिकल कलेजमा लालपुर्जा बुझाएर एक दलित युवाको शव आफन्तले बुझेका छन् । निको हुन्छ भन्दै भर्ना गराएका बिरामीको मृत्यु भएपछि दुई दिनदेखि विराटनगर महानगरपालिका १२ मलहनमाका ३० वर्षीय विनोद रिसिदेवको शव बन्धक बनाएको थियो। सामान्य अवस्थामा रहेका रिसिदेवलाई ज्वरो र सुख्खा खोकी लागेको थियो। विराटनगरस्थित कोशी अस्पतालमा भर्ना भएका उनलाई नोबेल अस्पतालमा भर्ना गराउन कोशी अस्पतालका चिकित्सकले सुझाव दिएपछि त्यहाँ लगिएको थियो। नोबेलमा भर्ना गरेलगतै त्यहाँका चिकित्सकले सामान्य अवस्थामा रहेको भन्दै आकस्मिक वार्डमा भर्ना गराएको केहि घण्टामा आइसीयुमा भर्ना गरेको मृतककी श्रीमति जायमन्ती सिरिदेवले बताइन्। उनका अनुसार नोबेलमा भर्ना गर्दा चिकित्सले तत्काल उपचार सुरु गरे निको हुने भनेका थिए। तर, पछि चिकित्सकले मृत्यु भएपनि उपचारको नाममा औषधि किन्न लगाएको उनले बताइन्। आइतबार बिहान ८ बजे नै श्रीमान राम्रो छ भन्दै चिकित्सकले सुप र औषधि किनेर ल्याउन भनेको उनले बताइन्। उनले सुप र औषधि किनेर ल्याएपछि खुवाउन जाँदा चिकित्सकले बाहिर जानुस् हामी खुवाइदिन्छौं भन्दै बाहिर निकालेका थिए। तर, केहि घण्टामा नै अविभावकलाई बोलाउनु भन्दै घर पठाए। मृत्यु भएपछि पनि आफूलाई श्रीमानलाई खुवाउन औषधि र सुप किन्न लगाएको उनले बताइन्। अविभावकलाई लिएर आउँदा अस्पतालको बिल तिर्नु नत्र शव बाहिर नै फाल्ने भन्दै अस्पतालले धम्की दिएको उनले बताइन्। बिहान सुप खुवाउने भनेर किन्न लगाउने तर केहि घन्टामै मृत्यु भएको उनले बताइन्। उनले सो घटनाको छानबिन गरिनुपर्ने माग गरेकी छन्। अस्पतालले १ लाख २० हजार रुपैयाँ मागेको उनले बताइन्। सूरुमा आफूसँग भएको पैसा बुझाउँदा निको नहुने भए घर लैजान्छु भन्दा चिकित्सकले सबै राम्रो छ भन्दै पैसा लिन गर्थे। ऐलानीमा बस्ने रिसिदेवको उपचारमा स्थानीयले चन्दा दिनुको साथै उनको घरमा भएको सबै गाईवस्तु र सरसमान समेत बिक्री भइसकेको नेपाल राष्ट्रिय मुसहर संघका मोरङ अध्यक्ष जितेन्द्र रिसिदेवले जानकारी दिए। औषधि पसलेले दूधे बालकसहित तीनजनालाई बन्धक बनाएका हुन्। बिनोद रिसिदेवको मृत्यु भएपछि उनको उपचारमा औषधि दिएका साई राम फार्मेसीले मृतकका श्रीमतिसहित ८ महिनाका दूधे बालक र एक वुद्धलाई अस्पतालमा बन्धन बनाइएको थियो। पछि जग्गाको लालपुर्जा लिएर छोडेको हो। सो फार्मेसीले रिसिदेवको उपचारका लागि दिएको एकलाख बराबरको औषधिको रकम नदिएको अवस्थामा रिसिदेवको मृत्युपछि उनकी श्रीमति जायन्ती रिसिदेव, ८ महिने दुधेबालिका सन्ध्यासहित ६० वर्षीय सुनसरीकी सासू महावती रिसिदेवलाई फार्मेसीका सञ्चालकाले केही युवा लगाएर बन्धक बनाएको थियो।"
राजनीतिक दलसम्बन्धी अध्यादेश खारेज,"काठमाडौं : राष्ट्रपति विद्यादेवी भण्डारीले राजनीतिक दल सम्बन्धी अध्यादेश खारेज गरेकी छन्। सोमबार बेलुका बसेको मन्त्रिपरिषद् बैठकले राष्ट्रपतिसमक्ष अध्यादेश खारेज गर्न सिफारिस गरेको थियो। राष्ट्रपति कार्यालयका प्रवक्ता जगन्नाथ पन्तले प्रधानमन्त्री शेरबहादुर देउवाको सिफारिसमा राजनीतिक दलसम्बन्धी (दोस्रो संशोधन) अध्यादेश, २०७८ खारेज गरेको जानकारी दिए। विज्ञप्तिमा भनिएको छ, सम्माननीय राष्ट्रपति श्रीमती विद्यादेवी भण्डारीज्यूले नेपाल सरकार, मन्त्रिपरिषद्को मिति २०७८६११ को निर्णय एवम् सम्माननीय प्रधानमन्त्रीज्यूको सिफारिसमा नेपालको संविधानको धारा ११४ को उपधारा (२) को खण्ड (ख) बमोजिम राजनीतिक दलसम्बन्धी (दोस्रो संशोधन) अध्यादेश, २०७८ खारेज गर्नु भएको छ। अध्यादेश खारेज भएसँगै मन्त्रिपरिषद् विस्तार गर्न सत्ता गठबन्धनलाई सहज भएको छ। लामो समयसम्म मन्त्रिरिषदले पूर्णता नपाउँदा सरकारका कामकारवाही प्रभावित हुँदै आएका थिए। सत्ता गठबन्धन दल जनता समाजवादी पार्टी (जसपा) ले अध्यादेश फिर्ता गरेपछि मात्र सरकारमा सहभागी हुने बताउँदै आएको छ। यसअघि सरकारले नेकपा एमाले र जसपा विभाजनमा सहयोग पुर्याउन संसदीय दल वा केन्द्रीय समितिमा २० प्रतिशत पुगेमा दल विभाजन हुनेगरी अध्यादेश जारी गरेको थियो। सोहीअनुसार एमाले विभाजन भएर नेकपा (एकीकृत समाजवादी) र जसपा विभाजित भएर लोकतान्त्रिक समाजवादी पार्टी बनिसकेका छन्। देउवासँगको भेटमा ठाकुर पक्षको प्रश्न : राजनीतिक दल सम्बन्धी अध्यादेश ल्याउन लागेको हो ? राजनीतिक दलसम्बन्धी अध्यादेश राष्ट्रपतिबाट जारी राजनीतिक दलसम्बन्धी अध्यादेश : कांग्रेसमा मिश्रित टिप्पणी राजनीतिक दलसम्बन्धी अध्यादेशविरुद्ध सर्वोच्चमा रिट अध्यादेश ल्याउँदै, निष्क्रिय बनाउँदै अध्यादेश खारेज हुने वित्तिकै मन्त्रिपरिषद् विस्तारः उपेन्द्र यादव मन्त्रिपरिषद् बैठक बस्दै, दल विभाजनसम्बन्धी अध्यादेशबारे छलफल हुने स्थायी कमिटीमा प्रचण्डको ब्रिफिङ : अध्यादेश छिट्टै फिर्ता हुन्छ दल विभाजन सम्बन्धी अध्यादेश खारेज गर्न राष्ट्रपतिलाई सिफारिस सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी र राष्ट्रिय जनमोर्चा सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, परराष्ट्रमन्त्री नारायण खड्का, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ।"
गोला प्रक्रियाबाट पेसी व्यवस्थापन प्रतिवेदन प्रधान न्यायाधीशसमक्ष पेस,"काठमाडौं : सर्वोच्च अदालतमा गोला प्रक्रियाबाट पेसी व्यवस्थापन सम्बन्धमा अध्ययन गर्न बनेको समितिले प्रधानन्यायाधीश चोलेन्द्रशम्शेर जबरासमक्ष प्रतिवेदन पेस गरेको छ। न्यायाधीश मीरा खड्काको संयोजकत्वमा बनेको उक्त अध्ययन समितिले प्रधानन्यायाधीश राणालाई प्रतिवेदन पेस गरेको सर्वोच्च अदालतका प्रवक्ता बाबुराम दाहालले जानकारी दिए। 'यो सर्वोच्च अदालतमा गोला प्रक्रियाबाट पेसी व्यवस्थापन कसरी गर्न सकिन्छ भनेर अध्ययन गर्न बनेको समितिले प्रतिवेदन बुझाएको हो, यही असोज १ गते समितिले प्रतिवेदन बुझाएको छ,' प्रवक्ता दाहालले भने, 'अब यो पूर्ण बैठकमा पेस भएर पास भएपछि सर्वोच्च अदालत नियमावली बन्नुपर्यो, प्रक्रिया सुरु भयो तर अरू धेरै काम चाहिँ बाँकी छ।' सर्वोच्च अदालतको गत २४ साउनमा पूर्ण बैठकले गोला प्रक्रियाट पेसी व्यवस्थापन गर्नेबारे अध्ययन गरी प्रतिवेदन पेस गर्न न्यायाधीश खड्काको संयोजकत्वमा समिति गठन गरेको थियो। समितिका सदस्यमा न्यायाधीशहरू डा आनन्दमोहन भट्टराई, प्रकाशकुमार ढुङ्गाना, हरिप्रसाद फुयाँल र नहकुल सुवेदी रहेका थिए। समितिको सदस्यसचिवमा सर्वोच्चका रजिस्ट्रार नारायणप्रसाद पन्थी रहेका छन्। रासस"
दल विभाजन सम्बन्धी अध्यादेश खारेज गर्न राष्ट्रपतिलाई सिफारिस,काठमाडौं : सरकारले राजनीतिक दल विभाजन सम्बन्धी अध्यादेश खारेज गर्न राष्ट्रपतिलाई सिफारिस गरेको छ। सोमबार बेलुका प्रधानमन्त्री तथा मन्त्रिपरिषद् कार्यालय सिंहदरबारमा बसेको मन्त्री परिषद् बैठकले राष्ट्रपतिसामू सो सिफारिस गरेको हो। यो सिफारिससँगै अब मन्त्रिपरिषद् विस्तार गर्ने बाटो खुलेको छ। लामो समयसम्म मन्त्रिरिषदले पूर्णता नपाउँदा सरकारका कामकारवाही प्रभावित हुँदै आएका थिए। सत्ता गठबन्धन दल जनता समाजवादी पार्टी (जसपा) ले अध्यादेश फिर्ता गरेपछि मात्र सरकारमा सहभागी हुने बताउँदै आएको छ। यसअघि सरकारले नेकपा एमाले र जसपा विभाजनमा सहयोग पुर्याउन संसदीय दल वा केन्द्रीय समितिमा २० प्रतिशत पुगेमा दल विभाजन हुनेगरी अध्यादेश जारी गरेको थियो। सोहीअनुसार एमाले विभाजन भएर नेकपा (एकीकृत समाजवादी) र जसपा विभाजित भएर लोकतान्त्रिक समाजवादी पार्टी बनिसकेका छन्।
थारु गीत 'ओ सजन' मा पल र कविताकाे अभिनय,काठमाडौं : पल र कविताको अभिनय रहेकाे 'ओ सजन' गीत सार्वजनिक भएकाे छ। थारु गीतमा प्रेमिल जोडीको रुपमा कलाकार पल शाह र मोडल कविता राय देखा परेका छन्। नरेश जोशी र अन्नु चौधरीको स्वर रहेको 'ओ सजन' गीतमा शाहले थारु भाषा पनि प्रयाेग गरिएकाे छ। गीतमा कृष्ण जोशीको पनि अभिनय देख्न सकिन्छ। विक्रम चौहानको निर्देशन तथा कोरियोग्राफी रहेको भिडियोलाई मिलन विश्वकर्माले सम्पादन गरेका छन्। शाहकै जन्मस्थल दाङको रमणीय वातावरण भिडियोमा देखाइएको छ। पिके फिल्मिस युवट्युव च्यानलमार्फत गीतलाई सार्वजनिक गरिएको हाे।
"थप १२ सय ८२ जनामा कोरोना संक्रमण, ७ को मृत्यु",काठमाडौं : १५ हजार ४८८ नमूना परीक्षणमा १२ सय ८२ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा १२०८१ नमूनाको पीसीआर र ३४०७ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ९७५ र एन्टिजेन विधिबाट ३०७ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ७ जनाको मृत्यु भएको छ। यो सँगै नेपालमा कोरोनाबाट मृत्यु हुनेको संख्या १११०३ पुगेको हो। मन्त्रालयका अनुसार आइबार थप १२ सय ६२ जना कोरोनामुक्त भएका छन्। कोरोनाका सक्रिय संक्रमितको संख्या १८ हजार ८४८ पुगेको छ। मन्त्रालयका अनुसार संक्रमित ३८५ जनाको भेन्टिलेटरमा र १२५ जनाको आइसीयूमा उपचार भइरहेको छ। पछिल्लो २४ घन्टामा ३१२८७४ जनाले कोरोनाविरुद्धको खोप लगाएका छन्।
"७३ अंकले घट्यो नेप्से, ५ अर्बको मात्र कारोबार","काठमाडौं : कारोबारको दोस्रो दिन पनि नेप्से परिसूचक ओरालो लागेको छ। सोमबार शेयर कारोबार मापन नेप्से परिसूचक ७३ अंकले घटेर २६८५४१ अंकमा झरेको छ। नेप्से घटेसँगै कारोबार रकम पनि खुम्चिएको छ। यसदिन २२७ कम्पनीको १ करोड ४ करोड ७८ हजार ६८ कित्ता शेयर ५ अर्ब १२ करोड ९७ लाख ३ हजार ९६ रुपैयाँमा खरिदबिक्री भए। अघिल्लो कारोबारको दिन साढे ६ अर्बको शेयर कारोबार भएको थियो। कारोबारमा आएका १३ समूहको शेयर मूल्य घटेको छ। वित्त समूहको शेयर मूल्य सर्वाधिक ४५३ प्रतिशतले घटेको छ। विकास बैंकको ३८१, निर्जीव विमाको ३६२,लगानीको ३१ प्रतिशतले घटेको छ। यस्तै बैंकिङको २२६, होटल एन्ड टुरिजमको २८,जलविद्युतको २६८, जीवन विमाको २८५ प्रतिशतले घटेको छ । सबै समूहको परिसूचक घटेर राताम्मे शेयर बजारमा दुईवटा कम्पनीको शेयरमा भने सकारात्मक सर्किट लागेको छ। मनकामना स्मार्ट लघुवित्त र मैलुङ्ग खोला जलविद्युत कम्पनीको शेयर करिब १० प्रतिशत बढेको हो। गोर्खाज फाइनान्सको शेयरमूल्य ६ प्रतिशत बढेको छ। यसदिन कारोबार रकमका आधारमा अरुण भ्याली हाइड्रोपावर शीर्षस्थानमा रह्यो। यो कम्पनीको १५ करोड ४९ लाख ७१ हजार २३० मूल्यमा शेयर खरिदबिक्री भयो। आइतबार पनि सोही कम्पनीको ३३ करोड ९५ लाख रुपैयाँ बराबरको शेयर कारोबार भएको थियो।"
अर्घाखाँचीका स्वास्थ्य संस्थालाई अक्सिजन कन्सल्ट्रेटर मेसिन,"सन्धिखर्क : अर्घाखाँचीका विभिन्न स्वास्थ्य सस्थाहरुमा अक्सिजन कन्सल्ट्रेटर मेसिन प्रदान गरिएको छ। कोभिड तथा श्वासप्रश्वासमा अक्सिजनको कमीबाट हुने रोगहरुको नियन्त्रण गर्न डाक्टर जयबहादुर टण्डन र डाक्टर मुक्ति श्रेष्ठको पहलमा अर्घाखाँची दिगो विकास केन्द्रले अक्सिजन कन्सल्ट्रेटर मेसिन प्रदान गरेको हो। जिल्लाको सन्धिखर्क नगरपालिकाको अर्घा स्वास्थ्य चौकी, मालारानी गाउँपालिकाको हंसपुर स्वास्थ्य चौकी, भुमिकास्थान नगरपालिकाको खिल्जी स्वास्थ्य चौकी र पाणिनि गाउँ गाउँपालिकाको अड्गुरी स्वास्थ्य चौकी, पाली स्वास्थ्य चौकी र पटौटी स्वास्थय चौकीमा एक(एक वटा कन्सल्ट्रेटर मेसिनसहित स्वास्थ्य समाग्री प्रदान गरेको अर्घाखाँची दिगो विकास केन्द्रका अध्यक्ष डाक्टर जय बहादुर टण्डनले बताए। अर्घा, खिल्जी, अड्गुरी, पाली र पटौटी स्वास्थ्य चौकीमा कन्सल्ट्रेटर मेसिनसहित पल्स अक्सिजन मिटर तथा मास्कहरु प्रदान गरिएको अध्यक्ष टण्डनको भनाई छ। आफुहरुले विभिन्न सहयोगी हातहरुसँगको सहकार्यमा जिल्लाका स्वास्थ्य सस्थाहरुमा कोभिड तथा अन्य महामारीबाट बच्न विभिन्न स्वास्थ्य सामाग्री प्रदान गरेको सस्थाका उपाध्यक्ष डाक्टर मुक्ति श्रेष्ठले बताएका छन्। डाक्टर मुक्ति श्रेष्ठको पहलमा अर्घाखाँची अस्पताल, प्राथमिक स्वास्थ्य केन्द्र ठाडा र प्राथमिक स्वास्थ्य केन्द्र बल्कोटमा यस अघिनै विभिन्न स्वास्थ्य सामाग्री प्रदान गरेका छन्। आफ्नै गाउँको स्वास्थ्य संस्थामा अक्सिजन कन्सल्ट्रेटर मेसिन प्रदान गरेपछि मालारानी गाउँपालिका हंसपुरका स्थानीयहरु खुशी भएका छन्। गएको २ वर्षको अवधीमा २३ जना बालबालिकाले अक्सिजन मेसिनको अभावमा ज्यान गुमाएको स्मरण गर्दै आगामी दिनमा कन्सल्ट्रेटर मेसिनबाट अक्सिजन दिएर पनि बालवालिका बचाउन सकिने स्वास्थ्य चौकी प्रमुख दिपक पौडेलले बताएका छन्। उनले कोभिड मात्र नभएर बालबालिका र दमका रोगीहरुका लागि पनि उपयोगी हुने बताएका छन्। स्वास्थ्य चौकीमा एक कार्यक्रमकाबीच डाक्टर टण्डन र डाक्टर श्रेष्ठले वडा अध्यक्ष तथा स्वास्थय चौकी व्यवस्थापन समीतिका अध्यक्ष नारायण अर्याल र स्वास्थय चौकी प्रमुख दिपक पौडेललाई कन्सल्ट्रेटर मेसिन प्रदान गरेका हुन्। कार्यक्रममा डाक्टर जयबहादुर टण्डन, डाक्टर मुक्ति श्रेष्ठ, नेपाली कांग्रेसका नेता लोकेन्द्र विक, मालारानी गाउँपालिकाका कार्यपालिका सदस्य नीमबहादुर सुनार, नेकपा एमालेका लोकनाथ अधिकारी, नेपाली कांग्रेसका वडा सभापति गोविन्द रेग्मी, नेकपा माओवादीका थम्मन श्रीस, राष्ट्रिय जनमोर्चाका डिलबहादुर खत्री, नेकपा क्रान्तीकारीका अशोक थापा, सिद्धार्थ माविका सहायक प्रधनाध्यापक राम प्रसाद खनाल, इन्द्र रेग्मी लगायतले मन्तब्य राख्दै विकासमा कसैले पनि राजनिति गर्न नहुने बताएका छन्। उनीहरुले विकास निर्माणका काममा राजनिति भन्दा माथी उठेर काम गर्नु पर्ने बताएका छन्। कार्यक्रम इन्द्र रेग्मीको सञ्चालनमा सम्पन्न भएको हो। जिल्लामा कोभिड १९ का कारण ८१ जनाको ज्यान गएको छ। कोरोना संक्रमितको सख्या ४२ सय ५१ रहेकोमा ४ हजार ९६ जनाले कोरोना जितेका छन्। हाल जिल्लामा सक्रिय कोरोना संक्रमितको सख्या ७४ रहेको जिल्ला प्रशासन कार्यालय अर्घाखाँचीका सहायक प्रमुख जिल्ला अधिकारी बिक्रम थापाले बताए ।"
गाँजा नदिएपछि पशुपतिका साधुमाथि खुकुरी प्रहार,काठमाडौं : पशुपति मन्दिर परिसरमा सोमबार साधुमाथि खुकुरी प्रहार भएको छ। विश्वरुपा मन्दिर नजिकै ३५ वर्षीय सन्तोष बाबालाई अज्ञात समूहले खुकुरी प्रहार गरेको महानगरीय प्रहरी परिसर टेकुका प्रवक्ता रमेश बस्नेतले पुष्टि गरे। उनका अनुसार सोमबार बिहान साधु उठेर शौचालय गइरहेको बेलामा एकजना व्यक्ति आएर गाँजा निकाल भन्दै धम्काएका थिए। उनले छैन भनेपछि उनीमाथि खुकुरी प्रहार भएको थियो। करिब ४५ वर्षदेखि पशुपतिमा बस्दै आएका सन्तोष बाबा हिन्दी मात्रै बुझ्छन्। उनलाई हाल वीर अस्पतालको ट्रमा सेन्टरमा उपचार गरिरहेको छ। प्रवक्ता बस्नेतका अनुसार साधुको अवस्था सामान्य रहेको छ।
थपिदै पर्यटकीय गन्तब्य,"तानसेन : कोभिडको समयमा पर्यटक आगमन बन्द भएपनि पाल्पामा पर्यटकीय पुर्वाधार निर्माणको काम भने धमाधम भएका छन्। पहाडकी रानी भनेर चिनिने पाल्पामा धमाधम पर्यटकीय पुर्वाधारहरु थपिँदै गएका छन्। लुम्बिवी प्रदेश सरकारले पाल्पालाई पर्यटकीय गन्तव्यको रुपमा विकास गर्ने योजनाका साथ तानसेनको कैलाशनगर र तिनाउँको नुवाकोटमा खुला सांस्कृतिक डवली निर्माण गरेको छ। लुम्बिनी प्रदेश सरकार उधोग वन वातावरण तथा पर्यटन मन्त्रालयले पाल्पामा पर्यटकीय गन्तव्यहरूको विकास गर्ने क्रममा जिल्लाका दुई स्थानमा सांस्कृतिक डबली निर्माण गरेको छ। प्रदेश सरकारले तानसेन नगरपालिका ५ कैलाशनगर र तिनाउ गाउँपालिका २ नुवाकोटमा सांस्कृतिक डबली निर्माण गरेको हो। लुम्बिनी प्रदेश सरकारले पाल्पाको पर्यटकीय विकासलाई प्राथमिकता दिई चिसो मौसममा पर्यटकहरूको बसाइ लम्बाउन डबलीहरू निर्माण गरेको हो। डिभिजन वन कार्यालय पाल्पामार्फत श्रीनगर सांस्कृतिक डबली ६ करोड ८० लाखमा प्रतिष्ठा कन्ट्रक्सन प्रालि काठमाडौंले निर्माण गरेको छ भने तिनाउँ गाउँपालिकाको नुवाकोटमा निर्माण भईरहेको सांस्कृतिक डबली तीन करोड ८४ लाखमा धुलिखेल निर्माण सेवाले काम गर्दै आएका छन्। सांस्कृती डबली निर्माण स्थानीय कला संस्कृतीको संरक्षण जर्गेना हुने, पाल्पामा पर्यटकहरुको बसाई लम्बिने र जिल्लाको समग्र पर्यटन विकासमा टेवा पुग्ने तानसेन नगरपालिकाका नगर प्रमुख अशोक कुमार शाहीले बताए। दुबै स्थानमा निर्माण भईरहेको खुला सांस्कृतीक डवली निर्माण कार्य अन्तिम चरणमा पुगेको छ। अबको दुई महिनाभित्र सम्पुर्ण निर्माण काम सकिने निर्माण व्यवसायीले जनाएका छन्। अहिलेसम्म भौतिक पुर्वाधार निर्माणको ९० प्रतिशत काम सकिएको अन्तिम फिनिसिङ्गका कामहरु भईरहेको छ। खुल्ला सांस्कृतिक डवलीमा स्टेज, स्टेज अगाडी हरियो दुवोसहितको दर्शक कक्ष, कलाकारहरुको चेन्जिङ्ग रुम, कोलसेट, शौचालय, गार्ड हाउस, टिकट काउन्टर, अफिस कोठा र पार्किङ सहितको सुविधा रहेको सांस्कृतिक डबली निर्माण गरिएको प्रतिष्ठा कन्ट्रक्सन प्रालिकाठमाडौंका कम्पनी प्रतिनिधी दिपक बहादुर पालले बताए।। तिनाउँ गाउँपालिको नुवाकोट डबलीमा २ सय ५० जना र सदरमुकाम तानसेन कैलाशनगरमा रहेको डबलीमा पाँच सय जना अट्ने क्षमता रहेको छ। पाल्पामा निर्माण भईरहेको खुला सांस्कृतिक डवली नेपालमै नमुना सांस्कृतिक डवली रुपमा निर्माण गरिएको हो। पाल्पामा आन्तरीक तथा बाह्य पर्यटक बढ्ने विश्वासका साथ सदरमुकाम तानसेनमा सुविधा सम्पन्न होटलहरु थपिदै गएका छन्। कोभिड १९ को कारण थला परेका होटल रेष्टुराहरु सांस्कृतीक डवलीको निर्माणसँगै पर्यटकको आगमन बढ्ने होटल श्रीनगर प्रालिका म्यानेजर अशोक थापाले बताए। भारतीय नाका सुनौलीबाट ३० किलोमिटर, बुटवलबाट ५ किलोमिटरको दुरीमा रहेको पाल्पा तिनाउ नुवाकोटमा निर्माण भईरहेको सांकृतिक यस क्षेत्रकै कला संस्कृतिको जर्गेना गर्ने छ। तराई क्षेत्रबाट जाडोमा घाम ताप्न र गर्मीमा चिसो मौसममा रमाउन, विभिन्न सांस्कृतिक कार्यक्रमको समग्र दोभान नुवाकोट क्षेत्रको पर्यटन विकासमा टेवा पुग्नेछ। अंग्रेज युद्धमा नेपालले निर्माण गरेका युद्धका गढीहरू, भैरव मन्दिरसंगै ऐतिहासिक सम्पदाहरू विकास तथा प्रचार प्रसाई भई पर्यटन विकास थप टेवा पुग्ने तिनाउ गाउँपालिका अध्यक्ष ओम बहादुर घर्तीमगरले बताए। पाल्पालाई लुम्नबिनी प्रदेशकै पर्यटकीय गन्तव्यको रुपमा विकास गर्न निर्माण भईरहेको खुला सांस्कृतिक डबलीले टेवा पुगेको छ। कोभिड १९ को कारण घर घरमै थुनिएका आन्तरीक तथा बाह्य पर्यटकहरुले दुई बर्षको अवधीमा पाल्पा घुम्ने क्रममा नयाँ अनुभव लिन पाउने छन्। पाल्पामा दर्जनौं मगरी, नेवारी, गन्धर्वहरुको सांस्कृतिक गतिविधी लोकप्रिय रहेको छ।"
आँधीमुहानमा राखिएका ८ वटा स्टिमर पुरिए,"स्याङ्जा : कालीगण्डकी गाउँपालिका ७ स्थित आँधीदोभानमा राखिएका ८ वटा स्टिमर पुरिएको छ। कालीगण्डकी जल यातायात प्रालि अन्तरगत सञ्चालित ती स्टिमर गएराती झरेको पहिराका कारण पुरिएको अध्यक्ष डोलराज भट्टराइले जानकारी दिए। स्टिमर पुरिएको खबर पाएपछि घटनास्थल पुगेको उनले बताएका छन्। उनका अनुसार पुरिएका स्टिमरमा पूर्ण क्षति भएको छ। कोरोना र वर्षात्का कारण स्टिमर सेवा बन्द थिए। आजभोलीमै स्टिमर सञ्चालन गर्ने भनी सरसफाइ र मर्मतको तयारी पूरा भएको अवस्थामा गएराती झरेको पहिराले स्टिमर पुरेपछि स्टिमर सञ्चालक चिन्तामा परेका छन्। ४ दिनअघि वर्षात् भए पनि २ दिनअघिदेखि चर्को घाम लागेको थियो। गएराती एक्कासी पहिरो झरेर लाखौं मूल्य बराबरको स्टिमर पूर्ण क्षति बनाएको उनको भनाइ छ। कालीगण्डकी ए विद्युत उत्पादनका लागि निर्मित कृत्रिम तालमा स्टिर संचालन गरिंदै आएको थियो। २०६० देखि स्टिमर सेवा सञ्चालन गरिएको हो। यहाँ साना र ठूला गरी १० वटा स्टिमर सहित २ वटा माउण्ट मकालु नामक पानीजहाज छन्। जलयातायात सेवा स्याङ्जा, पर्वत र गुल्मीमा केही वडाबासीको भरपर्दो, छिटो छरितो र सहज मार्ग हो।"
स्याङ्जामा ११ पालिकाको नतिजा सार्वजनिक,"स्याङ्जा : नेपाली कांग्रेस स्याङ्जाका एघार वटै पालिकाको नतिजा सार्वजनिक भएको छ। एघार पालिका मध्ये चापाकोट नगरपालिकामा सर्वसम्मत नेतृत्व चयन हो भने अन्य १० पालिकामा मतदान भयो। पाँच नगरपालिका र ६ गाउँपालिका मध्ये वालिङ् नगरपालिका र कालीगण्डकी गाउँपालिकाको नतिजा गएराती मात्र सार्वजनिक भयो। प्रतिस्प्रर्धी उम्मेदवार र मतदाता संख्या बढी रहेकाले ढिलो भएको हो। अधिवेशनको औपचारिक उदघाटन भने शनिवार नै भएको थियो। पुतलीबजार नगरपालिकामा सुरजकुमार अधिकारी २ सय ३२ मतका साथ निर्वाचित भएका छन्। उनका प्रतिस्पर्धी बिक्रान्तकुमार (सुवर्ण) श्रेष्ठले १ सय ८ मत ल्याए। भीरकोट नगरपालिकामा एक मतको अन्तरले यामप्रसाद अधिकारी (लक्ष्मण) निर्वाचित भए। अधिकारीको एक सय मत प्राप्त गर्दा उनका प्रतिस्पर्धी दिपेन्द्र केसीले ९९ मत पाए। वालिङ् नगर सभापतिमा नेत्रप्रसाद पाण्डे विजयी भएका छन्। उनले २ सय ४९ मत पाउदा अर्का उम्मदेद्वार भुपराज बगालेले १ सय ९० मत पाए। कुल ४ सय ४७ जना मतदाता रहेको वालिङमा जम्मा ४ सय ४४ मत खसेको थियो। गल्याङ नगरपालिकामा १ सय ८२ मतका साथ श्यामप्रसाद बस्याल निर्वाचित भए। उनका प्रतिस्पर्धी हरि खनालले भने ६७ मत ल्याए। यसैगरी, फेदीखोला गाँउपालिकाको सभापतिमा महेन्द्र थापा निर्वाचित भए। थापाको ५२ मत पाउदा उनका प्रतिस्पर्धी लालबहादुर अधिकारीले २५ मत पाए। आँधीखोला गाँउपालिकामा सभापतिका उम्मेदवार नरेन्द्र पौडेलले ६१ मत ल्याए। उनका प्रतिस्पिर्धी नविन ढकालले ४७ मत रहेको छ। अर्जुनचौपारी गाँउपालिकामा बिष्णु काफ्लेले ५८ मत पाउदा उनका प्रतिश्पर्धी बद्री पौडेलले ३४ मत र फनिनारायण अर्यालले २० मत पाए। बिरुवा गाँउपालिकाको सभापतिमा डोलराज पोख्रेल निर्वाचित भएका छन। पोख्रेलको ७० मत आउदा उनका प्रतिस्पिर्धी युवराज केसीले ६३ मत पाएका थिए। हरिनास गाउँपालिकामा टोपबहादुर भुजेल (टोपा) निर्वाचित भएका हुन। उनले ६१ मत ल्याउदा प्रतिस्पिर्धी बिक्रमबहादुर चन्द (कृष्ण) को ५३ मत थियो। कालीगण्डकी गाउँपालिकासभापतिमा नरबहादुर राना ८१ मत ल्याई बिजयी भए। उनका निकटतम प्रस्प्रिर्धी यामप्रसाद पाण्डेले ६९ मत पाए। योसँगै स्याङ्जा जिल्लाभरको नगरगाउँ अधिबेशन शान्त वातावरणमा सम्पन्न भएको जिल्ला निर्वाचन अधिकृत अधिवक्ता रामचन्द्र गौतम (आरसी) ले जानकारी दिए। जिल्लाभर २ हजार २ सय ४७ मतदाता थिए। निर्वाचनमा ९८ प्रतिशत मत खसेको थियो। दुई प्यानलभई प्रतिप्रर्धा भएपछि यहाँका मतदाताले मिश्रीत परिणाम दिएका छन्। वडा अधिवेशनवाट क्षेत्रीय प्रतिनिधी चुनिएका ब्यक्तिले मात्र मतदान गर्न पाउने ब्यवस्था छ।"
एक एसएमएस गर्दा साढे २७ हजार खर्च,"जनकपुरधाम : धनुषाको एक स्थानीय तहले एउटा एसएमएस (म्यासेज) पठाए वापत झण्डै साढे २७ हजार रुपैयाँ खर्च गरेको पाइएको छ। धनुषा जिल्लाको लक्ष्मीनियाँ गाउँपालिकाले एउटा एसएमएस (म्यासेज) पठाउन २७ हजार ४ सय ३४ रुपैयाँ खर्च गरेको महालेखापरिक्षकको प्रतिवेदनले देखाएको हो। आर्थिक वर्ष २०७६०७७ मा सफ्टवेयर खरिद वापत ९ लाख ८५ हजार ३ सय ६० खर्चिेएर सफ्टवेयरबाट जम्मा १८ जनालाई मात्र एसएमएस गरिएको पाइएको हो। यस हिसाबले गाउँपालिकाले एउटा एसएमएस पठाउनको लागि झण्डै साढे २४ हजार रुपैयाँ खर्चिएको पाईएको छ। हाल सो सफटवेयर बेकामे (काम नलाग्ने) अवस्थामा रहेको छ। खरिद गरिएको सफ्टवेयर मध्ये ग्रुप एसएमएस पठाउनको लागि गाउँपालिकाले ४ लाख ९३ हजार ८ सय १० रुपैयाँ खर्चेको छ। महालेखापरीक्षकको ५८ औँ प्रतिवेदन अनुसार पालिकाले सफ्टवेयरमा लाखौँ रुपैयाँ खर्च गरेपनि काम मेनुअलमा नै भएको पाईएको उल्लेख गरेको छ। सार्वजनिक खरीद नियमावली २०६४ को नियम ७२(२) बमोजिम सार्वजनिक निकायले २० लाख रुपैयाँ समम्मको लागत अनुमान भएको परामर्श सेवा ऐनको दफा ६(क) बमोजिम मौजुदा सुचिमा रहेको सम्भव भएसम्म ६ अन्यथा कम्तिमा ३ वटा परामर्शदाताबाट लिखित रुपमा प्राविधिक र आर्थिक प्रस्ताव माग गरी खरिद गर्न सकिने व्यवस्था छ। तर त्यसको ठीक विपरित गाउँपालिकाले एउटा कम्पनीसँग सफटवेयर बनाउन यतिधेरै रकम खर्चिएको हो। गाँउपालिका जिन्सी व्यवस्थापन, मोवाईल एप्स, ग्रप एसएमएस तथा योजनाको कामका लागि सफ्टवेयर जडान गर्न तिन फर्मबाट दररेट माग गरी जिन्सी व्यवस्थापन र मोवाईल एप्स बापत जुपिटर टेक्नोलोजिलाई ४ लाख ९१ हजार ५५० र योजना र ग्रुप एसएमएस बापत सिटिजन्स ईन्फोटेक्सलाई ४ लाख ९३ हजार ८१० रुपैया भुक्तानी दिएको छ। पालिकाले एउटै प्रकृतीको सफ्टवेयर एकै पटक खरीद गर्न सकिनेमा टुक्राटुक्रा गरी दुई परामर्श दाताबाट खरिद गरेको अनियमित देखिएको महालेखापरीक्षकको कार्यालयले औल्याएको छ। साथै पालिकाले खरिद गरेको भनिएका जिन्सी, योजना र मोवाईल एप बन्द अवस्थामा छ। गाउँपालिकाले खरिद गरेका ग्रप एसएमएस सफ्टवेयरमा २१ जनाको सम्पर्क नम्वर समावेश भएको र १८ वटा एसएमएस पठाइएको प्रतिवेदनमा उल्लेख गरिएको छ। महालेखापरीक्षकको प्रतिवेदनले सामान्य मोवाईल प्रयोग गरेर गर्न सकिने ग्रुप एसएमएसको लागि सफ्टवेयर जडान गर्नुको औचित्य नरहेको भनेको छ।"
एन्जेला मर्केलको पार्टीलाई पछि पार्दै वामपन्थी दल अगाडि,बर्लिन : जर्मनीमा आइतबार भएको संसदिय चुनावमा सोसल डेमोक्रेटिक पार्टी (वामपन्थी दल) सबैभन्दा अगाडि पुगेको छ। जर्मनको शासनमा १६ वर्षसम्म सत्तामा रहेर चान्स्लर बनेकी एन्जेला मर्केलको क्रिष्चियन डेमोक्रेटिक युनियन पार्टीलाई पछि पार्दै डेमोक्रेटिक पार्टी अगाडि पुगेको हो। सोमबार बिहान प्राप्त नतिजाअनुसार डेमोक्रेटिकले हालसम्म २६० प्रतिशत मत हासिल गरेर पहिलो नम्बरमा छ भने मर्केलको पार्टीले २४१ प्रतिशत मत प्राप्त गरेर दोस्रो स्थानमा रहेको बताइएको छ यस्तै १४८ प्रतिशत भोटका साथ ग्रिन पार्टी तेस्रो स्थानमा रहेको बताइएको छ। मर्केलको पार्टीको तर्फबाट आर्मिन ल्याचेटले चुनाव लडिरहेका छन् भने वामपन्थी दलको तर्फबाट ओलाफ स्कल्ज भिडिरहेका छन्। जर्मनमा लोकप्रिय मानिएकी एन्जेला मर्केलको उत्तराधिकारी चुन्न अझै केहि समय लाग्ने बताइएको छ। जर्मनको नयाँ उत्तराधिकारी चुनिएपछि मर्केल युगको विदाई हुने अन्तर्राष्ट्रिय सञ्चारमाध्यममले जनाएको छ।
प्रतिनिधिसभा बैठकमा के हुँदैछ ? (लाइभ),काठमाडौं : प्रतिनिधिसभा बैठक सुरु भएको छ। बैठक सुरु हुनेवित्तिकै प्रतिपक्षी दल नेकपा एमालेका सांसदहरुले अवरोध गरेका छन्। बैठकमा राष्ट्रपतिको कार्यालयबाट प्राप्त विधेयक प्रमाणीकरणसम्बन्धी पत्रको व्यहोरा सभामुख अग्नीप्रसाद सापकोटाले पढेर सुनाउने कार्यसूची तय भएको छ ।
"असोज २१ गतेबाट देशभर सिनेमा हल खुल्ने, सुरुमा विदेशी फिल्म प्रदर्शन हुने","काठमाडौं : असोज २१ गतेबाट देशभर सिनेमा हल खुल्ने भएको छ । नेपाली फिल्म प्रदर्शन मिति तोकिएको समयमा भने अर्को नेपाली फिल्म प्रदर्शन गर्न नपाइने भएको छ। नेपाल चलचित्र संघको आइतबारको बैठकले यस्तो निर्णय गरेको हो । संघका महासचिव असोक शर्माको संयोजकत्वमा चलचित्र प्रर्दशन व्यवसायी समिति गठन गर्दै ६ बुँदे निर्णय जारी गरेको थियो । नेपाली चलचित्र क्षेत्रलाई चलायमान गराउन अत्यावश्यक भएकाले पनि यस्तो निर्णय गरिएको हो। दुई साताको अन्तरालमा मात्र दोस्रो फिल्म रिलिज गर्न पाइने बैठकले निर्णय गरेको छ । त्यस्तै बैठकले स्वदेशी र विदेशी चलचित्रको सेयर बाँडफाँटको हकमा पहिलो साता निर्माता तथा वितरकलाई ५५ प्रतिशत र दोस्रो साता ५० प्रतिशत सेयर रकम भुक्तानी गरिने निर्णय गरेको हो । बैठकले आगामी ३ महिनानाभित्र प्रदर्शन गरिने चलचित्रहरुको प्रदर्शन मिति असोज २० गतेभित्र घोषणा हुनेपर्ने निर्णय गरेको छ । शर्माका अनुसार सुरुमा विदेशी फिल्म नै प्रर्दशन हुनेछ । त्यसपछि फुलपातीको दिन नेपाली फिल्म प्रदर्शन गरिने शर्माले जानकारी दिए । निर्मातासंघको इच्छाअनुसार नै फिल्म प्रदर्शन हुने उनले बताएका छन् । केही समय मात्रै सरकारले सहुलियत नदिएसम्म नेपाली फिल्म हल सञ्चालकलाई नदिने निर्माता संघले निर्णय गरेको थियो । संघका अध्यक्ष आकाश अधिकारीले ठुलो लगानीमा निर्माण गरीएका फिल्महरु हलमा प्रर्दशन हुँदा जोखिमको जिम्मेवारीबारे अन्यौलता छाएको बताएका थिए । कोरोना जोखिम अझै कायम छ । नेपाली फिल्म दिएपछि दर्शकको संख्या न्युन होला, प्रचारप्रसारमा समस्या होला अनि यसको जोखिमको जिम्मेवारी कसले लिने? उनले भनेका थिए ।"
मुस्ताङ कांग्रेसमा सर्वसम्मति,"मुस्ताङ : कांग्रेसको १४ औँ महाधिवेशनअन्तर्गतको पालिका अधिवेशन शनिबार, आइतबार र आज पनि विभिन्न जिल्लामा भइरहको छ। यसैक्रममा मुस्ताङमा सर्वसम्मत नेतृत्व चयन भएको हो। सर्वसम्मत नेतृत्व चयन गरेर मुस्ताङ जिल्ला उदाहरणीय बन्न सफल भएको छ । मुस्ताङका ५ वटै गाउँपालिकामा सर्वसम्मतरुपमा नेतृत्व अगाडि आएका छन्। मुस्ताङका लोमान्थाङ, लोघेकर दामोदरकुण्ड, घरपझोङ, थासाङ र वारागुङमुक्तिक्षेत्र पालिकामा सर्वसम्मत नेतृत्व छानिएको हो। नेतृत्वमा लोमान्थाङमा छेवाङ झिम्मी विष्ट, लोघेकर दामोदरकुण्डमा टसी लेन्डुप गुरुङ, घरपझोङमा यामप्रसाद थकाली, थासाङमा रुपेश गौचन र वारागुङमुक्तिक्षेत्र गाउँपालिकाको सभापतिमा आङजिङ गुरुङ सर्वसम्मतरुपमा चयन भएका छन्।"
रेनोको शुभ काररम्भ,"काठमाडौं : नेपालमा रेनो गाडीहरुको अधिकारिक वितरक एड्भान्स्ड अटोमोबाइल्सले आफ्नो विशेष चाड योजना 'रेनोको शुभ काररम्भ' को शुरुवात गरेको छ। ट्यागलाइन 'चाडपर्वको शुभ शुरुवात, गरौँ रेनोको साथ' सँगै यो योजना दशैंतिहार २०७८ को पावन अवसरमा थुपै्र पाइने फाइदाको साथ आएको छ। रेनो गाडीको खरिदमा ग्राहकहरुले नगद रु ३ लाख सम्मको कुल फाइदा प्राप्त गर्न सक्नेछन्। ग्राहकहरु यस योजनाअन्तर्गत सजिलो फाइनान्स, १ वर्षको निःशुल्क सडक कर, २ वर्षको लागि निःशुल्क सर्भिसिङ र ५ वर्षसम्म वारेन्टी जस्ता सेवाहरुबाट लाभान्वित हुनेछन्। यी आकर्षक अफरहरु ग्राहकको खुशीका महत्वपूर्ण पलहरु हुने छन् किनकि यसले एकातिर ग्राहकहरुलाई उत्कृष्ट लाभ प्रदान गर्दछन् भने अर्कातिर ग्राहकहरुले आफ्ना हरेक दिनलाई नयाँ रेनो कारहरुका साथ अद्भुत बनाउन सक्दछन्। यो उत्सवको मौसममा रेनो कारको खरिदका साथ ग्राहकहरुले आनन्द प्राप्त गर्न सक्नेछन् भने सदा समृद्धिसँंग आफ्नो जीवन शैलीलाई सजाउन सक्नेछन्। यो योजना रेनो डस्टर, रेनोकाइगर, रेनो ट्राइबर र रेनो क्विड जस्ता रेनोका सबै भेरियन्टका गाडीहरुमा उपलब्ध रहनेछ।"
मिथिलाञ्चलमा जितिया पर्व सुरु,"जलेश्वर : नेपाल र भारतको सम्पूर्ण मिथिला क्षेत्रकै पवित्र जितिया पर्व महोत्तरीलगायत मिथिलाञ्चल क्षेत्रमा नहा खा (नुहाएर खानु) विधि गर्दै आजदेखि धार्मिक विधिअनुसार सुरु भएको छ। व्रत बस्नुअघि आजका दिन व्रती महिलाले नदी, तलाउ वा पोखरीमा नुहाएर सोही ठाउँमा घिरौलाको पातमा भगवान जितमाहन र दिवङ्गत पितृलाई चिउरा, दही, अमोट (आँपको रसबाट तयार हुने खाद्य पदार्थ) तथा पिना प्रसादका रुपमा चढाइ आफू पनि खाने र परिवारका सबै सदस्यलाई खुवाउने गर्दछन्। त्यसैगरी भोलि बिहान ४ः०० बजेदेखि उपवास बसी निराहार एवं निर्जल व्रत बसी बुधबार बेलुका ५ः०० बजेपछि मात्रै व्रतीहरुले व्रत सम्पन्न गर्ने जलेश्वरनाथ महादेवका पूजारी उपेन्द्र पाठकले बताए। व्रतालुले जिल्लाको विग्ही, रातो जङ्गहा, अङ्कुशी नदी तथा पवित्र पोखरी लक्ष्मी सागर, बरुणसागर, भार्गवसरलगायत पवित्र सरोवर र नदीमा स्नान गरेर जितमाहनको कथा सुन्ने गर्छन्। यस्तोमा पाकाले भन्ने र तन्नेरीले सुन्ने चलन छ। व्रत बस्नु अघिल्लो दिनमै व्रतालुले विभिन्न जलाशयमा स्नान गरी घिरौलाको पातमा पिना, सख्खर र तोरीको तेलसहितका पदार्थ चढाउनुपर्छ। देवतालाई चढाएकै तेलमध्येबाट आआफना शाखा सन्तानलाई पनि लगाउन दिनुपर्छ। व्रतको पहिलो दिन आज पूजापछि कोदोको रोटी, नूनीको साग र माछा खाने चलन छ। त्यसलाई स्थानीय भाषामा माछ मरुवा भनिन्छ। त्यसैगरी विधिअनुसार भोलि एका बिहानै काग कराउनुभन्दा पहिल्यै व्रती महिला ओंगठन सम्पन्न गर्नुपर्छ अर्थात केही खानेकुरा ओठमा लगाउनुपर्छ। प्रायःजसो महिलाले ओंगठनमा च्यूरा र दही खाने गरेको पाइन्छ। त्यसपछि विकट उपवासको क्रम सुरु हुन्छ। आश्विन कृष्ण पक्षको अष्टमीका दिन मनाइने यो व्रत विशेष विकट रहेको जलेश्वरका विख्यात पण्डित कालिकान्त झाले बताए। सन्तानको दीर्घजीवन, पुत्र प्राप्ति तथा पारिवारिक सुख शान्तिका लागि मनाइने जितिया पर्वको धार्मिक सांस्कृतिक तथा तान्त्रिक महत्वसमेत छ। यालना संस्कृत विद्यापीठ मटिहानीका प्राध्यापक धु्रव रायले भने, 'यस पर्वले मिथिला महिलाको सांस्कृतिक भूमिका र महत्व पनि उजागर गर्छ।' पितृ पक्षमा मनाइने पर्वमा महिलाले आफैले दिवंगत पितृलाई पिण्ड चढाउँछन्। मिथिलाञ्चलमा मनाइने व्रतमध्ये जितिया व्रतलाई पवित्र व्रतका रुपमा मानिन्छ। उपवास बसेका दिन महिलाले डकार गरे अथवा मुखले खकार वा जिब्रो टोके भने व्रत असफल भएको मानिन्छ। त्यसैले यस पर्वलाई खड् जितिया पनि भनिन्छ । फेरि एक पटक असफल भएकी व्रती आजीवन व्रत बस्न पाउँदैनन्। राजा शालिवहानको राज्यमा एउटी महिलाका सात छोरालाई दैत्यले उठाएर लगेपछि राजाले सातै छोरालाई दैत्यबाट फिर्ता ल्याइदिएका कारण महिलाले त्यस दिनदेखि शालिवहानलाई जितुमाहन नामकरण गरी राजाको सम्झनामा उपवास बस्न थालेकाले यो व्रत सुरु भएको पौराणिक कथन छ। जीवनमा एक पटक टुटेपछि पुनः गर्न नपाइने हुँदा हत्तपत्त महिलाले यो पर्व अगाल्दैनन्। मिथिला क्षेत्रमा पुत्र हुने प्रत्येक महिलाले जीवनमा यो पर्व अपनाउनैपर्ने चलन छ।"
भारतमा किसानले गरे देशव्यापी आन्दोलन,"नयाँ दिल्ली : भारतमा किसानहरुको देशव्यापी आन्दोलन सुरु भएको छ। आन्दोलन स्वरुप उनीहरुले भारत बन्द गराएका छन् । करिब एक वर्षअघि जारी कृषि कानुनको विरोधमा उनीहरुले सोमबार करिब १० घण्टाको लागि भारत बन्द गराएका हुन्। करिब ४० भन्दा बढी किसान संगठनको संयुक्त किसान मोर्चाले भारत बन्द गराएको हो। विभिन्न राजनीतिक दल र सामाजिक संगठनले समेत किसान मोर्चाको समर्थन गरेका छन्। १० घण्टे भारत बन्दमा किसानहरुले विभिन्न राज्य र शहरहरुमा प्रदर्शन गरिरहेका बताइएको छ। एम्बुलेन्स, दमकलजस्ता अत्यावश्यक सेवाबाहेक यातायात, रेल सेवा, सरकारी कार्यालय जस्ता अन्य सार्वजनिक सेवा बन्द गरिएको भारतीय सञ्चारमाध्यमले जनाएका छन्। हिन्दुस्तान टाइम्सका अनुसार किसानहरुले गाउँदेखि शहर, सडकदेखि सदनसम्म विरोध प्रदर्शन गरिरहेका छन्। सुरक्षाको लागि हरियाणा र दिल्ली लगायत भारतका विभिन्न मुख्य शहर र स्थानहरुमा ठुलो संख्यामा प्रहरी परिचालन गरिएको छ। रोयटर्सका अनुसार यस महिना मात्र करिब ५ लाख भन्दा बढी किसानहरुले भारतीय प्रधानमन्त्री नरेन्द्र मोदी सरकारले पारित गरेको किसान कानुन विरुद्ध उत्तर प्रदेशमा र्याली गरेका थिए। विगत दश महिनायता १० हजारभन्दा बढी किसानले मुख्य शहरहरुमा प्रदर्शन जारी राखेका थिए। मोदी सरकारले गत सेप्टेम्बरमा किसान कानुन पारित गरेको थियो। सो कानुन आफूहरुको हित विपरित भएको भन्दै किसानहरुले भारतमा पटकपटक विभिन्न आन्दोलनका कार्यक्रम जारी राखेका छन्।"
संसद बैठक १४ गतेका लागि स्थगित,काठमाडौं : प्रतिनिधिसभा बैठक सकिएको छ । बैठकमा सभामुख अग्निप्रसाद सापकोटाले राष्ट्रपतिको कार्यालयबाट प्राप्त विधेयक प्रमाणीकरणसम्बन्धी पत्रको व्यहोरा पढेेर सुनाएका थिए। प्रतिनिधिसभाका सचिव गोपालनाथ योगीले आर्थिक विधेयक २०७८ र राष्ट्रिय ऋण उठाउने विधेयक २०७८ का सम्बन्धमा राष्ट्रियसभाबाट प्राप्त सन्देशको जानकारी गराएका थिए। सोमबारको बैठक सुरु हुनेवित्तिकै एमाले सांसदहरुले अवरोध जनाएका थिए। अब अर्को बैठक असोज १४ गते १ बजे बस्ने भएको छ ।
बुद्धएयरले भन्यो : जहाज 'नर्मल' अवतरण भयो,"काठमाडौं : बुद्धएयरले विराटनगरमा अवतरण गर्न नसकेर फर्किएको जहाज काठमाडौंमा सुरक्षितसाथ 'नर्मल' अवतरण भएको जनाएको छ। विराटनगर अवतरण गर्ने क्रममा ल्याण्डिङ गियर इन्डिकेसनमा समस्या देखिएको र टावरले पनि गियर नझरेको जानकारी दिएपछि चालकले जहाज काठमाडौं फर्काउने निर्णय गरेको बुद्धएयरले जनाएको छ। सुरक्षा निर्देशिका अनुसार जहाजमा रहेको इन्धनलाई कम गर्न केहीबेर काठमाडौंको आकाशमा फन्को मारी सबै सुरक्षा मापदण्ड पुरा गरी सुरक्षितसाथ अवतरण गरेको बुद्धएयरले सोमबार जारी गरेको विज्ञप्तिमा उल्लेख छ। जहाजमा ल्याण्डिङ गेयरका लागि दुईवटा इन्डिकेटर रहेको हुन्छ । जसअनुसार प्राइमेरी इन्डिकेटरमा संकेत नदेखिएको तर सेकेण्डरी इण्डिकेटरमा सबै ठिकठाक रहेको बुद्ध एयरले जनाएको छ। विज्ञप्तिमा भनिएको छ, यसरी सेकेण्डरी इन्डिकेटरमा बत्ती बलेको अवस्थामा पनि ल्याण्डिङ गियर खुलेकै मानिन्छ । सुरक्षामा शून्य सहनशिलता अनुसार क्याप्टेनले जहाज तुरून्तै काठमाडौंमा फर्काउने निर्णय गर्यो । काठमाडौं आकाशमा आइसकेपछि क्याप्टेनले बुद्धएयरको टेक्निकल टिमको रेडियो सम्पर्कमा ल्याण्डिङ गियर चेकजाँच गर्दा सही र झरेको जानकारी दियो । जसअनुसार अन्तर्राष्ट्रिय तथा नागरिक उड्डयन प्राधिकरणले जारी गरेको दिशा निर्देशिका अनुसार काठमाडौं विमानस्थलमा सुरक्षितसाथ जहाजलाई नर्मल अवतरण गराइयो । काठमाडौंबाट विराटनगर उडेको बुद्ध एयरको जहाज ल्यान्ड हुन नसकी काठमाडौं फर्किदै, एयरपोर्टमा हाइ अलर्ट बुद्धएयरमा सवार सबै यात्रु सकुशल (अपडेट) यसरी ल्याण्ड गरिएको थियो बुद्धएयरको जहाज (भिडियो) बुद्धएयरको नाइन एनएएनआइ कल साइन भएको जहाजमा ६८ वयस्क, २ बच्चा, ३ जना इन्फ्याण्ट गरी ७३ यात्रु रहेका थिए। सोमबार बिहान ८:३० बजे बुद्ध एयरको विमान काठमाडौंबाट विराटनगरका लागि उडेको थियो। विराटनगर एयरपोर्टमा ल्यान्डिङका क्रममा जहाजको गियरमा समस्या आएपछि पुनः काठमाडौं फर्काइएको थियो।"
मुक्तिनाथ गुरुयोजना अनुमोदन,"जोमसोम : मुस्ताङमा अवस्थित प्रसिद्ध धार्मिक तिर्थस्थल मुक्तिनाथ मन्दिरको बृहत्तर विकास तथा संरक्षणका लागि संस्कृति पर्यटन तथा नागरिक उड्यन मन्त्रालयअन्तर्गत पुरातत्व विभागले तयार पारेको मुक्तिनाथ गुरुयोजना संशोधनसहित अनुमोदन गरेको छ। पुरातत्व विभागले यसअघि सन् २०१४ मा मुक्तिनाथ मन्दिरको बृहत्तर विकास तथा संरक्षणका लागि मुक्तिनाथ गुरुयोजनाको विस्तृत परियोजना प्रतिवेदन तयार गरेको थियो। पुरातत्वले त्यस समय मुस्ताङमा आएर सो परियोजना सम्वन्धमा स्थानीय सरोकारवाला निकायलाई जानकारी गराएको थियो। झन्डै ८ वर्षअघि विभागले तयार पारेको मुक्तिनाथ गुरुयोजना स्थानीय स्तरबाट अनुमोदन भएपछि गुरुयोजना कार्यान्वनको ढोका खुल्ला भएको हो। यद्यपी गुरुयोजना स्थानीय स्तरबाट अनुमोदन नभएको अवस्थामा समेत पुरातत्वले मुक्तिनाथमा केही काम भने अघि बढाएको थियो। लामो समयसम्म मुक्तिनाथ गुरुयोजना अनुमोदन हुन नसक्दा यसको कार्यान्वयमा सुस्ताता छाएको थियोे। मुक्तिनाथ गुरुयोजनाको विस्तृत परियोजना प्रतिवेदन तयार भएको ८ वर्षपछि पुरातत्व विभागका महानिर्देशक दामोदर गौतम र विभागका ईन्जिनीयर नारायण बोहरासहितको टोली शनिबार मुस्ताङ आएको हो। उनीहरुले साविकको मुक्तिनाथ गुरुयोजनाको विस्तृत परियोजना प्रतिवेदन सम्वन्धि स्थानीय सरोकारवाला निकायसँग अन्तरक्रिया गरे। कुनै पनि बृहत परियोजना स्थानीय स्तरको साथ र सहयोग बिना सम्भवन नहुने भएकाले विभागको टोली गुरुयोजना प्रतिवेदन स्थानीय स्तरबाटै अनुमोदन गर्ने उद्देश्यले मुस्ताङ आएका हुन्। मुक्तिनाथ विकास समितिको आयोजनामा भएको सर्वदलिय तथा सर्वपक्षिय भेलाले विगतमा तयार पारिएको प्रतिवेदन संशोधन गर्न मिल्ने गरी पारित गरेको छ। भेलाले मुक्तिनाथको बृहत्तर विकास तथा संरक्षणका लागि गरिने विकास निर्माणका कार्यक्रममा आवश्यकता र औचित्यताका आधारमा प्रतिवेदनमा उल्लेख भएका बुँदालाई परिमार्जन गर्ने गरी सर्वसम्मत अनुमोदन गरेको हो। पुरातत्वले यसअघि तयार पारेको परियोजना प्रतिवेदन अनुसार मुक्तिनाथ क्षेत्रको समग्र विकास र यसक्षेत्रमा निर्माण हुने भौतिक संरचनाको ढाँचालाई पुरातात्विक महत्व प्रतिकुल असर नपर्ने गरी निर्माण गर्ने सहमती भएको छ। यस्तै, मुक्तिनाथमा कायम रहेको संरचनाको पुरातात्विक महत्वको साथै पुननिर्माण र जिर्णोदार गर्न वान्छनीय भएकाले विभागले तयार गरेको प्रतिवेदनमा हेरफेर गर्न आवश्यक देखिएमा मुक्तिनाथ विकास समितिको सिफारिसमा विभागले संशोधन गर्ने जनाईएको छ। सर्वदलिय तथा सर्वपक्षिय भेलाले गुरुयोजना कार्यान्वयनको क्रममा कुनै प्रकारको समस्या र चुनौती उत्पन्न भएमा मुक्तिनाथ विकास समितिको सल्लाहाकार समिति, संरक्षणविद, स्थानीय तह र स्थानीय सरोकार नागरिक समेतको समन्वयमा आवश्यक निर्णय लिने सहमती भएको गरिएको छ। सहमतीमा मुक्तिनाथ मन्दिर ,मुक्तिक्षेत्र र समग्र मुस्ताङको ऐतिहासिक ,धार्मिक,सांस्कृतिक सम्पदाको संरक्षण तथा विकास गरी विश्व सम्पदा सुचिमा सुचिकृत हुनसक्ने भएकाले यसक्षेत्रको सम्पदा निर्माण तथा पुननिर्माण गर्दा सम्पदा संरक्षण ऐन, प्राचिनता र ऐतिहासिकतालाई आत्मसाथ गर्दै जाने निर्णय भएको छ। मुक्तिनाथ गुरुयोजना सम्वन्धित जिल्ला प्रशासन कार्यालय मुस्ताङमा आयोजित सर्वदलिय तथा सर्वपक्षिय भेलामा पुर्व वाणिज्यमन्त्री रोमी गौचन थकाली,गण्डकी प्रदेशका सांसद द्धय महेन्द्रबहादुर थकाली, चन्द्रमोहन गौचन, जिसस प्रमुख छिरिङ ल्हामो गुरुङ, प्रजिअ श्रीनाथ बराल, जिसस उपप्रमुख राजेन्द्र शेरचन, मुस्ताङका ५ वटै स्थानीय तहका जनप्रतिनिधि, पुरात्तव विभागका महानिर्देशक तथा ईन्जिनीयर, मुक्तिनाथ विकास समिति र स्थानीय संरक्षण समिति लगायत सरोकारवाल निकायको उपस्थिती रहेको थियो। सो अवसरमा विभागका महानिर्देशक दामोदर गौतमले बिस्तृत मुक्तिनाथ गुरुयोजना प्रतिवेदन सम्वन्धि प्रस्ततीकरण गरेका थिए। विभागले मुक्तिनाथ मन्दिरको बृहत्तर विकासका लागि तयार गरेको गुरुयोजना प्रतिवदेन ठुलो लागतको हुने र यसलाई बर्सेनि क्रमशः निर्माण गर्दै लगिने जनाईएको । गुरुयोजनाअन्तर्गत मुक्तिनाथमा मल्टि प्रपोज हल, म्युजियम, मन्दिर छोर्तेन एण्ड गार्डेन, ईन्ट्रान्स गार्डेन, प्रशासनीक हल, सुरक्षा निकाय भवन, भजन कक्ष, हेल्थ पोष्ट, हिन्दु गुरु बासस्थान, लाईबेरी, भोजन घर, सार्वजनिक शौचालय लगायतका कुल ३७ वटा भौतिक संरचना निर्माण हुनेछन्। सो अवसरमा पुरातत्व विभागका महानिर्देशक दामोदर गौतमले ए्ेतिहासिक, धार्मिक, सांसकृतिक र पुरातत्व महत्वमा मुक्तिनाथको दिगो विकास तथा संरक्षण गर्न विभागले गुरुयोजना तयार गरेको बताए। स्थानीय स्तरबाटै परियोजना प्रतिवेदन संशोधनसहित अनुमोदन भएको र यसलाई शिघ्र कार्यान्वनमै लैजाने जानकारी दिए। 'कुनै परियोजना सफल हुन,मास्टर प्लान आवश्यक पर्ने हुन्छ, विभागका महानिर्देशक गौतमले भने,'यसैका लागि विभागले गुरुयोजना तयार गरेको हो, गुरुयोजनाले समेटेका विषयबस्तुलाई अघि बढाउन सके मुक्तिनाथको बहत्तर विकासको अवसर सृजना हुनेछ। मुक्तिनाथको बृहत्तर विकासले विश्व सम्पदा सुचिमा सुचिकृत गर्नमा योगदान पुर्याउने महानिर्देशक गौतमले उल्लेख गरे। मुक्तिनाथक्षेत्र तथा अरु धार्मिक आस्थाको हिसाबले हिन्दु समागम रहेको क्षेत्रको समेत सरक्षण र विकास गर्दै भावी दिनमा आउने दर्शानार्थीको सुविधाका लागि थप पूर्वाधार निर्माण गर्दै मौलिक सम्पदा सरक्षण गरिने महानिर्देशक गौतमले जानकारी दिए। यस्तै, मुक्तिनाथका प्रमुख लामा हिराबहादुर ठकुरीले मुक्तिनाथ गुरुयोजना तत्काल कार्यान्वन हुनु पर्नेमा जोड दिए। मुक्तिनाथ मन्दिर नेपालमा मात्र नभई अन्तराष्ट्रिय स्तरमा प्रख्यात रहेको उल्लेख गर्दै प्रमुख लामा ठकुरीले गुरुयोजना कार्यान्वन भएमा समग्र मुस्ताङ जिल्लाकै समृद्धिमा टेवा पुग्ने विश्वाश ब्यक्त गरे। पर्यटन मन्त्रालय अन्तर्गत पुरातत्व विभागले तयार गरेको मुक्तिनाथ गुरुयोजना प्रतिवेदन विभागका महानिर्देशक दामोदर गौतमले मुक्तिनाथ विकास समितिका अध्यक्ष एवं प्रजिअ श्रीनाथ बराल समक्ष हस्तान्तर गरेका थिए।"
एमसीसी संशोधन हुन सक्दैनः परराष्ट्रमन्त्री खड्का,"काठमाडौं : परराष्ट्रमन्त्री डा नारायण खड्काले अमेरिकी सहयोग परियोजना (एमसीसी) संशोधन हुन नसक्ने बताएका छन् । संयुक्त राष्ट्रसंघको ७६ औं महासभामा भाग लिन न्युर्योक पुगेका मन्त्री खड्काले त्यहाँ रहेका गैरआवासीय नेपालीहरुले गरेको कार्यक्रममा एमसीसीमा सहि छाप गरिसकिएको भन्दै संशोधन हुन नसक्ने बताएका हुन् । परराष्ट्रमन्त्री खड्काले भने, सहि छाप गर्दा किन नहेरेको । एमसीसी परियोजना अनुदान हो । हामीले मागेको हो । संशोधन गर्नुपर्ने भए किन नपढ्नु भएको त त्यति खेर । सबै दलको राष्ट्रिय सहमति प्राप्त गरेपछि अघि बढ्ने हो । उनले एमसीसीको अन्तर्राष्ट्रिय मापदण्ड रहेको बताए । खड्काले भने, यसको प्रक्रिया छ नेपालले संशोधन गर्दा एमसीसी लागू भएका देशसमेत प्रभावित हुने भएकाले यो कठिन हुन्छ । सामाजिक सञ्जालले एमसीसीबारे नकारात्मक प्रचार गरेको बताए । उनले भने, गाउँगाउँमा एमसीसी गलत भनेर छरिएको छ । म आफ्नो जिल्लामा जाँदा कुटाइ खाइएला भन्ने डर भइसक्यो । माइतीघर मण्डला खबरदार एमसीसी पास गरेपछि तिमीलाई मार्छौ भन्ने नारा लाग्छ,' उनले भने, बाबुराम भट्टराईको नेतृत्वको सरकारबाट एमसीसी सुरु भयो । त्यसपछि प्रधानमन्त्री शेरबहादुर देउवा हुँदाखेरी त्यतिबेलाका अर्थमन्त्रीलाई पठाएर हस्ताक्षर भएको छ । सबै दलका नेतृत्वले नै यदि संशोधन गर्ने नै हो भने त्यतिबेला पास गर्न दिनुहुँदैन थियो । उनले निवर्तमान प्रधानमन्त्री केपी ओलीले राष्ट्रियसभामा जसरी पनि एमसीसी पास हुने बताए पनि अहिले बोली फेरेको बताए । उनले भने, ओली सत्ता बाहिर गएपछि संशोधन भएर मात्रै पास हुनुपर्छ भन्नुभएको छ । हामी राष्ट्रिय नेता जवाफदेही हुनुपर्छ । बारम्बार संशोधन गर्दा के पर्छ असर भनेर । अहिले केपी ओली सरकार बाहिर आएपछि संशोधन गर्नुपर्छ भन्नुभयो । एमसीसी नेपालको आवश्यकता भएको कुरा सबै राजनीतिक दललाई अवगत रहेको भन्दै बाहिर हल्लागरेजस्तो एमसीसी नभएको बताए ।"
"मन्त्रिपरिषद् बैठक बस्दै, दल विभाजनसम्बन्धी अध्यादेशबारे छलफल हुने",काठमाडौं : मन्त्रिपरिषद् बैठक बस्दैछ । बैठक सोमबार बेलुकी ४ बजेतिर बस्ने भएको हो। बैठकले राजनीतिक दलसम्बन्धी अध्यादेश फिर्ता लिनेबारे निर्णय लिने बताइएको छ। लामो समयसम्म मन्त्रिरिषदले पूर्णता नपाउँदा सरकारका कामकारवाही प्रभावित हुँदै आएका छन्। सत्ता गठबन्धन दल जनता समाजवादी पार्टी (जसपा) ले अध्यादेश फिर्ता गरेपछि मात्र सरकारमा सहभागी हुने बताउँदै आएको छ। बालुवाटारस्रोतका अनुसार बैठकले राजनीतिक दलसम्बन्धी अध्यादेश फिर्ता गर्ने निर्णय लिनसक्नेछ। यसअघि सरकारले नेकपा एमाले र जसपा विभाजनमा सहयोग पुर्याउन संसदीय दल वा केन्द्रीय समितिमा २० प्रतिशत पुगेमा दल विभाजन हुनेगरी अध्यादेश जारी गरेको थियो । सोहीअनुसार एमाले विभाजन भएर नेकपा (एकीकृत समाजवादी) र जसपा विभाजित भएर लोकतान्त्रिक समाजवादी पार्टी बनिसकेका छन् ।
कम्पनीले सहकारी धराशायी,"काठमाडौं : २५ भन्दा बढी सहकारी मिलेर विशिष्टिकृत सहकारी संघमार्फत उत्पादनका काम गर्न सक्ने प्रावधान छ। तर चालू आर्थिक वर्षको बजेटले सहकारी अभियानको अपेक्षाविपरीत कम्पनी मोडेलको प्रावधान ल्याएको छ। अर्थमन्त्री जनार्दन शर्माले ल्याएको प्रतिष्ठापन विधेयकमा सहकारीले कम्पनी खोलेर ५० प्रतिशत लगानी उत्पादनमा लगाउन सकिने व्यवस्था गरिएको छ। यस्तो व्यवस्था केही सहकारीले खुसी व्यक्त गरे पनि सहकारी क्षेत्र नै यसको विरोधमा छ। सहकारी विभागका पूर्वरजिस्ट्रार सुदर्शनप्रसाद ढकालले ऐनभन्दा माथि गरिएको बजेटको व्यवस्था कार्यान्वयन नहुने बताउँछन्। सस्तो लोकप्रियताका लागि घोषणा गरिए पनि यो कार्यान्वयन सम्भव छैन् भन्छन्, यसले सहकारीको मर्म पनि मर्छ। प्रतिस्थापन विधेयक राष्ट्रपति विद्यादेवी भण्डारीबाट प्रमाणित भइसकेको छ। अब सहकारी संस्थाहरूले भगिनी कम्पनी खडा गरी ऋण लगानीको ५० प्रतिशत हिस्सा कृषि तथा उत्पादनमूलक क्षेत्रमा लगानी गर्न पाउनेछन्। तर बजेटमा आउँदैमा सहकारीलाई कम्पनी खोल्न सहज नभएको जानकारहरू बताउँछन्। केही सहकारीले कम्पनी मोडेलमै काम गरेकाले टाट पल्टेका छन्। सिभिल बचत तथा ऋण सहकारी संस्थाले ९० प्रतिशतभन्दा बढी आफ्नै कम्पनीमा लगानी गरेको छ। अहिले सहकारी चरम संकटमा छ। सिभिलको भगिनी कम्पनी पनि टाट पल्टिने अवस्थामा छ। ऋण तिर्न नसक्दा निक्षेपकर्ताले लामो समयदेखि निक्षेप फिर्ता पाउन सकेका छैनन्। ओरेन्टल र गुण सहकारी पनि कम्पनी मोडेलमा गएका कारण धराशायी भएका हुन्। गुण सहकारी पछिल्लो समयमा तंग्रिन थाले पनि ओरेन्टल अझै धराशायी अवस्थामै छ। यस्तो अवस्थामा अर्थमन्त्री शर्माले कम्पनी मोडेललाई प्रोत्साहन गरेका छन्। जसले गर्दा सहकारीमा द्विविधा उत्पन्न भएको छ। कम्पनीको अभ्यास गरेका सहकारीहरू यसबाट उत्साहित भएका छन्। सहकारी प्रालिका रूपमा काम गरेका सहकारीकर्मीले अर्थमन्त्रीको घोषणालाई सकारात्मक रूपमा लिएका छन्। तर धेरै सामुदायिक सहकारी बजेटपछि अन्योलमा परेका छन्। पूर्वरजिस्ट्रार ढकालले राज्यले कृषिको लगानी सुरक्षाको ग्यारेन्टी गरे सहकारी कम्पनी मोडेलमा जान सक्ने बताउँछन्। यो कसैको इन्ट्रेस्टमा आएको जस्तो लाग्छ, उनले भने, कम्पनीमा धेरैको लगानी होला, वैधानिक बनाउन यस्तो व्यवस्था आएजस्तो लाग्छ। ५० प्रतिशत लगानी गर्ने भनिए पनि बचतको पैसा चलाउन नमिल्ने उनी बताउँछन्। पशुपंक्षी केन्द्रीय सहकारी संघका अध्यक्ष बाबुराम अधिकारीले सहकारीमा कम्पनीको प्रावधान गलत भएको बताए। ओरियन्टल, सिभिल, गुण कोअपरेटिभ भगिनी कम्पनीका कारण डुबेका हुन्, अधिकारी भन्छन्, यो कार्यान्वयन भयो भने एक, दुई वर्षमा सहकारी धराशायी हुन्छन्। सहकारीले कम्पनी बनाउने नभई सदस्यलाई उत्पादनमा लगाउने र सहकारीले बजारीकरणमा सघाउनुपर्ने बताउँछन्। जिल्ला सहकारी संघ काठमाडौंका उपाध्यक्ष खेमराज सुवेदीका अनुसार ऐनमा ल्याइएको विशिष्टिकृतको अवधारणामार्फत नै सहकारीले उत्पादनशील क्षेत्रमा लगानी गर्न सक्छन्। सहकारीको पुँजीलाई सहकारीमार्फत परिचालन गर्नुपर्छ। कम्पनीमा जाने कुराले सहकारीमा हित गर्दैन उनले भने। कम्पनी खोल्ने विषय सहकारीकर्मीको माग पनि नभएको र आवाज पनि नभएको सुवेदी बताउँछन्। यो अन्तर्राष्ट्रिय सहकारी सिद्धान्तभन्दा फरक हो। उनले भने। बहुउद्देश्यीय केन्द्रीय सहकारी संघका सचिव माधव तिमिल्सिनाले नीतिगतमा परिमार्जन गर्न नसके नारामा मात्रै सीमित हुने बताउँछन्। प्राविधिक विषय सम्बोधन नगरीकन कार्यान्वयनमा जान नसक्ने उनी बताउँछन्। प्राविधिक, नीतिगतरूपमा सम्बोधन गर्न सके कार्यान्वयन गर्न सकिन्छ। जिल्ला बचत संघ भक्तपुरका अध्यक्ष कृष्णगोविन्द लाखजू सहकारीले भगिनी संस्थाका रूपमा कम्पनी खोल्ने गलत भएको बताउँछन्। सहकारी र कम्पनी फरक भएकाले सहकारी जन्मेका हुन्, उनले भने, फेरि कम्पनीमा जाने उचित होइन उनले भने। अभियानले सहकारीलाई उत्पादनमा जान ४७ वटा ऐन बाधक भएको बताउँछन्। ती ऐन संशोधन भएमात्र सहकारी उत्पादनमा जान सक्ने बताउँदै आएका छन्। राष्ट्रिय सहकारी बैंकका सञ्चालक महेन्द्रकुमार गिरीले सहकारीलाई भगिनी कम्पनी खोल्ने व्यवस्था सकारात्मक रुपमा लिए पनि सम्बन्धीत ऐन संशोधन नहुँदासम्म बजेटमा व्यवस्था भएजस्तो सहकारीलाई कम्पनी खोल्ने विषय कार्यान्वयन हुन नसक्ने बताउँछन्। कम्पनी ऐनले सहकारीलाई नचिन्ने भएकाले संशोधन आवश्यक भएको उनको भनाइ छ।"
बुद्धएयरमा सवार सबै यात्रु सकुशल (अपडेट),"काठमाडौं : त्रिभुवन अन्तर्राष्ट्रिय विमानस्थलमा फोर्स ल्याण्ड गरिएको बुद्ध एयरको जहाजमा सवार यात्रु सकुशल रहेका छन्। जहाजमा रहेका सबै यात्रु सकुशल रहेको त्रिभुवन अन्तर्राष्ट्रिय विमानस्थलका प्रवक्ता रिन्जी शेर्पाले अन्नपूर्णलाई जानकारी दिए। विमानमा ७५ जना यात्रु सवार थिए। सोमबार बिहान ८:३० बजे बुद्ध एयरको विमान काठमाडौंबाट विराटनगरका लागि उडेको थियो। विराटनगर एयरपोर्टमा ल्यान्डिङका क्रममा जहाजको गियरमा समस्या आएपछि पुन: काठमाडौं फर्काइएको थियो। जहाज काठमाडौं फर्किएसँगै त्रिभुवन अन्तर्राष्ट्रिय विमानस्थलमा हाइ अलर्ट गरिएको थियो। काठमाडौंबाट विराटनगर उडेको बुद्ध एयरको जहाज ल्यान्ड हुन नसकी काठमाडौं फर्किदै, एयरपोर्टमा हाइ अलर्ट"
"विकासका आधार बनेका छन्, यसले चाँडै गति लिनेछ","देश विकासका लागि महत्त्वाकांक्षी योजना बनाउने सरकारको मुख्य निकाय हो, राष्ट्रिय योजना आयोग। सुशासन र सामाजिक विकासको क्षेत्रको समग्र विकास गर्ने जिम्मेवारी पाएकी छन्, सलोनी प्रधान सिंहले। आयोगको सदस्य उनी यसभित्र सूचना तथा सञ्चारप्रविधि, वन तथा वातावरण, महिला, बालबालिका तथा जेष्ठनागरिक, दिगो विकास लक्ष्य (५, १०, १३ र १५) हेर्ने जिम्मेवारीमा छन्। आयोगमा सातमध्ये लुम्बिनी प्रदेशको विकास संयोजन गर्ने दायित्व पनि उनकै हो। काठमाडौंमै जन्मिए पनि वीरगन्जमा कलेजसम्मको पढाइ पूरा गरेकी उनले भिजिटिङ लेक्चररका रूपमा विदेशी विश्वविद्यालयका लागि पनि काम गरिसकेकी छन्। दक्षिण एसियामै विभिन्न विधामा २० बर्से लामो अनुभव हासिल गरेकी छन् सलोनीले। विशेषगरी शिक्षा, सहभागिता, राजनीति, विकेन्द्रीकृत योजनालगायतमा उनी दक्खल राख्छिन्। आयोगकी नवनियुक्त सदस्य सलोनी प्रधान सिंहसँग अन्नपूर्णकर्मी रामकला खड्का र गोपीकृष्ण ढुंगानाले गरेको अन्तर्वार्ता: राष्ट्रिय योजना आयोगले सुशासन र सामाजिक विकासलाई कसरी लिएको छ ? यसमा के कस्ता कामहरू भइरहेका छन्। योजना आयोगको लक्ष्य र उद्देश्यमध्ये यो महŒवपूर्ण लक्ष्यमा पर्छ। यसलाई आयोगले प्राथमिकताका साथ अगाडि बढाइरहेको छ। म त्यसैलाई अझै कसरी न्यायपूर्ण र प्रभावकारी बनाउने भन्नेमा छु। हामीमध्ये धेरैजना भर्खरै आयोगमा आएका छौं। पुरानो योजनाहरूका आधारमा अहिले भइरहेका कामहरूका बारेमा अध्ययन गर्ने, कुन कामको प्रभावकारिता कत्तिको छ र अझै तिनलाई प्रभावकारी बनाउन के गर्नुपर्छ भन्ने विषयमा जुटेका छौं। त्यसैले अहिले नै हामी कुनै निक्र्योलमा पुगिसकेका छैनौं। पहिले भएका कामलाई अझै सशक्त ढंगमा अगाडि बढाउने र यहाँ रहेका समस्यालाई कसरी निराकरण गर्ने भन्नेमा छलफलमा छौं। सबै जनता धनी भएको भए खुसी हुन्थें। थोरै जनता झन्झन् धनी धेरै झन्झन् गरिब हुनु हाम्रो विडम्बना हो। धेरैमा दरिद्रता झन् बढ्दै गइरहेको छ। यसले मन दुख्छ। आयोगमा आएपछि तपाईंका एजेन्डा के के छन् ? पछाडि परेका, सीमान्तकृत समुदाय र गणना नै नभएका समुदायलाई कसरी अग्रस्थानमा राख्ने र उनीहरूका एजेन्डालाई सबै क्षेत्रमा कसरी पुर्याउने भन्ने हो। यो विषय भनेको यहाँबाट देखिने नागरिकमात्र नभई कहिले गणनामै नपरेका, नदेखिएका, छुटेका र छुटाइएका समुदायलाई कसरी समावेश गर्ने र उनीहरूलाई न्याय दिने भन्ने हो। हामीले यहाँ बसेर न्याय दिने मात्र नभई कसरी स्रोतको न्यायपूर्ण वितरण गर्ने भन्नेमा पनि सोच्नुपर्छ। हराएका जनसंख्यालाई मात्र नभई बेवास्तामा परेका जनसंख्याको अधिकारलाई पनि कसरी सुनिश्चित गर्ने भन्ने सशक्त उद्देश्यका साथ काम भइरहेको छ। समृद्धि हुनलाई आत्मादेखि नै सुख आउनुपर्यो। उसले अधिकार प्राप्त गर्नुपर्यो। निर्णयहरूमा उसको पहुँच हुनुपर्यो। उसलाई छनोटको अवसर दिनुपर्यो। स्वतन्त्रता चाहियो। यस्ता खालका जनसंख्या कति छन् होला ? अहिले हामी जनगणनामै गइरहेका छौं। त्यसले यकिन तथ्यांक नदिए पनि हामी तथ्यांकको नजिक पुग्नेछौं। हिजोको द्वन्द्व र गरिबी, हिजो गरिएका अन्यायले पछाडि पारेका नागरिक, नजरअन्दाज गरिएका र अहिले कोभिडले समेत प्रभाव पारेका समुदायलाई कसरी ल्याउने भन्ने कुरा छ। सीमान्तकृत भनेर भौगोलिक र जातीय रूपमा मात्रै पछाडि पारिएका वर्ग थिए। तर त्यसभित्र पनि पहिचान नै दिन नखोजिएको जस्तै एलजीबीटीआई समुदाय बढ्दो छ। तर हामीले त्यसलाई स्विकार गरेका छैनौं। उहाँहरूले पहिचान खोजिरहनुभएको छ। उहाँहरू पीडामा हुनुहुन्छ। त्यो समुदायलाई पनि कसरी पहिचान दिलाउने भन्नेमा धेरै अभ्यास गर्नुपर्छ। अहिले सबैभन्दा बढी जोखिममा परेका समुदाय भनेका यिनीहरू नै हुन्। अर्को नागरिकता नपाएका समुदाय पनि ठुलो छ। सरकार धेरैलाई खोप दियौं भन्छ। तर औपचारिक प्रमाणपत्र नभएको जनसंख्या धेरै छ। तिनले खोप पाएका छैनन्। तर उनीहरूकै सेवा हामीले लिइरहेका छौं। अनौपचारिक श्रमिकहरू छन्, सडकमै बस्नुपर्ने श्रमिक छन्। यौनश्रममा लागेका मानिस छन्। धेरैले उनीहरूको प्रयोग गरिरहेका छन्। तर थाहा नपाएजस्तो गरिरहेका छन्। त्यसैले यस्ता पहिचान नपाएको र एकदमै उत्पीडनमा परेका समुदाय कति छन् भन्ने खोज्नुपर्यो। राष्ट्रिय योजनाले ती विषय होइनन् भनेर हुँदैन। त्यसलाई कसरी समेट्ने भन्ने सवाल हो। हामी उनीहरूकै प्रतिनिधि भएर आएका हौं। प्रमाणसहित पुष्टि गरेर र यस्ता विषयलाई जिकिर गर्ने अवस्था कसरी ल्याउने भनेर सोचिरहेकी छु। घरभित्र महिला वा अरू कसैले गर्ने केयर वर्कलाई कसरी पहिचान दिने, कसरी यसको रेकर्ड राख्ने र यसको आधारमा हाम्रो विकासका एजेन्डा बनाउने भन्ने मेरो लक्ष्य हो। लैंगिक समानता र महिला सशक्तीकरणका लागि घरायसी कामकाजी महिलालाई उत्पादनमूलक काममा कसरी जोड्नु हुन्छ ? कसरी पहिचान दिनुहुन्छ ? घरभित्र महिला वा अरू कसैले गर्ने केयर वर्कलाई कसरी पहिचान दिने, कसरी यसको रेकर्ड राख्ने र यसको आधारमा हाम्रो विकासका एजेन्डा बनाउने भन्ने मेरो लक्ष्य हो। केयर इकोनोमीलाई नै बेवास्ता गरेर अगाडि बढेका छौं भने हामी वास्तविक योजनामा गइरहेका छैनौं। लैंगिक समानता र महिला सशक्तीकरणमा यो यस्तो विषय हो, जसलाई प्रत्यक्ष हस्तक्षेप नगरी हुँदैन। यसलाई अहिलेको कोभिडले झन् प्रष्ट्याइदिएको छ। पहिले पुरुष बाहिर जाँदा पनि ती महिलाले घरको काम गर्थिन्। अहिले कोरोनाका कारण पुरुष पनि घरमै, छोराछोरी पनि घरमै। त्यसमाथि बिरामी पनि घरभित्र हुँदा ती महिलालाई काममाथि काम थपिइरहेको छ। उनीमाथि झन् हिंसा थपिइरहेको छ। त्यसैले यस्ता वर्गलाई छोडेर योजना बनाउन मिल्छ त ? तस्बिर: अशोक दुलाल कस्ता योजना बनाए तिनको प्रभावकारी कार्यान्वयन गर्न सकिएला ? छरितो, हासिल गर्न सकिने र निश्चित समयसीमा तोकिएका योजना बनाइनुपर्छ। स्मार्ट जी अर्थात् लैंगिक संवेदनशील, लैंगिक उत्तरदायी र वातावरणमैत्री पनि नभई हुँदैन। त्यो गरेमात्र योजना सार्थक हुन्छ। होइन भने बाहिर बस्दा सधैंभरि बजेट राखेन भनेर गाली गरिरहेको योजना आयोग र अर्थ मन्त्रालय आदिले बजेट छुट्ट्याए पनि त्यसलाई खर्च गर्न सकिन्न। हामीले कहिलेकाहीँ साह्रै महत्त्वाकांक्षी योजना बनाउँछौं, योजना पनि त्यस्तै हुन्छ। त्यसैले किन हासिल नै गर्न नसकिने योजना बनिरहेका छन् भनेर त्यसमा पुनरावलोकन गरिनुपर्यो। पहिलेका विभिन्न अभ्यासलाई सच्याएर अगाडि बढ्नुपर्छ। महिलाको क्षेत्रमा यहाँको लामो अनुभव छ। अनपेड केयर वर्करले पहिचान पाएका छैनन्। उनीहरूको कामको मूल्यांकन गर्न के, कस्ता योजना बनाइनुपर्छ। यसमा यहाँको सुझाव केही छ कि ? सन् २००० को जनगणनामा लागेको थिएँ। लैंगिक तथ्यांक त्यतिबेलै आएको हो। संरचनाभित्र एक लाइन थप्न पनि धेरै गाह्रो थियो। अहिलेको अवस्थामा धेरै फराकिलो भएको छ। कर्णालीको संस्कृति र काठमाडौंको संस्कृति फरक छन्। देशका हरेक ठाउँको संस्कृति फरक छ। म क्यानडाबाट आएर कर्णाली गएको मान्छे। जारी यस्तो संस्कृति भन्ने मैले त्यतिबेला बुझें। जारीमा एउटी महिला श्रीमान् छाडेर अर्कोसँग गयो भने उसले पैसा पाउने गर्छिन्। पुरुषहरू श्रमकै लागि विस्थापित हुन्छन्। अर्काको श्रीमती लैजान सक्नु मर्दको इज्जत हो। आधिकारिक श्रीमान्ले श्रीमतीमा भएको लगानीको खर्च माग्न सक्छ र अर्कोले भरपाई गर्छ। लैजानेले तिर्न सके उसको इज्जत हुन्छ। जति धेरै पटक गयो उति त्यो महिलाको भाउ बढ्छ। यो बीचमा हुने बच्चा कहाँ जान्छ। छोरी कहाँ हो कहाँ। छोरा भए बाबुको नामबाट बस्छ। यस्ता बच्चा धेरै भएकाले घरज्वाईं पाल्ने चलन छ। त्यस्तालाई जोइल आएको भन्छन्। हाम्रो भाषामा त यस्तो लेख्नै हुँदैन। इज्जतको कुरा रे। एक पटक वा दुई पटक विवाह गरेको भनेर पुरुषलाई मात्र सोध्न मिल्छ, महिलालाई मिल्दैन रे। हाम्रो अर्थशास्त्री महिला पनि यसै भन्छन्। बंगालमा अनिकाल पर्दा कति जनसंख्या हरायो भन्दा त्यसमा अधिकांश महिला थिए। किन त्यो जनसंख्या महिला भयो भन्नेमै अमर्ती सेनले थेसिस गरेका हुन्। तपाईंले तेस्रो लिंगीको कुरा गर्नुभयो, गरिबीको कुरा गर्नुभयो, हराएको जनसंख्याको कुरा गर्नुभयो। यी सबैमा सरकारको महत्त्वाकांक्षी नारा समृद्ध नेपाल सुखी नेपाली को अभियान नारामा मात्र सीमित हुन्छ कि ? यसमा निराशावादी छैन। पत्रपत्रिकालाई त्यस्तो नलेख्नुस् भनेर अनुरोध पनि गर्छु। अर्थशास्त्री हुन् वा उच्च शिक्षा हासिल गरेका व्यक्ति, उनीहरूले ती समुदायको प्रतिनिधित्व गरिरहेका थिएनन्। त्यसैले उनीहरूको संवेदनामा ती वर्ग पर्न सकेका थिएनन्। लोग्नेले स्वास्नीलाई पिट्नु ठीकै हो भन्ने छ। छोरीको विवाह गर्दा दान दियौं भन्ने चलन छ। प्रत्येक घरले दान दिएपछि छोरीको मृत्यु भयो भन्ने हो। यो कुरा मैले जुम्लामा गएर महसुस गरें। जुम्लामा छोरीको कन्यादान दिनलाई आमाबाबु भोकै बस्छन्। कन्यादान दिएपछि खोलामा गएर कपाल खौरिएर नुहाएपछि नुन बार्छन्। यसको मतलव के ? हिन्दू धर्मको वास्तविकता त्यही रहेछ। यहाँ छोपेर शिष्ट बन्ने प्रयास गर्छन्। गर्न त गर्छन् नि अन्त पनि, तर देखाउँदैनन् रहेछ। पशुदान जस्तै धर्म कमाएँ भनेर दान दिने गर्छन् छोरीलाई। म क्यानडाबाट आएर त्यो देखें। यहाँका वरिष्ठ अर्थशास्त्रीलाई यदि त्यो सत्यतालाई स्विकार नगर्ने हो भने म पनि स्विकार्दिनँ भनें। समृद्ध नेपाल सुखी नेपालीको लक्ष्य कहिलेसम्म हासिल गर्न सकिएला ? समृद्ध नेपाल भनेको केलाई भन्ने, सुखी त्यसैले निर्णय गर्छ। समृद्धि पैसाले मात्र हुन्छ र ? धनी राजाको श्रीमतीलाई पनि केही अधिकार नहुनु समृद्धि हो र ? घरै अगाडि नारायणहिटी राजदरबार। त्यहाँ गएर राजारानीको दर्शन गर्ने होइन भन्नुहुन्थ्यो बाले। त्यो स्वाभिमानले हुर्केको मान्छे हुँ। केही समयअगाडि नारायणहिटी राजदरबार घुम्न गएकी थिएँ। राजाको दरबार, वीरेन्द्रको घर देखेर रोएँ। त्यहाँको सरलता देख्दा जनताको श्रमलाई सम्मान गर्ने राजा रहेछन् भन्ने लाग्यो। त्यसैले समृद्धि हुनलाई आत्मादेखि नै सुख आउनुपर्यो। उसले अधिकार प्राप्त गर्नुपर्यो। निर्णयहरूमा उसको पहुँच हुनुपर्यो। उसलाई छनोटको अवसर दिनुपर्यो। स्वतन्त्रता चाहियो। मैले सोचेको अधिकारले मात्र भएन। महिला, बालबालिका तथा ज्येष्ठ नागरिकको क्षेत्रमा सरकारी वा गैरसरकारी क्षेत्रबाट धेरै लगानी भएको छ। आयोगबाट पनि यस विषयमा धेरै योजना बनेका छन्। तर पनि अहिलेसम्म सोचेअनुरूप परिणाम देखिएका छैनन्, किन होला ? परम्परागत रूपमा जे गर्दै आएको छ, त्यो अझै छ। तर अलिकति परिवर्तन आएकै हो। एकै पटक ठूलो परिवर्तनभन्दा पनि क्रमिक परिवर्तन भइरहेको देख्छु। योजनाले जुन दृष्टिकोण राखेको छ त्यो राम्रो छ। अहिलेसम्म तपाईं हामीले पनि बाहिर बसेर देखेर आएको कुरा के हो भने हामीसँग योजना वा दृष्टिकोण नभएका होइनन्। हामीसँग प्रभावकारी कार्यान्वयन नभएको हो। कार्यान्वयनको प्रक्रियामा कुन ठाउँमा के कस्ता समस्या छन् भन्ने देखिरहेकै हो। यी समस्याहरू घटाउँदै जानुपर्छ। तिनलाई घटाउन आयोगलाई पनि सबैतिरबाट सुझाव आउनुपर्छ। दक्षिण एसियाकै सन्दर्भमा पनि अन्य देशको तुलनामा हाम्रो देशमा महिला तुलनात्मक रूपमा स्वच्छन्द र स्वतन्त्र हुँदै आएको पाइन्छ। आयोगको बसाइमा सम्भावित नतिजा कस्तो आउला ? यो अहिले नै अनुमान गर्न सकिन्न। संविधानले नै यसलाई फराकिलो बनाइदिएपछि र सुनीलबाबु पन्त त्यहाँ पुगिसकेपछि यति उत्पीडन रहेछ भन्ने बुझ्न पायौं। इन्डोनेसिया, थाइल्यान्ड र मलेसियामा पनि यस्ता समुदाय धेरै छन्। भारतमा त एउटा जात नै यस्तो समुदायको रूपमा हेपिएको छ। हामीले दलितभन्दा पनि बढी हेला गरेर राखेका रहेछौं। यस्ता वर्ग घरघरमा रहेछन्। धेरै उत्पीडित भएर बसेका रहेछन्। विराटनगर जाँदा एक चोकमा झन्डै एक हजार जति नै र्यालीमा आएका थिए। वीरगन्जमा जहिले पनि मौगाहरूको नृत्य देखिन्थ्यो। त्यो समुदायलाई बेवास्ता गरिरहन्छौं भने त्यो भुसको आगो भएर सल्किन सक्छ। त्यसैले यस्ता विषयलाई पनि समयमै स्विकार गर्नुपर्छ। उहाँहरूका लागि अब योजना बनाउनुपर्छ। यो कुनै क्षेत्रले छोड्ने कुरा होइन। यसलाई कसरी मूलधारमा ल्याउने भन्ने चुनौती छ। राष्ट्रिय योजनाको पी१ (पहिलो प्राथमिकता)मै राखिएका कतिपय योजना पनि अलपत्र छन्। माथि भनिएका विषयमा पनि अल्मल हुने त होइन ? त्यो सम्भावना पनि छ। भनें नि मेरो प्रयास त्यसलाई कसरी हुन्छ स्विकार्य गराउने हो। आयोगमा सूचना, सञ्चार र वन क्षेत्र हेरिरहेको छु। त्यसमा पनि पी१, पी२ को गेम चेन्जिङ प्रोजेक्टहरू छन्। राष्ट्रिय गौरवका आयोजना धेरै छन्। तर तिनमा गौरव कहाँ मान्ने ? पहिले आफैंलाई सोधिरहेको छु। कुनै गौरव मान्ने कुरा छ भने त्यो साथीहरूसँग बाँढ्छु। हामीले गेम चेन्जिङ प्रोजेक्ट भनिरहेका छौं भने चेन्ज के हो भन्ने पनि परिभाषित गर्नुपर्यो। समय बितिरहेको छ। तर परिवर्तन केलाई भन्ने ? कतिपय कुरा त समयसँगै परिवर्तन हुन्छन् नै। हामीले कस्तो परिवर्तन खोजेको भनेर परिभाषित गर्नुपर्छ। नत्र सधैंको जस्तो रीत पुर्याउने काम मात्रै हुन्छ। हामीले सचेत प्रयास गर्र्यौं भने केही न केही होला भन्ने लाग्छ। योजना आयोग १५औं योजना कार्यान्वयनमा छ। यस्ता योजना बनाइन्छन् कि तिनमा पुनरावलोकन गरिँदैन जस्तो लाग्छ। यसले पनि समयमै र गुणस्तरीय काम सम्पन्न गर्न नसकिएको हो कि ? तपाईंको ठाउँमा हुँदा मेरो मनमा पनि यस्तै जिज्ञासा उठ्थे। तर एउटा संस्कृति भनौं कि के ? पुनरावलोकन गर्ने संस्थागत अभ्यास नै रहेन। भए पनि विधि पुर्याउने हिसाबले मात्र हुन्छ। म अहिले आयोगमा आएँ। अब म गर्छु। हिजोकाले गरेनन् भन्नु हुँदैन। हिजो अस्ति पनि भइराखेका थिए। कुरा के भने परिवर्तनका लागि एउटा स्थिर भएर बसिदियो अर्को बगिरह्यो भने सम्भव हुँदैन। दुवैको बगाई मिल्नुपर्छ। सायद संस्थागत रूपमा पनि हामी सबैको बहाव त्यहीअनुसार जानुपर्छ। हरेक वर्ष पुनरावलोकन गरिनुपर्छ। यसमा सबैको सहयोग हुनु उत्तिकै जरुरी छ। आयोगले योजना बनाउँछ, नीतिगत व्यवस्था गर्छ। तर यसलाई कार्यान्वयनमा ल्याउन कर्मचारीतन्त्रले साथ नदिएको पो हो कि ? त्यो अहिले नै भन्ने अवस्थामा म छैन। आएको दुई साता मात्र भयो। सहयोग र साथ त दिन्छन् नै। तर कहाँ के मिलेको छैन भन्ने मात्र हो। केही खाडल छ जस्तो लाग्छ। यी विषयलाई अलि गम्भीरतापूर्वक लिनुपर्छ। अझै दक्षता र क्षमता पो बढाउनुपर्छ कि। न उत्प्रेरणा पो हो कि। यसलाई पत्ता लगाएर हामीले सकारात्मक हस्तक्षेप गर्नुपर्छ। यसमा सबै टिम एक भएर लाग्नुपर्छ। विकासमा एउटा प्रचलित भनाइ नै छ कि यु क्यारी आउट द एसेन्स थ्रु नन्सेन्स। त्यसैले एसेन्सलाई लिएर जाने हो। नससेन्स कहाँ छ भन्ने पत्ता लगाउनुपर्यो। कहीँ न कहीँ रोकावट छ भन्ने हामीले बाहिर बस्दा पनि देखेकै हो। प्रत्येक समूहले प्रयास लगाउँदा लगाउँदै पनि केले अड्कायो ? भनेर पत्ता लगाउनुपर्छ। देश धनी हुनुपर्नेमा देश अझै गरिब, जनता मात्र धनी हुँदै गएका छन्। यस्तो अवस्थामा सुशासन र सामाजिक विकासका क्षेत्रमा कस्तो भूमिका निभाउनुपर्ला ? सबै जनता धनी भएको भए खुसी हुन्थें। थोरै जनता झन्झन् धनी धेरै झन्झन् गरिब हुनु हाम्रो विडम्बना हो। धेरैमा दरिद्रता झन् बढ्दै गइरहेको छ। यसले मन दुख्छ। पहिले हामी हिँड्ने बेलामा कुनै असुरक्षा हुने थिएन। महिनौं हिँड्दा पनि कुनै डर थिएन। मकालु बरुणको बेस क्याम्पमा जाँदा घर आउला कि नआउला भन्ने लाग्थ्यो। बल्लबल्ल एउटा घर देखिन्थ्यो। त्यहाँ जाँदा घरधनीले पूरै घर हामीलाई दिन्थे। त्यति धेरै विश्वास गर्थे हामीलाई। त्यत्रो इमान थियो। तर हिजोआज अवस्था त्यस्तो छैन। लुटपाट, चोरी, असुरक्षा, अविश्वास लगायतका अपराध बढ्दै गएको छ। अब हामीले विश्वास बढाउनु पर्यो। अहिले सरकारका तीन तह छन्। स्थानीय तहसम्मले काम नगरेसम्म परिणाममुखी हुँदैन। यिनीहरूलाई जवाफदेही र पारदर्शी बनाउन के गर्नुपर्ला ? पहिलेको भन्दा काम गर्ने तरिका फेरिएको छ। पारदर्शी बनाउन स्थानीय तहसम्मका कामलाई सूचना प्रविधिमा आधारित बनाइएको छ। पेपरलेस बनाउने कुरा भइरहेको छ। सबै कुरा वेभमा हेर्न पाइने भएको छ। हाम्रो संस्कृति भनेको बोल्ने संस्कृति हो। तर दुई लाइन लेखेर पठाउनुस् भन्दा सक्दैनन्। हेर्ने, लेख्ने र पढ्ने चलन छैन। सरकारकै कार्यालयमा पनि टिप्पणी लेख्ने परम्परा अझै छ। त्यसैले यो क्रमिक रूपमा हुने विषय हो। नेपालका नेताहरूले पनि सिंगापुर र मलेसिया बनाउने भनेर आश्वासन दिन्छन्। मलेसियाको पनि विकासको एउटा मोडल छ। नेपालको विकास कस्तो गर्ने भन्ने अझै स्पष्ट खाका छैन नि ? नेपालीको संस्कृति बनेको छ, अविश्वास। कसैलाई त सम्मान र विश्वास गर्नुपर्यो नि। कसैलाई त लामो समयसम्म एउटा भिजन लिएर काम गर्ने वातावरण र आत्मविश्वास दिनुपर्यो नि। मलेसियामा भएको ग्लोबल कन्फरेन्स अन् नलेजजीके २ मा सहभागिता जनाएको थिएँ। त्यतिबेलै मलेसियाले हरेक ठाउँमा वाइफाई उपलब्ध गराइसकेको थियो। मन्त्रालयका सचिवलाई जिमेल एकाउन्ट खोल्न भनें। हामी जान्दैनौं पनि भन्न मन नलाग्ने र कसैलाई विश्वास पनि नगर्ने। नेपालको विकास कुन ढाँचामा गर्ने त ? नेपाललाई समृद्ध र सुखी कसरी बनाउने ? हाम्रो देश भनेको विविध संस्कृति र विविध भूगोलयुक्त देश हो। यसलाई सम्बोधन गर्ने योजना हामीसित हुनुपर्छ। सात प्रदेशको आआफ्नै स्वायत्तता छ। अहिले विकेन्द्रीकरण भइरहेको छ। स्थानीय तहको आवश्यकताअनुसार क्षमता विकास हुनुपर्छ। स्रोत पनि न्यायपूर्ण तरिकामा वितरण हुनुपर्छ। स्रोत वितरण हुने बेलामा अंशबन्डा जसरी भागबन्डा गर्नुहुँदैन। आवश्यकता अनुसार स्रोत वितरण हुनुपर्यो। स्रोतको न्यायपूर्ण वितरण, सुरक्षा, सबैको सम्मान जबसम्म हुँदैन, तबसम्म समृद्ध नेपालको सपना साकार हुँदैन। यसमा हामी सबै प्रयास गरिरहेका छौं। काम गर्ने समय पाइयो भने गर्न सकिन्छ भन्नेमा म आशावादी छु। विकास र वातावरणबीच अन्योन्याश्रित सम्बन्ध छ। तर किन विकासले वातावरणलाई ओझेलमा पारिरहेको छ ? वातावरणका नाममा विकासमा समस्या देखिएका छन्। सन्तुलित गरेर लैजान सकिन्न र ? सन्तुलन गर्न योजनाकारले ती कुराहरूलाई स्विकार्नु पर्यो र त्यसबारे जान्नुपर्यो। जानेर बुझेर मात्र सही कदम चाल्नुपर्यो। कतिपय कुरामा अन्दाजको भरमा, हतार भयो वा यो आएन भनेर प्रक्रियामा जाने प्रवृत्ति रोक्नुपर्छ। वातावरण एकदमै महŒवपूर्ण विषय हो। हरियो वातावरण मात्र होइन, ग्रे इन्भाइरोमेन्ट अर्थात् राजनीतिक वातावरणलाई पनि हेर्नुपर्छ। किनकि यसले धेरै बाधा पुर्याइरहेको हुन्छ। काम गर्ने भिजनलाई सहयोग गर्ने वातावरण भयो भने हामीले भनेजसो सिंगापुर र मलेसिया बन्न सक्छ। मान्छेको मन नै स्थिर छैन। जहिले पनि आत्तिएको छ। त्यसमा हामीले स्थिरता दिन सके अवश्य सफल भइन्छ। यो योजना सकुन्जेल नेपालीले परिस्कृत र मर्यादित जीवनयापन गर्न पाउलान् त ? संघीयता आएको एक कार्यकाल सकिन लागेको छ। संघीयतामा देखिएको अन्योल केही हदसम्म व्यवस्थित हुँदैछ। यसले गति लिँदैछ। केही समयभित्रै विकासले पनि गति लिनेछ। विकास मोडेलले पनि यही भन्छ। पहिले बोर्ड इन् गर्छ। प्लेनमा इन्जिन चार्ज गर्छ। टेक अफ गर्छ र हाइट लिन्छ। हाम्रो देशको विकासले पनि यसरी नै गति लिन्छ भन्ने अपेक्षा राखौं। आशावादी छु। हामीले यो देशलाई परिवर्तन गर्नुपर्छ भन्ने ऊर्जा र हौसला नदिएसम्म यो सम्भव हुँदैन। यसमा मिडियाको भूमिका पनि महŒवपूर्ण हुन्छ। मेलोमेसो नमिलुन्जेल गाह्रो हुन्छ। मेलोमेसो मिलेपछि माथि जान बेर लाग्दैन।"
एमालेमा अन्तर्घातकै खतरा,"कार्लमार्क्सले जनता इतिहासका निर्माता भनेझैं पार्टीको निर्माण र विकासका आधारस्तम्भ सैद्धान्तिक सबल कार्यकर्ता हुन्। नेकपा एमाले असोज १५१७ हुन लागेको विधान महाधिवेशनको पूर्वसन्ध्यामा छ। पार्टीमा संशोधित विधानलगायत प्रतिवेदनको बहस सुरु भएको छ। यसमा संसद् विघटन नै पार्टीमा उत्पन्न दरारको मूल कारण हो कि होइन भन्ने विषय सतहमा आएको देखिन्छ। राजनीतिमा बाबुछोराकैबीच घमासान युद्ध हुन्छ। पार्टी अध्यक्ष मिलाउने प्रयासकै कारण अढाई वर्षसम्म सरकार टिकेको हो। देश नै विखण्डित गर्ने कसम खाएर लाग्नेहरू बातले सम्झिँदा रहेनछन्। त्यसैले १० औं आगामी महाधिवेशनको पूर्वाभ्यासका रूपमा रहेको यस विधान महाधिवेशनमा प्रतिवेदनका विषयको बहसमा बालको खाल उखेल्ने प्रयत्न हुन पनि सक्छ। बहस नै गरे पनि उत्तेजित हुनु आवश्यक छैन। १० बुँदे सहमति लागू हुँदैछ र हुन्छ। तर सबै पद मलाई र मेरालाई चाहिन्छ भन्नु अब अति हुन्छ। अहिले नै पोलेको घाउमा नुनचुक छर्नु जाती हुँदैन। पार्टी अध्यक्षले भनेझैं विधान महाधिवेशनले एकताको सन्देश प्रवाह गर्नुपर्छ। नेतामुखी पार्टीले कतिसम्म खति गर्न सक्छ भन्ने राम्ररी बोध गरेर सिद्धान्तनिष्ठ कार्यकर्ता र पार्टी निर्माणमा जोडबल गर्नुपर्छ। यसलाई सर्वोपरि नराख्ने हो भने विखण्डनकारी परकम्प पटकपटक आइरहनेछ। जबज नेपाली मार्क्सवाद हो। पार्टीको मूल नेतृत्व रानोजस्तो हुन्छ र हुनुपर्छ। यो नेतृत्व मदन भण्डारी र जबज अनुसार योग्यमध्येबाट योग्यतम नेतृत्व चयन गर्नुपर्ने हो। सबल कार्यकर्ता शक्तिशाली पार्टी कार्ल मार्क्सले जनता इतिहासका निर्माता हुन् भनेझैं पार्टीको निर्माण र विकासका आधारस्तम्भ सैद्धान्तिक सबल कार्यकर्ता हुन्। कार्यकर्ता र नेता अत्यन्त चनाखो र कामकाजी हुन सकेनन् भने पार्टीमा माधव नेपाल प्रवृत्ति पुनः जन्मिने खतरा रहनेछ। नकार समाप्त हुँदैन तर नकारलाई कहिल्यै जित्न दिनुहुन्न। मदन भण्डारीको अवसानपछि मदन फाउन्डेसनले पार्टी सिद्धान्तको जगेर्ना गरेकाले धेरै क्षति हुन पाएन। यसमा ओली नेतृत्वको राप, ताप र प्रताप प्रभावशाली हुँदा हैजा आफैं हैरान भयो। एउटा सचेत कार्यकर्ताले माथिल्लो तहका नेताहरूलाई सकथेराफी गर्न सक्छ भन्ने उदाहरण पंक्तिकारसँग छ। कसैले पनि क्षयरोगलाई फैलिन दिनु हुन्न। अब नेताप्रति शंका धेरै माओले जनता, सिद्धान्त, पार्टीप्रति विश्वास अपरिहार्य हुन्छ भनेको सही हो। तर नेतालाई शंका र विश्वास दुवै कोणबाट बारबार परीक्षण गर्नु जरुरी हुन्छ। एक लाखको इमान्दार मान्छे करोडमा बेइमान हुनसक्छ भनेर बारबार पर्गेल्नुपर्छ र कसी लगाउनु पर्छ। विगतमा नेपाल गुटबाट आन्दोलनप्रति गरेको चरम तथा शरमलाग्दो गद्दारीका कारण नेताप्रति गम्भीर आशंका गर्नु पर्ने टड्कारो भएको छ। अझ पहिलेभन्दा धेरै शंका गर्ने तर सही कममा विश्वास पनि गर्नुपर्छ। विभाजनको पीडा बोध पार्टीमा प्रायोजित रूपमा ल्याइएको वा आएको चक्रवातले झन्डै पार्टी दुई चिरा भएको थियो। यस्तो अवस्था नआउला भन्ने नेताहरूसमेत अन्तिममा आएर तीनचित परेको देखियो। नेता घनश्याम भुसाल नेपालले नयाँ पार्टी दर्ता गर्ने प्रक्रिया सुरु गरेपछि झल्याँस्स भएछन्। भुसालले नै प्रमुख नेता र पार्टी विभाजित हुँदा आन्दोलन ध्वस्त हुनेभन्दा पनि देश नै टुक्रने अवस्था बोध गरेको बताए। यो पार्टी र देशप्रतिको गम्भीर चिन्ता हो। नेता सुरेन्द्र पाण्डेले पोखराको एक कार्यक्रममा अत्यन्त गम्भीर संवाद गरेका थिए। पाण्डेले १० बुँदे सहमतिमा माधव नेपालको पूर्ण सहमति रहे पनि उनबाट अन्तिममा धोका भएको बेलीबिस्तारसहित पार्टी र नेता फुट्दा सोभियत संघ, भारत, बंगलादेश, टुक्रिएको बताए। देश नै खण्डित हुनसक्ने अवस्था रहेको पनि उनको भनाइ छ। यस्ता कुकृत्यका पछाडि देशीविदेशीको हात रहेको पाण्डे स्पष्ट पार्छन्। भविष्यको चिन्ता गर्नेहरू परसम्म हेर्छन् र हेसियारीपूर्वक पाइला चाल्छन्। कम्युनिस्ट आन्दोलनलाई ज्युँदै मार्ने उपाय देशीविदेशी प्रतिक्रियावादीहरूले गरिरहेका छन्। अधमरो पार्नु छ भने चरम निराशा घनीभूत निराशा व्याप्त पार्नुपर्छ। नेपालका सबै पार्टीनेता नालायक भन्ने भ्रम छरिदिएपछि जनताले साथ छोड्छन् बस, सब खत्तम। यस्तो अत्यन्त मिही षड्यन्त्रलाई चिर्न ओलीले नेपालीका मूच्र्छित सपनाहरू ब्युँझाउँदै थिए। तर ओली सरकारका सकारात्मक कामप्रति अत्यन्त आग्रही र नकारात्मक बेहोरा दर्शाउने कतिपय प्रबुद्ध भनिएका बुद्धिजीवी नभएका होइनन्। जननेता मदन भण्डारीलाई प्रदान गरिएको पदक उहाँका छोरीहरूले लिएको फोटो प्रसारित गरेको देखेर अलमल्लमा पर्ने एमाले नेता नै देख्नु परेको छ। जबज विपरीतको नेतृत्व जबज नेपाली मार्क्सवाद हो। पार्टीको मूल नेतृत्व रानोजस्तो हुन्छ र हुनुपर्छ। यो नेतृत्व मदन भण्डारी र जबजअनुसार योग्यमध्येबाट योग्यतम् नेतृत्व चयन गर्नुपर्छ। तर उनको अवसानपछि उक्त मान्यता विचलित र स्खलित पारियो। सके, भ्याए र पाएसम्म ओलीलाई भरपुर उपयोग गर्ने तर काम सर्यो ठाँडो गर्ने भद्दा मजाकको सिकार ओलीले बारबार हुनु परेको देखियो। अझ पार्टीभित्र ओलीलाई घुसघुसे पारामा खुइल्याउने काम गरेको प्रत्यक्ष साक्षी पंक्तिकार छ। अब पनि अयोग्यमध्येबाट योग्य नेतृत्व चयन गरेर गल्तीबाट नसिक्ने हो भने खाल्टो पुर्नु अनिवार्य देखिन्छ। सिंगो पार्टी र राजकीय जिम्मेवारीमा अहिलेसम्म कोको, कति जिम्मेवार र इमान्दार रहे भन्ने खोजी गर्नुपर्छ। घिसेपिटे नेतृत्वबाट राजनीति र राजकीय क्षेत्रको जिम्मेवारी दिने उपक्रम रोक्नुपर्छ। पार्टीमा न्याय पनि हुनुपर्यो, काखा र पाखा पार्ने काम बन्द गर्नुपर्छ। जबजअनुसार जनताको मन जितेर राजनीतिक र राजकीय नेतृत्व लिनुपर्छ। अधिकांश नेतामा जनमैत्री, स्रष्टा लेखक मैत्री, कार्यकर्तामैत्री र इमानमैत्री शून्यबराबर छ। ओलीले एक संस्कृत श्लोक उधृत गर्दै मित्रलाई मित्रको आँखाले हेर्नुपर्छ भन्ने सोच र समझ धेरै एमाले नेतामा छैन र आउँदैन। नेताले पहिले आफ्नै मुख धुनुपर्छ। आफ्नै दिल र दिमागलाई जबजको विचार र आदर्शबाट बारबार पखाल्नुपर्छ। यस्तो नेतृत्व मात्र रहरलाग्दो, भरलाग्दो र आशलाग्दो हुन्छ। जबज नै पार्टीको धरा र धुरी जबज नेपाली मार्क्सवाद हो। जबज १४ सूत्रीय विशेषता मात्र होइन। वाम तथा लोकतान्त्रिक आन्दोलनलाई सुस्पष्ट वैचारिक दिशानिर्देश गरेअनुसार २०६२०६३ को आन्दोलनमार्फत उपलब्धिहरू प्राप्त भए। मार्क्सवादको सिर्जनात्मक प्रयोग गरिएको जबजले कार्ल मार्क्सले भनेझैं तलबाट आन्दोलन उठान गर्ने विषयलाई सुविचारित रूपमा उठाएको छ। मार्क्सले उल्लेख गरेको र जननेता मदन भण्डारीले अझ सुस्पष्ट पारेको विषय आन्दोलनको उठानसित सम्बन्धित छ। भण्डारीले हामी मुक्तिदाता होइनौं मुक्ति प्राप्तकर्ता जनता र जनसमुदाय नै हुन् भनेका छन्। यसको अर्थ माथिबाट थोपरिएको, ठाडो आदेश र निर्देश गरेका भरमा गरेको आन्दोलन वा जनयुद्ध अत्यन्त कमजोर हुँदो रहेछ। जनयुद्धताका माओवादीले ८० प्रतिशत भूभाग कब्जा गरेको भने पनि त्यहाँ मैदान खाली होला। तर एमाले जबज र जननेता भण्डारीका कारण संसारभर हरनेपालीका घरमा एक न एक एमाले विद्यमान छ। आर्थिक र राजनीतिक अधिकारसहितको नेपाली विशेषताको समाजवादको स्पष्ट खाका प्रस्तुत गरेको जबज नेपाली कम्युनिस्ट आन्दोलनको आधार, धरा र धुरी हो। त्यसैले पाएको सिद्धान्त सम्झन, सँगाल्न र सम्हाल्न नसकी नपाएको खोजी गर्नेजस्तो अदूरदर्शी काम कसैले गर्नु हुँदैन। जबज नेपाली कम्युनिस्ट आन्दोलनको एउटै मात्र आधार, धरा वा जग हो भने यो धुरी वा शिर पनि हो। यसलाई तलबितल पार्ने हो भने एमालेको टेक्ने र समाउने ठाउँ नै रहने छैन। उपसंहार महाधिवेशनमा प्रस्तुत प्रस्तावित विधानको प्रस्तावना नेपालका लागि मात्र महत्त्वपूर्ण नभएर सार्वकालिक तथा सार्वभौम चरित्रको रहेको छ। यसलाई बुझ्न नेपालको उच्च उदात्त सांस्कृतिक विरासद बुझ्न जरुरी छ। अध्यक्ष र महासचिव महाधिवेशन हलबाट निर्वाचित गर्ने परिपाटी प्रस्तावित गरेर पार्टीमा लोकतान्त्रिक विधिलाई अरू सबल बनाउन खोजेको देखिन्छ। तर पार्टी एकीकरणकै क्रममा रहेको यस पार्टीले सम्पूर्ण पदाधिकारी हलबाट निर्वाचित गर्ने विधि जतिसुकै राम्रो भए पनि अहिले हतार हुनेछ। यसो भयो भने अनेक खालका पहिचानका मुद्दाबाट गम्भीर रूपमा पार्टी प्रभावित हुनेछ। पहिचानको भद्दा प्रभाव परेर अर्को समस्या उत्पन्न हुनसक्छ। माओले भनेझैं सदा इमान्दार नेतृत्व पार्टी, देश र जनहितमा हुनेछ। अब मुखले होइन, कामले कुनै पनि नेताले आफूलाई चिनाउनु पर्छ। राजनीतिक र राजकीय जिम्मेवारी इमान्दारिताका साथ कुशलतापूर्वक निर्वाह गरेका कारण नेताद्वय प्रदीप ज्ञवाली र शंकर पोखरेल अहिले आमकार्यकर्ताका नजरको केन्द्र भागमा छन्। तर भोलिको अवस्था भोलि हेरेर नै भन्न सकिन्छ। त्यसैले नेताले पदराजी होइन, कामकाजी भएर आफूसहित पार्टी देश र जनताको सेवामा उदाहरणीय बन्नुपर्छ।"
कालिगण्डकीको वडा कार्यालयसहित ७ घरमा चोरी,"गुल्मी : कालिगण्डकी गाउँपालिकामा आईतबार राती एकैपटक ७ घरमा चोरी भएको छ। कालिगण्डकी गाउँपालिका१ हर्मिचौरमा रहेको वडा कार्यालयसहित गाउँका ७ घरमा चोरी भएको वडा अध्यक्ष थानिश्वर पाण्डेयले जानकारी दिए। पाण्डेयले गाउँका छोराबुहारी बाहिर गएको समयमा उनीहरुका कोठाहरु फोरेर चोरी गरिएको बताए। पाण्डेयका अनुसार वडा कार्यालयमा के कति सामान चोरी भयो भन्ने विवरण प्राप्त भएको छैन। गणेश मन्दिर नजिकै गणेश मन्दिरबाट चुरा, नगद र सामान चोरी भएको, खेतको छेउमा रहेको ग्यारेज पसलबाट वियर र नगद, देविराम पाण्डेयको छोरा बुहारीको कोठा फोरिएको, विष्णु पाण्डेको पसलबाट १२ हजार, रमेश पाण्डेयको घरदेखि २२ हजार नगद र मोबाइल, पुरुषोत्तम पाण्डेयको छोरा बुहारी सुत्ने कोठा फोरिएको अवस्थामा रहेको छ। घटनाका बारेमा अनुसन्धान भईरहेको जिल्ला प्रहरी कार्यालय गुल्मीका प्रहरी नायब उपरिक्षक पुरुषोत्तम पाण्डेयले जानकारी दिए।"
"राष्ट्रियसभाबाट दुई विधेयक पारित, अर्को बैठक असोज १७ मा",काठमाडौं : राष्ट्रियसभाले आर्थिक विधेयक २०७८ र राष्ट्र ऋण उठाउने विधयेक २०७८ पारित गरेको छ । प्रतिपक्षी दल एमालेको अवरोधका बीच दुई विधेयक पारित भएका हुन् । दफाबार छलफलमा कुनैपनि सांसद सहभागी भएनन् । सोमबार बैठक सुरु भएलगत्तै एमालेका सांसदहरुले उठेर विरोध जनाएका थिए। एमाले सांसद परशुराम मेघी गुरुङले आफूहरूको विरोध कायमै रहेको बताए । दुवै विधेयक प्रतिनिधिसभाबाट पारित भएर राष्ट्रियसभामा पठाइएको थियो । योसँगै आर्थिक विधेयक २०७८ र राष्ट्र ऋण उठाउने विधयेक २०७८ पुनः प्रतिनिधि सभामा जानेछन् । प्रतिनिधिसभाले सभामुख हुँदै प्रमाणिकरणका लागि राष्ट्रपति कहाँ पुग्छ र प्रमाणिकरण भएपछि कार्यान्वयनमा जानेछ । आज नै प्रतिनिधिसभाको बैठक बस्दैछ । अब राष्ट्रियसभाको अर्को बैठक असोज १७ गते दिउँसो १ बजे बस्नेछ ।
प्राण लिँदै पोखरी,"राजविराज : सप्तरीमा ५ दिनको अवधिमा पोखरीमा डुबेर ६ जनाको मृत्यु भएको छ। शनिबार राति शम्भुनाथ नगरपालिका१२ अर्नाहा टोलका २ वर्षीय रामपुकार सरदार घरपछाडिको पोखरीमा, शुक्रबार विष्णुपुर गाउँपालिका५ का ३ वर्षीय रहमत अली, बुधबार महदेवा गाउँपालिका२ अकबरपुरकी ५ वर्षीया शिवानी मण्डलको नुहाउने क्रममा मृत्यु भएको छ। त्यस्तै, मंगलबार महदेवा गाउँपालिका४ परसाहीस्थित सार्वजनिक पोखरीमा भाँडा पखाल्न गएकी ३० वर्षीया छारे रोगकी बिरामी लक्षनकुमारी सदा, सोही दिन खड्ग नगरपालिका८ मुसहरनियास्थित पोखरीमा ३ वर्षीया एलिजाकुमारी चौधरी र तिलाठी कोइलाडी गाउँपालिका२ लौनियाकी १२ वर्षीया सवाना खातुनको नहरमा कपडा धुने क्रममा डुबेर मृत्यु भयो। आर्थिक वर्ष २०७८०७९ को सुरुआतमै प्रदेश २ मा पोखरीमा डुबेर मृत्यु हुनेको संख्या ६४ पुगेको छ। तीमध्ये २३ जना बालक, १७ जना बालिका, ५ जना महिला र १९ जना पुरुषको डुबेर मृत्यु भएको प्रदेश प्रहरी कार्यालयको तथ्यांक छ। प्रदेश प्रहरी कार्यालय जनकपुरधामका प्रवक्ता एसपी कृष्ण प्रसाईंका अनुसार सप्तरीमा १५, सिरहामा १०, धनुषामा ९, महोत्तरीमा २, सर्लाहीमा ५, रौतहटमा १०, बारामा ४, पर्सामा ९ जनाको डुबेर मृत्यु भएको छ। जेठ २८ गते धनुषाको मुखियापट्टी मुसहरनिया गाउँपालिका६ लक्ष्मीपुरमा १२ वर्षीया लक्ष्मीनिया यादव, १० वर्षीया चन्दाकुमारी भगत, १३ वर्षीया अञ्जु पूर्वे, १२ वर्षीया चाँदनी ठाकुर र १२ वर्षीया ललिता साह तेलीले ज्यान गुमाए। त्यस्तै, असोज ३ गते पर्साको वीरगन्ज महानगरपालिका१२ स्थित मुर्ली पोखरीमा नुहाउन गएका वडा१५ का १७ वर्षीय आशिष गुप्ता र १२ वर्षीय प्रीतम गुप्ताको डुबेर मृत्यु भयो। साउन १३ गते सर्लाहीको ब्रह्मपुरी गाउँपालिका३ भेल्हीस्थित पोखरीमा स्थानीय २५ वर्षीया रितेबादेवी, उनकी २ वर्षीया छोरी रोमाकुमारी र ९ दिने छोराको शव भेटियो। असोज ४ गते धनुषाको धनुषाधाम नगरपालिका२ स्थित धरमपुरमा २८ वर्षीया अर्चना सिंह र उनका छोरा ४ वर्षीय कुशकुमार सिंहको पोखरीमा डुबेको अवस्थामा शव फेला पयो। तराई मधेसमा नदी, खोला, पोखरी, नाला, खाल्डोमा डुबेर मृत्यु हुनेको संख्या बर्सेनि बढ्दो छ। तर, पाँच जनासम्म बालबालिकाको एकैपटक मृत्युु हुँदासमेत राज्य गम्भीर देखिएको छैन। मृत्यु हुनेमा बालबालिकाको संख्या बढी देखिएको छ। गत वर्ष ३८ बालक, ३६ बालिका, २६ पुरुष र १७ महिला गरी प्रदेश २ मा १ सय १७ जनाको मृत्यु भएको थियो। सप्तरीमा १७, सिरहामा ६ धनुषामा २०, महोत्तरीमा ८, सर्लाहीमा ६, रौतहटमा २३, बारामा २१ र पर्सामा १५ जनाको मृत्यु भएको प्रदेश २ प्रहरी कार्यालयले जनाएको छ। त्यस्तै, आर्थिक वर्ष २०७६७७ मा सप्तरीमा ६, सिरहामा ५ धनुषामा ८, महोत्तरीमा ३, सर्लाहीमा १४, रौतहटमा २६, बारामा १४ र पर्सामा १० गरी ८६ जनाको पोखरीमा डुबेर मृत्यु भएको थियो। जसमा बालका ३८ जना, बालिका २१ जना, पुरुष १७ जना र महिला १० जना छन्। गर्मी बढेसँगै पोखरीमा नुहाउन जाने संख्यामा वृद्धि, पोखरीधनी र अभिभावकको लापरबाहीका कारण बर्सेनि पोखरीमा डुबेर मृत्यु हुने घटना बढेको प्रहरीको भनाइ छ। विगत २ वर्षमा प्रदेश २ का आठ जिल्लामा २ सय ३ जनाको ज्यान गयो। यसरी पोखरीमा डुबेर ज्यान गुमाउनेमध्ये ६५५१ प्रतिशत बालबालिका, २११८ प्रतिशत पुरुष र १३३० प्रतिशत महिलाको संख्या छ। सप्तरीमा मात्र चालू आवमा १५ जनाको मृत्यु भएको बताउँदै सप्तरीका डीएसपी माधवप्रसाद काफ्लेले अभिभावकबाट निगरानी हुन नसक्दा घटनामा वृद्धि भएको बताए। डुबेर बालबालिकाको बढी मृत्यु हुनुमा अभिभावकको लापरबाही नै देखिएको प्रहरीको भनाइ छ। काममा जाँदा बालबालिका घरमा छाडेर जानुपर्ने हुन्छ। कि त बालबालिकालाई गाईवस्तु चराउन, घाँस काट्न पठाउनुपर्ने हुन्छ, हनुमाननगर कंकालिनी नगरपालिका५ जोगिनियाका श्रवण सदा भन्छन्, ग्रामीण बस्तीमा खानेपानी र नुहाउन पोखरीकै भर पर्नुपर्ने हुन्छ यसले गर्दा दुर्घटना भएको हो। डीएसपी काफ्ले भन्छन्, पर्याप्त पोखरी हुनु तर घेराबेरा र कतिपयमा डिलसमेत नहुनाले बालबालिका डुबेर मृत्यु हुने गरेको छ। अभिभावकहरू ध्यान दिनुपर्छ। प्याब्सन सप्तरीका अध्यक्ष देवानन्द चौधरीले बालबालिकालाई पोखरी, नहर, कुलो जस्ता जलाशय भएको स्थानमा एक्लै जान नदिनेबारे अभिभावकलाई सचेतना अभियान सञ्चालन गर्नुपर्ने बताए। तिलाठी कोइलाडी गाउँपालिका४ कोइलाडीका हरिनारायण साहले तराई मधेसमा दैनिक जीवनसँग जोडिएको पोखरी आयस्रोतको समेत प्रमुख आधार भएको बताए। तर, यसको व्यवस्थापनमा राज्यले सहयोग गर्नुपर्ने उनको माग छ।"
काठमाडौं महानगरपालिकामा आजदेखि एस्ट्राजेनेकाको पहिलो मात्रा लगाइँदै,"काठमाडौं: काठमाडौं महानगरपालिकामा आजदेखि कोरोनाविरुद्धको खोप एस्ट्राजेनेकाको पहिलो मात्रा दिइदैछ। महानगरपालिकाका अनुसार काठमाडौं महानगरपालिका भित्रका ३२ वटै वडाका खोप केन्द्रबाट खोप लगाउने व्यवस्था गरिएको छ । नेपाल प्रहरी अस्पताल महाराजगञ्ज, त्रिवि शिक्षण अस्पताल महाराजगञ्ज, वीर अस्पताल, सशस्त्र प्रहरी बल अस्पताल बलम्बु, निजामती कर्मचारी अस्पताल बानेश्वर, परोपकार प्रसूति तथा स्त्रीरोग अस्पताल थापाथली र वीरेन्द्र अस्पताल छाउनीमा खोप लगाउन सकिने छ । खोप लगाउन बाँकी १८ वर्ष माथिका सबैलाई आजबाट एस्ट्राजेनेका खोपको पहिलो मात्रा दिन लागिएको हो । खोप कार्यक्रम बिहान १० देखि अपरान्ह ४ बजेसम्म चल्नेछ । काठमाडौं महानगरपालिकाको स्वास्थ्य विभागले जारी गरेको सूचनामा भनिएको छ, खोप लगाउन जाँदा परिचय खुल्ने फोटोसहितको परिचयपत्र र विद्युतीय दर्ता नंसहित नजिकको खोप केन्द्रमा गइ भीडभाड नगरी स्वास्थ्य मापदण्ड पूरा गरी खोप लगाउन हुन सम्पूर्ण नगरवासीहरुमा हार्दिक अनुरोध गरिन्छ।"
"काठमाडौंबाट विराटनगर उडेको बुद्ध एयरको जहाज ल्यान्ड हुन नसकी काठमाडौं फर्किदै, एयरपोर्टमा हाइ अलर्ट",काठमाडौं : काठमाडौंबाट विराटनगरका लागि उडेको बुद्ध एयरको जाहाज ल्यान्ड हुन नसकेर पुनः काठमाडौं नै फर्किएको छ । जहाज विराटनगरमा ल्यान्ड हुन नसकेर काठमाडौं फर्किएसँगै त्रिभुवन अन्तर्राष्ट्रिय विमान स्थलमा हाइ अलर्ट गरिएको छ । प्राविधिक सम्याका कारण विराटनगरमा जहाज ल्यान्ड हुन नसकेको हो ।जहाज अहिले काठमाडौंको आकाशमा घुमिरहेको छ । अहिले विमानस्थलमा कुनै उडान भरिएको छैन ।
कतारकी राजकुमारी शेखा मनास्लुको चुचुरोमा,"गोरखा : कतारी राजकुमारी शेखा आस्मा अल थानीले विश्वको आठौँ अग्लो मनास्लु हिमालको शिखर चुमेकी छिन् । सोमबार बिहान साँढे १० बजे राजकुमारी शेखाले ८,१६३ मिटर अग्लो गोरखाको मनास्लुको सफल आरोहण गरेकी हुन् । बिहान साँढे १० बजे सम्मिट गर्नुभयो । अहिले बेसक्याम्पतिर फर्कँदै हुनुहुन्छ,' उनलाई आरोहण गराउने कम्पनीका एक कर्मचारीले अन्नपूर्णलाई भने, उहाँसँगै हाम्रो कम्पनीबाट गएका विभिन्न देशका पाँचजना आरोहीले पनि सफल आरोहण गरेका छन् । उनीहरुलाई कीर्तिमानी आरोही मिङ्मा डेविड शेर्पा, निर्मल पुर्जा र मिङ्मा तेञ्जिङ शेर्पाले गाइड गरेका थिए । यसअघि गत वसन्त ऋतुमा राजकुमारी अल थानी विश्वका सात महादेशका सात सर्वोच्च शिखर आरोहण गर्ने र दुई ध्रुवमा पाइला राख्ने लक्ष्यसहित सगरमाथा आरोहणका लागि नेपाल आएकी थिइन् । मौसम प्रतिकूल भएपछि अहिले मनास्लुको आरोहण गरेकी हुन् । यसअघि उनले दक्षिण अमेरिकाको ६,९६९ मिटरको माउन्ट एकोनकागुआ, अफ्रिकाको ५,८९५ मिटर अग्लो माउन्ट किलिमन्जारो र यूरोपको ५,६४२ मिटर अग्लो माउन्ट एल्ब्रस आरोहण गरिसकेकी छिन् । आस्माले कतारमा महिला सशक्तिकरणलाई अगाडि ल्याउन र यस क्षेत्रका महिलाहरूले नयाँ पुस्तालाई ठूलो सपना बोक्ने प्रेरणा दिलाउन हिमाल आरोहणमा रहेको जनाएकी छिन् ।"
संगीको एकल चित्रकला,"ललितपुर : कलाकार संगी श्रेष्ठको संवेग एकल चित्रकला प्रदर्शनी सुरु भएको छ। चाकुपाटस्थित एमथ्री ग्यालरीमा चित्रकला प्रदर्शनी सुरु भएको हो । संगीले कोरोना महामारीको समयमा बनाएका ३९ वटा चित्रकला प्रदर्शनीमा राखिएका छन्। उनले मानिसका भावनाहरूलाई चित्रमार्फत प्रस्तुत गर्दै आएकी छन्। संगीले कोरोना कालमा देखेका मानिसहरूको भोगाइलाई चित्रमा उतारेकी छन्। जसको मुख्य उद्देश्य सबैलाई सकारात्मक सोच्न सिकाउनु हो। आशा देखाउनु हो। कोरोना महामारीको समयमा घरभित्र बस्नुपर्दा मानिसहरू निरास देखिन्थे। त्यो समयमा अरुलाई जस्तै उनलाई पनि तनाव हुन थालेपछि चित्रकलामार्फत भावनालाई उतार्न थालेको उनले बताइन्। महामारीको समयमा पनि हामीले आशा राख्नुपर्ने रहेछ। चाहे त्यो हाम्रो सामथ्र्यभन्दा बाहिरको नै किन नहोस, श्रेष्ठले भनिन्, हामीले प्रयत्न चाहिँ गर्न छाड्नु हुँदैन। उनका चित्रमा आँखा खुला छन्। त्यसले सकारात्मक बन्न सिकाउँछ। सूर्य देखिन्छ। जसले उज्यालोतिर लाग्न प्रेरित गर्छ। जस्तोसुकै समस्यामा परे पनि रंगीन आशाहरू हुनैपर्छ भन्ने सन्देश दिन रंगीविरंगी रंगको प्रयोग गरेकी छन्। कोरोनाले समस्या मात्र नल्याएर परिवारलाई एकजुट बनाएको बुझाइ उनको छ । उनले कोरोनालाई पनि एउटा अवसरको रुपमा हेरेकी छन्। कोरोना काल सुरु हुनु पहिले अभिभावक र बालबालिका भेटै नहुने अवस्थामा थियो। तर, कोरोनापछि सबै एकै ठाउँमा बसेर समय बिताउन पाएका छन्, उनी भन्छिन्, यसलाई सकारात्मक रुपमा लिनुपर्छ।"
"कांग्रेस अधिवेशन:अछामका ७ पालिकामा सहमति,तीन पालिकामा निर्वाचन","अछाम : नेपाली कांग्रेसको १४ औं महाधिवेशनअन्तर्गत अछामका पालिका स्तरीय अधिवेशन सम्पन्न भएको छ। दश पालिका मध्ये ७ मा सहमतीको आधारमा नेतृत्व चयन भएको छ भने बाँकी ३ पालिकामा निर्वाचन मार्फत नेतृत्व चयन भएको छ। सहमतिको आधारमा नेतृत्व चयन हुने पालिकाहरु चौरपाटी गाउँपालिका, मेल्लेख गाउँपालिका, बान्नीगढी जयगढ गाउँपालिका, रामारोशन गाउँपालिका, ढकारी गाउँपालिका, मंगलसेन नगरपालिका र कमल बजार नगरपालिका रहेका छन्। बाँकी तीन वटा पालिकामा मतदान भएको छ। साँफेबगर नगरपालिका, पंचदेवल बिनायक नगरपालिका र तुर्माखाद गाउँपालिकामा निर्वाचन भएको हो। मतदानमार्फत साँफेबगर नगरपालिकाको सभापतिमा लालबहादुर कँुवर १५८ मत ल्याएर बिजयी भएका छन्। उनका निकटम प्रतिद्धन्दि भीम कुँवरले १०१ मत प्राप्त गरे। पंचदेवल बिनायक नगरपालिकाको सभापतिमा सज्जनबहादुर शाही निर्वाचित भएका छन्। उनले ८१ मत प्राप्त गरे भने उनका प्रतिद्धन्दि हर्कबहादुर रावलले ७२ मत पाएका छन। यसैगरी तुर्माखाद गाउँपालिकाको सभापतिमा ११२ मत ल्याएर कबिराम बयक बिजयी भएका छन्। उनका प्रतिद्धन्दि दिलबहादुर बयकले १३ र टेकबहादुर बयकले २ मत प्राप्त गरेका छन्। जिल्लाको चौरपाटी गाउँपालिकामा धर्म साउँद, मेल्लेख गाउँपालिकामा खकेन्द्रबहादुर साउँद, बान्नीगढी जयगढ गाउँपालिकामा कर्णबहादुर ठकुल्ला रामारोशन गाउँपालिकामा मानबहादुर साउँद, मंगलसेन नगरपालिकामा झपटबहादुर रावल, कमलबजार नगरपालिकामा पदमबहादुर भण्डारी र ढकारी गाउँपालिकामा धनबहादुर बुढा सभापतिमा सर्वसम्मत चयन भएका छन्।"
माओवादी केन्द्रको स्थायी कमिटी बैठक जारी,"काठमाडौं : नेकपा माओवादी केन्द्रको स्थायी कमिटीको बैठक पेरीसडाँडामा सुरु भएको छ । सरकारमा सहभागी हुने मन्त्रीको टुंगो, सरकारका कामकारवाहीलगायतका विषयमा छलफल गर्न बैठक बसेको हो । लामो समयदेखि मन्त्रिपरिषद् बैठकले पूर्णता पाउन सकेको छैन । यसअघि सत्ता गठबन्धनको बैठकले मन्त्रीमा सहभागी हुने व्यक्तिको नाम टुंगो लगाउने जिम्मा शीर्ष नेतालाई दिएको थियो ।"
आजदेखि अग्रिम टिकट बुकिङ खुला,"काठमाडौं : दसैँमा घर जानेहरुका लागि सोमबार (आज)बाट अग्रिम टिकट बुकिङ खुला गरेको छ । लामो दूरीका सवारी साधनमा अग्रिम टिकट बुकिङ खुला भएको हो । गोङ्गबुस्थित नयाँ बसपार्कमा अग्रिम टिकट बुकिङका लागि टिकट काउन्टर थप गरिएको छ । सरकारले सोमबारदेखि दसैँमा घर जानका लागि लामो तथा मध्यम दूरीका बसको अग्रिम टिकट बुकिङ खुला गरेको हो । यात्रुको चापलाई ख्याल गर्दै नयाँ बसपार्क सञ्चालन गरेको ल्होत्से बहुउद्देश्यीय प्रालिले व्यवसायीको सहकार्यमा टिकट काउन्टर थप गरेको हो। दसैँ नजिकीएसँगै काठमाडौं उपत्यका छोड्ने क्रम सुरु भएको छ । नेपाल यातायात व्यवसायी राष्ट्रिय महासङ्घका महासचिव पुण्यप्रसाद (सरोज) सिटौलाले अग्रिम टिकट बुकिङ खुलिसकेको बताए । बिहान ७ बजेदेखि टिकट बुकिङ सुरु भएको उनले जानकारी दिए । महानगरीय ट्राफिक प्रहरी महाशाखाले चाडपर्वलाई लक्षित गरेर राजधानीका विभिन्न १४ स्थानमा यात्रु सहायता कक्ष स्थापना गरेको छ। उक्त सहायता कक्षमा राजधानीबाट विभिन्न गन्तव्यस्थलसम्म जान लाग्ने भाडादर र यात्रुलाई गन्तव्यस्थलसम्म सहजै जानका लागि आवश्यक समन्वय गर्नेछ। यातायात व्यवस्था विभागले सोमबारदेखि लामो दूरी चल्ने सवारीसाधनको अग्रिम टिकट बुकिङ खुलाउने निर्णय गरेको थियो । गत बिहीबार विभाग, यातायात व्यवसायी, ट्राफिक प्रहरी, उपभोक्ता अधिकारकर्मी लगायतको छलफलले यस्तो निर्णय गरेको थियो । सरकारले गत असार २९ गते सार्वजनिक सवारीको भाडा समायोजन गरेको थियो । दसैँमा २५ लाखले काठमाडौं छोड्ने गरेको बताइएपनि यसपटक कोरोना महामारीका कारण अधिकांश मानिस पहिले नै घर फर्किसकेका छन् ।"
बुद्ध एयरको जहाज सकुशल ल्यान्ड,काठमाडौं : काठमाडौंबाट विराटनगरका लागि उडेको बुद्ध एयरको जहाज ल्यान्ड हुन नसकेर पुनः काठमाडौं नै फर्किएर जहाज सकुशल ल्यान्ड भएको छ । जहाज विराटनगरमा ल्यान्ड हुन नसकेर काठमाडौं फर्किएसँगै त्रिभुवन अन्तर्राष्ट्रिय विमान स्थलमा हाइ अलर्ट गरिएको थियो । ल्यान्डिङ गियरमा समस्या भएपछि विराटनगरमा जहाज ल्यान्ड हुन नसकेको विमानस्थल कन्ट्रोल रुमले जनाएको छ।
"मूल जोगाऔं, मूल फुटाऔं","पानीका स्रोत जनजीवनका आधार हुन्। पानीबिना प्राणीको जीवन सम्भव छैन। अहिले जीवन दिने यस्ता स्रोत सुक्दैछन्। जमिनको सतहमा वहने पानी भासिँदै छ। कुवा र इनार पनि दबिँदैछन्। मुलुकका एक करोडभन्दा बढी नागरिक मूलको पानीमा आश्रित रहेको तथ्यांक छ। तर, मूलको पानी सुकेकै कारण विभिन्न जिल्लाका नागरिक बसाइँ सरेका छन्। सुक्खा क्षेत्र बढ्दो छ। मुहान सक्दा नागरिकको दैनिकीमा परिवर्तन आएको छ। पानीका मूलमा आश्रित जीवन, सरसफाइ, स्वच्छता र जीविकोपार्जनमा नकारात्मक असर परेको छ। मानवको दैनिकी नै सुरुआत गर्ने पानीको जोहोमा अझै पनि गाउँगाउँका नागरिक दिन काट्न बाध्य छन्। आधा दिन पानीकै लागि संघर्ष गरेका धेरै उदाहरण छन्। पानीका मुहान सुक्ने कारण धेरै छन्। ग्रामीण सडकले मुहान पुरेका छन्, भत्किएका छन्। विभिन्न प्रयोजनका भौतिक पूर्वाधारका पक्की संरचनाहरूको निर्माणले जमिनभित्र पानी नपुग्दा मुहानमा पानी रिचार्ज हुन पाएको छैन। बढ्दो वनजंगलको विनाश कारण जमिनको सतह खँदिलो भएमा वर्षायामको पानी जमिनभित्र नगई सिधै नदी र खोल्सामा पुगेका छन्। जसका कारण पानीको पुनः मूल फुट्न छाडेको छ। पहिले पानी झर्ने धारा मात्रै ठडिएका छन्। यी सबै कारणले भूमिगत जल भण्डारमा पानीको परिमाण घट्दै गएको छ। जथाभावी ग्रामीण सडक खन्नाले वातावरण बिग्रिएको छ। अन्धाधुन्ध डोजर चलाउँदा जमिनमुनिको संरचनामा असर परेका कारण पहाड सुक्खा बन्दैछ। पुर्खाले पहाडका विभिन्न ठाउँमा पोखरीहरू निर्माण गरेका थिए। त्यस्ता पोखरीले भूमिगत जल भण्डारको पुनर्भरण गर्थे। अहिले परम्परागत रूपमा बनाइएका पोखरीहरू नास हुँदै गएका छन्। यो पनि मुख्य कारण हो। विनाश भएका पोखरीका निर्माण गर्ने फुर्सद छैन। गाउँमा मात्र नभएर सहरी क्षेत्रका पोखरीहरू पनि सम्पूर्ण रूपमा नास हुँदै गइरहेको प्रत्यक्ष देख्न सकिन्छ। विकासले विस्तारै निम्त्याएको विनासको सूचीमा पानीका स्रोत पनि पर्छन्। यसको संरक्षणमा हालसम्म उदाहरणीय योजना बनेको भेटिँदैन। विकल्पमा पानी किनेर खानेतर्फ ध्यान दिए पनि जल भण्डारको पुनर्भरणमा कसैको मन गएको छैन। पानी भन्नासाथ सरकारको ध्यान मेलम्चीमा पुग्छ। यसकै लागि राजनीति हुन्छ। रणनीति बन्छन्। यसले नेपालको एक ठाउँ अर्थात् उपत्यकाको माग सम्बोधन गर्ला। तर मुलुकभित्रैका करोडौं नागरिक मूल सुकेर बसाइँ सर्नुपर्ने पीडा सरकारले बुझेको छैन। गाउँगाउँसम्म सडक पुयाउने होडबाजी तीनै तहका सरकारमा छ। त्यस क्रममा मुहान संरक्षण गर्ने रणनीति भने बन्दैन। गाउँका ढुंगेधारामा झर्ने चिसो पानीले प्यास मेटाएको भुलेर फिल्टर गरिएका पानी बोतलमा गर्व गर्छौं। जसले संरक्षणमा चासो घट्दो छ। अब पनि पानीका स्रोतको संरक्षण नगरे कुनै समय संकट उत्पन्न हुन सक्छ। एक गिलास पानीका लागि पनि संघर्ष गर्ने दिन नआउला भन्न सकिँदैन। पानीलाई प्रशोधन गरेर बेच्नेभन्दा पनि मुहान जोगाउने योजना सरकारको नीति तथा कार्यक्रममा समेटिनु पर्छ। विकास निर्माण गर्दा मूललाई संरक्षण गरेर मात्रै गर्नुपर्छ। भूमिगत जल भण्डार पुनर्भरण एकल प्रयासबाट सम्भव हुँदैन। स्थानीय जलस्रोत संरक्षणप्रति लक्षित कार्यहरूमा स्थानीय निकायको सहयोग तथा स्थानीय ज्ञान र सीपलाई पनि प्रयोग गर्नुपर्छ। नत्र पानी जिन्दगानी नारामा नै सीमित बन्नेछ।"
"झापामा सबै पालिकाको नतिजा सार्वजनिक, सीटौला पक्ष बलियो","झापा : झापामा नेपाली कांग्रेसको सबै पालिकाको नतिजा सार्वजनिक भएको छ । शनिवारबाट शुरु भएको अधिवेशनमा कतिपय पालिकाले सहमतिबाट नेतृत्व चयन गरेका छन् । सहमतिबाट नेतृत्व चयन हुन नसकेपछि बाँकी रहेका पालिकाहरुमा आइतवार निर्वाचन भएको थियो । अधिकांश स्थानमा कृष्ण प्रसाद सिटौला निकट उम्मेद्वारहरु निर्वाचित भएका छन् । झापामा सिटौला र विश्वप्रकास शर्माको दुई प्यानल चुनावी मैदानमा उत्रिएको थियो । मेचीनगर र शिवसताक्षी बाहेक सबै पालिकामा सिटौला प्यानलको विजय भएको छ । मत परिणाम अनुसार कनकाई नगर सभापतिमा दुर्गा प्रसाई, मेचीनगरमा सुदय पनेरु, बिर्तामोडमा भोजराज सिटौला, कमलमा बुद्धिराज न्यौपाने, झापामा सागीरथ गणेश, दमकमा प्रकास प्रसाई, अर्जुनधारामा हेमराज खरेल, बुद्धशान्तिमा चक्र शेर्मा, भद्रपुरमा राम बहादुर कँडेल, गौरादहमा यादवराज सेडाई, शिवसताक्षीमा अशोक बस्नेत, हल्दिवारीमा गंगा प्रसाई, कचनकवलमा तुलाराम अधिकारी, बाह्रदशीमा इन्द्र बस्नेत र गौरीगञ्जमा अघनुप्रसाद राजवंशी निर्वाचित भएका छन् । बिर्तामोडमा भोजराजको प्यानलै निर्वाचित जिल्लाकै महत्वपूर्ण मानिएको बिर्तामोड नगरमा भोजराज सिटौला नेतृत्वको प्यानल नै निर्वाचित भएको छ । कुलप्रसाद संग्रौलालाई ४३ मतले पराजित गरी सिटौला दोस्रो कार्यकालको लागि नगर सभापतिमा निर्वाचित भएका हुन् । सिटौलाले १५९ मत ल्याउँदा संग्रौलाले ११६ मत पाएका छन् । त्यस्तै उपसभापतिमा सिटौला प्यानलकै सूर्यप्रसाद कन्दङ्वा १७३ , राजकुमार राजवंशी १३६ मत ल्याएर विजयी भएका छन् । अर्को प्यानलका बलराम कार्कीले ११३ र पशुपति राजवंशीले १०७ मत पाएका छन् । त्यस्तै सचिव पदमा दिवाकर प्रसाई १५३ र उत्तम खनाल १३५ मतसहित विजयी बनेका छन् । सचिव पदकै प्रत्यासी अच्युत दाहालले १२८ र दिपेन्द्र राउतले १२२ मत ल्याएका छन् । त्यस्तै सहसचिवमा रमेश चौधरीले १६६ र दिनेश पराजुलीले १४७ मत ल्याएर विजयी हासिल गरेका छन् । उनीहरुका प्रतिद्वन्द्वी धर्मेन्द्र सिटौलाले ११५ र अमोदकुमार दाहालले १११ मत ल्याएका छन् । मतदानमा २७९ जनाले भाग लिएका थिए । ५९ सदस्यीय बिर्तामोड नगर समितिका लागि शनिवार ९० जनाको उम्मेद्वारी परेको थियो । त्यसमध्ये २५ जना सर्वसम्मत भएका थिए । अर्जुनधारामा खरेल नेपाली कांग्रेस अर्जुनधाराको सभापतिमा हेमराज खरेल विजयी भएका छन् । उनी २७ मतअन्तरले विजयी भएका हुन् । उनका प्रतिद्वन्द्वी भिष्म मिश्रलाई पराजित गर्दै खरेल दोस्रो कार्यकालका लागि विजयी भएका हुन् । अन्य पदाधिकारी र सदस्यको छिनोफानो आन्तरिक सहमतिमा भए पनि अर्जुनधारा नगर सभापति पदका लागि २ जनाले उम्मेद्वारी दिएका थिए । अर्जुनधारा ९ का भिष्म मिश्र र अर्जुनधारा ५ का हेमराज खरेलको उम्मेद्वारी परेको थियो । अर्जुनधारामा २४८ मतमध्ये २४० खसेको थियो । खरेलले १३१ र मिश्रले १०४ मत प्राप्त गरेको निर्वाचन समितिले जनाएको छ । ५ मत बदर भएको पार्टीका नगर सहसचिव सञ्जीव पौडेलले जानकारी दिए ।यसअघि नगर उपसभापतिद्वयमा भेषराज भण्डारी प्रशान्त र चतुरभुज काफ्ले, सचिवद्वयमा इन्दिवर खड्का र मेदनी गुरागाईं तथा सहसचिवद्वयमा सञ्जीव पौडे र निरज ढकाल निर्विरोध भइसकेका थिए । यसअघि भिष्म मिश्र साविक शनिश्चरे गाविसका पार्टी सभापति थिए भने हेमराज खरेल साविक शनिअर्जुन नगरपालिकाका लागि सभापति तथा अर्जुनधारा नगरपालिकाका लागि पार्टी संयोजक हुन् । कोषाध्यक्ष पदमा भने नगर समितिको पहिलो बैठकले मनोनित गर्ने पार्टीको प्रावधान रहेको जनाइएको छ । यस्तै, ५७ जना नगर सदस्य पनि सर्वसम्मत भएका थिए । भद्रपुरको सभापतिमा कँडेल नेपाली काँग्रेस भद्रपुर नगर समितिको सभापतिमा रामबहादुर कँडेल निर्वाचित भएका छन् । उनले ६१ मत ल्याएर विजयी भएका छन् । उनका प्रतिष्पर्धीहरु मदनबहादुर बस्नेतले ५३, बन्धु कार्कीले ५१, भरत प्रसाईँले ५० र ज्ञानबहादुर चौहानले १२ मत प्राप्त गरेका छन् । दुई सचिव पदमा अनिता रिजाल र उत्तम कोइराला निर्वाचित भएका छन् । रिजालले १३४ र कोइरालाले १२१ मत ल्याएका छन् । उनीहरूका प्रतिष्पर्धीहरु दुर्योधन कार्कीले ६०, टेकबहादुर पाण्डेले ७२ र सन्तकुमार राजवंशी ९ र सन्तोषले ३४ मत प्राप्त गरे । त्यस्तै सहसचिव दुई पदमा नन्दलाल राजवंशी र मणिकुमार राई निर्वाचित भएका छन् । राजवंशीले १४४ र राईले ११० मत ल्याएका छन् । उनीहरूका प्रतिष्पर्धीहरु दीपेशकुमार साहले ८१ र सन्तोष थापाले ७४ मत प्राप्त गरेका छन् । भद्रपुर ८ स्थित एनसीडिसी भवनमा सभापति, सचिव र सहसचिव पदका लागि आइतबार भएको निर्वाचनमा २३९ मध्ये २२९ जनाले मतदान गरेका थिए । त्यसमध्ये एउटा मत बदर भएको मतदान अधिकृत मञ्जु दाहालले जानकारी दिइन् । यता उपसभापति पदमा शनिवार नै दुई जना निर्विरोध निर्वाचित भइसकेका छन् । उपसभापति निर्वाचित हुनेमा रमेशचन्द्र झा र भरतचन्द्र गुरुङ रहेका छन् । बाह्रदशीमा बस्नेत नेपाली कांग्रेस बाह्रदशी गाउँपालिकाको सभापतिमा इन्द्र बस्नेत निर्वाचित भएका छन् । उनले प्रतिस्पर्धी टंकप्रसाद साह लाई ४३ मत अन्तरले जितेका छन् । १६३ मतमध्ये १६१ मत खसेको थियो । बस्नेतले १०१ र टंकप्रसाद साहले ५८ मत प्राप्त गरेका थिए । सदस्य पदमा सर्वसम्वत भएपनि अध्यक्ष लगायत पदाधिकारीमा निर्वाचन भएको थियो । यस्तै उपाध्यक्षहरूमा सुमित्रा डुङ्गेल निरौला र पंचानन राजवंशी बिजयी भएका छन् । यसैगरी सचिवमा टंक बहादुर कार्की र दिनेश थापा निर्वाचित भएका छन् । उनिहरूले प्रतिस्पर्धीहरू बुधु राजवंशी र कमल चम्लागाई पराजित गरेका छन् । यसैगरी सहसचिवमा लुखिराम किस्कू र किसनलाल साह बिजय भए । उनिहरूले गौरिशंकर पोदारलाई पराजित गरेका छन् । दमकको सभापतिमा प्रसाई नेपाली कांग्रेसको दमक नगर सभापतिमा युवा नेता प्रकाश प्रसाई विजयी भएका छन् । उनले १ सय ७६ मत प्राप्त गर्दै जित हासिल गरेका हुन् । उनका निकट्तम प्रतिद्वन्द्वी पर्शुराम रिजालले ९९ र रोशन बिष्टले ४५ मत प्राप्त गरे । त्यस्तै उपसभापतिमा रिजाल प्यानलका प्रेम भट्टराई १ सय ३६ र प्रसाई प्यानलका सागर खनाल १ सय ३२ मत प्राप्त गर्दै विजयी भएका छन् । सचिवमा रिजाल प्यानलका रामचन्द्र अधिकारीले १ सय ४५ मत र बिष्ट प्यानलका दिपेश दाहाल १ सय ३४ मत प्राप्त गर्दै विजयी भए । सहसचिवमा प्रसाई प्यानलका मनीकुमार लिम्बु १ सय १७ मत र रिजाल प्यानलकी रमुना चापागाईं १ सय १५ मत प्राप्त गर्दै विजयी भएका छन् । मेचीनगर सभापतिमा पनेरु नेपाली कांग्रेसका प्रवक्ता विश्वप्रकाश शर्माको गृहनगर मेचीनगरमा पार्टीको सभापति पदमा सुदय पनेरु निर्वाचित भएका छन् । सभापति पदमा पनेरु र नविन बराल उम्मेद्वार थिए । सभापति पदमा सहमति गराउन निकै प्रयास गरिएको भए तापनि अन्ततः मतदान नै भएको थियो ।उनले प्रतिष्पर्धी उम्मेद्वार नविन बरालभन्दा १५ मत बढी प्राप्त गरे । सभापति पदमा पनेरु र नविन बराल उम्मेद्वार थिए । कूल ४९९ मतमध्ये पनेरुले २४८ र बरालले २३३ मत पाएका छन् । उपसभापतिमा योगेन थापा मगर र धनकाजी खत्री विजयी भएका छन् । मगरले ३८० मत प्राप्त गरेका छन् भने खत्रीले ३४३ मत प्राप्त गरेका छन् । उपसभापतिका अन्य उम्मेद्वारहरु सन्दिप ओलीले १२६ मत तथा राजु अधिकारीले ५७ मत प्राप्त गरेका छन् । त्यसैगरी सचिवमा मनोज घिमिरे र मुुकेश लिम्बू निर्वाचित भएका छन् । घिमिरे ३२७ मत तथा लिम्बूले २६८ मत प्राप्त गरेका छन् । सचिवका अन्य उम्मेद्वारमा अशोक राईले १५७ तथा लक्ष्मी काफ्लेले १२५ मत प्राप्त गरेका छन् । सहसचिवतर्फ टिकाराम धमला र बिजय भट्टराई विजयी भएका छन् । धमलाले २९६ मत तथा भट्टराईले २१३ मत प्राप्त गरेका छन् । सहसचिवकै उम्मेद्वार लोकेन्द्र थपलियाले १७१ मत, चन्दन गौतमले १६८ मत तथा नवीन खतिवडाले १३५ मत प्राप्त गरेको निर्वाचन समितिले जनाएको छ । मेचीनगरमा काँग्रेस नगर समितिका कुल ४९९ मतदाता मध्ये ४९३ मत खसेको थियो । चार पालिकामा सर्वसम्मत नेतृत्व झापाका चार पालिकामा सभापति पदमा निर्विरोध चयन भएका छन् । शनिवार भएको पालिकास्तरीय अधिवेशनबाट कचनकवल, बुद्धशान्ति र हल्दिबारी, झापा गाउँपालिकामा निर्विरोध समिति चयन भएकोे हो । कचनकवलमा तुलाराम अधिकारी सभापति, टेकनाथ पौडेल र रोमसम राजवंशी सचिव, सागर राजवंशी र रुद्र उप्रेती सहसचिवमा निर्विरोध चयन भएका छन् । यसैगरी हल्दिबारीमा गङ्गा प्रसाईं, झापामा सागीरथ गणेश बुद्धशान्ति गाउँपालिकामा चक्र शेर्माको नेतृत्वमा निर्विरोध कार्यसमिति निर्वाचित भएको छ"
स्थायी कमिटीमा प्रचण्डको ब्रिफिङ : अध्यादेश छिट्टै फिर्ता हुन्छ,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले दल विभाजनसम्बन्धी अध्यादेश फिर्ता लिने प्रक्रिया सुरु भइसकेको बताएका छन्। पार्टी कार्यालय पेरिसडाँडामा केही बेर अघिसकिएको स्थायी कमिटी बैठकमा ब्रिफिङ गर्दै अध्यक्ष प्रचण्डले यस्तो बताएका हुन्। अध्यादेश फिर्ता हुनासाथ मन्त्रिपरिषद् विस्तारको प्रक्रिय अघि बढ्ने प्रचण्डको भनाइ उद्धृत गर्दै स्थायी कमिटी एक सदस्यले अन्नपूर्णलाई बताए। उनले भने, 'संभवत: आजै संसदमा अध्यादेश फिर्ता लिने पक्रिया सुरु हुन्छ। मन्त्रिपरिषदले पनि छिट्टै पूर्णता पाउनेछ।'"
"हाम्रा हिमाल, हाम्रो गौरव","काठमाडौं : कोरोना संक्रमणसँगै सन् २०२० को भिजिट नेपाल कार्यक्रम सुरुवात नै नगरी सरकारले स्थगन गयो। त्यसा बेला २० लाख पर्यटक भित्र्याउने उद्देश्य थियो। तर, कोरोना महामारीका कारण २०७६ चैत ११ गते देशव्यापी लकडाउन घोषणा भयो। तर, महामारीकैबीच पनि हाम्रा गौरव, हाम्रा हिमाल चुम्न विदेशीको यात्रा रोकिएको छैन। पर्यटन विभागका अनुसार लकडाउनबीच सन् २०२० मा ४ सय ४७ जनाले सगरमाथा आरोहण गरे। बहराइनका राजकुमार सेख मोहम्मद हमाद मोहम्मद अल खलिफाले २०७७ असोजमा मनास्लु चढे। कतारका राजकुमार शेख मोहमद विन अब्दुल्लाले २०७७ कात्तिकमा आमादब्लम हिमाल आरोहण गरे। सरकारले हालै पर्यटकका लागि अनअराइभल भिसा खुला गरेको छ। त्यसको केही दिनमै सगरमाथा आधारशिविरमा फेसन सो कार्यक्रमसमेत सम्पन्न भयो। नेपालको पर्यटनमा पर्वतारोहणको मुख्य योगदान छ। फ्रान्सेली नागरिक मौरिस हर्जोगले सन् १९५० जुन ३ मा अन्नपूर्ण हिमाल आरोहण गरेका थिए। नेपालका ८ हजार मिटर अग्ला हिमालमध्ये सबैभन्दा पहिलो मानव पाइला राखिएको हिमाल हो यो। उक्त दिनलाई पर्यटन व्यवसायीले पर्यटन प्रवद्र्धन र विकासमा पर्वतारोहणबाट नेपाल चिनिएको दिनका रूपमा लिने गर्छन्। लाक्पा शेर्पासेभेन समिट ट्रेक्स पदयात्रासम्बन्धी संघसंस्थाले यसलाई अन्नपूर्ण दिवसका रूपमा मनाउने गरेको ट्रेकिङ एजेन्सिज एसोसिएसन अफ नेपाल (टान) गण्डकीका निर्वतमान अध्यक्ष हरि भुजेल बताउँछन्। हर्जोगले १९५१ मा हिमाल आरोहणको अनुभवसहित अन्नपूर्ण पुस्तक प्रकाशन गरे। १ करोड १० लाखभन्दा बढी प्रति बिक्री भयो। धेरै भाषामा छापिएको पुस्तक विश्वका थुप्रै देशका पाठकसम्म पुग्यो। जसले नेपालका हिमाली शृङ्खलाको सुन्दरतालाई विश्वमा चिनायो। त्यसपछि नै विश्वबाट धेरै पर्यटक हिमाल चढ्न आउन थालेको पर्यटन व्यवसायी बताउँछन्। विश्वकै अग्लो सगरमाथा आरोहण गर्न सन् १९२२ मा पहिलो पटक ७ जना शेर्पाले प्रयास गरे। तर, सबै आरोहीले दुर्घटनामा ज्यान गुमाए। सन् १९५३ मा नेपाली नागरिक तेन्जिङ नोर्गे र एडमन्ड हिलारीले सर्वोच्च शिखर सगरमाथाको सफल आरोहण गरेपछि नेपालको पर्वतारोहणमा संसारको ध्यान तानिएको थियो। राजनीतिक परिवर्तनपछि खुलेको नेपालको हिमशृङ्खलाप्रति १९५० को दशकभर नै साहसिक पर्यटनका लागि विदेशी नेपाल आउन थालेका हुन्। सन् १९५० यता नेपालमा रहेका ८ हजार मिटरभन्दा अग्ला सबै हिमाल सफलतापूर्वक आरोहण भए। १९५४ मा मकालु, १९५५ कञ्चनजंघा, १९५६ ल्होत्से तथा मनास्लु र अन्तिममा १९६० मा धौलागिरिलगायतको सफल आरोहण भयो। त्यसयताको पर्वतारोहणको ७१ वर्षको इतिहासमा १५ हजार बढीले ८८४८ मिटरदेखि ५ हजार मिटरसम्मको अग्लो हिमशृङ्खाला आरोहण गरिसकेका छन्। नेपालको पर्यटन मुख्यतः साहसिक पर्यटनमा केन्द्रित छ। कुल पर्यटकमध्ये १२४ प्रतिशत साहसिक पर्यटनमा आउने गरेको नेपाल पर्यटन बोर्डका प्रवक्ता मणिराज लामिछाने बताउँछन्। सरकारले ४ सय १४ हिमशृङ्खला खुला गरेको छ। तीमध्ये ३२ हिमाल आरोहणका लागि अनुमति नेपाल पर्वतारोहण संघले गर्दै आएको छ। अनुमति पाए पनि ७५ हिमशृङ्खलामा आरोहण भएको छैन। १७ वटा हिमचुचुरालाई अनुमति पाएकोबाट हटाइएको छ। नेपालमा करिब ८२ देशबाट हिमाल आरोहणका लागि आउने गरेको पर्यटन विभागको तथ्यांक छ। त्यसमा अमेरिका, यूके, चीन, फ्रान्स, भारत, जापानलगायत मुलुक छन्। हिमाल आरोहणमा नेपालीको सहभागिता पनि बढ्दो देखिन्छ। विकसित देशबाट नेपाल हिमाल आरोहणका लागि आउने क्रम बढ्दो गतिमा नै छ। यसले नेपाल र नेपालका हिमालको प्रचारलाई संसारमा नै बढाएको छ। यही कारण नेपाल भन्नेबित्तिकै हिमाल र प्राकृतिक सौन्दर्यका रूपमा लिइने गरिन्छ। यही कारण पर्यटक आएर खर्च गर्ने, घुम्ने गन्तव्यका रूपमा समग्र पर्यटन क्षेत्रको विकास हुन पुगेको छ। विदेशी मुद्रा आर्जनका स्रोत मध्येको एक पर्यटन बन्दै गइरहेको छ। २०१९ को तुलनामा सगरमाथालगायत अन्य हिमाल आरोहणमा पर्यटकको उत्साहजनक आवागमन भएको पर्यटनविज्ञ दीपकराज जोशी बताउँछन्। पर्यटन विभाग पनि कोभिडले अन्य क्षेत्रजस्तो पर्वतिय पर्यटनलाई असर नगरेको बताउँछ। पर्यटन विभाग पर्वतारोहण शाखाकी निर्देशक मीरा आचार्य कोभिड बेला पनि अरू सेक्टरभन्दा पर्वतारोहण चलायमान नै रहेको बताउँछिन्। कोभिडको बेला पनि क्राइसिस फिल गर्नु परेको छैन्, उनी भन्छिन्। पर्वतारोहण गर्नु भनेकै समस्याको अर्को नाम पर्वतारोहण पर्यटन अध्येता तथा नेपाल सरकारका उपसचिव खिमलाल गौतम नेपालमा पर्वतारोहणको भविष्य निकै उज्ज्वल रहेको बताउँछन्। पछिल्लो समय यो क्षेत्रमा नियमन हुँदै व्यवस्थित भइरहेको उनको भनाइ छ। आरोहणको अर्को नाम समस्या भएको उल्लेख गर्दै गौतम भन्छन्, अक्सिजन, स्वाथ्यसँगै खानपान लगायतका समस्यै समस्याको बीचमा साहस जुटाएर गर्ने काम नै पर्वतारोहण हो। कतारकी राजकुमारी शेखा मनास्लु हिमाल आरोहण गर्दै"
"पहिले धोबी खोला, अहिले अनामनगर","काठमाडौं : सिंहदरबारको पूर्वी क्षेत्र पहिले धोबी खोलाले ढाकेको थियो। धार परिवर्तनसँगै त्यो ठाउँ स्थानीयले ओगट्दै गए। बिस्तारै बस्ती बस्यो। नाम थिएन, अनामनगर भयो। अहिले घरै घर ठडिएका छन्। खाली जग्गै पाइँदैन। खोला धकेल्दैधकेल्दै लगेर पूर्वतिर कुनामा १४ मिटरमा खुम्चिएको छ। २०२१ सालको नापीले अहिले खोला भएको क्षेत्रलाई बगर देखाउँछ। नापी कार्यालय डिल्लीबजारको रेकर्डमा खोलाको चौडाइ अधिकतम ३३ मिटर र बगर ३७ मिटर देखिन्छ। स्थानीयले बगर र खोला दुवै मिचेका छन्। हाल साविकमा भने ४३ मिटर कायम गरिएको नापी कार्यालयले जनाएको छ। नापी र मालपोतका कर्मचारीको मिलेमतोमा हाल साविककै बेला राजनीतिक संरक्षणमा व्यक्तिका नाममा कायम गरेको जानकार बताउँछन्। प्रमुख नापी अधिकृत अशोककुमार भुसाल स्रेस्ता र नक्सामा खोला देखिएको तर अतिक्रमण भएको पाइएको सुनाउँछन्। अनामनगरमा अतिक्रमणका कारण साँघुरिएको धोबी खोला । किनारका दायाँबायाँ ५०५० मिटर चौडाइको करिडोर बनाउने भनिए पनि त्यसलाई घटाएर ९९ मिटरमा सीमित गरिएको छ । यसले पनि खोला खुम्चिएको छ । तस्बिर : अशोक दुलाल काठमाडौं महानगरपालिकाको सार्वजनिक निर्माण विभाग प्रमुख इन्जिनियर रामबहादुर थापा सिंहदबारको पर्खालसम्मै खोला भएको प्रमाण आफूले भेट्टाएको सुनाउँछन्। महानगरमा लामो समयदेखि कार्यरत थापा सय वर्षको अन्तरालमा अतिक्रमण भएको अनुमान गर्छन्। विगतको धोबी खोला बहने स्थानमा आज अनामनगर छ, उनी भन्छन्, पूरै अनामनगर धोबी खोला बहाव क्षेत्र हो। साविक महादेवस्थान ६ (क) हालको काठमाडौं १० मा खोलामै १८ कित्ता छन्। खोलाकै जग्गा कित्ताकाट गरी व्यक्तिको नाममा कायम गरिएको छ। भाटभटेनीस्थित पुलभन्दा उत्तर मदन भण्डारी कलेज आसपास पूरै अतिक्रमणमा परेको नापीको रेकर्डले देखाउँछ। साविकको नगर २९ घ स्थित सेतो पुल क्षेत्र दक्षिणमा व्यक्तिका घर, व्यावसायिक भवन, विद्यालय छन्। यो क्षेत्रमा सबैभन्दा धेरै अतिक्रमण भएको पाइएको छ। पूर्वप्रधानन्यायाधीश केदारप्रसाद गिरीको घरसमेत त्यही छ। त्यहाँ (अनामनगरको माथिल्लो क्षेत्र)को करिब १४ रोपनी अतिक्रमण भएको नापीको रेकर्डमा देखिन्छ। यसलाई ४५ कित्ता बनाएर बिक्रीवितरण गरेका छन्। नापी अधिकृत सुमन श्रेष्ठ खोलाको जग्गा कतै पूरै कित्ता त कतै आंशिक रूपमा व्यक्तिको नाममा दर्ता भएको बताउँछन्। तत्कालीन सचिव रामबहादुर रावलको प्रतिवेदनमा साविक २९ ख मा किनारको १५ रोपनी ३ दाम विभिन्न व्यक्तिले १० कित्ता बनाई घर ठड्याएका छन्। माफियाको मिलेमतोमा आफ्नो जग्गामा घुसेको, घुसाएको र हक कायम गराएको देखिएको छ। यो खोलाका चार खण्ड छन्। कपनबाट चक्रपथसम्म ९ मिटर, चक्रपथबाट रातोपुलसम्म १२, रातोपुलबाट बिजुलीबजारसम्म १४ र बिजुलीबजारबाट बागमती दोभानसम्म १७ मिटर चौडा छ। बागमती सभ्यता एकीकृत विकास समितिका आयोजना प्रमुख रवीन्द्र बोहरा विगतमा अनामनगर क्षेत्र धोबी खोला बहाव क्षेत्र भएको केही प्रमाण आफूले भेटेको बताउँछन्। यो खोला बागमतीकै सहायक नदी हो। मुलुकको प्रशासनिक केन्द्र सिंहदरबार र त्यसभन्दा पूर्वतर्फ धोबी खोला रहेको पुरानो तस्बिर (बायाँ), खोला हडपेर सहरीकरण भएको अनामनगर क्षेत्रको गुगल तस्बिर (दायाँ) । सौजन्य : रवीन्द्र बोहोरा, रक्षबहादुर रैका, फोटो म्युजियम नेपाल हडपियो नदी उकासको २३ रोपनी नदी उकासका नाममा २३ रोपनी (कित्ता नम्बर १४३)मा चलखेल भएको पाइएको छ। २०२२ सालको फिल्डबुक उतार साविक नक्सामा साविकको काठमाडौं बानेश्वर महादेवस्थान वडा नम्बर ५ को उक्त कित्ता खोला देखिएको अख्तियारको निर्णयमा उल्लेख छ। सुरुमा तीनवटा कित्ताकाट गरेको देखिन्छ। कित्ता नम्बर ६९७ मा १ रोपनी ६ आना, ६९८ मा ६ रोपनी र ६९९ मा १५ रोपनी १० आना फिल्डबुकमा देखिन्छ। २०५९ वैशाख १५ र जेठ १७ को टिप्पणी निर्णयले खोला जनिएको ती जग्गामध्ये अधिकारसम्पन्न बागमती ढल आयोजनाको १ रोपनी ६ आना कित्ताकाट गरी पशुपति सदावर्त गुठी र मोही चन्द्रबहादुर थापालाई सट्टाभर्ना गरिएको थियो। तर, त्यसमध्ये १४ आना ३ पैसा मात्रै खोलाको नाममा छ। सरकारकै निर्णयबमोजिम मालपोत कार्यालय डिल्लीबजारले मदन भण्डारी कलेजलाई ३ रोपनी १२ आना भोगाधिकारका लागि दिएको देखिएको छ। खोलाको जग्गा केही व्यक्तिको नाममा पारेपछि त्यसविरुद्ध अख्तियार दुरुपयोग अनुसन्धान आयोगमा उजुरी परेको थियो। छानबिन गर्दा हरिप्रसाद गिरी, टेकबहादुर पौडेललगायत व्यक्तिको नाममा सरकारी जग्गा घुसेको ठहर अख्तियारले गर्यो। जग्गा हडप्नेमध्ये हरिप्रसाद गिरी, टेकबहादुर पौडेल, कुलबहादुर निरौला, मोहन मर्हजनलगायतले जग्गा फिर्ता ल्याउनुपर्ने अख्तियारको निर्देशन खारेज गर्नुपर्ने माग गर्दै २०६६ जेठमा सर्वोच्च अदालतमा रिट दायर गरे। उक्त रिट २०७४ माघमा खारेज भएपछि अख्तियारको निर्देशन कार्यान्वयन गर्न मालपोत कार्यालय डिल्ली बजारलाई बाटो खुलेको थियो। अख्तियारको छानबिनले ८ आना अक्सिडेन्टल पब्लिक स्कुलका सञ्चालकद्वय टेकबहादुर पौडेल र कुलबहादुर निरौला, ६ आना अग्निप्रसाद पौडेल, ४ आना हरिप्रसाद गिरीले आफ्नो जग्गामा घुसाएको देखाएको थियो। यस्तै, शान्ता दाहालको नाममा १ दाम, बन्दना भट्टराईको नाममा ३ आना २ दाम गएको छानबिन प्रतिवेदनले देखायो। सविता श्रेष्ठ र मोहन महर्जनले २२ आना, सरमिस्ता मिश्रले १०, कमानसिंह लामाले ४, हेमा थापा र अम्बरबहादुर पाण्डे ११, निर्मला उप्रेतीले ५, सिद्धिबज्रले ७, बालकुमारी बाँस्कोटाले ५ आना आफ्नो जग्गामा घुसाएको पाइएको थियो। ज्ञान उपाध्यायसमेतले १४, तारानाथ लुइँटेलले ५, विजय तण्डुकारले ३, सुशीला शाक्यले ५ आना आफ्नो नाममा पारेको अख्तियारको निष्कर्ष छ। २ आना २ पैसा २ दाम पूर्वप्रधानन्यायाधीश रामप्रसाद श्रेष्ठको नाममा दर्ता भएको थियो। मालपोत कार्यालय डिल्लीबजारले २०७८ वैशाख २९ मा २३ रोपनीमध्ये ७ रोपनी ७ आना २ पैसा २ दाम सरकारको नाममा कायम गरेको छ। पूर्वप्रधानन्यायाधीश श्रेष्ठको नामको जग्गा भने अझै फिर्ता भएको छैन। सरकारी नाममा फिर्ता आएको १ रोपनी १ आना अक्सिडेन्टल पब्लिक स्कुलले कब्जा गरिरहेको छ। महानगरपालिकाले २०७७ पुसमै पनि स्कुललाई पर्खाल तथा टहरा बनाएर कब्जा गरिराखेको भन्दै उक्त संरचना भत्काउन निर्देशन दिएको थियो। तर, अहिलेसम्म भत्काएको छैन। काठमाडौं महानगरपालिका१० देवीनगरमा इन्द्रकुमार चाम्लिङले खोलाको जग्गा कब्जा गरेको अख्तियारको प्रतिवेदनमा उल्लेख छ। उनले आफ्नै नामको फलामे पुल बनाएका छन्। कित्ता नम्बर ६५, ६६, १९१, ४३०, ५४९, ५५२, ५५३, ७७१, ७७२ लगायत विभिन्न सार्वजनिक जग्गा हडपेको पाइएको छ। उनले विभिन्न संरचना बनाएर भाडासमेत उठाइरहेका छन्। जसमध्ये ७७२, ३११, ६६, ४४७, ४३१, ४४९, २६५, ५५३ नम्बर कित्ता सरकारी नाममा आएको छ। धेरै कित्ता व्यक्तिकै नाममा छन्। अधिवक्ता एवं अभियन्ता रक्षाबहादुर रैका सरकारको नाम आएका जग्गा पनि अझै व्यक्ति र संस्थाले कब्जा गरिरहेको बताउँछन्। खोला हडपेर नामसारी गरेको पाएपछि आफूले नै अख्तियारमा उजुरी दिई केही फिर्ता गराउन सफल भएको रैकाको भनाइ छ। करिडोर बनाउँदा झनै साँघुरो करिडोर बनाउँदा खोला अझ साँघुरो बनाएको पाइएको छ। तत्कालीन काठमाडौं उपत्यका नगर विकास समितिले २०५९६० मा करिडोर विकास आयोजनाको नाममा गुरुयोजना बनाएको थियो। महानगरका इन्जिनियर थापा खोलाबाहेक नै दुवैतिर गरेर सय मिटरमा करिडोर बनाउने गुरुयोजना बनेको सुनाउँछन्। समिति खारेज गरेपछि काठमाडौं उपत्यका विकास प्राधिकरणले करिडोर खुम्च्यायो। करिडोर खुम्च्याउँदा वातावरणमा समस्या भएको छ, थापा भन्छन्, हरियाली बनाउने ठाउँ नै छैन। ५०५० मिटर कायम गरिएको भए नदी आसपासको सार्वजनिक जग्गा अतिक्रमण हुनबाट जोगिन्थ्यो। तर, दायाँबायाँ ९९ मिटरमा करिडोर निर्माणाधीन छ। ३ आना जग्गा भएकाहरूले नदी किनारको सार्वजनिकसहित ७८ आनासम्म ओगटेका छन्। खोलाको जग्गामा बाटो बनाइएको छ। उपत्यकाका अन्य नदी, खोलाको तुलनामा धोबी खोला नमुना भएको प्राधिकरणका जिल्ला आयुक्त दिनेशकृष्ण पोते बताउँछन्। हेर्नुहोस् त अरू खोला ? धोबी खोला अहिले कति राम्रो देखिन्छ !, पोते भन्छन्, काम सकिएपछि त झनै राम्रो हुन्छ। करिडोर बनाउन ३ अर्ब खर्च भइसकेको छ। २०६७६८ देखि यो काम थालिएको हो चालू आर्थिक वर्षभित्र सक्ने लक्ष्यका साथ काम भइरहेको पोतेको भनाइ छ। नदी नियन्त्रण गरी २४ किलोमिटर सडक ट्र्याक खोली कालोपत्रे गर्ने योजनाका साथ काम भइरहेकोे प्राधिकरणका इन्जिनियर सज्जन कँुवर सुनाउँछन्। त्यसमा ७ मिटर चौडा सडक, ५० सेन्टिमिटर हरियाली र १५ मिटर पेटी छ। बर्सेनि बाढीको सकस नदी नियन्त्रण गर्न भनेर बनाइएको करिडोरले बाढी छेक्न सकेको छैन। वर्षामा खोला आसपासका घरसम्म डुबानमा पर्दै आएका छन्। बाढीको समस्या करिडोर निर्माणपछि पनि समाधान नभएको पोते स्वीकार गर्छन् । उनका अनुसार प्राधिकरणले विभिन्न उपायमा अध्ययन गरिरहेका छन्। इन्जिनियर थापा गलत डिजाइनको पुलका कारण डुबान हुने गरेको सुनाउँछन्। यो ठाउँमा पेरिटोन ब्रिज (पुल) बनाइएको छ। जहाँ बीचबीचमा पिलर छ। खोलाको बहावका आधारमा होचा छन्। पानी जाने भाग कम छ। जसले गर्दा बाढी आउँदा पुलको बिममा पानी ठोकिन्छ। हाइड्रोग्राफिकल अध्ययन नगरी पुल बनाउँदा समस्या भएको जानकार बताउँछन्। यो खोलालाई रुद्रमती पनि भनिन्छ। नेपाल भाषामा हिःजा खुसी। इतिहासविद् महेशराज पन्त राणाकालमा रुद्रमतीको नाम धोबी खोला राखिएको बताउँछन्। पन्तका अनुसार यो खोलाको ऐतिहासिक महत्व छ। यो राजधानीको सभ्यतासँग जोडिएको छ। के छ कानुनी व्यवस्था ? कानुनतः सार्वजनिक सरकारी वा सामुदायिक जग्गा दर्ता गर्न वा दर्ता नगरी उपभोग गर्न पाइँदैन। मालपोत ऐन २०३४ मा सार्वजनिक सरकारी जग्गा जो जसको नाममा जुनसुकै तरिकाबाट दर्ता वा भोग कायम भएको भए पनि त्यस्तो जग्गा जहिलेसुकै सरकारको नाम कायम हुन सक्ने व्यवस्था छ। दर्ता नभएको जग्गा आवाद गर्न नपाइने व्यवस्था पनि ऐनमा छ। सरकारी, सार्वजनिक वा सामुदायिक जग्गा व्यक्ति विशेषका नाउँमा दर्ता वा आवाद गर्न गराउन हुँदैन, दफा १ मा लेखिएको छ। दफा २ मा कसैले यो दफा प्रारम्भ हुनुभन्दा अघि वा पछि सरकारी, सार्वजनिक वा सामुदायिक जग्गा व्यक्ति विशेषको नाउँमा दर्ता गरी आवाद गरेकोमा त्यस्तो दर्ता स्वतः बदर हुने उल्लेख छ। त्यस्तो जग्गाको व्यक्ति विशेषका नाउँमा रहेको दर्ता लगतसमेत मालपोत वा सरकारले तोकेको अधिकारीले कट्टा गर्नेछ। ००० नाम थिएन, अनामनगर भयो यो नयाँ बस्ती हो। पहिला यहाँ खेत थियोे। सर्पजस्तो लामालामा माछा पाइन्थे। अलिअलि किसान बस्थे। सिंहदरबार वरिपरि सडक बनिसकेको थिएन। २०२० को दशकमा यो ठाउँको नाम के राख्ने भन्ने चर्चा चल्यो। कसैले बाबुको नाम, कसै आमाको नाम प्रस्ताव गरे। त्यो बेला आफन्त, नातेदारका नाममा गाउँको नाम राख्ने प्रस्ताव गरेपछि साहित्यकार दाहाल यज्ञनिधि जदौले चलाखी गर्नुभयोे। उहाँले नै नाम नभएको ठाउँ भएको भन्दै अनामनगर राख्नुभयो। मैले थाहा पाएको कुरा यो हो।  भैरव रिसाल, अग्रज पत्रकार ००० नदीले कुनै दिन वितन्डा मच्चाउन सक्छ खोलानदीले कुनै बेला धार परिवर्तन गर्छ। मानिसहरू ८१० वर्षसम्म चुपचाप बस्छन्। त्यसपछि सलबलाउन थाल्छन्। लोभ बढ्छ। माफियाले नजर लगाइरहेका हुन्छन्। खोलाले धार परिवर्तन गरेको ठाउँलाई मेरै पुरानो जग्गा हो भन्न थाल्छन्। सुरुमा खेतपाती गर्छन्। कोही आफैं त कोही माफियासँग मिलेर कानुन मिलाउनतिर लाग्छन्। मालपोतमा मोठ भिडाउन निवेदन दिन्छन्। मालपोतले सूचना निकाल्छ। मालपोत, नापीदेखि राजनीतिक मान्छेलाई मिलाउन लाग्छन्। अधिकांशले सूचना निस्किएको थाहै पाउँदैनन्। थाहा पाए पनि उजुरी गर्न जाँदैनन्। सरकारी निकायले नै बिजुली पोल, खानेपानी, सडकलगायत भौतिक पूर्वाधार उपलब्ध गराउँछन्। पहिले यसरी खोलाको जग्गा दर्ता गर्ने काम धेरै भएको छ। राज्यका जिम्मेवार निकायमा बस्नेहरू इमानदार नहुँदा नै खोलाका जग्गा व्यक्तिका नाममा दर्ता भएका छन्। राजनीति गर्ने मान्छे बढी जिम्मेवार हुनुपर्छ। तर, उनीहरू नै दोहनमा लागे। निर्णायक पदमा बस्नेले प्रणाली भत्काए। हाइड्रोलोजीअनुसार खोलाका लागि धेरै जग्गा छोड्नुपर्छ। खोलाको आफ्नो घर हुन्छ। त्यो घर सम्बन्धित निकायले बनाइदिनुपर्छ। महानगरपालिकाले खतरा क्षेत्र छुट्याउनुपर्छ। त्यहाँ कुनै संरचना बनाउन दिनुहँुदैन। तर, काठमाडौंमा सहरीकरणले खोला मिचिएर सकिएका छन्। १ सय१५० वर्षमा नदीले बितण्डा गर्न सक्छ। कुन दिन खोला उठ्छ, थाहा हुँदैन। बाढी आउँछ र ठूलाठूला क्षति हुन्छन्। सहरको बीचमा नदी हुँदा वातावरण स्वच्छ र रमणीय हुन्छ। यस्तो धेरै देशमा देख्न सकिन्छ। बाहिरबाट पानी ल्याएर पनि सहरको बीचमा खोला बनाएका हुन्छन्। तर, काठमाडौंमा भएको खोला पनि खुम्च्यिाएर सानो बनाइदिएको छ।  बाबुराम आचार्य, पूर्वभूमिसुधार सचिव"
एनभीए भलिबल : विभागीय टोलीको दबदबा,"काठमाडौं : विभागीय टोली त्रिभुवन आर्मी, एपीएफ र नेपाल पुलिस क्लबले छैटौं संस्करणको एनभीए राष्ट्रिय महिला तथा पुरुष भलिबल च्याम्पियनसिपमा विजयी सुरुवात गरेका छन्। त्रिपुरेश्वरस्थित राष्ट्रिय खेलकुद परिषद्को कभर्डहलमा आइतबार भएको पुरुषतर्फको खेलमा आर्मीले कर्णाली प्रदेशलाई २५८, २५१४, २५७ ले पराजित गर्यो। अर्को खेलमा सशस्त्र प्रहरीको एपीएफ क्लबले ढोरपाटन स्पोट्र्स क्लबलाई ३१ को सेटमा हरायो। पहिलो सेट २६२८ ले गुमाएको एपीएफले त्यसपछिका तीन वटै सेट २५१८, २५१३, २५१५ ले जित्न सफल भयो। आइतबार नै भएको अर्को खेलमा बागलुङको गल्कोट स्पोट्र्स क्लबले बागमती प्रदेशलाई २५१८, २५१७, २५१७ ले पाखा लगायो। यसैगरी नेपाल पुलिस क्लबले दवाँली मिलन क्लबलाई २५१७, २५२१, २५१३ ले पराजित गर्यो। नेपाल भलिबल संघको आयोजनामा असोज १६ गतेसम्म सञ्चालन हुने च्याम्पियनसिपमा पुरुषतर्फ १४ र महिलामा ६ टोलीको सहभागिता रहेको छ। पुरुषतर्फ सहभागी टोलीलाई चार समूहमा विभाजन गरिएको छ। हरेक समूहका शीर्ष दुई टोलीले क्वार्टरफाइनलमा स्थान बनाउने छन्। महिलातर्फका ६ टोलीलाई दुई समूहमा विभाजन गरिएको छ। समूहका शीर्ष दुई टोलीले सेमिफाइनलमा स्थान बनाउने छन्।"
संगीको एकल चित्रकला,"ललितपुर : कलाकार संगी श्रेष्ठको संवेग एकल चित्रकला प्रदर्शनी सुरु भएको छ। चाकुपाटस्थित एमथ्री ग्यालरीमा चित्रकला प्रदर्शनी सुरु भएको हो । संगीले कोरोना महामारीको समयमा बनाएका ३९ वटा चित्रकला प्रदर्शनीमा राखिएका छन्। उनले मानिसका भावनाहरूलाई चित्रमार्फत प्रस्तुत गर्दै आएकी छन्। संगीले कोरोना कालमा देखेका मानिसहरूको भोगाइलाई चित्रमा उतारेकी छन्। जसको मुख्य उद्देश्य सबैलाई सकारात्मक सोच्न सिकाउनु हो। आशा देखाउनु हो। कोरोना महामारीको समयमा घरभित्र बस्नुपर्दा मानिसहरू निरास देखिन्थे। त्यो समयमा अरुलाई जस्तै उनलाई पनि तनाव हुन थालेपछि चित्रकलामार्फत भावनालाई उतार्न थालेको उनले बताइन्। महामारीको समयमा पनि हामीले आशा राख्नुपर्ने रहेछ। चाहे त्यो हाम्रो सामथ्र्यभन्दा बाहिरको नै किन नहोस, श्रेष्ठले भनिन्, हामीले प्रयत्न चाहिँ गर्न छाड्नु हुँदैन। उनका चित्रमा आँखा खुला छन्। त्यसले सकारात्मक बन्न सिकाउँछ। सूर्य देखिन्छ। जसले उज्यालोतिर लाग्न प्रेरित गर्छ। जस्तोसुकै समस्यामा परे पनि रंगीन आशाहरू हुनैपर्छ भन्ने सन्देश दिन रंगीविरंगी रंगको प्रयोग गरेकी छन्। कोरोनाले समस्या मात्र नल्याएर परिवारलाई एकजुट बनाएको बुझाइ उनको छ । उनले कोरोनालाई पनि एउटा अवसरको रुपमा हेरेकी छन्। कोरोना काल सुरु हुनु पहिले अभिभावक र बालबालिका भेटै नहुने अवस्थामा थियो। तर, कोरोनापछि सबै एकै ठाउँमा बसेर समय बिताउन पाएका छन्, उनी भन्छिन्, यसलाई सकारात्मक रुपमा लिनुपर्छ।"
जोशीलाई प्रेम साहित्य सम्मान,काठमाडौं : किताब यात्रा फाउन्डेसनको आयोजनामा हरेक वर्ष हुने किताब जात्रा आइतबारबाट सुरु भएको छ। एपीवान टेलिभिजनमा एक सातासम्म प्रशारण हुने किताब जात्रा को पहिलो दिन संस्कृतिविद् सत्यमोहन जोशीलाई सम्मान गरिएको छ। जोशीलाई नेपाली वाङ्मय क्षेत्रमा विशिष्ट योगदान पुर्याउने व्यक्तित्वलाई हरेक वर्ष प्रदान गरिने प्रेम साहित्य सम्मान प्रदान गरिएको किताब जात्राको फेस्टिभल डाइरेक्टर ऋषिराम अधिकारीले जानकारी दिए। एक लाख एघार हजार एक सय एघार रूपैयाँ राशिको सो सम्मान सर्लाहीका शिक्षासेवी स्व प्रेमप्रसाद अधिकारीको स्मृतिमा स्थापना गरिएको हो। यसैगरी किताब जात्राकै अवसरमा प्रदान गरिने किताब यात्रा बेस्ट सेलर अवार्ड जीवा लामिछानेको कृति देश देशावरले प्राप्त गरेको छ। किताब यात्रा डटकमले एक वर्षको अवधिमा आफ्नो प्ल्याटफर्ममार्फत सर्वाधिक बिक्री भएको पुस्तकलाई यो अवार्ड प्रदान गर्दै आएको छ। किताब जात्राको पहिलो छलफलमा कथा लेखनको कथा शीर्षकमा आख्यानकार नयनराज पाण्डे र अमर न्यौपानेसँग शोभिता सिंखडाले अन्तरक्रिया गरेकी थिइन्। गायक अमृत गुरुङसँगको अन्तरंग सम्वादलाई टीकाराम यात्रीले नेपथ्यका सारथी ः अमृतका अन्तरकुन्तर शीर्षकमा प्रस्तुत गरेका थिए। किताब जात्रा एक सातासम्म एपीवान टेलिभिजनबाट बेलुकी ६ बजेदेखि ७ बजेसम्म प्रशारण हुनेछ।
एमालेमा अन्तर्घातकै खतरा,"कार्लमार्क्सले जनता इतिहासका निर्माता भनेझैं पार्टीको निर्माण र विकासका आधारस्तम्भ सैद्धान्तिक सबल कार्यकर्ता हुन्। नेकपा एमाले असोज १५१७ हुन लागेको विधान महाधिवेशनको पूर्वसन्ध्यामा छ। पार्टीमा संशोधित विधानलगायत प्रतिवेदनको बहस सुरु भएको छ। यसमा संसद् विघटन नै पार्टीमा उत्पन्न दरारको मूल कारण हो कि होइन भन्ने विषय सतहमा आएको देखिन्छ। राजनीतिमा बाबुछोराकैबीच घमासान युद्ध हुन्छ। पार्टी अध्यक्ष मिलाउने प्रयासकै कारण अढाई वर्षसम्म सरकार टिकेको हो। देश नै विखण्डित गर्ने कसम खाएर लाग्नेहरू बातले सम्झिँदा रहेनछन्। त्यसैले १० औं आगामी महाधिवेशनको पूर्वाभ्यासका रूपमा रहेको यस विधान महाधिवेशनमा प्रतिवेदनका विषयको बहसमा बालको खाल उखेल्ने प्रयत्न हुन पनि सक्छ। बहस नै गरे पनि उत्तेजित हुनु आवश्यक छैन। १० बुँदे सहमति लागू हुँदैछ र हुन्छ। तर सबै पद मलाई र मेरालाई चाहिन्छ भन्नु अब अति हुन्छ। अहिले नै पोलेको घाउमा नुनचुक छर्नु जाती हुँदैन। पार्टी अध्यक्षले भनेझैं विधान महाधिवेशनले एकताको सन्देश प्रवाह गर्नुपर्छ। नेतामुखी पार्टीले कतिसम्म खति गर्न सक्छ भन्ने राम्ररी बोध गरेर सिद्धान्तनिष्ठ कार्यकर्ता र पार्टी निर्माणमा जोडबल गर्नुपर्छ। यसलाई सर्वोपरि नराख्ने हो भने विखण्डनकारी परकम्प पटकपटक आइरहनेछ। जबज नेपाली मार्क्सवाद हो। पार्टीको मूल नेतृत्व रानोजस्तो हुन्छ र हुनुपर्छ। यो नेतृत्व मदन भण्डारी र जबज अनुसार योग्यमध्येबाट योग्यतम नेतृत्व चयन गर्नुपर्ने हो। सबल कार्यकर्ता शक्तिशाली पार्टी कार्ल मार्क्सले जनता इतिहासका निर्माता हुन् भनेझैं पार्टीको निर्माण र विकासका आधारस्तम्भ सैद्धान्तिक सबल कार्यकर्ता हुन्। कार्यकर्ता र नेता अत्यन्त चनाखो र कामकाजी हुन सकेनन् भने पार्टीमा माधव नेपाल प्रवृत्ति पुनः जन्मिने खतरा रहनेछ। नकार समाप्त हुँदैन तर नकारलाई कहिल्यै जित्न दिनुहुन्न। मदन भण्डारीको अवसानपछि मदन फाउन्डेसनले पार्टी सिद्धान्तको जगेर्ना गरेकाले धेरै क्षति हुन पाएन। यसमा ओली नेतृत्वको राप, ताप र प्रताप प्रभावशाली हुँदा हैजा आफैं हैरान भयो। एउटा सचेत कार्यकर्ताले माथिल्लो तहका नेताहरूलाई सकथेराफी गर्न सक्छ भन्ने उदाहरण पंक्तिकारसँग छ। कसैले पनि क्षयरोगलाई फैलिन दिनु हुन्न। अब नेताप्रति शंका धेरै माओले जनता, सिद्धान्त, पार्टीप्रति विश्वास अपरिहार्य हुन्छ भनेको सही हो। तर नेतालाई शंका र विश्वास दुवै कोणबाट बारबार परीक्षण गर्नु जरुरी हुन्छ। एक लाखको इमान्दार मान्छे करोडमा बेइमान हुनसक्छ भनेर बारबार पर्गेल्नुपर्छ र कसी लगाउनु पर्छ। विगतमा नेपाल गुटबाट आन्दोलनप्रति गरेको चरम तथा शरमलाग्दो गद्दारीका कारण नेताप्रति गम्भीर आशंका गर्नु पर्ने टड्कारो भएको छ। अझ पहिलेभन्दा धेरै शंका गर्ने तर सही कममा विश्वास पनि गर्नुपर्छ। विभाजनको पीडा बोध पार्टीमा प्रायोजित रूपमा ल्याइएको वा आएको चक्रवातले झन्डै पार्टी दुई चिरा भएको थियो। यस्तो अवस्था नआउला भन्ने नेताहरूसमेत अन्तिममा आएर तीनचित परेको देखियो। नेता घनश्याम भुसाल नेपालले नयाँ पार्टी दर्ता गर्ने प्रक्रिया सुरु गरेपछि झल्याँस्स भएछन्। भुसालले नै प्रमुख नेता र पार्टी विभाजित हुँदा आन्दोलन ध्वस्त हुनेभन्दा पनि देश नै टुक्रने अवस्था बोध गरेको बताए। यो पार्टी र देशप्रतिको गम्भीर चिन्ता हो। नेता सुरेन्द्र पाण्डेले पोखराको एक कार्यक्रममा अत्यन्त गम्भीर संवाद गरेका थिए। पाण्डेले १० बुँदे सहमतिमा माधव नेपालको पूर्ण सहमति रहे पनि उनबाट अन्तिममा धोका भएको बेलीबिस्तारसहित पार्टी र नेता फुट्दा सोभियत संघ, भारत, बंगलादेश, टुक्रिएको बताए। देश नै खण्डित हुनसक्ने अवस्था रहेको पनि उनको भनाइ छ। यस्ता कुकृत्यका पछाडि देशीविदेशीको हात रहेको पाण्डे स्पष्ट पार्छन्। भविष्यको चिन्ता गर्नेहरू परसम्म हेर्छन् र हेसियारीपूर्वक पाइला चाल्छन्। कम्युनिस्ट आन्दोलनलाई ज्युँदै मार्ने उपाय देशीविदेशी प्रतिक्रियावादीहरूले गरिरहेका छन्। अधमरो पार्नु छ भने चरम निराशा घनीभूत निराशा व्याप्त पार्नुपर्छ। नेपालका सबै पार्टीनेता नालायक भन्ने भ्रम छरिदिएपछि जनताले साथ छोड्छन् बस, सब खत्तम। यस्तो अत्यन्त मिही षड्यन्त्रलाई चिर्न ओलीले नेपालीका मूच्र्छित सपनाहरू ब्युँझाउँदै थिए। तर ओली सरकारका सकारात्मक कामप्रति अत्यन्त आग्रही र नकारात्मक बेहोरा दर्शाउने कतिपय प्रबुद्ध भनिएका बुद्धिजीवी नभएका होइनन्। जननेता मदन भण्डारीलाई प्रदान गरिएको पदक उहाँका छोरीहरूले लिएको फोटो प्रसारित गरेको देखेर अलमल्लमा पर्ने एमाले नेता नै देख्नु परेको छ। जबज विपरीतको नेतृत्व जबज नेपाली मार्क्सवाद हो। पार्टीको मूल नेतृत्व रानोजस्तो हुन्छ र हुनुपर्छ। यो नेतृत्व मदन भण्डारी र जबजअनुसार योग्यमध्येबाट योग्यतम् नेतृत्व चयन गर्नुपर्छ। तर उनको अवसानपछि उक्त मान्यता विचलित र स्खलित पारियो। सके, भ्याए र पाएसम्म ओलीलाई भरपुर उपयोग गर्ने तर काम सर्यो ठाँडो गर्ने भद्दा मजाकको सिकार ओलीले बारबार हुनु परेको देखियो। अझ पार्टीभित्र ओलीलाई घुसघुसे पारामा खुइल्याउने काम गरेको प्रत्यक्ष साक्षी पंक्तिकार छ। अब पनि अयोग्यमध्येबाट योग्य नेतृत्व चयन गरेर गल्तीबाट नसिक्ने हो भने खाल्टो पुर्नु अनिवार्य देखिन्छ। सिंगो पार्टी र राजकीय जिम्मेवारीमा अहिलेसम्म कोको, कति जिम्मेवार र इमान्दार रहे भन्ने खोजी गर्नुपर्छ। घिसेपिटे नेतृत्वबाट राजनीति र राजकीय क्षेत्रको जिम्मेवारी दिने उपक्रम रोक्नुपर्छ। पार्टीमा न्याय पनि हुनुपर्यो, काखा र पाखा पार्ने काम बन्द गर्नुपर्छ। जबजअनुसार जनताको मन जितेर राजनीतिक र राजकीय नेतृत्व लिनुपर्छ। अधिकांश नेतामा जनमैत्री, स्रष्टा लेखक मैत्री, कार्यकर्तामैत्री र इमानमैत्री शून्यबराबर छ। ओलीले एक संस्कृत श्लोक उधृत गर्दै मित्रलाई मित्रको आँखाले हेर्नुपर्छ भन्ने सोच र समझ धेरै एमाले नेतामा छैन र आउँदैन। नेताले पहिले आफ्नै मुख धुनुपर्छ। आफ्नै दिल र दिमागलाई जबजको विचार र आदर्शबाट बारबार पखाल्नुपर्छ। यस्तो नेतृत्व मात्र रहरलाग्दो, भरलाग्दो र आशलाग्दो हुन्छ। जबज नै पार्टीको धरा र धुरी जबज नेपाली मार्क्सवाद हो। जबज १४ सूत्रीय विशेषता मात्र होइन। वाम तथा लोकतान्त्रिक आन्दोलनलाई सुस्पष्ट वैचारिक दिशानिर्देश गरेअनुसार २०६२०६३ को आन्दोलनमार्फत उपलब्धिहरू प्राप्त भए। मार्क्सवादको सिर्जनात्मक प्रयोग गरिएको जबजले कार्ल मार्क्सले भनेझैं तलबाट आन्दोलन उठान गर्ने विषयलाई सुविचारित रूपमा उठाएको छ। मार्क्सले उल्लेख गरेको र जननेता मदन भण्डारीले अझ सुस्पष्ट पारेको विषय आन्दोलनको उठानसित सम्बन्धित छ। भण्डारीले हामी मुक्तिदाता होइनौं मुक्ति प्राप्तकर्ता जनता र जनसमुदाय नै हुन् भनेका छन्। यसको अर्थ माथिबाट थोपरिएको, ठाडो आदेश र निर्देश गरेका भरमा गरेको आन्दोलन वा जनयुद्ध अत्यन्त कमजोर हुँदो रहेछ। जनयुद्धताका माओवादीले ८० प्रतिशत भूभाग कब्जा गरेको भने पनि त्यहाँ मैदान खाली होला। तर एमाले जबज र जननेता भण्डारीका कारण संसारभर हरनेपालीका घरमा एक न एक एमाले विद्यमान छ। आर्थिक र राजनीतिक अधिकारसहितको नेपाली विशेषताको समाजवादको स्पष्ट खाका प्रस्तुत गरेको जबज नेपाली कम्युनिस्ट आन्दोलनको आधार, धरा र धुरी हो। त्यसैले पाएको सिद्धान्त सम्झन, सँगाल्न र सम्हाल्न नसकी नपाएको खोजी गर्नेजस्तो अदूरदर्शी काम कसैले गर्नु हुँदैन। जबज नेपाली कम्युनिस्ट आन्दोलनको एउटै मात्र आधार, धरा वा जग हो भने यो धुरी वा शिर पनि हो। यसलाई तलबितल पार्ने हो भने एमालेको टेक्ने र समाउने ठाउँ नै रहने छैन। उपसंहार महाधिवेशनमा प्रस्तुत प्रस्तावित विधानको प्रस्तावना नेपालका लागि मात्र महत्त्वपूर्ण नभएर सार्वकालिक तथा सार्वभौम चरित्रको रहेको छ। यसलाई बुझ्न नेपालको उच्च उदात्त सांस्कृतिक विरासद बुझ्न जरुरी छ। अध्यक्ष र महासचिव महाधिवेशन हलबाट निर्वाचित गर्ने परिपाटी प्रस्तावित गरेर पार्टीमा लोकतान्त्रिक विधिलाई अरू सबल बनाउन खोजेको देखिन्छ। तर पार्टी एकीकरणकै क्रममा रहेको यस पार्टीले सम्पूर्ण पदाधिकारी हलबाट निर्वाचित गर्ने विधि जतिसुकै राम्रो भए पनि अहिले हतार हुनेछ। यसो भयो भने अनेक खालका पहिचानका मुद्दाबाट गम्भीर रूपमा पार्टी प्रभावित हुनेछ। पहिचानको भद्दा प्रभाव परेर अर्को समस्या उत्पन्न हुनसक्छ। माओले भनेझैं सदा इमान्दार नेतृत्व पार्टी, देश र जनहितमा हुनेछ। अब मुखले होइन, कामले कुनै पनि नेताले आफूलाई चिनाउनु पर्छ। राजनीतिक र राजकीय जिम्मेवारी इमान्दारिताका साथ कुशलतापूर्वक निर्वाह गरेका कारण नेताद्वय प्रदीप ज्ञवाली र शंकर पोखरेल अहिले आमकार्यकर्ताका नजरको केन्द्र भागमा छन्। तर भोलिको अवस्था भोलि हेरेर नै भन्न सकिन्छ। त्यसैले नेताले पदराजी होइन, कामकाजी भएर आफूसहित पार्टी देश र जनताको सेवामा उदाहरणीय बन्नुपर्छ।"
एनभीए भलिबल : विभागीय टोलीको दबदबा,"काठमाडौं : विभागीय टोली त्रिभुवन आर्मी, एपीएफ र नेपाल पुलिस क्लबले छैटौं संस्करणको एनभीए राष्ट्रिय महिला तथा पुरुष भलिबल च्याम्पियनसिपमा विजयी सुरुवात गरेका छन्। त्रिपुरेश्वरस्थित राष्ट्रिय खेलकुद परिषद्को कभर्डहलमा आइतबार भएको पुरुषतर्फको खेलमा आर्मीले कर्णाली प्रदेशलाई २५८, २५१४, २५७ ले पराजित गर्यो। अर्को खेलमा सशस्त्र प्रहरीको एपीएफ क्लबले ढोरपाटन स्पोट्र्स क्लबलाई ३१ को सेटमा हरायो। पहिलो सेट २६२८ ले गुमाएको एपीएफले त्यसपछिका तीन वटै सेट २५१८, २५१३, २५१५ ले जित्न सफल भयो। आइतबार नै भएको अर्को खेलमा बागलुङको गल्कोट स्पोट्र्स क्लबले बागमती प्रदेशलाई २५१८, २५१७, २५१७ ले पाखा लगायो। यसैगरी नेपाल पुलिस क्लबले दवाँली मिलन क्लबलाई २५१७, २५२१, २५१३ ले पराजित गर्यो। नेपाल भलिबल संघको आयोजनामा असोज १६ गतेसम्म सञ्चालन हुने च्याम्पियनसिपमा पुरुषतर्फ १४ र महिलामा ६ टोलीको सहभागिता रहेको छ। पुरुषतर्फ सहभागी टोलीलाई चार समूहमा विभाजन गरिएको छ। हरेक समूहका शीर्ष दुई टोलीले क्वार्टरफाइनलमा स्थान बनाउने छन्। महिलातर्फका ६ टोलीलाई दुई समूहमा विभाजन गरिएको छ। समूहका शीर्ष दुई टोलीले सेमिफाइनलमा स्थान बनाउने छन्।"
