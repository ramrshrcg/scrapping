शीर्षक,विवरण
विश्वप्रकाश शर्माको प्रस्ताव : कांग्रेसलाई किशोर केन्द्रीय सदस्य मैत्री बनाऔं,"काठमाडौं: नेपाली कांग्रेसका प्रवक्ता विश्वप्रकाश शर्माले पार्टी रुपान्तरणका लागि अवधारणापत्र सार्वजनिक गरेका छन्। कांग्रेसको १४औं महाधिवेशनमा महामन्त्री पदमा उठ्ने घोषणा गरेका प्रवक्ता शर्माले कांग्रेसलाई किशोर केन्द्रीय सदस्य बनाउने अवधारणापत्र अघि सारेका हुन्। चितवनमा आयोजित कार्यक्रममा अघि सारेको अवधारणापत्रमा भनिएको छ, युवा नेतृत्व विकासको प्रक्रिया र प्रविधिमैत्री अभियानलाई हामीले सँगै अघि बढाउनु छ। किशोर केन्द्रीय सदस्यको अवधारणा प्रस्ताव गर्दैछु। ४० वर्ष मुनिका क्रियाशिल सदस्यको संख्या करिब ४० प्रतिशत देखिएको छ कांग्रेसमा। त्यही मात्रामा प्रदेश र महाधिवेशनमा प्रतिनिधि चयन हुँदैछन्। किशोर पुस्ताको नेतृत्व विकासलाई बल पुर्याउन प्रदेश र केन्द्र दुवैको अधिवेशनमा सहभागी हुने ३० या ४० वर्षसम्मका प्रतिनिधिहरु उम्मेदवार बन्न पाउने र आपसमा प्रतिस्पर्धा गर्नेगरी केन्द्रीय समिति र प्रदेश समितिको १० प्रतिशतको संख्यालाई खुला प्रतिस्पर्धाबाट प्रदेश र केन्द्रको किशोर सदस्यका रूपमा ल्याउँदा त्यसले युवालाई प्रोत्साहित र प्रशिक्षित दुवै गर्नेछ। पहिलोपटक नमूना प्रयोग पश्चात अधिकतम दुई महाधिवेशनसम्मको अभ्यासले नेतृत्व विकासमा एक ढंगको योगदान पुग्ने प्रवक्ता शर्माको प्रस्ताव छ। पार्टीलाई डिजिटलाइज गर्ने प्रक्रिया पछिल्लो समय पार्टीको सूचना, सञ्चार तथा प्रचार विभागमार्फत् व्यवस्थित रुपले अघि बढाइएको उनले बताए। पार्टीले आवश्यक ठहर गर्दा आन्तरिक चुनावका लागि डिजिटल भोटिङको प्रविधि तयारी स्थितिमा रहेको उनले बताए। पार्टीको नीति अधिवेशनमार्फत् अनलाइन सदस्यता खुला गर्ने निर्णय गरिसक्दा अनलाइन सदस्यता आवेदन र वितरणका लागि प्रविधि तयारी स्थितिमा छ। तब लाखौं युवालाई अनलाइनबाट नेपाली कांग्रेसको सदस्यता उपलब्ध गराउन सकिनेछ, उनले भने।"
निर्वाचन नगरी बलजफ्ती प्रतिनिधिको नाम घोषणा गरिनु अवैध : भीम रावल,"काठमाडौं: नेकपा एमालेका उपाध्यक्ष भीम रावलले निर्वाचन नै नगरी बलजफ्ती प्रतिनिधिको नाम घोषणा गरिएको भन्दै आपत्ति जनाएका छन्। बुधबार विज्ञप्ती जारी गर्दै उनले भनेका छन्, २०७७ साल चैत मसान्तसम्म सदस्यता प्राप्त गरेका व्यक्तिहरुले मात्र प्रतिनिधि चुन्न र चुनिन पाउने, निर्वाचन कमिटीको गठन गरी निर्धारित प्रणाली अनुसार विधिवत् प्रतिनिधिको चयन गर्नुपर्ने स्पष्ट पार्टी निर्देशन विपरीत उम्मेदवारीको दरखास्त दिननदिने, सहमति नै नभई, निर्वाचन नै नगरी बलजफ्ती प्रतिनिधिको नाम घोषणा गरिनु अवैध हो । यस्तो क्रियाकलापप्रति असन्तुष्टि र विरोध प्रकट हुने क्रममा विभिन्न ठाउँबाट पार्टीमा लिखित र मौखिक उजुरी पर्नुका साथै जिल्ला कमिटीका सदस्यले पदबाट राजीनामा दिनेसम्मको स्थिति देखिएको छ। पार्टीमा उत्पन्न अन्तरविरोध र समस्याहरुको समाधान गर्न र पार्टीलाई विधि र पद्धतिसम्मत किसिमले चलाउँदै एकताबद्धरुपमा अगाडि बढ्नको लागि १० बुँदे सहमति भई त्यसको कार्यान्वयनको लागि अन्तरपार्टी निर्देशन१२ जारी भएको उनको भनाइ छ। यही भावनाका साथ विधि र पद्धतिको पूर्ण पालना गरी दसौं राष्ट्रिय महाधिवेशन स्वच्छ र निष्पक्ष किसिमले हुनुपर्छ भन्ने सबैको चाहना र पार्टीको आवश्यकता हो । तर, यस्तो चाहना र आवश्यकता विपरीत कतिपय स्थानमा पार्टी सदस्यता वितरण, नविकरण तथा प्रतिनिधि चयनमा पार्टीको विधि, पद्धति र निर्णय विपरीतका क्रियाकलाप भएका छन् । कैलाली लगायतका कतिपय जिल्लामा सदस्यता वितरण, नविकरण र प्रतिनिधि चयनमा भइरहेको बेथितिबारे मैले पार्टीका बैठकहरुमा कुरा उठाउनुका साथै पार्टी अध्यक्ष र संगठन विभाग प्रमुखलाई जानकारी गराई त्यस्ता क्रियाकलाप रोकी विधि र पद्धतिसम्मत किसिमले काम गर्न निर्देशन हुन मैले मात्र होइन अरुबाट पनि माग गरिएको थियो । तर त्यस्ता गतिविधि रोकिएको देखिएन,' विज्ञप्तिमा भनिएको छ। पार्टीले फुटको सामना गरिरहेको बेला उक्त प्रकारका क्रियाकलाप हुनु अत्यन्त दुःखको कुरा भएको र यसले पार्टीलाई गम्भीर क्षति पुर्याउने उनको भनाइ छ। अतः उक्त प्रकारका पार्टी निर्णय र विधिपद्धति विपरीतका कार्यलाई बदर गरी दसौं महाधिवेशनको स्वच्छता, निष्पक्षता, गरिमा र विश्वसनीयताको रक्षा गर्न उच्च नेतृत्व एवम् सम्बन्धित सबैमा हार्दिक आग्रह गर्दछु, उनले भनेका छन्।"
अदालत वकिलहरुको कुटाकुट गर्ने थलो बनेको छ : केपी ओली,"नेपालगन्ज: पूर्वप्रधानमन्त्री एवं नेकपा एमालेका अध्यक्ष केपी शर्मा ओलीले जनतालाई न्याय दिन छोडेर अदालतमा भइरहेको आन्दोलनलार्ई देशका लागि अत्यन्तै दुःखद स्थिति भएको बताएका छन्। राजनीतिज्ञ, उद्योगपति तथा समाजसेवी पशुपति दयाल मिश्रलाई बुधबार दिउँसो नेपालगन्जमा एमालेमा प्रवेश गराउने कार्यक्रमलाई सम्बोधन गर्दै अध्यक्ष ओलीले एमाले नेतृत्वको सरकारलाई बहिर्गमन गर्ने उद्देश्यबाट न्यायालयमा तमासा सुरु भएको बताए। अदालत लडाइँको थलो, अदालत कालो पट्टी बाँध्ने ठाउँ, अदालत वकिलहरुको कुटाकुट गर्ने ठाउँ, आन्दोलन गर्ने ठाउँ र बन्द गर्ने ठाउँ भएको छ। जनतालाई समस्या परिरहेको छ, उनले भने, न्यायाधीशहरु पारिश्रमिक लिनु भएको छ। गाडी चढेर जानु भएको छ। त्यो पनि एमालेका विरुद्ध। कोही इमेल लेखेर पठाउँछन्। कोही इमेल पढेर बसेका छन्। जनताका विषयमा होइन। यो अत्यन्तै दुःखद स्थिति हो, देशमा। अहिले पनि हुन नदिन तपाईँ हामी सबै दाजुभाइ दिदीबहिनीहरु सचेत भएर यस स्थितिको अन्त्य एकताबद्ध भएर अघि बढ्नुपर्छ। उनले एमाले अदालतको मर्यादा बढोस्, अदालतप्रति जनविश्वास बढोस् र अदालतले आफ्नो गरीमा कायम राख्ने गरी व्यवहार गरोस् भन्ने चाहेको पनि बताए। ४५ मिनेटको भाषणमा अधिकांश समय आफू प्रधानमन्त्री हुँदा गरेका कामको चर्चा गरेर बिताएका ओलीले एमालेलाई विकासवादी दलका रुपमा ब्याख्या गरेका थिए। एमालेको लोकप्रियताबाट सत्ता गठबन्धनका दलहरु अत्तालिएको उनले जिकिर गरे। सत्ता गठबन्धनका दलहरु एक्लाएक्लै निर्वाचनमा आए जमानत नै जफत हुने जिकिर गर्दै उनले भने, सुन्नु भएको छ तपाईँले चुनावसम्मै गठबन्धन गर्छौ भनेका छन्। गठबन्धन बिना चुनावमा आउनुभयो भने उहाँहरु जमानत जफ्त हुनेछ। एमालेसँग लड्न तपाईँहरु मिलेरै आए हुन्छ। माधव नेपाल र प्रचण्डलाई कुलंघारको संज्ञा दिँदै नेपाली कम्युनिष्ट आन्दोलनमा यस्ता प्रवृत्ति आउन नहुने उनको जोड थियो। नेपाली कांग्रेसलाई भने उनले बीपी कोइराला, गणेशमान र कृष्णप्रसादको विचार छोडेर प्रचण्डपथको पिछलग्गु भएको आरोप लगाएका थिए। एमाले बाँकेका अध्यक्ष निरक गुरुङको अध्यक्षतामा सम्पन्न कार्यक्रममा एमाले स्थायी कमिटी सदस्य तथा लुम्बिनी प्रदेशका पूर्व मुख्यमन्त्री शंकर पोखरेल, पार्टीका लुम्बिनी प्रदेश अध्यक्ष लीला गिरी, एमाले बाँकेका उपाध्यक्ष किश्मतकुमार कक्षपति, नवप्रवेशीद्वय पशुपति दयाल मिश्र र करिम खाँले एमाले पार्टीका किन कार्यकर्तालाई आकर्षण छ भनेर व्याख्या विश्लेषण गरेका थिए। एमाले बाँकेका सचिव रत्न खत्रीले कार्यक्रममा जिल्लाका सबै स्थानीय तहबाट गरी चार हजारभन्दा बढी व्यक्ति एमालेमा प्रवेश गरेको दाबी गरे।"
केपी ओली मधेसको 'भिलेन' : प्रचण्ड,"महोत्तरी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मधेसको समस्या समाधानको निम्ति आफू सकारात्मक रहेको बताएका छन्। महोत्तरीको रामगोपालपुरमा बुधबार आयोजना भएको विशाल जनसभालाई सम्बोधन गर्दै अध्यक्ष प्रचण्डले मधेसको हकहितमा रही संविधान संशोधनसहितको चौतर्फी मुद्दाको समाधानका निम्ति आफ्नो पार्टी कटिबद्ध रहेको बताए। मधेसका मसिहा ठान्ने राजेन्द्र महतो र महन्थ ठाकुरजस्ता नेताहरु रंगपोत गरी माओवादीलाई मधेसविरोधी बनाउँदैछ। उनीहरु मधेसी जनताको पहिचान र अधिकारमाथि कुठारघात गर्दै मधेसको समस्या समाधानको निम्ति सिन्कोसमेत भाँच्न सक्दैनन्,' उनले भने। उनले मधेसी जनताको पहिचानका लागि आफूहरु लड्दै आएकाले अगामी निर्वाचनमा माओवादी नम्बर एक बन्ने दाबी गरे। उनले नेकपा एमाले अध्यक्ष केपी शर्मा ओलीलाई मधेस र राष्ट्रविरोधी भएको बताए। देशभित्र र बाहिरबाट ठूलो सेटिङ भएको बताउँदै उनले सडक आन्दोलनबाट बादशाह ठानेको ओलीलाई आफूहरू बालकोटसम्म पुर्याएर छाडेको बताए। मधेसको चुरे दोहनलाई प्रोत्साहित गर्न चुरे दोहनको नीतिसमेत एमालेले नै ल्याएको उल्लेख गर्दै उनले केपी ओली नै मधेसको 'भिलेन' भएको तर्क गरे। ओलीले चुरेको दोहन गरी बालुवा निकाल्ने नाममा मधेसलाई मरुभूमि बनाउन खोजेकोमा आफूहरूले चुरे दोहन रोकेको उनको भनाइ थियो। सात वटा स्वास्थ्य चौकी उद्घाटन रामगोपालपुर पुगेका प्रचण्ड आजै प्रसिद्ध स्थल सौतनियाँ पोखरीको निरीक्षण गरेका थिए। त्यसपछि उनले प्राथामिक स्वास्थ्य केन्द्र रामगोपालपुरको प्राङ्गणबाट नगरपालिकाको वडा नं २, ३, ४, ६, ७ , ८ र ९ नम्बरमा नवनिर्मित आधारभूत स्वास्थ्य चौकीको उदघाटन गरे। प्रचण्डलाई भब्य स्वागत प्रचण्डलाई स्थानीय महिलाहरुले मिथिलाञ्चलका प्रसिद्ध साँस्कृतिक झाँकी प्रर्दशन गरी स्वागत गरेका थिए। उनीहरु अध्यक्ष प्रचण्डालाई स्वागतस्वरुप प्रसिद्ध समाचकेवा, झिझियालगायतका झाँकी प्रर्दशन गरेका थिए। त्यस्तै साधुसन्तहरुको टिमले स्वागत स्वरुप भजन कीर्तन गरेका थिए।"
सानेपामा डडेल्धुरा कांग्रेसको धर्ना,"काठमाडौं : कांग्रेसका सभापति शेरबहादुर देउवाको गृह जिल्ला डडेल्धुराका असन्तुष्ट कांग्रेस नेता तथा कार्यकर्ताले बुधबारदेखि सानेपास्थित पार्टी कार्यालयमा धर्ना सुरु गरेका छन् । उनीहरू दिउँसो ३ बजेदेखि धर्नामा छन् । उनीहरुले विधानविपरित बाँडिएको क्रियाशील सदस्यता सच्याएर पुनः अधिवेशन गराउनुपर्ने माग राखेर पार्टी कार्यालयमा धर्ना सुरू गरेका हुन् । डडेल्धुरा पार्टी सभापति कर्ण मल्लले जिल्लाका ५२ वडामध्ये ४३ वटा वडामा जिल्लाबाट स्वीकृत क्रियाशील सदस्यता नामावलीमा व्यापक हेरफेर भएको बताएका छन्। 'अवैधानिक तवरमा भएका वडा र पालिका अधिवेशन खारेज गरी नयाँ वैधानिक अधिवेशनको मिति तय गरिदिनुहोस् भन्ने हाम्रो अनुरोध थियो,' मल्लले भने,' हाम्र अनुरोधलाई वास्ता गरिएन । अन्ततः आन्दोलनमा उत्रिन बाध्य भयौं। ' जिल्ला सभापति कर्ण मल्लसहितका कांग्रेस नेताहरु धर्नामा बसेका हुन्।"
अमेरिकी सहायक विदेशमन्त्री राजधानीमा,"काठमाडौं: नेपालको राजनीतिक नेतृत्व, उच्च सरकारी अधिकारी र नेपालको विकासका साझेदारहरूसँग परिचित हुन दक्षिण तथा मध्य एशियाली मामिला हेर्ने अमेरिकी सहायक विदेशमन्त्री डोनाल्ड लु तीन दिने भ्रमणका क्रममा आज साँझ सङ्घीय राजधानी आइपुगेका छन्। दुई महिनाअघि सहायक विदेशमन्त्रीको कार्यभार सम्हालेका लुले भोलि (बिहीबार) अपराह्न प्रधानमन्त्री शेरबहादुर देउवासँग बालुवाटारमा शिष्टाचार भेट गर्ने कार्यक्रम रहेको परराष्ट्र मन्त्रालयले जनाएको छ। उनले शुक्रबार परराष्ट्रमन्त्री डा नारायण खड्कासँग शिष्टाचार भेट गर्ने कार्यक्रम पनि रहेको छ। उक्त मन्त्रालयका अनुसार नेपाल बसाइका क्रममा उनले अमेरिकी सहयोगमा सञ्चालित परियोजनाको अवलोकन गर्नेछन्। यसैबीच अमेरिकी राजदूतावासले आज एक विज्ञप्ति जारी गरी सहायक विदेशमन्त्री लुले सरकारका नेतृत्वकर्ताहरूसँग भेटघाट गर्नुका साथै सांस्कृतिक सम्पदा स्थलहरूको अवलोकन गर्नेछन्। भोलि बिहीबार दक्षिण तथा मध्य एशियाली मामिला हेर्ने उपसहायक मन्त्री केली केइडरलिङ पनि काठमाडौँ आइपुग्ने तथा उनले नेपाली अधिकारी र उदीयमान नागरिक समाजका नेताहरूसँग भेट गर्ने कार्यक्रम रहेको बताइएको छ। अमेरिकी सहायक र उपसहायक विदेशमन्त्रीको यो भ्रमण नेपाल र अमेरिकाबीचको कूटनीतिक सम्बन्धको ७५औँ वर्ष प्रवेश हुन लागेको सन्दर्भमा भएको हो। 'कोभिड१९, जलवायु परिवर्तन र लोकतन्त्रलाई सुदृढ गर्ने अमेरिकी राष्ट्रपति वाइडेनका उच्च प्राथमिकताका विषयलाई उहाँहरूले सम्बोधन गर्नुहुनेछ,' विज्ञप्तिमा भनिएको छ। सहायक विदेशमन्त्री लुलाई त्रिभुवन अन्तर्राष्ट्रिय विमानस्थलको विशिष्ट कक्षमा नेपालका लागि अमेरिकी राजदूत र्याण्डी बेरी, नायब शिष्टाचार महापाल रेवतीरमण पौडेल र अमेरिकी दूतावासका उच्च अधिकारीले स्वागत गरेक थिए।"
प्रदेश प्रमुख र मुख्यमन्त्री पद सत्ता चाख्ने भर्याङ बन्दै,"काठमाडौंः केन्द्रीय सरकार परिवर्तन भएसँगै त्यसको असर प्रदेश प्रमुख र मुख्यमन्त्रीमा पनि पर्यो। ३ वर्ष ८ महिनामा २४ जना प्रदेश प्रमुख र १४ जना मुख्यमन्त्री फेरिए। प्रधानमन्त्री शेरबहादुर देउवा सरकार रहँदा १४ जना र केपी शर्मा ओली प्रधानमन्त्री भएका बेला १० जना प्रदेश प्रमुख फेरिए। यसरी हेर्दा प्रदेश प्रमुख पद राजनीतिक दलहरुको भागबण्डा मिलाउने साधन बनेको छ। तत्कालीन शेरबहादुर देउवा नेतृत्वको चुनावी सरकारले प्रदेश १ मा प्राडा गोविन्दबहादुर तुम्बाहाङ, प्रदेश २ मा रत्नेश्वरलाल कायस्थ, प्रदेश ३ मा अनुराधा कोइराला, प्रदेश ४ मा बाबुराम कुँवर, प्रदेश ५ मा उमाकान्त झा, प्रदेश ६ मा दुर्गाकेशर खनाल र प्रदेश ७ मा मोहनराज मल्ललाई प्रदेश प्रमुख नियुक्त गरेको थियो। केपी ओली नेतृत्वको सरकारले विसं २०७६ कात्तिक १७ गते सातै जनालाई पदमुक्त गरेको थियो। त्यसलगत्तै केपी ओली नेतृत्वको सरकारले प्रदेश १ मा सोमनाथ अधिकारी प्यासी, प्रदेश २ मा तिलक परियार, प्रदेश ३ मा विष्णु प्रसाईँ, गण्डकी प्रदेशमा अमिक शेरचन, प्रदेश ५ मा धर्मनाथ यादव, कर्णाली प्रदेशमा गोविन्द कलौनी र सुदूरपश्चिम प्रदेशमा शर्मिला पन्त त्रिपाठीलाई नियुक्त गरेको थियो। ओली नेतृत्वकै सरकारले २०७७ फागुन ७ गते तिलक परियारलाई पदमुक्त गरेको थियो। त्यही दिन राजेश अहिराजलाई प्रदेश २ को प्रमुखमा नियुक्त गरिएको थियो। त्यस्तै ओली सरकारले तेस्रोपटक विसं २०७८ वैशाख २० मा गण्डकी प्रदेशका प्रमुख अमिक शेरचन र सुदूरपश्चिम प्रदेशको समर्ला कुमारी पन्तलाई पदमुक्त गर्यो। सोही दिन सीता कुमारी पौडेललाई गण्डकी प्रदेश र गंगाप्रसाद यादवलाई सुदूरपश्चिम प्रदेशको प्रमुखमा नियुक्त गरिएको थियो। कांग्रेस सभापति शेरबहादुर देउवा प्रधानमन्त्री भएपछि विसं २०७८ साउन १२ मा गण्डकी प्रदेशका प्रमुख सीता कुमारी पौडेल र लुम्बिनी प्रदेशका प्रमुख धर्मनाथ यादवलाई पदमुक्त गरेको थियो। सोही दिन गण्डकी प्रदेशमा पृथ्बीमान गुरुङ र लुम्बिनी प्रदेशमा अमिक शेरचनलाई प्रमुखको जिम्मेवारी दिइएको थियो। देउवा नेतृत्वकै सरकारले प्रदेश २ का राजेश अहिराजलाई विसं २०७८ भदौ १ गते पदमुक्त गरेको थियो। सोही दिन हरिशंकर मिश्रलाई प्रदेश २ को प्रमुखको जिम्मेवारी तोकेको थियो। त्यसको ४ दिनपछि भदौ ४ गते बागमती प्रदेशको प्रमुख विष्णुप्रसाद प्रसाईँलाई पदमुक्त गरेको थियो। देउवा नेतृत्वको सरकारले सोही दिन यादवचन्द्र शर्मालाई बागमती प्रदेशको प्रमुखमा नियुक्त गरेको थियो। पछिल्लो समय देउवा सरकारले कात्तिक २३ गते प्रदेश १ का सोमनाथ अधिकारी प्यासी, कर्णाली प्रदेशका गोविन्द्रप्रसाद कलौनी र सुदूरपश्चिम प्रदेशका गंगाप्रसाद यादवलाई पदमुक्त गरेको थियो। सोही दिन प्रदेश १ मा परशुराम खापुङ्ग, कर्णाली प्रदेशमा तिलक परियार र सुदूरपश्चिम प्रदेशमा देवराज जोशीलाई प्रदेश प्रमुखको जिम्मेवारी दिइएको थियो। राजनीतिक विश्लेषक पुरञ्जन आचार्यले दलहरुमा इमान्दारिता नहुँदा समस्या सिर्जना भएको बताए। 'राजनीतिक दलहरु दलालजस्ता भए। उनीहरुको चरित्र सुध्रिएन। दलहरु गुट गिरोहलाई बचाउनतिर लागे। त्यसको असर प्रदेश सरकारमा पनि परेको छ, उनले भने। प्रदेश प्रमुखहरुको नालीबेली प्रदेश १ मा पहिलोपटक प्राडा गोविन्दबहादुर तुम्बाहाङ २०७४ माघ ३ मा पहिलोपटक प्रदेश प्रमुखमा नियुक्त भएका थिए। त्यस्तै सोमनाथ अधिकारी प्यासी २०७६ कात्तिक ११ मा प्रदेश प्रमुख बने। पछिल्लो समय गत कात्तिक २४ मा परशुराम खापुङ प्रदेश प्रमुखमा नियुक्ति भएका छन्। त्यस्तै प्रदेश २ मा रत्नेश्वरलाल कायस्थ २०७४ माघ ३ मा पहिलोपटक प्रदेश प्रमुख भए। गत २०७६ कात्तिक ११ मा तिलक परियार प्रदेश २ मा प्रदेश प्रमुख भए। त्यसको १६ महिनापछि राजेश अहिराजलाई २०७७ फागुन ७ मा प्रदेश प्रमुख नियुक्त गरेको थियो। अहिराजलाई पदमुक्त गरेर सरकारले गत साउन ३२ गते हरिशंकर मिश्रलाई प्रदेश प्रमुखका रुपमा पठाएको छ। त्यस्तै बागमती प्रदेशमा अनुराधा कोइराला २०७४ माघ ३ मा प्रदेश प्रमुख भइन्। २० महिनापछि विष्णु प्रसाईँ २०७६ कात्तिक ११ मा प्रदेश प्रमुख चयन भए। प्रसाईँलाई बर्खास्त गरी यादवचन्द्र शर्मालाई गत भदौ ४ मा प्रदेश प्रमुखका रुपमा पठाइएको छ। त्यस्तै बाबुराम कुँवर २०७४ माघ ३ मा गण्डकी प्रदेशको प्रदेश प्रमुख बने। २० महिनापछि अमिक शेरचन २०७६ कात्तिक ११ मा प्रदेश प्रमुख बन्ने अवसर पाए। पार्टी विभाजन भएपछि गत वैशाख २० मा माओवादी केन्द्र निकट शेरचनलाई हटाएर सीताकुमारी पौडेललाई प्रदेश प्रमुख नियुक्त गरियो। देउवा सरकारले गत साउन १२ मा पृथ्बीमान गुरुङलाई गण्डकी प्रदेशको प्रमुख नियुक्त गरेको छ। त्यस्तै, लुम्बीनी प्रदेशको पहिलो प्रमुखमा २०७४ माघ ३ मा उमाकान्त झा नियुक्त भए। २० महिनापछि उनलाई पदमुक्त गरी धर्मनाथ यादव २०७६ कात्तिक ११ मा प्रदेश प्रमुखमा नियुक्त भए। गण्डकीको पूर्व प्रदेश प्रमुखसमेत रहेका शेरचन हालः लुम्बीनी प्रदेशमा प्रमुख छन्। त्यस्तै कर्णाली प्रदेशमा गोविन्द कलौनी, दुर्गाकेशर खनाल र तिलक परियार प्रदेश प्रमुखमा नियुक्त भए। खनाल २०७४ माघ ३ मा, कलौनी २०७६ कात्तिक ११ मा र परियार गत कात्तिक २४ मा प्रदेश प्रमुख भए। सुदूरपश्चिम प्रदेशमा मोहनराज मल्ल २०७४ माघ ३ मा पहिलोपटक प्रदेश प्रमुख भए। त्यस्तै सर्मिला पन्त त्रिपाठी २०७६ कात्तिक १८ मा र गत वैशाख २४ मा गंगाप्रसाद यादव प्रदेश प्रमुख भए। देउवा नेतृत्वको सरकारले देवराज जोशीलाई गत कात्तिक २४ मा प्रदेश प्रमुखमा नियुक्त गरेको छ। संविधानको धारा १६६ मा प्रदेश प्रमुखको काम, कर्तव्य र अधिकार समेटिएको छ। जसमा प्रदेश प्रमुखले संविधान वा कानुन बमोजिम निजलाई प्राप्त अधिकारको प्रयोग र कर्तव्यको पालन गर्ने भनिएको छ। प्रदेश प्रमुखको नाममा हुने निर्णय वा आदेश र तत्सम्बन्धी अधिकारपत्रको प्रमाणीकरण प्रदेश कानुन बमोजिम हुने संविधानमा उल्लेख छ। प्रदेश प्रमुखको पारिश्रमिक तथा सुविधासम्बन्धी ऐन २०७४ अनुसार प्रदेश प्रमुखको पारिश्रमिक प्रति महिना ६४ हजार, पोशाक सुविधा प्रति वर्ष १५ हजार र अतिथि सत्कार तथा भैपरी खर्च प्रति महिना ४० हजार दिने व्यवस्था छ। अहिलेसम्म प्रदेश प्रमुखको मासिक पारिश्रमिकमा मात्रै एक करोड ९७ लाख १२ हजार रुपैँया खर्च भएको छ। त्यस्तै १४ जना मुख्यमन्त्रीको मासिक तलबमा मात्रै एक करोड ८७ लाख ७८ हजार ५६० रुपैँया खर्च भएको छ। त्यस्तै केन्द्रीय सरकार परिवर्तन भएसँगै मुख्यमन्त्रीहरु पनि पटकपटक फेरिए। गत २०७४ फागुन २ मा शेरधन राई प्रदेश १ को मुख्यमन्त्रीमा निर्वाचित भए। लगत्तै २०७८ भदौ १० मा भीम आचार्य मुख्य मन्त्री भए। तर, उनले विश्वासको मत प्राप्त गर्ने प्रशस्त आधार नभएपछि गत कात्तिक १६ मा राजेन्द्र राई मुख्यमन्त्रीमा नियुक्त भएका छन्। उनले अझै विश्वासको मत लिन बाँकी छ। प्रदेश नम्बर २ र सुदूरपश्चिम प्रदेशमा भने मुख्यमन्त्री परिवर्तन भएका छैनन्। गत २०७४ फागुन २ मा डोरमणि पौडेल बागमती प्रदेशको मुख्यमन्त्रीमा निर्वाचित भए। तर पार्टी विभाजनसँगै २०७८ भदौ २ मा अष्टलक्ष्मी शाक्य मुख्य मन्त्री भइन्। तर, उनले विश्वासको मत प्राप्त गर्ने प्रशस्त आधार नभएपछि गत कात्तिक ११ मा राजेन्द्र पाण्डे मुख्यमन्त्रीमा नियुक्त भएका छन्। गत २०७४ फागुन २ मा पृथ्बीसुब्बा गुरुङ गण्डकी प्रदेशको मुख्यमन्त्रीमा निर्वाचित भए। लगत्तै २०७८ जेठ २९ मा कृष्णचन्द्र नेपाली पोखरेल मुख्यमन्त्री भए। गत २०७४ फागुन २ मा शंकर पोखरेल लुम्बीनी प्रदेशको मुख्य मन्त्रीमा निर्वाचित भए। लगत्तै २०७८ साउन २८ मा कुलप्रसाद केसी मुख्यमन्त्री भए। गत २०७४ फागुन २ मा महेन्द्रबहादुर शाही कर्णाली प्रदेशको मुख्यमन्त्रीमा निर्वाचित भए। त्यसपछि २०७८ कात्तिक १६ मा जीवनबहादुर शाही मुख्यमन्त्री भए। दलहरु दलाल जस्ता भए : विश्लेषक आचार्य राजनीतिक विश्लेषक पुरञ्जन आचार्यले दलहरुमा इमान्दारिता नहुँदा समस्या सिर्जना भएको बताए। 'राजनीतिक दलहरु दलालजस्ता भए। उनीहरुको चरित्र सुध्रिएन। दलहरु गुट गिरोहलाई बचाउनतिर लागे। त्यसको असर प्रदेश सरकारमा पनि परेको छ, उनले भने। दलहरुलाई ठूलो अप्रेसनको आवश्यकता रहेको भन्दै उनले अब पुरानोबाट सुधार हुन नसक्ने बताए।"
यो देश व्यवसाय गर्नका लागि मात्र होइन : अर्थमन्त्री शर्मा (भिडियो),"काठमाडौं : अर्थमन्त्री जनार्दन शर्माले मुलुक व्यवसाय गर्नका लागि मात्र नभएको बताएका छन्। बुधबार दसौं राष्ट्रिय कर दिवसका अवसरमा आयोजित कार्यक्रमलाई सम्बोधन गर्दै उनले देश व्यवसायका लागि मात्र नभएर आत्मनिर्भर हुनका लाग पनि भएको बताएका हुन्। केही व्यवसायीले व्यवसाय गर्ने उद्देश्य मात्र राखेर अर्थ मन्त्रालयमा निहित स्वार्थ लिएर आउने गरेको बताउँदै उनले त्यस्तो बताएका हुन्। निस्वार्थ भावले काम गर्दा व्यक्तिगत स्वार्थका कारणले प्रश्न उठाउने व्यवसायी साथीहरूलाई म भन्न चाहन्छु, उनले भने, यो देश व्यवसाय गर्नको लागि मात्र होइन, यो देश आत्मानिर्भर हुनका लागि हो। उनले जनताले आत्मनिर्भर हुन चाहेको बताउँदै त्यसका लागि जस्तोसुकै आलोचना र विरोध खप्न आफू तयार रहेको बताए। प्रतिस्थापन विधेयकमार्फत फलाम उद्योगमा मात्र सुरु गरेको नीति अब सबै क्षेत्रमा थप गर्दै लैजना समेत मन्त्री शर्माले बताए। उनले उद्योग सञ्चालनलाई प्रोत्साहन र मुलुकलाई आत्मनिर्भर बनाउन सो व्यवस्था गर्दै लैजाने बताएका हुन्। जतिसुकै जहाँसुकै धाए पनि, जतिसुकै नाराजुलुस लाए पनि देशको उत्पादन वृद्धि गर्ने कुराबाट यो सरकार पछि हट्दैन, उनले भने। मन्त्री शर्माले प्रतिस्थापन विधेयकमार्फत स्टिल ब्लेड उत्पादनमा प्रयोग हुने कच्चा पदार्थ स्पन्ज आइरन मा लाग्दै आएको भन्सार महसुल शून्यमा झारेपछि ब्लेड आयात गर्ने कतिपय उद्योगीले विरोध गर्दै आइरहेका छन्।"
करिब ९० लाखले लगाए कोरोना खोप,"काठमाडौंः नेपालमा करीब ९० लाख नागरिकले कोरोनाविरुद्धको खोप लगाएका छन्। स्वास्थ्य तथा जनसंख्या मन्त्रालयका अनुसार हालसम्म ८९ लाख ६१ हजार ८७१ नागरिकले पहिलो मात्रा खोप लगाएका हुन्। त्यस्तै पूर्ण मात्रा खोप लगाउनेको संख्या ७६ लाख ७५ हजार ८९९ रहेको छ। खोप अभियान सुरु भएदेखि हालसम्म एक करोड ६६ लाख ३७ हजार ७७० मात्रा खोप लगाइएको छ। कूल जनसंख्याको २९५ प्रतिशत नागरिकले मात्रा खोप लगाएका छन्। त्यस्तै, २५३ प्रतिशत नागरिकले खोपको पूर्ण मात्रा लगाएका छन्।"
एकैदिन ४१२ जनामा कोरोना संक्रमण,काठमाडौं: नेपालमा थप ४१२ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका अनुसार १० हजार १०६ जनामा गरिएको पीसीआर परीक्षणमा ३६३ र १ हजार ८८७ जनामा गरिएको एन्टिजेन परीक्षणमा ४९ जनामा कोरोना पुष्टि भएको हो। त्यस्तै थप २०२ जना संक्रमित निको भएर घर फर्किएका छन् भने एक जना संक्रमितको मृत्यु भएको छ। मन्त्रालयका अनुसार अहिले सक्रिय संक्रमितको संख्या ७ हजार ६३६ रहेको छ।
माओवादी केन्द्र मधेसमा एक नम्बर पार्टी हुन्छ : प्रचण्ड,"जनकपुरधाम : नेकपा माओवादी केन्द्रका अध्यक्ष पुष्पकमल दाहाल प्रचण्डले केपी ओली मधेश र राष्ट्र विरोधी खलनायक भएको बताएका छन्। महोत्तरीको रामगोपालपुरमा आयोजित जनसभालाई सम्बोधन गर्दै अध्यक्ष प्रचण्डले भने, संविधान संशोधन प्रस्ताव त्यतिबेला कसले पारित हुन दिएन तपाईंहरुलाई थाहा छ ? केपी ओली र उसले नेतृत्व गरेको नेकपा एमाले गुटले त्यो पारित हुन दिएन। एमाले गुट मधेश विरोधी, राष्ट्र विरोधी पार्टी हो। मधेश विरोधी पनि हो, राष्ट्र विरोधी पनि हो। मधेशी जनताको पक्षमा संशोधन प्रस्ताव पारित हुन नदिने सबैभन्दा ठूलो खलनायक केपी ओली रहेको प्रचण्डको भनाइ छ। उनले मधेशको अधिकारका लागि प्रधानमन्त्रीको हैसियतमा संविधान संशोधनको पक्षमा दुईपटक प्रस्ताव राखे पनि केपी ओली र एमाले गुटले पारित हुन नदिएको आरोप लगाए। उनले भने, 'ओली जस्ता खलनायकसँग मधेशबाट प्रतिनिधित्व गर्ने महन्थ ठाकुर र राजेन्द्र महतो मिले। तर उनीहरु विदेशीले सिङ्गारेर पठाएका मान्छे रहेछन्। उनले जनसभाको उपस्थितिलाई सम्बोधन गर्दै प्रदेश २ मा माओवादी केन्द्र १ नम्बर पार्टी हुने बताए। आजको जनसभालाई हेरेर आगामी निर्वाचनमा माओवादी केन्द्र प्रदेश २ मा पहिलो पार्टी हुने संकेत गरेको छ। मलाई त्यसमा कुनै शंका छैन, उनले भने, 'मधेशी, दलित, मुस्लिम, जनजातीको अधिकार र पहिचानको सवाल र लडाइँमा माओवादी केन्द्रले पहिलोपटक लड्यो। प्रचण्डले आफूहरु जनयुद्ध, जनआन्दोलन र मधेश आन्दोलन मार्फत लडेको बताए। उनले भने , 'माओवादी जनयुद्धपछि संविधानसभाको निर्वाचनको तयारी गर्दैगर्दा मधेशमा के मधेशी के पहाडी मधेशमा बस्ने आम जनतामा मधेशवादी प्रति एउटा ठूलो आकर्षण र लहर भएको छ। त्यो लहर हेरेर प्रतिक्रियावादी, दलाल, सामन्त, भ्रष्टहरु, घुसखोर र कमिशनखोरहरुलाई सह्य भएको थिएन। मधेशमा माओवादीको लहरले सबै वर्गका जनताको अधिकारका निमित्त लडेर आएको माओवादीको आकर्षण देशभित्रका प्रतिक्रियावादीहरुलाई मात्रै नभइ देशबाहिरका प्रतिक्रियावादीलाई पनि सह्य नभएको उनको आरोप छ। प्रचण्डले भने, माओवादीलाई देखेर अतालिएकाहरुबाट ठूलो भ्रम छरियो, हामीमाथि ठुलो षडयन्त्र भयो। त्यो के थियो भने माओवादी पार्टी संघीयता र स्वायत्तताको नारा लिएर मधेश स्वायत्त प्रदेश बनाउने घोषणा सबैभन्दा पहिला गर्यो। त्यही पार्टीलाई मधेशविरोधी र संघीयताविरोधी भनियो।"
शिक्षक र विद्यार्थीमा कोरोना संक्रमण देखिएपछि मुस्ताङको विद्यालय बन्द,"जोमसोम : मुस्ताङको थासाङ गापा३ लेतमा अवस्थित ज्ञानोदय माध्यमिक विद्यालयका २ जना शिक्षक र २ जना विद्यार्थी गरी ४ जनालाई कोरोना संक्रमण देखिएपछि विद्यालय बन्द गरिएको छ। सो विद्यालयले अन्य शिक्षक र विद्यार्थीलाई समेत कोरोना सर्न सक्ने भन्दै विद्यालय बन्द गर्नु परेको जनाएको छ। ज्ञानोदय मावि लेतेका प्रधानाध्याक अनन्तराज आचार्यलले आफ्नो विद्यालयमा शिक्षक र विद्यार्थी गरी ४ जनालाई कोरोना संक्रमण पुष्टि भएको जानकारी दिए। उनका अनुसार विद्यालयमा कोरोना संक्रमण देखिएसँगै कार्तिक २९ गतेदेखि मंसिर १० गतेसम्म १२ दिनका लागि विद्यालय बन्द गर्नु परेको हो। हाम्रो विद्यालयमा पढाउने दुई जना शिक्षकलाई रुघाखोकीसहितको कोरोना लक्षण देखियो। हामीले गापाको स्वास्थ्यसँग समन्वय गरी एन्टिजेन परीक्षण गर्यौं', प्रधानाध्याक आचार्यले भने,चेक जाँच गर्दा उहाँहरुमा कोरोना देखियो। त्यसपछि लक्षण भएका २४ जनालाई परीक्षण गरायौं। उनले विद्यालयका २४ जनाको परीक्षण गर्दा ४ जनाको कोरोना रिपोर्ट पोजिटिभ आएको उल्लेख गरे। विद्यालय कोरोना पुष्टि भएका ४ जनाको स्वास्थ्य अवस्था सामान्य भएको बताइएको छ। ज्ञानोदय मावि लेतेले मंसिर १० गतेपछि विद्यार्थी र शिक्षकको स्वास्थ्य अवस्था हेरेर विद्यालय पुन सञ्चालन गर्ने जनाएको छ। यस्तै, थासाङ३ लेतेकै अर्को एक स्थानीय महिलामा समेत कोरोना पोजिटिभ देखिएको थासाङ गापाका स्वास्थ्य संयोजक सिताराम कार्कीले जानकारी दिए। संक्रमण पुष्टि भएकी महिलाको अक्सिजन लेवल कम भएकाले काठमाडौं लगिएको र अहिले उनको अवस्था सामान्य छ। जिल्ला अस्पताल जोमसोममा पनि कोरोनाका बिरामी देखिन थालेको छ। अघिल्लो हप्ता सो अस्पतालमा २ जना कोरोनाका बिरामीलाई आइसोलेसन कक्षमा भर्ना गरिएको थियो। पछिल्लो समय जिल्लामा जारी निषेधाज्ञा खुकुलो भएको र जिल्लाका नागरिकले खोप लगाइसकेकाले मुस्ताङमा पर्यटक आवागमनलाई सहज पारिएको हो। जिल्ला प्रशासन कार्यालय मुस्ताङले मुस्ताङ घुम्ने पर्यटकलाई पिसिआर रिपार्ट, एन्टिजेन रिपोर्ट र खोप कार्डको आधारमा जिल्ला प्रवेशको अनुमति दिएको छ। तर दसैंतिहार र छठ पर्वको अवसरमा मुस्ताङमा हजारौं आन्तरिक पर्यटक तथा विदेशी पर्यटक बढेपछि कोरोना संक्रमण देखिएको हुन सक्ने अनुमान गरिएको छ। मुस्ताङमा कोरोना स्वास्थ्य सुरक्षा अपनाउन ध्यान नगएकोले थप जोखिम देखिन थालेको अनुमान गरिएको छ।"
सभापतिमा उम्मेद्वारी दिन्छु : डा कोइराला,"संखुवासभा : नेपाली कांग्रेसका महामन्त्री डाक्टर शशाङ्क कोइरालाले कांग्रेसको सभापतिमा उम्मेदवारी दिने घोषणा गरेका छन्। आज (बुधबार) संखुवासभाको तुम्लिङ्गटारमा सञ्चारकर्मीसँग महामन्त्री कोइरालाले चौधौं महाधिवेशनमा सभापतिको बलियो उम्मेद्वार रहेको बताएका हुन्। सबैलाई मिलाएर कांग्रेस निर्माण गरी जनताको आशा र भरोसाको कांग्रेस निर्माण गर्न आफू अग्रसर भैसकेकाले आफू कुनै हालतमा ब्याक नहुने उनले बताएका छन्। अहिलेका पार्टी सभापति शेरबहादुर देउवाले पार्टीलाई राम्रोसँग सञ्चालन गर्न नसकेका कारण आफूले उम्मेदवारी दिन लागेको बताए। महामन्त्री कोइराला रामचन्द्र पौडेल र कोइराला परिवार पक्षबाट उम्मेद्वारी दिने घोषणा गरेका हुन्। अदालतको समस्याका बारेमा बोल्दै कोइरालाले भने, अदालतको विवाद त्यही भित्रबाटै समाधान गर्नुपर्छ। न्यायपालिका, व्यवस्थापिका र कार्यपालिकाबीच एक आपसमा गठबन्धन हुन नहुने बताए। त्यसकारण न्यायलिकामाथि व्यवस्थापिकाले बोल्न नमिल्ने उनको धारण छ। अहिले गठबन्धनको सरकार चलिरहेको छ। अहिलेको सरकारले सन्तोषजनक काम गर्न नसकेको उनले बताए। यो गठबन्धन निर्वाचन अघिसम्म कायम रहे पनि आगामी निर्वाचनमा कांग्रेस एक्लै लड्ने समेत उनले खुलासा गरे। 'आगामी निर्वाचनमा नेपाली कांग्रेसले कसैसँग गठबन्धन र सहकार्य गर्दैन कांग्रेस एक्लै लड्छ र बहुमत ल्याउँछ यो कुरामा हामी ढुक्क छौं', उनले भने। गठबन्धन चुनावभन्दा पछि नरहने बताए। कांग्रेस पहिला पनि एक्लै चुनाव लडेर ठूलो पार्टी भएको हो र आगामी चुनावमा पनि एक्लै चुनाव लडेर ठूलो पार्टी बन्ने उनको भनाई छ। अहिलेको गठबन्धन सरकार सहकार्यका लागि मात्र भएको महामन्त्री कोइरालाले बताए। आगामी चुनावमा अन्य पार्टीसँग गठबन्धन गर्ने विषयमा कांग्रेसले सहमति नगरेको उनको दावी छ। महामन्त्री कोइराला कांग्रेस कार्यकता भेटघाटका लागि संखुवासभा आइपुगेका हुन्।"
बालिकालाई यौन कार्यमा लगाउने खाजा घरका सञ्चालक पक्राउ,"काठमाडौं : गुल्मी घर भइ हाल काठमाडौं कोटेश्वरमा नेवारी खाजा घर सञ्चालन गर्दै आएका नेत्रलाल ज्ञवाली मानव बेचविखन तथा ओसारपसार कसुरमा प्रक्राउ परेका छन्। उनले सञ्चालन गरेको खाजा घरमा काम दिने बहानामा बबरमहल बस्ने एक १६ वर्षीया बालिकालाई जबरजस्ती यौन कार्यमा लगाएका थिए। मानव बेचबिखन अनुसन्धान ब्युरोका प्रवक्ता अनुराग द्विवेदीका अनुसार ज्ञवालीले ती बालिकालाई गत वैशाखदेखि होटलमा बन्धक बनाइ गाली गलौच तथा धम्की दिएर यौन सम्बन्ध राख्न लगाउँथे। होटल छेउमा रहेको कोठामा तथा वरिपरिका अन्य होटलमा समेत गएर यौन सम्बन्ध राख्न लगाउथे। बालिका पटकपटक घर जान प्रयास गरिरहँदा पनि जान नदिइ ज्ञवालीले प्रत्येक दिन ३ देखि ५ जना परपुरषसँग सम्बन्ध राख्न लगाइ यौन कार्य सञ्चालन गर्दै आएका थिए। प्रहरी चेकिङ आएको बेलामा आफ्नै मन्जुरीले होटलमा खाना पकाउन, भाँडा माझ्न आएका हौं भनी भन्न लगाउँथे। विशेष सुचनाका आधारमा ब्युरोबाट गएको टोलीले उक्त बालिकालाई गत भदौ २५ मा खाजा घरबाट उद्धार गरेको हो। गुल्मी लिम्घा ४ सत्यवती घर भइ हाल ललितपुर इमाडोम बस्ने ज्ञवालीलाई मानव बेचबिखन अनुसन्धान ब्युरोले यही कार्तिक १७ गते प्रक्राउ गरेको हो। उनीविरुद्ध मानव बेचबिखन तथा ओसारपसार ऐन २०६४ अनुसार अनुसन्धान भैरहेको द्विवेदीले जानकारी दिए। जिल्ल अदालतबाट म्याद थप गरि उनीविरुद्ध अनुसन्धान भैरहेको छ। घटनामा संग्लन अन्य प्रतिवादीको खोजी भैरहेको प्रहरीले जानकारी दिएको छ।"
अष्ट्रेलियामा गुगलले १ अर्ब डलर लगानी गर्दै,"क्यालिफोर्निया : अमेरिकी टेक कम्पनी गुगलले अष्ट्रेलियामा करिब १ अर्ब डलर लगानी गर्ने घोषणा गरेको छ। गुगलले विभिन्न उद्देश्यको लागि अष्ट्रेलियामा सो लगानी गर्न लागेको हो। अष्ट्रेलियालाई रिसर्च हबको रुपमा स्थापित गर्न, क्लाउड कम्प्युटिङ क्षमता बढाउन र स्थानीय कम्पनीसँग साझेदारी बढाउन अष्ट्रेलियामा १ अर्ब डलर खर्च गर्ने निर्णय गरेको गुगलले बताएको छ। डिजिटल फ्युचर इनिसियटिभ नाम दिइएको करिब पाँच वर्ष लामो कार्यक्रमले करिब ६ हजारलाई प्रत्यक्ष रोजगार दिने र करिब २८ हजारभन्दा बढी मानिसलाई सहयोग पुग्ने बताइएको छ। गुगलका सिइओ सुन्दर पिचाइले सिड्नीमा सो पहलको सुरुवात गर्दै निकट भविष्यमा अष्ट्रेलियाले प्रविधि र आविष्कारको क्षेत्रमा संसारलाई उछिन्ने बताएका छन्। अमेरिकी टेक कम्पनीले अष्ट्रेलियामा गर्न लागेको यो हालसम्मकै ठूलो रकम भएको बताइएको छ।"
"इजिप्टमा भेटियो ४५ सय वर्ष पुरानो मन्दिर, क्यानडामा शताब्दीकै विनाशकारी आँधी","अमेरिका र चीनबीच भएको वार्तापछि दुई देशका पत्रकारहरुमाथि लगाइएको प्रतिबन्ध फुकुवाको खबर आज चर्चामा रह्यो। राष्ट्रपति जो बाइडेन र चिनियाँ समकक्षी सी जिनपङबीचको भर्चुअल वार्तापछि दुई देशले यस्तो निर्णय गरेको थियो। यता भारतको नयाँ दिल्लीसँगै पाकिस्तानको लाहोरमा वायु प्रदुषण नाजुक अवस्थामा पुगेको खबर पनि चर्चामा रह्यो। कोभिड चक्कीलाई अनुमति दिन फाइजर सहमत भएपछि न्युन र मध्य आय भएका मुलुकमा उत्पादन र वितरण गर्न सहज हुने अनुमान गरिएको छ। त्यस्तै अर्मानिया र अजरबैजानबीच युद्ध अन्त्यको घोषणा भए पनि रुसले अजरबैजानलाई सम्झौताबाट पछि हट्न दबाब दिएको थियो। लगत्तै त्यहाँ पुनः लडाइँ सुरु भएको बताइएको छ। प्रस्तुत छ, बुधबार चर्चामा रहेका विश्वका केही प्रमुख खबरहरू: इजिप्टमा ४५ सय वर्ष पुरानो मन्दिर फेला कायरो: पुरातत्वविद्हरुले इजिप्टमा करिब ४ हजार ५ सय वर्ष पुरानो मन्दिर फेला पारेका छन्। दशकौं लामो उत्खननछि पुरातत्वविद्हरुले राजधानी कायरोको दक्षिणी भेग आबु गोराव क्षेत्रमा प्राचीन मन्दिर फेला पारेका हुन्। सो क्षेत्रमा रहेका ६ वटा सूर्य मन्दिरमध्ये आफूहरुले हालै ४५ सय वर्ष पुराना चारवटा सूर्य मन्दिर फेला पारेको पुरातत्वविद्हरुले बताएका छन्। हालै फेला परेका मन्दिरहरु इजिप्टका पहिलो शासकले करिब ४ हजार ५ सय वर्षअघि निर्माण गरेको हुनसक्ने विश्वास उनीहरुको छ। पुरातत्वविद्हरुले सो उत्खनन् एक दशकको सबैभन्दा महत्वपूर्ण भएको उल्लेख गरेका छन्। सो मन्दिर पत्ता लगाउन पुरातत्वविद्हरुले विगत ५० वर्षदेखि सो क्षेत्रमा उत्खनन् गर्न थालेको बताइएको छ। चीन र अमेरिकाले पत्रकारमाथि लगाएको प्रतिबन्ध हटायो बेइजिङ: चीन र अमेरिकाले एकअर्काका पत्रकारमाथि लगाएको प्रतिबन्ध फुकुवा गरेको छ। दुवै मुलुकले एकअर्काका पत्रकारमाथि लगाएको यात्रा र भिसा प्रतिबन्ध हटाएको हो। चिनियाँ राष्ट्रपति सी जिङपिङ र अमेरिकी राष्ट्रपति जो बाइडेनबीच मंगलबार भएको तीन घण्टा लामो भर्चुअल वार्तापछि दुवै मुलुकले पत्रकारमाथि लगाएको प्रतिबन्ध हटाएका हुन्। सो निर्णयपछि दुवै मुलुकका पत्रकारहरुले स्वतन्त्ररुपमा एकअर्काको मुलुक भ्रमण गर्न पाउने भएका छन्। चीन र अमेरिकाले पत्रकारको भिसा समयावधि तीन महिनादेखि १ वर्षसम्म थप गर्न पाउने छन्। करिब एक वर्ष लामो कठिन वार्तापछि चीन र अमेरिकाले सो निर्णय लिन सफल भएको चिनियाँ सञ्चार माध्यमले जनाएका छन्। यसअघि चीन र अमेरिकाले एक अर्को मुलुकका पत्रकारहरुलाई आआफ्नो मुलुक प्रवेशमा रोक लगाएका थिए। वायु प्रदुषणले लाहोर र दिल्लीको अवस्था नाजुक लाहोर: बढ्दो वायु प्रदुषणका कारण पाकिस्तानी शहर लाहोर र भारतको राजधानी नयाँ दिल्लीको अवस्था नाजुक बनेको छ। गएको हप्तादेखि लाहोर र नयाँ दिल्लीमा बढेको वायु प्रदुषण बुधबारसम्म नाजुक बनेको हो। स्वीस प्रविधि आइक्युएयर कम्पनीका अनुसार बुधबार लाहोरको वायु गुणस्तर मापन ३५० पुगेको छ भने नयाँ दिल्लीको ३९० पुगेको छ। विश्व स्वास्थ्य संगठनले वायु गुणस्तरले सो तह पार गर्नुलाई निकै खतरनाक मान्दै आएको छ। खराब वायु प्रदुषणले बालबालिकामा आँखा र स्वासप्रश्वास समस्या देखिएको भन्दै लाहोरका बासिन्दाले वायु प्रदुषण रोक्न त्यहाँको सरकारसमक्ष आग्रह गरेका छन्। यद्यपि, सरकारले हालसम्म कुनै कदम नचालेको आलोचना स्थानीयले गरेका छन्। यता दिल्ली सरकारले भने वायु प्रदुषणले गम्भीर अवस्था पार गरेपछि सबै शैक्षिक संस्था अनिश्चितकालका बन्द गरेको छ भने राज्यबाट दिल्ली प्रवेश गर्ने सवारी साधनमा रोक लगाएको छ। कर्मचारीहरुलाई घरबाटै काम गर्न, विभिन्न इन्धनबाट चल्ने अनावश्यक सवारी साधन नचलाउन, निर्माण कार्य रोक्न र दिल्ली वरिपरिका पावर प्लान्ट तत्कालका लागि बन्द गर्न सरकारले निर्देशन दिएको छ। करिब २ करोड ५० लाख जनसंख्या भएको भारतको नयाँ दिल्ली र करिब १ करोड १० लाख जनसंख्या भएको पाकिस्तानको लाहोर संसारका सबैभन्दा बढी वायु प्रदुषित शहर हुन्। कोभिड चक्कीलाई अनुमति दिन फाइजर सहमत न्युयोर्क: कोभिड १९ विरुद्धको चक्कीलाई अनुमति दिन विशाल औषधि कम्पनी फाइजर सहमत भएको छ। कोभिडविरुद्ध प्रभावकारी मानिएको चक्की न्युन र मध्य आय भएका मुलुकमा उत्पादन र वितरण गर्नमा फाइजर सहमत भएको हो। ऋमेरिकी कम्पनी र संयुक्त राष्ट्रसंघीय स्वास्थ्य समूह मेडिकल प्याटेन्ट पुल (एमपीपी)ले कोभिडविरुद्धको खाने चक्कीलाई अनुमति दिने सम्झौतामा हस्ताक्षर गरेका छन्। खाने चक्कीले अनुमति पाएसँगै एसिया र अफ्रिकालगायत विभिन्न ९५ मुलुकमा वितरण गरिने बताइएको छ। कोभिडविरुद्धको खोप निर्माता कम्पनी फाइजरले चाडै नै चक्कीको उत्पादन र वितरण सुरु गर्ने बताएको छ। यसअघि फाइजर कम्पनीले कोभिडविरुद्धको लडाईँमा खाने चक्की परीक्षण गरेको थियो। सो परीक्षणमा खाने चक्की निकै प्रभावकारी रहेको निष्कर्ष निकालेको थियो। निकारागुआका राष्ट्रपति र अधिकारीहरुलाई अमेरिका प्रवेशमा रोक वासिङटन: संयुक्त राज्य अमेरिकाले निकारागुआका राष्ट्रपति, उपराष्ट्रपती र उनीहरुका श्रीमतीसहित अन्य सरकारी अधिकारीहरुलाई अमेरिका प्रवेशमा रोक लगाएको छ। राष्ट्रपति डेनियल ओर्टेगा, उनकी पत्नी रोजारियो मुरिल्लोसहित सरकारका अन्य अधिकारीलाई अमेरिका प्रवेशमा रोक लगाएको हो। अन्तर्राष्ट्रिय रुपमा खारेज गरिएको अवैध चुनावपछि उनीहरुलाई अमेरिका प्रवेशमा रोक लगाइएको बताइएको छ। नाभेम्बर ७ को चुनावअघि निकारागुआका अधिकारीहरुले करिब ४० भन्दा बढी विपक्षी दलका प्रतिनिधिलाई हिरासतमा लिएका थिए। विपक्षी नेताहरुलाई हिरासतमा राखेर राष्ट्रपति ओर्टेगाले आफू र आफू निकट व्यक्तिले चुनाव जितेको घोषणा गरेका थिए। उनीहरुले अलोकतान्त्रिक पद्धतिबाट हासिल गरेको जित अवैध, औचित्यहीन भएको र त्यहाँका नागरिकहरुको अधिकारमाथि हनन गरेको अमेरिकी राष्ट्रपति जो बाइडेनले बताएका छन्। त्यस्तै बेलायत र क्यानडाले पनि उनीहरुमाथि प्रतिबन्धको घोषणा गरेका छन्। क्यानडामा शताब्दीकै विनाशकारी आँधी ओट्वाः पश्चिमी क्यानडाको व्यस्त पोर्ट भ्यानकुभरमा विनाशकारी आँधी आएको छ। मंगरबार राति सो आँधी आएको अधिकारीहरुले बताएका छन्। आँधीका कारण एक जनाको मृत्यु भएको छ भने दर्जनौं बेपत्ता भएको रोयल क्यानडियन प्रहरीले बताएको छ। आँधीपछि आएको बाढी र पहिरोका कारण सो क्षेत्रको यातायात र विद्युत् सेवा अवरुद्ध भएको अधिकारीहरुले बताएका छन्। करिब २ करोड ५० लाख जनसंख्या भएको सो क्षेत्रमा आँधीपछि हजारौं मानिस विस्थापित भएको अन्तर्राष्ट्रिय सञ्चारमाध्यममा खबर छ। सो आँधी शताब्दीकै विनाशकारी रहेको प्रान्तीय सरकारका यातायात मन्त्री रोब फिल्मिङले बताएका छन्। सो आँधी अझै केही दिनसम्म रहने त्यहाँको मौसम विभागले अनुमान गरेको छ। सीमामा भएको झडपमा ७ अजरबैजान सैनिक मारिएको दाबी बाकुः पूर्व सोभियत युनियनको सदस्य मुलुक अजरबैजानले आफ्ना सात सैनिक मारिएको दाबी गरेको छ। अजरबैजानको रक्षा मन्त्रालयले बुधबार विज्ञप्ती जारी गर्दै अर्मानिया र अजरबैजानको सीमामा भएको दोहोरो झडपमा सात सैनिक मारिएको दाबी गरेको हो। रक्षा मन्त्रालयद्धारा जारी विज्ञप्तीअुसार सीमा क्षेत्रमा मंगलबार भएको दोहोरो भिडन्तमा ७ अजरबैजान सैनिक मारिइका छन् भने अन्य १० घाइते भएका छन्। अर्मानिया र अजरबैजानले मंगलबार बिहान आफ्नो सीमा क्षेत्रमा जारी तनाव बन्द गर्ने सम्बन्धमा सहमति जनाएका थिए। तर रुसले लगत्तै सो सम्झौताबाट अजरबैजानलाई पछि हट्न दबाब दिएपछि दुवै पक्षबीच मंगलबार साँझ लडाईँ सुरु भएको थियो। इक्वेडरको दंगापछि सेना प्रमुखहरुद्वारा राजीनामा क्वैटोः इक्वेडरको कारागारमा भएको दंगापछि त्यहाँका सेना प्रमुखहरुले संयुक्तरुपमा राजीनामा दिएका छन्। पछिल्लो समय इक्वेडरको कारागारमा लागुऔषध तस्करबीच भएको भएको भयानक दंगापछि सेना प्रमुखहरुले राजीनामा दिएका हुन्। केही दिनअघि गायाकिल कारागारमा भएको दंगामा ६८ कैदीको मृत्यु भएपछि सेना प्रमुखहरुले हालै राजीनामा दिएको इक्वेडरका राष्ट्रपति गुइलेर्मो लास्सोले बताएका छन्। उनका अनुसार संयुक्त सैन्य बलका कमान्डर जर्ज क्याब्रेरा र एसएनएआई प्रिजन्स एजेन्सी प्रमुख बोलीभार गार्जोनले संयुक्त राजिनामा दिएका हुन्। राष्ट्रपतिले दुवैको राजीनामा स्वीकृत गरेको बताएका छन्। गएको सेप्टेम्बरमा गायाकिल कारागारमा ड्रग्स कार्टेल समूहबीच भएको दंगा भड्किदा १९० कैदिको मृत्यु भएको थियो भने दर्जनौं घाइते भएका थिए। सोही कारागारमा केही दिनअघि पुनः हिंसा भड्किदा ६८ कैदीको मृत्यु भएको थियो भने ५० भन्दा बढी घाइते भएका थिए। इक्वेडरको कारागारमा भएको हिंसामध्ये सो हिंसा इतिहासकै खराब रक्तपातको चिनिएको भन्दै राष्ट्रपतिले संकटकालको घोषणा गरेका थिए। हिंसापछि देशभरिका सेना र प्रहरी घटनास्थलमा पठाइएको थियो। इक्वेडरको कारागारभित्र विभिन्न अपराधिक समूहबीच दंगा हुँदै आएको छ। इथियोपियामा आपत्कालीन घोषणापछि हजारौं पक्राउ आदिस आवावाः इथियोपियामा दुई हप्ताअघि आपत्कालीन अवस्था घोषणा गरेपछि करिब १ हजार मानिस पक्राउ परेको संयुक्त राष्ट्रसंघले बताएको छ। नोभेम्बर २ मा आपत्कालीन अवस्था घोषणा गरेपछि १ हजारभन्दा बढी मानिस पक्राउ परेको संघले बताएको हो। इथियोपिया सरकारका प्रधानमन्त्री आविय अहमद र विद्रोही समूह टायग्रे पिपुल्स लिवरेसन फ्रन्ट (टिपिएलएल)बीच करिब १ वर्षपछि द्वन्द्व सुरु भएको थियो। सो द्वन्द्वले चरम रुप लिएपछि सरकारले नोभेम्बर २ मा करिब ६ महिनाको लागि आपत्कालीन अवस्था घोषणा गरेको थियो। त्यसयता कम्तीमा १ हजार व्यक्ति पक्राउपछि हिरासतमा राखिएको छ, संघको मानव अधिकार आयोगले विज्ञप्तीमार्फत् भनेको छ, तीमध्ये अधिकांश आदीवासी समूह टायग्रेका मानिस छन्। त्यस्तै इथियोपियामा संकट बढिरहेको भन्दै अमेरिकी राज्य विभागले आफ्ना नागरिकलाई तत्काल इथियोपिया छोड्न आग्रह गरेको छ। यद्यपि, अमेरिकाले अफगानिस्तानबाट जस्तै इथियोपियाबाट आफ्ना नागरिक उद्धारको लागि तत्काल कुनै तयारी भने नगरेको बताइएको छ। संयोजन : अस्मिता खड्का"
इजलासमा फर्केपनि प्रधानन्यायाधीशको राजीनामाबाट पछि हटेका छैनौं,"काठमाडौं : सर्वोच्च अदालतका पाँच न्यायाधीशले आफूहरु प्रधानन्यायाधीशले राजीनामा दिनुपर्ने बटमलाइनमै अडिग रहेको बताएका छन् । उनीहरुले बुधबार नेपाल बार एसोसिएसन र सर्वोच्च अदालत बारका पदाधिकारीहरुसँगको छलफलमा आफूहरु राजीनामा दिनुपर्ने सर्तमै अडिग रहेको बताएका हुन् । न्यायाधीशसँग भएको छलफलमा सहभागी सर्वोच्च बारका सचिव ऋषीराम शर्माले भने, आफूहरु इजलासमा फर्केपनि अरु न्यायाधीशसँगै रहेको र आफूहरु प्रधानन्यायाधीशको राजीनामा दिनुपर्ने पक्षमा एकमत छौं भन्नुभयो । प्रधानन्यायाधीशप्रति असन्तुष्ट न्यायाधीश तेजबहादुर केसी र कुमार रेग्मी, वमकुमार श्रेष्ठ र मनोज शर्मा र कुमार चुडाल मंगलबारको इजलासमा फर्केका थिए। यसअघि मंगलबार असन्तुष्ट न्यायाधीश र बार पदाधिकारीबीच पनि वार्ता भएको थियो। वार्तामा सहभागी न्यायाधीशले आफूहरुबीच फाटो नआएको दावी गरेका थिए। तर, इजलासमा बसेका चारजना न्यायाधीश तेजबहादुर केसी,बमकुमार श्रेष्ठ, कुमार रेग्मी र मनोजकुमार शर्मा बारसँगको वार्तामा सहभागी भएनन्। प्रधानन्यायाधीशले न्यायिक शुद्धीकरणमा भूमिका खेलेको,मन्त्रिपरिषद एवं संवैधानिक अंगमा भागबण्डा खोजेको भन्दै न्यायाधीश र कानुन व्यवसायी तीन हप्तादेखि आन्दोलित छन्। उनीहरुले जबराको राजीनामा माग गर्दै सर्वोच्च परिसरमा दिनहुँ धर्ना दिँदै आएका छन्। बारले मंसिर तीन गतेसम्म धर्ना लम्ब्याउने निर्णय गरिसकेको छ। प्रधानन्यायाधीशले तोके ९ इजलास भ्रष्टाचारको मूलकारक प्रधानन्यायाधीश जबरा : शम्भु थापा इजलास फर्केका न्यायाधीश र बार पदाधिकारीबीच छलफल हुँदै"
खुले पशुपति क्षेत्रका टिकट काउन्टर,"काठमाडौं : कोरोना महामारीका कारण डेढवर्षदेखि बन्द रहेको पशुपति क्षेत्रका पर्यटकीय टिकट काउन्टर खुलेका छन् । नेपालमा कोरोना महामारी सुरु भएपछि विसं २०७६ चैतदेखि बन्द रहेको काउन्टर तिहार अघिदेखि स्वास्थ्य सुरक्षा मापदण्ड पूरा गरेर खुला गरिएको पशुपति क्षेत्र विकास कोषले जनाएको छ। पशुपति क्षेत्रमा प्रवेश गरी घुम्न चाहने भारत बाहेकका विदेशी पर्यटकका लागि तीन स्थानमा काउन्टरको व्यवस्था गरिएको छ । तिलगङ्गा, वत्सलेश्वरी र गु्ह्येश्वरीमा काउन्टर राखी विदेशी पर्यटकलाई टिकट काटेर प्रवेश गराइन्छ । पशुपति क्षेत्रमा हाल तीन वटै काउन्टरबाट गरी दैनिक १०० पर्यटक प्रवेश गर्ने गरेको कोषका कार्यकारी निर्देशक डाघनश्याम खतिवडाले बताए । कोरोना महामारी सुरु हुनुअघि दैनिक ३०० पर्यटक टिकट काटेर पशुपति क्षेत्र घुम्ने गरेका थिए । पशुपति क्षेत्र प्रवेश गर्दा भारत बाहेकका विदेशी नागरिकसँग एक हजार शुल्क लिइन्छ । कोरोनापछि पशुपतिनाथ मूलमन्दिर पुरानै स्वरुपमा खुला गरिसकिएको कोषले जनाएको छ। पशुपतिनाथ दर्शन एवं विशेष पूजा गर्न चाहने भक्तजनका लागि बिहानदेखि नै मन्दिर खुला गरिएको कार्यकारी निर्देशक खतिवडाले बताए । पशुपति क्षेत्रमा हुने गरेका सबै धार्मिक, सांस्कृतिक गतिविधि कोरोनाअघिकै स्वरुपमा भइरहेको उनले जानकारी दिए।"
प्रदेश १ का मुख्यमन्त्री राईले पाए विश्वासको मत,"विराटनगर: प्रदेश १ का मुख्यमन्त्री राजेन्द्र राईले संसदबाट विश्वासको मत पाएका छन्। त्यसअघि संसदलाई सम्बोधन गर्दै उनले विश्वासको मत मागेका थिए । ९२ सदस्यीय प्रदेशसभामा मत विभाजन हुँदा राईको पक्षमा ५० मत खसेको छ । उनको विपक्षमा २९ मत खस्यो । प्रमुख प्रतिपक्षी दल एमालेसँग सभामुखसहित ४१ सांसद थिए । तीमध्ये ३९ सांसदले मतदान प्रक्रियामा सहभागी हुन पाउने थिए । एमाले सांसद गुलेफुन खातुन फौजदारी अभियोगमा दोषी ठहर भएपछि फरार छिन् । एमालेका सबै सांसद उपस्थित नहुँदा मुख्यमन्त्री राईको विपक्षमा २९ मत मात्रै खसेको हो । प्रदेशका पूर्वमुख्मन्त्री शेरधन राई, पूर्वभौतिक पूर्वाधार विकास मन्त्री अम्बिरबाबु गुरुङलगायतका एमाले सांसद सदनमा अनुपस्थित रहे । राष्ट्रिय प्रजातन्त्र पार्टीसँग एक सांसद मात्रै छन् । मुख्यमन्त्री राईले मंगलबार नै विश्वासको मत लिने कार्यसूची थियो । तर प्रतिपक्षी एमालेका सांसद उपस्थित नभएपछि विश्वासको मत लिने समय बुधबारसम्मलाई धकेलिएको थियो । मुख्यमन्त्री राईले विश्वासको मतसम्बन्धी प्रस्ताव गत आइतबार संसद सचिवालयमा दर्ता गराएका थिए । विश्वासको मत लिनलाई दुई दिनअघि त्यससम्बन्धी प्रस्ताव संसद सचिवालयमा दर्ता गराउनुपर्ने व्यवस्था छ । नेकपा (एकीकृत समाजवादी) का नेता राई गत कात्तिक १६ गते मुख्यमन्त्री नियुक्त भएका थिए । पाँच दलीय गठबन्धनको तर्फबाट उनी प्रदेश १ को तेस्रो मुख्यमन्त्री बनेका हुन्। संसदबाट विश्वासको मत लिएपछि प्रदेश सरकार विस्तार गर्ने उनको तयारी छ । प्रदेशसभामा बहुमत पुर्याउन ४७ मत आवश्यक पर्नेमा राईले ५० मत पाएका हुन् । नेपाली कांग्रेस, माओवादी, एकीकृत समाजवादी, जनता समाजवादी र संघीय लोकतान्त्रिक मञ्च गरेर ५ दलीय गठबन्धनसँग ५० जना सांसद थिए। एमाले सांसदहरु अनुपस्थित भएपछि प्रदेशसभा बैठक स्थगित, मुख्यमन्त्रीले लिन पाएनन् विश्वासको मत प्रदेश १ मुख्यमन्त्री राईले आज विश्वासको मत लिँदै"
जापानमा ड्राइभरबिनाको बुलेट रेल परीक्षण सुरु,निगाता : पूर्वी जापानको निगाता स्टेसनमा ड्राइभरबिनाको बुलेट रेल परीक्षण सुरु भएको छ। ईस्ट जापान रेलवे कम्पनीले बुधबारदेखि ड्राइभरविनाको बुलेट रेल परीक्षण सुरु गरेको हो। व्यवसायिक प्रयोजनका लागि प्रयोगमा ल्याइएको ड्राइभरबिनाको सो बुलेट ट्रेन जापानको पहिलो भएको बताइएको छ। रिमोटबाट चल्ने बुलेट रेलको स्विच अटोमेटिक मोडमा राखेपछि चल्ने बताइएको छ। अक्टोबर २९ मा पहिलो चरणको परीक्षण गरिएको सो बुलेट रेल बुधबार सञ्चारकर्मी र सर्वसाधारणको उपस्थितिमा परीक्षण गरिएको बताइएको छ। जापानमा सम्भावित कामदार अभावका कारण ड्राइभरबिना अर्थात् रिमोटबाट चल्ने बुलेट रेल सञ्चालनमा ल्याउन थालिएको स्थानीय मिडियामा खबर छ। रिमोटबाट चल्ने सो बुलेट रेल प्रतिघण्टा ११० किलोमिटरको गतिमा कुद्ने बताइएको छ। सो परीक्षण सफल भएमा रिमोट नियन्त्रित बुलेट रेल चाडै निरन्तर सञ्चालनमा ल्याउने बताइएको छ। रिमोट नियन्त्रित बुलेट रेल र ड्राइभरद्वारा सञ्चालन हुने रेलमा अधिक समानता रहेको अधिकारीहरुले बताएका छन्। रिमोट नियन्त्रित बुलेट रेलजस्तै मोनोरेल सेवा लगायत केही सेवा जापानमा परिचित छन्।
रित्तो नाका हेरि फर्किन्छन् मन्त्रीदेखि विभागीय टोली,"जोमसोम : पूर्वप्रधानमन्त्री केपी शर्मा ओलीले २०७४ सालमा उत्तरी कोरलानाकाको भ्रमण गरे । त्यसपछि सरकारका बहालवाला मन्त्रीहरु कोरलानाका पुग्ने होडबाजी नै चल्यो । कोरलानाकामा सरकारी तथा अन्य भीआइपी टोली पुग्ने लहर चलेको छ । भारतीय नाकाबन्दीपछि मुस्ताङको उत्तरी कोरलानाका चर्चामा छ ।विदेशी परनिर्भरतालाई न्यूनिकरण गर्न तत्कालिन सरकारले कोरलानाका खोल्ने दिर्घकालिन लक्ष्य लियो । त्यसैको परिमाणस्वरुप २०७४ सालदेखि राष्ट्रिय गौरवको बेनीजोमसोमकोरला सडक स्तरोन्नतिकार्य भइरहेको छ। झन्डै ६ अर्ब लागतको बेनीजोमसोमकोरला सडकको माथिल्लो खण्डको ९५ प्रतिशत र तल्लो खण्डको ६५ प्रतिशत सडक निर्माण सकिएको छ । २०७४ सालमा पूर्वप्रधानमन्त्री ओलीका कोरला भ्रमणपछि सरकारी उच्चपदस्थ टोली कोरलानाका अवलोकनका लागि पुग्ने गरेको पाइएको छ । ओलीको कोरला भ्रमणका बेला चीनले धमाधम आफ्नो पूर्वाधार निर्माणकार्य सुरु गरिहेको थियो। अहिले चीन पक्षले कोरलानाकामा पूर्वाधारको काम अन्तिम चरणमा पुर्याएको छ। चीनले आफ्नो जमिनमा ठूला ठूला भव्य भौतिक संरचना निर्माण गरिसकेको छ । तर पूर्वप्रधानमन्त्री ओलीले भ्रमण गरेको ४ वर्ष वितिसक्दा समेत नेपालतर्फको दशगजा क्षेत्रमा कुनै संरचना निर्माण हुन सकेको छैन, केवल ४ नम्बर बिल्लर मात्र ठिङ्ग उभिएको छ,सुनसान छ। त्यही ठिङ्ग उभिएको रित्तो नाका र चीनको भव्य संरचना हेर्दै जिब्रो काटेर फर्किने गरेका छन् संघ तथा प्रदेश सरकारी टोली । मन्त्रीदेखि विभागीय टोली कोही छुटेका छैनन् कोरला पुग्न। नाका हेर्न पुग्ने तर छिमेकी गरेको प्रगतीमा अलिकति पनी ईष्र्या जाग्दैन उनीहरुमा । हामी पनि चीनको जस्तै संरचना तयार गर्न सक्तैनौं, हामीले पनि नाका र सडकलाई गति दिन सक्तैन कोरला पुग्ने मन्त्रीदेखि विभागीय टोलीलाई यही प्रश्न खडा हुने गर्छ । नेपाली कोरला भूमि रित्तो र चीनको भव्य महल हेर्न सरकारी अधिकारी के कुरा , नेपाली आन्तरिक पर्यटकसम्म लालायित हुन्छ । बर्षेनि कोरलानाकामा झन्डै ३० हजार भन्दा बढी युवापंक्ती राष्ट्रिय झन्डा फहराउँदै उमंगका साथ कोरला पुग्छन् । जब उनीहरु कोरला पुग्छन् तब चीनको भव्य संरचनालाई आत्मग्लानी बनाइदिन्छ र मन खिन्न बनाएर फर्किन्छन्। उत्तरी कोरलानाकाको सुख्खा पठारमा नेपालको बाझो जग्गा छ, उता भने दरबारै दरबार अनि नाका सुरक्षार्थ खटिएका चिनिया फौज । नेपालको दशगजा क्षेत्रमा नत संरचना, नत सुरक्षा फौज । हाम्रा सुरक्षाकर्मी १२ किमी यता छन् ।तत्कालिन सरकारले २०७६ सालमा कोरलाको दश गजा क्षेत्रमा भौतिक संरचना निर्माणका लागि एक हजार रोपनि जग्गा समेत अधिकरण गरिसकेको छ। तर जग्गा प्राप्ति भएको ३ वर्ष वितिसक्दा समेत नेपाल सरकारले सामान्य डीपीआर समेत तयार गर्न सकेको छैन । कोरना महामारी अघि २०७६ सालमा प्रतिनिधि सभाको एक अन्तराष्ट्रिय सम्बन्ध समितिको टोली कोरलानाका पुग्यो । उनीहरुले कोरलानाकामा नेपाल पक्षले छिटोभन्दा छिटो भौतिक संरचना निर्माण गर्नुपर्ने निश्कर्ष निकाले । उक्त आसयको प्रतिबेदन सरकारलाई बुझाए । तर दुर्भाग्य कोरला पूर्वधारको प्रक्रिया अघि बढेन । २०७६ सालमै पूर्व परराष्ट्रमन्त्री युवराज ज्ञवाली र पूर्व उद्योग वाणिज्य तथा आपूर्ति मन्त्री लेखराज भट् हेलिकोप्टर चढेर कोरलानाका पुगे । उनीहरुले लोमान्थाङमा कार्यक्रम समेत गरे । उनीहरुले स्थानीयलाई कोरलानाका छिटै खोल्ने र पूर्वाधार निर्माणको काम पनि अघि बढाउने आश्वासन दिए ।तर,उक्त टोलीले गरेको नाका अनुमगन र प्रतिबद्धताले समेत काम गरेन । कोरलानाकाको रिक्तता ज्युका त्यु रह्यो । गण्डकी प्रदेशका पूर्वमुख्यमन्त्री पृथ्वी सुब्बा गुरुङ, पूर्वअर्थमन्त्री किरण गुरुङ पनि कोरला पुगे । उनीहरुले कोरलानाकाको वस्तुगत अध्ययन गरे । धमाधम चीनको संरचना बन्दै गरेको देख्दा तत्कालिन गण्डकी प्रदेश सरकारको टोलीले पनि पूर्वाधार निर्माणमा जोड दिने प्रतिबद्धता जनाए । तर, उनीहरुको प्रतिबद्धता केवल आश्वासन र भाषणमा मात्र सीमित रहन पुग्यो । गण्डकी प्रदेशका पूर्व मुख्यमन्त्री र अर्थमन्त्री गुरुङ द्धय कोरलानाकाबाट फर्किन नभ्याउँदै गण्डकी प्रदेशकै ९ सदस्य प्रदेश मामिला संसदीय टोली पनि कोरला पुग्यो। त्यस समयका समितिका सभापति कृष्ण थापाको नेतृत्वमा मुस्ताङका ४ सांसदसहित सचिवालयका ३ कर्मचारी कोरलानाका पुगेको थियो । कोरोना माहामारीपछि हालै फेरी संघ तथा प्रदेश सरकारमा मन्त्री तथा बिभागीय कर्मचारी टोलीको कोरला भ्रमण सुरु भइरहेको छ । पूर्वशिक्षामन्त्री गीरिराजमणी पोखरेललको निजी भ्रमण गर्ने क्रममा कोरलानाका पुगे। उनीले कोरलाको वस्तुगत अवस्थाको जानकारी सरकारलाई गराउने बताए । त्यसको एक हप्ता बित्न नउपाउँदै राष्ट्रियसभाअन्तर्गत राष्ट्रिय गौरवको आयोजना हेर्ने राष्ट्रिय सरोकार तथा समन्वय समितिको टोली कोरला पुग्यो । टोलीमा राष्ट्रियसभा सदस्य एवं माओवादी नेता नारयणकाजी श्रेष्ठ, उपसमिति सभापती अनिता देवकोटा र राष्ट्रिय सभा सदस्य ईन्दिरादेवी गौतमसहित सचिवालयका कर्मचारी कोरलानाका पुगे । सोमबार दोश्रो पटक राष्ट्रिय सभा अध्यक्ष गणेश तिमिल्सिना पनि कोरला पुगे । उनले गौरवको सडक आयोजना कोरलानाका अनुमगन गरी सरकारको ध्यानआर्कषण गर्ने बताएका थिए । यस्तै, सोही दिन गण्डकी प्रदेशका अर्थमन्त्री रामजी बराल जम्बो टोली लिएर कोरला पुगि फर्किए । एकपछि अर्को गर्दै संघ तथा प्रदेश सरकारको टोली कोरलानाका पुग्ने गरेपनि कोरलानाकामा संरचना निर्माण गर्ने दिशामा सरकारको छेकछन्द देखिन्न । भारतीय नाकाबन्दीपछि चर्चाको शिखरमा चुलिएको कोरलानाका पर्यटकीय गन्तव्य बन्न थालेको छ । सरकारी सम्पति र श्रोतसाधन उपयोग गरी कोरलानाका पुग्ने संघ तथा प्रदेशका मन्त्रीदेखि विभागीय टोलीको काम शून्य रहेको छ । सरकारी कामकाज र बहान बनाएर सरकारी सम्पतीको दुरुपयोग गरी कोरलानाकामा फोटो खिच्ने र मुक्तिनाथको दर्शन गरी फर्किन काम मात्र भएको थासाङ५ कुञ्जोका स्थानीय धिरेन्द्र ल्वागुनले फेसबुकमा लेखेका छन् । उनले बिना उद्देश्य सरकारी सम्पतीको उपयोग गरी मुस्ताङ आउने मन्त्री र कर्मचारीलाई म्याग्दी र मुस्ताङको सीमाक्षेत्र घासाबाटै प्रवेश गर्न दिन नहुने फेसबुकमा उल्लेख गरेका छन् । उनीहरुलाई बिना उद्देश्य आउने गरेको र यसको जवाफ आफूसित रहेको दावी गरे । उनले सरकारी ढुकुटी रित्यार मन्त्री,नेता र कर्मचारीले कोरलानाकामा फोटो सेसन गरी फर्किने गरेको बताएका छन्। उनले कोरलानाका फोटो सेसन गर्ने रमाइलो थलो बनेको र चीन पक्षको संरचना देखेर अलिकति लाज मान्नु पर्ने होइन भनी फेसबुकमा कटाक्ष गरेका छन् । उनले उत्तरी कोरलानाकामा कहिले भौतिक संरचना निर्माण होल भनी सरकारसँग प्रतिप्रश्न गरेका छन्।"
बहुमतका साथ पूर्वमाओवादी नेता बने एमाले प्रतिनिधि,परासी : कार्यकर्ता माझ पूर्वमाओवादीका नेताप्रति एक्कासी देखिएको लोकप्रियताले पश्चिम नवलपरासी जिल्ला एमाले पार्टी पंक्तिमा तरंग ल्याएको छ । एमालेको १० औं महाधिवेशन प्रतिनिधि छनौटमा भएको चुनावमा पूर्वमाओवादीबाट आएका नेता डोलराज भण्डारीले जिल्लाका पुराना नेतालाई पछि पार्दै सबैभन्दा बढी मत ल्याएपछि एमाले पंक्तिमा उनको लोकप्रियताले तरंग ल्याएको हो । एक वर्षअघि एमाले पार्टीमा आएका ४३ वर्षिय भण्डारीसँगै सभासद्देखि उपमेयर र अन्य पुराना नेता प्रतिनिधिका लागि चुनाव लडेका थिए। तर उनीहरु पराजित बने । यसले पुराना नेताहरुबीच कतै आफूहरु पछि परिने त हैन भन्ने चिन्ताले पनि सताउन थालेको कार्यकर्ता माझ चर्चा सुरु भएको छ। संघीय निर्वाचन क्षेत्र नं २ बाट प्रतिनिधि आएका उनले खुलातर्फ निर्वाचित हुने ४ जनामध्ये सबैभन्दा बढी १२ सय ६७ मत ल्याएर बिजय भएका हुन्। चुनावमा २०५० मत खसेका थियो । उनले वर्षौदेखि पार्टी राजनीतिमा लागेका जिल्ला सचिव थानप्रसाद गैरलाई ३ सय ६० मत अन्तरले दोस्रो स्थानमा सिमित बनाए । पार्टीमा किचलो सुरु भएपछि रामबहादुर थापासहितका तत्कालीन माओवादी केन्द्रका नेताहरु एमालेमा गएपछि भण्डारी पनि गएका थिए । उनलाई जिल्लामा उपाध्यक्षको पद दिइएको छ पार्टीमा आएको १ वर्ष नबित्दै भण्डारी कार्यकर्ताबीच लोकप्रिय भएको मतले देखाएपछि जिल्लाका पुराना नेताहरु आश्चर्यमा मात्र होइन आफै पछि परिने चिन्ता बढ्न थालेको एक कार्यकर्ताले बताए । भर्खर पार्टीमा आएका भण्डारीले चुनाव जित्नेमा कमैले मात्र आकलन गरेका थिए । भण्डारीको मिलनसार व्यक्तित्वका कारण छोटो समयमा कार्यकर्ताको मन जित्न सकेकोले धेरै मत ल्याएको एक कार्यकर्ताले बताए । १७ वर्षको उमेरदेखि माओवादीको भूमिगत राजनीतिमा लागेका भण्डारी तत्कालीन माओवादी केन्द्रबाट गत स्थानीय चुनावमा सुनवल नगरपालिकाको मेयर पदमा उमेदवारी दिएका थिए । त्यसबेला उनले ३५ सयको हाराहारीमा मत ल्याएर तेस्रो भएका थिए । लामो समयपछि चुनाव भएको र पार्टीमा युवा नेतृत्वको खाँचोको महशुस भएको पनि यो परिणामले देखाउँछ । यसलाई पार्टी नेतृत्वले बुझ्न जरुरी छ । एक कार्यकर्ताले भने । आगामी पार्टी नेतृत्व र अन्य जिम्मेवारीमा आउन चाहने नेताहरुलाई भण्डारीको यो मत परिणामले सोँच्न बाध्य बनाएको कार्यकर्ताको बुझाइ छ । यही मंसिर १० देखि १२ गतेसम्म चितवनमा हुने एमालेको राष्ट्रिय महाधिवेशनका लागि जिल्लाबाट १४ जना प्रतिनिधि चयन भएका छन्।
सत्यमोहन जोशीलाई पहिलो ईपासपोर्ट,"काठमाडौं : राहदानी विभागले विद्युतीय राहदानी (ईपासपोर्ट) जारी गरेको छ। परराष्ट्रमन्त्री नारायण खड्काले बुधबार त्रिपुरेश्वरस्थित विभागमा आयोजित एक समारोहबीच ईपासपोर्ट सार्वजनिक गरेका हुन्। विभागले एमआरपी विस्थापन गरी (ईपासपोर्ट) जारी गरेको हो। पराराष्ट्रमन्त्री खड्काले पहिलो ईपासपोर्ट शताब्दी पुरुष सत्यमोहन जोशीलाई वितरण गरेका हुन्। ईपासपोर्ट कभरमा नेपालको नयाँ नक्सासहितको निशान छाप छ। साधारण (३४ र ६६ पृष्ठ), कूटनीतिक, विशेष, सर्भिस, अस्थायी, सिम्यान्स अभिलेख किताब गरी सात प्रकारका पासपोर्ट जारी हुनेछन्। विभागले यसअघि चार प्रकारका पासपोर्ट जारी गर्दै आएको थियो। ईपासपोर्टका पृष्ठहरूमा नेपालका सम्पदा, संस्कृति, जीवनयापन, वन्यजन्तु र चर्चित ठाउँहरूको तस्बिर राखिएको छ। पहिलो कभर र अन्तिम कभरका भित्री पृष्ठमा डाँफे र नेपालको राष्ट्रिय झन्डा छ। पहिलो चरणमा विभागले साधारण पासपोर्ट जारी गर्ने अर्यालले बताए। अरू प्रकारका भने जनवरीदेखि मात्रै जारी हुनेछन्। मेसिन रिडेबल राहदानी (एमआरपी) बिस्तारै विस्थापन गर्दै लैजाने विभागको योजना छ। सेवाग्राहीले ईपासपोर्ट एकै दिनमा पाउनेछन्। विभागले २० लाख ईपासपोर्ट छपाइ गर्न सन् २०२० डिसेम्बरमा फ्रान्सको आईडीईएमआईए आइडेन्टी एन्ड सेक्युरिटी कम्पनीसँग २ अर्ब ४८ करोड रुपैयाँमा सम्झौता गरेको थियो। आजदेखि ईपासपोर्ट"
बर्दियामा पञ्चगब्य (गोमूत्र) अनुसन्धान केन्द्र बनाइँदै,"गुलरिया: बर्दियाको ठाकुरबाबा नगरपालिकामा गौ संरक्षण अभियानअन्तर्गत पञ्चगब्य (गोमूत्र) अध्ययन तथा अनुसन्धान केन्द्र स्थापना गरिने भएको छ। विश्व हिन्दू युवा संघका धार्मिक सद्भावना दूत योगी पिताम्वरको नेतृत्वमा पञ्चगब्य अनुसन्धान केन्द्र सञ्चालन गर्न लागिएको हो। ठाकुरद्वारास्थित ठाकुरबाबा मन्दिरमा मंसिर ४ गते रक्षामन्त्री डाक्टर मिनेन्द्र रिजालले केन्द्रको शिलान्यास गर्ने कार्यक्रम रहेको विश्व हिन्दू युवा संघका अध्यक्ष ऋषिकेश जंग शाहले पत्रकार सम्मेलनमार्फत् जानकारी गराएका छन्। नेपालका गब्यसिद्ध डाक्टर नरेन्द्र हमाल, प्रेम आर्य र बाबा योगिराजको सैद्धान्तिक नेतृत्वमा पञ्चगब्य अनुसन्धान केन्द्र सञ्चालन हुन्छ। केन्द्रले गौ संरक्षणमा ठूलो योगदान पुर्याउँदै स्थानीयको आयआर्जनमा टेवा पुर्याउने लक्ष्य लिएको अध्यक्ष शाहको भनाइ छ। ठाकुरबाबामा आयोजित धार्मिक सभामा आउने पाहुनाहरुलाई स्थानीयले आफ्ना घरमा खाना तथा बासको लागि सहयोग गर्न आयोजक संस्थाले अनुरोध गरेको छ। गौ संरक्षण अभियानसँगै दलित समुदायप्रतिको विभेद् अन्त्य गर्न ठाकुरबाबा मन्दिरमा धार्मिक अनुष्ठान गरिने जानकारी दिइएको छ।"
ललितपुरका मेयर महर्जन फ्रान्सको मानार्थ नागरिक,"काठमाडौं : फ्रान्समा ललितपुर महानगरपालिकाका मेयर चिरीबाबु महर्जनलाई मानार्थ नागरिक (अनरी सिटिजन) पदवीले सम्मान गरिएको छ । फ्रान्समा भइरहेको मेयरहरुको सम्मेलनमा भाग लिन फ्रान्स पुगेका मेयर महर्जनलाई एक कार्यक्रमका बीच 'लामोद गोवास' नगरले पदक र प्रमाणप्रत्रका साथै उक्त सम्मान गरेको हो । मेयर महर्जन लामोद गोवास नगरले 'मानार्थ नागरिक' बाट सम्मान गरेको पहिलो नेपाली नागरिक तथा नगरका लागि दोस्रो विदेशी नागरिक भएका छन् । मेयर महर्जनसहित नेपालफ्रान्स मैत्री संघका अध्यक्ष विनोद खकुरेललाई पनि उक्त नगरले पदकका साथमा सम्मान गरेको हो । मेयर महर्जनले त्यस क्षेत्र (हिमाली क्षेत्र) का जनप्रतिनिधिसँग भेटघाट तथा छलफल पनि गरेका छन् । साथै, उनले एक नेपालसम्बन्धी प्रदर्शनीमा सहभागिता जनाएका छन् । प्रदर्शनीमा स्थानीय कलाकारहरुले नेपालसम्बन्धी मूर्ति, चित्रकला तथा अन्य विविध सामग्रीहरु प्रदर्शनमा राखेका थिए । पेरिसमा नोभेम्बर १६ बाट हुन गइरहेको मेयरहरुको सम्मेलनमा भाग लिन फ्रान्सका मेयर संगठनका अध्यक्ष फँस्वा बार्रवाको निमन्त्रणामा महर्जनसहितको तीन सदस्यीय टोली फ्रान्स पुगेका हो । मेयर महर्जनले फ्रान्सका हिमाली क्षेत्रको भ्रमण गर्ने तथा विभिन्न क्षेत्रका मेयरसँग भेटघाट तथा छलफल गर्ने कार्यक्रम रहेको छ । मेयर महर्जनले फ्रान्सका हिमाली क्षेत्रमा मेयरसँग शिष्टचार भेटघाट तथा द्विपक्षीय विषयमा छलफल गरेका छन् । उनले नेपाल र फ्रान्सका मेयरको साझा संघठन बनाउन पहल गर्ने जानकारी नेपालफ्रान्स मैत्री संघका अध्यक्ष विनोद खकुरेलले दिएका छन् । फ्रान्समा प्रत्येक वर्ष मेयर सम्मेलन हुने गरेको छ । यो १०३ औँ मेयर सम्मेलन हो । फ्रान्सका मेयरहरुको संगठनमा त्यहाँका करिब ३३ हजार मेयरहरु आबद्ध छन् । नेपालको तर्फबाट पहिलोपटक सो सम्मेलनमा भाग लिन ललितपुर महानगरपालिकाका मेयर महर्जन तीन सदस्यीय टोलीका साथमा फ्रान्स पुगेका हुन् । फ्रान्स बसाईका क्रममा मेयर महर्जनले त्यहाँका मेयरहरु तथा अन्य उच्च ओदाहका व्यक्तित्वसँग भेटघाट गर्नेछन् ।त मेयर सम्मेलनमा भाग लिन चिरिबाबु पेरिसमा"
घट्यो रेमिट्यान्स,"काठमाडौं : सबैभन्दा धेरै पैसा पठाउने समयमै रेमिट्यान्स घटेको छ। चाडपर्वमा विदेशबाट घरपरिवारलाई पैसा पठाउने समयमा रेमिट्यान्स घटेको छ। अघिल्लो वर्षको दसैंतिहारको तुलनामा यस वर्ष १२७ प्रतिशतले रेमिट्यान्स घटेको छ। समीक्षा अवधिमा रेमिट्यान्स ७६ प्रतिशतले कमी आएको छ। असोज महिनामा २ खर्ब २९ अर्ब ३२ करोड रेमिट्यान्स आएको छ। अघिल्लो वर्षको सोही अवधिको तुलनामा यो १२७ प्रतिशतले कमी भएको नेपाल राष्ट्र बैंकले जनाएको छ। अमेरिकी डलरमा रेमिट्यान्स ७७ प्रतिशतले कमी आई २ अर्ब २ करोड कायम भएको छ। अघिल्लो वर्ष यस्तो आप्रवाह ७६ प्रतिशतले बढेको थियो। चालू आर्थिक वर्षको तीन महिनामा रेमिट्यान्स घटेको छ। भदौको तुलनामा असोजमा रेमिट्यान्स बढे पनि अघिल्लो वर्षको सोही अवधिमा घटेको हो। भदौमा रेमिट्यान्स १ खर्ब ५५ अर्ब ३७ करोड रेमिट्यान्स आएको थियो। नेपाल राष्ट्र बैंकका अनुसार असोजमा वैदेशिक रोजगारीका लागि अन्तिम स्वीकृति लिने (संस्थागत तथा व्यक्तिगत, नयाँ र वैधानिकरण) लिनेको संख्या ६६ हजार ३ सय १६ पुगेको छ। अघिल्लो वर्षको सोही अवधिमा ९६८ प्रतिशतले घटेको थियो। वैदेशिक रोजगारीमा पुनः श्रमस्वीकृति लिने असोजमा उल्लेख्य वृद्धि भई ३४ हजार ८ सय २३ पुगेको छ। अघिल्लो वर्षको सोही अवधिमा यस्तो संख्या ७८६ प्रतिशतले घटेको थियो।"
"१६९५ अंकले बढ्यो नेप्से, कारोबार रकम ७ अर्ब नाघ्यो","काठमाडौं : सेयर कारोबारको चौथो दिन नेप्से परिसूचक १६९५ अंकले वृद्धि भएको छ। कारोबारको अघिल्लो दिन नेप्से ६९२२ अंकले बढेर २७ सय ८४५७ पुगेको थियो। यसदिन १६९५ अंकले बढेर २८ सय ०१५२ अंकमा पुगेको छ। नेप्से मंगलबारको तुलनामा कम अंकले बढेपनि कारोबार रकम भने वृद्धि भएको हो। ठूला कम्पनीको शेयर कारोबार मापन सेन्सेटिभ इण्डेक्स ३९८ विन्दुले बढेर ५२५४४ अंकमा अडेको छ। यस दिन २२४ कम्पनीको १ करोड १९ लाख ४३ हजार ८५८ कित्ता सेयर ७ अर्ब ३७ करोड ९४ लाख ४६ हजार ८२० रुपैयाँमा खरिदबिक्री भए। यसदिन कारोबारमा आएका १३ समूहमध्ये ७ समूहको मात्रै सेयर परिसूचक बढेको छ। जसमध्ये अन्य समूहको सर्वाधिक ५२९ प्रतिशतले बढेको हो। बाँकी ६ समूहको परिसूचक ओरालो लागेको छ। यसदिन ६ कम्पनीको सेयर मूल्य सकारात्मक सर्किट लेभलमा कारोबार भएको छ। पञ्चकन्या माइ हाइड्रोपावर, माथिल्लो तामाकोशीको १० प्रतिशत वृद्धि हुँदा मानुषी लघुवित्त, तेह्रथुम पावर, नेपाल बंगालादेश बैंक, मैलुङ खोला जलविद्युतको परिसूचक ९ प्रतिशत बढीले बढेको हो। कारोबार रकमका आधारमा यसदिन नेपाल दुरसञ्चार कम्पनी शीर्षस्थानमा रह्यो। सो कम्पनीको ५८ करोड ६८ लनख रुपैयाँ बराबरको सेयर कारोबार भयो। यस्तै बोटलर्स नेपाल (तराई) को शेयरमूल्य सबैभन्दा धेरै ७४७ प्रतिशतले घटेको छ।"
सीमामा बढायो सशस्त्रले सक्रियता,"विराटनगर : भारतसँग खुला सीमा जोडिएका प्रदेश १ का जिल्लाहरुमा सशस्त्र प्रहरीले सक्रियता बढाएको छ। मोरङ, झापा, सुनसरीसमेतका सिमावर्ती जिल्लामा सक्रिय बन्दै सशस्त्रले नेपालभारत सीमा क्षेत्रमा निगरानी बढाएको छ। अपराधिक क्रियाकलाप, लागुऔषध एवं हातहतियारको अवैध ओसारपसार, चोरीतस्करी, मानव बेचबिखन र कोरोना भाइरसको संक्रमण नियन्त्रणका लागि सशस्त्र सक्रिय बनेको हो। कोरोना महामारी चरमविन्दुमा पुगेका बेला सीमा क्षेत्रमा सशस्त्रले निर्वाह गरेको भूमिकाको चौतर्फी प्रशंसा भएको थियो। सशस्त्र प्रहरी बल प्रदेश १ का प्रमुख डीआईजी कमल गिरीले नेपालभारत सीमा क्षेत्रमा हुने अवाञ्छित गतिविधी र अपराध नियन्त्रणमा कुनै सम्झौता नहुने स्पष्ट पारेका छन्। सिमावर्ती क्षेत्रमा रहेका सशस्त्र प्रहरीका युनिटको निरीक्षण गर्ने क्रममा उनले सीमा क्षेत्रका सर्वसाधारणलाई सुरक्षाको प्रत्याभूति दिलाउँदै अवैध धन्दा नियन्त्रणमा लिने जिम्मेवारी सशस्त्र प्रहरीको भएको बताए। सीमा क्षेत्रमा हुँदै आएका कानुनविपरीतका गतिविधी नियन्त्रणमा लिनलाई कुनै कसर बाँकी नराख्न डीआईजी गिरीको निर्देशन छ। विभागीय मूल्य र मान्यता तथा आचरणविपरीतका गतिविधी गर्ने, घुस लिने, अवैध धन्दा चलाउनेहरुसँग साँठगाँठ गर्ने र गलत कामलाई प्रयस दिने सशस्त्र प्रहरीले कारबाहीको भागिदार बन्नुपर्ने उनको चेतावनी छ। सशस्त्र प्रहरी आफ्नो जिम्मेवारी र दायित्वबाट कहिल्यै पनि पछि हट्ने छैन, गिरीले भने, तर जिम्मेवारीलाई भुलेर अवैध काममा हात हाल्ने खोज्नेलाई उन्मुक्ति दिन सकिँदैन। तत्काल कारबाहीको दायरामा ल्याइने छ। राम्रा काम गर्ने सशस्त्र प्रहरी कर्मचारीलाई प्रोत्साहन गरिने र गलत काममा हात हाल्नेलाई कारबाही हुने उनले स्पष्ट पारेका छन्। शून्य सहनशीलताको नीति अवलम्बन गर्दै सशस्त्र प्रहरी आफ्नो जिम्मेवारी पूरा गर्नेतर्फ केन्द्रित हुनु पर्नेमा गिरीको जोड छ। उनले नेपालभारत सीमा क्षेत्रमा नियमित गस्ती गर्न र अरु सुरक्षा निकायसँग पनि समयन्व गरेर अघि बढ्न सशस्त्र प्रहरीलाई निर्देशन दिएका छन्। डीआईजी गिरी प्रमुख बनेर आएपछि प्रदेश १ मा सीमा क्षेत्रमा सशस्त्र प्रहरीको उपस्थिति बाक्लो बनाइएको छ। पछिल्लो समय चोरीतस्करी, लागुऔषध र सीमा अपराध नियन्त्रणमा केन्द्रित बनेको सशस्त्रले नेपालभारत सीमा क्षेत्रको सुरक्षा व्यवस्था मजवुत बनाएर लगेको छ। सशस्त्र निस्कृय बन्दा सीमा क्षेत्रका नागरिकले सुरक्षाको दरिलो अनुभूति गर्न नपाउने गिरीको भनाइ छ। सशस्त्रको सक्रियताले सीमा क्षेत्रमा शान्ति सुरक्षाको अवस्था मजवुत बन्ने कुरालाई आत्मसात गरेर अगाडि बढ्न उनको निर्देशन छ। नेपालबाट भारत र भारतबाट नेपालतिर हुने गरेका चोरीतस्करी र विभिन्न अपराधमा संलग्नलाई नियन्त्रणमा लिएर कारबाहीको दायरामा ल्याउन निर्देशन दिँदै डीआईजी गिरीले सशस्त्र प्रहरी र नागरिकबीचको सम्बन्ध प्रगाढ बन्नुपर्नेमा जोड दिएका छन्। अहोरात्र सीमामा खटिने सशस्त्र प्रहरीका लागि भौतिक संरचना र पूर्वाधारको अभाव भने कायमै छ। सशस्त्र प्रहरीलाई पूर्वाधारको अभाव हुँदा सीमा क्षेत्रको सुरक्षा व्यवस्था फितलो हुनसक्ने गुनासो स्थानीयको छ। सीमा क्षेत्रमा सशस्त्रको उपस्थितिले अपराधिक गतिविधि र अवैध धन्दा निरुत्साहित बन्दै जानुपर्नेमा डीआईजी गिरीको जोड छ। उनले कोरोनाको संक्रमण थप फैलन नदिन उच्च सावधानी अपनाउन र सर्वसाधारणलाई पनि कोरोनाबाट सुरक्षित हुने वातावरण तयार गर्न निर्देशन दिएका छन्।"
करदाताका समस्या समाधान गर्न अर्थमन्त्रीका तीन प्रतिबद्धता,"काठमाडौं: अर्थमन्त्री जनार्दन शर्माले कर प्रणाली र करदाताका समस्या तत्काल समाधान गर्न संयन्त्र निर्माण गर्ने बताएका छन्। बुधबार दशौं राष्ट्रिय कर दिवसका अवसरमा आन्तरिक राजस्व विभाग लाजिम्पाटमा आयोजित कार्यक्रमलाई सम्बोधन गर्दै उनले समस्याको तत्काल समाधान गर्न संयन्त्र बनाइने बताए। करदाताहरूको गुनासा सुन्नुपर्छ। यहाँ आइसकेपछि एउटा इकाइ बनाउनुपर्ने आवश्यकता महसुस गरेँ,' मन्त्री शर्माले भने, तपाईँहरूले भन्नुभएको झ झिक्नका लागि एउटा इकाइसंयन्त्र बनाउँछु। त्यहाँ तपाईँले गुनासो राख्न पाउनुहुन्छ। उनले कहाँ र के कारणले समस्या भएको भन्ने समस्याको तत्काल समाधानका लागि संयन्त्र बनाउने बताए। मन्त्री शर्माले चुहावटको सूचना दिनेलाई पुरस्कृत नगरिएको गुनासो आएको बताउँदै त्यस्ता सूचना दिनेलाई तत्काल पुरस्कृत गर्न पनि आग्रह गरे। पुरस्कृत नगर्दा सूचना दिन हतोत्साहित हुने गरेको र त्यसले कर सङ्कलनमा समेत असर गरेको भन्दै उनले इन्सेन्टिभ दिन छुटेकालाई समेत तत्काल दिन निर्देशन दिए। उनले तीन वटा प्रतिबद्धता व्यक्त गरे। जसमा कर प्रशासनमा हुने झन्झटलाई तत्काल समाधान गर्न इकाइसंयन्त्र बनाउने, भन्सारमा भेकल स्क्यानर को व्यवस्था गर्ने र स्टिकर सकार आफैँले छाप्ने रहेको छ।"
"मुख्यमन्त्रीसामु अग्नि पीडितको रोदन, गाँसबासको व्यवस्था गर्न माग","मुगु: सदरमुकाम गमगढीस्थित तल्लो बजारमा भएको आगलागी पीडितहरु बिचल्लीमा परेका छन्। सोमबार साढे १२ बजे भएको आगलागीबाट २५ घरसहित बहालमा बसेको ५५ गरी ८० घर परिवार पीडित भएका छन्। उनीहरुले राहत राख्ने ठाउँसमेत नभएको भन्दै गुनासो पोखेका छन्। कर्णाली प्रदेशका मुख्यमन्त्री जीवनबहादुर शाही र भूमि व्यवस्था तथा कृषि सहकारी मन्त्री चन्द्रबहादुर शाही बुधबार राहत बाँड्न गमगढीस्थित तल्लो बजार पुगेका थिए। पीडितहरुले रुँदै राहत राख्ने ठाउँसमेत नरहेको भन्दै घर निर्माण गरिदिनि बिलौना गरेका थिए। आगो निभाउने पानीसमेत नरहेको भन्दै पीडितहरु मुख्यमन्त्री शाहीप्रति आक्रोशित बनेका थिए। उनीहरुले छिट्टै विजुली र सञ्चार सेवा प्रदान गर्न आग्रह गरेका थिए। मुख्यमन्त्री शाहीले पीडितहरुसँग छोटो अन्तर्क्रियासमेत गरेका थिए। त्यसक्रममा पीडितहरुले आफूहरुले ऋण सापटी लिएर घर बनाएको बताएका थिए। 'शरीरमा लगाउने कपडासमेत हामीसँग नरहेकाले हाम्रो गास, बास र कपासको व्यवस्था गरिदिन प्रदेश सरकारका मुख्यमन्त्रीज्युलाई आग्रह गरेका थियौं,' पीडित छिरिङ लामाले भने। मुख्यमन्त्रीसँग पीडितहरुले रुँदै बिलौना गर्दा त्यहाँको माहौलमा सन्नाटा छाएको थियो। मुख्यमन्त्रीले लिएरको आएको खाद्यान्न प्रशासनमार्फत् बाँडिने बताइएको छ। 'पतिले दु:ख गरी बनाएको घर एक छिनमै खरानी भयो। पतिको मृत्युपछि जसोतसो टुहुरा बच्चा यही घरमा पालेको थिएँ। टुहुरा बच्चा लिएर म कहाँ जाने?,' पीडित झोवा लामाले दुखेसो पोखिन्।"
एमाले महाधिवेशन प्रतिनिधि छनौट : कैलालीमा विवाद,"धनगढी : नेकपा एमालेले मंसिर १०१२ मा गर्ने भनिएको महाधिवेशनका लागि सुदूरपश्चिममा १६४ जना महाधिवेशन प्रतिनिधिको छनौट गरेको छ । प्रदेश कमिटिले बुधबार पत्रकार सम्मेलन गरी सुदुरपश्चिमका १६ वटै निर्वाचन क्षेत्रमा महाधिवेशन प्रतिनिधि छनौट सकिएको जनाएको हो । एमालेका सुदूरपश्चिम प्रदेश अध्यक्ष कर्णबहदुर थापाले सुदूरपश्चिममा ९ जिल्लाका १६ वटै निर्वाचन क्षेत्रमा महाधिवेशन प्रतिनिधि छनौट सकिएको बताए । कैलालीको निर्वाचन क्षेत्र नम्बर ४ र कञ्चनपुरको निर्वाचन क्षेत्र नम्बर २ मा निर्वाचन भयो, बाँकी १४ निर्वाचन क्षेत्रमा सर्वसम्मत र सौहार्द रुपमा महाधिवेशन प्रतिनिधिहरु छनौट भएका छन्, 'प्रेस चौतारी नेपाल कैलाली शाखाले आयोजना गरेको पत्रकार सम्मेलनमा अध्यक्ष थापाले भने । एमालेको संशोधित विधानमा हरेक निर्वाचन क्षेत्रका आधारमा १२ सय क्रियाशिल सदस्य संख्या भएमा एकजनाका दरले दुई महिलासहित पाँचजना र त्यसपछि हरेक ८ सय जनामा एकजना सदस्य चयन गर्ने प्रावधान छ । तर दलितका लागि भने हरेक पाँच सय क्रिायाशिलमा एकजनाका दरले महाधिवेशन प्रतिनिधि चयन गरिएका छन् । मजदुर, दलित, महिला र खुला गरी १६४ जना महाधिवेशन प्रतिनिधि छनौट भएका एमाले प्रदेश कमिटिले जनाएको छ । तर कैलालीको निर्वाचन क्षेत्र नम्बर २ मा भने महाधिवेशन प्रतिनिधिको छनौटमा विवाद देखिएको छ । सर्वसम्मत भनि छनौट गरिएका महाधिवेशन प्रतिनिधिहरु उपाध्यक्ष भीम रावल निकटका नेता कार्यकर्ताले नमाने पछि त्यहाँ विवाद भएको हो। लम्कीचुहा नगरपालिकाका मेयर समेत रहेका महादेब बजगाईले अध्यक्ष रतन थापाले एकलौटी रुपमा सर्वसम्मत नगराएर प्रतिनिधि छनौट गरेको आरोप लगाएका छन । बजगाई उपाध्यक्ष भीम रावल निकट हुन्। पार्टी विभाजन अघि ओलीको विरोध गरेका नेता कार्यकर्तालाई महाधिवेशन प्रतिनिधिमा छुटाएको बजगाईसहितका नेता कार्यकर्ताको आरोप छ। विभाजन अघि पार्टी अध्यक्ष ओलीलाई कारबाही गरेको घोषणा हुँदा खुसीयाली मनाउनेहरुलाई महाधिवेशन प्रतिनिधिमा ल्याउन कार्यकर्ताले नै नमानेको जिल्ला अध्यक्ष थापाले सामाजिक सञ्जाल फेसबुकमै स्टाटस हालेका छन् । उनले मन एकतिर र शरीर अर्कोतिर भएर पार्टीमा घात गर्नेहरुलाई भने महाधिवेशन प्रतिनिधि बनाउन नसकिने स्टाटसमा उल्लेख गरेका छन् । त्यो क्षेत्र, उपाध्यक्ष भीम रावल निकटका एमाले नेता झपटबहादुर रावलको क्षेत्र हो। त्यहाँ, समानान्तर प्रतिनिधि बनाउन उनीहरुले छुट्टै भेला डाँकेका छन्। तर एमालेका प्रदेश अध्यक्ष कर्ण थापाले धनगढीमा पत्रकार सम्मेलनको आयोजना गर्दै, अब एमालेमा कुनै पनि गुट र समूह नरहेकाले पार्टीले सर्वसम्मत रुपमा गरेको निर्णय विरुद्ध कसैले लागेमा पार्टीको विधि विधान अनुसार कारबाही हुने बताए । 'पार्टीभित्रका गुट उपगुट सकिएका छन्, कसैले गुट खडा गरेर पार्टीको सर्वसम्मतिको निर्णयविरुद्ध गएर महाधिवेशन प्रतिनिधि छनौट गरेमा विधि पद्धती अनुसार अनुशासनको कारबाही हुनेछ,' उनले भने ।"
एमबीबीएस डाक्टरले जब गोबर खाए (भिडियोसहित),"नयाँ दिल्ली: भारतका एक डाक्टरले गोबर खाएको भिडियो भाइरल बनेको छ। समाजिक सञ्जालमा भाइरल बनिरहेको भिडियोमा मनोज मित्तल नामका डाक्टरले गोबर खाएको दृश्य कैद गरेका छन्। भारतको करनालमा बस्ने यी डाक्टरले धेरै वर्षदेखि गोमूत्र पिउने गरेको र गोबर खाने गरेको भारतीय सञ्चारमाध्यहरुले जनाएका छन्। डा मित्तालले गोबरमा प्रचुर मात्रामा भिटामिन बी हुने गरेको भिडियोमा दाबी गरेका छन्। यसले मानव शरीरलाई विभिन्न रेडिएशनबाट बचाउने उनको दाबी छ। उनले गोबरमा २८ प्रतिशतसम्म अक्सिजन रहेको दाबी गरे। उनले मोबाइल, एस्सी, फ्रिजलगायत चिजबाट नकारात्मक रेडिएशनहरु मानव शरीरमा आउने गरेको बताए। जसका कारण क्यान्सरजस्ता विरामी हुने गरेको उनले बताए। उनले गर्भवती महिलाका लागि गोबर झनै उपयुक्त हुने दाबी गरे। उनले गर्भवती महिलाले गोबर रस पिए डेलिभरीमा समस्या नआउने दाबी गरे। समाचार अनुसार उनी एमबीबीएस डाक्टर हुन्। उनको आफ्नै अस्पताल करनालमा रहेको छ। उनी बालबालिकासम्बन्धी विशेषज्ञ रहेको बताइएको छ। भिडियो भाइरल बनेपछि समाजिक सञ्जालमा उनको विज्ञता र डिग्रीप्रति प्रश्न उठाइएको छ। भिडियो हेर्न क्लिक गर्नुहोस्:"
म्याग्दी कांग्रेसको सभापतिमा गर्बुजा सर्वसम्मत,"बेनी: नेपाली कांग्रेस म्याग्दीको सभापतिमा खमबहादुर गर्बुजा (खम्बिर) सर्वसम्मत चयन भएका छन्। बेनीमा बुधबारदेखि सुरु भएको सातौं जिल्ला अधिबेशनबाट चयन हुने नयाँ नेतृत्वका लागि सभापति पदमा गर्बुजाको मात्र उमेद्वारी परेको निर्वाचन समितिका सदस्य सागरजिबी उपाध्यायले जानकारी दिए। बुधबार दिउँसो २ बजेसम्म मनोनयनको समय तालिका थियो। तोकिएको भन्दा बढी संख्यामा उमेद्वारी परेको पदका लागि निर्वाचन हुन्छ, उनले भने। सभापतिमा चयन भएका गर्बुजा यसअघिको कार्यसमितिका पनि सभापति हुन्। बेलायती गोर्खा सैनिकका सेवानिबृत्त गर्बुजा बिस २०७० र ७४ को संसदीय निर्वाचनमा नेपाली कांग्रेसबाट उमेद्वार बनेर पराजित भएका थिए। यसअघिको कार्यकालमा नेत्रबहादुर महतसँग चुनाव लडेका गर्बुजा दोस्रो पटक सर्वसम्मत नेतृत्व दोहोर्याउने अवसर पाएका हुन्। नौ जना जिल्ला कार्यसमिति सदस्य र तीन जना महाधिवेशन प्रतिनिधि पनि सर्वसम्मत भएका छन्। जिल्ला सभापतिका आकांक्षी पूर्व सभापति तथा संविधानसभा सदस्य रेशमबहादुर बानियाले महाधिवेशन प्रतिनिधिमा मनोनयन दर्ता गरेका छन्। महिला सदस्यतर्फ बेनी नगरपालिकाकी मनकुमारी तुलाचन, अन्नपूर्णकी पुष्पा बानिया बरुवाल, मालिकाकी मनरुपा पुन, चमु पुन, मंगलाकी युगकुमारी सेन, धवलागिरीकी रामदेबी पुन, खसआर्य तर्फका सदस्यमा लक्ष्मीकुमारी केसी, आदिवासी जनजाती महिला सदस्य तुलसीदेबी पुर्जा र ललिता तिलिजा सर्वसम्मत भएका हुन्। महाधिवेशन प्रतिनिधितर्फ दलित कोटामा यामबहादुर हर्मेल, श्रीलोकचन्द्र विश्वास विक र अपाङ्ग (अन्य) सुरेन्द्र खत्री चयन भएका छन्। दुई जना उपसभापतिमा डमबहादुर पुन, हरिकुमार श्रेष्ठ, माधवप्रसाद रेग्मी, मिनबहादुर कार्की, कर्णबहादुर भण्डारी केबी र कमल छन्त्यालको उमेद्वारी परेको निर्वाचन अधिकृत निरञ्जनलाल राजभण्डारीले बताए। दुई जना सचिव पदमा भरत रकाल, अजयमिलन श्रेष्ठ, दुर्गाराम सुबेदी र हिराबहादुर पुन, दुई जना सहसचिबमा श्रीराम पौडेल, ध्रुबराज कार्की र कोमलप्रसाद उपाध्यायको उमेद्वारी परेको छ। दुई जनाको कोटा रहेको बेनी नगरपालिकाबाट जिल्ला सदस्यमा सोमबहादुर हुमेन क्षेत्री, रुद्रप्रसाद शर्मा, लिलाबहादुर बानिया, एक जनाको कोटा रहेको रघुगंगाको अन्य सदस्यमा नरसिंहबहादुर खत्री र मनबहादुर शेरपुञ्जा, एक जनाको कोटा भएको अन्नपूर्णको जिल्ला सदस्यमा अमृत पाइजा, गमबहादुर फगामी पुन र रामबहादुर खड्काले मनोनयन दर्ता गरेका छन्। एक जनाको कोटा रहेको मंगलाको अन्यतर्फका सदस्यमा पुस्करबहादुर पुन र मेखबहादुर बुढाथोकी, खसआर्य अन्यको एउटा जिल्ला सदस्यमा हेमबहादुर खत्री (गोपाल) र सम्मरबहादुर थापा, दुई जनाको कोटा रहेको आदिवासी जनजाती जिल्ला सदस्यमा सिंहबिर बुढाथोकी, पूर्णबहादुर तिलिजा पुन र बिलबहादुर फगामीले मनोनयन दर्ता गरेका छन्। एक जना दलित सदस्यमा टंकप्रसाद नेपाली बुढाथोकी र बालकुमार लामिछाने, एक जना अल्पसंख्यक अपाङ्गता तर्फको सदस्यमा दिलिप गौचन, ज्ञान गिरी र अमृतमान शेरचनले मनोनयन दर्ता गरेका छन्। ४ जना महिला केन्द्रीय महाधिवेशन प्रतिनिधिका लागि विमला गौचन, खिमाकुमारी पुर्जा, देबीकुमारी बुढा, कुशुम मल्ल क्षेत्री, धनकुमारी थापा, सुवा मल्ल, सिर्जना श्रेष्ठ र सुजता खत्रीले उमेद्वारी दर्ता गराएका छन्। १० जना खुल्ला महाधिवेशन प्रतिनिधिमा राजेन्द्र श्रेष्ठ, शिव केसी, चिरञ्जिबी शर्मा, उदिमबहादुर पुन, बिपिन खड्का, मुकुन छन्त्याल, जीवन कुमार मल्ल, मनमोहन बुढाथोकी छन्त्याल, रबिन्द्र गर्बुजा पुन, लालबहादुर थापा क्षेत्री (माइकल), श्रीप्रसाद रोकामगर, धनबहादुर छन्त्याल, बिरबहादुर बिश्वकर्मा (कमल), बिक्रम बोगटी, दिपेन्द्र शर्मा रिजाल, मानकाजी घिमिरे, रमेशकुमार श्रेष्ठ, रेशमबहादुर बानिया र नेत्रबहादुर महतले मनोनयन दर्ता गरेका छन्। एक जना खसआर्य महिला महाधिवेशन प्रतिनिधिका लागि बिनाकुमारी खड्का र सुनिता भण्डारी खत्रीले उमेद्वारी दिएका छन्। २ जना अन्य महाधिबेशनका लागि बलभद्र ढकाल, चित्रबहादुर केसी, नारायणकुमार कार्की र निमल खत्रीले मनोनयन दर्ता गराएका छन्। दुई जना आदिवासी जनजाति महिला महाधिवेशन प्रतिनिधिमा ओमकुमारी फगामी, पुनमकुमारी मगर खोरजा र केशमाया मगरले उमेद्वारी दर्ता गरेका छन्। ३ जना आदिवासी जनजाति महाधिवेशन प्रतिनिधिका लागि भिमबहादुर रोका, बमबहादुर पुनमगर, दिपेन्द्र श्रेष्ठ (दिपु), दिपबहादुर छन्त्याल र अमृतकुमार श्रेष्ठले दाबी गरेका छन्। एक जना दलित महिला महाधिवेशन प्रतिनिधिमा सम्झना परियार र मनकुमारी बिक, मुस्लिम अल्पसंख्यक एक जनाको कोटामा अञ्जित खान र स्टालिन शेरचनको उमेद्वारी परेको छ। सभापतिमा सर्वसम्मत भएपछि अन्त्य पदका आकांक्षीलाई ब्यवस्थापन गर्न नेताहरुलाई दबाब परेको छ। यसअघि प्रदेशसभाको दुई वटै निर्वाचन क्षेत्र र चार वटा पालिका समितिमा सर्वसम्मत नेतृत्व चयन भएको थियो। बेनी नगरपालिका र अन्नपूर्ण गाउँपालिकामा मतदानबाट नेतृत्व चयन भएको थियो। ४५ मध्य बेनी नगरपालिका५ र अन्नपूर्ण गाउँपालिका६ को बाहेकको वडा कार्यसमिति पनि सर्वसम्मत चयन भएको थियो।"
उपल्लो मुस्ताङमा पश्मिनाको सम्भाव्यता अध्ययन,"जोमसोम : कृषि र पशुपालनले प्रचुर सम्भावना बोकेको मुस्ताङमा गत हप्ता पश्मिनासम्बन्धी बृहत सम्भाव्यता अध्ययन भएको छ । मुस्ताङ च्यांग्रा तथा पश्मिना कृषक संघको समन्वय तथा नेपाल पश्मिना उद्योग संघको सहकार्यमा उपल्लो मुस्ताङमा पश्मिनासम्बन्धी सम्भाव्यता अध्ययन भएको संघले जनाएको छ । नेपाल पश्मिना उद्योग संघका अध्यक्ष बिजय दुगड ,उपाध्क्ष धन लामिछाने, इन्टनेशनल कन्सल्टेन्ट (आईटीसी ) प्राविधिकविज्ञ डेभिड लि र आइटीसी कन्सल्टेन्ट नेपालका प्राविधिक इन्जिनियर प्रकाश झासहितको ४ सदस्ययीय टोली मुस्ताङ आइपुगेको मुस्ताङ च्यांग्रा तथा पश्मिना कृषक संघका अध्यक्ष करन ताङ्वेले जानकारी दिए । उनका अनुसार पश्मिनासम्बन्धी बेलायतीविज्ञ डेभिड लिसहितको टोली एक हप्ताको उपल्लो मुस्ताङको बसाइपछि सोमबार फर्किएको छ । पश्मिना अध्ययन टोलीले उपल्लो मुस्ताङको लोघेकर दामोदरकुण्ड र लोमान्थाङका स्थानीय जनप्रतिनिधि ,महिला समुह र पशुपालक किसानसँग छलफल तथा अन्तक्रिया गरेको मुस्ताङ च्यांग्रा तथा पश्मिना कृषक संघका उपाध्यक्ष छिरिङ वाङ्दीगुरुङले जानकारी दिए । पश्मिना सम्भाव्यता अध्ययनका क्रममा टोली पशुपालक किसानको घरदैलोमै पुगेर पशुपालन तथा पश्मिनासम्बन्धी जानकारी लिएको नेपाल पश्मिना उद्योग संघले जनाएको छ । टोलीले जोमसोममा पश्मिना सम्बन्धित सम्भाव्यताका विषयमा पत्रकार अन्तक्रिया समेत गर्यो । नेपाल पश्मिना उद्योग संघका अध्यक्ष विजय दुगडले मुस्ताङमा पश्मिनाको प्रचुर सम्भावना रहेको जानकारी दिए। यसकै लागि संघको सहकार्यमा पश्मिनासम्बन्धी बेलायती विज्ञ टोली झिकाएर अध्ययन सुरु गरिएको जानकारी दिए । बेलायती विज्ञ डेभिडले पशुपालकको गोठमै पुगेर स्थलगत अध्ययन गर्नुभयो, यहाँको भुवा कस्तो छ? भुवा संकलन गर्ने प्रक्रिया कस्तो छ ? उहाँ हेर्नुभयो, अध्यक्ष दुगडले भने,च्यांग्रा गोठको निरीक्षण र कृषकसँग भएको अन्तरक्रियाको सबै डिटेल लिएर रिपोर्ट आउँछ ,अनि त्यसपछि पश्मिना प्रर्वद्धनको प्रारम्भिक प्रक्रिया अघि बढाइनेछ। संघका अध्यक्ष दुगडले मुस्ताङमा पशुपालन विस्तार हुनसके ६ सय टन पश्मिनाको भुवा संकलन गर्न सकिने बताए । अहिलेको अवस्थामा पनि ३० टन पश्मिनाको भुवा निकाल्न सकिने भएपनि जम्मा ५ टन मात्र पश्मिनाको भुवा उत्पादन भइरहेको जानकारी दिए । उनले साविक अवस्थामा मुस्ताङमा करिब २५ टन पश्मिना प्रयोगबिहीन भइरहेको उल्लेख गरे । संघका अध्यक्ष दुगडले नेपालले बर्सेनि चीन,भारत र युरोपबाट करिब ४ अर्बको पश्मिनाको कच्चा पदार्थ खरिद गर्ने गरेको बताए । स्वदेशी पशुपालनलाई प्रोत्साहित गर्दै कच्चा पदार्थ संकलन गर्ने उद्देश्यले गत वर्ष चराङमा पश्मिनाको भुवा संकलन केन्द्र स्थापना गरेको बताए । उनले लोमान्थाङमा समेत अर्को वर्ष पश्मिनाको भुवा संकलन केन्द्र स्थापना गर्ने जानकारी दिए । सो अवसरमा बेलायती बिज्ञ डेभिड लिले उपल्लो मुस्ताङमा पर्याप्त चरनक्षेत्र रहेकाले लाखौको संख्यामा च्यांग्रा पालन ब्यवसाय गर्न सकिने अवस्था रहेको बताए । हामी गोठ पुग्यौं, पशु पालक किसानलाई प्रत्यक्ष भेट्यौं,बेलायती विज्ञ डेभिडले भने, उनीहरुसँग कुरा गर्दा जम्मा ५१० प्रतिशत मात्र भुवा निकाल्ने गरेको पायौं, उनीहरुलाई पश्मिनाको विषयमा पर्याप्त जानकारी रहेनछ, उनीहरुले भुवा निकाल्दा पशु स्वास्थ्यमा असर पुग्छ भने । पश्मिना वि डेभिड लिले उपल्लो मुस्ताङका च्यांग्रा पालक किसानलाई प्रशिक्षणको आवश्यक रहेको बताए । पश्मिना प्रोसेसिङका लागि दिर्घकालिन र अल्पकालिन रुपले पश्मिना उत्पादन गर्न जरुरी रहेको डेभिडले उल्लेख गरे । अहिले त्यहाका किसानले जुन किसिमले भुवा कम्लिङ गरिरहेका छन् त्यसलाई रुपान्तरण गर्दै उपयुक्त प्रविधि झिकाएर पशु स्वास्थ्यको रक्षा गर्दै तालिमको खाचो रहेको बताए ।उनले पश्मिना प्रर्वद्धनका लागि पशू पूर्वाधार र पशु मेडिकललगायतका कुराहरुमा सैद्धान्तिक ज्ञान दिन आवश्यक रहेको डेभिडले औंल्याए । च्यांग्राको रौं पश्मिनाको लागि मुख्य कच्चा पदार्थ हो । यसको प्रशोधन गरी पश्मिनाको भुवा निकालिन्छ । पश्मिनाको धागोबाट बिभिन्न लत्ता कपडा तयार गरिन्छ । कुनै बेला बेलायती महारानी एलिजावेथले समेत मुस्ताङमा उत्पादित पश्मिनाको भुवाबाट बनेको कपडा लगाएकी थिईन ।बिदेशी परनिर्भतालाई न्युनिकरण गर्दै स्वदेशी पश्मिनाको उत्पादन गर्दै कृषकहरुलाई आत्मनिर्भर गर्ने उद्देश्यले नेपाल पश्मिना उद्योग संघले मुस्ताङमा पश्मिना संकलनमा जोड दिएको थियो । विश्व ब्यापी माहामारीको रुपमा फैलिएको कोरोना भाइरसका कारण उत्तरी कोरलानाका बन्द हुदा सीमावर्ती क्षेत्रका बासिन्दाको पश्मिना संकलन प्रभावित बनेको थियो । उत्त समाचार अन्नपूर्ण अनलाइनमा प्रकाशित भएपछि संघले मुस्ताङमा पश्मिना संकलनमा जोड दिएको संघको भनाइ छ । संघले मुस्ताङबाट गतवर्ष ८२ लाखको पश्मिना कच्चा पदार्थ खरिद गरेको बताएको छ । आगामी दिनमा पशुपालक किसानलाई तालिम तथा प्राविधिक सहयोग गर्दै उत्पादन क्षमता वृद्धि गर्ने तर्फ संघले पहल गर्ने जनाएको छ । यस्तै ,एक महिनाअघि पश्मिनासम्बन्धी युरोपियन संघकी राजदूत नोना डिप्रेजसहितको टोली उपल्लो मुस्ताङ पुगेको थियो । टोलीले उपल्लो मुस्ताङका स्थानीय जनप्रतिनिधि,पशु पालक किसान र स्थानीयसंग भेटघाट तथा अन्तरक्रिया गरेको थियो भने राजदूत डिप्रेजले चराङमा रहेको पश्मिना संकलन केन्द्रको उद्घाटन गरेकी थिइन् । सो अवसरमा राजदूत डिप्रेजले स्थानीय च्यांग्रा गोठहरुको समेत स्थलगत अवलोकन गरेकी थिइन् ।"
बढ्यो परनिर्भरता,"काठमाडौं : उत्पादन हुन नसक्दा देशमा परनिर्भरता बढ्दै गएको छ। स्वदेशमै उत्पादन हुन सक्ने वस्तु नै धमाधम आयात भइरहेका छन्। नेपालको अर्थतन्त्र उत्पादनमुखीभन्दा आयातमुखी हुन पुगेको छ। यहाँका व्यापारीले विदेशी सामान आयात गरेर बिक्री गर्ने गरेका छन्। जसले गर्दा दिनप्रतिदिन व्यापारघाटा बढ्दै गएको छ। उद्योगीहरू पनि उत्पादन छोडेर विदेशी ब्रान्डका वस्तु आयात गरी बिक्री गर्न थालेका छन्। निजी क्षेत्रबाट मेक इन् नेपालस्वदेशी उत्पादन अभियान सुरु गरिए पनि उत्पादन बढ्नुको साटो आयात उच्च हुँदै गएको छ। विश्वव्यापीरूपमा फैलिएको कोभिड१९ का कारण आर्थिक गतिविधि तंग्रिन थालेको छ। तर उत्पादन बढन् अझै सकिरहेको छैन। नेपाल राष्ट्र बैंकका अनुसार आर्थिक वर्ष २०७८०७९ को तीन महिनामा ६३७ प्रतिशतले वृद्धि भई ४ खर्ब ७८ अर्ब ५२ करोडको आयात भएको छ। अघिल्लो वर्षको सोही अवधिमा १२७ प्रतिशतले आयात घटेको थियो। आयातको हिस्सा प्रायःजसो भारतसँग हुने गरे पनि असोजमा भने चीनबाट अत्यधिक आयात भएको छ। भारतबाट हुने आयात ४८४ प्रतिशत, चीनबाट ५५२ प्रतिशत र अन्य मुलुकबाट १२४४ प्रतिशतले आयात बढेको छ। पेट्रोलियम पदार्थ, यातायातका साधन तथा पार्टपुर्जा, कच्चा सोयबिन तेल, कच्चा पाम तेल, सुनलगायतको आयात बढेको छ। सिमेन्ट, रासायानिक मल, मोलासिस सुगर, सुर्तीलगायतका वस्तुको आयात घटेको छ। पछिल्लो तीन महिनामा १०९५ प्रतिशतले वृद्धि भई ६५ अर्ब ५ करोडको निर्यात भएको छ। अघिल्लो वर्षको सोही अवधिमा १४३ प्रतिशले वृद्धि भएको थियो। भारतमा निर्यात बढे पनि कोभिडपछि चीनमा निर्यात बढ्न सकेको छैन। भारतमा १४७१ प्रतिशत, चीनमा १९४ प्रतिशत र अन्य मुलुकतर्फ २७२ प्रतिशतले निर्यात बढेको राष्ट्र बैंकको तथ्यांकमा उल्लेख छ। सोयबिन तेल,पाम तेल, पिना, धागो (पोलिस्टर तथा अन्य), जुटका समानको निर्यात बढेको छ। चिया, अलैंची, जस्तापाता, तार, आयुर्वेदिक औषधिको निर्यात घटेको छ। तीन महिनामा व्यापारघाटा ५८३ प्रतिशतले बढेर ४ खर्ब १३ अर्ब ४७ करोड पुगेको छ। अघिल्लो वर्षको सोही अवधिमा यस्तो घाटा १५१ प्रतिशतले घटेको थियो। समीक्षा अवधिमा निर्यातआयात अनुपात १३६ प्रतिशत पुगेको छ। अघिल्लो वर्षको सोही अवधिमा यस्तो अनुपात १०६ प्रतिशत थियो। चालू खाता घाटा देशमा उत्पादन घट्दै गएपछि आयात गर्नुपर्दा चालू खाता घाटा बढ्न थालेको छ। शोधनान्तर बचत पनि क्रमशः खुम्चिन थालेको छ। समीक्षा अवधिमा चालू खाता १ खर्ब ५१ अर्ब ७१ करोडले घाटा छ। अघिल्लो वर्षको सोही अवधिमा ३३ अर्ब ३८ करोडले बचतमा रहेको थियो। समीक्षा अवधिमा शोधनान्तर स्थिति ७६ अर्ब १४ करोडले घाटामा छ। अघिल्लो वर्षको सोही अवधिमा शोधनान्तर स्थिति १ खर्ब १ अर्ब ९ करोडले बचतमा थियो। महंगी बढ्यो असोजमा वार्षिक बिन्दुगत उपभोक्ता मुद्रास्फीति ४२ प्रतिशत छ। अघिल्लो वर्षको सोही महिनामा ३७९ प्रतिशत थियो। खाद्य तथा पेय पदार्थ समूहको मुद्रास्फीति ३६३ र गैरखाद्य तथा सेवासमूहको मुद्रास्फीति ४७२ प्रतिशत छ। २०७७ असोजको तुलनामा गत असोजमा घिउ तथा तेलको ३१६८, माछा तथा मासुको ११९३, दाल तथा गेडागुडीको १०७१, गैरमदिराजन्य पेय पदार्थको ९६३ र सुर्तीजन्य पदार्थ उपसमूहको १०१२ प्रतिशत मूल्यवृद्धि भएको छ। खर्च प्रणालीमै कमजोर सरकारले चालू आर्थिक वर्षको तीन महिनामा २ खर्ब ३४ अर्ब ५२ करोड खर्च गरेको छ। असोजसम्म १ खर्ब ८६ अर्ब ५२ करोड चालू खर्च हुँदा पुँजीगत खर्च १४ अर्ब ८९ करोड पुगेको छ। असोजमा सरकारले कर राजस्व २ खर्ब २९ अर्ब ८ करोड र गैरकर राजस्व २५ अर्ब ९६ करोड गरी २ खर्ब ५५ अर्ब ४ करोड परिचालन गरेको छ।"
दिल्लीका विद्यालय र कलेज अनिश्चितकालका लागि बन्द,नयाँ दिल्ली : भारतको राजधानी नयाँ दिल्लीका विद्यालय र कलेज अनिश्चितकालका लागि बन्द भएका छन् । वायु प्रदूषणले खराब हुँदै गम्भीर अवस्था पार गरेपछि त्यहाँको सरकारले अर्को सूचना जारी नभएसम्म विद्यालय र कलेज बन्द गर्ने निर्णय गरेको हो । दिल्ली सरकारले निजी र सरकारी कर्मचारीलाई घरबाटै काम गर्न आग्रह गरेको छ। साथै अनावश्यक सवारी साधन नचलाउन र सर्वसाधारणलाई घरबाट बाहिर ननिस्कन सूचना जारी गरेको छ । यसअघि गएको शनिबार दिल्ली सरकारले विद्यालय एक हप्ताका लागि बन्द गर्न र निर्माण कार्यहरु चार दिनसम्मका लागि बन्द गर्न निर्देशन दिएको थियो । तर मंगलबार साँझ त्यहाँको वायु गुणस्तर व्यवस्थापन आयोगले अर्को सुचना जारी नभएसम्म सबै शैक्षिक संस्था बन्द गर्न निर्देशन दिएको छ । दिल्ली वरिपरि रहेका पाँचवटा कोइला प्लान्ट तत्कालका लागि बन्द गर्नसमेत त्यहाँको वन तथा वातावरण मन्त्रालयले निर्देशन दिएको छ । त्यहाँका ५० प्रतिशत सरकारी कर्मचारीहरुलाई नोभेम्बर २१ सम्म घरबाटै काम गर्न निर्देशन दिएको बताइएको छ । गएको सोमबार भारतको सर्वोच्च अदालतले दिल्ली सरकारलाई वायु प्रदुषण लकडाउन घोषणा गर्न आह्वान गरेको थियो । करिब २ करोड जनसंख्या भएको नयाँ दिल्ली संसारको सबैभन्दा प्रदूषित सहरमा पर्छ। हरेक वर्ष जाडो समयमा त्यहाँ वायु प्रदूषणले सीमा नाघ्ने गर्छ । वायु प्रदूषण न्युनिकरणमा भारत हालसम्म असफल हुँदै आएको छ।
अध्यक्षमा ओली एक्लो प्रतिस्पर्धी ?,"शत्रुलाई सबै खालको प्रतिस्पर्धामा लतारेर र पछारेर मात्र शत्रु परास्त हुन्छ। तर पनि शत्रुको बिउ नै शून्य हुँदैन। नेपाल कम्युनिस्ट पार्टी एमालेको दसौं महाधिवेशन मंसिर १०१२ गते चितवनमा हुँदैछ। केपी शर्मा ओलीमा भएको नेतृत्व कौशल र सशक्त क्षमताका कारण पार्टीमा जनआकर्षण अत्यधिक बढेको छ। त्यसैले उहाँका केही प्राविधिक कमजोरी ओझेल परेका छन्। तर उहाँको सवालअनुसारको जवाफी रोचक घोचक प्रतिवादलाई अतिशयोक्तिपूर्वक दुष्प्रचार गरिएको पाइन्छ। अरू केही कमजोरी नपाएपछि नाक बांगो भन्ने हो। त्यसैले जनता, कार्यकर्ता र नेताकै पनि मन जित्ने ओली महाधिवेशनमा अध्यक्षको एकल उम्मेदवार हुने अवस्था देखिन्छ। तथापि उहाँका प्रतिस्पर्धी नै छैनन् भन्न सकिन्न र हुन्न पनि। लामो समयदेखि थुप्रिएर रहेको सैद्धान्तिक, सांगठनिक तथा सिर्जनात्मक विचलन नै पार्टीको प्रमुख समस्या हो। अर्को यसैसित सम्बन्धित अझ सांस्कृतिक रूपान्तरणजस्तो सर्वोपरि महत्वको विषय ओलीसित तीव्र रूपमा टक्कर गर्ने विषय हो। पार्टी उपाध्यक्ष डा भीम रावल ओलीको घोषित वा अघोषित प्रतिस्पर्धी वा दाबेदार हुन चाहेको देखिन्छ। यसमा अरू कुनै पदमा घनश्याम भुसाल पनि अगाडि आउन सक्छन्। जनवादमा प्रतिस्पर्धा नै गर्न नपाउने भन्ने हुन सक्तैन। प्रतिस्पर्धा समान वा असमानका बीच हुन्छहुँदैन, त्यो बेग्लै कुरा हो। तर, प्रतिस्पर्धी भनेर १० बुँदेका नाममा व्यक्तिकेन्द्रित विषय उठाएर कसैले पत्याउँदैन। कहिलेकाँही प्रतिस्पर्धाका कारण चर्चाका शिखरमा पनि पुगिन्छ। तर, पार्टीलाई सही दिशा प्रदान गर्ने मुद्दा उठाउनु चाहिँ अहम् महत्वको विषय हो। पार्टीलाई संसदीय भासबाट भासिन नदिने उपाय सुझाउने कुरा चाहिँ अहिलेको टड्कारो विषय हो। सही मुद्दा उठान गर्दा प्रतिस्पर्धा नगरे र गरे पनि मुद्दासित नै प्रतिस्पर्धा गर्नुपर्ने हुन्छ। एमालेका अधिकांश पार्टी नेतृत्वमा सामन्तवादी तथा पुँजीवादी विकृत संस्कृतिले गाँजेको छ। अधिकांश नेताको आचार, विचार, रहन, सहन र जीवनशैली जबज अनुरूप छैन। चुनावका बेला कार्यकर्ता र जनतालाई ज्यू ज्यू गर्ने बाहेक प्रायः नेतामा जनमैत्री भावना नै पाइन्न। ओलीले भनेझैं अधिकांशलाई मित्रको आँखाले मित्रलाई हेर्न पनि आउँदैन। आफ्नो वर्ग, तह र समुदाय सिंगैलाई सबल र सक्षम बनाउने प्रतिस्पर्धालाई समाजवादी प्रतिस्पर्धा भनिन्छ। यसको अभाव पार्टी नेताहरूमा पर्याप्त रूपमा पाइन्छ। सामन्तवादी र पुँजीवादीजस्तो आफू मात्र योग्य, सक्षम र पदयोग्य भन्ने पुँजीवादी प्रतिस्पर्धा नेताहरूमा प्रायः पाइन्छ। अहिले नै कतिपय त केन्द्रीय स्तरको औकात राख्न नसक्ने नेता केन्द्रीय सदस्य रहेको देखिन्छ। प्रतिभाको फूलबारी बनाउने र सबै प्रतिभालाई समान अवसर दिने कुरामा पार्टीले गम्भीर ध्यान दिनुपर्छ। पार्टीमा एक जनालाई मात्र पटकपटक जिम्मेवारी दिने कुरा बेठीक हुन्छ। संघ, प्रदेश र स्थानीय तहमा विशेष अवस्थाबाहेक एक पटक मात्र जिम्मेवारी दिने थिति बसाल्नु पर्छ। प्रायः सबैले सभासद्, मन्त्री र गाउँ, नगर, उपमहानगर र महानगरपालिकाका प्रमुख र उपप्रमुखमा अर्जुनदृष्टि लगाएको देखिन्छ। यी सबै विकृति सांस्कृतिक रूपान्तरण गर्ने विषय पूरै ओझेल पर्दाको अवस्थाले गर्दा हो। पार्टीमा जीवनशैली र आचार र आचरण बदल्ने कुरा अहिलेसम्म गरेको देखिएको छैन। सिद्धान्तअनुसार आफूलाई नै परिवर्तन गर्न नसक्ने नेता र पार्टीले देशमा आमूल परिवर्तन गर्ने कुरा फगत गफ मात्र हुनेछ। माक्र्सले ती दुवै दर्शन र दृष्टिकोणलाई माक्र्सवादी वैज्ञानिक सार प्रदान गरे। धर्म, संस्कृति र संस्कारका विषयमा जबजअनुसार विल्कप प्रस्तुत नगर्ने हो भने यो पार्टी संसदीय भासमा नराम्ररी भासिने खतरा देखिन्छ। यस्तो चिन्ता नेताद्वय मणि थापा र खगेन्द्र राईले बारम्बार गरेका छन्। आफैंलाई दास बनाउने शोषणकारी सत्ता, शासन र शक्तिको आमजनता पिछलग्गु बनेका वा बनाइएका छन्। यसको प्रमुख कारण सामन्तवादी अपसंस्कृति सदियौंदेखि पढाएका कारणले हो। हजारबार पढाएपछि जनमनमा अपसंस्कृति जब्बर भएर बस्छ। स्वैच्छिक रूपबाट दास संस्कृतिमा जनतालाई बानी पारिन्छ। धार्मिक सांस्कृतिक प्रभाव र पकड राखी सामन्तवादले जनविरोधी शासन जनमनमा नै स्थापित गरेको छ। यस खालका नकारबाट सकारात्मक शिक्षा लिन सक्नुपर्छ। त्यसैले धर्म, संस्कृति र संस्कारका बारेमा सही, सत्य र तथ्य उजागर गर्नुपर्छ, कुहिराको काग बनेर हुँदैन। जातिगत संकीर्ण गुटगत गतिविधि गर्न केही नेताले उकासिरहेको देखिन्छ। त्यसैले अरूहरूको आलोचना मात्र गरेर हुन्न, आफैंलाई राम्ररी छाम्नुपर्छ र उपचार गरिहाल्नुपर्छ। अध्यात्म र अध्यात्मवादका बीचको परक देख्न सक्नुपर्छ। यसका लागि आत्मिक संस्कृतिका क्षेत्रमा गम्भीर तथा सघन प्रशिक्षण अपरिहार्य देखिन्छ। ओली सरकारले समाजवाद उन्मुख विकास निर्माणका कामहरूको संकेत गरेको छ। तिनलाई अझ विकसित गर्दै गरेका राम्रा कामहरूका बारेमा विभिन्न सुक्ति, उक्ति तथा कलात्मक सिर्जनात्मक अभियान सञ्चालन गर्नुपर्छ। यसका लागि जनसांस्कृतिक महासंघ तथा संस्कृतिकर्मीहरूलाई आवश्यक रूपमा प्रोत्साहित गर्नुपर्छ। तिनलाई नजानिँदो पारामा हेलाहोचो गर्ने व्यवहार बन्द गर्नुपर्छ। देशीविदेशीसित लडेर पार्टी अस्तित्व र हैसियत कायम राख्ने ओली नेतृत्वका लागि घरभित्रकै शत्रु सबैभन्दा घातक हँुदा रहेछन् भन्ने देखियो। आफू राम्रो गर्न नसक्ने तर राम्रो गरेको देख्न नसक्ने कम्युनिस्टका खोलहरूको पोल खुलिसकेको छ। शत्रु अर्थात् विपक्षीलाई मासेर शत्रु सकिँदैन। शत्रुलाई सबै खालको प्रतिस्पर्धामा लतारेर र पछारेर मात्र शत्रु परास्त हुन्छ। तर पनि शत्रुको बिउ नै शून्य हुँदैन। पार्टी परित्याग गर्दैमा माधव नेपाल प्रवृत्ति सकिँदैन। नकार सकारका बीचको द्वन्द्व निरन्तर चलिरहन्छ। नकार समाप्त पारेर होइन, यसको उचित व्यवस्थापन गर्नुपर्छ तर त्यसलाई हावी हुन दिनु हुन्न। आफैंले आफ्नो गल्ती देखिँदैन। त्यसैले पार्टीमा र समितिमा आफूले गरेका गल्ती देखाउने आलोचनात्मक चेत अपरिहार्य हुन्छ। कोही नभए आलोचनात्मक चेतको लेखकले पार्टीमा प्रतिस्पर्धीको भूमिका निर्वाह गर्नुपर्छ। आलोचना ओखती हो यसले रोग निवारण गर्नेछ। नत्र पार्टी वा राज्यको सत्ता र शक्तिको वरिपरि प्रायः भजनमण्डली मात्र झुम्मिन्छन्। आश र त्रासबिनाका मानिस मात्र सत्य बोल्न सक्छन्। जसले समृद्धिको एजेन्डा ल्याउँछ, उसैले नेतृत्व गर्छ सहमतिमा कस्तो आउला एमाले नेतृत्व ? माधव प्रवृत्तिसित देशघाती बाह्य शक्तिको लगनगाँठो स्पष्ट भएको छ। राष्ट्र र राष्ट्रियता विरोधी लेन्डुप प्रवृत्तिविरुद्ध एकताबद्ध हुनु अपरिहार्य देखिन्छ। घरझगडा त भोलि पनि गरौंला र गर्दै रहौंला तर अहिले आँगनमा आएर खुल्ला चुनौती दिइरहेको देशको बैरीका विरुद्ध त एकजुट हुनैपर्छ। यस्ता बेलामा सर्वसम्मत नेतृत्व चयनमा जोड दिनुपर्छ। २०१७ सालमा प्रतिपक्षी शक्ति कमजोर हुँदा २००७ सालमा प्राप्त प्रजातन्त्र जोगाउन सकिएन। नेपाली कांगे्रसको नेतृत्वमा कम्युनिस्ट फोबिया व्याप्त रहेकाले प्रजातन्त्रको बहाली गर्ने पुष्पलालको संयुक्त आन्दोलन गर्ने प्रस्ताव अस्वीकार्य भयो। जब स्वीकार्य भयो तब नेपालमा प्रजातन्त्र बहाली भयो। यस मानेमा ओलीले भनेझैं एमाले नहुँदो हो त अहिले पनि देशमा २०१७ सालको जस्तै प्रतिगामी कदम चलिसक्थ्यो। राष्ट्र र राष्ट्रियतामाथि सोझो वा घुमाउरो धावा बोल्दा अहिले पनि पूर्वराष्ट्रपति, केही पूर्वप्रधानन्याधीश तथा कतिपय कानुन्चीहरू एक शब्द बोल्दैनन्। तिनीहरू सुस्तामा भारतीयहरूको अनधिकृत प्रवेश र ड्रोन र हेलिकप्टरमार्फत नेपालको आकाशमा विचरण गरिरहेको दृश्यबारे मौन देखिन्छन्। महाकालीमा भारतीयका कारण मारिएको जयसिंह धामीलाई श्रद्धाञ्जलिसम्म दिँदैनन्। हिजैका दिनमा परमादेशमार्फत प्रधानमन्त्री नियुक्त गर्न कम्मर कसेर लागेका केही न्यायमूर्ति र कानुन्चीहरू काम सर्यो ठाँडो गरिरहेका छन्। यहाँ पनि कम्युनिस्ट फोबियाले काम गरेको स्पष्टै देखिन्छ। नभए महाभियोग लागेर बदनाम हुनबाट बचेकी र बचाइएकी पूर्वप्रधानन्यायाधीश सुशील कार्कीसमेत किन अति सामान्य विवेकबन्धक राखेर बोल्दैछिन्। हिजो आँखा चिम्लेर न्यायालयलाई कमजोर बनाउन लागिपर्नेहरू अहिले रुन्चे हाँसो हाँसिरहेको देखिन्छ। अहिले आएर न्याउरी मारी पछुतो गरेर के हुन्छ ? जननेता मदन भण्डारीले पार्टीलाई प्रतिभाको फूलबारी बनाउन खोजेका थिए। तर उहाँ पछिको नेतृत्वले काँडाघारीमा परिणत गरिदियो। जस्तो बनाउन खोज्यो पार्टी त्यस्तै हुन्छ। प्रहरीको तालिममा पर्दा मानिसको शरीर सखुवाको काठ जस्तो हुन्छ सेनाको तालिममा पर्दा मानिसको शरीर फलामजस्तो हुन्छ। ढिलै भए पनि एमाले पार्टी विगतमा जस्तो चार चौकडी गुटजस्तो अत्यन्त अराजक अवस्थाबाट मुक्ति पाउने संकेत देखिन थालेको छ। तर, विकृतिमा बानी परेपछि त्यसबाट उम्किन समय लाग्छ। तुलनात्मक रूपमा एमाले सैद्धान्तिक र सांगठनिक दृष्टिले सबल, सक्षम र पहिलो भए पनि यो पार्टीमा मौका पाए विचलन सबल बन्ने खतरा छ। वार्ड र स्थानीय तहका अधिवेशनमा कहाँ कहाँ के कस्ता चुनावी हतकन्डा मच्चाइयो। यस्ता कृत्यहरू कतिपय ठाउँमा भएको देखियो। पार्टीको माथिदेखिको गुट कम देखिए पनि र त्यति नदेखिए पनि तलतलका गुट सक्रिय रहेको पाइयो। विगतझैं पार्टीअध्यक्ष वा अभिभावक नै एउटा संकीर्ण गुटको पक्षधर हुने कुरूप प्रवृत्ति भने यसपालि देखिएन। पार्टीमा अहिले पनि जात, धर्म, थर, गोत्र, नाक र नश्लसम्बन्धी गुटहरू भित्रभित्रै सक्रिय रहेको नमुना इटहरी, सुनसरीमा देखियो। संकटका बेला चुप लागेर बसेका पार्टीमा लहलह बाली लागेपछि इटहरी नगर प्रमुख द्वारिकालाल चौधरीलाई चरम जातिगत संकीर्ण गुटगत गतिविधि गर्न केही नेताले उकासिरहेको देखिन्छ। त्यसैले अरूहरूको आलोचना मात्र गरेर हुन्न, आफैंलाई राम्ररी छाम्नुपर्छ र उपचार गरिहाल्नुपर्छ।"
न्यायालयको विवादमा सरकार मूकदर्शक भएर बस्न मिल्दैन : सिंह,"काठमाडौं : नेपाली कांग्रेस नेता प्रकाशमान सिंहले न्यायालयको भइरहेको विवादमा सरकार मूकदर्शक भएर बस्न नमिल्ने बताएका छन्। बुधबार विराटनगर विमानस्थलमा पत्रकारसँग कुरा गर्दै सिंहले न्यायालय स्वतन्त्र निकाय भएकोले त्यहाँ देखिएको विवाद विधिसम्वत तरिकाले नै समाधान गर्नुपर्ने बताएका हुन्। उनले भने,न्यायालय स्वतन्त्र निकाय हो। सरकार न्यायापालिका भइरहेको विवादको मुकदर्शक हुनु हुँदैन। विधि र नियमअनुसार सरकारले छिटो न्यायालयको विवाद समाधान गर्नुपर्दछ। उनले एकदुई जना व्यक्तिका कारण सम्पूर्ण न्यायालयलाई नै विकृत बनाउन नहुने धारणा राखे। उनले पार्टीको आगामी महाधिवेशनमा सभापतिमा उम्मेदवारी दिने समेत दोहोर्याएका छन्। वर्तमान नेतृत्व असफल भएको र जनताले विश्वास गर्न छाडेकाले नेतृत्व परिवर्तन जरुरी रहेको उनको भनाई छ।"
कोदोको रक्सी ब्रान्डिङ खोजी गर्दै गण्डकी विश्वविद्यालय,"पोखरा : घरगाउँमा बनाइने घरेलु रक्सीलाई प्रहरीले जफत गर्दै आएको छ। नेपालमा थुप्रै जाति र समुदायमा घर, व्यवहार र पूजाआजामै रक्सी अनिवार्य भएपनि कानुनी मान्यता नहुँदा बेलाबेला प्रहरीले मिल्काइदिने गरेको छ । पछिल्लो समय दक्षिण कोरियाले स्थानीय रक्सी सुजुको ब्रान्डिङ गरेजस्तै नेपालमा कोदोको रक्सीको ब्रान्डिङ गर्नुपर्ने बहस बेलाबेला हुने गरेको छ। दक्षिण कोरियाले आफ्नै स्थानीय रक्सी सुजुको ब्रान्डिङ गरेजस्तै सम्भावना नेपाली रक्सीमा पनि छ कि भन्ने खोजी गर्न गण्डकी विश्वविद्यालयले अनुसन्धान थालेको छ। कुलपति प्राडा गणेशमान गुरुङले कोदोको रक्सीलाई ब्रान्डिङ गर्नेबारे अनुसन्धान सुरु गरेको जानकारी दिए। अन्तर्राष्ट्रिय वैज्ञानिक कार्यशालाको कन्फरेन्स प्रोसेडिङ्स विमोचन समारोहमा मंगलबार कुलपति गुरुङले उक्त जानकारी दिएका हुन्। विश्वविद्यालयले गण्डकीका ५ जिल्लाबाट कोदोको रक्सीको नमुना संकलन गरी गुणस्तर मापन तथा खाद्य विभागको प्रयोगशालामा पठाइसकेको छ। विश्वविद्यालयका रजिस्ट्रार डा कैलाश तिमिल्सिनाका अनुसार नमुना रक्सीमा कुनकुन तत्व छन् भन्ने पत्ता लगाउन नमुना पठाइएको अन्नपूर्णलाई बताए। कसरी बनाएको रक्सीले ज्यान लिनसक्छ र कसरी बनाएकाले लिँदैन भन्ने पनि पत्ता लाग्छ, केही महिनाअघि बागलुङमा रक्सी खाएर ७ जनाको ज्यान गयो, त्यस्तो त हुनु भएन नि उनले भने। विश्वविद्यालयले पठाएको रक्सीमा खाद्य विभागको विश्लेषणबाट इथानेल, मिथानेल, कार्बोहाइड्रेड, आर्सेनिक, लिड, मर्करी लगायत केकति मात्रामा छ भन्ने पत्ता लाग्ने जानकारी डा तिमिल्सिनाले दिए। विभागले यतियति छ भनेपछि विश्व स्वास्थ्य संगठन र नेपाल सरकारले तोकेको मापदण्डअनुसार छ कि नाइ भनेर विद्वानहरुले अध्ययन गर्नुहुन्छ, उनले भने। रक्सीको मर्चाको विश्लेषण गर्न कृषि विश्वविद्यालय पठाइएको जानकारी पनि तिमिल्सिनाले दिए। मर्चा र रक्सीका तत्व र फर्मुला यकीन गर्ने विश्वविद्यालयको अनुसन्धानको उद्देश्य रहेको उनको भनाइ छ। रजिस्ट्रार तिमिल्सिनाले रक्सीको सामाजिक पाटोको बारेमा पनि अध्ययन अनुसन्धान गर्ने सुनाए। कोदोको रक्सीको फर्मुला, मर्चाको फर्मुला र तिनका स्वास्थ्य, सामाजिक र आर्थिक लगायत पाटोको अनुसन्धानपछि प्याटेन्ट राइट दर्ताको प्रक्रिया अघि बढाउने जानकारी दिए। विश्वविद्यालय पठनपाठनसँगै अनुसन्धानमा केन्द्रित हुनुपर्ने भन्दै गण्डकीले हालै अन्तर्राष्ट्रिय वैज्ञानिक कार्यशाला गरेको थियो। त्यही कार्यशालामा बेलायत, कोरिया, अमेरिका, काजाकास्तान र नेपाल लगायत देशका विज्ञले प्रस्तुति दिएका थिए। उनीहरुले विश्वमा अहिले चलिरहेको उच्च शिक्षाको तौरतरिका र नेपालमा दिनुपर्ने शिक्षाबारे लेखेका खोजमूलक आलेख उक्त किताबमा छन्। विमोचनपछि मुख्यमन्त्री कृष्णचन्द्र नेपाली पोखरेलले प्रदेशले पहिचान झल्काउन जरुरी छ भन्ने विचारले प्राथमिकता पाएपछि विश्वविद्यालय स्थापना भएको स्मरण गरे। मुख्यमन्त्री पोखरेलले मेडिकल कलेज चलाउन ध्यान दिन आग्रह गरे। उनले भने, हाम्रो प्रडक्स विश्वबजारमा खोसाखोस हुनुपर्छ, तबमात्रै यसको उपादेयता हुन्छ। विना विभागीय मन्त्री डोवाटे विश्वकर्माले गण्डकीका उत्पादन विश्वस्तरीय हुनुपर्ने सुझाए। प्रदेश नीति तथा योजना आयोगका उपाध्यक्ष डा रघुराज काफ्लेले छोटो अवधिमा गण्डकी विश्वविद्यालयले राम्रा उपलब्धि हाँसिल गर्न सकेको विचार व्यक्त गरे। उपकुलपति प्राडा नवराज देवकोटाले पाठ्यक्रम तर्जुमा, विनियम निर्माण र आवश्यक कर्मचारी भर्ना लगायत काम गरी पठनपाठन सुरु गरिसकेको जानकारी राखे। छात्रवृत्तिमा पढाउनुपर्ने विद्यार्थीका लागि आवश्यक खर्चका लागि विश्वविद्यालले अप्ठेरो सामना गर्नुपरेको उनले सुनाए। अधिकृत डोलराज सुवेदीले विश्वविद्यालयका गतिविधिबारे जानकारी गराए।"
कर्मको फल,"एक दिन रमेशले साहुको घरबाट एउटा ठूलो भाँडो मागेर ल्याए। भोलिपल्टै त्यो ठूलो भाँडोमा एउटा सानो भाँडो पनि राखेर साहुलाई फर्काए। साहुले सानो भाँडो बढी पाएकोमा खुसी तथा उत्सुक भएर रमेशलाई सोधे, मेरो भाँडोभित्र त एउटा सानो भाँडो पनि रहेछ नि ? रमेशले भने, साहुजी, सायद तपाईंलाई थाहा छैन होला, जब मैले हजुरको भाँडा लगेको थिए नि तब हजुरको भाडा गर्भवती रहेछिन्। मेरो घरमा यो सानो भाडालाई जन्माइन्। त्यसैले हजुरलाई आमा र बच्चा दुवै फर्काउन ल्याएको हो। यो कुरा सुनेर साहु निकै खुसी भए र साहुले भने, रमेश, अब उप्रान्त तिमीलाई कुनै पनि भाडाको खरखाँचो पर्यो भने बिनाहिच्किचाहट मेरो घरबाट लैजानु। करिब एक महिनापछि रमेशले आफ्नो घरमा सानो भोज गर्न लागेको भन्दै साहुको घरबाट राम्रो र बहुमूल्य भाडा लिएर गए। करिब महिना दिनसम्म पनि रमेशले आफ्नो बहुमूल्य भाडा नफर्काएकाले चिन्तित हुँदै उक्त साहु रमेशको घरमा जाने तयारी गर्दै मात्र के थिए, रमेश टुप्लुक्क आइपुगे। रमेश अलिक उदास देखिन्थे। साहुले किन आफ्नो भाँडो अहिलेसम्म पनि नफर्काएको भनी प्रश्न गरे। रमेशले भने, साहुजी, हजुरको भाँडो लगेको पर्सिपल्ट नै मेरो घरमा भाँडो त मरेछ। मैले हजुरलाई ४५ दिनपछि मात्र खबर गर्ने बारेमा सोचेको थिएँ तर हजुर अत्तालिनु होला भनेर आज खबर गर्न आएको हुँ। रमेशको कुरा सुन्नेबित्तिकै साहुको दिमागको पारो चढेछ र आक्रोशित हुँदै भने, रमेश, के तिमीले मलाई उल्लु सम्झेको हो ? कतै फलामको भाँडो पनि कहिले मर्दछ र ? रमेशले शान्त हुँदै जवाफ दिए, साहुजीले के भन्नु भएको त्यस्तो ? यदि फलामको भाँडो गर्भवती भएर बच्चा जन्माउन सक्छ भने मर्न किन सक्दैन ? रमेशको कुरा सुनेर साहु बेजवाफ भए। नैतिक शिक्षा : कहिलेकाहीँ हामी लोभका कारण र आफूलाई फाइदा हुने सोचेर गलत कुरालाई पनि सही भन्छौं। सही भनेको समयमा त कुनै बेला फाइदा मिल्ला तर, त्यही कुरा हाम्रा लागि नजिर बन्न सक्छ।"
रुसले एस४०० क्षेप्यास्त्र भारत पठाउँदा अमेरिका चिन्तित,"वासिङटन : रुसले एस४०० ट्राइम्फ क्षेप्यास्त्र प्रणाली भारत पठाउँदा अमेरिकाले चिन्ता व्यक्त गरेको छ। रुसले सतहदेखि वायुसम्म प्रहार गर्ने एस४०० भारत पठाउँदा अमेरिकाको रक्षा विभागले चिन्ता व्यक्त गरेको हो। अमेरिकी रक्षा विभागको कार्यालय पेन्टागोनका प्रवक्ता जोन किर्विले सोमबार रिपोटरहरुसँग भनेका छन्, हाम्रो साँझेदार मित्र भारत रुसको एस४०० क्षेप्यास्त्र प्रणालीलाई लिएर स्पष्ट छ। यस यस प्रणालीप्रति भने हामी हाम्रो चिन्तित छौँ।रुसले भारत पठाएको एस४०० अमेरिकी रक्षा विभागले कसरी लिएको छ भन्ने प्रश्नको जवाफमा उनले सो प्रतिक्रिया दिएका हुन्। यसअघि अमेरिकी उप विदेशमन्त्री वेन्डी सेरमनले भारत यात्राको क्रममा एस४०० क्षेप्यास्त्र प्रणालीको प्रयोग खतरनाक रहेको र कुनैपनि मुलुकको सुरक्षाको हितमा नरहेको बताएका थिए। रुसले केहि दिनअघि एस४०० क्षेप्यास्त्र प्रणाली पहिलो चरणमा भारत पठाएको भारतीय सञ्चारमाध्यमले उल्लेख गरेका छन्। डिसेम्बर दोस्रो हप्तासम्म रुसले सो क्षेप्यास्त्र प्रणाली भारत पठाइसक्ने बताइएको छ। सन् २०१८ अक्टोबरमा भारतले रुससँग एस४०० वायु रक्षा क्षेप्यास्त्र प्रणालीको पाँचवटा युनिट खरिद गर्ने सम्झौता गरेको थियो। करिब ५ अर्ब डलरमा गरिएको सो सम्झौताअनुसार रुसले सो क्षेप्यास्त्र प्रणाली भारत पठाउन सुरु गरेको बताइएको छ। रुसको अत्याधुनिक हतियार प्रणाली मानिने एस४०० क्षेप्यास्त्र प्रणाली खरिदमा अमेरिकी राष्ट्रपति जो बाइडेन प्रसासनले भारतमाथि रोक लगाउन सक्ने आशंका विश्लेषकहरुले गरेका छन्।"
इजलास फर्केका न्यायाधीश र बार पदाधिकारीबीच छलफल हुँदै,"काठमाडौं : सर्वोच्च अदालतको नियमित काममा फर्केका पाँच न्यायाधीश, नेपाल बार एसोसिएसन र सर्वोच्च बारका पदाधिकारीबीच छलफल हुँदैछ। सर्वोच्च बारका सचिव ऋषिराम घिमिरेका अनुसार १ बजे न्यायाधीशहरुको धारणा बुझ्न बैठक बस्न लागिएको हो। प्रधानन्यायाधीशप्रति असन्तुष्ट न्यायाधीश तेजबहादुर केसी र कुमार रेग्मी, वमकुमार श्रेष्ठ र मनोज शर्मा र कुमार चुडाल मंगलबारको इजलासमा फर्केका थिए। यसअघि मंगलबार असन्तुष्ट न्यायाधीश र बार पदाधिकारीबीच वार्ता भएको थियो। वार्तामा सहभागी न्यायाधीशले आफूहरुबीच फाटो नआएको दावी गरेका थिए। तर, इजलासमा बसेका चारजना न्यायाधीश तेजबहादुर केसी,बमकुमार श्रेष्ठ, कुमार रेग्मी र मनोजकुमार शर्मा बारसँगको वार्तामा सहभागी भएनन्। प्रधानन्यायाधीशले न्यायिक शुद्धीकरणमा भूमिका खेलेको,मन्त्रिपरिषद एवं संवैधानिक अंगमा भागबण्डा खोजेको भन्दै न्यायाधीश र कानुन व्यवसायी तीन हप्तादेखि आन्दोलित छन्। उनीहरुले जबराको राजीनामा माग गर्दै सर्वोच्च परिसरमा दिनहुँ धर्ना दिँदै आएका छन्। बारले मंसिर तीन गतेसम्म धर्ना लम्ब्याउने निर्णय गरेको छ। बारले प्रधानन्यायाधीविरुद्धको आन्दोलन लम्ब्यायो प्रधानन्यायाधीशले तोके ९ इजलास भ्रष्टाचारको मूलकारक प्रधानन्यायाधीश जबरा : शम्भु थापा"
आय जुटाउन कमजोर,"गोरखा : आरुघाट गाउँपालिकाले गत आर्थिक वर्ष ७० लाख रुपैयाँ आन्तरिक आम्दानी गर्ने प्रक्षेपण गरेको थियो तर जम्मा ४४ लाख रुपैयाँ मात्र संकलन गर्न सफल भयो। दुर्गमको धार्चे गाउँपालिकाले नीति तथा कार्यक्रममा ३० लाख रुपैयाँ आन्तरिक आय गर्ने प्रक्षेपण गरेको थियो। तर आर्थिक वर्षको अन्त्यसम्म २१ लाख रुपैयाँ मात्र संकलन गर्यो। गोरखा नगरपालिकाले पनि ६ करोड रुपैयाँ आन्तरिक आम्दानी गर्ने लक्ष्य राखेकोमा पाँच करोड ५३ लाख ६८ हजार रुपैयाँ संकलन गरेको छ। सुदूर उत्तरी चुमनुब्री गाउँपालिकाले पनि १७ लाख रुपैयाँ राजस्व संकलन गरेको जनाएको छ। संघ तथा प्रदेश सरकारबाट प्राप्त अनुदानले मात्र स्थानीय तहको आवश्यकता पूर्ति गर्न सम्भव नहुने हुँदा नेपालको संविधानले राज्य शक्तिको बाँडफाँड गर्दा राजस्व संकलनको तहगत अधिकार प्रदान गरेको छ। संविधानको भाग १९ (धारा २२८ देखि २३० सम्म)ले राज्यको संरचना र राज्यशक्तिको बाँडफाँडसम्बन्धी महलमा स्थानीय सरकारले विभिन्न शीर्षकमा राजस्व संकलन गर्नुपर्ने उल्लेख छ। भाग १९ ः धारा २२८ देखि २३० ले पनि आन्तरिक आयसम्बन्धी विभिन्न व्यवस्था गरेको छ। स्थानीय सरकार सञ्चालन ऐन २०७४, अन्तरसरकारी वित्त व्यवस्थापन ऐन २०७४ ले पनि स्थानीय सरकारले आन्तरिक आय गर्न सक्ने व्यवस्था गरेको छ। तर गोरखाका स्थानीय सरकार आन्तरिक आयस्रोत जुटाउन कमजोर देखिएका छन्। पालिकाबाट प्राप्त तथ्यांकअनुसार बारपाक सुलीकोटले ७३ लाख ३५ हजार, भीमसेन थापा गाउँपालिकाले ५७ लाख ५४ हजार र अजीरकोट गाउँपालिकाले ४४ लाख रुपैयाँ मात्र आन्तरिक आय गरेका छन्। त्यस्तै सिरानचोक गाउँपालिकाले ७० लाख ५४ हजार, सहिद लखन गाउँपालिकाले १ करोड ९ लाख, गण्डकी गाउँपालिकाले १ करोड ६२ लाख र पालुङटार नगरपालिकाले ३ करोड ६८ लाख रुपैयाँ राजस्व संकलन गरेका छन्। नेपालको संविधानको अनुसूची ८ ले स्थानीय तहलाई सम्पत्ति कर, घरबहाल कर, घर जग्गा रजिस्ट्रेसन शुल्क, सवारीसाधन कर, सेवाशुल्क दस्तुर, पर्यटन शुल्क, विज्ञापन कर, व्यवसाय कर, भूमिकर (मालपोत), दण्ड जरिवाना, मनोरञ्जन करलाई स्थानीय तहको एकल अधिकार क्षेत्रभित्र राखेको छ। संविधानको अनुसूची ९ मा सेवा शुल्क, दस्तुर, दण्ड जरिवाना तथा प्राकृतिक स्रोतबाट प्राप्त रोयल्टी, पर्यटन शुल्क लगाउने अधिकार तीनै तहको साझा अधिकारको रूपमा राखिएको छ। तर आन्तरिक राजस्व संकलनमा स्थानीय सरकार चुकेको धार्चे गाउँपालिका प्रमुख सन्तोष गुरुङ स्वीकार गर्छन्। राज्यलाई कर तिर्नुपर्छ भन्ने चेतना जनस्तरमा एकदम कम छ, गुरुङ भन्छन्, कर कति तिर्ने भन्ने पनि थाहा छैन। राजस्व संकलन गर्न दक्खल भएका परिपक्व कर्मचारी पनि छैनन्। पालिकाभित्र रहेको पर्यटकीय क्षेत्र माछाखोलामा सञ्चालित कुनै पनि होटल व्यवसायीले पालिकालाई कर नतिर्ने उनले बताए। दर्जनौं होटल व्यवसायी छन्, हजारौं खच्चड चलाउने व्यवसायीहरू छन् तर कसैको पनि कर तिरेका छैनन्, गुरुङ भन्छन्, जडीबुटी पनि सबै चोरी निकासी हुन्छ। जनप्रतिनिधि नै राजस्व उठाउनुपर्छ भन्नेमा सचेत छैनन्। पहिले गाविस हुँदा कर प्रणालीबारे शून्य जानकारी भएको हुँदा अहिले स्थानीय तह हुँदा कर प्रणाली प्रभावकारी हुन नसकेको सहिद लखन गाउँपालिकाका प्रमुख प्रशासकीय अधिकृत जीवन आलेले बताए।"
सिके राउतका १७ कार्यकर्ता धरौटीमा रिहा,"धनुषा : प्रहरी हिरासतमा रहेका सिके राउत नेतृत्वको जनमत पार्टीका १७ जना कार्यकर्ता धरौटीमा रिहा भएका छन् । संघिय खानेपानी तथा ढल निकास आयोजनाको कार्यालय जनकपुरधामका निमित्त आयोजना प्रमुख राजेश कुशवाहालाई अमानवीय व्यवहार गरेको आरोपमा पक्राउ परेका जनमत पार्टीका १७ जना नेताकार्यकर्ता मंगलवार साँझ धरौटीमा छुटेका हुन् । धनुषा जिल्ला अदालतको आदेशमा पक्राउ परेका मध्ये १० जनालाई ५०५० हजार र ७ जनालाई ११ लाख रुपैया धरौटी राखेर रिहा गरिएको जिल्ला प्रहरी कार्यालय धनुषाले जनाएको छ । गत कात्तिक ४ गते जनमत पार्टीका नेताकार्यकर्ताले संघिय खानेपानी तथा ढल निकास आयोजनाका निमित्त प्रमुख कुशवाहालाई कार्यालयबाट निकालेर कुटपिट गर्दै अर्धनग्न पारेर नालाको हिलो दली नगर परिक्रमा गराएका थिए । सोही घटनामा पार्टीका धनुषा जिल्ला अध्यक्ष ओमविक्रम कुशवाहा, सर्लाही जिल्ला सदस्य दुर्योधन यादव, प्रेमकिशोर यादव, केन्द्रीय सदस्य वीरेन्द्र महतो, विद्यार्थी जनमत संघका अध्यक्ष विजय यादव, नेताहरू धनिकलाल कापर, संजय प्रधान, विक्रमकुमार साह, रामकरण यादव, कैलाशप्रसाद साह, दिनेश रजक साफी, संजय कुमार सिंह, सञ्जय साह, सुन्दर मण्डल, महेश कुमार यादव र अमरनाथ साह पक्राउ परेका थिए । प्रहरीले उनीहरुविरुद्ध अपराधी प्रवेश तथा अपराधी उपद्रव शीर्षकमा मुद्दा दर्ता गरी कारबाही प्रक्रिया अघि बढाइएको थियो । रिहा भएका नेताकार्यकर्ताहरुले पार्टीका अन्य कार्यकर्ताहरुसहित जनकपुरमा विजयी जुलुश निकालेर एकआपसमा खुशी साटासाट गरेका थिए ।"
"जसले समृद्धिको एजेन्डा ल्याउँछ, उसैले नेतृत्व गर्छ","नेकपा एमाले दसौं महाधिवेशनको संघारमा छ। मंसिर १०१२ गते चितवनमा हुने नेतृत्व चयन गर्ने यो महाधिवेशनले कस्तो नेतृत्व चयन गर्ला ? आमचासोको विषय बनेको छ। महाधिवेशन दुई कुरामा केन्द्रित हुने भनिएको छ, एउटा विशाल जनसहभागिता र अर्को पाँच वर्षका लागि नयाँ नेतृत्व चयन। भव्यरूपमा विधान महाधिवेशन सम्पन्न गर्नेदेखि वडा र पालिकासम्म सर्वसम्मत ढंगले नेतृत्व चयन गरी एमालेले राजनीतिमा फड्को मारेको छ। एमालेका महासचिव ईश्वर पोखरेलसँग अन्नपूर्णकर्मी गोपीकृष्ण ढुंगानाले गरेको कुराकानी : नेकपा एमाले दसौं महाधिवेशनको संघारमा छ। यसअघिको विधान महाधिवेशन कस्तो रह्यो ? संविधानको व्यवस्थाअनुरूप राजनीतिक दलहरूले निश्चित अवधिभित्र राष्ट्रिय महाधिवेशन सम्पन्न गरिसक्नुपर्छ। यसको कार्यान्वयनको सिलसिलामा हामीले २०७९ वैशाख १० गतेभित्र हाम्रो महाधिवेशन सक्नुपर्ने हुन्छ। यसबीच स्थानीय तहका निर्वाचन पनि हुने भएकाले मंसिर १० देखि १२ गतेभित्रको समय मिलाएका हौं। नवौं महाधिवेशनमै विधान र नेतृत्व चयन गरी दुईवटा महाधिवेशन गर्ने तय गरेका थियौं। विधान महाधिवेशनमा ६ हजार ३ सयभन्दा धेरै प्रतिनिधिको सहभागितामा जहाँ राजनीतिक प्रतिवेदन, विधान र संगठनात्मक प्रस्ताव सर्वसम्मत पारित गर्यौं। गहन छलफल गरेर सबैका विचार समेटेर मस्यौदामा प्रस्तुत गरिएका भन्दा फरक विचार ल्याउनेका पनि समेटेर सर्वसम्मत पारित गर्यौं। यसपछि हामी महाधिवेशनमा केन्द्रित भएका छौं। नेतृत्व चयनका लागि हुने महाधिवेशनको तयारी कस्तो छ ? पहिलो, दसौं राष्ट्रिय महाधिवेशन विधान महाधिवेशनले पारित गरेका विचार, विधान र संगठनात्मक प्रस्तावमा आधारित भएर गर्दैछौं। चितवनमा महाधिवेशन गर्न २५ सदस्यीय मूल व्यवस्थापन समिति बनाएका छौं। त्यसअन्तर्गत विभिन्न उपसमिति छन्। नेकपा एमालेको संगठन विभागको रेकर्डमा अहिले पौने ९ लाख जति पार्टी सदस्य हुनुहुन्छ। प्रत्येक सदस्यलाई यो महाधिवेशनका लागि कम्तीमा एक सय रुपैयाँका दरले सहयोग गर्नुस् भनेका छौं। सहयोगको अभियान नै चलेको छ। दोस्रो, निश्चित राजनीतिक विषय अघि सारेका छौं। जसमा दक्षिणपन्थी अवसरवाद र संगठनात्मक अराजकतावादको विरोध गर्ने विषयमा राजनीतिक जोड दिएका छौं। जनताको बहुदलीय जनवाद (जबज)को मार्ग निर्देशनमा समाजवादको आधार निर्माण गर्नुपर्छ भनेर यो राजनीतिक विषय महाधिवेशनमा अघि सारेका हौं। नेकपाबाट छुट्टिएर गएको माधव नेपाल समूह पनि एमालेलाई दक्षिणपन्थी भन्छ, तपाईंहरू पनि त्यही शब्द प्रयोग गर्नुहुन्छ। खास कुरो के हो ? सामान्य जनताले पनि बुझ्ने कुरो के भने कम्युनिस्ट पार्टीको सरकारलाई ढालेर बुर्जुवा वर्गलाई प्रतिनिधित्व गर्ने नेपाली कांग्रेसका सभापतिलाई प्रधानमन्त्री बनाउने, सर्वोच्च अदालतमा मुद्दा हाल्ने, राष्ट्रपतिकोमा पुगेर निवेदन दिने र त्यो मुद्दा हालेपछि सनाखत गर्न पनि जाने काम गरेर एमालेविरुद्ध महागठबन्धन बनाइएको छ। अहिले राष्ट्रिय राजनीति दुई धारमा देखिन्छ, एउटा धारको नेतृत्व नेकपा एमालेले गरेको छ जसको नेता केपी ओली हुनुहुन्छ भने अर्को पोलमा गठबन्धनकारी शक्तिहरू छन्। संघीयताका चरम पक्षपाती र चरम विरोधी एक हुन खोजेर पोल बनाएका छन्। एमालेले गरेको नेतृत्वले आर्थिक विकास, समृद्धि, राष्ट्रिय स्वाभिमान र स्वतन्त्रता, सामाजिक सद्भाव, समाजमा अराजकताको अन्त्य र देश बनाउने सपनाहरूको वकालत गर्दै आएको छ। हिजो संविधान जारी गर्ने बेलामा एउटा प्रवृत्ति अपनाउने र त्यसको विरोधमा रहनेहरू पनि त्यही गठबन्धनमा छन्। सिद्धान्त र विचार नमिल्ने, मूल्यमान्यताको ख्याल नगर्ने र राजनीतिक स्थिरता नचाहने गरी फोहोरी खेलमा संलग्न हुन लाज नमान्नेहरू त्यो गठबन्धनमा छन्। यसले मुलुकलाई सही होइन, गलत र उल्टो दिशातर्फ लैजान्छ। अब भन्नोस्, को दक्षिणपन्थी हो ? लिपुलेक, कालापानी र लिम्पियाधुरा नेपाली क्षेत्र हो भन्ने कुरा संविधानको अनुसूचीमै छ। भलै त्यो अहिले भारतले प्रयोग गरेको छ। त्यसमा केही नबोल्ने र त्यो राष्ट्रिय समस्या हो भनेर पन्छिने ? त्यो समस्या हो कि आफ्नो भूमि हो ? भूमिलाई उपयुक्त विधिप्रक्रिया र कूटनीतिबाट लिनुपर्ने होइन ? सरकार केका लागि ? सरकारले अमूर्तरूपमा समस्या भनेर चित्रित गरी पन्छिन मिल्छ ? यतिबेला कालो धन, स्रोत नखुलेको सम्पत्ति पनि बेरोकटोक ढंगबाट निश्चित अवधिसम्म ल्याउन पाइने व्यवस्था गरिएको छ। निश्चित ठाउँमा लगानी गर्दा स्रोत खोल्न नपर्ने भनिएको छ, यसको अर्थ के हो ? यो त यति डरलाग्दो कुरो कि कहाँ कहाँका कुन कुन शक्तिसँगको मिलिभगत छ जसले राष्ट्रिय स्वाभिमान र स्वतन्त्रतामा आँच पुग्ने काम गर्छ। यस्तो काम गर्ने के उनीहरू दक्षिणपन्थी होइनन् ? एमाले विचार, योजना र कार्यक्रम भएको पार्टी हो, जसले देश बनाउने संकल्प र अठोट लिएको छ। एमाले सरकारमा रहँदा गरिरहेका काममा अवरोध गर्ने काम उनीहरूबाटै भएको छ। केपी ओली प्रधानमन्त्री हुँदा साढे तीन सय अस्पतालको उद्घाटन एकैपटक भयो। टेन्डर लाग्यो, काम सुरु भयो। तर ती काम रोक्ने काम शेरबहादुर देउवा नेतृत्वको सरकारले गर्यो। जबकि त्यसका लागि १०औं अर्ब रुपैयाँ बजेट छुट्ट्याइएको थियो। अर्को १४ सय रणनीतिक महत्त्वका सडक निर्माणको प्रक्रिया अघि बढिसकेको थियो। जो संघीय सरकारको योजनामा परेका थिएनन्, प्रदेश सरकारले गरेनन् र स्थानीय सरकारको पहुँचमा थिएनन्। तर, जनताका आवश्यकताले महत्त्वका छन् ती सडक बनाउन खोजिएको थियो। ती एमालेका मान्छेका घर पुग्ने सडक थिएनन्, भौतिक पूर्वाधार तथा यातायात मन्त्रालयमा आएका योजनाका आधारमा छनोट गरिएका थिए। जसको ओलीले एकै दिन शिलान्यास गर्नुभएको थियो। गठबन्धनले विकास विरोधी काम गरेको छ। यो एमालेलाई कमजोर बनाउन र ढाल्न मात्र तय भएको गठबन्धन हो। यता एमाले राजनीतिक स्थायित्व, विकास, आर्थिक विकास र समृद्धि, राष्ट्रिय स्वाभिमान र स्वतन्त्रता, सामाजिक सद्भाव कायम गर्ने र अराजकता अन्त्य गर्ने कुरा गर्छ, अब भन्नोस्, एमाले कसरी दक्षिणपन्थी ? महाधिवेशनका लागि प्रतिनिधि छनोटको तयारी कस्तो छ ? प्रतिनिधि छनोटको सन्दर्भमा दुई हजारको हाराहारी संख्या हुनसक्छ। यसमा तीन किसिमका प्रतिनिधि छन्। पदेन प्रतिनिधि (केन्द्रीय कमिटी र निकायका), निर्वाचित प्रतिनिधि (यसमा प्रदेश र प्रतिनिधिसभाको क्षेत्रबाट) र तेस्रो, दलित समुदाय (हरेक जिल्लामा पाँच सयको संख्यामा भए छुट्टै व्यवस्था छ, मजदुरको छुट्टै छ)। यसरी विभिन्न क्लस्टर बनाएर चयन गरेका छौं। पार्टीको केन्द्रीय विभाग, केन्द्रीय जनसंगठनहरू, केन्द्रीय कार्यालय र प्रवासमा रहेका संगठनहरू सबै ठाउँबाट यथोचित प्रतिनिधित्वको व्यवस्था गरेका छौं। यी निर्वाचित भएर आउने हुन्। अर्को, मनोनीत प्रतिनिधि। छनोट हुने सबै प्रतिनिधिको ५ प्रतिशत मनोनीत गरिन्छ। बन्द सत्रमा नेतृत्व चयन गर्दा भरसक सहमति गर्छौं। भएन भने पूर्ण लोकतान्त्रिक विधि निर्वाचनको प्रक्रिया अपनाउँछौं। महाधिवेशनपछि एमालेका लागि सम्भावना र चुनौती के के छन् ? उज्ज्वल सम्भावनासँगै चुनौतीहरू पनि हुन्छन्। चुनौतीको टाउकोमा टेकेर अगाडि बढ्ने साहस, योजना, कार्यक्रम र नीति भयो भने मात्र सम्भावनाहरू साकार पार्न सकिन्छ। एमाले विचार, योजना र कार्यक्रम भएको पार्टी हो, जसले देश बनाउने संकल्प र अठोट लिएको छ। अठोटअनुसार हिँड्ने द्वार पनि खुलेको छ। चुनौती त एमालेको देश बनाउने अभियानलाई कमजोर बनाउने तत्त्व पनि छन्। जो देखिने र नदेखिने खालका छन्, देशभित्र छन्, बाहिर छन्। यस्तो बेलामा सम्भावनालाई साकार पार्न संकल्पबद्ध भएका शक्तिहरूले विचारमा भएको प्रष्टता, आफ्नो संगठित शक्ति र उन्नत समझदारीलाई कमजोर हुन दिनु हुँदैन। सबैलाई समेटेर जानुपर्छ, सम्भावनालाई समात्न सकिन्छ। अहिले हामी उमेर होइन, मुद्दामा आधारित पुस्तामा छौं। अब त्यो व्यक्ति नेता हुन्छ जसले आर्थिक विकास र समृद्धिका एजेन्डालाई प्रभावकारी ढंगले अगाडि ल्याउँछ। अहिलेको अवस्थामा पार्टीलाई व्यवस्थित गर्न विचारमा एकमत हुनुपर्छ। विचारबाट बाँध्नु जरुरी छ। यसले संगठनलाई व्यवस्थित बनाउँछ, जुन हामीले थालेका छौं। एकै दिन सबै वडा र एकै दिन सबै पालिकाहरूको अधिवेशन गर्यौं। विधान महाधिवेशन गर्यौं, नेतृत्व चयनका लागि महाधिवेशन गर्दैछौं। यसलगत्तै जिल्ला र प्रदेश स्तरमा अधिवेशन गर्दैछौं। विचार व्यवस्थित गर्ने, संगठनलाई व्यवस्थित गर्ने र यसबीचमा गरेका कार्यक्रमहरूलाई जनताको बीचमा लैजाने काममा हामी केन्द्रित हुन्छौं। कमजोरी चिर्न त आफूले गरेका काम सबैलाई अवगत गराउनु पथ्र्यो होला नि ? सरकारको नेतृत्वमा रहँदा गरेका कामहरू प्रभावकारी ढंगले जस्ताको तस्तै लैजाने काम हुन सकेन। यसको साधन त पार्टी हो। पार्टी अस्तव्यस्त भइसकेपछि पार्टीको सरकार भए पनि जनतालाई प्रभावकारी रूपमा भन्न र बुझाउन सकिएन। एमालेको केन्द्रीय, प्रदेश र स्थानीय सरकारहरू भएको बेला गरेका कामहरू जनसमक्ष पुर्याउनु जरुरी छ। यो हाम्रो अभिभारा पनि हो, चुनौती पनि हो। जनताले बुझ्ने र पत्याउने गरी तथ्यमा आधारित भएर कामको अवगत गराउनुपर्छ। विधान महाधिवेशन सफलतापूर्वक सम्पन्न गरेको एमालेले नेतृत्व महाधिवेशन पनि त्यसरी नै सम्पन्न गर्न सक्ला ? सर्वसम्मत भने पनि कतिपय वडा र पालिकामा जबर्जस्ती गर्न खोजिएको भन्ने आवाज पनि छ नि ? लोकतान्त्रिक अभ्यासभन्दा धेरैले के मात्र बुझेका छौं भने प्रतिस्पर्धा गर्ने, बाकस थाप्ने, गोप्य मतदान गर्ने, मतगणना गर्ने अनि कोही जित्ने र कोही हार्ने। विचारमा आधारित, मान्यतामा आधारित र योग्यतामा आधारित भएर सर्वसम्मतबाटै नेतृत्व गर्ने पनि उन्नत स्तरको लोकतान्त्रिक अभ्यास नै हो। सर्वसम्मति हुनु भनेको लोकतान्त्रिक अभ्यास होइन भनेर बुझ्नु हुँदैन। हामी केमा जोड दिन्छौं भने आज जेजस्ता चुनौती हाम्रा सामु छन्, ती चुनौतीको सामना गर्न पनि हामीबीच सहमतिका साथ नेतृत्व चयन होस् भन्ने चाहेका हौं। नेतृत्व चयन र विचार छनोट गर्ने कुरामा रोकतोक लाउने भनेको होइन। एकताका साथ एमाले अघि बढ्नुपर्छ भनेर हो र बढ्छौं। नेतृत्व चयनमा नाम चलाउन वडा र पालिकाहरूमा सर्वसम्मत नेतृत्व चयन गरियो भन्ने पनि छन्। प्रतिस्पर्धामा उत्रिएका असन्तुष्टहरूलाई कसरी मिलाउनु हुन्छ ? कतै ती प्रतिपक्षी त बन्दैनन् ? त्यस्तो मलाई लाग्दैन। कसैको अधिकारलाई चुनौती दिने हिसाबले बोलेको त होइन, आमपार्टी पंक्तिको आजको आवश्यकता, चाहना र माग प्रमुख पदहरूमा हानथाप गर्ने भन्ने लाग्दैन। केपी ओलीको चाहनाभन्दा पनि आजको आवश्यकता केपी ओली हो। प्रमुख नेताको रूपमा उहाँ फेरि एकपटक रहनुहुन्छ। अब वडा र पालिकास्तरमा भएका सर्वसम्मतमा माथिबाट कुनै हस्तक्षेप भएको छैन। सम्बोधन गर्ने क्रममा पार्टी अध्यक्ष ओलीले भन्नुभएको थियो, तपाईंहरू लोकतान्त्रिक विधिबाट सर्वसम्मत ढंगले अघि बढ्नोस्। सम्बोधनमा प्रतिस्पर्धा मात्र होइन पनि भन्नुभयो। साथीहरूले सहमतिबाटै नेतृत्व चयन गर्नुभएको छ। योग्य साथीहरू मध्येबाट योग्यतमलाई छानिएको छ। पार्टीबाट टुक्रिएर गएका माधव नेपाल समूहका नेता, कार्यकर्तालाई महाधिवेशनले के कसरी सम्बोधन गर्दैछ ? यतिबेला जेजस्ता अपराध गरेर माधव नेपालको अगुवाइमा पार्टीभित्रका केही मान्छे चोइटिएर गएका छन्, यही स्थितिमा म उनीहरू जोडिने सम्भावना देख्दिनँ। हुन त राजनीतिमा सबै सम्भावना खुलै हुन्छ भन्छन् तर तत्काल छैन। साँच्चै भन्नुहुन्छ भने लोकतान्त्रिक प्रणालीमा अपराधको कोटीमा पर्ने काम भएका छन्, ती अपराधलाई जस्ताको तस्तै कायम राखेर फेरि एकताको नाममा केही होला भन्ने ठान्दिनँ। दुई पार्टी मिलेर नेकपा बन्दा पनि तपाई त्यत्ति सन्तुष्ट हुनु भएको थिएन नि। अबको बाटो कसरी सर्वसम्मत ढंगले अघि बढ्ला ? म असन्तुष्ट वा सन्तुष्ट भन्ने विषयभन्दा पनि मेरा दुईवटा कुरा थिए त्यसबेला। एमाले र माओवादी केन्द्र मिलिरहँदा यो कार्यकर्ता र जनताको चाहना हो, राष्ट्रिय आवश्यकता हो। प्रोएक्टिभ पार्टी एकताबद्ध हुन्छ, सुदृढ हुन्छ भने त राम्रो कुरो हो नि। तर, यो एकता गरिरहँदा विचारको प्रश्न र नेतृत्वको प्रश्नमा चाहिँ कमजोरी देखिनु हुन्न। विचार, संगठन र नेतृत्वका सन्दर्भमा डाइभर्ट गर्ने हिसाबले त्यो पवित्र, महान् र ऐतिहासिक भनिएको एकतामा यदि त्यस्तो चिज देखियो भने कमजोरी हुन्छ भनेको हुँ। ऐतिहासिक एकतामा यस्ता चिज त छैनन् ? फर्किएर हेर्नु जरुरी छ भन्ने मेरो अवलोकन थियो। परिणामहरूले के देखाएका छन् भने राम्रो काम त गर्यौं, तरिका र प्रक्रिया कति पुर्यायौं ? अहिले नै समीक्षा गर्ने बेला त होइन तर यो प्रश्न त छ। १० बुँदे कार्यान्वयनमा पनि तपाई असन्तुष्ट नै हुनुभयो। किन ? त्यो अबको महाधिवेशनमा प्रतिविम्बित हुने अवस्था छ कि छैन ? पार्टीभित्र असमझदारीहरू पैदा भएका बेलामा त्यस्ता समस्या हल गरौं भनेर सहमतिकै आधारमा कार्यदल बन्यो। कार्यदलले सुझाव दियो। सुझाव पार्टीले ग्रहण गर्यो। अधिकांश ठाउँमा ती १० बुँदे सुझावलाई कार्यान्वयन गर्यो। त्यसलाई रचनात्मक ढंगले लिने र सिर्जनात्मक ढंगले कार्यान्वयन गर्ने भनेको हो। यद्यपि जस्ताको तस्तै यान्त्रिक ढंगले लागू हुन सक्दैन भनेर बहस र छलफल भएको थियो। अध्यक्ष ओलीले पनि यही कुरा दोहोर्याएर भन्नुभएको हो, हामी सबैले पनि त्यही भन्यौं। किनभने कुनै पनि चिजलाई सिर्जनात्मक ढंगले लागू गर्नुपर्छ। सामान्य ढंगले तर गम्भीर रूपमा उठेको एउटा विषय छ, केपी शर्मा ओलीपछि नेकपा एमालेमा नेतृत्व कसको पोल्टामा ? दसौं महाधिवेशनबाट पनि अध्यक्ष केपी ओली नै हुनुहुन्छ भन्ने मलाई लाग्छ। यो अहिलेको पार्टीको आवश्यकता पनि हो। अझ देशकै आवश्यकता हो। त्यसपछिको कुरामा सरसल्लाह र समझदारीले नै टुंगो लगाउँछौं। एउटा प्रस्ट कुरो के भने म दुई चोटी महासचिव भएको मान्छे फेरि महासचिव हुन्नँ। यसमा स्पष्ट छु। अरू कुरा त छलफल गरेर तय गरौंला। दोस्रो पुस्तामा कसैले कसैलाई नमान्ने परिस्थिति त उत्पन्न हुँदैन ? दोस्रो पुस्ता भनिएका एमालेका साथीहरू अत्यन्त जिम्मेवार हुनुहुन्छ। पुस्ता भन्नाले उमेर मात्र होइन। म त भन्छु, तीनवटा पुस्ता हुन्छ। पहिलो पुस्ताले राजनीतिक अधिकारको लडाइँमा योगदान गर्यो। अधिकार प्राप्तिको कुरा गर्दा भूमिगत हुनुपथ्र्यो वा निर्वासित हुनुपथ्र्यो वा जेल जानुपथ्र्यो। पढाइ अनि पेसा छोड्नु पथ्र्यो। लामो समयको अथक संघर्षपछि त्यो कालखण्ड पूरा भयो। अब राजनीतिक अधिकारका लागि मान्छेहरूले बोल्दा वा गतिविधि गर्दा कोही दण्डित हुनु पर्दैन, जेल जानु वा मारिनु पर्दैन। नेपाली समाजमा विविधता छ। बहुजाति, बहुभाषा, बहुधर्म, बहुसंस्कृति, भौगोलिक विविधता छ। नेपाल कुनै एउटा जातिको बहुमत नभएको देश हो। अल्पसंख्यकहरूको देश हो। यसको प्रभाव राज्य सञ्चालनमा र संयन्त्रहरूमा प्रतिविम्बित हुनुपर्छ भन्ने आग्रहबाट कुरा उठे, समानुपातिक समावेशिताको। यदि श्रमजीवी वर्गको प्रतिनिधित्व गर्ने कम्युनिस्टले जित्दै गयो भने समाजवादको आधार निर्माण हुँदै जान्छ।कम्युनिस्ट पार्टी भनेको विचारका आधारमा चल्ने पार्टी हो, क्षेत्र, भूगोल, भाषा, लिंग, जात र धर्मका आधारमा होइन। प्रतिनिधित्वको यो विषय पनि थियो जुन संविधानमा समावेश भइसकेको छ। अब यो पनि मुद्दा रहेन, कार्यान्वयन गर्ने ठाउँमा छ। तेस्रो पुस्ता आर्थिक विकास र समृद्धिसँग सम्बन्धित छ। नीति कस्तो बनाउने ? अब राजनीतिक अधिकारका लागि बहस गौण भयो। समावेशिताका लागि बहस पनि गौण भयो। अब बहस केमा छ भन्दा आर्थिक विकास र समृद्धिमा नै हो। कस्तो नीति, कार्यक्रम र योजनाहरू बन्नुपर्छ भन्ने हो। यस्तो कुरा उठाउने नेताले पार्टी र राज्य सञ्चालनमा कस्तो आचरण देखाउने हो त्यो चाहियो। यसकारण तेस्रो पुस्ता मुद्दामा आधारित हुनेछ। अहिले हामी उमेर होइन, मुद्दामा आधारित पुस्तामा छौं। अब त्यो व्यक्ति नेता हुन्छ जसले आर्थिक विकास र समृद्धिका एजेन्डालाई प्रभावकारी ढंगले अगाडि ल्याउँछ। विधान महाधिवेशनमा प्रस्तुत सांगठनिक प्रतिवेदनमा कार्यकर्ता अनुशासनहीन हुन थाले भन्नुभयो। किन ? मैले नै संगठनात्मक प्रस्ताव प्रस्तुत गरेको हुँ। हामीभित्रका समस्या यसरी यसरी पनि प्रकट हुने गरेका छन् भन्ने सन्दर्भमा त्यो कुरा आएको हो। आमरूपमा पार्टीभित्र मात्र होइन, देशव्यापी रूपमा पनि उठेको छ। त्यसलाई सच्याउनुपर्छ भन्ने हिसाबले उठाएको हुँ। देश चुनावमा जाने तर्खरमा छ। कुनै बेला एमालेका कार्यकर्ता चिउरा चबाएर चुनावमा हिँड्थे अहिले खर्च खोजी हिँड्छन्। कसरी सन्तुलन गर्नुहुन्छ ? विगतमा एमालेभित्रका व्यवहारमा देखिएका कमजोरी समीक्षा गर्छौं र सच्याएर अघि बढ्छौं। जनआधारित भएर अगाडि बढ्नुपर्ने कुरालाई नयाँ ढंगले स्थापित गर्छौं। स्वावलम्बनको नीतिलाई पालन गरेर जनताको समर्थन र बलमा एमालेको शक्तिलाई स्थापित गर्नेछौं। आफू जान्दैन, भनेको पनि मान्दैन भनेझैं भएको थियो विधान महाधिवेशनमा आर्थिक अनुशासनको विषय। पार्टीकै नेता, कार्यकर्ता, जनप्रतिनिधिदेखि पार्टीबाहिर भ्रष्टाचार निवारण जरुरी छैन ? जनताको खबरदारी भन्ने कुरा अन्यथा होइन। राजनीतिक पार्टीहरू आफू जिम्मेवार हुनुपर्यो। जो जनताको हकहितका लागि समर्पित भनिएका पार्टीहरू जिम्मेवार हुनुपर्छ। ती पार्टीहरूले के गर्नु हुने र के नहुने भन्ने कुरा छुट्ट्याउनु पर्छ। आफूबाट असावधानीवश भएका वा लापरवाहीवश भएका वा अनुचित ढंगले भएका कुराहरू सच्याउने आँट पनि गर्नुपर्छ। जनता वा देशको हितमा काम गर्छु भन्ने पार्टीले यदि त्यस्ता कुरा गर्छन् भने त हैसियतमा रहँदैन। पार्टीको नीति र सिद्धान्तअनुसार सांस्कृतिक रूपान्तरण गर्ने कुरामा केन्द्रित नहुँदाको अवस्थामा समाज सुधार गर्न कसरी सम्भव होला ? विधान महाधिवेशनमा सांस्कृतिक रूपान्तरणका कुरा मजैले उठेका छन्। कम्युनिस्ट नेताले के गर्नु हुने र के गर्नु नहुने ? समाजमा दुई खालका मूल्य मान्यता छन्। एउटा अग्रगामी मूल्यमान्यता छ भने अर्को पश्चगामी मूल्यमान्यता छ। नेकपा एमालेले राष्ट्रिय राजनीतिमा जुन लिड रोलमा आफूलाई उभ्याएको छ। त्यो मुद्दामा आधारित भएर हो। देश र जनताको हितमा, देशको स्वाधीनता, स्वाभिमान र स्वतन्त्रताको पक्षमा लडेर हो। अबको निर्वाचनमा पनि यिनै मुद्दा र हिजो सरकारमा गरिरहेका विकासका कुरा लिएर जनसमक्ष जान्छ र पाँच वर्षका लागि ताजा जनादेश बोकेर ल्याउँछ। पश्चगामी मूल्यमान्यतालाई हामी त्याग्छौं भने अग्रगामी मूल्यमान्यतालाई अँगाल्छौं। सांस्कृतिक विचलनको प्रश्न आइरहँदा समाजका मूल्यमान्यतामा हाम्रो ध्यान जानुपर्छ। यी पनि कुनै अग्रगामी र कुनै पश्चगामी खालका छन्। पुरातन कुरा हटाउँदै जानुपर्छ। कम्युनिस्ट आचरण र नैतिकताका कुरा पनि छन्। केही मानक छन् तिनको पालन गर्नुपर्छ। देखाउन मात्र होइन, समाज रूपान्तरणको जो संकल्प बोकेर हामी हिँडेका छौं त्यसैले त्यो चिज गर्नु जरुरी हुन्छ। एमाले नेताहरूले माक्र्सवादी नीति र जबजअनुुसार आफूलाई बदलेनन् भने संसदीय भासमा भासिने खतरा देखिन्छ। त्यस्तो लाग्दैन ? बुझ्नुपर्ने कुरा, हाम्रो क्रान्ति कस्तो क्रान्ति हो ? हामीले हिंसात्मक वा सशस्त्र संघर्ष गरेर परिवर्तन ल्याएका होइनौं। हामी बुर्जुवा शक्तिसितको सहकार्यबाट प्राप्त भएको राजनीतिक परिवर्तनमा छौं। जुन क्रान्ति श्रमजीवी वर्गको प्रतिनिधि कम्युनिस्ट पार्टी र बुर्जुवा वर्गको प्रतिनिधि नेपाली कांग्रेसको सहकार्यबाट सम्पन्न भयो। हामी अब यही दुईवटा शक्तिसँगको प्रतिस्पर्धाको चरणमा छौं। सरकार, संसद् र राज्यका संयन्त्रहरूमा दुवैका प्रतिनिधित्व गर्ने पात्र र प्रवृत्तिहरू छन्। लामो समयसम्म प्रतिद्वन्द्विता चल्छ। यस्तो बेला हामीले योग्यता र क्षमता देखाएर श्रेष्ठता हासिल गर्नुपर्छ। यो प्रतिस्पर्धामा जसले श्रेष्ठता हासिल गर्छ, उसैले यो राजनीतिक परिवर्तनपछि प्राप्त भएका उपलब्धिलाई त्यही दिशातर्फ लैजान्छ। यदि श्रमजीवी वर्गको प्रतिनिधित्व गर्ने कम्युनिस्टले जित्दै गयो भने समाजवादको आधार निर्माण हुँदै जान्छ। दुर्भाग्यवश त्यस्तो भएन भने उपलब्धिहरू गुम्दै जान्छन्। उपलब्धिहरू जोगाउन विधानदेखि पालिकासम्म अधिवेशन गर्यौं। अब बाँकी सबै अधिवेशन गर्छौं। संगठनदेखि समाजसम्म व्यवस्थित गर्नकै लागि यो सबै गरेका हौं। समावेशी रूपमा हेर्ने हो भने पनि एमालेभित्र सांगठनिक रूपमा हालको स्थिति सन्तोषजनक छैन भनिन्छ। महाधिवेशनले कसरी मिलाउँछ ? नेपाली समाज विविधतायुक्त छ। यसलाई क्रियाकलाप, राजनीतिक गतिविधि र सांगठनिक काममा हेक्का राख्नुपर्छ। कम्युनिस्ट पार्टी भनेको विचारका आधारमा चल्ने पार्टी हो, क्षेत्र, भूगोल, भाषा, लिंग, जात र धर्मका आधारमा होइन। विचारकै आधारमा चले पनि एमालेले यो कुरा हेक्का भने राख्छ, नेपाली समाजको विविधतालाई ख्याल गर्छ। निर्वाचनका बेलामा सबै नेता जनताका घरघर पुग्छन् तर त्यसपछि हराउँछन्। किन ? कतिपयले आम पार्टीजस्तै एमाले पनि उस्तै भनेर पनि टिप्पणी गरिदिन्छन्। म त्यसमा सहमत छैन। एमाले त तल्लो तहसम्म पनि आमरूपमा जनतासम्म पुगेको पार्टी हो। वडा अधिवेशनमा पनि त्यही भएका र भिजेका साथीहरू नै नेतृत्वमा आउनुभयो। पालिकामा पनि त्यही भयो। आमरूपमा बुझ्न एमाले गाह्रो पनि छ। के बुझेका छन् भने माथि माथि छ तर लाखौं नेता र कार्यकर्ता भएको पार्टी हो। जनताले हेरेबुझेकै छन्। सत्ता गठबन्धन चुनावसम्मै तालमेलमा जाने भनिरहेछ। एमालेको योजना के छ ? सम्भव भएका र मिल्ने शक्तिहरूसँग त्यो पनि मुद्दामा आधारित भए सहकार्य हुनसक्छ। मिलेसम्म सँगै जाने हो। गठबन्धनलाई भनेकै छौं, सक्छौ भने एक्लाएक्लै आऊ सक्दैनौ आँट छैन भने जुटेरै आऊ, एमाले भिड्न तयार छ। विधानमा रहेको ३३ प्रतिशत महिलाको व्यवस्थाले योग्य पुरुषको सन्दर्भमा प्रश्न चिह्न त तेस्र्याउँदैन ? महिलालाई त्यसै टिपेर ल्याउँदैनौं। यत्ति हो सामान्यभन्दा अलि खुकुलो मापदण्ड छ। यद्यपि यत्रो ठूलो पार्टीले व्यवस्थापन गर्दा कोही असन्तुष्ट हुनसक्छ तर भ्रम र अन्योलका कुरा चिरेर अघि बढ्छौं। पार्टीका नेता कार्यकर्तामा पठन संस्कृति अत्यन्त कहालिलाग्दो देखिन्छ। यसलाई कसरी सुधार्नु हुन्छ ? यो सही कुरा हो। हो, अलिकति सतहीपना बढेको छ। सामाजिक सञ्जाल र सार्वजनिक सञ्चारमाध्यममा आएका कुराबाट प्रभावित हुने जबर्जस्त प्रवृत्ति देखिएको छ। सूचना दिए पनि सतही बनाएको छ। पार्टीमा यसले गम्भीर समस्या निम्त्याउन सक्छ। हाम्रो पार्टीले पार्टी स्कुलमार्फत पाठ्यक्रम बनाएर सबै तहमा प्रशिक्षण चलाउँछ। आउँदा दिनमा निश्चित तहको नेतृत्वमा आउन निश्चित तहको पाठ्यक्रम पूरा गरेको हुनुपर्छ। अन्त्यमा, तपाईंको केही भन्नु छ कि ? नेकपा एमालेले राष्ट्रिय राजनीतिमा जुन लिड रोलमा आफूलाई उभ्याएको छ। त्यो मुद्दामा आधारित भएर हो। देश र जनताको हितमा, देशको स्वाधीनता, स्वाभिमान र स्वतन्त्रताको पक्षमा लडेर हो। यस्तै आर्थिक विकास र समृद्धिको पक्षमा मुद्दासहित अघि बढेर हो। अबको निर्वाचनमा पनि यिनै मुद्दा र हिजो सरकारमा गरिरहेका विकासका कुरा लिएर जनसमक्ष जान्छ र पाँच वर्षका लागि ताजा जनादेश बोकेर ल्याउँछ। सहमतिमा एमाले प्रतिनिधि सहमतिमा कस्तो आउला एमाले नेतृत्व ?"
सर्वोच्चका कर्मचारी पनि आन्दोलित,"काठमाडौं : सर्वोच्च अदालतका कर्मचारीहरु पनि आन्दोलित भएका छन्। प्रधानन्यायाधीश चोलेन्द्र शमशेर राणाको राजीनामा माग गर्दै न्यायाधीश र कानुन व्यवसायीको आन्दोलन चर्किरहेका बेला कर्मचारीहरु पनि आन्दोलनमा उत्रिएका हुन् । न्यायिक क्षेत्रमा देखिएको समस्याको समाधान र अदालतमा देखिएका विकृति तथा विसंगतिको अन्त्य हुनुपर्ने उनीहरुको माग छ । मंगलबार सर्वोच्च अदालत आधिकारिक ट्रेड युनियन र अन्य पेशागत ट्रेड युनियनबीच सोबारे छलफल भएको थियो। आन्दोलनको पहिलो चरणमा अदालतका सम्पूर्ण कर्मचारीहरुले हस्ताक्षर संकलन गरी बुझाउने अभियान सुरु भएको जनाइएको छ। अदालतमा देखिएका विकृति र विसंगति हटाउन देशभरका अदालतका कर्मचारी एवम् न्यायाधीशलाई ऐक्यवद्धता जनाउन आग्रह गरिएको सर्वोच्चका कर्मचारी भनाइ छ। उनीहरुले देशभरबाट प्राप्त हुने सबै हस्ताक्षर बुधबार प्रधानन्यायाधीश र न्यायाधीशलाई बुझाउने तयारीमा रहेको बुझिएको छ। कानुन व्यवसायी बुधबार पनि आन्दोलनमा, सेवाग्राही मारमा कानुन व्यवसायी सर्वोच्च गेट अगाडि, प्रधानन्यायाधीशलाई छिर्न नदिने प्रधानन्यायाधीशले कानुन व्यवसायीलाई भने, विग्रहको बाटो छोडि संवादमा आऊ"
"एमाले महाधिवेशन : उद्घाटनमा सात स्थानबाट जुलुस, पार्किङ कहाँ ?","चितवन : नेपाल कम्युनिष्ट पार्टी (एमाले)को १०औँ महाधिवेशनको उद्घाटनअघि सात स्थानबाट जुलुस निकालिने भएको छ। विभिन्न जिल्लाबाट आउने सहभागीलाई व्यवस्थित गर्न फरकफरक ठाउँबाट जुलुस गर्न लागिएको हो। एमालेले उद्घाटन सत्रमा पाँच लाखभन्दा बढी जनसहभागिता गराउने जनाउँदै आएको छ। चितवन जिल्लाबाट मात्रै एक लाखभन्दा बढी सहभागी हुने एमालेको दाबी छ। ठूलो सङ्ख्यामा सहभागी हुँदा व्यवस्थित गर्न कठिनाइ हुनसक्ने भएकाले पूर्वतयारी गरिएको हो। एमाले चितवनका अध्यक्ष पार्वती रावलका अनुसार पूर्वबाट आउने सहभागी भरतपुरको केन्द्रीय बसपार्कबाट जुलुसमा सहभागी हुनेछन्। पूर्वबाट आउने सवारीसाधनलाई केन्द्रीय बसपार्कमै पार्किङ गर्ने व्यवस्था गरिएको छ। मुग्लिनतर्फबाट आउने सहभागी आँटपारीबाट जुलुससहित सभामा सहभागी हुने व्यवस्था गरिएको छ। उक्त ठाउँमा रोकिएका सवारीलाई नेपाल ट्रष्टको जग्गामा पार्किङ गर्ने व्यवस्था गरिने छ। माडी, जगतपुर, गीतानगरतर्फबाट आउने सहभागी हाकिमचोकबाट जुलुसमा सहभागी हुने व्यवस्था गरिएको छ। ती ठाउँबाट आउने सवारीलाई पनि भरतपुर बसपार्कमा पार्किङको व्यवस्था गरिने छ। भरतपुरको पश्चिमी क्षेत्र चनौली, मेघौलीलगायत क्षेत्रबाट आउने सहभागीलाई चौबीसकोठीबाट जुलुसमा सहभागी गराइने व्यवस्था गरिएको छ। भरतपुर महानगरपालिका१६, १७, १८ लगायत पश्चिम चितवनबाट आउने सहभागी बेलचोकबाट जुलुसमा सहभागी हुनेछन्। त्यहाँ आउने सवारीलाई सोही क्षेत्रमा पार्किङको व्यवस्था गरिएको रावलले जानकारी दिइन्। कालिका नगरपालिका र भरतपुर महानगरपालिका११ तर्फबाट आउने सहभागी विशालचोकबाट वीरेन्द्र क्याम्पस रोड हुँदै जुलुसमा सहभागी हुने व्यवस्था गरिएको छ। पश्चिम नेपालबाट आउने सर्वसाधारणलाई गैँडाकोटबाट जुलुससहित सभामा सहभागी गराइने भएको छ। पश्चिमबाट आउने सवारीलाई गैँडाकोटतर्फको नारायणी नदी किनारमा पार्किङको व्यवस्था गरिएको छ। जुलुसमा सहभागिताका लागि नेतृत्वकर्तालाई निर्देशनसमेत जारी गरिएको छ। उनीहरुलाई केकसरी सहभागी गराउने, व्यवस्थित र मर्यादित बनाउने भन्नेबारे निर्देशन दिइएको हो। महाधिवेशन यही मङ्सिर १० गतेदेखि १२ गतेसम्म चितवनमा हुँदैछ। महाधिवेशनको उद्घाटनसत्र नारायणगढको नारायणी नदी किनार र बन्दसत्र सौराहाको होटल सेभेन स्टार परिसरमा हुने छ। महाधिवेशनले २२५ सदस्यीय नयाँ नेतृत्व चयन गर्ने छ। महाधिवेशनमा देशभरबाट एक हजार ९९९ प्रतिनिधि सहभागी हुनेछन्। उनीहरु बस्नका लागि सौराहास्थित क्षेत्रीय होटल सङ्घसँग तीन हजार पाँच सय जना अट्ने कोठा सम्झौता गरिएको छ। सौराहामा ६ हजार ५०० जना अट्ने क्षमता छ। अन्य कोठा पार्टीका नेताकार्यकर्ताले बुकिङ गरिसकेको सङ्घले जनाएको छ। प्रतिनिधिभन्दा बढी महाधिवेशन घुम्न र हेर्न आउनेहरू हुने अनुमान गरिएको छ।"
सर्वोच्चको समस्या सर्वोच्चबाटै समाधान होस् : प्रचण्ड,जनकपुरधाम : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले सर्वोच्च अदालतको समस्या अदालतबाटै समाधान होस् भन्ने चाहेको बताएका छन्। प्रचण्डले पाँच दलीय गठबन्धनको समन्वयन समितिको बैठकले सर्वोच्च अदालत विवाद सर्वोच्च अदालतबाटै समाधान होस् भन्ने मनसाय राखेको बताएका हुन्। महोत्तरीको रामगोपालपुर नगरपालिकामा नेकपा माओवादी केन्द्रद्वारा आयोजित पार्टी प्रवेश कार्यक्रममा सहभागी हुन उनी जनकपुरधाम आएका हुन्। प्रचण्डले विमानस्थलमा सञ्चारकर्मीसँग बोल्दै देशको सर्वोच्च संवैधानिक निकाय सर्वोच्चको विवाद सर्वोच्चबाटै सक्दो चाडो समाधान हुने विश्वास व्यक्त गरे। प्रचण्डलाई स्वागत गर्न रामगोपालपुर नगरपालिकाले सार्वजनिक बिदा दिएको छ। नगरपालिकाभित्रमा नवनिर्मित स्वास्थ्य संस्था उद्घाटनको लागि प्रचण्ड आउने भएपछि स्वागतको लागि बुधबार सार्वजनिक बिदा दिइएपछि आलोचना भएको छ। मेयर अशोककुमार मण्डलले जारी गरिएको प्रेस विज्ञप्तिमा अध्यक्ष प्रचण्डको स्वागतका लागि मंसिर १ गते बुधबार सार्वजनिक बिदाको घोषणा गरेका हुन्। सत्ता गठबन्धनले प्रधानन्यायाधीशलाई भन्यो : अदालतको गतिरोध तत्काल अन्त्य गराउनु प्रचण्डलाई स्वागत गर्न नगरपालिकाले दियो सार्वजनिक बिदा
न्यायालयको विवाद झन् जटिल,"काठमाडौं : सर्वोच्च अदालतभित्रको गतिरोध निकासभन्दा झनै जटिलतातर्फ मोडिएको छ। प्रधानन्यायाधीश चोलेन्द्र शमशेर जबराको राजीनामा माग गर्दै आएका अन्य न्यायाधीशबीचमै इजलासमा सहभागिताको विषयमा बेमेल बढेको छ। प्रधानन्यायाधीशप्रति असन्तुष्ट न्यायाधीशमध्ये चार जना न्यायाधीशले बन्दी प्रत्यक्षीकरणलगायत अन्य मुद्दा पनि हेर्न थालेका छन्। न्यायाधीशहरू तेजबहादुर केसी, बमकुमार श्रेष्ठ, कुमार रेग्मी र मनोजकुमार शर्मा मंगलबारदेखि नियमित काममा फर्केका छन्। प्रधानन्यायाधीश जबराले ८ वटा संयुक्त इजलास र २ वटा एकल इजलास तोकेका थिए। न्यायाधीशद्वय प्रकाशकुमार ढुंगाना र कुमार चुडालले भने बन्दी प्रत्यक्षीकरणका मुद्दा मात्रै हेरेका छन्। असन्तुष्ट अन्य १३ जना न्यायाधीश भने इजलासमा बसेनन्। सर्वोच्च अदालतका पूर्वन्यायाधीश बलराम केसीले नेपाल बार एसोसिएसनले न्यायालय शुद्धीकरणमा न्यायाधीशबीच एकरूपता हुनुपर्ने बताए। सर्वोच्च अदालतमा शुद्धीकरणका लागि आन्दोलनरत १९ जना न्यायाधीशबीच फाटो देखिनु हुँदैनथ्यो, उनले भने, न्यायालयको शुद्धीकरण अभियानमा केही न्यायाधीशले धोका दिएको देखियो। यसले समाजप्रति छवि राम्रो बनाउँदैन। राम्रो काममा साथ दिनुपथ्र्यो। शुद्धीकरणमा गुटबन्दी गर्नु हुँदैनथ्यो। यसले राम्रो सन्देश प्रवाह भएन। सम्बन्धले बनाएको सकस बेन्च र बारबीचको द्वन्द्व नभई जबराले न्यायालय शुद्धीकरणमा भूमिका निर्वाह नगरेको र मन्त्रिपरिषद् एवं संवैधानिक अंगमा भागबण्डा खोजेपछि विवाद सुरु भएको कानुन व्यवसायी बताउँछन्। जबराले राजीनामा दिनुपर्ने माग गर्दै आन्दोलनरत नेपाल बार एसोसिएसन र असन्तुष्ट न्यायाधीशबीचको वार्तामा नियमित काममा फर्केका चार जना न्यायाधीश सहभागी छैनन्। उनीहरूलाई जबरासँगको व्यक्तिगत तथा व्यवसायिक सम्बन्धले सकस पारेको पाइएको छ। संविधानविद् डा विपिन अधिकारीले जबराको नेतृत्वप्रति न्यायाधीशको असन्तुष्टि सार्वजनिक रूपमा बाहिरिएपछि सबैको एकमत हुनुपर्ने बताउँछन्। न्यायिक नेतृत्व राजनीतिक रूपमा संलग्न भएको नेतृत्व हो। घटना र परिस्थितिले स्पष्ट रूपमा देखिएको छ, उनले भने, इजलासमा न्यायाधीश नबस्दा सेवाग्राहीलाई अन्याय भएको भन्ने कुरा पनि उठेको छ। कतिपय न्यायाधीश व्यक्तिगत वा व्यवसायिक सम्बन्धको कारणले गर्दा प्रधान न्यायाधीशसँग छुट्टिने परिस्थिति गाह्रो भएको हुन सक्छ। अप्ठ्यारो महसुस भए पनि परिस्थितिको गाम्भीर्यता बुझ्नुपर्छ। केही न्यायाधीशहरू नियमित काममा फर्कंदा न्यायालय शुद्धीकरणको अभियान कमजोर देखिन सक्ने अधिकारीको भनाइ छ। उनले भने, प्रधानन्यायाधीश जबरालाई बिदा हुनुहोस् भनेर नैतिक दबाब दिने हो। राम्रो कामका लागि सबैले सहयोग गर्ने हो। असन्तुष्ट न्यायाधीश र बारबीच बार्ता असन्तुष्ट १३ जना न्यायाधीश र बार पदाधिकारीबीच मंगलबार पनि वार्ता भएको छ। वार्तामा सहभागी न्यायाधीशहरूले आफूहरूबीच फाटो नआएको दाबी गरेका थिए। यद्यपि, इजलासमा बसेका चार जना न्यायाधीश बारसँगको वार्तामा सहभागी भएनन्। बारकी उपाध्यक्ष रक्षा बस्यालका अनुसार वार्तामा न्यायाधीशहरूले न्यायालयको सुधार र जबराको राजीनामाको सन्दर्भमा एकमत रहेको बताएका थिए। इजलासमा सहभागी हुनुभएका न्यायाधीशज्यूहरूले पनि अन्तिम निर्णयमा हामी आउँछौं भन्नुभएको छ, असन्तुष्ट न्यायाधीशको भनाइ उद्धृत गर्दै उपाध्यक्ष बस्यालले भनिन्, हामीबाट अलग भएर इजलासमा बस्न गएको रूपमा नबुझिदिनुहोस्। यसलाई सामान्य ढंगले लिइदिनुहोस्। हामी एकै ठाउँमा छौं। न्यायालय सुधारका लागि कम्प्रमाइज गर्दैनौं। आन्दोलनका क्रममा सेवाग्राहीलाई परेको समस्याबारे न्यायाधीशहरूले चिन्ता व्यक्त गरेका थिए। न्यायाधीशहरूसँगको छलफलपछि बार पदाधिकारीको बैठकले बिहीबारदेखि आन्दोलनका नयाँ कार्यक्रम ल्याउने तयारी गरेको छ। बैठकले जबराको राजीनामा माग गर्दै बुधबार पनि सर्वोच्चको मूल गेटमा धर्ना दिने जनाएको छ। जबराले भने संवैधानिक व्यवस्थाले प्रधानन्यायाधीश भएको हुँ, किन राजीनामा दिने ? जबराविरुद्ध झन् कडा कुन शक्तिले टिकिरहेका छन् जबरा ? प्रधानन्यायाधीश र न्यायाधीश वारपारतर्फ, अबको विकल्प के ? प्रधानन्यायाधीश जबरालाई पदच्युत गर्नैपर्छ : पूर्वअध्यक्ष दाहाल प्रधानन्यायाधीशले कानुन व्यवसायीलाई भने, विग्रहको बाटो छोडि संवादमा आऊ न्यायाधीश हरिकृष्ण कार्कीको प्रतिवेदन कार्यान्वयन गर्छु : प्रधानन्यायाधीश जबरा बारलाई न्यायाधीशहरूको जवाफ : हामी तपाईंहरूकै साथमा छौं सत्ता गठबन्धनले प्रधानन्यायाधीशलाई भन्यो : अदालतको गतिरोध तत्काल अन्त्य गराउनु"
प्रदेश १ मुख्यमन्त्री राईले आज विश्वासको मत लिँदै,"विराटनगर : प्रदेश १ का मुख्यमन्त्री राजेन्द्र राईले बुधबार विश्वासको मत लिँदैछन्। यसअघि मंगलबार प्रदेशसभा बैठक सुरु हुनासाथ स्थगित भएपछि प्रदेश १ का मुख्यमन्त्री राजेन्द्र राईले विश्वासको मत लिन पाएनन्। प्रदेशसभा बैठकमा प्रमुख प्रतिपक्षी नेकपा (एमाले)का सांसद उपस्थित नभएपछि सभामुख प्रदीपकुमार भण्डारीले सुरु भएको केही बेरमै बैठक स्थगित गरेका थिए। उनका अनुसार बुधबारको प्रदेशसभा बैठकमा राईले विश्वासको मत लिन लागेका हुन्। पार्टीको अधिवेशनका लागि जिल्ला गएका आफ्ना सांसदहरु नेत्रविक्रम चन्द विप्लव नेतृत्वको नेपाल कम्युनिष्ट पार्टीले आह्वान गरेको बन्दका कारण उपस्थित हुन नसकेको भन्दै एमालेले बैठक र मुख्यमन्त्रीले विश्वासको मत लिने कार्यक्रम स्थगित हुनपर्ने माग राखेको थियो। सांसदको अनुपस्थितिमा बैठकमा सहभागी हुन नसकिने अडानमा एमाले थियो। तर एमालेको माग विपरीत बैठक बस्यो। प्रतिपक्षी सांसद उपस्थित नभएपछि सभामुख भण्डारीले मंगलबारको बैठक स्थगित गरेर बुधबार अर्को बैठक बोलाएका हुन्। बुधबारकै बैठकमा मुख्यमन्त्री राईले विश्वासको मत लिने बताइएको छ। एमाले सांसदहरु अनुपस्थित भएपछि प्रदेशसभा बैठक स्थगित, मुख्यमन्त्रीले लिन पाएनन् विश्वासको मत"
"कुर्सी छोडिदिनुस्, हाम्रो लडाइँ न्याय शुद्धीकरणका लागि हो : चण्डेश्वर","काठमाडौं : काननु व्यवसायीहरुले आफ्नो आन्दोलन अदालतभित्रको गतिरोध निकासका लागि भएकाले प्रधानन्यायाधीश चोलेन्द्र शमशेर जबराले बहिरगमनको बाटो रोज्नुपर्ने बताएका छन्। उनीहरुले प्रधानन्यायाधीशले जतिसक्यो चाँडो राजीनामा दिएर सर्वोच्च छोड्न आग्रह गरेका हुन्। प्रधानन्यायाधीशविरुद्ध बुधबार सर्वोच्च परिसरमा धर्नामा बसेका कानुन व्यवसायीहरुले तत्काल राजीनामा दिएर बहिरगमनको बाटो रोज्नुपर्ने बताए। नेपाल बार एसोसिएसनका अध्यक्ष चण्डेश्वर श्रेष्ठले न्याय क्षेत्रको बिसङगति हटाउन आफूहरु लागिपरेकाले भ्रष्टचार प्रधानन्यायाधीशले राजीनामा दिनुपर्ने बताए। उनले प्रधानन्यायाधीशले राजीनामा नदिएसम्म आन्दोलन नरोकिने समेत बताएका हुन्। उनले भने,' हरिकृष्ण कार्कीको प्रतिवेदन नचाहने प्रधानन्यायाधीश बिचौलिया हुन्। राजीनामा मात्रै होइन विकृति नहट्दासम्म आन्दोलन जारी रहन्छ । आन्दोलनको मोडेल फरक हुन्छ । राजीनामा अपरिहार्य छ।' ईश्वरी प्रसाद अधिकारीले प्रधानन्यायाधीशलाई सहज ढंगले कुर्सी छोडिदिन आग्रह गरे। उनले भने, ' सहज ढंगले कुर्सी छोडिदिनुहोस्, तपाईंलाई गलत गरेको लाग्दैन भने समीक्षा गर्न दिनुस् ।' उनले मंसिर ३ गतेभित्र बहिर्गमन भएन भने देशभरका अदालत आन्दोलित केन्द्रित हुने र त्यो दबाब प्रधानन्यायाधीशले थेग्न नसक्ने चेतावनी दिए। उनले भने,' राजीनमा आएन भने अन्य पेशागतहरु पनि आन्दोलनमा आउनेछन् । त्यो समयमा तपाईंले थेग्न सक्नहुने छैन।' यस्तै अधिवक्ता शंकर सुवेदीले प्रधानन्यायाधीविरुद्ध नागरिक समाज, पूर्व न्यायफोरमले महाअभियोग लगाउने आधार दिइसकेको छ बताए । 'संसदको सिमित संख्याले भन्दा जनताले महाअभियोग लगाइसकेको छ । न्यायपालिकामा चोलेन्द्रको राजीनामा मात्र हाम्रो माग होइन । यो शुद्धीकरणको पहिलो खुड्किलो हो,' उनले भने।'"
भ्रष्टाचारको मूलकारक प्रधानन्यायाधीश जबरा : शम्भु थापा,"काठमाडौं : बरिष्ठ अधिवक्ता शम्भु थापाले प्रधानन्यायाधीश चोलेन्द्र शमशेर जबरा भ्रष्टाचारको मूलकारक भएको बताएका छन्। बुधबार प्रधानन्यायाधीश चोलेन्द्र शमशेर जबराको राजीमानामा माग गर्दै सर्वोच्च अदालत परिसरमा धर्ना बस्ने क्रममा वरिष्ठ अधिवक्ता थापाले यस्तो बताएका हुन्। उनले भने,' न्यायिक क्षेत्रमा भ्रष्टाचार बढ्नुमा प्रधानन्यायाधीश नै मूलकारक हुन्। उनले तोकेको इजलास गए न्यायाधीश पनि दुषित हुन्छन्।' उनले प्रधानन्यायाधीशको सिट खालिरहेको र राजनीतिक दलले यसबारे छिट्टै निर्णय लिनुपर्ने बताए। 'यहाँ घुस खाएर फैसला गरिन्छ । त्यही नहोस् भन्ने हाम्रो आन्दोलन हो । अब जबराले गर्ने जुन फैसलामा पनि गन्ध आउँछ । गन्ध आउन नदिन पद त्याग गर्नुपर्छ। अमेरिकामा ट्रम्पलाई राष्ट्रपतिबाट हटाए पछि पनि भविषष्यमा अयोग्य बनाउने काम भइरहेको छ। हेक्का रहोस्। कानुन व्यवसायी सर्वोच्च गेट अगाडि, प्रधानन्यायाधीशलाई छिर्न नदिने प्रधानन्यायाधीशले कानुन व्यवसायीलाई भने, विग्रहको बाटो छोडि संवादमा आऊ"
बारले प्रधानन्यायाधीविरुद्धको आन्दोलन लम्ब्यायो,"काठमाडौं : नेपाल बार एसोसिएसनले प्रधानन्यायाधीश चोलेन्द्र शमशेर जबराविरुद्धको आन्दोलन मंसिर ३ गतेसम्म लम्ब्याएको छ। बुधबार नेपाल बार एसोसिएसनले विज्ञप्ति जारी गर्दै न्यायपालिकाको विकृति, विसंगति, भ्रष्टाचार नियन्त्रणलगायत समग्र सुधारका लागि प्रधानन्यायाधीश बादक देखिएकाले आन्दोलनलाई निरन्तरता दिने जनाएको छ। बारले शुक्रबारसम्म पूर्ववत संचालन भइरहेका विरोधका कार्यक्रमहरुलाई निरन्तरता दिने निर्णय गरेको हो। प्रधानन्यायाधीशले न्यायिक क्षेत्रमा भ्रष्टचार बढाएको भन्दै करिब ३ हप्तादेखि बार आन्दोलित छ।"
"चार कम्पनी कालोसूचीमा, कुनकुन परे ?","काठमाडौं : सम्झौताअनुसार निर्माण सम्पन्न नगरेको जनाउँदै सरकारले विभिन्न चार कम्पनीलाई कालोसूचीमा राखेको छ। खरिद कार्यालयको मङ्गलबार बसेको बैठकले बुधबारदेखि लागू हुने गरी भौतिक पूर्वाधार तथा यातायात मन्त्रालय, सडक विभाग, हुलाकी राजमार्ग निर्देशनालय, योजना कार्यालय मुजेलिया जनकपुरका सिफारिसमा नयाँबानेश्वर काठमाडौँस्थित भैरव कन्स्ट्रक्शन कम्पनीलाई दुई वर्षका लागि कालोसूचीमा राख्ने निर्णय गरेको हो। यस्तै प्रहरी प्रधान कार्यालयको सिफारिसमा त्रिपुरेश्वरस्थित न्यू लक्ष्मी इण्डस्ष्ट्रिज एण्ड सप्लायर्स, बनेपा नगरपालिका नगर कार्यापालिकाको सिफारिसमा ललितपुरको सापकोटा सप्लायर्स एण्ड निर्माण र शिवालय गाउँपालिका गाउँ कार्यपालिकाको कार्यालय जाजरकोटको सिफारिसमा काठमाडौँ बानेश्वरको लार्ज बास्केट कम्पनीलाई एकएक वर्षका लागि कालोसूचीमा परेको छ। सार्वजनिक खरिद ऐनका अनुसार कालोसूचीमा परेका कम्पनीले तोकिएको अवधिसम्म सरकारी निकायको कुनै पनि खरिद तथा निर्माणका कार्यमा भाग लिन पाउने छैनन्। कालोसूचीमा राख्नुभन्दा अगाडि सम्झौता भएका कार्य भने निरन्तरता हुने कार्यालयले जनाएको छ।"
पुल नबन्दा सास्ती,"उदयपुर : राष्ट्रिय गौरवको आयोजना मदन भण्डारी लोकमार्गको पूर्वीखण्डका खोलाखहरेमा पुल निर्माणमा ढिलाइ हुँदा सर्वसाधरणले सास्ती व्यहोर्नु परेको छ। आयोजनाको उदयपुर खण्डमा चार महिनाअघि कालोपत्रेको काम सकिए पनि एक दर्जन खोलाखहरेमा पुल नबन्दा सर्वसाधरणलाई समस्या भएको हो। साथै, बनेका पुलका वारी र पारी भूभाग लामो समय बितिसक्दासमेत कालोपत्रे नहुँदा सवारीसाधन आवागमनमा समस्या भएको हो। पुल नबन्दा सामान्य वर्षामा हुँदा पनि सवारीसाधन रोकिने गरेका छन्। यात्रुहरू जोखिम मोलेर यात्रा गर्न बाध्य छन्। छोटो दूरीका कारण सडकको कालोपत्रेको काम सकिएसँगै यातायातका साधनको चाप बढे पनि खोलाखहरेले गर्दा सवारीसाधन रोकिने गरेका छन्। बनेका पुल क्षेत्रमा पनि कालोपत्रे नगरी कच्ची सडक राखिँदा सवारीसाधन सञ्चालमा कठिनाइ हुने गरेको छ। पुल क्षेत्रमा ठूलाठूला खाल्डाले गर्दा साना सवारीसाधन सञ्चालनमा कठिनाइ हुने गरेको बेल्टारका शम्भु पौडेल बताउँछन्। उनले भने, कालोपत्रे नहुँदा खाल्डाखुल्डीले मोटरसाइकल हिँडाउनसमेत मुस्किल छ। साना गाडी सबै ठोकिने भएकाले बाध्य भएर वैकल्पिक बाटो रोज्नु परेको छ। यो लोकमार्गबाट काठमाडौं आवतजावत गर्दा पूर्वी क्षेत्रका यात्रुहरूलाई दुई घण्टाको फरक पर्ने भएकाले अधिकांशको रोजाइमा यो सडक परेको छ। पुल नबन्दा बेल्टारगाईघाटको २० किमिको दूरी ३० मिनेट बढी समय लाग्ने गरेको पौड्लले बताए। उनले भने, पुल र कालोपत्रेको काम सकिँदा २० मिनेटमा पार गर्न सकिने गाईघाटबेल्टार खण्डमा असारी, झोरा, ज्योमिरे खोलामा पुल निर्माण नहुँदा समय लाग्ने गरेको छ। लोकमार्गअन्तर्गत उदयपुर खण्डमा १२ खहरे खोलामा पुल निर्माण गर्न बाँकी छ। डिजाइन स्वीकृति गरी ३३ महिनाभित्रमा निर्माण सम्पन्न गर्ने गरी ठेक्का सम्झौता भएको आयोजना कार्यालय गाईघाटका इन्जिनियर शंकर पौडेलले बताए।"
प्रधानन्यायाधीशले तोके ९ इजलास,"काठमाडौं : प्रधानन्यायाधीश चोलेन्द्र शमशेर जबराले बुधबारका लागि ९ इजलास गठन गरका छन्। प्रधानन्यायाधीश जबराले आफूलाई भने इजलास तोकेका छैनन्। मंगलबार १० इजलास तोकेकाका जबराले आफू नेतृत्वको इजलास भने तोकेका थिएन्। आज दुई एकल र छ संयुक्त गरी ९ इजलासमा सबै प्रकृतिका १८६ मुद्दाको पेशी तोकिएको छ। मंगलबार प्रधानन्यायाधीशप्रति असन्तुष्ट केही न्यायाधीश भने नियमित काममा फर्केका थिए। उनीहरुले बन्दी प्रत्यक्षीकरणलगायत अन्य मुद्दा हेरेका थिए। न्यायाधीशहरु तेजबहादुर केसी,बमबहादुर श्रेष्ठ, कुमार रेग्मी र मनोजकुमार शर्माले मंगलबार नियमित काममा फर्केका हुन्। आजको इजलासमा को को न्यायाधीश फर्किन्छ त्यसबारे भन्ने टुंगो लागेको छैन। यस्तै प्रधानन्यायाधीशप्रति असन्तुष्ट न्यायाधीश र बारबीच मंगलबार छलफल भएको थियो। सोही क्रममा वार्तामा सहभागी न्यायाधीशले आफूहरुबीच फाटो नआएको दावी गरेका थिए। तर इजलासमा बसेका चारजना न्यायाधीश भने बारसँगको छलफलमा सहभागी भएनन्। बेन्च र बारबीचको द्वन्दव नभइ जबराले न्यायालय र शुद्धीकरणमा भूमिका निर्वाह नगरेको र मन्त्रिपरिषद् एवं संवैधानिक अंगमा भागबण्डा खोजेपछि विवाद सुरु भएको कानुन व्यवसायीहरुले बताएका छन्। आज पनि बारले आन्दोलनलाई लम्ब्याउँदै सर्वोच्चको मूल गेटमा धर्ना दिएको छ। सोही क्रममा प्रहरी र कानुन व्यवसायीबीच धकेलाधकेल पनि भएको छ। बारले प्रधानन्यायाधीविरुद्धको आन्दोलन लम्ब्यायो"
जन्मदर्ता पाउनै सकस,"बागलुङ : गलकोट७ का १२ वर्षीय रामबहादुर सुनार जन्मदर्ताको प्रमाणपत्र पाउनबाट बञ्चित भएका छन्। बाबुआमा दुवै नभएका कारण जन्मदर्ता बनाउन समस्या भएको हो। रामबहादुर जन्मँदा उनकी आमाले प्रसवमै ज्यान गुमाइन्। त्यसको केहीपछि बाबु गोमबहादुर दोस्रो बिहे गरेर सम्पर्कवीहिन भए। रामबहादुर काठेखोला७ लेखानीस्थित मामाघरमा बस्दै आएका छन्। छोरीलाई बचाउन सकिएन, टुहुरो नातीलाई यतै ल्याएर हुर्काएका छौं, पढाइरहेका छौं, मावलका हजुरबुबा धनबहादुर बिकले भने, घरतर्फको कोही नहुँदा जन्मदर्ता दिलाउन सकिन। जन्मदर्ताका लागि वर्षौंदेखि ज्वाईंको खोजी गरिरहेको उनले सुनाए। उमेर बढ्दै जाँदा नागरिकतालगायत कागजात चाहिन्छ। समस्या हुने भयो, धनबहादुरको दुःखेसो छ, अब के गर्ने होला ? जन्मदर्ताका लागि विद्यमान ऐन, कानुनले आमा या बाबु अनिवार्य गरेकाले समस्या भएको वडासचिव भीमबहादुर घर्तीले बताए। परिवार र बालकको संवेदनशीलताबारे जानकार छौं। तर, कानुन अनुसार दिन मिल्दैन, सचिव घर्तीले भने, नगरको कार्यपालिकाले यस्ता संवेदनशील विषयमा निर्णय गरेमा गाँठो फुकाउन सहज हुन्छ। जनप्रतिनिधिहरूले पनि गम्भीरतापूर्वक छलफल, बहस चलाएर निर्णय लिन आवश्यक रहेको उनी बताउँछन्।"
"जसले समृद्धिको एजेन्डा ल्याउँछ, उसैले नेतृत्व गर्छ","नेकपा एमाले दसौं महाधिवेशनको संघारमा छ। मंसिर १०१२ गते चितवनमा हुने नेतृत्व चयन गर्ने यो महाधिवेशनले कस्तो नेतृत्व चयन गर्ला ? आमचासोको विषय बनेको छ। महाधिवेशन दुई कुरामा केन्द्रित हुने भनिएको छ, एउटा विशाल जनसहभागिता र अर्को पाँच वर्षका लागि नयाँ नेतृत्व चयन। भव्यरूपमा विधान महाधिवेशन सम्पन्न गर्नेदेखि वडा र पालिकासम्म सर्वसम्मत ढंगले नेतृत्व चयन गरी एमालेले राजनीतिमा फड्को मारेको छ। एमालेका महासचिव ईश्वर पोखरेलसँग अन्नपूर्णकर्मी गोपीकृष्ण ढुंगानाले गरेको कुराकानी : नेकपा एमाले दसौं महाधिवेशनको संघारमा छ। यसअघिको विधान महाधिवेशन कस्तो रह्यो ? संविधानको व्यवस्थाअनुरूप राजनीतिक दलहरूले निश्चित अवधिभित्र राष्ट्रिय महाधिवेशन सम्पन्न गरिसक्नुपर्छ। यसको कार्यान्वयनको सिलसिलामा हामीले २०७९ वैशाख १० गतेभित्र हाम्रो महाधिवेशन सक्नुपर्ने हुन्छ। यसबीच स्थानीय तहका निर्वाचन पनि हुने भएकाले मंसिर १० देखि १२ गतेभित्रको समय मिलाएका हौं। नवौं महाधिवेशनमै विधान र नेतृत्व चयन गरी दुईवटा महाधिवेशन गर्ने तय गरेका थियौं। विधान महाधिवेशनमा ६ हजार ३ सयभन्दा धेरै प्रतिनिधिको सहभागितामा जहाँ राजनीतिक प्रतिवेदन, विधान र संगठनात्मक प्रस्ताव सर्वसम्मत पारित गर्यौं। गहन छलफल गरेर सबैका विचार समेटेर मस्यौदामा प्रस्तुत गरिएका भन्दा फरक विचार ल्याउनेका पनि समेटेर सर्वसम्मत पारित गर्यौं। यसपछि हामी महाधिवेशनमा केन्द्रित भएका छौं। नेतृत्व चयनका लागि हुने महाधिवेशनको तयारी कस्तो छ ? पहिलो, दसौं राष्ट्रिय महाधिवेशन विधान महाधिवेशनले पारित गरेका विचार, विधान र संगठनात्मक प्रस्तावमा आधारित भएर गर्दैछौं। चितवनमा महाधिवेशन गर्न २५ सदस्यीय मूल व्यवस्थापन समिति बनाएका छौं। त्यसअन्तर्गत विभिन्न उपसमिति छन्। नेकपा एमालेको संगठन विभागको रेकर्डमा अहिले पौने ९ लाख जति पार्टी सदस्य हुनुहुन्छ। प्रत्येक सदस्यलाई यो महाधिवेशनका लागि कम्तीमा एक सय रुपैयाँका दरले सहयोग गर्नुस् भनेका छौं। सहयोगको अभियान नै चलेको छ। दोस्रो, निश्चित राजनीतिक विषय अघि सारेका छौं। जसमा दक्षिणपन्थी अवसरवाद र संगठनात्मक अराजकतावादको विरोध गर्ने विषयमा राजनीतिक जोड दिएका छौं। जनताको बहुदलीय जनवाद (जबज)को मार्ग निर्देशनमा समाजवादको आधार निर्माण गर्नुपर्छ भनेर यो राजनीतिक विषय महाधिवेशनमा अघि सारेका हौं। नेकपाबाट छुट्टिएर गएको माधव नेपाल समूह पनि एमालेलाई दक्षिणपन्थी भन्छ, तपाईंहरू पनि त्यही शब्द प्रयोग गर्नुहुन्छ। खास कुरो के हो ? सामान्य जनताले पनि बुझ्ने कुरो के भने कम्युनिस्ट पार्टीको सरकारलाई ढालेर बुर्जुवा वर्गलाई प्रतिनिधित्व गर्ने नेपाली कांग्रेसका सभापतिलाई प्रधानमन्त्री बनाउने, सर्वोच्च अदालतमा मुद्दा हाल्ने, राष्ट्रपतिकोमा पुगेर निवेदन दिने र त्यो मुद्दा हालेपछि सनाखत गर्न पनि जाने काम गरेर एमालेविरुद्ध महागठबन्धन बनाइएको छ। अहिले राष्ट्रिय राजनीति दुई धारमा देखिन्छ, एउटा धारको नेतृत्व नेकपा एमालेले गरेको छ जसको नेता केपी ओली हुनुहुन्छ भने अर्को पोलमा गठबन्धनकारी शक्तिहरू छन्। संघीयताका चरम पक्षपाती र चरम विरोधी एक हुन खोजेर पोल बनाएका छन्। एमालेले गरेको नेतृत्वले आर्थिक विकास, समृद्धि, राष्ट्रिय स्वाभिमान र स्वतन्त्रता, सामाजिक सद्भाव, समाजमा अराजकताको अन्त्य र देश बनाउने सपनाहरूको वकालत गर्दै आएको छ। हिजो संविधान जारी गर्ने बेलामा एउटा प्रवृत्ति अपनाउने र त्यसको विरोधमा रहनेहरू पनि त्यही गठबन्धनमा छन्। सिद्धान्त र विचार नमिल्ने, मूल्यमान्यताको ख्याल नगर्ने र राजनीतिक स्थिरता नचाहने गरी फोहोरी खेलमा संलग्न हुन लाज नमान्नेहरू त्यो गठबन्धनमा छन्। यसले मुलुकलाई सही होइन, गलत र उल्टो दिशातर्फ लैजान्छ। अब भन्नोस्, को दक्षिणपन्थी हो ? लिपुलेक, कालापानी र लिम्पियाधुरा नेपाली क्षेत्र हो भन्ने कुरा संविधानको अनुसूचीमै छ। भलै त्यो अहिले भारतले प्रयोग गरेको छ। त्यसमा केही नबोल्ने र त्यो राष्ट्रिय समस्या हो भनेर पन्छिने ? त्यो समस्या हो कि आफ्नो भूमि हो ? भूमिलाई उपयुक्त विधिप्रक्रिया र कूटनीतिबाट लिनुपर्ने होइन ? सरकार केका लागि ? सरकारले अमूर्तरूपमा समस्या भनेर चित्रित गरी पन्छिन मिल्छ ? यतिबेला कालो धन, स्रोत नखुलेको सम्पत्ति पनि बेरोकटोक ढंगबाट निश्चित अवधिसम्म ल्याउन पाइने व्यवस्था गरिएको छ। निश्चित ठाउँमा लगानी गर्दा स्रोत खोल्न नपर्ने भनिएको छ, यसको अर्थ के हो ? यो त यति डरलाग्दो कुरो कि कहाँ कहाँका कुन कुन शक्तिसँगको मिलिभगत छ जसले राष्ट्रिय स्वाभिमान र स्वतन्त्रतामा आँच पुग्ने काम गर्छ। यस्तो काम गर्ने के उनीहरू दक्षिणपन्थी होइनन् ? एमाले विचार, योजना र कार्यक्रम भएको पार्टी हो, जसले देश बनाउने संकल्प र अठोट लिएको छ। एमाले सरकारमा रहँदा गरिरहेका काममा अवरोध गर्ने काम उनीहरूबाटै भएको छ। केपी ओली प्रधानमन्त्री हुँदा साढे तीन सय अस्पतालको उद्घाटन एकैपटक भयो। टेन्डर लाग्यो, काम सुरु भयो। तर ती काम रोक्ने काम शेरबहादुर देउवा नेतृत्वको सरकारले गर्यो। जबकि त्यसका लागि १०औं अर्ब रुपैयाँ बजेट छुट्ट्याइएको थियो। अर्को १४ सय रणनीतिक महत्त्वका सडक निर्माणको प्रक्रिया अघि बढिसकेको थियो। जो संघीय सरकारको योजनामा परेका थिएनन्, प्रदेश सरकारले गरेनन् र स्थानीय सरकारको पहुँचमा थिएनन्। तर, जनताका आवश्यकताले महत्त्वका छन् ती सडक बनाउन खोजिएको थियो। ती एमालेका मान्छेका घर पुग्ने सडक थिएनन्, भौतिक पूर्वाधार तथा यातायात मन्त्रालयमा आएका योजनाका आधारमा छनोट गरिएका थिए। जसको ओलीले एकै दिन शिलान्यास गर्नुभएको थियो। गठबन्धनले विकास विरोधी काम गरेको छ। यो एमालेलाई कमजोर बनाउन र ढाल्न मात्र तय भएको गठबन्धन हो। यता एमाले राजनीतिक स्थायित्व, विकास, आर्थिक विकास र समृद्धि, राष्ट्रिय स्वाभिमान र स्वतन्त्रता, सामाजिक सद्भाव कायम गर्ने र अराजकता अन्त्य गर्ने कुरा गर्छ, अब भन्नोस्, एमाले कसरी दक्षिणपन्थी ? महाधिवेशनका लागि प्रतिनिधि छनोटको तयारी कस्तो छ ? प्रतिनिधि छनोटको सन्दर्भमा दुई हजारको हाराहारी संख्या हुनसक्छ। यसमा तीन किसिमका प्रतिनिधि छन्। पदेन प्रतिनिधि (केन्द्रीय कमिटी र निकायका), निर्वाचित प्रतिनिधि (यसमा प्रदेश र प्रतिनिधिसभाको क्षेत्रबाट) र तेस्रो, दलित समुदाय (हरेक जिल्लामा पाँच सयको संख्यामा भए छुट्टै व्यवस्था छ, मजदुरको छुट्टै छ)। यसरी विभिन्न क्लस्टर बनाएर चयन गरेका छौं। पार्टीको केन्द्रीय विभाग, केन्द्रीय जनसंगठनहरू, केन्द्रीय कार्यालय र प्रवासमा रहेका संगठनहरू सबै ठाउँबाट यथोचित प्रतिनिधित्वको व्यवस्था गरेका छौं। यी निर्वाचित भएर आउने हुन्। अर्को, मनोनीत प्रतिनिधि। छनोट हुने सबै प्रतिनिधिको ५ प्रतिशत मनोनीत गरिन्छ। बन्द सत्रमा नेतृत्व चयन गर्दा भरसक सहमति गर्छौं। भएन भने पूर्ण लोकतान्त्रिक विधि निर्वाचनको प्रक्रिया अपनाउँछौं। महाधिवेशनपछि एमालेका लागि सम्भावना र चुनौती के के छन् ? उज्ज्वल सम्भावनासँगै चुनौतीहरू पनि हुन्छन्। चुनौतीको टाउकोमा टेकेर अगाडि बढ्ने साहस, योजना, कार्यक्रम र नीति भयो भने मात्र सम्भावनाहरू साकार पार्न सकिन्छ। एमाले विचार, योजना र कार्यक्रम भएको पार्टी हो, जसले देश बनाउने संकल्प र अठोट लिएको छ। अठोटअनुसार हिँड्ने द्वार पनि खुलेको छ। चुनौती त एमालेको देश बनाउने अभियानलाई कमजोर बनाउने तत्त्व पनि छन्। जो देखिने र नदेखिने खालका छन्, देशभित्र छन्, बाहिर छन्। यस्तो बेलामा सम्भावनालाई साकार पार्न संकल्पबद्ध भएका शक्तिहरूले विचारमा भएको प्रष्टता, आफ्नो संगठित शक्ति र उन्नत समझदारीलाई कमजोर हुन दिनु हुँदैन। सबैलाई समेटेर जानुपर्छ, सम्भावनालाई समात्न सकिन्छ। अहिले हामी उमेर होइन, मुद्दामा आधारित पुस्तामा छौं। अब त्यो व्यक्ति नेता हुन्छ जसले आर्थिक विकास र समृद्धिका एजेन्डालाई प्रभावकारी ढंगले अगाडि ल्याउँछ। अहिलेको अवस्थामा पार्टीलाई व्यवस्थित गर्न विचारमा एकमत हुनुपर्छ। विचारबाट बाँध्नु जरुरी छ। यसले संगठनलाई व्यवस्थित बनाउँछ, जुन हामीले थालेका छौं। एकै दिन सबै वडा र एकै दिन सबै पालिकाहरूको अधिवेशन गर्यौं। विधान महाधिवेशन गर्यौं, नेतृत्व चयनका लागि महाधिवेशन गर्दैछौं। यसलगत्तै जिल्ला र प्रदेश स्तरमा अधिवेशन गर्दैछौं। विचार व्यवस्थित गर्ने, संगठनलाई व्यवस्थित गर्ने र यसबीचमा गरेका कार्यक्रमहरूलाई जनताको बीचमा लैजाने काममा हामी केन्द्रित हुन्छौं। कमजोरी चिर्न त आफूले गरेका काम सबैलाई अवगत गराउनु पथ्र्यो होला नि ? सरकारको नेतृत्वमा रहँदा गरेका कामहरू प्रभावकारी ढंगले जस्ताको तस्तै लैजाने काम हुन सकेन। यसको साधन त पार्टी हो। पार्टी अस्तव्यस्त भइसकेपछि पार्टीको सरकार भए पनि जनतालाई प्रभावकारी रूपमा भन्न र बुझाउन सकिएन। एमालेको केन्द्रीय, प्रदेश र स्थानीय सरकारहरू भएको बेला गरेका कामहरू जनसमक्ष पुर्याउनु जरुरी छ। यो हाम्रो अभिभारा पनि हो, चुनौती पनि हो। जनताले बुझ्ने र पत्याउने गरी तथ्यमा आधारित भएर कामको अवगत गराउनुपर्छ। विधान महाधिवेशन सफलतापूर्वक सम्पन्न गरेको एमालेले नेतृत्व महाधिवेशन पनि त्यसरी नै सम्पन्न गर्न सक्ला ? सर्वसम्मत भने पनि कतिपय वडा र पालिकामा जबर्जस्ती गर्न खोजिएको भन्ने आवाज पनि छ नि ? लोकतान्त्रिक अभ्यासभन्दा धेरैले के मात्र बुझेका छौं भने प्रतिस्पर्धा गर्ने, बाकस थाप्ने, गोप्य मतदान गर्ने, मतगणना गर्ने अनि कोही जित्ने र कोही हार्ने। विचारमा आधारित, मान्यतामा आधारित र योग्यतामा आधारित भएर सर्वसम्मतबाटै नेतृत्व गर्ने पनि उन्नत स्तरको लोकतान्त्रिक अभ्यास नै हो। सर्वसम्मति हुनु भनेको लोकतान्त्रिक अभ्यास होइन भनेर बुझ्नु हुँदैन। हामी केमा जोड दिन्छौं भने आज जेजस्ता चुनौती हाम्रा सामु छन्, ती चुनौतीको सामना गर्न पनि हामीबीच सहमतिका साथ नेतृत्व चयन होस् भन्ने चाहेका हौं। नेतृत्व चयन र विचार छनोट गर्ने कुरामा रोकतोक लाउने भनेको होइन। एकताका साथ एमाले अघि बढ्नुपर्छ भनेर हो र बढ्छौं। नेतृत्व चयनमा नाम चलाउन वडा र पालिकाहरूमा सर्वसम्मत नेतृत्व चयन गरियो भन्ने पनि छन्। प्रतिस्पर्धामा उत्रिएका असन्तुष्टहरूलाई कसरी मिलाउनु हुन्छ ? कतै ती प्रतिपक्षी त बन्दैनन् ? त्यस्तो मलाई लाग्दैन। कसैको अधिकारलाई चुनौती दिने हिसाबले बोलेको त होइन, आमपार्टी पंक्तिको आजको आवश्यकता, चाहना र माग प्रमुख पदहरूमा हानथाप गर्ने भन्ने लाग्दैन। केपी ओलीको चाहनाभन्दा पनि आजको आवश्यकता केपी ओली हो। प्रमुख नेताको रूपमा उहाँ फेरि एकपटक रहनुहुन्छ। अब वडा र पालिकास्तरमा भएका सर्वसम्मतमा माथिबाट कुनै हस्तक्षेप भएको छैन। सम्बोधन गर्ने क्रममा पार्टी अध्यक्ष ओलीले भन्नुभएको थियो, तपाईंहरू लोकतान्त्रिक विधिबाट सर्वसम्मत ढंगले अघि बढ्नोस्। सम्बोधनमा प्रतिस्पर्धा मात्र होइन पनि भन्नुभयो। साथीहरूले सहमतिबाटै नेतृत्व चयन गर्नुभएको छ। योग्य साथीहरू मध्येबाट योग्यतमलाई छानिएको छ। पार्टीबाट टुक्रिएर गएका माधव नेपाल समूहका नेता, कार्यकर्तालाई महाधिवेशनले के कसरी सम्बोधन गर्दैछ ? यतिबेला जेजस्ता अपराध गरेर माधव नेपालको अगुवाइमा पार्टीभित्रका केही मान्छे चोइटिएर गएका छन्, यही स्थितिमा म उनीहरू जोडिने सम्भावना देख्दिनँ। हुन त राजनीतिमा सबै सम्भावना खुलै हुन्छ भन्छन् तर तत्काल छैन। साँच्चै भन्नुहुन्छ भने लोकतान्त्रिक प्रणालीमा अपराधको कोटीमा पर्ने काम भएका छन्, ती अपराधलाई जस्ताको तस्तै कायम राखेर फेरि एकताको नाममा केही होला भन्ने ठान्दिनँ। दुई पार्टी मिलेर नेकपा बन्दा पनि तपाई त्यत्ति सन्तुष्ट हुनु भएको थिएन नि। अबको बाटो कसरी सर्वसम्मत ढंगले अघि बढ्ला ? म असन्तुष्ट वा सन्तुष्ट भन्ने विषयभन्दा पनि मेरा दुईवटा कुरा थिए त्यसबेला। एमाले र माओवादी केन्द्र मिलिरहँदा यो कार्यकर्ता र जनताको चाहना हो, राष्ट्रिय आवश्यकता हो। प्रोएक्टिभ पार्टी एकताबद्ध हुन्छ, सुदृढ हुन्छ भने त राम्रो कुरो हो नि। तर, यो एकता गरिरहँदा विचारको प्रश्न र नेतृत्वको प्रश्नमा चाहिँ कमजोरी देखिनु हुन्न। विचार, संगठन र नेतृत्वका सन्दर्भमा डाइभर्ट गर्ने हिसाबले त्यो पवित्र, महान् र ऐतिहासिक भनिएको एकतामा यदि त्यस्तो चिज देखियो भने कमजोरी हुन्छ भनेको हुँ। ऐतिहासिक एकतामा यस्ता चिज त छैनन् ? फर्किएर हेर्नु जरुरी छ भन्ने मेरो अवलोकन थियो। परिणामहरूले के देखाएका छन् भने राम्रो काम त गर्यौं, तरिका र प्रक्रिया कति पुर्यायौं ? अहिले नै समीक्षा गर्ने बेला त होइन तर यो प्रश्न त छ। १० बुँदे कार्यान्वयनमा पनि तपाई असन्तुष्ट नै हुनुभयो। किन ? त्यो अबको महाधिवेशनमा प्रतिविम्बित हुने अवस्था छ कि छैन ? पार्टीभित्र असमझदारीहरू पैदा भएका बेलामा त्यस्ता समस्या हल गरौं भनेर सहमतिकै आधारमा कार्यदल बन्यो। कार्यदलले सुझाव दियो। सुझाव पार्टीले ग्रहण गर्यो। अधिकांश ठाउँमा ती १० बुँदे सुझावलाई कार्यान्वयन गर्यो। त्यसलाई रचनात्मक ढंगले लिने र सिर्जनात्मक ढंगले कार्यान्वयन गर्ने भनेको हो। यद्यपि जस्ताको तस्तै यान्त्रिक ढंगले लागू हुन सक्दैन भनेर बहस र छलफल भएको थियो। अध्यक्ष ओलीले पनि यही कुरा दोहोर्याएर भन्नुभएको हो, हामी सबैले पनि त्यही भन्यौं। किनभने कुनै पनि चिजलाई सिर्जनात्मक ढंगले लागू गर्नुपर्छ। सामान्य ढंगले तर गम्भीर रूपमा उठेको एउटा विषय छ, केपी शर्मा ओलीपछि नेकपा एमालेमा नेतृत्व कसको पोल्टामा ? दसौं महाधिवेशनबाट पनि अध्यक्ष केपी ओली नै हुनुहुन्छ भन्ने मलाई लाग्छ। यो अहिलेको पार्टीको आवश्यकता पनि हो। अझ देशकै आवश्यकता हो। त्यसपछिको कुरामा सरसल्लाह र समझदारीले नै टुंगो लगाउँछौं। एउटा प्रस्ट कुरो के भने म दुई चोटी महासचिव भएको मान्छे फेरि महासचिव हुन्नँ। यसमा स्पष्ट छु। अरू कुरा त छलफल गरेर तय गरौंला। दोस्रो पुस्तामा कसैले कसैलाई नमान्ने परिस्थिति त उत्पन्न हुँदैन ? दोस्रो पुस्ता भनिएका एमालेका साथीहरू अत्यन्त जिम्मेवार हुनुहुन्छ। पुस्ता भन्नाले उमेर मात्र होइन। म त भन्छु, तीनवटा पुस्ता हुन्छ। पहिलो पुस्ताले राजनीतिक अधिकारको लडाइँमा योगदान गर्यो। अधिकार प्राप्तिको कुरा गर्दा भूमिगत हुनुपथ्र्यो वा निर्वासित हुनुपथ्र्यो वा जेल जानुपथ्र्यो। पढाइ अनि पेसा छोड्नु पथ्र्यो। लामो समयको अथक संघर्षपछि त्यो कालखण्ड पूरा भयो। अब राजनीतिक अधिकारका लागि मान्छेहरूले बोल्दा वा गतिविधि गर्दा कोही दण्डित हुनु पर्दैन, जेल जानु वा मारिनु पर्दैन। नेपाली समाजमा विविधता छ। बहुजाति, बहुभाषा, बहुधर्म, बहुसंस्कृति, भौगोलिक विविधता छ। नेपाल कुनै एउटा जातिको बहुमत नभएको देश हो। अल्पसंख्यकहरूको देश हो। यसको प्रभाव राज्य सञ्चालनमा र संयन्त्रहरूमा प्रतिविम्बित हुनुपर्छ भन्ने आग्रहबाट कुरा उठे, समानुपातिक समावेशिताको। यदि श्रमजीवी वर्गको प्रतिनिधित्व गर्ने कम्युनिस्टले जित्दै गयो भने समाजवादको आधार निर्माण हुँदै जान्छ।कम्युनिस्ट पार्टी भनेको विचारका आधारमा चल्ने पार्टी हो, क्षेत्र, भूगोल, भाषा, लिंग, जात र धर्मका आधारमा होइन। प्रतिनिधित्वको यो विषय पनि थियो जुन संविधानमा समावेश भइसकेको छ। अब यो पनि मुद्दा रहेन, कार्यान्वयन गर्ने ठाउँमा छ। तेस्रो पुस्ता आर्थिक विकास र समृद्धिसँग सम्बन्धित छ। नीति कस्तो बनाउने ? अब राजनीतिक अधिकारका लागि बहस गौण भयो। समावेशिताका लागि बहस पनि गौण भयो। अब बहस केमा छ भन्दा आर्थिक विकास र समृद्धिमा नै हो। कस्तो नीति, कार्यक्रम र योजनाहरू बन्नुपर्छ भन्ने हो। यस्तो कुरा उठाउने नेताले पार्टी र राज्य सञ्चालनमा कस्तो आचरण देखाउने हो त्यो चाहियो। यसकारण तेस्रो पुस्ता मुद्दामा आधारित हुनेछ। अहिले हामी उमेर होइन, मुद्दामा आधारित पुस्तामा छौं। अब त्यो व्यक्ति नेता हुन्छ जसले आर्थिक विकास र समृद्धिका एजेन्डालाई प्रभावकारी ढंगले अगाडि ल्याउँछ। विधान महाधिवेशनमा प्रस्तुत सांगठनिक प्रतिवेदनमा कार्यकर्ता अनुशासनहीन हुन थाले भन्नुभयो। किन ? मैले नै संगठनात्मक प्रस्ताव प्रस्तुत गरेको हुँ। हामीभित्रका समस्या यसरी यसरी पनि प्रकट हुने गरेका छन् भन्ने सन्दर्भमा त्यो कुरा आएको हो। आमरूपमा पार्टीभित्र मात्र होइन, देशव्यापी रूपमा पनि उठेको छ। त्यसलाई सच्याउनुपर्छ भन्ने हिसाबले उठाएको हुँ। देश चुनावमा जाने तर्खरमा छ। कुनै बेला एमालेका कार्यकर्ता चिउरा चबाएर चुनावमा हिँड्थे अहिले खर्च खोजी हिँड्छन्। कसरी सन्तुलन गर्नुहुन्छ ? विगतमा एमालेभित्रका व्यवहारमा देखिएका कमजोरी समीक्षा गर्छौं र सच्याएर अघि बढ्छौं। जनआधारित भएर अगाडि बढ्नुपर्ने कुरालाई नयाँ ढंगले स्थापित गर्छौं। स्वावलम्बनको नीतिलाई पालन गरेर जनताको समर्थन र बलमा एमालेको शक्तिलाई स्थापित गर्नेछौं। आफू जान्दैन, भनेको पनि मान्दैन भनेझैं भएको थियो विधान महाधिवेशनमा आर्थिक अनुशासनको विषय। पार्टीकै नेता, कार्यकर्ता, जनप्रतिनिधिदेखि पार्टीबाहिर भ्रष्टाचार निवारण जरुरी छैन ? जनताको खबरदारी भन्ने कुरा अन्यथा होइन। राजनीतिक पार्टीहरू आफू जिम्मेवार हुनुपर्यो। जो जनताको हकहितका लागि समर्पित भनिएका पार्टीहरू जिम्मेवार हुनुपर्छ। ती पार्टीहरूले के गर्नु हुने र के नहुने भन्ने कुरा छुट्ट्याउनु पर्छ। आफूबाट असावधानीवश भएका वा लापरवाहीवश भएका वा अनुचित ढंगले भएका कुराहरू सच्याउने आँट पनि गर्नुपर्छ। जनता वा देशको हितमा काम गर्छु भन्ने पार्टीले यदि त्यस्ता कुरा गर्छन् भने त हैसियतमा रहँदैन। पार्टीको नीति र सिद्धान्तअनुसार सांस्कृतिक रूपान्तरण गर्ने कुरामा केन्द्रित नहुँदाको अवस्थामा समाज सुधार गर्न कसरी सम्भव होला ? विधान महाधिवेशनमा सांस्कृतिक रूपान्तरणका कुरा मजैले उठेका छन्। कम्युनिस्ट नेताले के गर्नु हुने र के गर्नु नहुने ? समाजमा दुई खालका मूल्य मान्यता छन्। एउटा अग्रगामी मूल्यमान्यता छ भने अर्को पश्चगामी मूल्यमान्यता छ। नेकपा एमालेले राष्ट्रिय राजनीतिमा जुन लिड रोलमा आफूलाई उभ्याएको छ। त्यो मुद्दामा आधारित भएर हो। देश र जनताको हितमा, देशको स्वाधीनता, स्वाभिमान र स्वतन्त्रताको पक्षमा लडेर हो। अबको निर्वाचनमा पनि यिनै मुद्दा र हिजो सरकारमा गरिरहेका विकासका कुरा लिएर जनसमक्ष जान्छ र पाँच वर्षका लागि ताजा जनादेश बोकेर ल्याउँछ। पश्चगामी मूल्यमान्यतालाई हामी त्याग्छौं भने अग्रगामी मूल्यमान्यतालाई अँगाल्छौं। सांस्कृतिक विचलनको प्रश्न आइरहँदा समाजका मूल्यमान्यतामा हाम्रो ध्यान जानुपर्छ। यी पनि कुनै अग्रगामी र कुनै पश्चगामी खालका छन्। पुरातन कुरा हटाउँदै जानुपर्छ। कम्युनिस्ट आचरण र नैतिकताका कुरा पनि छन्। केही मानक छन् तिनको पालन गर्नुपर्छ। देखाउन मात्र होइन, समाज रूपान्तरणको जो संकल्प बोकेर हामी हिँडेका छौं त्यसैले त्यो चिज गर्नु जरुरी हुन्छ। एमाले नेताहरूले माक्र्सवादी नीति र जबजअनुुसार आफूलाई बदलेनन् भने संसदीय भासमा भासिने खतरा देखिन्छ। त्यस्तो लाग्दैन ? बुझ्नुपर्ने कुरा, हाम्रो क्रान्ति कस्तो क्रान्ति हो ? हामीले हिंसात्मक वा सशस्त्र संघर्ष गरेर परिवर्तन ल्याएका होइनौं। हामी बुर्जुवा शक्तिसितको सहकार्यबाट प्राप्त भएको राजनीतिक परिवर्तनमा छौं। जुन क्रान्ति श्रमजीवी वर्गको प्रतिनिधि कम्युनिस्ट पार्टी र बुर्जुवा वर्गको प्रतिनिधि नेपाली कांग्रेसको सहकार्यबाट सम्पन्न भयो। हामी अब यही दुईवटा शक्तिसँगको प्रतिस्पर्धाको चरणमा छौं। सरकार, संसद् र राज्यका संयन्त्रहरूमा दुवैका प्रतिनिधित्व गर्ने पात्र र प्रवृत्तिहरू छन्। लामो समयसम्म प्रतिद्वन्द्विता चल्छ। यस्तो बेला हामीले योग्यता र क्षमता देखाएर श्रेष्ठता हासिल गर्नुपर्छ। यो प्रतिस्पर्धामा जसले श्रेष्ठता हासिल गर्छ, उसैले यो राजनीतिक परिवर्तनपछि प्राप्त भएका उपलब्धिलाई त्यही दिशातर्फ लैजान्छ। यदि श्रमजीवी वर्गको प्रतिनिधित्व गर्ने कम्युनिस्टले जित्दै गयो भने समाजवादको आधार निर्माण हुँदै जान्छ। दुर्भाग्यवश त्यस्तो भएन भने उपलब्धिहरू गुम्दै जान्छन्। उपलब्धिहरू जोगाउन विधानदेखि पालिकासम्म अधिवेशन गर्यौं। अब बाँकी सबै अधिवेशन गर्छौं। संगठनदेखि समाजसम्म व्यवस्थित गर्नकै लागि यो सबै गरेका हौं। समावेशी रूपमा हेर्ने हो भने पनि एमालेभित्र सांगठनिक रूपमा हालको स्थिति सन्तोषजनक छैन भनिन्छ। महाधिवेशनले कसरी मिलाउँछ ? नेपाली समाज विविधतायुक्त छ। यसलाई क्रियाकलाप, राजनीतिक गतिविधि र सांगठनिक काममा हेक्का राख्नुपर्छ। कम्युनिस्ट पार्टी भनेको विचारका आधारमा चल्ने पार्टी हो, क्षेत्र, भूगोल, भाषा, लिंग, जात र धर्मका आधारमा होइन। विचारकै आधारमा चले पनि एमालेले यो कुरा हेक्का भने राख्छ, नेपाली समाजको विविधतालाई ख्याल गर्छ। निर्वाचनका बेलामा सबै नेता जनताका घरघर पुग्छन् तर त्यसपछि हराउँछन्। किन ? कतिपयले आम पार्टीजस्तै एमाले पनि उस्तै भनेर पनि टिप्पणी गरिदिन्छन्। म त्यसमा सहमत छैन। एमाले त तल्लो तहसम्म पनि आमरूपमा जनतासम्म पुगेको पार्टी हो। वडा अधिवेशनमा पनि त्यही भएका र भिजेका साथीहरू नै नेतृत्वमा आउनुभयो। पालिकामा पनि त्यही भयो। आमरूपमा बुझ्न एमाले गाह्रो पनि छ। के बुझेका छन् भने माथि माथि छ तर लाखौं नेता र कार्यकर्ता भएको पार्टी हो। जनताले हेरेबुझेकै छन्। सत्ता गठबन्धन चुनावसम्मै तालमेलमा जाने भनिरहेछ। एमालेको योजना के छ ? सम्भव भएका र मिल्ने शक्तिहरूसँग त्यो पनि मुद्दामा आधारित भए सहकार्य हुनसक्छ। मिलेसम्म सँगै जाने हो। गठबन्धनलाई भनेकै छौं, सक्छौ भने एक्लाएक्लै आऊ सक्दैनौ आँट छैन भने जुटेरै आऊ, एमाले भिड्न तयार छ। विधानमा रहेको ३३ प्रतिशत महिलाको व्यवस्थाले योग्य पुरुषको सन्दर्भमा प्रश्न चिह्न त तेस्र्याउँदैन ? महिलालाई त्यसै टिपेर ल्याउँदैनौं। यत्ति हो सामान्यभन्दा अलि खुकुलो मापदण्ड छ। यद्यपि यत्रो ठूलो पार्टीले व्यवस्थापन गर्दा कोही असन्तुष्ट हुनसक्छ तर भ्रम र अन्योलका कुरा चिरेर अघि बढ्छौं। पार्टीका नेता कार्यकर्तामा पठन संस्कृति अत्यन्त कहालिलाग्दो देखिन्छ। यसलाई कसरी सुधार्नु हुन्छ ? यो सही कुरा हो। हो, अलिकति सतहीपना बढेको छ। सामाजिक सञ्जाल र सार्वजनिक सञ्चारमाध्यममा आएका कुराबाट प्रभावित हुने जबर्जस्त प्रवृत्ति देखिएको छ। सूचना दिए पनि सतही बनाएको छ। पार्टीमा यसले गम्भीर समस्या निम्त्याउन सक्छ। हाम्रो पार्टीले पार्टी स्कुलमार्फत पाठ्यक्रम बनाएर सबै तहमा प्रशिक्षण चलाउँछ। आउँदा दिनमा निश्चित तहको नेतृत्वमा आउन निश्चित तहको पाठ्यक्रम पूरा गरेको हुनुपर्छ। अन्त्यमा, तपाईंको केही भन्नु छ कि ? नेकपा एमालेले राष्ट्रिय राजनीतिमा जुन लिड रोलमा आफूलाई उभ्याएको छ। त्यो मुद्दामा आधारित भएर हो। देश र जनताको हितमा, देशको स्वाधीनता, स्वाभिमान र स्वतन्त्रताको पक्षमा लडेर हो। यस्तै आर्थिक विकास र समृद्धिको पक्षमा मुद्दासहित अघि बढेर हो। अबको निर्वाचनमा पनि यिनै मुद्दा र हिजो सरकारमा गरिरहेका विकासका कुरा लिएर जनसमक्ष जान्छ र पाँच वर्षका लागि ताजा जनादेश बोकेर ल्याउँछ। सहमतिमा एमाले प्रतिनिधि सहमतिमा कस्तो आउला एमाले नेतृत्व ?"
जनगणनाको प्रश्नमै प्रश्न,"मेरो गणना : मेरो सहभागिता नाराका साथमा जनगणना भइरहेको छ। तर, नाराको मर्मअनुसारको गणनाको प्रश्नावलीमा विषयको सहभागिता नभएको भन्दै चिन्ता र चासो पनि उत्तिकै छ। मुख्यतः जाति, भाषा र धर्मका विषयमा प्रश्न उठेका छन्। यसै कारण गणनामा तथ्यांकभन्दा पनि मिथ्यांकन समेटिएला कि भन्ने चिन्ता र चासो बढी छ। उसै त प्रश्नावलीको ठेली, त्यसमाथि नागरिकलाई नै अलमलमा पार्ने विषयले ऐतिहासिक गणनाको सुरुआत नै खल्लो बन्नेको छ। भाषाको विषयमा मातृभाषा, नजिकको भाषा र दोस्रो भाषाजस्ता विषयले नागरिक आफूले बोल्ने कुन भाषा, कुन सूचीमा पर्छ भन्नेमा नै अलमलमा छन्। गणकले पनि बुझाउन नसक्दा र जे भन्यो त्यहीँ टिप्ने हुँदा लिन खोजेको विषय छुट्दैछ। यो विषय नै अहिलेको गम्भीर समस्या हो। जनगणनामा छुट्नै नहुने प्रमुख विषय भनेकै संख्या, जाति, भाषा र धर्म हो। संख्या संकलनमा समस्या नरहे पनि जाति, भाषा र धर्मको विषय विवादमा नै छ। यो अहिलेको गणनामा मात्रै उठ्ने नयाँ समस्या भने होइन। यसअघिका गणनामा पनि तिनै विषय संकलनको तथ्यमा समस्या थियो। तथ्यांकको साटो मिथ्यांक आउँदा यी क्षेत्रको विकासका लागि बनाइने योजना सही ठाउँमा पुगेन। जनगणनाको तथ्यांककै आधारमा सरकारले नीति, कार्यक्रम र योजना बनाउने हो। तर, सोही तथ्यांक गलत हुँदा ती सबै कार्य सफल बन्दैन। सरकारले लिएको योजना कार्यान्वयन भए पनि त्यसको सही नतिजा पक्कै पनि आउँदैन। यी यसअघिका घटनाले पुष्टि गरेका कुरा हुन्। कतिपय सम्प्रदायले गणनाको प्रश्नावलीले स्पष्ट पहिचान नखुलाएको गुनासो गरेका छन्। समुदायगत यथार्थलाई हेर्दा भाषिक तथा जातिगत सन्दर्भमा अन्योलपूर्ण अवस्था भने नरहेको होइन। उदाहरणका लागि घले थर भएको गुरुङ, तामाङ र मगर पनि हुन्छ। गणकले बुझाउन नसके घले भनेर टिपाउने व्यक्ति अर्कै थरमा पर्ने जोखिम उत्तिकै छ। अर्कोतर्फ केही समुदाय तथा सम्प्रदायले आफ्नो समुदायको पहिचानलाई सबल देखाउन मातृभाषा नजाने पनि पुख्र्यौली र शास्त्रीय भाषालाई समेत मातृभाषा नै लेख्ने गरेको पनि भेटिन्छ। तथापि तथ्य भनेको कल्पना र भावनाभन्दा माथि यथार्थ र वस्तुपरक हुनुपर्छ। यसअघिका गणनामा गणकले उत्तरदाताबाट स्पष्ट जानकारी प्राप्त नहुने स्थिति आउनासाथ मनगढन्ते विवरण भरेका गुनासा नआएका होइनन्। यस पटक पनि यस्तै घटना दोहोरिए गणना औपचारिकतामा सीमित नरहला भन्न सकिन्न। गणनाको प्रश्नावलीमा प्रश्न उठेपछि केन्द्रीय तथ्यांक विभागले विज्ञप्तिमार्फत जवाफ दिनुपर्ने अवस्था आयो। विभागले संकलन गरिने तथ्यांकको गुणस्तर अभिवृद्धिका लागि उपयुक्त समाधान खोज्नुपर्ने अवस्था आएको स्वीकारेको छ। ठूलो लगानीमा सुरु गरिएको गणना अब रोक्न त मिल्दैन। जे तथ्यांक आए पनि १० वर्ष त्यसलाई मान्नुपर्छ नै। त्यसैले गम्भीर भएर अघि बढ्नुपर्ने अवस्था देखिएको छ। तर, समस्यामा आएका विषयलाई मात्रै पुनः संरचनागत रूपमा स्थानीय तह, प्रदेश र केन्द्रको समन्वयमा संकलन गर्न नसकिने भने होइन। वा अन्य विकल्पको खोजी गर्नुपर्छ। संघीय पद्धति र संवैधानिक आधारका रूपमा संविधानको धारा २८१ मा नेपाल सरकारले प्रत्येक १०१० वर्षमा हुने राष्ट्रिय जनगणनालाई आधार मानेर समीक्षा र पुनरावलोकन गर्ने विषयलाई उल्लेख गरेको छ। यो संविधानको मर्म पनि मार्नु हुँदैन। गणनाका रूपमा आइपर्ने विविधताभित्रका चुनौतीलाई पनि समीक्षा गर्दै तात्कालिक समाधानका सन्दर्भलाई अध्यावधिक गर्नु अपरिहार्य हुन्छ। बढी आधिकारिक बहुल तथ्यांक संलग्नको यो महाअभियानमा वैधता र विश्वसनीयताको अपरिहार्यता छ। जनगणनामा सोधिँदै भाषादेखि खातासम्म जनगणनामा किन गरिँदैछ मातृ मृत्यु अध्ययन ? संघीयतामा पहिलो जनगणना आजदेखि, प्रकृतिदेखि संस्कृतिसम्मको गणना गरिँदै राज्यको नीति निर्माणमा सहयोग पुग्छ, जनगणनामा सहयोग गरौं : ओली (भिडियो) जनगणनाले देश विकासमा सहयोग पुग्छ : प्रधानमन्त्री देउवा (भिडियो) जनगणना महत्त्वपूर्ण राष्ट्रव्यापी कार्यक्रम हो, सफल बनाऔं : राष्ट्रपति"
"अमेरिकी सहायक विदेशमन्त्री लु आज नेपाल आउँदै, एमसीसीबारे छलफल गर्ने","काठमाडौं : एमसीसी सम्झौताबारे अन्योलता बढिरहेका बेला अमेरिकी सहायक विदेशमन्त्री डोनाल्ड लु बुधबार नेपाल आउँदैछन्। तीन दिने नेपाल बसाइका क्रममा सहायक विदेशमन्त्री लुले अमेरिकानेपाल सम्बन्ध, नेपालमा सञ्चालित अमेरिकी परियोजना, एमसीसी सम्झौताबारे प्रधानमन्त्रीसहित दलका शीर्ष नेतासँग छलफल गर्दैछन्। विदेश सहायक मन्त्री लुले प्रधानमन्त्री एवम् नेपाली कांग्रेसका सभापति शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड', एमाले अध्यक्ष केपी शर्मा ओलीलगायतसँग भेट गर्ने कार्यक्रम रहेको छ। उनले परराष्ट्रमन्त्री नारायण खड्का, अर्थमन्त्री जनार्दन शर्मा लगायतसँग समेत भेट्ने स्रोतले बताएको छ। लुले दक्षिण तथा मध्य एसिया मामिला हेर्दै आएका छन्। संसदबाट एमसीसी सम्झौता पारित हुन नसकिरहेका बेला हुन लागेको अमेरिकी सहायक विदेशमन्त्रीको भ्रमणलाई अर्थपूर्णरुपमा हेरिएको छ। गत भदौ २४ गते एमसीसीकी उपाध्यक्ष फातिमा सुमारको नेतृत्वमा आएको अमेरिकी टोलीले एमसीसी पारित गर्न भइरहको बिलम्बबारे चासो राखेको थियो। फातिमा नेतृत्वको टोलीलाई प्रधानमन्त्री देउवाले राष्ट्रिय सहमति जुटाएर संसदबाट एमसीसी पारित गर्ने आश्वासन दिएका थिए। जलवायु सम्मेलनमा भाग लिएर बेलायतबाट फर्कने क्रममा त्रिभुवन अन्तराष्ट्रिय विमानस्थलमा प्रधानमन्त्री देउवाले एमसीसी पारित गर्नेबारे माओवादी केन्द्रका अध्यक्ष दाहाल समेतले हस्ताक्षर गरेर एमसीसी मुख्यालयमा पत्र पठाएको खुलासा गरेका थिए। ओलीको प्रश्न : नेपाली जनताले जान्न चाहेको छ प्रधानमन्त्री ज्यू, एमसीसी के गर्नुहुन्छ ? सुमारसँग ओलीले भने: एमसीसी पास गर्नेनगर्ने जिम्मा सरकारको, हामी त प्रतिपक्षी भइसक्यौँ माओवादी अध्यक्ष दाहाल र एमसीसी उपाध्यक्ष सुमारबीच भेट सुमारसँग देउवाले भने: एमसीसी पास गराउन राजनीतिक सहमति जुटाउँदैछु निजी क्षेत्रले भन्यो, एमसीसी पास गरौं एमसीसीबारे देउवाले भने सित्तैमा दिएको पैसा पनि लिन्न भन्छन् यार एमसीसी पारित ढिलाइबारे अमेरिकी चासो प्रक्रिया पूरा गरेर एमसीसी पास हुन्छ : प्रधानमन्त्री देउवा एमसीसीलाई लेखेको पत्र सार्वजनिक गर्न सत्तारुढ दलमै माग अमेरिकाका सहायक विदेशमन्त्री नेपाल आउँदै, प्रधानमन्त्रीसँग भेटवार्ता गर्ने"
आगोले बजारै सखाप,"मुगु : जिल्ला सदरमुकाम गमगढीस्थित तल्लो बजारमा सोमबार मध्यराति आगलागी हुँदा २१ घरमा पूर्ण क्षति पुगेको छ। धनसम्पत्ति खरानीमा परिणत भएपछि २१ घरधनी र बहालमा बसेका ४४ गरी ६५ परिवार बिचल्लीमा परेका छन्। १७ घर र चार टहरामा ५० करोड रुपैयाँभन्दा बढीको धनमाल क्षति भएको प्रहरीले जनाएको छ। पीडितले मंगलबार रातिसम्म तत्काल खानसमेत राहत पाएका छैनन्।आगलागीले घर सम्पत्ति, अन्न सबै जलायो। अब के खाने भन्ने चिन्ता लागेको छ। अहिलेसम्म खाने व्यवस्था केही छैन, पीडित राज्यलक्ष्मी शाहीले भनिन्। स्थानीय झोबा लामाले विपद्का बेला पनि सहयोगका लागि कसैले केही नसोधेको गुनासो गरिन्। तीन साना छोराछोरीलाई च्याप्दै ३९ वर्षीया एकल महिला लामाले भनिन्, आगलागीमा हाम्रो घरसम्पत्ति सबै जल्यो। जलेको घर हेर्न म कसरी जाऊँ ? हामीलाई के भयो भनेर सोध्न न स्थानीय सरकार आउँछ न राजनीतिक दल। उनले छिमेकीको गोठमा आश्रय लिएकी छन्। छिमेकीले नै दिएका खानेकुराले सन्तानको भोक टारेकी छन्। स्थानीय ठिल्ले लामाको घरको पूजाकोठामा बालिएको दियोबाट सोमबार राति करिब १२:३१ बजे आगलागी सुरु भएको प्रहरीले जनाएको छ। सुरुमा खाना पकाउने ग्यास सिलिन्डर विस्फोट हुने डरका कारण स्थानीयवासी आगो निभाउन अग्रसर भएका थिएनन्। जसकारण बजारै आगलागीमा परेको स्थानीयवासीको भनाइ छ। छायाँनाथ रारा१ का वीरजंग मल्लले उक्त घरमा रहेका ग्यास सिलिन्डर विस्फोट भएपछि मात्र स्थानीयवासीले आगो निभाउने प्रयास गरेको बताए। मुगुको गमगढी बजारमा आगलागी, २० घर जले (तस्बिर) मुगुका आगलागी पीडितलाई तत्कालै राहत प्याकेज : मुख्यमन्त्री शाही मुगु आगलागी : ग्यास सिलिण्डरका कारण ठूलो क्षति आगलागी पीडितको राहत बैठकमै सिमित टायरको तेल उत्पादन गर्ने उद्योगमा आगलागी लामासहित छिरिङ लामा, गोमा शाही, डम्बर मल्ल, झमा लामा, गुरु लामा, टासी लामा र राजबहादुर शाहीको घर जलेको छ। त्यसैगरी छत्तबहादुर मल्ल, कुसलाला सावद, पृथ्वीजंग शाही, रत्नबहादुर शाही, जानबहादुर हितान, दानबहादुर हितान, जनकबहादुर मल्ल, ग्याम्जो लामा, याग्याल लामा, विशाल मल्ल, पुतली शाही, लक्ष्मी शाही र गोर्खबहादुर मल्लका घर पनि पूर्णरूपले क्षति भएका छन्। ५० करोडभन्दा बढीको धनसम्पत्ति क्षति भएको जिल्ला प्रहरी कार्यालयका डीएसपी चित्रबहादुर भट्टराईले बताए। दिनैभर राहतको बैठक, पीडित भोकै सरोकारवाला निकाय मंगलबार दिनभर राहतको बैठकमै व्यस्त भए। यसले गर्दा पीडितहरू मंगलबार बेलुकासम्म के खाने कहाँ बस्ने भन्ने चिन्तामा थिए। जिल्ला समन्वय समितिको सभाहलमा बिहान बसेको सर्वपक्षीय बैठकले राहतका लागि स्थानीय गैरसरकारी संस्था र कर्णाली प्रदेश सरकारलाई अनुरोध गर्ने निर्णय गरेको थियो। दिउँसो छायाँनाथ रारा नगरपालिकाले स्थानीय गैरसरकारी संस्थासँग राहतका लागि बैठक गरेको थियो। जिल्ला प्रशासन कार्यालयमा विपद् ब्यवस्थापन समितिको बैठक बसेको स्रोतले जनाएको छ। कर्णाली प्रदेशका मुख्यमन्त्री जीवनबहादुर शाहीले पीडितलाई तत्काल राहत उपलब्ध गराउनु भनी प्रेश विज्ञप्ति जारी गरेका थिए। यद्यपि मंगलबार बेलुकीसम्म घटनास्थलमा राहत पुग्ने कुनै सुरसार थिएन। प्रदेश सांसद चन्द्रबहादुर शाहीले काठमाडौंबाट सेनाको हेलिकप्टर सुर्खेत पुगेर मुगु पुग्दा फर्कन समय लाग्ने भएकाले मंगलबार राहत उपलब्ध गराउन नसकिएको बताए। उनका अनुसार बुधबार मात्र हेलिकप्टरमार्फत राहत सदरमुकाम पुग्नेछ। उद्योग वाणिज्य संघले तत्काल राहतका लागि सदरमुकाममा रहेका व्यापारीहरूबाट चन्दा उठाउन सुरु गरेको छ। संघले संकलन गरेको रकम जिल्ला विपद् व्यवस्थापन समितिको जिम्मा लगाइने र सोमार्फत तत्काल राहत उपलब्ध गराउने व्यवस्था मिलाइने संघका अध्यक्ष कमल बुढाले बताए। प्रमुख जिल्ला अधिकारी रोमबहादुर महतले केही पीडितलाई तत्कालका लागि रेडक्रसले गैरखाद्य सामग्री र अन्य निकायबाट केही नगद उपलब्ध गराएको बताए। प्रदेश सरकारबाट आउने राहत बुधबार मात्र आइपुग्ने महतले बताए।"
प्रचण्डलाई स्वागत गर्न नगरपालिकाले दियो सार्वजनिक बिदा,"महोत्तरी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई स्वागत गर्न रामगोपालपुर नगरपालिकाले सार्वजनिक बिदा दिएको छ। नगरपालिकाभित्रमा नवनिर्मित स्वास्थ्य संस्था उद्घाटनको लागि प्रचण्ड आउने भएपछि स्वागतको लागि बुधबार एक दिनको बिदा दिइएको हो। मेयर अशोककुमार मण्डलले जारी गरिएको प्रेस विज्ञप्तिमा अध्यक्ष प्रचण्डको स्वागतका लागि मंसिर १ गते बुधबार सार्वजनिक बिदाको घोषणा गरेका हुन्। नगरपालिकाले सार्वजनिक बिदा दिएपछि सामाजिक सञ्चालनमा आलोचना भएको छ। नगरपालिका अन्तर्गतका आधारभूत स्वास्थ्य केन्द्रहरू वडा नम्बर २,३,४,६,७, ८ र ९ को उद्घाटनका लागि प्रचण्ड महोत्तरी आउने कार्यक्रम रहेको नगरपालिकाको सो विज्ञप्तिमा उल्लेख रहेको छ। प्रचण्ड मध्यान्ह १२ बजे रामगोपालपुर प्राथमिक स्वास्थ्य केन्द्रमा राखिएको खुल्ला सभालाई सम्बोधन गर्ने छन्। कार्यक्रमको तयारी पूरा भएको नगरपालिकाको कार्यालयले जनाएको छ।"
आजदेखि ईपासपोर्ट,"काठमाडौं : राहदानी विभागले एमआरपी विस्थापन गरी बुधबारदेखि विद्युतीय राहदानी (ईपासपोर्ट) जारी गर्दै छ। त्रिपुरेश्वरस्थित विभागको नयाँ भवनबाट सेवाको सुरुवात गरिने विभागका महानिर्देशक डोरनाथ अर्यालले बताए। परराष्ट्रमन्त्री नारायण खड्काले एक समारोहबीच ईपासपोर्ट सार्वजनिक गर्ने छन्। महानिर्देशक अर्यालका अनुसार यसको कभरमा नेपालको नयाँ नक्सासहितको निशान छाप छ। साधारण (३४ र ६६ पृष्ठ), कूटनीतिक, विशेष, सर्भिस, अस्थायी, सिम्यान्स अभिलेख किताब गरी सात प्रकारका पासपोर्ट जारी हुनेछन्। विभागले यसअघि चार प्रकारका पासपोर्ट जारी गर्दै आएको थियो। ईपासपोर्टका पृष्ठहरूमा नेपालका सम्पदा, संस्कृति, जीवनयापन, वन्यजन्तु र चर्चित ठाउँहरूको तस्बिर राखिएको छ। पहिलो कभर र अन्तिम कभरका भित्री पृष्ठमा डाँफे र नेपालको राष्ट्रिय झन्डा छ। पहिलो चरणमा विभागले साधारण पासपोर्ट जारी गर्ने अर्यालले बताए। अरू प्रकारका भने जनवरीदेखि मात्रै जारी हुनेछन्। केही साता सीमित मात्रै ईपासपोर्ट वितरण गर्छौं, अर्यालले भने, बिस्तारै बढाएर लान्छौं। मेसिन रिडेबल राहदानी (एमआरपी) बिस्तारै विस्थापन गर्दै लैजाने विभागको योजना छ। सेवाग्राहीले ईपासपोर्ट एकै दिनमा पाउनेछन्। विभागले २० लाख ईपासपोर्ट छपाइ गर्न सन् २०२० डिसेम्बरमा फ्रान्सको आईडीईएमआईए आइडेन्टी एन्ड सेक्युरिटी कम्पनीसँग २ अर्ब ४८ करोड रुपैयाँमा सम्झौता गरेको थियो। अर्यालका अनुसार ईपासपोर्टमा माइक्रो चिप्स हुन्छ। चिपमा औंठाछाप, तस्बिरलगायत व्यक्तिगत विवरण हुन्छन्। यी विवरण राखेर चिप लक गरिसकेपछि कसैले फेरबदल गर्न सक्दैन, अर्यालले भने। यसले गर्दा व्यक्ति झुक्किने हुँदैन। मेसिनले पासपोर्टधनी र बोक्ने व्यक्ति उही हो वा होइन भन्ने सेन्सर गर्ने हुनाले यसबाट दुरुपयोग रोकिने उनले बताए। उनका अनुसार एक व्यक्तिको पासपोर्टमा अर्को उड्ने सम्भावना न्यून हुन्छ। उक्त मेसिनमा एकपटक त्यस्तो पासपोर्ट प्रयोग भएको र त्यही पासपोर्ट अर्को व्यक्तिले प्रयोग गरे रोकिदिन्छ। त्यसैले कसैको पासपोर्टमा हुलिया परिवर्तन गरी हिँड्ने सम्भावना पनि न्यून हुन्छ। यो तेस्रो पुस्ताको अत्यन्त सुरक्षित र भरपर्दो राहदानी हो। विदेशस्थित कूटनीतिक नियोग र जिल्ला प्रशासन कार्यालयले रुजु गर्ने, लाइभ इन्रोलमेन्ट गर्ने र भेलिडेट गर्ने कार्य सकेपछि विभागबाट पासपोर्ट जारी हुन्छ। अर्यालका अनुसार हाल लाग्ने गरेको समयभन्दा कम्तीमा आधा समयमा अब पासपोर्ट प्राप्त गर्न सकिन्छ। समय बुक गरेर र घरबाटै दस्तुर तिरेर आउन सकिने हुँदा धेरै छरितो र राहदानी लिन लाइन बस्ने झन्झटबाट सेवाग्राहीले छुटकारा पाउनेछन्। यो हाल विश्वमा चलेको सबैभन्दा सुरक्षित र भरपर्दो पासपोर्ट हो।"
सहमतिमा कस्तो आउला एमाले नेतृत्व ?,"काठमाडौं : एमाले नेताहरूले १०औं महाधिवेशनबाट सहमतिमा नयाँ नेतृत्व चयन गर्ने भनिरहेका छन्। अध्यक्ष पदमा केपी शर्मा ओली निर्विकल्प देखिन्छन्। तर, सहमतिमा अन्य पदाधिकारी कोको आउलान् ? १० बुँदे सहमति गरेका र माओवादीबाट आएका नेताहरूको व्यवस्थापन कसरी होला भन्ने चासोको विषय बनेको छ। महाधिवेशनबाट अध्यक्षमा ओली सर्वसम्मत गराउने गृहकार्य भइरहेको छ। उपाध्यक्ष भीम रावलले अध्यक्षमा उठ्ने संकेत गरे पनि खुलेका छैनन्। केही नेताले उपमहासचिव घनश्याम भुसाल अध्यक्षमा उठ्ने हुन कि भन्ने संकेत गरेका छन्। तर, उनी पनि यसबारे बोलेका छैनन्। अध्यक्षमा ओलीको मात्र उम्मेदवारी हाल्ने र सर्वसम्मत अध्यक्ष घोषणा गर्ने तयारीमा नेताहरू जुटेका छन्। महासचिव ईश्वर पोखरेल १०औं महाधिवेशनबाट ओली नै अध्यक्ष हुने बताउँछन्। यो महाधिवेशनबाट अध्यक्ष केपी शर्मा ओली नै हुनुहुन्छ भन्ने मलाई लाग्छ, पोखरेल भन्छन्, यो अहिलेको पार्टीको आवश्यकता पनि हो। अझ देशकै आवश्यकता हो। अरू पदमा भने सरसल्लाह र समझदारीले नै टुंगो लगाइने उनी बताउँछन्। मैले नगर कमिटीको बैठकमा बोल्ने क्रममा साथीहरूले केमा प्रतिस्पर्धा गर्दै हुनुहुन्छु भनेर सोध्नुभयो। मैले केमा प्रतिस्पर्धा गर्दा राम्रो होला तपाईंहरूले नै राय दिनु न भनें। उहाँहरूले नै तपाईं अध्यक्षमा लड्नु राम्रो हुन्छ भन्नुभयो। मैले तपाईंहरूको भावना कदर गर्छु। काठमाडौं पुग्छु। सल्लाह गरेर निर्णय लिन्छु भनेको हो। भीम रावल, उपाध्यक्ष १० बुँदे सहमति गरी एमालेमै बसेका उपाध्यक्ष रावलले उम्मेदवारीबारे सल्लाह भइरहेको प्रतिक्रिया दिए। नेतृत्वका विषयमा साथीहरूसँग छलफलकै सिलसिला चलिरहेको छ, रावलले अन्नपूर्ण पोस्ट्सित भने, पार्टीले संस्थागत रूपमा के सोचेको छ ? त्यो पनि आउँला, अनि मात्रै निर्णयमा पुग्छु। चितवनमा मंसिर १० देखि १३ गतेसम्म हुने महाधिवेशनबाट अध्यक्षसहित १५ पदाधिकारी चुनिनेछन्। त्यस्तै, २ सय २५ केन्द्रीय सदस्य चयन हुनेछन्। १ अध्यक्ष, १ वरिष्ठ उपाध्यक्ष, ४ उपाध्यक्ष, १ महासचिव, १ उपमहासचिव र ७ सचिवसहित ४५ स्थायी समितिको व्यवस्था नयाँ विधानले गरेको छ। अस्वस्थ प्रतिस्पर्धाले पार्टीमा अन्तरविरोध सृजना गर्छ । सहमति पनि लोकतन्त्रमा स्वस्थ प्रतिस्पर्धा नै हो । यसले पार्टीलाई एकजुट बनाउँछ । अष्टलक्ष्मी शाक्य, उपाध्यक्ष पार्टी विधानले नेतृत्वमा ७० वर्षको उमेरहद तोकेको छ। ओली आगामी फागुनमा ७० वर्ष पुग्दै छन्। तर, मंसिरमै महाधिवेशन हुन लागेकाले ओलीलाई अध्यक्ष हुन विधानले छेक्दैन। निर्वाचित भइसकेपछि भने ७० वर्षे उमेर हद लागू नहुने प्रावधान विधानमा छ। ओलीसँग प्रतिस्पर्धा गर्ने अरू कोही नेता नभएका कारण यसपटक ओली सर्वसम्मत चयन हुने निश्चित जस्तै रहेको उनीनिकट नेता बताउँछन्। हामी २३ जना नेकपाकै निरन्तरतामा एमाले रह्यौ। पार्टीको नीति र विधानले पनि नेकपा निरन्तरता हो भनेको छ। त्यसकारण पनि नेतृत्वमा पनि यो प्रकट हुन्छ नै भन्ने हामी विश्वस्त छौं। ठूला नेताको व्यवस्थापनमा समस्या नै छैन्। पदाधिकारीमा नअटाए स्थायी समितिमा समेटिनुहुन्छ। धर्मराज रेग्मी, नेता संसदीय दलका उपनेता सुवास नेम्बाङ यो महाधिवेशनलाई एकताको महाधिवेशन बनाउन लागिपरेको बताउँछन्। भन्छन्, सर्वसम्मति पनि लोकतन्त्रको ब्युटी हो। यसले पार्टीलाई एकढिक्का बनाउँछ। केन्द्रीय कमिटीसम्मै सर्वसम्मत गर्ने प्रयास हो। चुनौती र अप्ठ्यारा भए पनि सहमतिमा नेतृत्व चयन गर्न सकिने नेम्बाङको विश्वास छ। उपाध्यक्ष अष्टलक्ष्मी शाक्य समझदारी र सहमतिमा नेतृत्व चयन हुने बताउँछिन्। अस्वस्थ प्रतिस्पर्धाले पार्टीमा अन्तरविरोध सिर्जना गर्छ, उपाध्यक्ष शाक्य भन्छिन्, सहमति पनि लोकतन्त्रमा स्वस्थ प्रतिस्पर्धा नै हो। यसले पार्टीलाई एकजुट बनाउँछ। एमालेले वडा, पालिकाका अधिवेशन पनि सहमतिमा गर्यो। अधिकांश जिल्लामा महाधिवेशन प्रतिनिधि पनि सहमतिमै चयन गर्यो। अब सहमतिमै केन्द्रीय नेतृत्व चयन गर्ने उसको तयारी छ। अध्यक्ष ओली, महासचिव ईश्वर पोखरेल, सचिव योगेश भट्टराईलगायत नेताले सहमतिमै नेतृत्व चयन हुने बताइसकेका छन्। सत्ताबाट बहिर्गमन र पार्टी विभाजनपछि हुन लागेको महाधिवेशनबाट एमालेले एकढिक्का रहेको सन्देश दिन खोजेको छ। नवौंं महाधिवेशनमा ओली र तत्कालीन वरिष्ठ नेता माधवकुमार नेपाल पक्षधर प्यानल बनाएर चुनाव लडेका थिए। मतपत्रमा पनि प्यानलअनुसार उम्मेदवारको सूची बनाइएको थियो। पहिलोपटक वरिष्ठ उपाध्यक्ष अध्यक्षपछिको मर्यादाक्रममा रहने पद हो, वरिष्ठ उपाध्यक्ष। हालै विधान महाधिवेशनबाट एक वरिष्ठ उपाध्यक्ष पद सिर्जना गरिएको हो। यो पदमा महासचिव पोखरेल सर्वसम्मत हुने नेताहरू बताउँछन्। पोखरेलले आफू पुनः महासचिव नहुने बताइसकेका छन्। उनीबाहेक वरिष्ठ उपाध्यक्षमा अरू नेताको चर्चा चलेको छैन। केहीले वरिष्ठ उपाध्यक्षमा नेता रावलको नाम लिने गरेका छन्। तर, अध्यक्ष ओलीसँग दूरी बढेकाले उनको सम्भावना कम रहेको जनाइएको छ। उपाध्यक्षका आकांक्षी विधानमा चार उपाध्यक्षको व्यवस्था छ। तर, तीन उपाध्यक्ष पार्टीमै क्रियाशील छन्। रावलसहित अष्टलक्ष्मी शाक्य र युवराज ज्ञवाली नवौं महाधिवेशनबाट उपाध्यक्ष निर्वाचित भएका हुन्। ज्ञवालीलाई अनुशासन आयोग वा अन्य कुनैमा व्यवस्थापन गर्ने तयारी रहे पनि रावल र शाक्यको व्यवस्थापन कसरी होला भन्ने चासो छ। शीर्ष तहमा महिला एक जना मात्रै देखिएकाले शाक्य उपाध्यक्ष हुने निश्चितप्रायः रहेको नेताहरू बताउँछन्। तर, रावललाई उपाध्यक्षमा समेटेर लिने वा नलिने भन्ने अध्यक्ष ओलीमै भर पर्नेछ। १० बुँदे सहमति कार्यान्वयन नगरेको भन्दै पछिल्ला दिन रावल ओलीसँग असन्तुष्ट देखिएका छन्। रामबहादुर थापा र सुवासचन्द्र नेम्बाङलाई पनि उपाध्यक्ष बनाउने चर्चा छ। नवौं महाधिवेशनमा उपाध्यक्षमा पराजित लालबाबु पण्डित पनि उपाध्यक्ष पदका आकांक्षी देखिएका छन्। नवौँ महाधिवेशनमै उपाध्यक्ष उठेर थोरै मत नपुगेको हो, नेता पण्डितले भने, मेरो प्राथमिकता उपाध्यक्षमै हुन्छ। सरसल्लाह पनि गर्दै छु। सहमति भए त्यहीअनुसार हुन्छ। जे भए पनि पदाधिकारीमा उठ्नेछु। केन्द्रीय सदस्य निरज आचार्य पार्टी घेराबन्दीमा रहेका बेला सर्वसम्मत नेतृत्व चयन गर्नु राम्रो हुने बताउँछन्। तर, यो पक्षपातरहित हुनुपर्छ, नेता आचार्य भन्छन्, सर्वसम्मतिका नाममा हिजोको खेमा, जन्मकुण्डली हेरेर गरियो भन्ने त्यो आघात हुन्छ। महासचिवमा तीन आकांक्षी अध्यक्षपछिको कार्यकारी पद महासचिव हो। कम्युनिस्ट पार्टीमा त महासचिव पदको थप महत्व पनि हुन्छ। विगतमा लामो समय महासचिव नै प्रमुख कार्यकारी पद थियो। एमाले छाडेका माधवकुमार नेपाल नै १५ वर्ष महासचिव बनेका थिए। २०६४ सालको पहिलो संविधानसभा निर्वाचनमा पार्टीको हारपछि उनले महासचिव पदबाट राजीनामा दिएका थिए। २०४६ को राजनीतिक परिवर्तनपछि तत्कालीन नेकपा (माक्सवादी) र नेकपा (माले) मिलेर नेकपा (एमाले) बनेको थियो। दुवै पार्टीका नेता व्यस्थापनका लागि अध्यक्ष र महासचिवको व्यवस्था गरियो। अध्यक्ष मनमोहन अधिकारी र महासचिव मदन भण्डारी भए। २०४९ सालमा पाँचौं महाधिवेशनमा अध्यक्ष र महासचिव पदलाई निरन्तरता दिइयो। महासचिव भण्डारीको २०५१ जेठ ३ गते दासढुंगामा रहस्यमय निधन भएपछि नेपाल महासचिव भए। २०५१ सालमा मध्यावधि निर्वाचनमा ठूलो पार्टी भएर एमालेले अधिकारीकै नेतृत्वमा ९ महिनाको लोकप्रिय सरकार पनि चलायो। त्यसबेला अध्यक्ष अधिकारी भए पनि महासचिव शक्तिशाली थिए। २०५६ मा अधिकारीको निधनपछि एमालेले अध्यक्ष पद हटायो। महासचिव नै कार्यकारी प्रमुख बनायो। १०औं महाधिवेशनबाट महासचिवको जिम्मेवारी कसको काँधमा आउला भन्ने धेरैको चासो छ। महासचिव पोखरेलले आफू यो पदमा नदोहोर्याउने प्रष्ट गरिसकेका छन्। पोखरेल आठौं र नवौं महाधिवेशनबाट महासचिवमा निर्वाचित भएका थिए। सहमतिमै पदाधिकारी चयन हुने भएकाले अध्यक्ष ओलीको बढी रोजाइमा पर्नेले नै महासचिवको जिम्मेवारी पाउने नेताहरू बताउँछन्। अब यो जिम्मेवारी पाउनेलाई ओलीको उत्तराधिकारीका रूपमा पनि व्याख्या गर्न थालिएको छ। यो पदमा उपमहासचिव विष्णुप्रसाद पौडेल र स्थायी समिति सदस्य शंकर पोखरेलको चर्चा छ। सचिव पृथ्वीसुब्बा गुरुङ र नवौं महाधिवेशनमा महासचिवमा थोरै मतले पराजित सुरेन्द्र पाण्डे पनि आकांक्षी रहेको निकटस्थ नेताहरू बताउँछन्। पौडेल एमाले र माओवादी एकतापछि बनेको नेकपाका महासचिव थिए। उनी पार्टीका संगठन विभाग प्रमुख छन्। महासचिवमा उनको बलियो दाबेदारी देखिन्छ। ओलीका अर्का विश्वासपात्र पोखरेलको पनि बलियो सम्भावना रहेको नेताहरू बताउँछन्। लुम्बिनी प्रदेशका मुख्यमन्त्रीसमेत भइसकेका पोखरेल जनताको बहुदलीय जनवादको व्याख्याताकै रूपमा चिनिन्छन्। ओलीले विधान महाधिवेशनमा आफू बिसन्चो भएको भन्दै पोखरेललाई नै राजनीतिक प्रतिवेदन वाचन गर्न लगाएका थिए। ओलीले दुवै नेतालाई पदाधिकारीमा व्यवस्थापन गर्नै पर्छ र गर्छन् पनि, एक स्थायी समिति सदस्य भन्छन्। पौडेल महासचिव भए पोखरेल उपमहासचिव हुन सक्छन्। पोखरेल महासचिव भए पौडेल उपाध्यक्ष बनाउनुपर्ने अवस्थामा ओली छन्। स्थायी समिति सदस्य सुरेन्द्र पाण्डे र सचिव पृथ्वीसुब्बा गुरुङ पनि महासचिवको लाइनमा छन्। यी दुवै नेतालाई पदाधिकारीमा आवश्यक रहेको महसुस अध्यक्ष ओलीले गरेको उनीनिकट एक नेता बताउँछन्। गुरुङलाई सचिवमै दोहोर्याउन खोजे उनले उपाध्यक्षको दाबी गर्न सक्ने नेताहरू बताउँछन्। उनीहरूका अनुसार पाण्डेलाई पनि उपाध्यक्ष बनाउन सक्ने सम्भावना छ। उपमहासचिवमा को ? यसपटक उपमहासचिवको संख्या घटाएर एक मात्र राखिएको छ। अघिल्लो विधानमा दुई उपमहासचिवको व्यवस्था थियो। उपमहासचिवमा यो पटक खासै चर्चा छैन। घनश्याम भुसाल नै दोहोरिने सम्भावना पनि छ। १० बुँदे सहमति गरी पार्टीमै बसेका १० भाइलाई समेट्न पनि ओलीले भुसाललाई उपमहासचिव बनाउन सक्ने नेताहरू बताउँछन्। गुरुङ वा प्रदीप ज्ञवाली पनि उपमहासचिव हुन सक्ने नेताहरू बताउँछन्। सचिवमा धेरै आकांक्षी एमालेले सचिवको संख्या बढाएर ७ पुर्याएको छ। ९ आंै महाधिवेशनमा ५ मात्रै थियो। सचिवमा समावेशीता पनि लागू हुनेछ। प्रदीप ज्ञवाली, गोकर्ण विष्ट, योगेश भट्टराई भीम आचार्य, पृथ्वीसुब्बा ५ सचिव छन्। उनीहरूमध्ये अधिकांश सचिवमा दोहोरिने छन्। सचिव समावेशी भनिएकाले महिला, जनजाति, मधेसी, दलितको प्रतिनिधित्व पनि गराउनुपर्नेछ। त्यसका साथै युवा र पुराना नेतालाई समेट्नुपर्नेछ। जसमा महिलाबाट वृन्दा पाण्डे, शिवमाया तुम्बाहाम्फे, दलितबाट छविलाल विश्वकर्मा, जनजातिबाट किरण गुरुङ, मधेसीबाट रघुवीर महासेठ सचिवका आकांक्षी देखिएका छन्। त्यस्तै खगराज अधिकारी, विष्णु रिमाल, यमलाल कँडेल, भानुभक्त ढकाल, टोपबहादुर रायमाझी र लेखराज भट्ट पनि सचिवको आकांक्षी छन्। पदाधिकारीमा नअट्ने नेतालाई ४५ सदस्यीय स्थायी समितिमा समेटिनेछ। स्थायी समिति एमालेको माथिल्लो कमिटी हो। रघुजी पन्त, केशव बडाल सत्यनारायण मण्डल, प्रभु साहलगायत नेता रहनेछन्। १० भाइको व्यवस्थापन चुनौतीपूर्ण असार २७ मा १० बुँदेसहित सहमति गरी एमालेमै बसेका १० स्थायी समिति सदस्यसहित नेताको व्यवस्थापन चुनौतीपूर्ण देखिएको छ। अध्यक्ष ओलीले आफूहरूभन्दा माओवादी केन्द्रबाट आएका नेतालाई बढी प्राथमिकता दिएको गुनासो उनीहरूको रहँदै आएको छ। विगतमा नेपाल पक्षमा रहेका १० स्थायी समिति सदस्य १० बुँदे आधार बनाएर पार्टी विभाजनमा सहभागी भएनन्। उपाध्यक्षहरू भीम रावल, अष्टलक्ष्मी शाक्य, युवराज ज्ञवाली, उपमहासचिव घनश्याम भुसाल, सचिवहरू गोकर्ण विष्ट, योगश भट्टराई, भीम आचार्य, स्थायी समिति सदस्य सुरेन्द्र पाण्डे, रघुजी पन्त र अमृतकुमार बोहरालाई व्यवस्थापन गर्नु छ। १० बुँदे कार्यान्वयन नभएको भन्दै रावल र भुसालले असन्तुष्टि जनाइरहे पनि अन्य नेता मौन छन्। रावलले कतिपय स्थानमा प्रतिनिधि छनौट र सदस्यता वितरण नै विधि पद्धतिविपरीत भएको बताएका छन्। उनी सहमतिका नाममा लादिएको भन्दै छन्। यस्तै, ठाकुर गैरे, निरज आचार्य, सुरेन्द्र मानन्धरलगायत नेता एमालेमै छन्। आफूलाई अफ्ठ्यारोमा साथ दिएका कारण ओलीले माओवादी केन्द्रबाट आएका नेताको व्यवस्थापनलाई महत्व दिएका छन्। ओलीले महाधिवेशन मूल आयोजक समितिको संयोजक नै रामबहादुर थापालाई बनाएका छन्। २०७७ पुस ५ मा प्रतिनिधिसभा विघटनदेखि नै थापासहित नेताले ओलीलाई साथ दिइरहेका छन्। नेपाल समूहबाट समानान्तर गतिविधि गरिरहेका बेला उनीहरूले ओलीको काँधबाट हात झिकेनन्। प्रतिनिधिसभा सदस्य, प्रदेशसभा सदस्य(सांसद) पद नै गुमाएर पनि उनीहरू एमालेकै पक्षमा उभिए। एमालेमै बसेपछि टोपबहादुर रायमाझी, लेखराज भट्ट, प्रभु साह, गौरीशंकर चौधरीको प्रतिनिधिसभा सदस्य पद नै गयो। ज्वालाकुमारी साह, धर्मराज रेग्मीलगायत २३ जना केन्द्रीय सदस्यले अफ्ठ्यारो घडीमा ओलीलाई साथ दिएका थिए। नेता धर्मराज रेग्मी नीति र विधानमा नै नेकपाको निरन्तरता भनेकाले यो विषय नेतृत्वमा प्रकट हुनेमा विश्वस्त छन्।"
सुनसरीमा एमाले महाधिवेशन प्रतिनिधि छनोट विवाद उत्कर्षमा,"धरान : नेकपा (एमाले)को १० औं महाधिवेशनमा सुनसरीमा प्रतिनिधि छनोट विवाद उत्कर्षमा पुगेको छ। चारवटा निर्वाचन क्षेत्र रहेको सुनसरीमा ४२ जना प्रतिनिधि चयन गर्नुपर्ने छ। प्रतिनिधि छनोटका लागि मंगलबार निर्वाचन तोकिएको भएपनि सर्वसम्मत रुपमा प्रतिनिधि चयन गर्न निर्वाचन स्थगित गरिएको छ। प्रतिनिधि छनोटका लागि मनोनयन दर्ता गराइएको भएपनि संस्थापन पक्षका नेता इतर पक्षका नेताहरुले निर्वाचनको तयारी नै नगरेका कारण प्रतिनिधि छनोट हुन नसकेको एमाले इटहरी उपमहानगर कमिटी सदस्य ऋषि नेपालले जानकारी दिए। उनले प्रतिनिधि छनोट गर्ने निर्वाचन प्रकृया स्थगित गर्नु नेताहरुको अत्यन्तै गलत काम भएको बताए। निर्वाचन गर्नको साटो सहमतिका नाममा मनोनयन दर्ता गराइएका आकांक्षीहरुलाई सचिव भीम आचार्य र जिल्ला अध्यक्ष खेमराज पोखरेलले नेताहरुले गरेको निर्णय मान्ने सर्तमा जबरजस्ती हस्ताक्षर गराइको एक एमाले नेतृले जानकारी गराइन्। नेताका श्रीमती छनोट गर्न जबरजस्ती हस्ताक्षर एकै घरका श्रीमान श्रीमतीहरुले समेत प्रतिनिधि छनोटका लागि मनोनयन गरेपछि विरोध भएको छ। लामो समयदेखि पार्टीमा योगदान गर्नेहरुलाई पाखा लगाउदै श्रीमान श्रीमती नै प्रतिनिधि जान खोज्नु एमालेमा परिवारवाद हाबी भएको उनको भनाई छ। एमाले महाधिवेशनमा प्रतिनिधि जानका लागि सचिव भीम आचार्यकी श्रीमती निरा आचार्य, प्रदेश सांसद सर्बध्वज साँवा उनकी श्रीमती अमृता साँवा, बराहक्षेत्र नगरपालिकाका मेयर निलम खनाल उनकी श्रीमती विणा खनाल, धरानकी उपमेयर मञ्जु भण्डारी उनका श्रीमान मुरारी सुबेदीले प्रतिनिधि छनोटका लागि मनोनयन दर्ता गराएका छन्। एमाले सुनसरीका सचिवालय सदस्य लक्ष्मी बाँनियाले नेताहरुले सहमतिका नाममा एकै परिवारका श्रीमान श्रीमतीलाई छनोट गरिए प्रतिवाद गर्ने चेतावनी दिएका छन्। सहमतिका नाममा प्रतिनिधि छनोटको निर्वाचन प्रकृया रोकिनु नेताहरुको निरंकुस प्रबृत्ति भएको उनको आरोप छ। नेताहरुले सहमतिका नाममा श्रीमान श्रीमतीलाई प्रतिनिधि छनोट गर्नु अन्य कार्यकर्ताहरुलाई अन्याय हुने एमालेका संगठित सदस्य गापि खतिवडाले बताए। सर्बसहमत प्रतिनिधि छनोट गर्दा श्रीमान श्रीमती मध्ये एकजनाले अन्य आंकाक्षीहरुलाई मार्ग प्रसस्त गरे सहज अवस्था हुने उनको सुझाव छ। जबरजस्ती हस्ताक्षर गराएको छैन सुनसरीमा १३ महिला, चार दलित र २५ पुरुषले एमाले महाधिवेशनमा सहभागिता जनाउन पाउने छन्। एमाले सचिव भीम आचार्यले प्रतिनिधि छनोटको सहमतिमा आंकाक्षीहरुलार्य जबरजस्ती हस्ताक्षर नगराएको र श्रीमतीलाई प्रतिनिधि छनोट गर्न दबाब नदिएको बताए। एमाले सुनसरीका अध्यक्ष खेमराज पोखरेलले प्रतिनिधिका आकांक्षीहरुलाई सहमतिको वातावरण बनाउनका लागि राजिखुशीमै हस्ताक्षर गराइएको बताए। उनले अन्य जिल्लाहरुमा सहमतिमै प्रतिनिधि छनोट गरिएकाले सुनसरीमा पनि सर्वसहमत प्रतिनिधि छनोट गर्नका लागि निर्वाचन स्थगित गरिएको जानकारी दिए।"
टायरको तेल उत्पादन गर्ने उद्योगमा आगलागी,"विराटनगर : मोरङको कटहरीमा टायरको तेल उत्पादन गर्दै आएको एउटा उद्योगमा बुधबार बिहानदेखि आगलागी भइरहेको छ। कटहरी गाउँपालिका४ स्थित ग्लोबल बायो इनर्जी नामक उद्योगमा लागेको आगो नियन्त्रण बाहिर गएको छ। यो उद्योगले सवारी साधनको टायरमा प्रयोग हुने तेल उत्पादन गर्दै आएको थियो। लगभग बिहान ५:३० बजेतिरबाट आगलागी सुरु भएको स्थानीयले बताए। मोरङ प्रहरीका प्रवक्ता डीएसपी दीपक श्रेष्ठले स्थानीय बासिन्दा, नेपाली सेना, नेपाल र सशस्त्र प्रहरी तथा दमकलको सहयोगमा आगो नियन्त्रणको प्रयास जारी राखिएको जानकारी दिए। विराटनगर, इटहरी, कानेपोखरी, रंगेली, दुहवी लगायतका स्थानबाट गएका दमकलले आगो नियन्त्रणको प्रयास गरिरहेका छन्। ठूलो संख्यामा सुरक्षाकर्मी पनि परिचालन गरिएको छ। तर पुराना टायर पेलेर तेल उत्पादन गर्दै आएको उद्योगमा लागेको आगो नियन्त्रणमा लिन मुस्किल परिरहेको प्रहरीले जनाएको छ। उद्योगका सञ्चालक नवनित अग्रवालले विद्युत सर्ट भएर आगो लागेको हुनसक्ने बताए। उनका अनुसार दनदनी दन्किरहेको आगो नियन्त्रणमा लिन समस्या हुँदा ठूलो क्षति भएको छ। आगो नियन्त्रणको प्रयास जारी राखिए पनि सम्भव हुन नसकिरहेको अग्रवालले बताए।"
अध्यक्षमा ओली एक्लो प्रतिस्पर्धी ?,"शत्रुलाई सबै खालको प्रतिस्पर्धामा लतारेर र पछारेर मात्र शत्रु परास्त हुन्छ। तर पनि शत्रुको बिउ नै शून्य हुँदैन। नेपाल कम्युनिस्ट पार्टी एमालेको दसौं महाधिवेशन मंसिर १०१२ गते चितवनमा हुँदैछ। केपी शर्मा ओलीमा भएको नेतृत्व कौशल र सशक्त क्षमताका कारण पार्टीमा जनआकर्षण अत्यधिक बढेको छ। त्यसैले उहाँका केही प्राविधिक कमजोरी ओझेल परेका छन्। तर उहाँको सवालअनुसारको जवाफी रोचक घोचक प्रतिवादलाई अतिशयोक्तिपूर्वक दुष्प्रचार गरिएको पाइन्छ। अरू केही कमजोरी नपाएपछि नाक बांगो भन्ने हो। त्यसैले जनता, कार्यकर्ता र नेताकै पनि मन जित्ने ओली महाधिवेशनमा अध्यक्षको एकल उम्मेदवार हुने अवस्था देखिन्छ। तथापि उहाँका प्रतिस्पर्धी नै छैनन् भन्न सकिन्न र हुन्न पनि। लामो समयदेखि थुप्रिएर रहेको सैद्धान्तिक, सांगठनिक तथा सिर्जनात्मक विचलन नै पार्टीको प्रमुख समस्या हो। अर्को यसैसित सम्बन्धित अझ सांस्कृतिक रूपान्तरणजस्तो सर्वोपरि महत्वको विषय ओलीसित तीव्र रूपमा टक्कर गर्ने विषय हो। पार्टी उपाध्यक्ष डा भीम रावल ओलीको घोषित वा अघोषित प्रतिस्पर्धी वा दाबेदार हुन चाहेको देखिन्छ। यसमा अरू कुनै पदमा घनश्याम भुसाल पनि अगाडि आउन सक्छन्। जनवादमा प्रतिस्पर्धा नै गर्न नपाउने भन्ने हुन सक्तैन। प्रतिस्पर्धा समान वा असमानका बीच हुन्छहुँदैन, त्यो बेग्लै कुरा हो। तर, प्रतिस्पर्धी भनेर १० बुँदेका नाममा व्यक्तिकेन्द्रित विषय उठाएर कसैले पत्याउँदैन। कहिलेकाँही प्रतिस्पर्धाका कारण चर्चाका शिखरमा पनि पुगिन्छ। तर, पार्टीलाई सही दिशा प्रदान गर्ने मुद्दा उठाउनु चाहिँ अहम् महत्वको विषय हो। पार्टीलाई संसदीय भासबाट भासिन नदिने उपाय सुझाउने कुरा चाहिँ अहिलेको टड्कारो विषय हो। सही मुद्दा उठान गर्दा प्रतिस्पर्धा नगरे र गरे पनि मुद्दासित नै प्रतिस्पर्धा गर्नुपर्ने हुन्छ। एमालेका अधिकांश पार्टी नेतृत्वमा सामन्तवादी तथा पुँजीवादी विकृत संस्कृतिले गाँजेको छ। अधिकांश नेताको आचार, विचार, रहन, सहन र जीवनशैली जबज अनुरूप छैन। चुनावका बेला कार्यकर्ता र जनतालाई ज्यू ज्यू गर्ने बाहेक प्रायः नेतामा जनमैत्री भावना नै पाइन्न। ओलीले भनेझैं अधिकांशलाई मित्रको आँखाले मित्रलाई हेर्न पनि आउँदैन। आफ्नो वर्ग, तह र समुदाय सिंगैलाई सबल र सक्षम बनाउने प्रतिस्पर्धालाई समाजवादी प्रतिस्पर्धा भनिन्छ। यसको अभाव पार्टी नेताहरूमा पर्याप्त रूपमा पाइन्छ। सामन्तवादी र पुँजीवादीजस्तो आफू मात्र योग्य, सक्षम र पदयोग्य भन्ने पुँजीवादी प्रतिस्पर्धा नेताहरूमा प्रायः पाइन्छ। अहिले नै कतिपय त केन्द्रीय स्तरको औकात राख्न नसक्ने नेता केन्द्रीय सदस्य रहेको देखिन्छ। प्रतिभाको फूलबारी बनाउने र सबै प्रतिभालाई समान अवसर दिने कुरामा पार्टीले गम्भीर ध्यान दिनुपर्छ। पार्टीमा एक जनालाई मात्र पटकपटक जिम्मेवारी दिने कुरा बेठीक हुन्छ। संघ, प्रदेश र स्थानीय तहमा विशेष अवस्थाबाहेक एक पटक मात्र जिम्मेवारी दिने थिति बसाल्नु पर्छ। प्रायः सबैले सभासद्, मन्त्री र गाउँ, नगर, उपमहानगर र महानगरपालिकाका प्रमुख र उपप्रमुखमा अर्जुनदृष्टि लगाएको देखिन्छ। यी सबै विकृति सांस्कृतिक रूपान्तरण गर्ने विषय पूरै ओझेल पर्दाको अवस्थाले गर्दा हो। पार्टीमा जीवनशैली र आचार र आचरण बदल्ने कुरा अहिलेसम्म गरेको देखिएको छैन। सिद्धान्तअनुसार आफूलाई नै परिवर्तन गर्न नसक्ने नेता र पार्टीले देशमा आमूल परिवर्तन गर्ने कुरा फगत गफ मात्र हुनेछ। माक्र्सले ती दुवै दर्शन र दृष्टिकोणलाई माक्र्सवादी वैज्ञानिक सार प्रदान गरे। धर्म, संस्कृति र संस्कारका विषयमा जबजअनुसार विल्कप प्रस्तुत नगर्ने हो भने यो पार्टी संसदीय भासमा नराम्ररी भासिने खतरा देखिन्छ। यस्तो चिन्ता नेताद्वय मणि थापा र खगेन्द्र राईले बारम्बार गरेका छन्। आफैंलाई दास बनाउने शोषणकारी सत्ता, शासन र शक्तिको आमजनता पिछलग्गु बनेका वा बनाइएका छन्। यसको प्रमुख कारण सामन्तवादी अपसंस्कृति सदियौंदेखि पढाएका कारणले हो। हजारबार पढाएपछि जनमनमा अपसंस्कृति जब्बर भएर बस्छ। स्वैच्छिक रूपबाट दास संस्कृतिमा जनतालाई बानी पारिन्छ। धार्मिक सांस्कृतिक प्रभाव र पकड राखी सामन्तवादले जनविरोधी शासन जनमनमा नै स्थापित गरेको छ। यस खालका नकारबाट सकारात्मक शिक्षा लिन सक्नुपर्छ। त्यसैले धर्म, संस्कृति र संस्कारका बारेमा सही, सत्य र तथ्य उजागर गर्नुपर्छ, कुहिराको काग बनेर हुँदैन। जातिगत संकीर्ण गुटगत गतिविधि गर्न केही नेताले उकासिरहेको देखिन्छ। त्यसैले अरूहरूको आलोचना मात्र गरेर हुन्न, आफैंलाई राम्ररी छाम्नुपर्छ र उपचार गरिहाल्नुपर्छ। अध्यात्म र अध्यात्मवादका बीचको परक देख्न सक्नुपर्छ। यसका लागि आत्मिक संस्कृतिका क्षेत्रमा गम्भीर तथा सघन प्रशिक्षण अपरिहार्य देखिन्छ। ओली सरकारले समाजवाद उन्मुख विकास निर्माणका कामहरूको संकेत गरेको छ। तिनलाई अझ विकसित गर्दै गरेका राम्रा कामहरूका बारेमा विभिन्न सुक्ति, उक्ति तथा कलात्मक सिर्जनात्मक अभियान सञ्चालन गर्नुपर्छ। यसका लागि जनसांस्कृतिक महासंघ तथा संस्कृतिकर्मीहरूलाई आवश्यक रूपमा प्रोत्साहित गर्नुपर्छ। तिनलाई नजानिँदो पारामा हेलाहोचो गर्ने व्यवहार बन्द गर्नुपर्छ। देशीविदेशीसित लडेर पार्टी अस्तित्व र हैसियत कायम राख्ने ओली नेतृत्वका लागि घरभित्रकै शत्रु सबैभन्दा घातक हँुदा रहेछन् भन्ने देखियो। आफू राम्रो गर्न नसक्ने तर राम्रो गरेको देख्न नसक्ने कम्युनिस्टका खोलहरूको पोल खुलिसकेको छ। शत्रु अर्थात् विपक्षीलाई मासेर शत्रु सकिँदैन। शत्रुलाई सबै खालको प्रतिस्पर्धामा लतारेर र पछारेर मात्र शत्रु परास्त हुन्छ। तर पनि शत्रुको बिउ नै शून्य हुँदैन। पार्टी परित्याग गर्दैमा माधव नेपाल प्रवृत्ति सकिँदैन। नकार सकारका बीचको द्वन्द्व निरन्तर चलिरहन्छ। नकार समाप्त पारेर होइन, यसको उचित व्यवस्थापन गर्नुपर्छ तर त्यसलाई हावी हुन दिनु हुन्न। आफैंले आफ्नो गल्ती देखिँदैन। त्यसैले पार्टीमा र समितिमा आफूले गरेका गल्ती देखाउने आलोचनात्मक चेत अपरिहार्य हुन्छ। कोही नभए आलोचनात्मक चेतको लेखकले पार्टीमा प्रतिस्पर्धीको भूमिका निर्वाह गर्नुपर्छ। आलोचना ओखती हो यसले रोग निवारण गर्नेछ। नत्र पार्टी वा राज्यको सत्ता र शक्तिको वरिपरि प्रायः भजनमण्डली मात्र झुम्मिन्छन्। आश र त्रासबिनाका मानिस मात्र सत्य बोल्न सक्छन्। जसले समृद्धिको एजेन्डा ल्याउँछ, उसैले नेतृत्व गर्छ सहमतिमा कस्तो आउला एमाले नेतृत्व ? माधव प्रवृत्तिसित देशघाती बाह्य शक्तिको लगनगाँठो स्पष्ट भएको छ। राष्ट्र र राष्ट्रियता विरोधी लेन्डुप प्रवृत्तिविरुद्ध एकताबद्ध हुनु अपरिहार्य देखिन्छ। घरझगडा त भोलि पनि गरौंला र गर्दै रहौंला तर अहिले आँगनमा आएर खुल्ला चुनौती दिइरहेको देशको बैरीका विरुद्ध त एकजुट हुनैपर्छ। यस्ता बेलामा सर्वसम्मत नेतृत्व चयनमा जोड दिनुपर्छ। २०१७ सालमा प्रतिपक्षी शक्ति कमजोर हुँदा २००७ सालमा प्राप्त प्रजातन्त्र जोगाउन सकिएन। नेपाली कांगे्रसको नेतृत्वमा कम्युनिस्ट फोबिया व्याप्त रहेकाले प्रजातन्त्रको बहाली गर्ने पुष्पलालको संयुक्त आन्दोलन गर्ने प्रस्ताव अस्वीकार्य भयो। जब स्वीकार्य भयो तब नेपालमा प्रजातन्त्र बहाली भयो। यस मानेमा ओलीले भनेझैं एमाले नहुँदो हो त अहिले पनि देशमा २०१७ सालको जस्तै प्रतिगामी कदम चलिसक्थ्यो। राष्ट्र र राष्ट्रियतामाथि सोझो वा घुमाउरो धावा बोल्दा अहिले पनि पूर्वराष्ट्रपति, केही पूर्वप्रधानन्याधीश तथा कतिपय कानुन्चीहरू एक शब्द बोल्दैनन्। तिनीहरू सुस्तामा भारतीयहरूको अनधिकृत प्रवेश र ड्रोन र हेलिकप्टरमार्फत नेपालको आकाशमा विचरण गरिरहेको दृश्यबारे मौन देखिन्छन्। महाकालीमा भारतीयका कारण मारिएको जयसिंह धामीलाई श्रद्धाञ्जलिसम्म दिँदैनन्। हिजैका दिनमा परमादेशमार्फत प्रधानमन्त्री नियुक्त गर्न कम्मर कसेर लागेका केही न्यायमूर्ति र कानुन्चीहरू काम सर्यो ठाँडो गरिरहेका छन्। यहाँ पनि कम्युनिस्ट फोबियाले काम गरेको स्पष्टै देखिन्छ। नभए महाभियोग लागेर बदनाम हुनबाट बचेकी र बचाइएकी पूर्वप्रधानन्यायाधीश सुशील कार्कीसमेत किन अति सामान्य विवेकबन्धक राखेर बोल्दैछिन्। हिजो आँखा चिम्लेर न्यायालयलाई कमजोर बनाउन लागिपर्नेहरू अहिले रुन्चे हाँसो हाँसिरहेको देखिन्छ। अहिले आएर न्याउरी मारी पछुतो गरेर के हुन्छ ? जननेता मदन भण्डारीले पार्टीलाई प्रतिभाको फूलबारी बनाउन खोजेका थिए। तर उहाँ पछिको नेतृत्वले काँडाघारीमा परिणत गरिदियो। जस्तो बनाउन खोज्यो पार्टी त्यस्तै हुन्छ। प्रहरीको तालिममा पर्दा मानिसको शरीर सखुवाको काठ जस्तो हुन्छ सेनाको तालिममा पर्दा मानिसको शरीर फलामजस्तो हुन्छ। ढिलै भए पनि एमाले पार्टी विगतमा जस्तो चार चौकडी गुटजस्तो अत्यन्त अराजक अवस्थाबाट मुक्ति पाउने संकेत देखिन थालेको छ। तर, विकृतिमा बानी परेपछि त्यसबाट उम्किन समय लाग्छ। तुलनात्मक रूपमा एमाले सैद्धान्तिक र सांगठनिक दृष्टिले सबल, सक्षम र पहिलो भए पनि यो पार्टीमा मौका पाए विचलन सबल बन्ने खतरा छ। वार्ड र स्थानीय तहका अधिवेशनमा कहाँ कहाँ के कस्ता चुनावी हतकन्डा मच्चाइयो। यस्ता कृत्यहरू कतिपय ठाउँमा भएको देखियो। पार्टीको माथिदेखिको गुट कम देखिए पनि र त्यति नदेखिए पनि तलतलका गुट सक्रिय रहेको पाइयो। विगतझैं पार्टीअध्यक्ष वा अभिभावक नै एउटा संकीर्ण गुटको पक्षधर हुने कुरूप प्रवृत्ति भने यसपालि देखिएन। पार्टीमा अहिले पनि जात, धर्म, थर, गोत्र, नाक र नश्लसम्बन्धी गुटहरू भित्रभित्रै सक्रिय रहेको नमुना इटहरी, सुनसरीमा देखियो। संकटका बेला चुप लागेर बसेका पार्टीमा लहलह बाली लागेपछि इटहरी नगर प्रमुख द्वारिकालाल चौधरीलाई चरम जातिगत संकीर्ण गुटगत गतिविधि गर्न केही नेताले उकासिरहेको देखिन्छ। त्यसैले अरूहरूको आलोचना मात्र गरेर हुन्न, आफैंलाई राम्ररी छाम्नुपर्छ र उपचार गरिहाल्नुपर्छ।"
