शीर्षक,विवरण
इन्डोनेसियामा शक्तिशाली भूकम्प,जाकार्ता : इन्डोनेसियामा बुधबार ६१ म्याग्नीच्युडको शक्तिशाली भूकम्प गएको छ। देशको पूर्वी क्षेत्रमा पर्ने मालुकु प्रान्तमा केन्द्रविन्दु भएर भूकम्प गएको हो। भूकम्प गएपछि सुनामीको खतरा भने नरहेको अधिकारीहरुले बताएका छन् । भूकम्पले गरेको क्षतिका बारेमा पनि कुनै विवरण प्राप्त नभएको जनाइएको छ । स्थानीय समय अनुसार बुधबार बिहान ११४३ मा भूकम्प गएको थियो। भूकम्पले पारेको असरका बारेमा विवरण संकलन गर्ने कार्य भइरहेको अधिकारीहरुले जनाएका छन् । इन्डोनेसियामा बर्सेनि दर्जनौं पटक भूकम्प आउने र ठूलो धनजनको क्षति हुने गरेको छ ।
तटबन्ध बगाएपछि म्याग्दीको सदरमुकामसहित बजार जोखिममा,"बेनी : बाढीले तटबन्ध बगाएपछि म्याग्दीको सदरमुकाम बेनीसहित चारवटा मुख्य बजार कटानको उच्च जोखिममा परेका छन्। कालीगण्डकीमा आएको बाढीले बेनीको कालीपुल, संगमचोक, अन्नपूर्ण गाउँपालिकाको भुरुङ्गतातोपानी, म्याग्दी नदीको बाढीले मालिका गाउँपालिकाको केन्द्र दरवाङ्ग बजार र बेनी नगरपालिका४ तातोपानीको मसारमा कटान गर्न थालेको छ। बेनी नगरपालिका८ संगमचोकको पछाडि र कालीपुल बसपार्क क्षेत्रमा मंगलबार राती कालीगण्डकीले तटबन्ध बगाएर कटान गरेको हो। दुई ठाउँमा करिब ३० मिटर तटबन्ध बगाएर बजारतर्फ कटान गर्न थालेको क्याम्पसचोक टोल सुधार समितिका अध्यक्ष ठाकुर शर्माले बताए। तटबन्ध भत्काएर बजारतर्फ कटान सुरु गरेको छ, उनले भने, तत्काल नियन्त्रण नगरे बर्खामा बेनी बजारमा थप क्षति हुन्छ। रुपाताल एकीकृत विकास संरक्षण परियोजनामार्फत बेनी बजार संरक्षणका लागि कालीगण्डकी र म्याग्दी नदी किनारमा पर्खाल निर्माण गर्दै आएको छ। तटबन्ध भत्किएपछि कालीगण्डकीको भंगालो बजारतर्फ सोझिएर कटान गर्न थालेको हो। बेनी नगरपालिकाको वडा नम्बर ७ मा पर्ने बेनी बजारमा एक हजार भन्दा बढी घरधरीको बसोबास छ। ३० भन्दा बढी सरकारी कार्यालयका भवन छन्। गत शनिबार कुरीलाखर्क, महारानी थानदेखि बेनीअर्थुङ्गे सडकबाट आएको बाढी पसेर मंगलाघाटमा रहेको बन डिभिजन, भूसंरक्षण र कृषि ज्ञान केन्द्रको आवास क्षेत्रका ७ वटा भवनसँगै नर्सरीमा क्षति पुर्याएको थियो। जामुनाखर्कको पाखोबाट आएको बाढीले बेनीको अस्पताल चोक र कालीपुल बसपार्कमा क्षति पुर्याएको छ। क्याम्पस चोकमा आएको बाढी देबेन्द्र पौडेलको ग्यारेजभित्र बसेर क्षति गरेको छ। कालीपुलका व्यापारी रुद्र सुवेदीले बाढी तर्काउदाँ तर्काउदै रातभर जाग्राम बसेको बताए। बसपार्कको सडक र पार्किङ क्षेत्रमा बाढी थुप्रिएको छ। केही दिनदेखिको निरन्तरतको वर्षापछि कालीगण्डकी, म्याग्दी र राहुघाटलगायत म्याग्दीका मुख्य र सहायक नदीहरुमा बाढीको सतहले खतराको तह नाघेको जिल्ला प्रशासन कार्यालयले जनाएको छ। माथिल्लो क्षेत्रमा गएको पहिरो मिसिने मुख्य नदीमा तटीय क्षेत्रमा कटानको जोखिम बढाएको प्रमुख जिल्ला अधिकारी गणेशबहादुर अधिकारीले बताए। कालीगण्डकीमा आएको बाढीले तटबन्ध र पक्की पर्खाल कटान गर्न थालेपछि अन्नपूर्ण गाउँपालिका२ भुरुङ्ग तातोपानीमा प्रहरी चौकीसहित करिब २० घर जोखिममा परेका छन्। भुरुङ्गतातोपानीको नागढुङ्गा क्षेत्रमा बेनीजोमसोमकोरला सडक आयोजनाद्धारा नदी किनारमा निर्माणाधिन पक्कि पर्खालमा बाढीले क्षति पुर्याएको छ। मालिका गाउँपालिकाको केन्द्र दरबाङ बजारमा एक वटा घर र जनप्रिय माविको दुई कोठे भवन म्याग्दी नदीमा आएको बाढीले कटान गरेर बगाएको वडा अध्यक्ष सन्तोष सुवेदीले बताए। अन्नपूर्ण गाउँपालिका५ घोस्केखोरमा ७, स्वातमा ३ र पाउद्धारमा २ घरमा क्षति पुगेको वडा सचिव कुलप्रसाद आचार्यले जानकारी दिए। एक वटा गोठ पहिरोले पुरिएको छ। पहिरोले क्षति पुर्याएका र जोखिममा परेका घरका मानिस, गाईवस्तु र सामानलाई सुरक्षित ठाउँमा सारिएको छ, उनले भने सँयौ रोपनी खेतियोग्य जमिनमा क्षति पुगेको छ। जिल्ला प्रहरी कार्यालयका अनुसार पहिरोका कारण बेनी नगरपालिका२ बगरफाँटमा ९ र वडा नम्बर ९ सल्लेरीमा ४ घरपरिवार बिस्थापित भएका छन्। यसैगरी बेनी नगरपालिका४ डाडाखेतमा तीन परिवार बिस्थापित भएका छन्। बेनी नगरपालिका१ रत्नेचौर र मंगला गाउँपालिका२ तल्लो डडुवामा एकएक वटा घर भत्किएका छन्। बेनीको ६ नम्बर वडाको डम्मरामा दुई र अर्थुङ्गेमा एक घर, रघुगंगाको ४ नम्बर वडा दग्नाममा ३ घरलाई सुरक्षित ठाउँमा सारिएको छ। म्याग्दीमा गत वर्षको बर्खामा बाढी पहिरोबाट ३१ जनाको मृत्यु र ४ जना बेपत्ता भएका थिए। २४७ वटा घर पूर्ण रुपमा भत्किएका र पहिरोले बगाएको थियो। ८१ वटा बस्तिका सात सय बढी घर पहिरोको जोखिममा छन्। गत बर्षको पहिरोले क्षति पुर्याएको निजी आवास र सार्वजनिक पूर्बाधारको पुननिर्माण नसकिदै सुरु भएको बर्षातले थप क्षति गर्न थालेको हो।"
बीपी प्रतिष्ठानको बेथितिविरुद्ध सडकमा निस्किए चिकित्सक,"धरान : धरानस्थित बीपी कोइराला स्वास्थ्य विज्ञान प्रतिष्ठानमाको सुधारको माग गर्दै यहाँका चिकित्सक सडक आन्दोलनमा उत्रिएका छन्। प्रतिष्ठानमा भएको भ्रष्टाचार र बेथितिविरुद्ध चिकित्सकले बुधवार मुसलधारे पानीमा छाता ओडेर विरोध र्याली निकाले। प्रतिष्ठानको फ्याकल्टी वेल्फेयर सोसाइटीको अगुवाइमा चिकित्सकले मंगलवारदेखि दैनिक आन्दोलन सुरु गरेका छन्। प्रतिष्ठानमा औषधि उपकरण खरिद, इन्टरनेट, विद्युत आपूर्ति लगायतका शीर्षकमा प्रतिष्ठानका पदाधिकारीले आर्थिक अनियमितता गरेको भन्दै सत्य तथ्य छानबिन गरी दोषी उपर कडा कारवाही गर्न माग गर्दै चिकित्सक सडक आन्दोलनमा उत्रिएका छन्। प्रतिष्ठान सुधारको माग गर्दै चिकित्सकले निकालेको र्याली क्याम गेट, बुध चोक धनकुटे रोड, शिवमार्ग हँुदै प्रतिष्ठान परिक्रमा गरेको थियो। प्रतिष्ठानको हाडजोर्नी विशेषज्ञ तथा फ्याकल्टी वेल्फेयर सोसाइटीका अध्यक्ष डा विष्णु पोखरेलले अख्तियार दुरुपयोग अनुसन्धान आयोगका प्रमुख प्रेमकुमार राईलाई एसएमएस गरी प्रतिष्ठानमा भएको भ्रष्टाचारको छानविन गर्न माग गरेका थिए। त्यस पश्चात अख्तियार दुरुपयोग अनुसन्धान आयोगले प्रतिष्ठानमा भएका खरिद सम्बन्धी कागजपत्र नियन्त्रणमा लिएर छानविन थालेको छ। अख्तियारले छानविन थालेपछि प्रतिष्ठानका उपकुलपति ज्ञानेन्द्र गिरीले डा पाखरेललाई कारवाही गर्ने धम्कीसहितको स्पष्टीकरण सोधेपछि मंगलवारदेखि चिकित्सक आन्दोलनमा उत्रिएका छन्। आन्दोलनमा उत्रिएका चिकित्सकले उपकुलपति गिरीलाई नै स्पष्टीकरण सोधेका छन्। चिकित्सकले गिरीको प्राध्यापकको शैक्षिक प्रमाणपत्रसमेत सार्वजनिक गर्न माग गरेका छन्। भष्टाचार र बेथितिले थलिएको प्रतिष्ठान सुधार गर्न र दोषिलाई कारवाही गर्न माग गर्दा डाक्टरलाई स्पष्टीकरण सोधिएको भन्दै चिकित्सक आक्रोसित बनेका छन्। प्रतिष्ठानको फ्याकल्टी वेल्फेयर सोसाइटीका महासचिव सूर्यप्रसाद रिमालले प्रतिष्ठानमा भएको भ्रष्टाचारको छानविन गर्न सरकार समक्ष माग गरेका छन्। उनले प्रतिष्ठानका पदाधिकारीले प्रतिष्ठानको हितमा भन्दा पनि आर्थिक लाभ लिएर कानुन विपरितका काम गरेकोले प्रतिष्ठानको अवस्था कमजोर बनेको बताए।"
"चामेमा तीनसय परिवार विस्थापित, धारापानीमा ६ घर बगायो, तालगाउँ पुरै डुवानमा","बेंसीसहर : मनाङ सदरमुकाम चामेमा बाढी पहिरोबाट ३ सय परिवार विस्थापित भएका छन्। चामे बजारको घट्टेखोला, च्याट्टेखोलामा र मस्र्याङ्दी नदीमा बाढी आउँदा चामे बजार क्षेत्र विस्थापित भएको मनाङका प्रजिअ विष्णु लामिछानेले जानकारी दिएका छन्। तीनसय परिवार कारागारको नवनिर्मित भवनमा आश्रय लिएर बसेका छन्,' प्रजिअ लामिछानेले भने,चामे, धारापानीमा बाढीले कटान गरेको छ, ताल गाउँको बस्ती पुरै डुबानमा छ । बाढीले मनाङको तल्लो भेग नासों गाउँपालिकाको धारापानी क्षेत्रमा बढी क्षति पुर्याएको छ । बुधबार बिहान आएको बाढीले पुल र भवनहरू बगाएको प्रशासनले जनाएको छ । प्रजिअ लामिछानेका अनुसार ताचै जाने बेलिब्रिज, थोंचेचिल्चेतिर जाने झोलुंगे पुल, नासों गाउँपालिकाको कार्यालय, सीमा प्रहरी चौकी बाढीले बगाएको छ । यस्तै, प्रभु बैंक र प्राइम कमर्सियल बैंकका भवन, वडा नं ५ को कार्यालय, थोंचे स्वास्थ्य चौकी, लघु जलविद्युत् आयोजनाका साथै धारापानीका पाँचवटा होटल बगेका छन् । प्रजिअ लामिछानेले बाढीपछि प्राइम कमर्सियल बैंकमा कार्यरत एक कर्मचारी सम्पर्कविहीन रहेको बताए । ती कर्मचारीको खोजि भइरहेको उनले बताए । मनाङको ङावलमा पहिरोले मस्र्याङ्दी नदी थुनिएको छ । बुधबार बिहानै पहिरो झरेर नदी थुनिएको प्रजिअ लामिछानेले जानकारी दिए । नदी थुनिएपछि चामे र ताल गाउँलगायत तल्लो तटीय क्षेत्रमा झन् जोखिम बढेको छ । थुनिएको नदी एकै पटक फुट्यो भने उपल्लो मनाङ जोड्ने चामेको पुल, चामे बजार र ताल बजारलाई झन् ठूलो क्षति पुग्ने उनले बताए ।केही दिनयता निरन्तर परेको पानीले चामे बजारको घट्टेखोला र च्याट्टेखोलामा आएको बाढीले बजारका ६ घर बगाएको थियो । चामेका अन्य घर समेत डुबानमा परेपछि झण्डै ३ सय जना जिल्ला कारागारको नवनिर्मित भवनमा गएर आश्रय लिएका छन्। पानी परिरहेकाले अहिले पनि अवस्था उत्तिकै खतरापूर्ण रहेको प्रजिअ लामिछानेले बताए। पानी परिरहेको छ, 'उनले भने, बाढी र पहिरोले चामे बजार भित्रै पनि कतै जान सक्ने अवस्था छैन । चामे र तालगाउँका बाढी पहिरो पीडितलाई राहत र उद्धारका लागि काठमाडौंबाट नेपाली सेनाको हेलिकप्टर ल्याउन तयारी अवस्थामा रहे पनि मौसम खराब भएकाल आउन नसकेको उनले बताए । उनले भने, 'विस्थापित परिवारका लागी काठमाडौंबाट राहत ल्याउँदै छौं, खराब मौसमका कारण हेलिकप्टर आउन सकेको छैन् । चामेका करिब ६० घर बाढी र डुबानको समस्यामा परेको उनले बताए । मस्र्याङ्दी नदी उर्लिँदा डुबानमा परेको मनाङको प्रवेशद्वार तालगाउँ अहिले पनि जोखिममै रहेको छ । मंगलबार बिहानैदेखि डुबानमा परेको उक्त गाउँ सञ्चारविहीन बन्न पुगेको छ । तालगाउँमा रहेका ४८ घरधुरी सबै डुबानमा परेका छन् । तालमा उद्धारका लागि चामेबाट नेपाली सेना, प्रहरी लगायतका टोली जान सक्ने अवस्था नरहेको उनले बताए । चामेबाट ताल गाउँ जाने बाटोका पुलहरू बगेका छन् भने पहिरोले बाटो अवरूद्ध छ । मौसममा सुधार नआउँदा ताल गाउँमा हेलिकप्ट समेत जान नसक्ने अवस्था रहेको उनले बताए । मनाङमा निरन्तर परेको पानीका कारण राष्ट्रिय प्रसारण लाइनका पोलहरू ढलेका छन् भने चामे र तिमाङको लघु जलविद्युत आयोजना समेत बगाइदिएको छ । बिजुली नहुँदा सञ्चारमा समेत बाधा पुगेको छ । मनाङ प्रहरी प्रमुख डीएसपी सुवास खड्काले बाढीले धारापानी बजार नै जोखिममा परेको बताए । धारापानीमा बिजुली छैन । टेलिफोनले काम गरेको छैन् । बल्लबल्ल साथीहरू सम्पर्कमा आएर जानकारी गराउनुभयो, उनले भने । स्थानीयका अनुसार थोंचे गाउँको स्वास्थ्य चौकी पनि बाढीले कटान गरेको छ । बाढीले विद्युतीय संरचना बगाउँदा मनाङको सबैतिर सम्पर्कविच्छेद भइरहेको छ । स्थानीयको उद्धारका लागि नेपाली सेना, नेपाल प्रहरी र सशस्त्र प्रहरीको टोली सदरमुकाम चामेबाट धारापानीतर्फ गएको छ ।"
बागमती प्रदेशको बजेटप्रति उपत्यका प्रदेश समितिको आपत्ति,"काठमाडौं : बागमती प्रदेश सरकारले आगामी आर्थिक वर्षका लागि विनियोजन गरेको बजेटप्रति नेपाल पत्रकार महासंघ, उपत्यका प्रदेश समितिले आपत्ति जनाएको छ। बुधबार विज्ञप्ति सार्वजनिक गर्दै प्रदेश समितिले सरकारको नियन्त्रणमा रहनेगरी आमसञ्चार गृह स्थापना र सञ्चालनका लागि विनियोजन गरेको बजेटप्रति आपत्ति जनाएको हो। समुदायस्तरबाट सञ्चालिन सञ्चार गृहको घाँटी निमोठ्ने ढंगले बजेट आएको भन्दै उपत्यका प्रदेश समितिको तर्फबाट महासचिव टेनिस रोकाले विज्ञप्ति सार्वजनिक गर्दै आपत्ति जनाएका हुन्। अन्य प्रदेशले सञ्चार क्षेत्रको क्षमता अभिवृद्धिका लागि लोककल्याणकारी विज्ञापनका लागि बजेट विनियोजन गर्दा बागमती सरकारले सञ्चारमाध्यमलाई नियन्त्रण गर्नेगरी बजेट ल्याएको भन्दै विज्ञप्तिमा आपत्ति प्रकट भएको छ। अन्य प्रदेश सरकारले आमसञ्चार जगतको संरक्षण, प्रवर्धन तथा क्षमता अभिवृद्धिका लागि पुँजीगत अनुदानदेखि लोककल्याणकारी विज्ञापनका लागि समेत बजेट विनियोजन गर्दै गर्दा ठिक त्यसको उल्टो बागमती प्रदेश सरकारले यस्ता विषयलाई बेवास्ता गरेर प्रदेश सरकारको नियन्त्रणमा रहने गरी आम सञ्चार गृह स्थापना र सञ्चालन गर्न १० करोड विनियोजन गरेको बजेट महासंघका लागि स्वीकार्य छैन, विज्ञप्तिमा भनिएको छ, एकातर्फ जनताको सेवामा समर्पित हुनुपर्नेमा आफैं सञ्चार गृह खोल्नेतिर लाग्नु प्रेस तथा अभिव्यक्ति स्वतन्त्रतालाई कुण्ठित बनाउने दिशामा प्रदेश सरकार अघि बढेको देखिन्छ। देशकै करिब ७० प्रतिशत बढी सञ्चारगृह र ५० प्रतिशत बढी सञ्चारकर्मी रहेको बागमती प्रदेशमा तिनको उचित संरक्षण, प्रवर्धन तथा क्षमता अभिवृद्धि गर्ने जस्ता निर्णय गर्नमा प्रदेश सरकार उदासिन देखिएको ठहर बागमती प्रदेश समितिले गरेको छ। उपत्यका प्रदेश समितिले यसअघि प्रदेश सरकारसमक्ष साना तथा स्वरोजगारमूलक सञ्चारमाध्यमका लागि बजेटमार्फत विशेष आर्थिक राहत प्याकेज घोषणा गर्न, ठूला सञ्चारगृहबाट कोभिडको बहानामा जबरजस्ती निष्काशित, बेतलबी बिदामा राखिएका श्रमजिवि र कोभिड संक्रमित पत्रकारहरुको लागि राहत प्याकेज ल्याउन, पत्रकार राहत कोषका लागि बजेट विनियोजन गर्न लगायतका माग गरेकोमा त्यसको पनि सम्बोधन भएको छैन, विज्ञप्तिमा थप भनिएको छ, बागमती प्रदेश समक्ष प्रेस तथा स्वतन्त्रता अभिव्यक्तिलाई संकुचित बनाउने गरी आफैंले सञ्चारगृह सञ्चालन गर्ने निर्णय फिर्ता गरेर स्वतन्त्र प्रेस, अभिव्यक्ति स्वतन्त्रता तथा सम्पूर्ण सञ्चारगृह र सञ्चारकर्मीको हक हितमा हुने गरी अघि बढ्न जोडदार माग गर्दछौं।"
इन्द्रावती मेलम्ची क्षेत्र प्राकृतिक विपद् व्यवस्थापन मूल समिति गठन,"काठमाडौं : सिन्धुपाल्चोकमा मेलम्भी र इन्द्रावती नदीमा आएको बाढीपछिको व्यवस्थापनका निम्ति इन्द्रावती मेलम्ची क्षेत्र प्राकृति विपद् व्यवस्थापन मूल मारोह समिति गठन भएको छ। प्रतिनिधिसभाका सभामुख अग्निप्रसाद सापकोटाको उपस्थितिमा भएको सर्वपक्षीय छलफलपछि पीडितलाई राहत वितरणका लागिजिसस प्रमुख कृष्णगोपाल तामाङको संयोजकत्वमा इन्द्रावती मेलम्ची क्षेत्र प्राकृतिक विपद् व्यवस्थापन मूल समिति गठन भएको हो। बाढीबाट विस्थापितहरुलाई तत्काल राहतका लागि सापकोटाको पहलमा उपलब्ध भएका खाद्यान्ह्लगायतका राहत सामग्री बुधबार नवगठित इन्द्रावती मेलम्ची क्षेत्र प्राकृतिक विपद् व्यवस्थापन मूल समिति लाई हस्तारन्तरण गरिएको सभामुखका प्रेस विज्ञ श्रीधर न्यौपानेले जानकारी दिए। समितिले बाढी पीडितका लागि प्राप्त भएका र आगामी दिनमा प्राप्त हुने सबैखाले राहत सामग्री एकद्वार प्रणालीबाट वितरण गर्ने निर्णय गरेको छ। मंगलबार साँझदेखि मेलम्ची र इन्द्रावती नदीमा आएको भीषण बाढीले पुर्याएको क्षतिबारे स्थलमार्गबाट इन्द्रावती करिडोरको अवलोकन गर्दै सभामुख सापकोटा मेलम्ची पुगेका हुन्। सभामुख सापकोटाले नगर प्रमुख डम्बर अर्यालले अहिले सम्मका उद्धार, राहत र भए गरेका कामबारे संक्षिप्त जानकारी दिए। मेलम्ची नगरपालिकामा भएको छलफलमा सभामुख सापकोटाले बाढीपछि अवरुद्ध फोन, इन्टरनेटलगायतका सूचना तथा सञ्चार क्षेत्र, विद्युत र सडकहरु तत्काल सुचारु गर्न संघ, प्रदेश र स्थानीय सरकारको समन्वयमा कार्य अघि बढाउनु पर्ने बताएका छन्। पीडितको उद्धार कार्य र बाढीबाट भएको क्षतिको विस्तृत विवरण संकलनलाई पहिलो प्राथमिकतामा राखेर काम गर्नुपर्नेमा उनले जोड दिएका छन्। सभामुख सापकोटाले तत्कालीन, मध्यकालीन र दीर्घकालीन योजना बनाएर उद्धार, राहत, विस्थापितको अस्थायी बसोवास एवं पुनर्स्थापनाको काम अघि बढाउन सबैमा अपिल गरेका छन्।"
असार २५ गतेभित्र कर तिर्नुपर्ने : यस्तो छ सरकारको निर्देशन,"काठमाडौं : असार २५ गतेभित्र कर तिर्न सरकारले निर्देशन दिएको छ। बुधबार सूचना सार्वजनिक गर्दै आन्तरिक राजस्व विभागले असार २५ भित्र सबै प्रकारको कर दाखिला गर्न निर्देशन दिएको हो। विभागले मूल्य अभिवृद्धि कर, आयकर, अन्तशुल्क, शिक्षा सेवा शुल्क, टेलिफोन स्वामित्व शुल्क र दूरसञ्चार सेवा दस्तुर बुझाउन निर्देशन दिएको हो। विश्वव्यापी महामारीको रुपमा फैलिएको कोरोना भाइरस (कोभिड१९) का कारण समयमा कर बुझाउन नसकेका करदाताका लागि समय थप गरिएको सूचनामा उल्लेख गरिएको छ। कोरोना महामारी र संक्रमणलाई ख्याल गर्दै आर्थिक ऐन, २०७७ को दफा १९ अनुसार सरकारले कर दाखिला गर्ने म्याद थप भएको विभागले जनाएको हो। सूचनामा भनिएको छ, कोभिड १९ संक्रमणको रोकथाम र नियन्त्रणको सिलसिलामा विभिन्न जिल्लामा जारी भएको निषेधाज्ञाका कारण तोकिएको समयमा बुझाउनुपर्ने कर विवरण र कर दाखिला गर्न करदातालाई पर्न गएको कठिनाईलाई दृष्टिगत गरी आर्थिक ऐन, २०७७ को दफा १९ बमोजिम नेपाल सरकार, अर्थ मन्त्रालयको मिति २०७८३२ निर्णयानुसार कर विवरण तथा कर दाखिला गर्ने म्याद थप गरिएको जानकारीको लागि सूचना प्रकाशित गरिएको छ। सर्वोच्च अदालतले कर तिर्ने समय तोक्न आदेश दिए लगत्तै सरकारले कर चुक्ता गर्नका निम्ति असार २५ गतेसम्मको समय दिएको हो। काठमाडौं उपत्यकामा कोरोना रोकथाम तथा नियन्त्रणका लागि वैशाख १६ गतेदेखि लागू भएको निषेधाज्ञा निरन्तर चलिरहेको छ भने अन्य जिल्लामासमेत निषेधाज्ञा जारी छ।"
बाढी पहिरोको विपद् व्यवस्थापनका लागि प्रधानमन्त्रीको अध्यक्षतामा विशेष बैठक,"काठमाडौँ : केही दिनदेखि परेको लगातारको वर्षाका कारण आएको बाढी तथा पहिरोको विपद् व्यवस्थापनबारे छलफल गर्न प्रधानमन्त्री केपी ओलीले विपद् जोखिम न्यूनीकरण तथा व्यवस्थापन राष्ट्रिय परिषद्को बैठक बोलाएका छन् । प्रधानमन्त्रीको अध्यक्षतामा बस्ने बैठकमा सरोकारवाला मन्त्री, विपक्षी दलका नेता, सबै प्रदेशका मुख्यमन्त्री, राष्ट्रिय योजना आयोगका उपाध्यक्ष, मुख्यसचिव, प्रधानसेनापति, राष्ट्रिय विपद जोखिम न्यूनिकरण तथा व्यवस्थापन प्राधिकरणका प्रमुख कार्यकारी अधिकृतलगायत सदस्यको सहभागिता रहनेछ। बाढी पहिरोले मुलुकका विभिन्न स्थानमा क्षति भएपछि प्रधानमन्त्री ओलीले विपद् जोखिम न्यूनिकरण तथा व्यवस्थापनको तयारी र रणनीतिबारे छलफल गर्न बैठक बोलाएका हुन्। बुधबार बिहान गृहमन्त्री अध्यक्ष रहने विपद् जोखिम तथा व्यवस्थापन कार्यकारी समितिको बैठक बसेको थियो ।"
सिन्धुपाल्चोकमा बाढीको वितन्डा (फोटोभिडियो),"काठमाडौं : तीन दिनदेखि लगातार परेको पानीका कारण सिन्धुपाल्चोकमा बाढी पहिरोले ठूलो क्षति गरेको छ । जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाका अनुसार हालसम्म मेलम्चीका एक जनाको शव भेटिएको छ । अहिलेसम्म सातजना बेपत्ता भएको प्रहरीले जनाएको छ । तीन सय बढी घर बाढीले बगाएको छ भने मेलम्ची बजार पूरै प्रभावित भएको छ । बाढीले पूरै बजार प्रभावित भएकाले मानवीय क्षतिको विवरण सबै आएको छैन । प्रहरीले सात जनामात्र बेपत्ता भएको बताए पनि स्थानीयले ५० बढी बेपत्ता भएको सूचना दिएका छन्। बाढीबाट तिम्बु, चनौटे ग्याल्थुमका सयौं बासिन्दा विस्थापित भएका छन् । चनौटे बजारका ८ वटा माछा फर्म र खेती योग्य जमिनसमेत बाढीले बगाएर क्षतिग्रस्त बनाएको छ। मेलम्ची नदीमा आएको बाढीले गर्दा मेलम्चीको रोज होटलमा फसेका दुई युवाको हेलिकोप्टरबाट उद्धार भएको छ । गएरातीदेखि होटलको छतमा बसेका उनीहरुको नेपाली सेनाको हेलिकोप्टरबाट बुधबार बिहान उद्धार गरेको हो। उनीहरू मंगलबार आएको बाढीपछि उक्त होटलमै फसेका थिए। बाढीले वरिपरिबाट होटललाई घेरेको थियो भने केही तला डुबाएको थियो। बाढीग्रस्त क्षेत्रमा उद्दार गर्न तालिमप्राप्त उद्धार टोलीसहित नेपाली सेना नेपाल प्रहरी र सशस्त्र प्रहरी टोली मेलम्ची पुगेको छ । राती मेलम्ची र ईन्द्रावती नदीमा आएको भीषण बाढीले ठूलो पुर्याएको छ। मेलम्ची खानेपानी ड्याम, तिम्बु बजार, चनौटे बजार, तालामाराङ बजार, मेलम्ची बजार, क्षतविक्षत बनाएको प्रहरीले जनाएको छ ।                             ()  ,  यसैगरी नाकोते पूल, तिम्बु पूल, फट्टे पूल, मेलम्ची पूल, बाहुनेपाटी पूल, ढाँडखोला पूल बगाएको छ। बाढी र माटोको लेदोले मेलम्ची क्षेत्रका पक्की घरका संरचनामा पनि क्षति पुगेका छन्। बाढीले सिन्धुपाल्चोकका विभिन्न ठाउँका माछा फार्म बगाएको छ । तस्बिर : दिपेन श्रेष्ठ"
"पछिल्लो २४ घन्टामा ३ हजार ८२ जना संक्रमणमुक्त, २८ सय २८ मा संक्रमण",काठमाडौं : पछिल्लो २४ घन्टामा २८ सय २८ जना कोरोना भाइरस (कोभिड१९)संक्रमित थपिएका छन्। विभिन्न प्रयोगशालामा परीक्षण गराएका १३ हजार २२ नमूनामा २८ सय २८ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा ३ हजार ८२ जना संक्रमणमुक्त भएका छन्। कोरोनाबाट ५२ जनाले ज्यान गुमाएका छन्। यो सहित कोरोनाबाट मृत्यु हुनेको संख्या ८ हजार ५५८ पुगेको छ। मन्त्रालयका अनुसार ४३ जिल्लामा संक्रमितको संख्या ५ सय बढी छ।
तीन दिनदेखि अवरुद्ध मध्यपहाडी लोकमार्ग खुलाउन सकस,"कुश्मा : पहिरोले अबरुद्ध भएको मध्यपहाडी लोकमार्गको पर्वतबागलुङखण्ड खुलाउन सकस परेको छ। वर्षा नरोकिएका कारण विगत तीन दिनदेखि अवरुद्ध बनेको सडक खुलाउन समस्या भएको हो। पर्वतको कुश्मा नगरपालिका १ सहस्रधारामा ठूलो पहिरो झरेर रोकिएको सडक वर्षा नरोकिँदा खुलाउन समस्या भएको प्रहरीले जनाएको छ। बुधवार दिउँसो छोटो समय खुले पनि फेरि बन्द भएको प्रहरी निरीक्षक प्रदीप पौडेलले जानकारी दिए। पहिरो झर्ने क्रम नरोकिएकाले सडक खुल्नेबित्तिकै बन्द हुने गरेको पौडेलको भनाइ छ। मध्यपहाडी लोकमार्ग पहिरोले रोकिएपछि साना सवारीसाधनले वैकल्पिक सडक प्रयोग गर्न थालिएको छ। तर ठूला सवारी साधन भने तीन दिनदेखि सडकमै अलपत्र बनेका छन्। उता म्याग्दी र मुस्ताङलाई राष्ट्रिय राजमार्गसँग जोड्ने बेनीमालढुंगा सडक पनि अझै संचालनमा आउन सकेको छैन। पर्वतको जलजला गाउँपालिकाको केरावारी, लामाखेत, ज्यामिरे र फर्सेमा पहिरोका कारण सडक अबरुद्ध भएको छ। बुधवार दिनभर खुलाउने प्रयास भए पनि सम्भव नभएको प्रहरीले जनाएको छ। सडक बन्द हुँदा बागलुङ र म्याग्दीका बिरामी बोकेर वारपार गराइएको थियो। सडक अबरुद्ध भएपछि बागलुङ, म्याग्दी र मुस्ताङमा औषधि, ग्याँस तथा खाद्यान्न र तरकारी, फलफुल आपूर्तिमा समस्या परेको छ। वर्षा नरोकिएसम्म सडक खुलाउने प्रयास सफल हुन नसक्ने प्रहरी निरीक्षक पौडेलको भनाइ रहेको छ।"
"पाल्पामा वर्षासँगै बाढीपहिरो, कतै डुवान, कतै सडक अवरुद्ध","तानसेन : अविरल वर्षासँगै आएको बाढी पहिरोले पाल्पा सिद्धार्थ राजमार्ग ठप्प छ भने ग्रामिण सडकहरु छियाछिया परेका छन् । जिल्लाको प्रमुख राजमार्गको दोभानदेखि राम्दी खण्डमा ठाउँठाउँमा पहिरो खसेको छ । तानसेन नगरपालिका ८ गौडेपुल नजिकै सडक माथिबाट खसेको पहिरो र तलबाट डुमें खोलाले सडक कटान गरेपछि झण्डै ४० देखि ५० मिटर सडक बगाएको छ । बगेको सडक निर्माणको प्रयास भएपनि लगातार वर्षा भएको र पहिरो खसेकाले काम हुन नसकेको सडक डिभिजन कार्यालय पाल्पाका सूचना अधिकारी इन्जिनियर शिवु खत्रीले बताए । राजमार्गको कालीमाटी, झुम्सा दोभान क्षेत्र लगायतका स्थानमा पहिरो खसेका छन् । तानसेनरिडी, आर्यभञ्जाङरामपुर, कालीगण्डकी कोरिडोर, हार्थोकछहरा र बाँसटारीझडेवा सहित जिल्लका सबै ग्रामिण सडकहरुमा पहिरो खसेर यातायात बन्द छन् । आर्यभञ्जाङरामपुरको सिलुवाको चाँपगैरा ठुलो पहिरो खसेको छ । सडक डिभिजन कार्यालय सिद्धार्थ राजमार्गसंगै तानसेनरिडी, आर्यभञ्जाङरामपुरमा खसेका केही पहिरो हटाए पनि एक स्थानको हटाउँदा अर्को स्थानमा पहिरो खसेर सडक अवरुद्ध भएका छन्। कालीगण्डकीको बहाव बढेपछि पर्यटकीयस्थल रानीमहल क्षेत्र, रुरु धाम रिडीसहित नदी तटीय बस्तीमा जोखिम बढेको छ । रानीमहलको नदी र बराङदी खोला तटमा बनेको होटल, रानीमहलको पार्क ढुवानमा परेको छ । रिडी खोला र नदीको वहाव बढेपछि रु रु धार्मिक क्षेत्रमा त्रास बढेको छ । कालीगण्डकी नदीमा बन्न लागेको तिनमुखी पुल र रु रु धार्मिक क्षेत्र तटबन्दका निर्माण सामाग्रीहरु बगाएको छ । तीन दिनदेखि परेको अविरल वर्षाले खोला र नदीहरुमा बन्दै गरेका पक्की पुलहरुमा समेत क्षति पुगेको छ । जिल्लाको रिब्दीकोट गाउँपालिका ४ का महेन्द्र भट्टराईको घर मंगलबार बेलुका भत्किँदा उनका १९ वर्षीय छोरा मदन भट्टराईको पुरिएर ज्यान गएको छ । घर माथिबाट खसेको पहिरोले पुरिएर घाइते भएका उनको उपचारका क्रममा अस्पतालमा मृत्यु भएको हो। जिल्ला प्रशासन कार्यालय पाल्पाले वर्षाले हुनसक्ने जोखिमलाई ध्यान दिएर सर्तक रहन अनुरोध गरेको छ ।"
थातथलो छाड्दै सल्लेरीबासी,"गोरखा : अबिरल वर्षापछिको बूढीगण्डकीको बाढीले बस्ती बगाएपछि चुमनुब्री गाउँपालिका ३ सल्लेरीका बासिन्दा बुधबार दिनभर थातथलो छाड्न व्यस्त छन्। बाटोमुनिका नौ घरका बासिन्दाले घर खाली गरेर गाउँमाथिका पखेरामा गएर बसेका स्थानीय गणेश कार्कीले जानकारी दिए। २७ घर रहेको सल्लेरीको बाटोमुनिको सबै घर विस्थापित भएका र बाटोमाथिका घरहरु पनि घर छाड्दै गरेका उनले बताए। झमझम पानी परिरहेकाले नयाँठाउँमा बस्न पनि कठिन भएको उनले बताए। घर बूढीगण्डकीले लगेपछि मान्छेमाथि पाखामा सरेका छन्, उनले भने, त्रिपाल पनि छैन। बस्ने, सामान राख्ने ठाउँ पनि छैन। सामान पाखा पखेरामा असरल्ल छ। कसैले कतैबाट त्रिपाल ल्याउँछन् कि भन्ने आशामा दिन बितेको उनले बताए। बाटो जताततै अबरुद्ध भएको र मौसम पनि प्रतिकूल भएका कारण त्रिपाल पठाउन कठिनाइ भएको प्रमुख जिल्ला अधिकारी शालिग्राम पौडेलले बताए। सामाजिक संस्था मिलेर त्रिपाललगायतका राहत सामग्री पठाउन तयारी गरिएको तर बाटो अबरुद्ध हुँदा नसकिएको काठमाडौं रहेका अर्का स्थानीय वीरबल घलेले जानकारी दिए। तीन दिनदेखिको अबिरल वर्षाका कारण सल्लेरीको चार घर बूढीगण्डकीले बगाइसकेको छ। नेपाली सेनाको सडक निर्माण कार्यदलको शिविर पनि जोखिममा छ। सदरमुकामबाट ३० कोश टाढा रहेको यहाँ झरी पर्न थालेपछि बिगत केही दिनदेखि सञ्चार सम्पर्क पनि अबरुद्ध छ।"
बलानले बालक बगायो,राजविराज : वर्षा लागेसँगै बलान नदीमा आएको बाढीले बुधबार सप्तरीमा एक बालकको ज्यान लिएको छ। बाढीले बगाएका बलान बिहुल गाउँपालिका४ बेल्हीका १३ वर्षीय सन्तोष भण्डारीको मृत्यु भएको सप्तरी प्रहरीले जनाएको छ। बालक सन्तोष नदी पारी खेतमा काम गरिरहेका बुवा किसुनदेब भण्डारीलाई खाजा पुर्याउन गएका थिए। खाजा पुर्याउन जाँदा नदीमा बाढी थिएन। घर फर्किरहेको बेला नदीमा सामान्य पानी थियो। नदीको बीच भागमा पुगेपछि अचानक बाढी उर्लिएको स्थानीयवासीले बताए। बाढीले आँखै अगाडिबाट सन्तोषलाई बगाएको प्रत्यक्षदर्शीहरु बताउँछन्। देख्ने गाउँलेहरुले बालक बगाएको जानकारी गराएपछि भारततिर रहेका चिनजानका व्यक्तिहरुलाई खबर गरेको उनका दाजु रामशंकर भण्डारीले जानकारी दिए। खोजतलाशका क्रममा सन्तोषको शव भारतको मधुबनी मझौरास्थित बलान खोलामा साँझ फेला पर्यो। सप्तरीका डिएसपी माधवप्रसाद काफ्लेका अनुसार शवको पोष्टमार्टम गरी परिवारलाई जिम्मा लगाइएको छ। मनसुन सुरु भएलगत्तै बालकको मृत्युले उनका बुवा अचेत भएका छन्। वर्षेनी बलान खोलामा आउने बाढीले जनधनको क्षति गर्दै आएको छ। धान रोप्ने गरेको खेत नै कटान हुँदा दर्जनौ परिवार सुकुम्बासी बन्दै आएका छन्। वर्षामा आउने बाढीले दर्जनौ व्यक्तिको सातसय विघा भन्दा बढी जमिन बलान खोलाले निलिसकेको बेल्ही निवासी इञ्जिनियर नबिनकुमार झाले बताए। बेल्हीस्थित नवका टोल पुरै विस्थापित भएको र बिचला टोल प्रभावित बन्दै गएको छ। खोलाको पानी बेल्ही पम्प नहर नजिकै आइपुगेकोले नहरमा खोलाको पानी प्रवेश गरेमा गाउँ नै विस्थापित हुन सक्ने खतरा रहेको झाले बताए। बलान बिहुल गाउँपालिका२ दिघियामा बाढी नियन्त्रणको काम भइरहेको छ। तर वडा नम्बर४ को बेल्हीमा भइरहेको कटान नियन्त्रणतर्फ काम नभएको गाउँलेहरुले बताए। पश्चिममा सिरहा जिल्लालाई छुट्याउने बलान खोला पहिले सिरहा जिल्लाको ठाँडी नजिक भएर बग्ने गरेकोमा अहिले पूर्व तिर आएकोले बेल्ही गाउँ कटानमा परेको हो। १५ वर्ष अघिसम्म पश्चिमबाट बग्दै आएको नदी धार परिवर्तन गरी पूर्वतर्फ मोडिएर खेतीयोग्य जमीन निल्न थालेपछि सिंगो बेल्हीवासी चिन्तित बनेका हुन्। जग्गाजमिनलाई बगर बनाउँदै आएको बलान नदीले बुधबार बालक नै बेपत्ता बनाई मृत्यु भएकोमा गाउँलेहरु चिन्ताले पिरोलिएका छन्।
लक्ष्मी बैंकको युरो कप योजना : 'मोबाइल मनि प्रेडिक्ट एन्ड विन' !,"काठमाडौं : लक्ष्मी बैंकले युरो कप २०२१ योजना 'मोबाइल मनि प्रेडिक्ट एन्ड विन !' सार्वजनिक गरेको छ । युरो कप २०२१ संचालन भइरहेको अहिलेको अवस्थामा लक्ष्मी बैंकले खेल पारखीहरुलाई मध्यनजरमा राखेर उत्साह थप्न बैंकले एफवान सफ्टसँग मिली 'गोल प्रेडिक्ट एन्ड विन' योजना ल्याएको हो। यो योजना युरो कप २०२१ सुरु भएको दिन जुन ११ देखी सुरु भएको बैंकले जनाएको छ । यो योजना युरो कपको अन्त्यसम्म अर्थात अन्तिम दिन जुलाई ११ सम्म जारी रहने बैंकले जनाएको छ । यस योजनामा ५ जना भाग्यशाली विजेताहरूले ५० एमबीपीएसको १ वर्ष अवधिको इन्टरनेट सब्स्क्रिप्सन पाउन सक्ने छन् । यो क्याम्पेनमा भाग लिन लक्ष्मी बैंकका ग्राहकहरुले मोबाइल मनी सेवा सुचारु गरेको हुनुपर्दछ र मोबाइल मनिका प्रयोगकर्ताले भने सजिलै एपद्वारा नगद ट्रान्सफर गरी यसमा सहभागी हुन सक्नेछन् । मोबाइल मनिको 'फोनपे' वा अन्तर बैंक नगद ट्रान्सफरबाट नगद ट्रान्सफर गर्दा प्रोमो कोड राख्ने ठाउँमा आफुले अनुमान गरेको युरो कप विजेता देशको नाम राख्नुपर्नेछ । योजनाको अवधि पछि युरो कपको विजेता देशको सही अनुमान गर्ने ग्राहकहरू मध्येबाट लक्की ड्र मार्फत ५ जनालाई विजेता घोषणा गरिने बैंकले जनाएको छ। विजेता ग्राहकहरुले १ वर्षको ईन्टरनेट सब्स्क्रिप्सन निशुल्क पाउनेछन् । जती धेरै पटक नगद ट्रान्स्फर गर्नुहुन्छ, त्यती नै धेरै जित्ने मौका पाउनेछन् ।"
लोडरमा मोटरसाइकल ठोक्किँदा चालकको मृत्यु,विराटनगर : मोरङको सुन्दरहरैँचा नगरपालिकामा लोडरमा मोटरसाइकल ठोक्किँदा चालकको मृत्यु भएको छ। पूर्वपश्चिम लोकमार्गअन्तर्गत सुन्दरहरैँचा८ सलकपुरमा पूर्वतर्फ जाँदै गरेको सडक निर्माणमा प्रयोग गरिने लोडरमा सोही दिशातर्फ जाँदै गरेको को ३५ प ५९७१ नम्बरको मोटरसाइकल पछाडिबाट ठोक्किँदा दुर्घटना भएको हो। दुर्घटनामा परेर मोटरसाइकल चालक नवलपरासी गैंगाकोट९ घर भइ मोरङको सुन्दरहरैँचा८ मा बस्दै आएका २५ वर्षीय गोकुल भनिने यामबहादुर थापाको मृत्यु भएको प्रदेश १ ट्राफिक प्रहरी प्रमुख एसपी सञ्जीव शर्माले बताए। उनका अनुसार दुर्घटनामा परेर गम्भीर घाइते भएका थापाको उपचारका लागि ल्याइपुर्याएपछि मंगलबार राति ८:५५ बजेतिर विराटनगरस्थित कोसी अस्पतालमा मृत्यु भएको हो। दुर्घटनामा मोटरसाइकलको पछाडि सवार सुन्दरहरैँचा६ गछियाका ३० वर्षीय रूपक खड्का घाइते भएका छन्। उनको अवस्था सामान्य रहेको प्रहरीले जनाएको छ। प्रहरीले अनटेष्ट लोडरका चालक मोरङको कटहरी गाउँपालिका७ का ३३ वर्षीय सरोज गौतमलाई नियन्त्रणमा लिएर घटनाको अनुसन्धान थालेको छ। दुर्घटनामा परेर मृत्यु भएका मोटरसाइकल चालकसँग साथमा सवारी चालक अनुमति पत्र (लाइसेन्स) नभएको पाइएको एसपी शर्माले बताए। उनका अनुसार मोटरसाइकल चलाएका बेला चालकले मापसे (मादक पदार्थ सेवन) पनि गरेको पाइएको छ।
सोसल मिडियाको मारमा बालबालिका,"हामीले हाम्रा साना बालबालिकालाई चाहिने जति समय दिएका छौं त ? एकपटक गहिरिएर सोच्नु जरुरी छ। सबै बालबालिकाको बालककालमा हुने विकासले उनीहरूको सिंगो जीवनमा प्रत्यक्ष प्रभाव पार्दछ। शारीरिक र मानसिक रूपमा स्वस्थ बालबालिकाहरू नै पछि गएर राम्रो मान्छे बन्छन्। असल मान्छे बन्छन्। निश्चित समयसम्म स्तनपान, पोषिलो खानेकुरा खान पाउनु, परिवारको काख र मायाममतामा रम्न पाउनु हरेक बालबालिकाहरूको नैसर्गिक अधिकार हो। आजभोलि सूचना र प्रविधिमा आएको विकासले गर्दा धेरै मानिस सामाजिक सञ्जालमा व्यस्त हुन थालेका छन्। फेसबुक, ट्विटर, भाइबर, टिकटक, ह्वाट्स एप,स्नाप च्याट, इन्स्टाग्राम लगायतका सामाजिक सञ्जाल अथवा सोसल मिडियासँग परिचित छौं। सोसल मिडिया आफंैमा नराम्रो त पक्कै होइन। हामीले यसलाई प्रयोग गर्ने तरिका र बानीमा भने निकै ध्यान दिनुपर्छ। कर्तव्य, अधिकार र दायित्व सबै बिर्सेर सोसल मिडियामा मात्रै समय खर्च गर्न थाल्यौं भने यसले विकास होइन विनास निम्त्याउँछ। बालबालिका सृष्टिका सुन्दर उपहार हुन्। भू्रण अवस्थाबाटै उनीहरूको विकास सुरु हुन्छ। आमाको गर्भाशयमा बस्ने नौ महिनाको समयमा आमाले पोसिलो खानेकुरा खाने, निश्चित योग, अभ्यास र साधना गर्नुपर्ने हुन्छ। आजभोलिको व्यस्त दुनियाँ र निकै चर्चामा रहेका सोसल मिडियाको चाहिनेभन्दा बढी प्रयोगले भ्रूण अवस्थाबाटै बच्चाले आमाबुबाबाट जति हेरविचार पाउनुपर्ने हो त्यो पाउन सकेका छैनन्। हरेक बच्चाका आमाबुबाहरू दिउँसोको समय त आफ्नो जीवनयापनका लागि आवद्ध पेशामा काम गर्छन्। यसलाई अन्यथा मान्नुभएन। बाँकी रहेको साँझबिहानको समयमा पनि महिलाहरू धेरै समय घरभित्रको काममा नै व्यस्त हुन्छन् एकातिर भने पुरुष महिलालाई काममा सघाउनुको सट्टा सोसल मिडियामै धेरै समय खर्च गर्छन्। जसले बालबालिका बाबाको माया, काख र हेरचाहबाट वञ्चित त हुन्छन् नै अझ आमाको व्यस्तताले गर्दा समयमा खानपिउन पनि पाउँदैनन्। यसो भनिरहँदा यहाँ मैले महिलाहरूले सोसल मिडिया नै चलाउँदैनन् भन्न भने खोजेको होइन। कति बच्चाका आमाहरूरोएको बच्चालाई स्तनपान गराउन छोडेर सोसल मिडियामा नै समय खर्चेको प्रत्यक्ष रूपमै देखेको छु। घरभित्रको काम आज पनि पुरुषहरूले छुँदैनन्। भ्याइनभ्याई महिलाले नै सक्नुपर्छ। सूचना प्रविधिको बढ्दो प्रयोग र विप्रेषणले रंगिएको घरेलु अर्थतन्त्रमा सोसल मिडियाको पहुँचमा धेरै महिला पनि आवद्ध छन्। बालबालिकालाई समय खर्चेर मीठा मीठा खानेकुरा बनाएर खुवाउनुको सट्टा तुरुन्तै तयार हुने जंकफुड दिएर सोसल मिडियामा रमाउन निकै आनन्द लाग्छ हामीलाई। तुलनात्मक रूपमा गाउँमा कम र बजारमा बढी होला तर सोसल मिडियाको नकारात्मक लतबाट अछुतो भने कोहीपनि छैनौं। सोसल मिडियाको बढ्दो प्रयोगले कुनै पनि बालबालिकाको नैसर्गिक अधिकार कटौती नगरोस्। विश्वव्यापी रूपमा चर्चामा आएका बालअधिकारका कुरामा हनन् नहोस्। असल अभिभावकका बच्चाहरू असल नागरिक बन्न सकुन्। एकपटक गहिरिएर सोचौं त,हाम्रा बालबालिकालाई कति न्याय गर्न सकेका छौं? आफंैले बनाउन सकिने मकै, भटमास, कोदोको रोटीजस्ता खानेकुराहरू उनीहरूले खान पाएका छन् त ? बच्चालाई आफ्नो काँधमा बोकेर वल्लोघर पल्लोघरमा लगेर संस्कार र सभ्यताका कुरा सुनाएका छौं त ? आफू पनि बच्चाजस्तै भएर उनीहरूसँग कुनै खेल खेलेका छौं त ? हाम्रो घरवरपरको वातावरणमा पाइने कुराहरूको यो चिज यो नामको हो भनेर चिनाउन हामीलाई कसले रोकेको छ ?चाडपर्वहरूमा विभिन्न नातेदारकोमा लगेर सम्बन्ध र नाताको बारेमा चिनाउनकिन अल्छी गर्छौं? आजभोलि बालबालिकालाई खानेकुरा नभएर केही हुँदैन तर उनीहरू जाने ठाउँको गेटमा नै इन्टरनेटको पासवर्ड भने जरुर चाहिन्छ। यो किन भयो ? हामीले सोचेका छौं त ? यस्तो हुनुमा बालबालिका दोषी हुन् कि उनीहरूका अभिभावक ?घरपरिवार दोषी छ कि हाम्रो समाज ?एकपटक सोचौं त। आमा बुबाले सोसल मिडिया चलाउँदा चलाउँदै हस्पिटलमा गएर सिजरिङ गरेर बच्चा जन्मन्छ। केही दिन अस्पताल बसेपछि बल्ल डिस्चार्ज भएर घरमा जान्छ। बच्चाको बाबालाई सोसल मिडियामा कमेन्ट गर्दागर्दै बच्चा के कस्तो छ भन्ने हेर्नलाई फुर्सद नै हुँदैन। बुबा मात्र होइन, उसको आमालाई पनि बच्चा नरोएसम्म स्तनपान गराउने जाँगर चल्दैन। सोसल मिडियाको लतमा आमाहरू पनि चुर्लुम्म डुब्छन्। लत नै त हो लागेपछि सजिलै हटाउन कहाँ सकिन्छ र ?जब त्यही बच्चा बिस्तारै ठूलो हँुदै जान्छ अनि उसले देख्छ। बाबाको आँखा पनि मोबाइलमा, आमाको आँखा पनि मोबाइलमा यत्ति मात्र कहाँ हो र हजुर ? हजुरबाबा, हजुरआमा, काकाकाकी लगायत सम्पूर्ण परिवारको आँखा नै मोबाइलमा।यस्तै बानीले त्यो सानो बच्चाको बालमस्तिष्कमा मोबाइल भनेको विशेष चिज रहेछ भन्ने हुन्छ। बिस्तारै एक वर्षको उमेर नहुँदै उसले पनि मोबाइल हातमा लिएर हेर्न थाल्छ। त्यही बच्चा बिस्तारै ठूलो हुने क्रममा उसलाईघरमा बनाइने खानेकुरा केही खान दिदैनौं। दिन्छौ त चिजबल, चाउचाउ, चाउमिन, मम, पिज्जा, कोकाकोला, बिस्कुट, पानीपुरी जुन जुन सजिलै पाइन्छन्। हामीलेबालबच्चासँग गर्ने व्यवहारले नै बच्चालाई प्रभाव पार्ने हो। हाम्रै आनीबानीबाट नै उनीहरूको सिकाइले निरन्तरता पाउने हो। जसको कारण आजभोलिका अधिकांश बच्चालाई हामीले यो सिकायौं कि खानेकुरा भनेको जतिबेला, जहाँसुकै पनि पाइन्छ तर समय काट्नलाई त जहाँ गएपनि इन्टरनेट चाहिन्छ। हाम्रै अनियन्त्रित आनीबानीले गर्दा हाम्रा बालबालिका सानो उमेरमै सूचना प्रविधिको नकारात्मक असरको माध्यमबाट विभिन्न किसिमका आपराधिक कृयाकलाप गर्ने बनाएका त छैनौं ? एकपटक राम्रोसँग विचार गर्न जरुरी छ। सूचना प्रविधिको पहुँच बिस्तार हुनु राम्रो कुरा हो। आवश्यकताको पहिचान गरी यसको सही सदुपयोग गरेर आफू विश्वबजारसँग अद्यावधिक हुनुलाई नराम्रो मान्नुहुन्न। अनावश्यक रूपमा समय कटाउनकर्तव्य र दायित्वहरू नै बिर्सेर सोसल मिडियामा भुल्नुले एकातिर आफ्ना बालबच्चाहरूको नैसर्गिक अधिकारमा नै कटौति भएको छ भने अर्कोतिर भविष्यमा उनीहरू निकै ठूलो दुव्र्यसनीमा फस्न सक्ने सम्भावना सिर्जना हुन्छ। वास्तवका सूचना प्रविधि र मिडिया भनेको व्यक्ति असल बन्नका लागि हो, सभ्य र विकसित बन्नका लागि हो न कि बिग्रनका लागि, अन्य नकारात्मक कामकुरामा हराउनका लागि। आउनुहोस्, असल कामको सुरुआत आजैबाट गरौं। एक्काइसौं शताब्दीका असल बुबाआमा, असल अभिभावक बन्न सक्नुपर्छ। सन्तान जन्माएर मात्रै कर्तव्य पूरा हँुदैन। उनीहरूलाई असल नागरिक, सभ्य नागरिक बन्न सक्ने आधार सिर्जना गर्नुपर्छ। सोसल मिडियाको बढ्दो प्रयोगले कुनै पनि बालबालिकाको नैसर्गिक अधिकार कटौती नगरोस्। विश्वव्यापी रूपमा चर्चामा आएका बालअधिकारका कुरामा हनन् नहोस्। असल अभिभावकका बच्चाहरू असल नागरिक बन्न सकुन्। आज अनावश्यक रूपमा चर्चा कमाउनकै लागि सोसल मिडियाको गलत प्रयोगले बालबालिकाको भविष्यलाई अँध्यारो पार्ने काम नगरौं। सबै कुराको सही रूपमा सकारात्मक सदुपयोग गरौं।"
पूर्वप्रधानमन्त्री झलनाथ खनाललाई थप उपचारका लागि दिल्ली लगिंदै,"काठमाडौं : नेकपा (एमाले)का वरिष्ठ नेता झलनाथ खनाललाई थप उपचारका लागि भारत लगिने भएको छ । थापाथलीस्थित नर्भिक इन्टरनेशनल अस्पतालमा उपचार गराइरहेका नेता खनालको थप उपचारका लागि भारतको नयाँदिल्लीस्थित एपोलो अस्पताल लान लागिएको हो । उनका स्वकीय सचिव कृष्ण भट्टराईले आज दिउँसो उपचारका लागि नयाँ दिल्ली लैजान थालेको जानकारी दिए। नर्भिक अस्पतालका कर्पोरेट कम्युनिकेशन प्रमुख सोमनाथ बाँस्तोताले पहिलेदेखि नै उनलाई एपोलोमा देखाइरहेकाले पारिवारिक र चिकित्सकको सल्लाहमा थप उपचारका लागि लान लागिएको बताए। पूर्वप्रधानमन्त्रीसमेत रहेका नेता खनालको रगत जाँच गर्दा हेमोग्लोबिनको कमी देखिएको अस्पतालले जनाएको छ । ज्वरोसँगै स्वास्थ्यमा थकान महसुस हुने, श्वास फेर्न गाह्रो हुनेजस्ता समस्या देखिएपछि उनलाई यही जेठ ३१ गते अस्पताल भर्ना गरिएको थियो । केही समयअघि नेता खनाललाई कोभिड१९ को सङ्क्रमण भएको थियो ।"
स्वास्थ्य सामग्री लिएर पर्यटनमन्त्री अरगरिया गृहजिल्लामा,"जनकपुर : संस्कृति पर्यटन तथा नागरिक उड्डयन मन्त्री उमाशंकर अरगरिया स्वास्थ्य सामग्री लिएर गृहजिल्ला धनुषा आएका छन्। संस्कृति पर्यटन तथा नागरिक उड्डयन मन्त्रीमा नियुक्त भएका अरगरिया पहिलो पटक गृहजिल्ला आइपुगेका हुन्। अरगरियालाई प्रादेशिक राजधानी जनकपुरमा युवा नेता कार्यकर्ता र जनताले स्वागत गरेका छन्। जानकी मन्दिर क्षेत्रलाई विश्व सम्पदा सूचीमा राख्न पहल गर्ने निर्णय गरेर कार्यभार सम्हालेका मन्त्री अरगरिया स्वास्थ्य सामग्री लिएर आएका हुन्। उनको जानकी मन्दिरलाई विश्व सम्पदा सूचीमा राख्ने निर्णयबाट यस क्षेत्रका जनता खुसी छन्। मन्त्री अरगरियाले आफ्नै पहलमा प्रादेशिक अस्पताल जनकपुरलाई थप भेन्टिलेटर, अक्सिजन कन्सन्ट्रेटर र आईसीयूमा चाहिने उपकरणहरु उपलब्ध गराउँदै छन्। बिहीबार स्वास्थ्य सामग्री हस्तान्तरण गर्ने कार्यक्रम छ।"
"बाढीपहिरोले पर्वतका करिब ५० घरपरिवार विस्थापित, सयौँ जोखिममा","कुश्मा : बाढीपहिरोबाट ठूलो क्षति भएको छ। बाढीको जोखिममा रहेका झण्डै ५० घरपरिवार विस्थापित भएका छन् । प्रहरीले जिल्लाभरको क्षतिको विवरण संकलन भइरहेको जनाएको छ । बाढीले जलजला गाउँपालिका ८ लस्ती र फर्सेका १८ घरपरिवार विस्थापित बनेका छन् । बस्तीभन्दा माथिबाट निरन्तर झरेको पहिरोका कारण १८ घरपरिवारलाई मंगलबारदेखि नै सुरक्षित स्थानमा सारिएको वडा अध्यक्ष हरिबिकास जिसीले जानकारी दिए। यसैगरी ७ धाइरिङमा दुई घर विस्थापित बनेको जलजला गाउँपालिकाले जनाएको छ । जलजलाका विभिन्न वडामा १ सय भन्दा बढी घर जोखिममा रहेको अध्यक्ष जिसीले बताए । यसैगरी पर्वतको महाशिला गाउँपालिका ८ घरपरिवार विस्थापित बनेका छन् । महाशिला गाउँपालिकाका प्रवक्ता जीवन उचै ठकुरीका अनुसार त्यहाँ ८ घर विस्थापित भएका छन् । उनका अनुसार १ होश्राङदीको अर्गाउदीका पहलसिङ गुरुङको परिवार विस्थापित भएको छ । पाँचजना सदस्य रहेको उक्त परिवारलाई स्थानीय लक्ष्मीदय आधारभूत विद्यालयमा सारिएको छ । वडा नं३ बालाकोटको हिरुखर्कमा तीनजना सदस्य रहेको धनबहादुर आलेको परिवारलाई छिमेकीको घरमा, वडा नं५ लुंखु देउरालीको ढाडाखर्कमा पाँच जना परिवार सदस्य रहेको आस बहादुर गुरुङको परिवारलाई छिमेकीको घरमा र सोही ठाउँका टेकराम गुरुङको परिवारलाई पनि छिमेकीको घरमा आश्रय दिइएको छ । यस्तै, वडा नं२ भोक्सिङमा दुई घर, वडा नं५ लंखुका तीन घर र वडा नं४ पाखापानीका दुई घर गरी कुल ८ घर विस्थापित बनेका हुन् । वर्षा नरोकिएकाले अझै ठूलो क्षति हुन सक्ने उनले बताए । यसैगरी फलेवास नगरपालिका३ शंकरपोखरीको रुग्दीमा पनि स्थानीय बुद्धि सागर रेग्मीको घर उच्च जोखिममा परेको छ । घरको तल्लो भागबाट घरको भित्तासम्मै पुगेको पहिरोका कारण घर बग्ने खतरामा परेको हो । वर्षा भएको बेलामा घरमा बस्न नै खतरा भएकाले वर्षाको बेलामा छिमेकीकोमा आश्रय दिनुपर्ने अवस्था आएको रेग्मीले बताए । वर्षाकै कारण विश्वकै ठूलो शालिग्राम शिला रहेको सेतीवेणी पनि डुबानमा परेको छ । पर्वत, स्याङ्जा र गुल्मी जिल्लाको सिमानामा रहेको जिल्लाको बिहादी गाउँपालिका६ मा रहेको सेतीवेणी बजार डुबानमा पर्दा त्यहाँका १० घर विस्थापित भएका छन् । त्यसैगरी कुश्मा नगरपालिका वडा नं ११ पकुवामा पनि ठुलो भागमा पहिरो गएकाले केहि घर जोखिममा रहेको स्थानीय दया सुवेदीले जानकारी दिए । मोदी गाउँपालिकाको वडा नं २ देउपुरमा ८ र वडा नं १ भुकताङ्लेमा १ घर जोखिममा परेको गाउँपालिकाका प्रमुख प्रशासकिय अधिकृत किसान क्षेत्रीले जानकारी दिए । वडा नं ४ क्याङको ज्यामिरेमा एक घरमा पुर्ण क्षति पुगेको छ । परिवारलाई छिमेकीकोमा आश्रय दिएर सारिएको छ । त्यसैगरी वडा नं ८ चित्रेमा २ घर विस्थापित बनेका छन् । पहिरोका कारण जिल्लाभरका खोलानालामा बाढी आएको छ भने अधिकांश सडक अवरुद्ध छन् । त्यसैगरी खेतीयोग्य जमिनहरु समेत पहिरोले पुरिएको स्थानीय तहले जनाएका छन् । यता जिल्ला प्रहरी कार्यालय पर्वतले जिल्लाभरी बाढी पहिरोले भौतिक क्षति भएपनि अहिलेसम्म मानवीय क्षति भने नभएको जनाएको छ ।"
"कालीगण्डकीको बाढीले सेतीवेणीका ८ घरमा क्षति, जोखिम कायमै","स्याङजा : केही दिनदेखिको लगातारको वर्षाले कालीगण्डकी नदी बढेपछि सेतीवेणी बजारका ८ वटा घरमा पूर्ण क्षति पुगेको छ। उच्च बाढीका कारण गल्याङ नगरपालिका ५ स्थित सेतीवेणी बजार डुवानमा पर्दा ती घरमा पूर्णक्षति पुगेको प्रहरी नायब उपरीक्षक राजेन्द्र अधिकारीले जानकारी दिए। सचेत र जागरुकका कारण मानवीय क्षति हुन पाएन। मानवीय क्षति नभए पनि करोडौं मूल्य बराबरको धनको क्षति पुगेको छ। पुराना शैलीका ती घरका आधाआधी भाग भत्केका छन्। घरका आधाआधी भाग डुवानमा छन्। घरभित्रका सामान झिक्न नपाउँदा सबै नदीले बगाएको छ। मानवीय क्षति हुन नदिन प्रहरी, स्थानीयबासी, जनप्रतिनिधि र रेडक्रसको सहकार्यमा ती परिवारलाई उद्धारगरी सुरक्षित स्थलमा सारिएको छ। प्रनाउ अधिकारीका अनुसार गल्याङ ५ सेतीवेणी निवासी केशबहादुर क्षेत्रीको दुई तले, केशराज न्यौपानेको ३ तले, ठाकुरप्रसाद श्रेष्ठको २ तले, रेशमराज न्यौपाने २ तले, लक्ष्मी पति न्यौपानेको २ तले, गुरुबहादुर क्षत्रीको २ तले घर, तेजराम काफ्ले २ तले, त्रिबिक्रम हेजुको २ तले कच्चीघरहरु पूर्णरुपमा नष्ट भएका छन। यसैगरी, कालीगण्डकी नदीमा पानीको बहाव कम भएको छैन। अझैं पनि बजारका अन्य १५ घरहरु सुरक्षित स्थानमा सार्ने तयारी भइरहेको वडाअध्यक्ष बिष्णुबहादुर क्षेत्रीले जानकारी गराए। उनले भने, 'सेतीवेणी बजारको तल्लो खण्ड अझैं उच्च जोखिमै छ। यहाँका ३५ घर डुवानको उच्च जोखिममा छन्। पानीको बहाव उच्चदर बढेसँगै कालीगण्डकी जलविद्युत उत्पादन केन्द्रका ड्यामका ढोकाहरु खोलिएका छन्। अहिलेसम्म पनि यहाँ पानी परिरहेको छ।"
"नारायणी नदीले खतराको तह पार गर्यो, गण्डक ब्यारेजका ३६ वटै ढोका खोलियो",परासी : गण्डक ब्यारेजमा पानीको सतह खतराभन्दा माथि पुगेको छ । ब्यारेजको क्षमता ५ लाख क्यूसेक हो । अहिले पानीको सतह ४ लाख ८ हजार क्यूसेक पुगेको भूआर्जन तथा जनसम्पर्क कार्यालयका भूआर्जन अधिकारी तारासिंह थापाले बताए । ब्यारेज जीर्ण भएका कारण ४ लाख कटेपछि उच्च जोखिम मानिने उनले बताए । पानीको सतह अझै बढे बी ग्याब बाँध फुटन सक्ने र बस्ती नै डुबानमा पर्ने संभावना बढेको उनले जानकारी दिए । पानीको सतह बढेपछि अहिले पश्चिम नवलपरासीका २० गाउँ जोखिममा परेका छन् । पानीको सतहसँगै जोखिम बढेपछि ब्यारेजका ३६ वटै ढोका खोलिएको छ । यसैबीच गण्डक ब्यारेज र अन्य खोला कारण डुबान हुन थालेपछि स्थानीयलाई उच्च सतर्कता अपनाउन प्रशासनले आग्रह गरेको छ । जोखिम क्षेत्रमा तत्काल उद्दार र क्षति न्यूनीकरणका लागि सुरक्षाकर्मीलाई तयारी अवस्थामा राखिएको प्रमुख जिल्ला अधिकारी धर्मेन्द्र मिश्रले बताए ।
वर्षायाममा सधैं त्रास,"अछाम : लगातारको वर्षाका कारण बुढीगंगा नदीमा बाढी आएसँगै आसपासका बस्ती र खेतीयोग्य जमिन उच्च जोखिममा परेका छन् । बाढीका कारण नदी आसपासका स्थानीय त्रसित बनेका छन् । हरेक वर्ष वर्षायाम सुरु भएसँगै बुढीगंगा नदीले बस्ती डुवानमा पार्नुका साथै खेतीयोग्य जमिन कटान गर्दै आएको छ । गत वर्ष नदीले ठूलो मात्रामा साँफेबगर आसपासका खेत कटान गरेको थियो । तटबन्धनको उचित व्यवस्था नहुँदा यहाँका बासिन्दाले बर्षेनि बाढीको त्रास खेप्नु परेको छ । तटबन्धनका लागि बजेट नआएको पनि होइन । तर बजेटको सदुपयोग कसरी हुन्छ र कहाँ तटबन्धन हालिन्छ भन्ने नै जानकारी छैन । तटबन्धनका लागि आएको बजेटको कुनै हिसाबकिताब नै नभएको स्थानीय दिपक खड्काले बताए । वर्षा सुरु भएपछि आफूहरुको निन्द्रा नै हराउने गरेको उनले बताए । उनले भने,रातभरी जागराम बस्नपर्छ,नदी बढेर घर छेउसम्म पुग्न थालिसक्यो,साना साना बालबालिका छन्,वर्षायाममा बाँच्नै मुस्किल छ । जालीमा ढुंगा भरिएर हालिएका तटबन्धन बाढीले बर्षेनि बगाउने गरेको छ । जहाँ जोखिम हो, त्यहाँ तटबन्धन हुँदैन । बजेट सक्नका लागि सहज र पायक पर्ने तारजाली हालिन्छ । गत वर्ष आएको बाढीले साँफेबगर नगरपालिका ४ मा रहेको खेत पुरै नदीले कटान गरेको थियो। । जसले गर्दा एयरपोर्ट र पुरै नगरपालिका नै जोखिममा परेको छ । पूर्वबाट छिपेखोला,उत्तरबाट बुढीगंगा र दक्षिणबाट बग्ने प्रभाली खोलाका कारण साँफेबगर नै उच्च जोखिममा छ । २०४० सालदेखि नै खेतियोग्य जमिन कटानको मारमा आफूहरु पर्दै आएको स्थानीय चक्र कुँवरले बताए । प्रदेश सरकार र सिंचाइ डिभिजन कार्यालयको ४० लाखको लागतमा गत वर्ष खेत कटान गरेको ठाउँमा तटबन्धमा गर्न लागिएको कुँवरले बताए । यो आर्थिक वर्षको अन्तिममा आएर सुदुरपश्चिम सरकारले बुढीगंगामा तटबन्धनका लागि १ करोड ४० लाख र रामारोशनका लागि २ करोड ५० लाख बजेट बिनियोजन गरेको छ । साँफेबगर नगरपालिका मेयर कुलबहादुर कुँवरले नदीबाट हरेक वर्ष हुने खेतियोग्य जमिन कटान र समग्र नगरपालिकालाई बचाउन आफूहरुले हरसम्भव प्रयास गरिरहेको बताए । उनले भने,यो वर्ष गुरु योजना बनाएर अगाडि बढ्ने छौं, कुनै एकजना व्यक्तिले तटबन्धनको नाममा बजेट लिएर आउँछ,तर त्यो तटबन्धन कहाँ गरियो भन्ने नै जानकारी हुँदैन,नगरले अहिले आफ्नो बजेटले भ्याएसम्म गत वर्ष क्षति गरेको ठाउँमा तटबन्धनको काम गरिरहेको छ । बाढी र पहिरोका कारण त्यस्तो कुनै अप्रीय घटना नघटेको प्रमुख जिल्ला अधिकारी रुद्र मल्लले बताए । उनले भने,खेत कटान,सिंचाइ कुलो भत्किएको खबर आएको छ अन्य कुनै अप्रिय घटना भने घटेको छैन्,हामीले सर्तकता अपनाउन भनेर सूचना जारी गरेका छौं ।' गत वर्ष जिल्लामा बाढीका कारण ठूलो धनजनको क्षति भएको थियो । भदौ २ गते कैलाश खोलामा आएको बाढीले रामारोशन गाउँपालिकाका १७ जनालाई बेपत्ता बनाएको थियो । ८ जना शब फेला परेको थियो भने ९ जना अझै बेपत्ता छन् । बाढीले रामारोशनको सैनिबजार नामोनिशान नै मेटाएको थियो । २५ घर पसल बगाएको थियो ।"
सल्लेरीका बाढीपिडित उद्धारको पर्खाइमा,"गोरखा : बूढीगण्डकीको बाढीले घरबास उठेका चुमनुब्री गाउँपालिका ३ सल्लेरीका बासिन्दा उद्धारको पर्खाइमा छन् । बाढीले घर बगाएको र जोखिमका कारण विस्थापित भएकाहरु त्रिपालको पर्खाइमा रहेका स्थानीय वीरवल घलेले जानकारी दिए । बूढीगण्डकीले चार वटा घर त पूरै लगिसक्यो । अरु पनि लाने क्रममा छ, घलेले भने, पानी परिरहेको छ । विस्थापितहरु बिचल्लीमा छन् । त्रिपाल लगायतका राहत सामग्री पठाउनका लागि आरुघाटआर्खेत सडकखण्ड डुबानमा परेपछि अबरुद्ध भएको उनले बताए । उनका अनुसार सडक निर्माण कार्यदल रहेका सल्लेरीको नेपाली सेनाको शिविर पनि जोखिममा छ । त्यहाँ रहेका सेनाको टोली पनि विस्थापित भएका छन् । सडक निर्माणमा प्रयोग भइरहेको बिस्फोटक पदार्थ पनि सुरक्षित ठाउँमा स्थानान्तरण गर्नुपर्ने छ, उनले भने, सल्लेरीका बासिन्दालाई पनि अस्थायी बास बनाउनका लागि त्रिपाल पठाउनु पर्ने छ । सरकारले हेलिकोप्टरबाट उद्धारको काम गर्न सके उपयुक्त हुनेथियो । घटनास्थलमा त्रिपाल लगायतका राहत सामग्री पठाउने प्रयास भइरहेको जिल्ला विपत व्यवस्थापन समितिका संयोजक, प्रमुख जिल्ला अधिकारी शालिग्राम पौडेलले बताए । सेनाको टोलीलाई कतै खाली ठाउँमा स्थानान्तरण गर्नुपर्ने छ । घर गुमाएकालाई चाहिँ नजिकैको विद्यालयमा बसाउने तयारी गरेका छौँ, प्रजिअ पौडेलले भने । तीन दिनदेखिको अबिरल वर्षापछि बढेको बूढीगण्डकी नदीले चुमनुब्री गाउँपालिका ३ को सल्लेरी गाउँ बूढीगण्डकी नदीले बगाएको छ । गएराति बूढीगण्डकीले गाउँका घर बगाउन थालेपछि गाउँले भागेर भीरपाखामा रात बिताएका छन् । २७ घर रहेको सल्लेरीको चार घर बगाइसकेको छ भने अरु घर पनि जोखिममा रहेको स्थानीय गणेश कार्कीले जानकारी दिए । जोखिममा रहेकाले मान्छे त्यहाँबाट भागेर रातभर पाखापखेरामा बसेर बिताएका उनले बताए ।"
"झलनाथले ईश्वरलाई भने, तपाईंले पार्टी मिलाउनुस् कमरेड !","काठमाडौं : नेकपा (एमाले)का महासचिव एवं पूर्वउपप्रधानमन्त्री ईश्वर पोखरेलले पूर्वप्रधानमन्त्री झलनाथ खनाललाई भेटेर स्वास्थ्य अवस्थाबारे जानकारी लिएका छन्। बुधबार भेटमा नेता खनालले महासचिव पोखरेललाई तपाईंले पार्टी मिलाउनुस् कमरेड भनेर आग्रह गरेको पोखरेलका प्रेस सल्लाहकार गणेश पाण्डेले जानकारी दिए। उनका अनुसार शीघ्र स्वास्थ्य लाभको कामना गर्दै महासचिव पोखरेलले तपाईं छिट्टै निको भएर आउनुस् अनि सल्लाह गरौं! भनेका थिए। पछिल्लो समय पुनः नेकपा एमालेका दोस्रो तहका नेता पनि आन्तरिक छलफलमा जुटेका छन्। संस्थापन पक्ष र माधव नेपाल पक्ष नेता आआफ्नै समूहभित्र आन्तरिक छलफलमा जुटेका छन्। बालुवाटारमा महासचिव ईश्वर पोखरेल, स्थायी समिति सदस्य सुवास नेम्वाङ, विष्णु पौडेल र प्रवक्ता प्रदीप ज्ञवालीबीच आन्तरिक छलफल भएको छ भने मध्यमार्गी नेता सुरेन्द्र पाण्डे, घनश्याम भुसाल, गोकर्ण विष्ट, योगेश भट्टराई, भीम आचार्यबीच पनि आन्तरिक छलफल भएको छ। आन्तरिक छलफलमा सहमति कायम गरेर दुवै पक्षलाई एक ठाउँमा ल्याउने उनीहरूको प्रत्यन्त जारी छ। पार्टीको छिट्टै स्थायी समितिको बैठक बोलाएर सामूहिक छलफल गर्ने पनि निर्णय भएको छ। खनाललाई थप उपचारका लागि भारत लगिने भएको छ। थापाथलीस्थित नर्भिक इन्टरनेशनल अस्पतालमा उपचार गराइरहेका नेता खनालको थप उपचारका लागि भारतको नयाँदिल्लीस्थित एपोलो अस्पताल लान लागिएको हो। उनका स्वकीय सचिव कृष्ण भट्टराईले बुधबार दिउँसो उपचारका लागि नयाँ दिल्ली लैजान थालेको जानकारी दिए। नर्भिक अस्पतालका कर्पोरेट कम्युनिकेशन प्रमुख सोमनाथ बाँस्तोताले पहिलेदेखि नै खनाललाई एपोलोमा देखाइरहेकाले पारिवारिक र चिकित्सकको सल्लाहमा थप उपचारका लागि लान लागिएको बताए। खनालको रगत जाँच गर्दा हेमोग्लोबिनको कमी देखिएको अस्पतालले जनाएको छ।"
"डोटीको रौवामा पहिरो : एक जनाको मृत्यु, दुई किशोरी घाइते",डोटी : चार दिनदेखिको अबिरल बर्षाका कारण गएको पहिरोमा परेर डोटीमा एक जनाको मृत्यु भएको छ । बुधबार बिहानै गएको पहिरोमा परेर दुई जना घाइते भएका छन् । जिल्लाको केआईसिंह गाउँपालिका ३ बासुदेवीको रौवा भन्ने स्थानमा पहिरो गएको हो । खानेपानी बनाउन गएका बेला माथिबाट खसेको पहिरोमा परी एक जनाको मृत्यु भएको र दुई जना घाइते भएको केआईसिंह गाउँपालिकाका कर्मचारी डम्बर भट्टले जानकारी दिए । मृत्यु हुनेमा देउकाँडाका ६५ वर्षिय खडकबहादुर बम रहेका छन् । बमसँगै गएका बासुदेवीको झिंगाबस्तीका १३ वर्षीया पुनी कुँवर र १६ वर्षीया पुजा कुँवर घाइते भएका हुन् । घाइतेको हात र टाउकोमा गहिरो चोट लागेको बताइएको छ । घाइतेहरुको उपचारका लागि अस्पताल लैजाने काम भइरहेको गाउँपालिकाकाले जनाएको छ ।
शिक्षकले लगाउन पाएनन् कोभिशिल्ड दोस्रो खोप,"कपिलवस्तु : कोरोना भाइरसविरुद्धको कोभिशिल्ड दोस्रो खोप लगाउने कार्यमा जिल्लाका शिक्षकहरुलाई विभेद भएको भन्दै शिक्षकहरुको गुनासो बढेको छ । स्वास्थ्य कार्यालयका अनुसार असारको १ र २ गते कपिलवस्तु अस्पताल र शिवराज आधारभूत अस्पतालमा दोस्रो चरणको कोभिसिल्ड खोप लगाउने कार्य शुरु भएको छ । दोस्रो खोप जिल्लाका स्वास्थ्यकर्मी, स्थानीय तहका कर्मचारी, सरकारी कर्मचारी, प्रहरी, सशस्त्र प्रहरी, नेपाली सेना, वैंक तथा वित्तिय संस्था, सार्वजनिक संस्थान तथा प्राधिकरणका कर्मचारी, पत्रकार, एम्बुलेन्स तथा शव बाहन चालकलाई लगाइने सूचना गरिएको छ । तर विद्यालय शिक्षक तथा क्याम्पस प्राध्यापकहरुलाई भने यो खोप लगाउने व्यवस्था गरिएको छैन । पहिलो खोप लगाएर दोस्रो खोप लगाउन बाँकी रहेका शिक्षकहरुले यस पटक खोप लगाउन नपाउँदा आफूहरुलाई जिल्ला कोभिड १९ खोप व्यवस्थापन समितिले विभेद गरेको उनीहरुको आरोप छ । फ्रन्टलाइनमा विद्यार्थी तथा अभिभावकबीचमा उपस्थित हुने शिक्षकहरुलाई नै दोस्रो चरणको खोपमा प्राथमिकता नदिनु शिक्षा क्षेत्र प्रतिको ठुलो दुर्भाग्य रहेको नेपाल शिक्षक संघका अध्यक्ष अफाक अहमद खांले बताए । शिक्षकहरुलाई गरिएको यस्तो विभेद प्रति आफुहरुको आपत्ति रहेको संघका अध्यक्ष खांले बताए । अन्य सरकारी, वित्तिय तथा संस्थानका कर्मचारी सरह शिक्षकलाई पनि खोप लगाउने अवसर प्रदान गर्नु हुन संघका अध्यक्ष खांले जिल्ला कोभिड १९ खोप व्यवस्थापन समितिसँग माग गरेका छन् । सरकारले असार १ गते बाट नयाँ शैक्षिक सत्र २०७८ को प्रारम्भ गर्न सबै विद्यालयहरुलाई निर्देशन दिइसकेको छ । विद्यालयहरु पनि भर्ना अभियानको तयारीमा छन् । भदौ १ गतेबाट कक्षा ११ को अध्यापन शुरु गर्ने तयारीमा विद्यालयहरु जुटेका छन् । तर कोभिशिल्ड खोपको दोस्रो डोज शिक्षकहरुलाई उपलब्ध नगराउँदा शिक्षकहरुसँगै आम विद्यार्थी र अभिभावकहरु समेत कोरोना संक्रमणको उच्च जोखिममा पर्ने खतरा बढेको भन्दै जिल्लाका सामुदायिक तथा निजी विद्यालयका शिक्षकहरुले दोस्रो डोजको खोप आफुहरुलाई पनि लगाउन अवसर दिनुपर्ने बताएका छन् । कपिलवस्तुले कोभिशिल्डको दोस्रो डोज खोप शिक्षकहरु बाहेक अन्य क्षेत्रका व्यक्तिहरुलाई लगाउन आह्वान गरेको सूचना पत्र"
"भीरकोटमा जीप दुर्घटना : एक जनाको मृत्यु, ६ घाइते","स्याङ्जा : भीरकोट नगरपालिका ४ मा बुधवार बिहान जिप दुर्घटना हुँदा एक जनाको मृत्यु भएको छ भने ६ जना घाइते भएका छन्। भीरकोटको दर्बुङठाँटीस्थित भित्री कच्ची सडकमा जीप अनियन्त्रित भएर दुर्घटना भएको प्रहरीले जनाएको छ। बानेथोकबाट बयरघारी बजारकालागि गुडेको ग १ ज ४९४० नम्बरको महिन्द्रा जीप दुर्घटना भएको हो। दुर्घटनामा घाइते भएका ३६ वर्षीय गणेशजंग अधिकारीको भीरकोट नगर अस्पतालमा उपचारका क्रममा मृत्यु भएको हो। दुर्घटनामा चालक मनु भन्ने विकास थापा, रेशम परियार, प्रतिमा परियार,रुकबहादुर परियार, सोनी श्रेष्ठ र दिनेश परियार घाइते भएका हुन्। उनीहरुमध्ये रेशम परियार र सोनी श्रेष्ठको भीरकोट नगर अस्पतालमा उपचार भइरहेको छ। अन्य ४ घाइतेलाई थप उपचारका लागि पोखरा रिफर गरिएको छ। लगातार बर्षाका कारण कच्ची सडक हिलो र चिप्लो भएका छन्। जीप सडकभन्दा अन्दाजी ५ मिटर तल झरेको र यसका बारेमा थप अनुसन्धान भइरहेको प्रहरी प्रवक्ता समेत रहेका अधिकारीले जानकारी गराए।"
लमजुङमा बाढीको वितण्डा : दोर्दीखोलाको बाढीले हिलेबजारका १४ घर बगायो,"बेंसीसहर : लमजुङको दोर्दीखोलामा बाढी आउँदा दोर्दी गाउँपालिका८ हिलेबजार क्षेत्रका १४ घर बगाएको छ । स्थानीय क्षितिज लामाका अनुसार दोर्दीखोलामा मंगलबार साँझदेखि रातभरि खोलाले बजारका घरहरू बगाएको थियो । एक्कासी बाढीले घरहरु भत्काउन थालेपछि घरका सामान निकाल्न नसकिएको उनले बताए । बाढीको जोखिम रहेका घरमा भने सामान उठाउन लागिएको उनले बताए । १ सय २० घर रहेको उक्त क्षेत्र नै बाढीको उच्च जोखिममा छ । दोर्दी गाउँपालिका अध्यक्ष ओमबहादुर गुरुङका अनुसार घर बगाएका र उच्च जोखिममा रहेकालाई फलेनी माविको भवनमा राखिएको छ । बाढीले बिजुलीको पोल बगाउँदा विद्युत अवरुद्ध भएको छ । खेलमैदान र किसानका कुखुराको खोर पनि बगाएको छ । लमजुङका प्रमुख जिल्ला अधिकारी होमप्रसाद लुइँटेलले हिलेबजारका स्थानीयको उद्धारमा प्रहरी निरिक्षकको नेतृत्वमा प्रहरी टोली खटाएको बताए । सदरमुकाम बेसीशहरबाट करिब २५ किलोमिटर दुरीमा पर्ने हिलेबजार जाने कच्ची बाटो पहिरोले भत्किएको लुइँटेलले बताए । बाढीले घरहरूमा क्षेति भए पनि मानवीय क्षति भने भएको छैन । दोर्दीखोलामा आएको बाढीले निर्माण सकिनै लागेका जलविद्युत आयोजनामा पनि क्षति पुर्याएको छ । लिवर्टी हाइड्रो पावर र हिमालय हाइड्रो पावरले बनाइरहेका आयोजनामा क्षति पुगेको प्रजिअ लुइँटेलले बताए । उनका अनुसार दोर्दीका जलविद्युत आयोजनाबाट उत्पादित बिजुली राष्ट्रिय प्रसारण लाइनमा जोड्न बनाइएका टावर र बिजुलीका अन्य पोलसमेत बाढीले ढलाएको छ । प्रजिअ लुइँटेलले हिलेबजारमा राहत लिएर जाने तयारी भइरहेको बतसाए । गाडी लिएर जाने अवस्था नभएकाले अन्य उपाय खोजिरहेको उनले बताए । उनका अनुसार राहत सामग्रीलाई उदीपुरस्थित नेपाली सेनाको श्रीजंग गणमा पुर्याउने र त्यहाँबाट सेनाले पारी चितीतर्फ ट्याक्टर झिकाएर लैजाने प्रयास भइरहेको छ । यस्तै मस्याङ्दी नदीमा आएको बाढीले भुलभुलेमा लेकबेसी पानी उद्योग, इलाका बन कार्यालय र एउटा रेष्टुरेन्ट बगाएको छ । मस्र्याङ्दी नदीले कटान गर्दा रामबजारस्थित खेलमैदान बगाएको बाघेता युवा क्लबका अध्यक्ष विष्णु गुरुङले बताए । बाढी र पहिरोका कारण मस्र्याङ्दी४ जगतमा २ वटा बुङ्गुर फार्म र एउटा कुखुरा फार्म पनि बगाइदिएको छ । बेसीसहर चामे सडकको लमजुङ र मनाङ खण्डको विभिन्न स्थानमा झरेको पहिरोले सडक पूर्णरुपमा अवरुद्ध बनेको छ । सडकमा झरेका ठुलाठुला पपिहरो पन्छाउन नसक्दा अति आवश्यक एम्बुलेन्स, विद्युत लगायतका सेवासमेत सञ्चालन हुन सकेका छैनन् ।"
बाढी पहिरोले गोरखाका विभिन्न सडक तथा पदमार्ग अवरुद्ध,"गोरखा : अबिरल वर्षापछिको बाढी र पहिरोले गोरखाका गाउँबस्ती जाने पदमार्ग तथा सडक अवरुद्ध भएका छन् । दरौँदी नदीमा आएको बाढीले बारपाक सडक बगाएको छ । बारपाक सुलीकोट गाउँपालिका ४ झोलुङ्गेको पक्कीपुल खण्डको सडक बगाएको प्रहरीले जनाएको छ । कालोपत्रे गरिएको सो सडक बगाएपछि बारपाकमा सवारी साधन जान नसक्ने भएको छ । त्यस्तै बेनिघाट, आरुघाट, लार्के सडकको आर्खेत खण्डमा बूढीगण्डकीले सडक डुबाएको छ । बूढीगण्डकीको सतह बढेर सडक डुबाएको धार्चे गाउँपालिकाका अध्यक्ष सन्तोष गुरुङले जानकारी दिए । सो सडक अवरुद्ध हुँदा उत्तरी गोरखासँगको यातायात सम्पर्क सम्बन्ध बिच्छेद भएको छ । त्यस्तै उत्तरी गोरखाको मनास्लु क्षेत्र प्रवेश गर्ने ठाउँमा अनगिन्ति ठाउँमा पदमार्ग बिग्रिएको वडाअध्यक्षहरुले बताएका छन् । चुमनुब्री गाउँपालिका २ को स्याला र ल्हो बीचमा पहिरोले पदमार्ग बगाएको वडाअध्यक्ष पेम्बारेता लामाले जानकारी दिए । त्यस्तै ल्हो र स्यो बीचमा पनि पदमार्ग पहिरोले बगाएर अवरुद्ध भएको उनले बताए । भर्जमको पारिबाट झरेको पहिरोले बुढीगण्डकी नदी १० मिनेटसम्म थुन्यो । पछि एक्कैचोटि खुल्दा नदी माथिको काठे पुल बगायो, उनले भने । वडा नं ४ को गपबाट नाम्रुङ जाने सडकखण्ड पनि पहिरोले अबरुद्ध भएको छ । सोही वडाको क्वाक, छाक जाने पदमार्ग मर्मतसम्भार गर्न नसकिने गरी पहिरिएको वडाअध्यक्ष पेमाडुण्डप लामाले बताए । त्यस्तै वडा नं ५ को बुरबाट गप जाने खण्डको धेरै ठाउँमा पहिरो झरेको छ । पहिरोले धेरै ठाउँमा बाटो अवरुद्ध भएको त्यहाँ खानेपानी योजनाको सामान बोकेर यात्रा गरिरहेका केरौँजाका सोनाम गुरुङले जानकारी दिए । त्यस्तै धार्चे गाउँपालिकाका बिभिन्न वडाबाट गाउँपालिकाको केन्द्र माछाखोला जोड्ने सडक बिभिन्न ठाउँमा अबरुद्ध भएको छ । लप्सीबोट माछाखोला खण्डमा धेरै ठूलो पहिरो गएर स्तरोन्नति भइरहेको सडक अवरुद्ध भएको वडाअध्यक्ष तुलबहादुर गुरुङले जानकारी दिए । बारपाक लाप्राक सडकखण्ड पनि अवरुद्ध रहेको उनले बताए ।"
जोखिममा बस्ती,"जोमसोम : मनसुन सुरु भएसँगै अविरल वर्षाका कारण उत्तरी कोरला नाका जोड्ने राष्ट्रिय गौरवको ७६ किलोमिटर बेनीजोमसोम सडक अवरुद्ध भएको छ। मंगलबार बिहानदेखि बाढीपहिरो र नदी कटानले बेनीजोमसोम सडकको आधा दर्जन स्थानमा सडक अवरुद्ध भएको हो। अविरल वर्षाका कारण सोमबार रातिको बाढीले बेनीजोमसोम सडकको मुस्ताङ खण्डको घरपझोङ २ मार्फा खोलाको बहाव उच्च हुँदा त्यहाँको सडक संरचना पूर्ण रूपमा क्षति पुगेको छ। त्यसैगरी त्यहाँ राखिएको पैदलयात्री र मोटरसाइकल आवतजावत गर्ने अस्थायी पुलसमेत बगाएको छ। बेनीजोमसोम सडकको मुस्ताङखण्डमा पर्ने थासाङ गाउँपालिका४ कैकु खोला, लेते खोला र मिसी खोलालगायतमा गए रातिको बाढीले सडक ध्वस्त भएको छ। यस्तै बेनीजोमसोम सडकअन्तर्गत म्याग्दी खण्डको काभ्रे भीर सडकमा पहिरो जाँदा अन्दाजी २० मिटर सडक भासिन पुगेको छ। बाढीपहिरोले बेनीजोमसोम सडक अवरुद्ध भएपछि बेनीजोमसोम सडकको सिधा यातायात सम्पर्क विच्छेद बनेको छ। सडक अवरुद्ध भएसँगै म्याग्दीबाट मुस्ताङ र मुस्ताङबाट म्याग्दीतिर जाने मालवाहक सवारीसाधन गन्तव्यमा पुग्न नसकी बीच बाटोमै अलपत्र परेका छन्। मुस्ताङका प्रमुख जिल्ला अधिकारी हीरादेवी पौडेलले अविरल वर्षाका कारण आएको बाढीपहिरोले बेनीजोमसोम सडकखण्डको दर्जनौ स्थानमा सडक अवरुद्ध भएको बताइन्। कमजोर भौगोलिक भूवनोट रहेको मुस्ताङको लेतेदेखि तल म्याग्दीतर्फको सडकमा बर्सेनि अविरल वर्षाले सडक अवरुद्ध हुने गर्छ। अविरल वर्षाका कारण मुस्ताङका अन्य शाखा नदीको बहावसमेत उच्च भएको छ भने कालीगण्डकी नदीको सतहसमेत डरलाग्दो बनेको छ। यस्तै, मुस्ताङको घरपझोङ४ जोमसोम र वारागुङ मुक्तिक्षेत्र१ को बीचमा पर्ने लुप्रापान्डाखोला सोमबार दिउँसो १ घण्टा खोला थुनिएको थियो। खोला थुनिएसँगै आएको उर्लँदो बाढीले लुप्रा बस्ती उच्च जोखिममा परेको प्रजिअ पौडेलले बताइन्। उनका अनुसार बाढीले स्थानीयको खेतसमेत बगाएको छ भने बस्ती संरक्षणका लागि गत वर्ष लगाइएको तटबन्धसमेत बाढीले पुरेको छ। बाढीग्रस्त क्षेत्र लुप्रामा १५ घरधुरीमध्ये ५ घरधुरी अहिले उच्च जोखिममा रहेकाले अन्यत्र स्थान्तरण गरिएको छ। बस्ती संरक्षणका लागि संघ तथा प्रदेश सरकारले बस्ती संरक्षण तटबन्ध दिगो नहुँदा लुप्रावासीले बर्खायाममा जोखिम मोलर बस्नुपर्ने बाध्यता छ। लुप्राका स्थानीयले लुप्रा बस्तीलाई उचित स्थानमा स्थान्तरण गर्नुपर्ने मागसमेत राखेका छन्। उक्त मुस्ताङको सदियौं पुरानो बस्ती हो। अन्नपूर्ण पदमार्ग हुँदै जोमसोम आउने विदेशी पर्यटक मुक्तिनाथबाट लुप्रा हुँदै जोमसोम आइपुग्ने गर्छन्।"
कोसी किनारामा पुरुषको शव फेला,सिन्धुली : सिन्धुलीमा सुनकोसी नदीमा आएको बाढीले बगाएर ल्याएको अवस्थामा शव फेला पारिएको छ । सिन्धुलीको सुनकोसी गाउँपालिका ५ मुलकोटस्थित कोसी किनारामा एक पुरुषको शव फेला पारिएको हो । जिल्ला प्रहरी कार्यालय सिन्धुलीका अनुसार अन्दाजी ३०३५ वर्षका पुरुषको शव सुनकोशी नदी किनारामा फेला पारिएको हो । सुनकोशीले बगाएर ल्याएको माछा टिप्न गएका स्थानीयले गोप्टो परेको नाङ्गै शव देखेपछि प्रहरीलाई खबर गरेका थिए । उक्त शव भेटिएको स्थानमा प्रहरी चौकी रातमाटाको टोलि पुगेर अनुशन्धान थालेको छ । उक्त शव मंगलबार राति सिन्धुपाल्चोकको मेलम्ची नदीमा आएको बाढीले बगाएको स्थानीयको हुनसक्ने आशंका गरिएको सिन्धुलीका डिएसपी मनोज कुमार लामाले बताए ।
नारायणी नदी इतिहासकै उच्च विन्दुमा,"चितवन : नारायणी नदीको सतह इतिहासकै उच्च विन्दुमा पुगेको छ । नदीको सतह गए राति १०ः५० बजे १० दशमलव ४६ मिटर पुगेको हो । सो समयमा पानीको बहाव एक करोड ६४ लाख ५५ हजार लिटर प्रतिसेकेन्ड पुगेको थियो । नारायणी बेसिन कार्यालय भरतपुका हाइड्रोलोजिस्ट रामविकेश रायले कार्यालयले सन् १९६२ फेब्रुअरी १० देखि जलस्तर मापन शुरु गरेको बताए । उनका अनुसार सन् १९७४ अगष्ट ५ मा नारायणीको जलस्तर १० दशमलव एक मिटर र १५ हजार ३०० घनमिटर प्रतिसेकेण्ड बहाव मापन गरिएको थियो । सोही १० दशमलव एक मिटरलाई विगतमा उच्च विन्दु मानिँदै आएको थियो । सो विन्दुको रेकर्ड गए राति तोडिएको उनले जानकारी दिए । रायले भने, 'सन् १९६२ यताकै सबैभन्दा बढी गए राति मापन गरिएको छ ।' यसबीचको अवधिमा सन् २०१८ को बर्सातमा १४ हजार घनमिटर प्रतिसेकेण्ड बहाव र तह नौ दशमलव छ मिटर रहेको उहाँले जानकारी दिनुभयो । सन् १९६३ देखि हालसम्मको तथ्याङ्कलाई हेर्दा नारायणीको शिरतर्फका क्षेत्रमा सबैभन्दा बढी पानी यस वर्ष परेको देखिन्छ । सन् २०१३ मा १३ हजार घनमिटर प्रतिसेकेण्ड नारायणीको बहाव मापन भएको थियो । नारायणी नदीको खतराको तह आठ मिटर र बहाव नौ हजार ९९२ घनमिटर प्रतिसेकेण्ड रहेको छ । यसको चेतावनी तह सात दशमलव तीन मिटर र आठ हजार ४६० घनमिटर प्रतिसेकेण्ड रहेको छ ।"
राप्ती नदीको टापुमा फसेकाको १२ घण्टा पछि सकुशल उद्दार,"दाङ : राप्ती नदीको टापुमा फसेका चारजनाको उद्दार गरिएको छ । नदीमा आएको बाढीका कारण बेला घाटमा फसेका चारजनाको १२ घण्टा पछि सकुशल उद्धार भएको छ। नेपाली सेना, सशस्त्र प्रहरी र नेपाल प्रहरीको संयुक्त उद्दार टोलीले उद्धार गरेको हो। लमही नगरपालिका७ हस्नापुरका ४८ वर्षे मन्साराम चौधरी, राजपुर गाउँपालिका२ निवासी ४५ वर्षकी सावित्रा, सोही ठाउँका २६ वर्षे राधे यादव र राजपुर गाउँपालिका३ प्रतापपुरका २६ वर्षे गणेश यादवको १२ घण्टापछि उद्धार गरिएको दाङ प्रहरीले जानकारी दिएको छ । भैँसी चराउन गएको बेला राप्तीमा भेल बढ्यो। त्यसपछि उनीहरु फर्कन सकेनन्। लगत्तै उद्धारको प्रयास सुरु भयो, राति १ बजेसम्मको प्रयास सफल हुन सकेन। अनि बिहान पुन उद्दार गरिएको हो । तीन परिवारका १७ भैँसी टापुमा छाडिएको छ। बाढी कम भयो भने भैँसी ल्याउन जानुपर्छ, श्यामलाल चौधरीले भने, सधैँ त्यहीँ चराउन जाने गरेक थियौ, यसपाली बाढीले दुःख दियो। हामी बाहिर आयौं, भैंसी त्यही छन्, भैसीको चिन्ता छ ।'"
पछि हट्यो आयोजना,"राजविराज : बर्सेनि खाँडो नदीको बाढीबाट सप्तरीले जनधनको क्षति खेप्दै आएको छ। सप्तरीको दक्षिणी भेगका आधा दर्जन बढी गाउँमा वर्षा नजिकिएसँगै डुबानको खतरा बढेको छ। मनसुन सुरु भएलगत्तै खाँडो नदी छेउछाउ बस्ने मानिसहरू सम्भावित बाढीले त्रसित बनेका छन्। आउने बर्खामा पनि बाढी र डुबानको खतरा रहेको नेपाल र भारतका उच्च अधिकारीहरूले बताएका छन्। जलवायु तथा मौसम विज्ञान विभागले अन्य वर्षहरूभन्दा यो वर्ष बढी वर्षा हुने र लामो समय रहने जनाएको छ। विगत वर्षभन्दा यो वर्षको स्थिति झनै जटिल हुने जनाएको खाँडो नदी व्यवस्थापन आयोजनाले भने यो वर्ष आपत्कालीन नदी नियन्त्रण कार्य नगर्ने भन्दै हात उठाएको छ। मनसुन सुरु हुन लागेका बेला आयोजनाले आपत्कालीन नदी नियन्त्रण कार्य गर्न नसक्ने जनाएको हो। बाढीजन्य प्रकोपबाट जोगिन सम्बन्धित निकाय स्वयं तयार हुनुपर्ने भन्दै आयोजनाले सतर्क पनि गराएको छ। खाँडो नदी नियन्त्रणतर्फ बजेट नछुट्ट्याएको भन्दै आयोजनाले आपत्कालीन नियन्त्रण कार्य गर्न असमर्थता जनाएको हो। आर्थिक वर्ष २०७८७९ को स्वीकृत वार्षिक कार्यक्रममा आपत्कालीन नदी नियन्त्रणतर्फ बजेट नछुट्ट्याइएकाले बाढीजन्य विपद् व्यवस्थापन कार्य गर्न नसकिने आयोजनाका कार्यालय प्रमुख रेवाकान्त यादवले बताए। उनले सबै स्थानीय तहलाई यसबारे पत्राचारसमेत गरेका छन्। कोभिड१९ बाट हरेक क्षेत्र प्रभावित भएको र सबैभन्दा बढी जोखिममा रहेको नेपालभारत सीमा क्षेत्र वर्षासँगै डुबानको जोखिममा परेको स्थानीय देवनारायण यादवले बताए। दुई देशका पदाधिकारीको निरीक्षण, अनुगमन, बैठक निरन्तर भए पनि खाँडो नदी नियन्त्रणको काम हुन नसकेकाले डुबानको जोखिम उच्च रहदै आएको छ। आपत्कालीन नदी नियन्त्रणतर्फ बजेट व्यवस्थापन हुन नसक्दा यो वर्ष जोखिमको जटिलता झनै बढेको आयोजना प्रमुख यादवले बताए। प्रत्येक वर्षायाममा सप्तरीवासीको दक्षिणी भेगलाई डुबाउँदै आएको खाँडो नदीको बहावको निकास जरुरी रहेको भारतीय पक्षले समेत स्वीकारेको विषय हो। कमला, बागमती र लालबकैया नदी नियन्त्रणको काम सकिएपछि ध्यान दिइने भने पनि भारतीय पक्षले चासो नदिँदा खाँडो नदी नियन्त्रणको काम भएको छैन। उदयपुरको चुरे क्षेत्र उद्गमस्थल भएको त्रियुगासहित अन्य नदीनाला खाँडोमा आएर मिसिएपछि पानी चारैतिर फैलिने हुन्छ। जसले गर्दा बर्खायाममा भारतको कुनौली र नेपालको तिलाठी कोइलाडी गाउँपालिकासहित राजविराज नगरपालिका र रूपनी गाउँपालिकाका बस्ती बाढीले डुबान हुने गरेको छ। खाँडो नदीले वहाव क्षेत्र भई बग्न नपाएपछि बढी बालुवा थुप्रिन गई बस्तीभन्दा बहावस्थल अग्लो हुन गएपछि बर्खाको भेल गाउँबस्तीमा पुग्ने गरेको छ। हरेक वर्ष खाँडो नदीको बाढीले नदी किनार कटान गरी जग्गा बगरमा परिणत गर्ने तथा नदी किनारका गाउँबस्ती र बजार प्रवेश गरी ठूलो धनजनको क्षति गर्दै आएको छ। असारदेखि भदौ महिनासम्म हुने भारी वर्षाका कारण खाँडो नदीमा आउने बाढीले सो समयमा गाउँबस्ती डुबानमा पर्दा सयौं नागरिक विस्थापन हुँदै आएका छन्। चुरे क्षेत्रबाट राजमार्ग हुँदै बग्ने खाँडो खोलाले वर्षामा रूपनी गाउँपालिकाका दुई, राजविराज नगरपालिकाका चार र तिलाठी कोइलाडी गाउँपालिकाका चारवटा वडा पूर्ण प्रभावित हुने गरेको तिलाठी कोइलाडी गाउँपालिका अध्यक्ष सतिशकुमार सिंहले बताए। दुई देशका अधिकारीले बारम्बार संयुक्त निरीक्षण, भ्रमण, अनुगमन, बैठक गरे पनि काम अगाडि नबढ्दा डुबानको खतरा टड्कारो रहेका बेला आपत्कालीन नियन्त्रण कार्यसमेत नहुने भएपछि यो वर्ष झनै विपद्को सामना गर्नुपर्ने तिलाठीका सुनील मिश्र बताउँछन्।"
मनसुनी वायुको प्रभाव : भारी वर्षाको सम्भावना,"काठमाडौं : देशभरी मनसुनी वायुको प्रभाव रहेको जल तथा मौसम विज्ञान विभागले जनाएको छ। हाल देशभर सामान्य देखि पूर्ण बदली रही गण्डकी, लुम्बिनी प्रदेशका अधिकांश र बाँकी प्रदेशका थोरै स्थानहरुमा हल्कादेखि मध्यम वर्षा भइरहेको छ। मौसम पूर्वानुमान महाशाखाका अनुसार बुधबार दिउँसो देशभर सामान्यदेखि पूर्ण बदली रहनेछ। देशका अधिकांश स्थानहरुमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। कर्णाली प्रदेश, बागमती प्रदेश, लुम्बिनी प्रदेश र गण्डकी प्रदेशका केही स्थानहरुमा भारी वर्षाको सम्भावना छ भने लुम्बिनी तथा गण्डकी प्रदेशको थोरै स्थानहरुमा धेरै भारी वर्षाको सम्भावना रहेको छ। राती देशभर सामान्य देखि पूर्ण बदली रहनेछ। देशका अधिकांश स्थानहरुमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। कर्णाली प्रदेश, लुम्बिनी प्रदेश, गण्डकी प्रदेशका थोरै स्थानहरुमा भारी वर्षाको सम्भावना छ। बिहीबार देशभर सामान्य देखि पूर्ण बदली रहनेछ। देशका अधिकांश स्थानहरुमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। सुदुर पश्चिम प्रदेश, बागमती प्रदेश र लुम्बिनी प्रदेशका एक वा दुई स्थानहरुमा भारी वर्षाको सम्भावना रहेको महाशाखाको भनाई छ। शुक्रबार दिउँसो देशभर सामान्य देखि पूर्ण बदली रहनेछ। देशका अधिकांश स्थानहरुमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। सुदुर पश्चिम प्रदेश, बागमती प्रदेश र लुम्बिनी प्रदेशका एक वा दुई स्थानहरुमा भारी वर्षाको सम्भावना छ। मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति"
विकास हेर्न लुम्बिनी आउनुस्,"बुटवल : एकदशक अघिसम्म बुटवलदेखि भैरहवा हुँदै लुम्बिनी पुग्न करिब डेढ घण्टा लाग्थ्यो। साँगुरा र भत्किएका सडक, अनि थोत्रा बसहरू। लुम्बिनी पर्यटकीय सहर भनिए पनि दशकअघिसम्म प्रवेशद्वार भैरहवा कुरुप थियो। बुटवलदेखि बेलहिया र बुद्धचोकदेखि लुम्बिनीसम्म अहिले सडक फराकिलो बनेको छ। बीच भागमा डिभाइडर छ। डिभाइडरमा बुद्धमूर्ति र फूलहरू फुलेका छन्। एक दशकअघि यस क्षेत्रमा आएको जो कोही बुटवल, भैरहवा र लुम्बिनीको भूगोलमा अलमलिनेछ। ६ लेन सडकको निर्माणले बुटवलभैरहवाको दूरी छोटो भयो। १५ मिनेटको यो सडकको दुवैतर्फ सहर बसिसकेको छ। रातभर झिलिमिली बत्तीहरू बलिरहन्छन्। सहरीकरण सँगै यो क्षेत्रलाई बुटवल मेगा सिटीका रूपमा आधुनिक बनाइँदैछ। आगामी आर्थिक वर्षको बजेटमा उपप्रधान तथा अर्थमन्त्री विष्णु पौडेलले मेगा सिटी बनाउने योजनासहित बजेट विनियोजन गरेका छन्। बुटवल, तिलोत्तमा र सिद्धार्थनगर जोडेर महानगर बनाउने योजना गत निर्वाचनमा घोषणापत्रमा आएका थिए। मेगासिटीका लागि आवश्यक धेरै पूर्वाधारहरू बनिसकेका छन् र केही बन्ने क्रममा छन्। आगामी आर्थिक वर्षको बजेटमा संघले पठाएको बुटवल, तिलोत्तमा र सिद्धार्थनगरको बजेट साढे २ अर्ब छ। यो त्यही बजेट हो, जसले मेगासिटीको पूर्वाधार तयार गर्नेछ। स्थानीय सरकारले छुट्टाछट्टै योजना बनाउँदै जानेछन् र मेगासिटीको मूर्तरूप लिनेछ। ठूला कार्यक्रमका लागि संघीय सरकारले सिधै बजेट राखेर काम गरिरहेको छ। बुटवलभैरहवा ६ लेनको सडकले यी सहरको दूरी छोटिएको छ। पूर्वपश्चिम राजमार्गको विस्तारसँगै देवदहसँगको समयदूरी निकै कम हुनेछ। सैनामैना, शुद्धोधन, सियारी र ओमसतिया गाउँपालिका पनि यही सहरमा जोडिनेछन्। रुपन्देही क्षेत्र नम्बर २ का जनप्रतिनिधि उपप्रधान एवं अर्थमन्त्री पौडेलले रुपन्देही विकासको नमुना बनाइने बताउँदै आएका छन्। विकास कस्तो हुन्छ भन्न हेर्न रुपन्देही जानुपर्छ भन्ने सन्देश दिने गरी नमुना काम भइरहेका छन्, उनले भने। बुटवल उपमहानगरका प्रमुख शिवराज सुवेदी पूर्वबर्दघाटदेखि पश्चिम चार नम्बरसम्मलाई नै मेगा सहरका रूपमा देख्छन्। उनले भनेजस्तै पछिल्लो समय विकास भएका पूर्वाधारले पनि त्यो सम्भव देखाएको छ। तीव्र रूपमा भइरहेको बसाईसराइले यो क्षेत्र भरिँदै गएको छ। बुटवलदेखि भैरहवासम्मको सडक छेउ सहरीकरण भइसकेको छ। सैनामैनाको सालझण्डीसम्म उस्तै सहर छ। दक्षिणतर्फ फर्साटिकर, अमुवासमेत सहरीकरण भइरहेका छन्। यसले बुटवललाई बृहत् सहरका रूपमा विकास गरेको छ। तर, यहाँ भइरहेको विकासमा एकरूपता आवश्यक हुने विज्ञहरू बताउँछन्। बुटवलका एक अध्येता युवराज कँडेलले बुटवल मेगासिटीको विकासका लागि पालिकाहरूमा निर्माण हुने पूर्वाधारमा एकरूपता हुनुपर्ने बताउँछन्। खासगरी पूर्वाधार विकास एकै किसिमको हुने गरी महानगर विकास प्राधिकरण बनाएर त्यसैमार्फत कार्यक्रम सञ्चालन हुने गरी बजेट आउनुपर्छ, उनी भन्छन्, विकासमा एकरूपता हुन सकेन भने मेगासिटी बन्न कठिन हुन्छ। बुटवलभैरहवा, घोराहीतुल्सीपुर, कोहलपुरनेपालगञ्जलाई महानगरका रूपमा विकास गर्ने योजना पनि छन्। प्रदेश र संघीय सरकारका योजनामा यी प्राथमिकतामा परेका छन्। बुटवलभैरहवा क्षेत्रलाई महानगरमा विकास गर्ने कुरा राजनीतिक विषयसमेत बन्नेछ। तर, विकसित र आधुनिक सहर बनाउन भने योजनाबद्ध विकास आवश्यक छ। आगामी आर्थिक वर्षको बजेटमा अर्थमन्त्री पौडेलले बुटवलमा भूमिगत विद्युत् प्रशारण बनाउने गरी बजेट विनियोजन गरेका छन्। यो भनेको हाल सहरलाई कुरुप बनाउने गरी झुण्डिएका तारहरूको सही व्यवस्थापन हो। अहिले काठमाडौंमा यो काम भइरहेको छ। बुटवललाई हरित सहरका रूपमा विकास गर्ने योजना बुटवल उपमहानगरको छ। चुरेको फेद र नदीको किनार भएकाले बुटवललाई हरित बनाउने योजना अनुरूप सडक डिभाइडरमा वृक्ष संरक्षण कार्यक्रम चलेको छ। तिनाउदानव कोरिडोरलाई हरियाली मार्गकै रूपमा विकास गर्ने योजना छ। योसँगै बेलबास बेथरी सडक पनि हरियाली सडककै रूपमा विकास गर्ने योजना बनिरहेका छन्। सहरलाई आधुनिक र सुरक्षित बनाउन तिलोत्तमा ट्राफिक लाइट राखिएको छ। तिलोत्तमा नगर प्रमख वासुदेव घिमिरे भन्छन्, सडक सुरक्षाका लागि पहिलो चरणमा मणिग्रामबाट यो काम थालिएको छ। तिलोत्तमाले पनि ग्रिन र सफा सहर बनाउने योजना अघि सार्दै खुला प्लाष्टिकमुक्त क्षेत्र घोषणा नै गरेको छ। ट्राफिक व्यवस्थापनका लागि बुटवल र भैरहवामा पनि ट्राफिक लाइट जाडान गर्नुपर्छ। बुटवल मेगासिटी निर्माणका पूर्वाधारहरू नमुना अटोभिलेज, नमुना ट्रान्सपोर्ट भिलेज बनिसकेका छन्। यसले सहरमा हुने अनावश्यक भीड र कुरुपतालाई नियन्त्रण गर्छ। अहिलेका नगरहरूमा मुख्य समस्या फोहोर व्यवस्थापनको रहेको छ। सैनामैना नगरपालिकाले आधुनिक ल्याण्डफिल्ड साइटको निर्माण अघि बढाएको छ। यसमा धेरै पालिकाको सहकार्य छ। भैरहवा र तिलोत्तमाको फोहोर व्यवस्थापनका लागि ठोस कार्यक्रम आवश्यक रहेको छ। सैनामैनाको ल्याण्डफिल्ड साइटले फोहोर व्यवस्थापनमा महत्वपूर्ण काम गर्छ, नगरप्रमुख चित्रबहादुर कार्की भन्छन्, छिमेकी पालिकाको फोहोरसमेत यहाँ व्यवस्थापन हुनेछ। बुटवलदेखि भैरहवा र लुम्बिनीसम्म विद्युतीय बस चलाउने योजना छ। जसका लागि आगामी आर्थिक वर्षमा अनुदान कार्यक्रमसमेत सरकारले बजेटमा ल्याएको छ। लुम्बिनीमा विद्युतीय बस चलाउने योजना पहिलेदेखि नै हो। तर, त्यो सञ्चालनमा आउन सकेको छैन। बुटवलमा निर्माण भइरहेको अन्तर्राष्ट्रिय सम्मेलन केन्द्र, भैरहवाको विमानस्थलले बुटवल र भैरहवालाई अझै चलायमान बनाउनेछन्। बेलहियामा बन्ने पार्किङ ग्राम अर्काे आधुनिक पूर्वाधार हो। यसले अहिले सडक छेउमा छरिएर रहने मालवहाक गाडीहरूको सही व्यवस्थापन गर्नेछ। कर्साघाटमा बन्ने आधुनिक कृषिउपज निर्माण, रंगशाला, केवलकारले बुटवल मेगाटिसी सपनालाई मूर्तरूप दिनेछन्। बुटवलमाथिका दुई डाँडामा नै केवलकार सञ्चालनका लागि निर्माणको काम सुरु भइसकेको छ। आधुनिक सहरको जनघनत्वलाई आवश्यक खानेपानीको योजना निर्माणका क्रममा छ। झुम्सा खोला खानेपानी आयोजनाले बुटवलमा दैनिक ३ करोड लिटरभन्दा धेरै पानी आउनेछ। सिद्धबाबाको सुरुङ मार्ग र कालीगण्डकी तिनाउ डाइभर्सनले पनि यो सहरलाई अझै आकर्षक बनाउनेछन्। डाइभर्सनपछि तिनाउमा जल पर्यटक भित्र्याउने योजना छ। ती पर्यटक लुम्बिनीबाट बुटवल हुँदै पाल्पाको तानसेनसम्म पुग्नेछन्। लुम्बिनी प्रदेश सरकारले बुटवल क्षेत्रलाई पर्यटकीय सहरका रूपमा विकास गर्ने गरी आगामी आर्थिक वर्षको नीति कार्यक्रम तर्जुमा गरेको छ। प्रदेश मन्त्रिपरिषद्ले यसअघि नै बुटवललाई आर्थिक राजधानी बनाउने विशेष निर्णयसमेत गरेको छ।"
"मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति","काठमाडौं : मंगलबार राती मेलम्ची र ईन्द्रावती नदीमा आएको भीषण बाढीले ठूलो पुर्याएको छ। मेलम्ची खानेपानी ड्याम, तिम्बु बजार, चनौटे बजार, तालामाराङ बजार, मेलम्ची बजार, क्षतविक्षत बनाएको प्रहरीले जनाएको छ । यसैगरी नाकोते पूल, तिम्बु पूल, फट्टे पूल, मेलम्ची पूल, बाहुनेपाटी पूल, ढाँडखोला पूल बगाएको छ। बाढी र माटोको लेदोले मेलम्ची क्षेत्रका पक्की घरका संरचनामा पनि क्षति पुगेका छन्। पहिरोले मेलम्चीको आयोजनाको सुरुङमा क्षति पुगेनपुगेको पनि एकिन भएको छैन। बाढीले ५० औँ जना बेपत्ता भएको स्थानीयले बताएका छन्। नदी किनाराका सम्पूर्ण संरचना ध्वस्त बनाएर अरबौंको क्षति पूर्याएको स्वास्थ्यमन्त्री शेरबहादुर तामाङले जानकारी दिएका छन्। उनले यो प्राकृतिक विपत्तिमा सबैलाई संयमता पूर्वक उद्दार र राहतमा जुट्न अपिल गरेका छन्। सरकारले आजै टेण्ट र खाध्यान्न जुनजुन बस्तीमा क्षति भएको छ त्यहाँ खसाल्छौं । स्थानीय जनतामा जसको घर बगाएको छ उहाँहरुलाई घर हुनेहरुले आश्रय दिनुहुन अपिल गर्दछु ।तामाङले फेसबुकमार्फत भनेका छन्, अन्तराष्ट्रिय समुदायलाई यो विपत्तिमा साथ दिन अपिल गर्दछु । खोलाको बहाव झनझन बढिरहेकाले सप्तकोसीसम्मका बासिन्दहरुलाई सचेत र सुरक्षित रहन तामाङले अपील गरेका छन्। जल तथा मौसम विज्ञान विभागले सिन्धुपाल्चोकको जलबिरेस्थित बलेफी खोला जलमापन केन्द्रमा अक्स्मात जलसतह बढेर खतराको तह पार गरेकाले तटीय क्षेत्रहरूमा अर्को सूचना जारी नभएसम्मका लागि उच्च सतर्कता अपनाउन आग्रह गरेको छ। उद्धारका लागि नेपाली सेना, सशस्त्र प्रहरी र नेपाल प्रहरीको र स्थानीय जुटेका छन्। सिन्धुपाल्चोकमा प्रत्येक वर्ष ठूलो क्षति हुँदै आएको छ। तस्बिर : सामाजिक संजाल"
"सिन्धुपाल्चोकमा बाढी : एकजनाको शव फेला, उद्दारमा नेपाली सेनाको हेलिकप्टर","काठमाडौं : सिन्धुपाल्चोकमा आएको बाढीले बगाएको १ जनाको शव फेला परेको छ। जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाका अनुसार हालसम्म मेलम्चीका एक जनाको शब भेटिएको जानकारी दिए। उनले पाँच जना बेपत्ता भएको बताए। उनका अनुसार यो भन्दा थप मानवीय क्षतिको विवरण आएको छैन । तर पत्रकार दिनेश थापाले खानेपानी आयोजनाको मुहानस्थलमा ३९ जना र चनौटे, इचोक, पाल्चोक लगायतका बस्तीका कम्तिमा ११ जना सम्पर्कमा नभएको जानकारी दिए। मेलम्ची नदीमा आएको बाढीले गर्दा मेलम्चीको रोज होटलमा फसेका दुई युवाको हेलिकोप्टरबाट उद्धार भएको छ । गएरातीदेखि होटलको छतमा बसेका उनीहरुको नेपाली सेनाको हेलिकोप्टरबाट बुधबार बिहान उद्धार गरिएको हो । उनीहरू मंगलबार आएको बाढीपछि उक्त होटलमै फसेका थिए। बाढीले वरिपरिबाट होटललाई घेरेको थियो भने केही तला डुबाएको थियो। बाढीग्रस्त क्षेत्रमा उद्दार गर्न तालिमप्राप्त उद्धार टोलीसहित नेपाली सेना नेपाल प्रहरी र सशस्त्र प्रहरी टोली मेलम्ची पुगेको छ । राती मेलम्ची र ईन्द्रावती नदीमा आएको भीषण बाढीले ठूलो पुर्याएको छ। मेलम्ची खानेपानी ड्याम, तिम्बु बजार, चनौटे बजार, तालामाराङ बजार, मेलम्ची बजार, क्षतविक्षत बनाएको प्रहरीले जनाएको छ । यसैगरी नाकोते पूल, तिम्बु पूल, फट्टे पूल, मेलम्ची पूल, बाहुनेपाटी पूल, ढाँडखोला पूल बगाएको छ। बाढी र माटोको लेदोले मेलम्ची क्षेत्रका पक्की घरका संरचनामा पनि क्षति पुगेका छन्। पहिरोले मेलम्चीको आयोजनाको सुरुङमा क्षति पुगेनपुगेको पनि एकिन भएको छैन। बाढीले ५० औँ जना बेपत्ता भएको स्थानीयले बताएका छन्। नदी किनाराका सम्पूर्ण संरचना ध्वस्त बनाएर अरबौंको क्षति पूर्याएको स्वास्थ्यमन्त्री शेरबहादुर तामाङले जानकारी दिएका छन्। उनले यो प्राकृतिक विपत्तिमा सबैलाई संयमता पूर्वक उद्दार र राहतमा जुट्न अपिल गरेका छन्। मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति मनसुनी वायुको प्रभाव : भारी वर्षाको सम्भावना गोरखाको सल्लेरी गाउँमा बूढीगण्डकी पस्यो, चार घर बगायो राप्ती नदिको टापुमा चार जना फसे : उद्धारमा कठिनाइ"
५१ कम्पनीका सेयर जोखिमपूर्ण,"काठमाडौं : साथमा सेयर हुनेहरू मूल्य वृद्धिबाट हौसिइरहनुभएको त छैन ? हरेक अस्वाभाविक वृद्धि प्राकृतिक हुँदैनन्। नेपाल धितोपत्र बोर्ड लामो अध्ययनपछि ५१ कम्पनीले अस्वाभाविक चलखेल गरेर मूल्य बढाएको निचोडमा पुगेको छ। यससँगै ती कम्पनीका पछिल्लोपल्ट सेयर किन्नेहरू जोखिममा पर्न सक्नुहुनेछ। पछिल्लो समयमा सेयर कारोबारलगायत सबै सूचक सकारात्मक ढंगले अघि बढिरहेका बेला यस्तो तथ्य बाहिरिएको हो। यसलाई बोर्डले कर्नरिङ भनेको छ। एक वर्षको अवधिमा कम्पनीको सेयर मूल्य ३ सय प्रतिशतभन्दा बढी वृद्धि भएको पाइएको छ। मूल्य आम्दानी अनुपात १ सयभन्दा बढी रहेका, प्रतिसेयर आम्दानी ऋणात्मक भएका, प्रतिसेयर अंकित मूल्यभन्दा नेटवर्थ कम भएका कम्पनीको सेयरमा चलखेल भएको अध्ययनबाट पत्ता लागेको छ। बिमा कम्पनी, बैंक तथा वित्तीय संस्था, लघुवित्त, हाइड्रोपावर तथा औद्योगिक क्षेत्रले अस्वाभाविक मूल्य बढाएको पाइएको बोर्डले जनाएको छ। यसमा बोर्डले अनुसन्धान सुरु गरेको छ। भित्री कारोबार, सर्कुलर कारोबार, कर्नरिङ लगायतका धितोपत्रसम्बन्धी कसुरमा पनि अध्ययन भइरहेको बोर्डले जनाएको छ। पछिल्लो समयमा सेयर बजार लगातार बढिरहेको छ। झण्डै दैनिक २० अर्बको कारोबार भइरहेको छ। नेप्से परिसूचक ३ हजार पुगेको छ। सेयर बजारमा दिनदिनै उछाल आएपछि धितोपत्र बोर्डले लगानीकर्तालाई सचेत गराएको हो। धितोपत्र बजारको जोखिमलाई मनन गरेर मात्रै लगानी गर्न बोर्डले भनेको छ। दोस्रो बजारले उद्योगधन्दा चलायमानमा खासै उपलब्धि हासिल हुन नसक्ने धितोपत्र बोर्डको विश्लेषण छ। नेपाल इन्भेष्टर फोरमका अध्यक्ष छोटेलाल रौनियारले जुन पायो त्यही कम्पनीमा लगानी गर्न उचित नहुने प्रतिक्रिया दिए।"
राप्ती नदिको टापुमा चार जना फसे : उद्धारमा कठिनाइ,"दाङ : अविरल वर्षातका कारण दाङको राप्ती नदिमा पानीको बहाव बढेपछि भैँसी चराउन गएका चार जना नदिको टापुमा फसेका छन्। लमही नगरपालिकाका र राजपुर गाउँपालिकाका एक महिलासहित चार जना नदिको बीच टापुमा रहेको र उनीहरुको उद्धार कार्य जारी रहेको दाङका प्रमुख जिल्ला अधिकारी दीर्घनारायण पौडेलले जानकारी दिए। लमही नगरपालिका वडा नम्बर ७ का ४८ वर्षका मनराम चौधरी, राजपुर गाउँपालिका वडा नम्बर २ का ४५ वर्षीया सावित्रा यादव, सोहि ठाउँका २६ वर्षीय राधे यादव र राजपुर३ का २६ वर्षीय गणेश यादव नदिको टापुमा भैसी चराउँदै गरेको अवस्थामा नदिमा फसेका हुन्। पानीको बहाव बढेपछि नदिको बीचैमा फसेको जिल्ला आपतकालिन कार्य संचालन केन्द्रले जनाएको छ। मंगलबार दिउँसोदेखि उनीहरु भैसीसहित टापुमा छन्। नदिमा पानीको बहाव बढ्दै गएपछि उनीहरुको उद्धारमा गएरातीदेखि नै लागेपनि उद्धार हुन सकेको छैन्। उद्धार टोली डुंगासहित पुगेको भएपनि उनीहरुले भैसीसहित उद्धार गर्न माग राखेर आउन नमानेको प्रमुख जिल्ला अधिकारी पौडेलले बताए। उद्धार टोली गएरातीदेखि खटिएपनि उनीहरुले भैसीसहित उद्धार गर्नुपर्ने माग राखेपछि उद्धारमा ढिलाई भएको उनको भनाई छ। करिब १६१७ वटा भैसी नदिको बीचमा उनीहरु सँग छन्। मेलम्ची र ईन्द्रावती नदीमा बाढी : किनाराका बस्ती बगायो, अरबौंको क्षति मनसुनी वायुको प्रभाव : भारी वर्षाको सम्भावना गोरखाको सल्लेरी गाउँमा बूढीगण्डकी पस्यो, चार घर बगायो"
"प्रदेशका बजेट : स्वास्थ्य, कृषि र रोजगारी प्राथमिकतामा","अन्नपूर्ण प्रदेश ब्यूरोहरू राजस्व स्रोतको सुनिश्चितता नभएकाले प्रदेश १ सरकारले आर्थिक वर्ष २०७८०७९ का लागि बजेटको आकार घटाएर ल्याएको छ। गत वर्ष ४० अर्ब ८९ करोडको बजेट ल्याएको प्रदेश १ ले यसपटक ८ अर्ब ४३ करोड कम बजेट ल्याएको हो। ठूलो आकारको बजेट ल्याउँदा चालू आर्थिक वर्षमा प्रदेश सरकारलाई स्रोत जुटाउन समस्या भएको थियो। मंगलबार प्रदेश १ सभामा आर्थिक वर्ष २०७८०७९ को बजेट प्रस्तुत गर्दै आर्थिक मामिला तथा योजनामन्त्री टंक आङ्बुहाङले आगामी आर्थिक वर्षका लागि सरकारले ३२ अर्ब ४६ करोड ९२ लाखको बजेट ल्याएको जानकारी दिए। उनले कोरोना महामारीका कारण स्रोत सुनिश्चितताको अभाव र प्राथमिकताका क्षेत्रहरू फराकिलो भएपछि बजेटको आकार घटेको बताए। कोरोना महामारीले राजस्व घटेको छ, क्षेत्र फराकिलो बनेका छन्, त्यसैले केही आकार घटाएर बजेट ल्याएको छु, उनले भने। स्वास्थ्य क्षेत्रलाई विशेष प्राथमिकतामा राखेर ल्याएको बजेटमा कोरोनाविरुद्धको खोपको व्यवस्थापन, जनस्वास्थ्य केन्द्र स्थापना, अक्सिजन प्लान्ट तथा सघन उपचार कक्ष निर्माण र जिल्ला अस्पतालको स्तरोन्नतिका लागि ठूलो बजेट राखिएको छ। गरिब तथा विपन्न वर्ग लक्षित उपचार कोषको स्थापना, दूर चिकित्सा परामर्श केन्द्रको स्थापना, स्वास्थ्यकर्मीहरूको मनोबल वृद्धि गर्न अतिरिक्त पारितोषिकको व्यवस्था, गम्भीर प्रकृतिका बिरामीहरूका लागि उपचार खर्चको व्यवस्था तथा औषधि र अक्सिजनलगायतका स्वास्थ्य सामग्रीहरूको सहज आपूर्तिलगायतका कार्यक्रम पनि प्रदेश सरकारले अघि सारेको छ। समग्र स्वास्थ्य क्षेत्रका लागि प्रदेश सरकारले ३ अर्ब २५ करोड रुपैयाँको बजेट विनियोजन गरेको छ। आगामी आर्थिक वर्षको बजेटमा सरकारले अर्थतन्त्रलाई गतिशील बनाउन राहत सहुलियतको कार्यक्रम अघि सारेको छ। सरकारले सञ्चार क्षेत्रको दर्ता र नवीकरण शुल्कमा छुट दिने व्यवस्थासमेत गरेको छ। आगामी आर्थिक वर्षमा समग्र कृषि क्षेत्रका लागि प्रदेश सरकारले २ अर्ब ९० करोड रुपैयाँ छुट्ट्याएको छ भने समग्र उद्योग तथा वाणिज्य क्षेत्रका लागि कुल १८ करोड विनियोजन गरेको छ। प्रदेश २ को बजेट ३४ अर्ब प्रदेश २ सरकारले आगामी आर्थिक वर्ष २०७८०७९ का लागि ३३ अर्ब ७९ करोड १४ लाख ३० हजारको बजेट ल्याएको छ। आर्थिक मामिला तथा योजनामन्त्री विजयकुमार यादवले छैटौं अधिवेशनको ९ औं बैठकमार्फत प्रस्तुत गरेका हुन्। वार्षिक आयव्यय विवरणमा चालूतर्फ १५ अर्ब ६३ करोड ३३ लाख ४७ हजार रकम विनियोजन गरेको छ। जुन कुल रकमको ४६२६ प्रतिशत हो। यसैगरी पुँजीगततर्फ १८ अर्ब ५ करोड ८० लाख ८३ हजार रकम विनियोजित गरिएको छ। यो कुल रकमको ५३४४ प्रतिशत हो। बजेटमा वित्तीय व्यवस्थातर्फ १० करोड अर्थात् ०३० प्रतिशत विनियोजन गरिएको छ। बजेटको स्रोतमा नेपाल सरकारको तर्फबाट अनुदान १३ अर्ब ९० करोड ३४ लाख रहेको बजेट वक्तव्यमा उल्लेख छ। आगामी आवका लागि अनुमान गरिएको खर्च व्यहोर्ने स्रोतमध्ये आन्तरिक स्रोतको राजस्वबाट ३ अर्ब ४ करोड ९१ लाख ३० हजार रहेको छ। राजस्व बाँडफाँटबाट ९ अर्ब ५८ करोड ८९ लाख र चालू आर्थिक वर्षको विनियोजनबाट बचत हुने नगद मौज्दात ६ अर्ब २५ करोड गरी जम्मा ३२ अर्ब ७९ करोड १४ लाख ३० हजार व्यहोर्दा १ अर्ब न्यून हुने देखिन्छ। सो न्यून रकम पूर्तिका लागि आगामी आर्थिक वर्षमा आन्तरिक ऋण परिचालन गरिने उल्लेख गरिएको छ। निर्वाचन क्षेत्र विकास कार्यक्रमअन्तर्गत आगामी आर्थिक वर्षमा २ अर्ब ३५ करोड विनियोजन गरिएको छ। प्रदेशभरका स्थानीय तहहरूलाई आगामी आर्थिक वर्षमा वित्तीय हस्तान्तरणका लागि ३ अर्ब १६ करोड ५० लाख बजेट विनियोजन गरिएको हो। प्रदेश सरकारको बजेटमा कोरोना उपचार तथा नियन्त्रणलाई उच्च प्राथमिकतामा राख्दै २० करोड रकमबाट औषधिको खरिद, उपचार, अक्सिजन सिलिन्डर, रेम्डिसिभर औषधि, रिएजेन्टसहितको स्वास्थ्य सामग्रीहरू खरिद गरिने उल्लेख छ। मधेस स्वास्थ्य विज्ञान प्रतिष्ठानका लागि १०, प्रादेशिक अस्पतालमा उकरणहरूको खरिदका लागि १९ करोड विनियोजन गरिएको छ। यसका साथै ३५ वटा डायलासिस मेसिन खरिद गर्नका लागि १२ करोड छुट्ट्याइएको छ। यसैगरी, प्रदेश निर्वाचन क्षेत्र कार्यक्रमका लागि २ अर्ब ३५ करोड विनियोजन गरेको छ। यसका साथै मुख्यमन्त्री बेटी पढाउ, बेटी बचाउ अभियानमा निरन्तरतासहित २० करोड विनियोजन गरिएको छ। प्रत्येक जिल्लामा नमुना विद्यालयका लागि २४ करोड रकम विनियोजन गरेको छ। बागमतीमा खोपका लागि २ अर्ब बागमती प्रदेश सरकारले आगामी आर्थिक वर्ष २०७८०७९ का लागि ५७ अर्ब ७२ करोड ९ लाख २७ हजार रुपैयाँ बजेट विनियोजन गरेको छ। आर्थिक मामिला तथा योजनामन्त्री कैलाश ढुंगेलले मंगलबार प्रदेशसभामा प्रस्तुत गरेको बजेट वक्तव्यमा चालूतर्फ २६ अर्ब १ करोड ६६ लाख २३ हजार रुपैयाँ र पुँजीगततर्फ २९ अर्ब ७० करोड ४३ लाख ४ हजार रुपैयाँ रहेको छ। त्यस्तै वित्तीय व्यवस्थापनतर्फ २ अर्ब रुपैयाँ विनियोजन गरिएको छ। चालूतर्फ ४५ प्रतिशत, पुँजीगततर्फ ५१ प्रतिशत र वित्तीयतर्फ चार प्रतिशत बजेट विनियोजन गरिएको हो। उक्त खर्च व्यहोर्न कर राजस्वबाट २३ अर्ब ८२ करोड १८ लाख र अन्य राजस्वबाट ६ अर्ब ८२ करोड रुपैयाँ संकलन हुने अनुमान गरिएको छ। साथै संघीय सरकारबाट वित्तीय हस्तान्तरण र अनुदान गरी १६ अर्ब ९२ करोड ६८ लाख, विविध शीर्षकबाट १ अर्ब ५ करोड ९ लाख रुपैयाँ र राजस्व बचतबाट ९ अर्ब १० करोड रुपैयाँ बजेट प्राप्त हुने अनुमान गरिएको छ। बागमती प्रदेश सरकारले चालू आव २०७७०७८ का लागि ५१ अर्ब ४२ करोड ७४ लाख ९४ हजार रुपैयाँ विनियोजन गरेको थियो। स्वास्थ्य क्षेत्रलाई प्राथमिकता दिएको आगामी आर्थिक वर्षको बजेटमा प्रदेशभित्रका नागरिकलाई कोरोनाविरुद्धको खोप व्यवस्था गर्न २ अर्ब रुपैयाँ बजेट विनियोजन गरिएको छ। साबिक प्रदेश पूर्वाधार विकास साझेदारी कार्यक्रमलाई खारेजी गरी प्रदेशसभा सदस्यहरूको सिफारिसमा सञ्चालन हुने गरी प्रदेश पूर्वाधार, स्वास्थ्य प्रवद्र्धन तथा कोभिड पुनस्र्थापना साझेदारी कार्यक्रम शीर्षकमा २ अर्ब ४२ करोड रुपैयाँ बजेट विनियोजन गरिएको छ। कोरोनासहित विभिन्न कारणले रोजगारी गुमाएका तथा विदेशबाट फर्किएका र युवाहरूका लागि मेरो गाउँ उद्यमसहितको जिउने ठाउँ अभियानअन्तर्गत बजेट व्यवस्था गरिएको आर्थिक मामिला तथा योजनामन्त्री ढुंगेलले बताए। उनका अनुसार सहुलियतपूर्ण ऋण प्रदान गर्ने कार्यक्रम निरन्तरताको लागि २ अर्ब रुपैयाँ बजेट विनियोजन गरिएको छ। कोरोनाका कारण आमाबुवा गुमाएका बालबालिकालाई मासिक ३ हजार रुपैयाँ र अन्य कारणले आमाबुवा गुमाएका बालबालिकाका लागि मासिक दुई हजार रुपैयाँ शैक्षिक तथा सामाजिक सुरक्षा भत्ता उपलब्ध गराउने बजेटमा उल्लेख छ। कोरोनाकै कारण निधन भएका दोलखाका प्रदेशसभा सदस्य पशुपति चौलागाईंको स्मृतिमा चरीकोट अस्पतालको नाम पशुपति चौलागाईं स्मृति अस्पताल राखिने भएको छ। गण्डकीमा ३० अर्बको बजेट अर्थमन्त्रीको समेत जिम्मेवारी लिएका गण्डकी प्रदेशका मुख्यमन्त्री कृष्णचन्द्र नेपाली पोखरेलले आउँदो आर्थिक वर्षको बजेट प्रस्तुत गरेका छन्। मुख्यमन्त्री पोखरेलले आगामी वर्षका लागि ३० अर्ब ३ करोड ९४ लाख २७ हजार रुपैयाँको बजेट ल्याएका छन्। जुन आगामी आवको चालू बजेटभन्दा झन्डै ५ अर्ब कम हो। पोखरेलले चालूतर्फ १३ अर्ब ६ करोड ४७ लाख र पुँजीगततर्फ १६ अर्ब ७३ करोड ४६ लाख तथा २४ करोड वित्तीय व्यवस्थापनतर्फ विनियोजन गरेका छन्। पोखरेल सरकारले पुरानै बजेटका कार्यक्रमलाई निरन्तरता दिएको छ। पूर्ववर्ती पृथ्वीसुब्बा गुरुङ नेतृत्व सरकारले तयार गरी ठिक्क पारेका कार्यक्रम पनि समेटेर पोखरेलले बजेट ल्याएका छन्। सबै जिल्ला अस्पताललाई २५ देखि ५० शय्या र धौलागिरि अस्पताललाई स्तरोन्नति गरिने मुख्यमन्त्री पोखरेलले सुनाए। उनले सबै जिल्ला अस्पतालमा २ देखि ५ शड्ढयाको सघन उपचार कक्ष (आईसीयू) स्थापना हुने बताए। सबै जिल्ला अस्पतालमा आँखा, डायलासिस र ज्येष्ठ नागरिक वार्ड बनाउन बजेट विनियोजन भएको छ। नवलपुरको मध्यविन्दु अस्पताल, तनहुँको दमौली अस्पताल, बागलुङको धौलागिरि अस्पताल, स्याङ्जाको भीरकोट अस्पताललाई ट्रमा सेन्टरको रूपमा स्तरोन्नति गरिने मुख्यमन्त्री पोखरेलले बताए। उनका अनुसार क्यान्सर, मुटु रोग, पार्किन्सन, मिर्गौलको उपचारमा गरिब विपन्नलाई सहयोग गर्ने गरी मासिक ४ हजार उपलब्ध गराउन बजेट विनियोजन गरिएको मुख्यमन्त्री पोखरेलले बताए। गण्डकी प्रदेशमा कोरोनाबाट मृत्यु भएकाको परिवारलाई प्रदेश सरकारले ५० हजार रुपैयाँ राहत उपलब्ध गराउने भएको छ। मुख्यमन्त्री पोखरेलले कोरोना संक्रमण भएर मृत्यु भएका अभिभावकका सन्तानलाई ५ हजार रुपैयाँ मासिक भत्ता उपलब्ध गराउने घोषणा पनि गरे। प्रदेश मातहतका अस्पतालहरूबाट ६५ वर्ष माथिका ज्येष्ठ नागरिकहरूलाई नि :शुल्क स्वास्थ्य उपचार सुविधा दिइने भएको छ। स्वास्थ्य स्वयंसेविकाहरूलाई प्रदेश मातहतका जिल्ला स्वास्थ्य कार्यालयमार्फत वार्षिक ६ हजार रुपैयाँ प्रोत्साहन भत्ता दिने व्यवस्था मिलाइएको छ। एमबीबीएसलगायत उच्च शिक्षामा छनोट भएका सहिद र बेपत्ता परिवारका छोराछोरीलाई छात्रवृत्ति कार्यक्रम व्यवस्था गरिएको छ। सामाजिक सुरक्षा कोष स्थापनाका लागि ५ करोड रुपैयाँ बजेट विनियोजन भएको मुख्यमन्त्री पोखरेलले सुनाए। लुम्बिनीमा कृषि र रोजगारी प्राथमिकतामा लुम्बिनी प्रदेश सरकारले आगामी आर्थिक वर्षका लागि करिब ४१ अर्बको अनुमानित बजेट ल्याएको छ। आर्थिक मामिला तथा योजना मन्त्री बैजनाथ चौधरीले प्रदेशसभामा आर्थिक वर्ष २०७८०७९ को बजेट पेस गरेका हुन्। चालू आर्थिक वर्षको भन्दा ४ अर्ब ६० करोड बढी आर्थात् ४० अर्ब ९५ करोड १७ लाखको बजेट मन्त्री चौधरीले मंगलबार प्रदेशसभामा सार्वजनिक गरका छन्। जसमा पुँजीगततर्फ २१ अर्ब १९ करोड ९९ लाख रहेको छ। चालूतर्फ १४ अर्ब ९३ करोड ७३ लाख र स्थानीय तह वित्तीय हस्तान्तरणतर्फ ४ अर्ब ८४ करोड २३ लाख विनियोजन भएको छ। सरकारले आन्तरिक राजस्वबाट ४ अर्ब २९ करोड, राजश्व बाँडफाँटबाट १३ अर्ब २० लाख, रोयल्टी बाँडफाँटबाट १ अर्ब १ लाख स्रोत उपलब्ध हुने अनुमान गरेको छ। त्यस्तै वित्तीय समानीकरण अनुदानबाट ८ अर्ब २ करोड, ससर्तबाट ६ अर्ब २३ करोड, समपुरकबाट ७२ करोड, विशेष अनुदान ६३ करोड र चालू आवको बचत ७ अर्ब ५ करोड रहने अनुमान छ। बजेटले कोरोना महामारी नियन्त्रण, स्वास्थ्य पूर्वाधार, कृषि र रोजगारीलाई प्राथमिकतामा राखेको छ। बाटो घाटो बनाउँदै गरौंला, नहर खन्दै गरौंैंला तर पहिले बाँचौं र बचाऔं भन्ने नारा नै दिएर बजेटलाई स्वास्थ्यमा केन्द्रित गरिएको छ। स्वास्थ्यतर्फ ४ अर्ब १९ करोड विनियोजन भएको छ। यो कुल बजेटको सवा १० प्रतिशत हो। मन्त्री चौधरीले लुम्बिनी प्रादेशिक अस्पताल बुटवललाई उच्च विशिष्टीकृत सुविधासहितको अस्पताल बनाउन २५ करोड रुपैयाँ विनियोजन गरेको बताए। यस्तै जिल्लास्तरका सरकारी अस्पतालमा अक्सिजन प्लान्ट बनाउने, कोभिड बिरामीको नि :शुल्क उपचार गर्ने र स्तरीकरण गर्ने उनले बताए। भैरहवाको युनिभर्सल मेडिकल कलेज, लुम्बिनी मेडिकल कलेज, नेपालगन्ज मेडिकल कलेज र देवदह मेडिकल कलेजसँग समन्वय गरी जटिल प्रकृतिका बिरामीको पनि उपचार गरिने उनले उल्लेख गरे। आगामी आर्थिक वर्षमा सरकारले कोभिड संक्रमितको उचपारमा खटिने स्वास्थ्यकर्मीहरूलाई ५० प्रतिशत भत्ता उपलब्ध गराइनेसमेत उल्लेख गरिएको छ। सरकारले मिर्गौलाको प्रत्यारोपण गर्ने बिरामीलाई संघीय सरकारले उपलब्ध गराउने रकममा थप २ लाख दिने घोषणा बजेटमा गरेको छ। १६ वर्षमुनिका क्यान्सर बिरामीलाई १ लाख उपचारमा दिने व्यवस्था बजेटमा भएको छ। नि :शुल्क रक्तसञ्चार सेवाका लागि ५ करोड विनियोजन भएको छ। योसँगै लुम्बिनी प्रदेशका बिरामीले रगतको प्याकेट शुल्कसमेत तिर्नु पर्ने छैन। लुम्बिनी प्रदेश सरकारले कृषि प्राविधिक सेवामा किसानको पहुँच कार्यक्रमका लागि ३३ करोड बजेट छुट्ट्याएको छ। कृषिका लागि ३ अर्ब ३८ करोड बजेट छ। प्रदेश गौरवको रामपुरदेखि कपुरकोटसम्मको सडक निर्माणका लागि साढे १४ करोड विनियोजन गरिएको छ। प्रदेश सरकारले ग्रामीण तथा सहरी विकासमा ५ अर्ब ७५ करोड, शिक्षा तथा सामाजिक विकासमा २ अर्ब ७६ करोड, उद्योग वन तथा वातावरणमा २ अर्ब २१ करोड रकम विनियोजन गरेको छ। सुदूरमा भौतिक पूर्वाधारमा बढी सुदूरपश्चिम प्रदेश सरकारले आगामी आर्थिक वर्ष २०७८०७९ का लागि ३० अर्ब ३३ करोडको बजेट प्रस्तुत गरेको छ। मंगलबार आर्थिक मामिला तथा योजनामन्त्री प्रकाशबहादुर शाहले चालू आर्थिक वर्षको भन्दा झन्डै तीन अर्ब कमको बजेट प्रस्तुत गरेका हुन्। चालू आर्थिक वर्षका लागि ३३ अर्ब ३८ करोडको बजेट प्रस्तत गरिएको थियो। कोरोना महाकारीका बीच आएको बजेटमा यस वर्ष स्वास्थ्य क्षेत्रलाई भन्दा पनि भौतिक पूर्वाधारलाई बढी प्राथमिकता दिइएको छ। पूर्वाधारमा कुल बजेटको ३८ प्रतिशत भौतिक पूर्वाधार निर्माणमा विनियोजन गरिएको छ। प्रदेश सरकारले पूर्वाधार पछि स्वास्थ्यलाई प्राथमिकता दिएको छ। आगामी वर्षलाई अस्पताल स्तरोन्नति वर्षका रूपमा मनाउने भन्दै कोभिड नियन्त्रणका लागि ९० करोड बजेट विनियोजन गरेको छ। प्रदेश सरकारले, कृषि, वन, उद्योग शिक्षालाई प्राथमिकता दिए पनि खासै बजेटको आवश्यकता नपर्ने मुख्यमन्त्री तथा मन्त्रिपरिषद्को कार्यालयका लागि भने ४ प्रतिशत अथवा झन्डै सवा अर्ब बजेट विनियोजन गरेको छ। बजेटमा प्रदेशसभा सजाउनका लागि १८ करोड ७८ लाख विनियोजन गरिएको छ। सेती प्रादेशिक अस्पतालमा ट्रमा सेन्टर, डोटीमा अस्पताल भवनका लागि बजेट विनियोजन गरिएको छ। मुख्यमन्त्री एकीकृत कृषि कार्यक्रमका लागि १८ करोड, दार्चुला भएर कैलाश मानसरोवर जाने बाटो निर्माणका लागि २० करोड बजेट विनियोजन भएको छ। कर्णालीमा स्वास्थ्य क्षेत्रमा केन्द्रित कर्णाली प्रदेश सरकारले आगामी आर्थिक वर्षको बजेट सार्वजनिक गरेको छ। प्रदेश सरकारले आर्थिक वर्ष २०७८०७९ का लागि साढे ३६ अर्बबराबरको बजेट ल्याएको हो। आर्थिक मामिला तथा योजनामन्त्री गोपाल शर्माले मंगलबार प्रदेशसभामा ३६ अर्ब ५४ करोड ६६ लाख ३६ हजार रुपैयाँ बजेट विनियोजन गरेका हुन्। जसअन्तर्गत पुँजीगततर्फ २१ अर्ब ६५ करोड ९३ लाख १३ हजार र चालूतर्फ ११ अर्ब ४९ करोड २७ लाख ७० हजार रुपैयाँ रहेको छ। यस्तै वित्तीय हस्तान्तरणतर्फ ३ अर्ब ३९ करोड ९९ लाख ५३ हजार रुपैयाँ छ। पुँजीगततर्फ ५९ प्रतिशत, चालूतर्फ ३१ प्रतिशत र वित्तीय हस्तान्तरणतर्फ १० प्रतिशत बजेट विनियोजन गरिएको मन्त्री शर्माले बताए। उक्त खर्च बेहोर्न चालू आर्थिक वर्षमा खर्च नभएको १२ अर्ब ९२ करोड १६ लाख ८१ हजार, संघीय सरकारबाट वित्तीय हस्तान्तरण र अनुदानबापत प्राप्त करिब २१ अर्ब, आन्तरिक राजस्वबाट ६० करोड र विशेष अनुदानबापत ६१ करोड ३० लाख र वैदेशिक सहायताबाट २ करोड ९ लाख रकम प्राप्त हुने उल्लेख छ। प्रदेश सरकारले बजेटमा स्वास्थ्य क्षेत्रलाई नै पहिलो प्राथमिकता दिएको छ। यस्तै दोस्रोमा कृषि र भौतिक पूर्वाधारतर्फ बजेटलाई केन्द्रित गरिएको छ। प्रदेशको समग्र स्वास्थ्य प्रणालीको सुधारका लागि २ अर्ब ६१ करोड बजेट विनियोजन गरिएको छ। यस्तै कोरोना नियन्त्रण, स्वास्थ्य परीक्षण, उपचार र प्रतिकार्यका लागि प्रदेश सरकारले ५३ करोड ९८ लाख विनियोजन गरेको छ। जिल्ला अस्पतालहरूमा अक्सिजन प्लान्ट, भेन्टिलेटर र आईसीयु व्यवस्थापनका लागि पनि बजेट विनियोजन गरिएको छ। सबै कर्णालीवासीलाई नि :शुल्क खोप, वीरेन्द्रनगरमा पाँचसय शय्याको कोरोना अस्पताल, महामारीमा खटिने स्वास्थ्यकर्मी, सवारीचालक र सरसफाइकर्मीलाई सुरु अवधिको तलबमा एकसय प्रतिशतसम्म मासिक प्रोत्साहन भत्ता उपलब्ध गराउन पनि बजेट विनियोजन गरिएको छ। प्रदेश अस्पताल सुर्खेतमा एमआरआई खरिद र अन्य जिल्लामा आवश्यक उपकरण खरिद गर्न १३ करोड ९६ लाख, प्रदेश जनस्वास्थ्य प्रयोगशाला स्थापना गर्न तीन करोड ३५ लाख विनियोजन गरिएको छ। यस्तै जनयुद्ध, जनआन्दोलन र प्रदेश प्राप्तिको आन्दोलनमा सहिद भएका परिवारलाई मासिक भत्ता र घाइतेलाई जीवन निर्वाह भत्ता र खेल क्षेत्रको समग्र विकासका लागि ५९ करोड बजेट विनियोजन गरिएको छ। प्रदेश सरकारले सांसद विकास कोष (निर्वाचन क्षेत्र विकास कार्यक्रम) लाई पनि निरन्तरता दिएको छ। जसअन्तर्गत ९६ करोड विनियोजन गरिएको छ। यस्तै कृषिमा पनि प्राथमिकताका साथ बजेट विनियोजन गरिएको छ। प्रदेशमा उत्कृष्ट एक जना किसानलाई मुख्यमन्त्री सम्मान कार्यक्रमअन्तर्गत सुनको हलो अंकित तक्मा र उत्कृष्ट दुईसय जना किसानलाई पुरस्कृत गर्न ४० लाख बजेट विनियोजन गरिएको छ।"
"गोरखाको सल्लेरी गाउँमा बूढीगण्डकी पस्यो, चार घर बगायो","गोरखा : तीन दिनदेखिको अबिरल बर्षापछि बढेको बूढीगण्डकी नदीले चुमनुब्री गाउँपालिका३ को सल्लेरी गाउँ बूढीगण्डकी नदीले बगाएको छ। गएराती बूढीगण्डकीले गाउँका घर बगाउन थालेपछि गाउँलेहरु भागेर भीरपाखामा रात बिताएका छन्। २७ घर रहेको सल्लेरीको चार घर बगाइसकेको छ भने अरु घर पनि जोखिममा रहेको स्थानीय गणेश कार्कीले जानकारी दिए।राती आठबजेतिर घर बगाउन थालेपछि गाउँका सबैको भागाभाग भयो, उनले भने, सुन्दर गुरुङ, सूर्यबहादुर गुरुङ, राम गुरुङ र लक्ष्मण गुरुङको घर बगाइसकेको छ, उनले भने, अरु घर पनि जोखिममा रहेकाले मान्छेहरु त्यहाँबाट भागेर रातभर पाखापखेरामा बसेर बिताए। खान र सुत्न नपाउँदा गाउँमा रुवाबासी भएको उनले बताएका छन्। रातभर पानी परिरहेको छ। ओत लाग्ने ठाउँ पनि छैन, उनले भने, खान पाको नि छैन, सुत्न पाको नि छैन। सल्लेरीमा बिजोक छ। जगत चौकीबाट गएको प्रहरीले बाटोमुनिको सबै घर खालि गरेर त्यहाँ नजान उर्दी गरिसकेको र बाटो माथिका घरबाट पनि अहिले बिहान धमाधम सामान सार्ने काम भइरहेको उनले बताए। त्यस्तै जगतको तल्लो टोलको विशाल हिमाली घले, विशाल गुरुङ र धनबहादुर गुरुङको घरका परिवार पनि विस्थापित भएका छन्। नदी घर नजिकै आइसकेकाले घर खाली गरेर उनीहरु माथिल्लो टोलमा सरेका कार्कीले जानकारी दिए। घट्टेखोलाको काठेपुल बगायो मंगलबार साँझको घट्टेखोलाको बाढीले चुमनुब्री गाउँपालिका प्रवेश गर्ने घट्टेखोलाको पुल बगाएको स्थानीय सुजन गुरुङले जानकारी दिए। चुमनुब्री गाउँपालिकाका बासिन्दा आवतजावत गर्ने मूख्यबाटोमा पर्ने सो पुल बगाएपछि स्थानीयबासी समस्यामा परेका उनले बताए। मूलबाटोको पुल बगाएपछि अब गाउँपालिकाका सात वटै वडाका मान्छेलाई आवतजावतमा ठूलो समस्या पर्ने भयो। खोला तर्न पनि सकिँदैन, पुल पनि छैन, गुरुङले भने। सामागाउँमा पहिरोले खेतीबालीमा क्षति उत्तरी गोरखाको सामागाउँमा पहिरोका कारण खेतीबालीमा क्षति पुगेको छ। चुमनुब्री गाउँपालिका१ सामागाउँ प्रहरी नजिकै रहेको खेतीयोग्य जमिनमा माथिबाट खसेको पहिरोले करिब तीन रोपनी खेती नष्ट नगरेको जिल्ला प्रहरी कार्यालय गोरखाका डिएसपी प्रकाश दाहालले बताए। खेतीगर्ने ठाउँ नजिकै किसान टहरा बनाएर बस्दै आएका थिए। ५०६० वटा टहरा रहेको र त्यहाँ तरकारी खेती रेखदेख गर्न बसेका किसानलाई घर पठाइएको प्रहरीले जनाएको छ। निरन्तर वर्षात भईरहेकाले जोखिम बढेको स्थानीयले बताएका छन्।"
पूर्वमुख्यमन्त्रीलाई सुविधा !,"नीति निर्माण गर्ने ठाउँमा कहिलेकाँही गलत मान्छे पुग्न सक्छन् वा गलत मान्छेको प्रभावमा परेर गलत निर्णय गर्न सक्छन् गण्डकी प्रदेशमा नयाँ मुख्यमन्त्री कृष्णचन्द्र नेपाली पोखरेललेनिर्वाचित भएपछि पहिलो निर्णय पूर्वमुख्यमन्त्रीको सुविधा निर्धारण गर्ने सम्बन्धमा गरे। त्यो पनि प्रधानमन्त्रीको सुविधा हेरेर तय गर्ने घोषणा गरेका हुन्। तर त्यो निर्णय बाहिर आउनासाथ चारैतिरबाट विरोध भयो। मुख्यमन्त्रीको दलभित्र र बाहिर सबैतिरबाट विरोध भयो। अहिले आएर पूर्वमुख्यमन्त्रीका लागि सुविधा होइन, सुरक्षा व्यवस्था गर्ने पो निर्णय गरिएको हो भनेर सरकारका प्रवक्तातथा बिनाविभागीय मन्त्री कुमार खड्काले रफ्फू गरिरहे। आम बौद्धिक क्षेत्रमा जनप्रतिनिधिले आजीवन सुविधा लिने कुरा कतिको जायज हो भनेर बहस चलेको छ। त्यो चाहिँ राम्रो भएको छ।आखिर निर्वाचित जनप्रतिनिधिले पूर्व भएपछि वर्तमानमा गरेको कर्म होइनको आधारमा होइन पदमा पुगेको आधारमा आजीवन सुविधा लिनुपर्छ भन्ने चाहना यसपटक प्रकट भएकै हो। राजनीतिक र सामाजिक क्षेत्रमा बहस हुँदा कसैले पनि यस्तो सुविधालाई जायज भनेका छैनन्। अधिकांशले विरोध गरिरहेका छन्। राजनीति गर्नेहरूले मुख मिठ्याएझैं लाग्छ, त्यति बोलेका छैनन्। स्वतन्त्र नागरिकले भने समर्थन गरेका छैनन्।सामाजिक सुरक्षा भत्ता घोषणा गर्दा अनुत्पादक क्षेत्रमा राज्यकोष खर्च भयो भनेर विरोध गर्ने स्वनामधन्य अर्थशास्त्रीहरूले पनिमुख खोलेका छैनन्।मौन सम्मति लक्षणम् जस्तो देखिएको छ। नेपालको बुद्धिजीवीमा पनि संस्कार कस्तो बन्यो भने आफ्ना पक्षकाले पिँढीमा आची गरे पनि विरोध नगर्ने,फरक विचारको मानिस हिँडेको बाटो पनि गन्हाउने। त्यसैले बौद्धिक बहस पनि मौलिकभन्दा प्रायोजित जस्तो लाग्ने गरेको छ। बौद्धिक वर्ग वा नागरिक समाज गतिलो र प्रभावशाली बन्न सकेको छैन। बेलाबेलामा सामाजिक सञ्जालमा चर्चा भएको देखिन्छ। बेलायतका महारानीको सादगीपन। डेनमार्कका प्रधानमन्त्रीसाइकलमा हिँडेको वा अमेरिकाका पूर्वराष्ट्रपति परिवारको खर्च धान्न रेस्टुरेन्टमा काम गरेको आदि। मानिसले सामाजिक सञ्जालमा यस्तो पोस्ट किन गर्छन्? लाइक र सेयर किन गर्छन्? यसको एउटै जवाफ हो जनताले नेता विलासी र सुविधाभोगी भएको मनपराउँदैनन्। बेलायत, डेनमार्क वा अमेरिका जस्तो सम्पन्न देशका जनता त त्यस्तो अपेक्षा गर्छन् भने हाम्रो जस्तो विकासोन्मुख राष्ट्रका जनताको अपेक्षा कस्तो होला सहजै अनुमान लगाउन सकिन्छ। जाहेर छ, नेताको विलासी रहनसहन जनताले मन पराएका छैनन्। विदेशको उदाहरणीय व्यवहारको लाइक वा सेयर यस कारणले गर्दछन् कि उनीहरू नेताले पनि त्यस्तै आदर्शमय व्यवहार गरोस् भन्ने चाहन्छन्। अप्रत्यक्ष रूपमा व्यक्त उनीहरूको आशय त्यही हो।यस्तो कुराहरू हेरिरहँदा नेताले जनताको मनसाय बुझेर नीति, कानुन बनाए हुन्थ्यो भन्ने लाग्छ। तर, नेताहरू जनताको भावनाका नेताजस्ता छैनन्। उनीहरू अलि भिन्न र अलि सुविधाभोगी भएका छन्भन्ने बुझाइ जनतामा छ।जोगी बन्न राजनीति गरेको होइन भन्नेजस्ता जवाफ दिएर नेताहरू ओहोदाको अभिमान व्यक्त गर्छन्। जनता भने नेताको यस्तो अभिव्यक्ति सुनेर खिन्न हुन्छन्। तर, गरुन् के? शक्ति नेताकै हातमा छ। उनीहरू त भावना व्यक्त गर्नमात्र सक्छन्। पाँच वर्षमा एक पल्ट सार्वभौम अधिकारका साथ अमूल्य मतदान गर्छन्। त्यसपछि पाँच वर्षसम्म उनीहरूको पीर, मर्का वा भावना बुझेर काम गरिदिने कोही हुँदैन। प्रत्याह्वानको व्यवस्था छैन, त्यसैले नेताले जनतासँग डराउन आवश्यक छैन। जनता नेताको व्यवहार हेर्दै चुपचाप रहन र सहन बाध्य छन्। जहाँसम्म गण्डकी प्रदेशको नयाँ सरकारले गरेको पूर्वमुख्यमन्त्रीको नयाँ सुविधा घोषणाको सन्दर्भ छ, त्यो नैतिक, राजनीतिक र आर्थिक दृष्टिकोणबाट बेठिक र विवादास्पद छ। नैतिक दृष्टिकोणले हेर्दा सरकारको पहिलो निर्णय नै सुविधामा केन्द्रित भयो। जनता कोरोना महामारीबाट आक्रान्त रहेको बेला उसले जनतालाई खोप र राहत उपलब्ध गराउने प्रतिबद्धता गर्नुपथ्र्याे। नयाँ मुख्यमन्त्री पोखरेल नेपाली कांग्रेस पार्टीका नेता तथा प्रजातान्त्रिक आन्दोलनको योद्धाको परिवारको भएकाले प्रदेश सरकारको पहिलो निर्णय कुनै विपी ग्राम, विपी मार्ग घोषणा वा कुनै सहिदको नाममा बाटो वा पुलको नामाकरण गर्नुपर्दथ्यो। तर, पूर्वमुख्यमन्त्रीको सुविधाको विषयमा पहिलो निर्णय भएबाट त्यो सरकारको अर्जुनदृष्टि आफ्नै सेवा सुविधा वा कमाउने ध्याउन्नमा केन्द्रित रहेछ भन्ने सन्देश गएको छ। अझ मानिसले त के टिप्पणी गरिरहेका छन् भने अहिलेका मुख्यमन्त्रीले पूर्वमुख्यमन्त्रीको सुविधा घोषणा गरेर भविष्यमा आफ्ना लागि सुविधा सुरक्षित गरेका हुन्। स्वाभाविक रूपमा नेपाली कांग्रेसजस्तो प्रजातन्त्रका लागि लडेको दलको नेताको हिसाबले नैतिक दृष्टिकोणबाट गम्भीर त्रुटि हो। अझ निवर्तमान मुख्यमन्त्रीले पूर्वमुख्यमन्त्रीको नाताले दिइने सुविधा लिन्न भनेपछि त्यो अवधारणा अझ नैतिक संकटमा परेको छ।राजनीतिक रूपमा गलत किन छ? यो निर्णयको प्रचार गरेर चुनावमा जाँदा भोलि जनताको मत थपिन्छ? जनतामा नेपाली कांग्रेस लोकप्रिय हुन्छ? किमार्थ हुँदैन। बरू यस कुरालाई विपक्षीले मसला बनाउँछन्। कांग्रेसको एक भोट भए पनि कम गराउनमा यो निर्णयले योगदान गर्छ। कांग्रेसका हरेक नेता तथा कार्यकर्ताले चुनावी मञ्चबाट स्पष्टीकरण दिँदै हिँड्नु पर्छ। पोखरेल देशमै कांग्रेसको तर्फबाट पहिलो मुख्यमन्त्री हो। त्यसैले उनको भूमिका कांग्रेसका लागि मात्र होइन, सबैका लागि उदाहरणीय हुनुपर्छ। राजनीतिक रूपमा फाइदा हुने कुरा भनेको पार्टीको नीति, सिद्धान्त र कार्यदिशा एवं ख्याति वृद्धिमा सकारात्मक प्रभाव पार्नु हो। पूर्वमुख्यमन्त्रीको सुविधा वृद्धिसम्बन्धी निर्णयले कसरी योगदान गर्नसक्छ? सक्दैन भने यो राजनीतिक रूपमा बेठिक छ।आर्थिक पक्षको कुरा गर्ने हो भने अझ डरलाग्दो चित्र अगाडि आउँछ। आज गण्डकी प्रदेशको पूर्वमुख्यमन्त्रीको मात्र सुविधाको चर्चा भइरहेको छ। त्यो भोलिसबै प्रदेशमा फैलिन्छ। पूर्वमुख्यमन्त्रीले सुविधा लिएपछि त्यही सुविधा पूर्वप्रदेशप्रमुखलाई नदिने कुरै भएन, हुनै पर्यो। संघीय तहमा प्रधानमन्त्री र गृहमन्त्रीलाई पूर्वको हैसियतमा सुविधा दिने चलन छ। त्यसो भएपछि प्रदेशको सुरक्षा संयन्त्र हेर्ने आन्तरिक मामिला तथा कानुन मन्त्रीलाई किन नदिने? यसरी प्रदेशमा तीन जनाको दरले पूर्वपदाधिकारीले सुविधा व्यवस्था गर्नुपर्ने हुन्छ। यस्तै मेसोमा उच्च अदालतका प्रमुख न्यायाधीशले किन दाबी नगर्ने ? संघीय तहमा प्रधान न्यायाधीशले पाउने गरेका छन्। यसप्रकार यो फैलिँदै जान्छ। यसको जटिलता यतिमा मात्र सीमित रहँदैन। प्रदेशका मुख्यमन्त्री भनेका संघीय सरकारका मन्त्रीसरहका हुन्छन्। एउटै मर्यादाक्रमका व्यक्तिले लिने थालेपनि संघीय सरकारका मन्त्रीले किन दाबी नगर्ने? एक पटकमा २५ जना मन्त्री हुन्छन्। पाँच वर्षमा कति हुँदा रहेछन् अहिलेको तीनवर्षको संख्या हेरेर अनुमान गर्न सकिन्छ। अब प्रदेश र संघका प्रमुखहरूले सुविधा लिँदा स्वायत अधिकार पाएको स्थानीय तहका प्रमुख, उपप्रमुखले किन नपाउने ? ७५३ स्थानीय तहका प्रमुख तथा उपप्रमुखले त झन् कार्यपालिका, न्यायपालिका र व्यवस्थापिका तीनै किसिमका जिम्मेवारी पूरा गरिरहेका हुन्छन्। यसो गर्दा लहरो तानिएर पहरो यसरी गर्जिन पुग्छ कि त्यो गर्जनबाट देशको अर्थतन्त्र धरासायी हुन बेर छैन। त्यसै त संघीय व्यवस्था महंगो भयो भनेर आवाज उठिरहेको छ। तीन वर्षमै विदेशी ऋण दुईगुणा भएको देखिन्छ। जुन तहका भए पनि जनप्रतिनिधि वास्तवमा जनसेवकहरू नै हुन्। उनीहरूले राजनीतिक लाभको अपेक्षा राख्नु हुँदैन। उनीहरूले लाभको अपेक्षा राख्नासाथ भ्रष्टाचार र अनियमितताले प्रश्रय पाउँछ। जनताले प्रतिनिधिले सादा जीवन व्यतित गरेको हेर्न चाहन्छन्। नेता र जनप्रतिनिधिको जिम्मेवारी जनताको जीवनस्तर उकास्नका लागि केन्द्रित हुनुपर्छ। जनताको जीवन स्तर उठ्नु भनेको राष्ट्रको समुद्धिको बाटोमा अगाडि बढ्नु हो। राष्ट्रको विकाससँगै नेताको पनि जीवनस्तर माथि उठ्छ। तर, त्यो जनताको स्तरभन्दा धेरै माथि हुँदैन। हामीकहाँ पाँच वर्षको अवधिमा नेता वा जनप्रतिनिधिले भुइँ छाडेर जनताभन्दा माथिल्लो स्तरमा पुग्ने गरेकाले नै राजनीतिमा गलत प्रवृत्ति र भ्रष्टाचार बढेको हो। यसलाई रोक्ने मुख्य दायित्व जनप्रनिधिहरूको नै हो। वर्तमान हुन् वा भूतपूर्व जनप्रतिनिधि, उनीहरूले सधैं राष्ट्र र जनताप्रति जिम्मेवार हुनुपर्छ। विकसित मुलुकमा पूर्वपदाधिकारीलाई कुनै विशेष सुविधा दिइएको पाइन्नँ। त्यस्तो व्यवस्था भएको भए कतिपय पूर्वराष्ट्रपति परिवार धान्नका लागि कुखुरा पाल्दैछन् भनेर समाचार आउने थिएन। भारतमा पनि यस्ता निर्णयहरू विवादित हुने गरेका छन्।त्यहाँ मुख्यमन्त्री भएपछि आवीवन आवास सुविधा पाउने व्यवस्था गरियो। विहारमा पाँच दिन मुख्यमन्त्री भएका शतिसकुमार सिंहले पनि त्यो सुविधा लिए। पछि अदालतले खारेज गरिदियो।सबैभन्दा पछिल्लो फैसला गर्दै पटना उच्च अदालतले सन् २०१९ फेब्रुअरी १९ मा यस्तो पूर्वले पाउने सुविधा बदर गरेको छ। पटना उच्च अदालतका मुख्य न्यायाधीश एपी साहीले आजीवन आवास सुविधा पाउने कानुन असंवैधानिक हो जनताको पैसाको दुरूपयोग हो भनेका छन्। पदबाट हटेपछि यस प्रकारका सुविधा दिनु विल्कुल गलत हो, फैसलामाउल्लेख छ। राजनीतिमा यस्ता कुरालाई विकृतिका रूपमा लिने गरिएको छ। राजनीति पैसा कमाउने विषय बन्नुहुन्न। नेपालमा पनि एक कार्यकाल सांसद भएपछि आजीव पेन्सन र अन्य सुविधा पाउने भनेर कानुन बनेकै हो। सांसदले प्राडो वा पजेरो गाडी सहुलियत भन्सार दरमा किन्न पाउने व्यवस्था भएकै हो। त्यसबेला सबैभन्दा पहिले त्यस्ता सांसद एलसी खोल्न पुगेका थिए जसको निर्वाचन क्षेत्रमा सडकबाटो नै पुगेको थिएन। आखिर त्यस्तो कानुन हटाउन राज्य बाध्य भयो। नीति निर्माण गर्ने ठाउँमा कहिलेकाँही गलत मान्छे पुग्न सक्छन् वा गलत मान्छेको प्रभावमा परेर यस्ता निर्णय गर्न सक्छन्। तर जनताले खासगरी बौद्धिक वर्गले निरन्तर खबरदारी गर्नुपर्छ।"
कोरोनाको दोस्रो लहरबाट अर्थतन्त्र नराम्ररी प्रभावित,"काठमाडौं : कोभिडको दोस्रो लहरबाट देशको अर्थतन्त्र नराम्ररी प्रभावित बनेको छ। चालू आर्थिक वर्षको सुरुदेखि पहिलो चौमासिकसम्म कोरोना संक्रमणदर घट्दै गएको थियो। कोभिड१९ नियन्त्रणमा आएपछि अर्थतन्त्रमा भी आकारको आर्थिक वृद्धि हुने अपेक्षा गरिएको थियो। तर, क्रमशः गतिशील बन्दै गएको अर्थतन्त्रमा वर्ष २०७८ को सुरुआतसँगै फैलिएको नयाँ भेरियन्टले गम्भीर चुनौती खडा भएको छ। विभिन्न कालखण्डमा देखापरेको अन्य महामारी र वित्तीय संकटबाट सिर्जित आर्थिक मन्दीभन्दा बढी कोभिडबाट अर्थव्यवस्था र जनजीविकासमेत प्रभावित बनेको छ। तुलनात्मक रूपमा पर्यटन, होटल तथा रेस्टुरेन्ट, यातायात, मनोरञ्जन गृह, मिडिया उद्योगतर्फ प्रिन्ट मिडिया, रोजगार, शिक्षा, कृषि तथा पशुपन्छी, ऊर्जा, जलस्रोत तथा सिँचाइ, भौतिक पूर्वाधार, लघु, साना तथा मझौला, कुटिर उद्योग, थोक तथा खुद्रा व्यापारलगायत सेवा क्षेत्रमा अत्यधिक असर देखिएको छ। यसबाट गरिबी र बेरोजगारीमा चाप परेको छ। निषेधाज्ञाका कारण अति प्रभावित, मध्यम प्रभावित र न्यून प्रभावित क्षेत्रमा पुगेको असरको विषयमा सरकारले अहिले नै अध्ययन गरेको छैन। अध्ययन नहुँदा हरेक क्षेत्रमा परेको असरबारे अहिले नै अनुमान गर्न नसकिने नेपाल राष्ट्र बैंकका अधिकारी बताउँछन्। गत वर्ष लामो समय भएको लकडाउनबाट परेको असरबारे राष्ट्र बैंकले प्रतिवेदन सार्वजनिक गरेको थियो। राष्ट्र बैंकका प्रवक्ता देवकुमार ढकाल निषेधाज्ञा अवधिले भर्खरै एक महिना काट्न लागेकाले थोरै समय राखेर नोक्सानीको आँकलन गर्न कठिन हुने बताउँछन्। निषेधाज्ञाका कारण विभिन्न क्षेत्रमा परेको असरबारे अहिले नै भन्न सकिने अवस्था नरहेको प्रवक्ता ढकालको भनाइ छ। निषेधाज्ञाको अवधि भर्खरै एक महिना पुग्न लागेको छ, ढकाल भन्छन्, यसको अवधि थपिँदै गएपछि केही समयमा असरबारे अध्ययन गर्ने तयारी गरेका छौं। नेपाल उद्योग वाणिज्य महासंघका वस्तुगततर्फका उपाध्यक्ष अन्जन श्रेष्ठ अनुसार व्यापार व्यवसायमा अति प्रभावित क्षेत्रमा ७० प्रतिशतले गिरावट आएको बताउँछन्। कोभिडअघिसम्म दैनिक करिब १० अर्बको व्यापार व्यवसाय हुँदै आएको थियो। निषेधाज्ञाका कारण दैनिक ५ देखि ६ अर्बको व्यापार व्यवसाय नोक्सानी भएको श्रेष्ठको भनाइ छ। कुन क्षेत्रमा कति क्षति भयो भनेर अहिले नै अंकमा भन्न सक्ने अवस्था छैन, श्रेष्ठ भन्छन्, अंकमै भन्न केही समय अझै कुर्नुपर्छ। उद्योगहरू जेठ अन्तिम सातादेखि जेनतेन गरी ३० देखि ५० प्रतिशतको क्षमतामा चल्न थालेका छन्। चलेका उद्योगबाट उत्पादन भएका वस्तुले बजार नपाएको उनको भनाइ छ। उनी कोभिडको नकारात्मक असरलाई कम गरी अर्थतन्त्रलाई पुनः चलायमान बनाउन खोप र उपचारको व्यवस्थालाई सर्वसुलभ बनाउनुपर्ने बताउँछन्। यसबाहेक आगामी आर्थिक वर्षको मौद्रिक नीति उद्योग र व्यवसायमैत्री हुनुपर्ने उनको धारणा छ। आगामी वर्षको बजेटमार्फत सरकारले केही राहत दिए पनि मौद्रिक नीतिमार्फत विशेष राहतको प्याकेज ल्याउँदा धरासायी बनेका क्षेत्रलाई पुनः उकास्न सकिने उनी बताउँछन्। उनका अनुसार यसका लागि गत वर्ष मौद्रिक नीतिमार्फत ५ प्रतिशत ब्याजदरमा उपलब्ध गराइएको पुनर्कर्जाको सुविधा यो वर्ष पनि ल्याउनुपर्छ। यो ब्याज दरको दायरा पनि अझै घटाउनुपर्ने उनी बताउँछन्। उनी गत वर्ष ढिलो गरी आएको मौद्रिक नीतिको निर्देशिका र झन्झटिलो प्रक्रियाका कारण कार्यान्वयन पक्ष फितलो देखिएको बताउँछन्। अघिल्लो वर्ष साना तथा मझौला उद्योगी व्यवसायी उक्त पुनर्कर्जाबाट लाभान्वित हुन नसकेको दाबी उनी गर्छन्। राष्ट्र बैंकले गरेको अध्ययनअनुसार गत वर्ष ६१ प्रतिशत उद्योग व्यवसाय पूर्ण रूपमा बन्द भएका थिए। त्यो बेला उद्योग व्यवसायले झन्डै एकचौथाइ कर्मचारी कामदार कटौती गरेका थिए। यस्ता उद्योग व्यवसायले औसतमा १८२ प्रतिशतले तलबसमेत कटौती गरेका थिए। उत्पादन र व्यवसाय झन्डै ७३८० प्रतिशतले घटेको थियो। १५ लाखभन्दा बढी युवाले रोजगारी गुमाउनुपरेको थियो। अर्थविद् केशव आचार्य कोभिडले सबैभन्दा बढी पर्यटन र यससम्बन्धी विभिन्न उपक्षेत्र प्रभावित बनेको बताउँछन्। होटेल, रेष्टुराँ, हवाई क्षेत्र, टेकिङ एजेन्सी, ट्राभल एजेन्सी, टुरिस्ट गाइड, भरियालगायत क्षेत्र अत्यधिक प्रभावित बनेका छन्। यस्ता व्यवसाय सञ्चालन गर्न विभिन्न बैंकबाट ऋण पनि ठूलो परिमाणमा प्रवाह भएको छ। त्यही ऋणका कारण बैंकलाई पनि त्यत्तिकै असर पुर्याएको छ। व्यवसाय सञ्चालन नहुँदा ऋणीले ऋण तिर्न सक्ने अवस्था छैन। यसले गर्दा यस्ता उद्योगका कारण बैंक पनि जोखिममा परेका छन्। यातायात क्षेत्र पनि अत्यधिक प्रभावित हुने सूचीमै पर्छ। गत वर्ष यातायात कोभिड नियन्त्रण हुँदै गएपछि केही महिना मात्रै सञ्चालन भयो। तर, वैशाखदेखि फेरि ठप्प छ। यातायातका साधन सञ्चालन गर्न पनि बैंकबाट ठूलो ऋण प्रवाह भएको छ। गरिबीको रेखामुनि रहेका र आज कमाएर आजै खानुपर्ने समूह सबैभन्दा बढी प्रभावित छन्। सहरी क्षेत्रमा कोठा भाडा लिएर दैनिक कमाएर खाने समूह पनि अत्यधिक पीडितमै पर्छन्। गरिबीको रेखामाथि पुगेका करिब १६ लाख जनसंख्या गरिबीको रेखामुनि पुगेको छ। पुनः सुरु भएको दोस्रो लहरका कारण उनीहरूको अवस्था झन् दयनीय बन्दै गएको अर्थविद् आचार्य बताउँछन्। लघु, साना, मझौला, कुटिर उद्योग र व्यवसाय गर्ने समूहको अवस्था झनै चुनौतीपूर्ण बनेको आचार्यको भनाइ छ। उनका अनुसार यस्ता समूहको लगानी पूर्णरूपमा डुबेको छ। यस्तै बैंकबाट ऋण लिएर विभिन्न प्रकारको पशुपन्छी पालन गर्ने किसानको लगानी डुबेको छ। उत्पादित कृषि तथा पशुपन्छीजन्य वस्तुको बजार पहुँच न्यून हुँदा बैंकको ऋणसमेत तिर्न नसकेर ती किसान समूह पनि डुबेका छन्। पहिलो चरणको कोभिडले धरासायी बनाएको समग्र क्षेत्र दोस्रो चरणको कोभिडका कारण थला परेको छ। यसको प्रत्यक्ष असर आगामी आर्थिक वर्षको आर्थिक वृद्धि दरमा पर्ने सम्भावना पनि बढ्दै गएको छ। विश्व बैंकले आर्थिक वर्ष २०७८७९ मा ३९ प्रतिशतको सेरोफेरोमा आर्थिक वृद्धि हुने प्रक्षेपण गरेको छ। बैंकले विश्व अर्थतन्त्रको अध्ययन गरी प्रतिवेदन सार्वजनिक गरेको हो। सन् २०२१ को दोस्रो प्रक्षेपण सार्वजनिक गर्दै बैंकले सरकारले गरेको अनुमानभन्दा झण्डै आधी कम परिमाणमा आर्थिक वृद्धिदर प्राप्त हुने अनुमान गरेको छ। सरकारले आव २०७८७९ को बजेटमा ६५ प्रतिशत आर्थिक वृद्धिको अनुमान गरेको छ। बैंकको अनुमानअनुसार चालू आर्थिक वर्ष २०७७७८ को आर्थिक वृद्धिदरसमेत सरकारको अनुमानभन्दा कम हुनेछ। चालू आवमा सरकारले ४ प्रतिशतको सेरोफेरोमा आर्थिक वृद्धि प्राप्त हुने संशोधित अनुमान गरेको छ। तर, विश्व बैंकले २७ प्रतिशतसम्मको वृद्धिको लक्ष्य प्राप्त हुने अनुमान गरेको छ। स्वास्थ्य संकटको अवस्था लामो समय रहिरहे सरकारले तोकेको ४ प्रतिशत आर्थिक वृद्धि लक्ष्य पनि हासिल गर्न चुनौतीपूर्ण हुने सरकार आफैंले बताइसकेको छ। सरकारले चालू आवको बजेटबाट ७ प्रतिशत हाराहारी आर्थिक वृद्धि हुने अनुमान गरेको थियो। तर, गत वैशाखमा केन्द्रीय तथ्यांक विभागले ४ प्रतिशतमा झारेर संशोधन गरेको थियो। रोजगारको लक्ष्य चुनौतीपूर्ण कोभिड महामारीका कारण आन्तरिक तथा वैदेशिक श्रम बजार प्रभावित बनेको छ। सार्वजनिक, निजी तथा सहकारी क्षेत्रमा क्रमशः वार्षिक ३३ हजार, ३ लाख ५० हजार र ८५ हजार व्यक्तिलाई रोजगारी उपलब्ध गराउने लक्ष्य चुनौतीपूर्ण बनेको छ। कोभिडले गर्दा गत आर्थिक वर्षदेखि वैदेशिक व्यापारको आकारमा संकुचन आएको छ। वैदेशिक रोजगारीमा जाने कामदारको संख्यामा उच्च गिरावट आएको छ। असहज परिस्थितिमा पनि विप्रेषण आप्रवाहमा वृद्धि भएको छ भने शोधानान्तर स्थिति बचतमा छ। कोभिडको महामारी कायमै रहे पर्यटक आय र विप्रेषण आप्रवाहमा कमी आएर कुल राष्ट्रिय बचत कम हुने अनुमान छ। कोभिड१९ को दोस्रो लहर तीव्र रूपमा फैलिँदै गएकाले आगामी दिनमा उद्योग क्षेत्रका आर्थिक क्रियाकलाप पुनः संकुचन हुने जोखिम बढेको छ। गत वर्ष लामो समय लकडाउनका कारण आर्थिक क्रियाकलापमा संकुचन आएको छ। शिक्षा क्षेत्र यो वर्ष पनि प्रभावित बन्न पुगेको छ। चैत अन्तिम सातादेखि देशभरकै शिक्षण संस्था र तालिम केन्द्र बन्द हुनुका साथै निर्धारित समयमा हुनुपर्ने विभिन्न तहका परीक्षा र तालिम अवरुद्ध छन्। गत वर्ष विद्यालयदेखि विश्वविद्यालय तहसम्मका सबै कक्षा र तहका गरी करिब ८७ लाख विद्यार्थीको नियमित पठन पाठनका साथै परिक्षा अवरुद्ध भएको थियो। पर्यटन कोभिड महामारीको दोस्रो लहरसँगै आन्तरिक उडान स्थगन गरिएको छ। भारतसँग सातामा दुई एयर बबल उडानबाहेक बाँकी सबै नियमित अन्तर्राष्ट्रिय हवाई उडान पुनः स्थगन भएका छन्। स्वास्थ्य कोभिडविरुद्धको विभिन्न खोप, अक्सिजन, परीक्षण गर्ने किट, भेन्टिलेटर, क्वारेन्टाइन वेड, आईसीयू बेड, हाई डिपेन्डेन्सी युनिटलगायतको चर्को अभावसँगै अस्पतालमा बिरामी राखेर उपचार गर्न पनि ठूलो चुनौती सिर्जना भएको छ। कोभिडको उच्च संक्रमणले नेपालको स्वास्थ्य प्रणालीमा दबाब सिर्जना गरेको छ। ऊर्जा, जलस्रोत तथा सिँचाइ आर्थिक वर्ष २०७६।७७ मा ऊर्जा, जलस्रोत तथा सिँचाइतर्फ करिब ६ अर्ब रुपैयाँ खर्च हुन सकेन्। यस्तै ५ लाख कार्य दिन रोजगारी सिर्जना गर्न कठिनाइ भयो। निर्माणाधीन विभिन्न आयोजनामा कार्यरत जनशक्ति कोभिडबाट संक्रमित भएर आइसोलेसनमा वस्तु परेको र लकडाउनको कारण निर्माण सामग्री तथा हेभी इक्विपमेन्ट ढुवानीमा अवरोध सिर्जना भएको हुँदा करिब ५ हजार हेक्टर जमिनमा सिँचाइ सुविधा एक वर्षपछि मात्रै उपलब्ध हुने अवस्थाले कृषि उत्पादन र उत्पादकत्वमा प्रभाव पर्ने अवस्था आएको छ।"
पर्यटन काजको भेदभाव हटाऔं,"नेपाल पर्यटकीय देश भएकाले घुम्ने र रमाउने स्थान धेरै छन्। पर्यटकीय क्षेत्र नभएको जिल्ला कमै छ। कुनै न कुनै जिल्ला भित्रको विषेशताले पर्यटकलाई आकर्षण गरिरहेको छ। त्यसमा पनि प्राकृतिक र भौगोलिक सुन्दरताले भरिपूर्ण नेपालमा विभिन्न देशबाट पर्यटक आएर महिनौं घुम्छन्, रमाउँछन् र पुनः आउने योजना बनाउँदै फर्कन्छन्। विश्वकै अग्लो शिखर सगरमाथादेखि होचो स्थान पनि हाम्रै देशमा भएकाले पर्यटकीय क्षेत्रको विकास र प्रचार गरे मात्रै पनि नेपालको आर्थिक उन्नति हुनेमा दुईमत छैन। हिमाल, पहाड र तराई तीनै क्षेत्रको हावापानी पाइने हुँदा हरेक मौसमको अनुभव लिन लामो यात्रा र फरक मौसम पर्खनु पर्दैन। यो नेपालको महत्वपूर्ण प्राकृतिक विषेशता पनि हो। पछिल्लो समय कोरोना महामारीले ठूलो असर पुयाएको क्षेत्रमा पर्छ पर्यटन क्षेत्र। आन्तरिक र बाह्य पर्यटक नपुग्दा यो क्षेत्रबाटै हुने स्थानीयको आम्दानी र राष्ट्रको राजस्वको स्रोत पनि गुमेको छ। यसलाई मध्यनजर राख्दै संघीय सरकारले पर्यटन क्षेत्रको विकासका लागि नयाँ र अघिल्ला आर्थिक वर्षको भन्दा फरक योजना बजेटसँगै अघि सारेको छ। ती योजनामध्ये एउटा हो, सरकारी कर्मचारीलाई १० दिनको तलबी पर्यटन काज। यो विषयले स्थानीय नागरिकको मात्रै होइन, सरकारी कर्मचारीकै ध्यान तानेको छ। देशको पर्यटन क्षेत्रको विकासका लागि देशकै आन्तरिक पर्यटकलाई चलायमान बनाउने उदेश्यले ल्याएको योजना नराम्रो होइन। तर, सरकारी कर्मचारीभित्रै विभेद गरेर योजना आएकोमा आलोचना पनि कम छैन। सरकारले ल्याएको बजेट बक्तव्यमा आन्तरिक पर्यटनलाई प्रवद्र्धन गर्न निजामती, सार्वजनिक संस्थान र प्रतिष्ठानका कर्मचारीलाई १० दिनको पारिश्रमिक बराबरको रकमसहित पर्यटन काज उपलब्ध गराइने छ भनिएको छ। निजीक्षेत्रमा कार्यरत कर्मचारीलाई समेत सोही अनुसारको सुविधा प्रदान गर्न प्रेरित गरिने पनि सरकारले योजनामा उल्लेख गरेको छ। राष्ट्रसेवक कर्मचारीको मनोबल बढाई सार्वजनिक सेवालाई प्रभावकारी बनाउने उद्देश्यले राखिएको यो योजनाले नेपाली सेना, जनपद, सशस्त्र प्रहरी र शिक्षकहरूलाई भने समेट्दैन। चुनौतीका साथ लामो समय पेशामा खटिनुपर्ने र जोखिम मोल्ने पेशामा समेत पर्ने सरकारी सेवामध्येको यो क्षेत्रलाई सरकारले नसमेट्दा यस क्षेत्रमा काम गर्नेको मनोबल घटेको छ। कामसँगै मानिसलाई आराम र मनोरञ्जन पनि चाहिन्छ। भनिएकै छ, आठ घन्टा काम, आठ घन्टा आराम र आठ घन्टा मनोरञ्जन। दैनिक काममा खटिँदा हुने मानसिक तनावलाई शान्त पार्न समयसमयमा घुम्ने रमाउने चाहना सबै कर्मचारिको पनि हुन्छ। नेपाली सेना, जनपद, सशस्त्र प्रहरी र शिक्षक सेवामा धेरै खटिने क्षेत्रमध्येमा पर्छन्। अझै कोरोना महामारी नियन्त्रणमा ज्यानै जोखिममा समेत राखेर दिनरात खटिने पेशामा सुरक्षा निकायको योगदान भुल्नु हुँदैन। हरेक प्राकृतिक विपत्मा उद्धार व्यवस्थापनसँगै विभिन्न समयमा आउने महाविपत्ति र देशसँगै नागरिकको सुरक्षामा खट्ने भनेकै सुरक्षा निकाय हुन्। उनीहरू सरकारले ल्याउने योजना र अवसरमा छुट्नु अत्यन्त दुःखद् कुरा हो। सुरक्षा निकायसँगै महामारीमा समेत घरघर पुगेर शिक्षा दिनेदेखि देशका कर्णधार व्यक्ति जन्माउने शिक्षकलाई पनि सरकारी अवसरबाट छुटाउँदा सरकारको लक्ष्य पूर्ण सफल बन्दैन। सरकारले बनाउने र दिने योजना समान हुनुपर्छ। कामअनुसार सेवासुविधामा विभेद गर्नु हुँदैन। पछिल्लो समय ल्याएको पर्यटन काजले मात्रै नभई यसअघिका धेरै अवसर र योजनाले पनि राष्ट्रसेवक कर्मचारीभित्र विभेद भएको गुनासो नआएका होइनन्। योजना निर्माण गर्नमा कर्मचारीको पनि उत्तिकै भूमिका हुन्छ। राजनीति गरेका नेताले सबै कर्मचारीको समस्या र योगदान बुझ्दैनन्। योजना निर्माण गर्ने र बजेटका प्राथमिकता तय गर्ने ठाउँमा रहेका कर्मचारीले आफूजस्तै राष्ट्रसेवकको मर्म पनि बुझ्नुपर्छ। दलगत स्वार्थका ट्रेड युनियनको प्रभावमा कहिले कर्मचारी प्रशासनमा छायाँ पर्नु हुँदैन। ज्यानको बाजी लगाएर देशका लागि योगदान गर्ने क्षेत्र पनि सरकारले दिने अवसर र सुविधाबाट नछुटुन्। मनोबल निश्चित क्षेत्रको मात्रै नभई सबै क्षेत्रका कर्मचारीको उच्च बनाउनु पर्छ भन्ने यथार्थ सरकारले समयमै बुझ्नु जरुरी छ। खट्ने सुरक्षाकर्मी, घुम्ने कर्मचारी"
कोरोना परीक्षण गर्नै सकस,"ताप्लेजुङ : आठराई त्रिवेणी गाउँपालिका१ का ७७ वर्षीय वृद्धको जेठ २७ गते मृत्यु भयो। महिना दिनदेखि ज्वरो र खोकीले थलिएका उनको घरमै मृत्यु भएको हो। घरका अरू सदस्य पनि वृद्धलाई जस्तै ज्वरो र रुघाखोकीले बिरामी परेका थिए। वडा कार्यालयको तथ्यांकअनुसार जेठ १९ यता वडाका ६ जनाले ज्यान गुमाए। ज्यान गुमाउनेमा ७ वर्षदेखि ९९ वर्ष उमेरका व्यक्ति थिए। ती सबैमा कोरोनासँग मिल्दोजुल्दो लक्षण थियो। तर, कसैले पनि परीक्षण भने नगराएको वडासचिव इन्द्र बजगाईं बताउँछन्। ज्वरो, रुघाखोकीजस्ता लक्षण देखियो भने गाउँमै लुकाई बस्नुहुन्छ, निको भइसक्यो भन्नुहुन्छ, उनले भने, कोरोना परीक्षण गर्न चाहिँ फोन गरेर बोलाउँदासमेत आउनुहुन्न। स्थानीयले कोरोना परीक्षणलाई महŒव नदिनाले नियन्त्रणमा कठिनाइ भएको बजगाईंको भनाइ छ। गाउँभरका मानिस बिरामी परेपछि गाउँपालिकाको टोली एन्टिजेन परीक्षण गर्न टोलटोलमा पुगेको थियो। जसमा कमले मात्रै परीक्षण गराए। परीक्षण गराएका ८५ प्रतिशतमा कोरोना देखिएको स्वास्थ्य शाखा प्रमुख समिर प्रधानले बताए। कोरोना देखिए १४ दिन आइसोलेसनमा बस्नुपर्ने र समाजले हेर्ने नजरसमेत नराम्रो हुने गरेकाले मानिसले परीक्षण गर्न नमान्ने प्रधान बताउँछन्। खेतीपातीको समय सुरु भयो, अर्मपर्म गर्नुपर्छ, उनले भने, कोरोना पुष्टि भयो भने १४ दिन घर बाहिर निस्कन पाइँदैन, गाउँ डुल्न पाइँदैन, त्यसैले गाउँलेलाई परीक्षणको दायरामा ल्याउन समस्या भयो। पालिकामा हालसम्म ८० जना संक्रमित भइसकेका छन्। ८ जना निको भएका छन्। अहिले आफूसहित ५ जना स्वास्थ्यकर्मी नै संक्रमित भएर आइसोलेसनमा रहेको स्वास्थ्य शाखा प्रमुख प्रधानले सुनाए। संक्रमण पुष्टि भए अरूले के भन्लान् भन्ने डरले परीक्षण नगराएको सोही गाउँपालिका २ नं वडाका एक स्थानीयले बताए। सामान्य भाइरल ज्वरो त पहिले पनि आइरहन्थ्यो, किन कोरोना टेस्ट गर्नुपयो र ? उनले भने। अरू गाउँपालिकामा पनि कोरोनाको संक्रमण बढ्दो नै छ। त्यहाँ पनि परीक्षणका लागि सर्वसाधारणलाई मनाउन समस्या परिरहेको जनप्रतिनिधि र स्वास्थ्यकर्मी बताउँछन्। शंका लागेको स्थानीयको घरमै पुगेर परीक्षण गर्न बोलाइरहेका छौं, अहिले चाहिँ स्थानीय निकै बुझ्ने हुनु भएको छ, मैवाखोला गाउँपालिकाका स्वास्थ्य शाखा प्रमुख फुर्वा शेर्पाले भने। सुरुमा कोरोना संक्रमण पुष्टि भएका व्यक्तिले सावधानी नअपनाएकै कारण गाउँमा संक्रमण व्यापक बनेको शेर्पाको भनाइ छ। उनी भन्छन्, कोरोना संक्रमणको शंका लाग्नेबित्तिकै आइसोलेसनमा बस्नु नै सबैभन्दा उत्तम उपाय हो, त्यसैले परीक्षण गर्नुपर्छ भनेर सिकाइरहेका छौं। कोरोना पुष्टि भए ५ हजार स्थानीयलाई परीक्षणमा उत्प्रेरित गर्न आठराई त्रिवेणी गाउँपालिकाले नयाँ योजना ल्याएको छ। उक्त योजना अनुसार कोरोना पोजेटिभ हुनेले तत्कालै ५ हजार रुपैयाँ पाउँछन्। बढीभन्दा बढी नागरिकको परीक्षण गर्न सकियोस् भनेर यस्तो निर्णय गरिएको गाउँपालिका प्रमुख विश्वनाथ सिटौलाले बताए। एकातिर परीक्षण गर्न धेरै स्थानीय डराए, सिटौलाले भने, अर्कातर्फ कोरोना लागेपछि १४ दिन आइसोलेसनमा बस्नुपर्छ, विपन्न, मजदुरी गरेर खाने वर्गलाई छाक टार्न समस्या भएको देखेर राहतस्वरूप ५ हजार प्रदान गर्ने योजना ल्याइएको हो। हालसम्म ७१ जनाले उक्त रकम पाइसकेका छन्। पैसा पाइन्छ भनेपछि परीक्षण गराउने बढेको सिटौलाको भनाइ छ। बजारबाट गाउँ पुग्यो कोरोना वैशाख तेस्रो सातादेखि फुङलिङ बजारमा निषेधाज्ञा लागू भयो। त्यस बेलासम्म कोरोना संक्रमण बजार क्षेत्रमा मात्रै थियो। गाउँमा पुगेको थिएन। बजार बन्द भएपछि धेरै मानिस रातारात गाउँ फर्किए। उनीहरूमध्ये अधिकांशले संक्रमण लिएरै गएका थिए। सावधानी अपनाएनन्। त्यसैले अहिले गाउँमा धेरै फैलिएको स्वास्थ्य कार्यालय ताप्लेजुङका जनस्वास्थ्य अधिकृत प्रतिमा खरेलको भनाइ छ।"
गुटबन्दीले तरंगित नेपाली राजनीति,"नेतृत्वपंक्तिले निहित व्यक्तिगत स्वार्थ त्याग गरी संस्थाको हितलाई सर्वोपरि मान्दा गुटबन्दीको स्वतः अन्त्य हुने देखिन्छ अहिलेको समकालीन नेपाली राजनीतिमा धेरै चर्चा हुने शब्द हो गुटबन्दी। समय र परिस्थितिले फरक फरक व्याख्या चर्चा गरिएला तर संसारमा गुटबन्दी नहुने क्षेत्र कहीँ पनि देखिँदैन। चाहे सामाजिक संस्था होस् या समाज भित्र वा परिवार भित्र कहीँ स्पष्ट देखिएला कहीँ भित्र भित्र कस्सिएको होला यसको प्रभाव परेकै हुन्छ। नेपालको सन्दर्भमा विशेषगरी राजनीतिक संगठनहरूमा एउटा समूहले अर्को समूहलाई प्रहार गर्ने शब्द होच्याउने शब्द नै गुटबन्दी हो। नेपाली समाजमा गुटबन्दीको वास्तविक अर्थ र यसको व्यावहारिक प्रयोग कसरी भइरहेको छ भन्नेबारे अलिकति आफ्नो विश्लेषण गर्ने कोसिस गरेको छु। वास्तवमा नेपाली शब्दकोशअनुसार गुट भनेको कुनै खास उद्देश्य लिएर केही व्यक्तिको पक्ष, मत वा स्वार्थका आधारमा बनेको सानो दल वा जमात; पारस्परिक मतभेद वा राग द्वेषको कारणले कुनै ठूलो संगठन वा समूहभित्र तयार भएको सानो संगठन। गुटबन्दी भनेको यही गुट बनाउने क्रिया वा स्थिति भन्ने बुझिन्छ। यसरी गुटबन्दीका विभिन्न अर्थ परिभाषा भए पनि समष्टिगतमा गुट भनेको एउटा निश्चित विचार, स्वार्थ, पक्षको आधारमा ठूलो समूह, दल वा संगठनभित्र तयार भएको एउटा समूह हो। अर्थात् मुख्य दल वा संस्थाभित्र रहेको फरक विचार वा फरक स्वार्थ रहेको सानो समूह नै गुट हो र यही गुटलाई परिचालन गर्नु संरक्षण गर्नु र प्रवद्र्धन गर्नु नै गुटबन्दी हो भन्नुमा अत्युक्ति नहोला। गुटबन्दीको निहित उद्देश्य नै स्वार्थ हो। जब मूल नेतृत्वसँग प्रत्यक्ष रूपमा तर्क, बहस वा मत प्रस्तुत गर्न सकिँदैन, आफ्ना स्वार्थहरू पूरा गराउन सक्दैन र प्रतिशोधको भावना राख्छ। त्यहाँबाटै गुटबन्दीको सुरुआत हुन्छ। स्वाभाविक रूपमा राजनीतिक दल, सामाजिक संस्था वा समाज वा एउटा परिवारभित्र समेत विभिन्न फरक फरक मत वा विचार वा सोचहरू हुन सक्छन् तर त्यसको निराकरण आआफ्ना विधि पद्धति तथा मान्यता वा परम्पराअनुसार गर्ने गरिन्छ जसले एउटा सकारात्मक परिणाम दिने गर्दछ। जब यस्ता फरक मत वा विचार वा सोचहरू समस्याको समाधान गर्नेतर्फ उन्मुख नभएर नेतृत्वको वा मूल प्रवाहको गतिलाई नियन्त्रण गर्न निहित स्वार्थले निर्देशित गर्ने गर्दछ त्यसले एउटा गुटको धारण गर्दछ। जसले निरन्तर गुटको पक्षपोषणका लागि मात्र काम गर्ने गर्दछ। यस्ता स्वार्थी समूहको गुटबन्दीले राजनीतिमा धेरै चर्चा पाए पनि समाज र घरपरिवारमा भने भुसको आगो जस्तो भित्र भित्र विष फैलाउने काम गरेको देख्न सकिन्छ। गुटबन्दीको निहित उद्देश्य नै स्वार्थ हो। जब मूल नेतृत्वसँग प्रत्यक्ष रूपमा तर्क, बहस वा मत प्रस्तुत गर्न सकिँदैन, आफ्ना स्वार्थहरू पूरा गराउन सक्दैन र प्रतिशोधको भावना राख्छ। उसले मूल नेतृत्वका सानातिनो कमीकमजोरीहरू खोजेर त्यसलाई अनावश्यक विवादको विषय बनाएर भ्रमहरू सृजना गरेर केही स्वार्थीहरूको आफ्नो समूह बनाउँछ। त्यहाँबाटै गुटबन्दीको सुरुआत हुन्छ। यसरी गुटबन्दी गर्दै जाँदा अन्ततः राजनीतिक दल, संघसंस्थाहरूमा विग्रह भई विभाजनको स्थितिसम्म पुग्न सक्छ भने समाज तथा परिवारभित्र रिस, राग र द्वेष फैलिएर नाता सम्बन्ध टुट्ने अवस्थासमेत सृजना हुन जान्छ। समयको अन्तरालमा पश्चात्ताप गरेर गल्ती कमीकमजोरी सच्चाउनु भन्दा कुनै ठूलो उपलब्धि गुटबन्दी गरेर पाइएको छैन र पाइने पनि छैन। नेपालको राजनीतिमा अहिले सक्रिय रहेका दलहरू चाहे ठूलो होस् या सानो गुटबन्दीको प्रत्यक्ष प्रभाव नपरेको सायदै होलान्। हरेक ठूला दलहरू गुटबन्दीको कारण विभाजनसमेत भएका छन् र नेपाली राजनीतिमा रहेको आफ्नो वर्चस्वसमेत गुमाउनु परेको हाम्रो इतिहास साँक्षी छ। तथापि चर्को गुटबन्दी अझै पनि नेपाली राजनीतिमा निरन्तर देखिन्छ। चाहे नेतृत्वको व्यक्तिगत स्वार्थ होस या राष्ट्रिय अन्तर्राष्ट्रिय स्वार्थ यस्ता गुटबन्दीहरू राष्ट्रको हितमा छैनन् र हुँदैनन् भन्ने इतिहासदेखि अहिलेसम्म प्रमाणित भइसकेको छ। नेपालका राजनीतिक दलका नेतृत्वले कहिले पनि पद हस्तान्तरण गर्न नचाहने, विधि विधानहरूमा उमेर वा नेतृत्वको निश्चित अवधि किटान नहुने र किटानी भएकासमेत पालन नगर्ने परिपाटीको कारण नेतृत्वको आकांक्षीहरूले आफू नेतृत्वमा जान आफ्नो पक्षमा जनमत खडा गर्न निश्चित समूह तयार गर्ने, गुटबन्दी गर्नेजस्ता कार्य आवधिक रूपमा गरिने नेतृत्व चयन प्रक्रियामा स्वाभाविक देखिएला। तर त्यही गुटको नाममा टाउका गन्दै सदा संस्थापन पक्षसँग बार्गेनिङ गर्ने र गुटबन्दी गरी रहने कार्य भने राजनीतिक दल तथा कुनै पनि संघसंस्थाका लागि घातक देखिन्छ। नेपालको सन्दर्भमा २०७५ सालमा माओवादीसँग पार्टी एकता पश्चात् नेकपा देशमा करिब दुई तिहाई जनमत प्राप्त गरेको दल थियो। जसले सरकार सञ्चालनसमेत गरिरहेको थियो। पार्टीमा दुई अध्यक्षको व्यवस्था गरिएको थियो जहाँ संस्थापन पक्ष एउटा देखिएता पनि नेता कार्यकर्ता पंक्तिहरूमा स्पष्ट रूपमा दुई धार देखिन्थे जुन दुई पार्टीको एकता पश्चात् निश्चित समय स्वाभाविक नै थियो। भविष्यमा हुने एकता महाधिवेसनबाट मूलधारमा रूपान्तरित हुने नै थिए। एकता प्रक्रियामा स्पष्ट पारिएका निश्चित विधि र आधारहरू स्वीकार नगर्ने, आन्तरिक कलह, देश र जनताको हितभन्दा राज्य सञ्चालन प्रक्रियामा गुटगत भागबन्डाको राजनीति, समूहगत गुटबन्दी तथा नेतृत्व आकांक्षीबीच चरम पदीय लालसा र संगठनमा आफ्नो वर्चस्व कायम राख्ने होडबाजीका कारण एकता प्रक्रियामा अवरोध भयो। सोही परिणामस्वरूप नेकपा विघटन हुन गयो। फलस्वरूप सबैभन्दा ठूलो दल हुन गएको नेकपा एमाले निरन्तर गुटबन्दीको मारले अहिले विभाजनको संघारमा पुगेको देखिन्छ भने अन्य सबै राजनीतिक दलहरू अहिले गुटबन्दीको मारमा परेको देखिन्छन्। नेपालमा क्रियाशील राजनीतिक दलहरूमा अहिले चरम गुटबन्दीको मारमा नेकपा एमाले परेको देखिन्छ। देशकै सबैभन्दा ठूलो राजनीतिक दल नेकपा एमाले नै हो। उक्त दलको गुटबन्दीको बारेमा विश्लेषण गर्दा केही अगाडि जानुपर्ने हुन्छ। नेकपा एमालेको करिब १५ वर्ष माधव नेपाल प्रमुख जिम्मेवारीमा थिए उनीभन्दा अघि मदन भण्डारीको जनताको बहुदलीय जनवादको कार्यदिशा पार्टीले स्वीकृत गरेपछि नौलो जनवाद पक्षधर सिपी मैनालीको एउटा गुट पार्टीभित्र रहेको थियो। समयसँगै बहुदलीय जनवादको सफलता हुँदै जाँदा अर्को गुट क्रमशः कमजोर हुन गयो। त्यसपछि २०५२ सालमा महाकाली सन्धिको मुद्दामा मतभेद हुँदा वामदेव गौतमकै नेतृत्वमा एउटा गुट तयार भई अन्ततः पार्टी विभाजन भई माले नामको नयाँ पार्टी दर्ता भयो र पछि विभाजनको पीडा स्वीकार गर्दै छोटो समयमा पार्टी एकता समेत भएको थियो। पार्टी एकताको केही समयसम्म कार्यकर्ता पंक्तिमा एमाले माले पक्षधर फरक धार पटकपटक देखिरहन्थ्यो। जब महाधिवेशन भयो तथापि माले पक्षधरको एउटा गुट रहिरहेको थियो। जब देशमा माओवादी चरम द्वन्द्व चलिरहेको थियो त्यतिबेला केपी ओलीले लिएको अडान र उनको सक्रियताले कार्यकर्ता पंक्तिमा केही ऊर्जा पैदा गर्यो। त्यो पंक्ति केपी ओलीलाई नै पार्टीको कार्यकारी पदमा पुर्याउन चाहन्थ्यो। पार्टीमा विशेषगरी महाधिवेशनको समयमा पार्टीले लिने नीति तथा विचारहरूबारे समूह, उपसमूह बनाएर बहस छलफल गर्न खुल्ला नै गरिएको हुन्थ्यो। महाधिवेशन पछि भने यस्ता समूह उपसमूह चलाउन नपाउने नियम नै रहेको थियो। तर पनि यताका केही वर्षमा माधव नेपाल र केपी ओली समूह भनेर दुई गुटमा नेताहरू प्रस्ट विभाजितै भएका देखिन्छन्। वर्तमान सन्दर्भमा निश्चित रूपमा एमाले संस्थापन पक्षबाट कमी कमजोरी भएका होलान्। समस्त कार्यकर्ता पंक्तिलाई खुसी पार्न नसकेका होलान्। त्यस्ता विषय पार्टीमा आन्तरिक बहस छलफल गरेर विधि र पद्धतिअनुसार निराकरण गर्न सकिन्थ्यो। जुटको सम्भावना हुँदाहुँदै पनि माधव नेपाल र झलनाथ समूह पार्टीका समानान्तर गतिविधि गर्दै संघीय संसद् तथा प्रदेश सभामा पार्टीको हितविपरीत ह्विप उल्लंघन गर्ने, आफ्नै दलको पार्टी अध्यक्ष प्रधानमन्त्री रहेकोमा उसलाई समर्थन नगरी अर्को दलको नेतालाई प्रधानमन्त्री प्रस्ताव गर्नेजस्ता जुन गुटीय हर्कत भए, यस गतिविधिले संसदीय व्यवस्थामा अक्षम्य अपराध हुन पुग्यो। यी सब असंसदीय क्रियाकलाप तथा पटक पटक संसद् विघटन हुनु चरम गुटबन्दीकै परिणाम हो भन्न सकिन्छ। यसर्थ यस्ता गुटबन्दी तथा अन्तरपार्टी संघर्षका क्रियाकलापहरू अन्त्य नगरी कुनै पनि राजनीतिक दलमा एकता कायम हुन सक्दैन र दलको उद्देश्य अनुरूप राजनीतिक सफलता हासिल गर्नसमेत सकिँदैन। त्यसैले पनि आवधिक निर्वाचन (महाधिवेशन) र विधि विधानको मातहतमा रहेर गरिने निर्णय नै विश्वसनीय आधार हुन्। अहिले नेकपा एमालेमा जुन आन्तरिक एकताका लागि दोस्रो तहका नेताहरू प्रयत्नरत छन् र उनीहरूको सल्लाह सुझावको आधारमा एमाले अध्यक्षबाट पार्टी कार्यकर्ताको भावनालाई कदर गर्दै आफू एक कदम पछाडि हटी एकताको आह्वान भएको छ, त्यो नै अहिलेका लागि एकताको आधार हो। यथासम्भव छिटो महाधिवेशन गरी नेतृत्व हस्तान्तरण गर्नुपर्छ। यसरी सबल, सक्षम तथा योग्य नेतृत्व चयन गरी पार्टीका महत्त्वपूर्ण जिम्मेवारीहरूमा गुटगत आधारभन्दा योग्यता र क्षमताको आधारमा जिम्मेवारी प्रदान गर्नु नै दीर्घकालीन रूपमा गुटबन्दी अन्त्य गर्ने सैद्धान्तिक आधार हो। नेतृत्त्वपंक्तिले निहित व्यक्तिगत स्वार्थ त्याग गरी संस्थाको हितलाई सर्वोपरि मान्दा गुटबन्दीको स्वतः अन्त्य हुने देखिन्छ।"
धानको बाला झुल्यो,"बर्दिबास : चुरेको किनारबाट बग्छ महोत्तरी र धनुषाको साँधमा पर्ने रातु खोला। त्यही खोलाको पश्चिम किसानमा १५ वर्ष अघिसम्म बाढी कुद्थ्यो। तर, अहिले त्यो बगरमा ५२ वर्षीय भीमबहादुर समालको सिंगो परिवारको खुसी फक्रिएको छ। उनी मात्रै होइन् २० भन्दा बढी किसानले १५२० बिघामा बगरलाई मलिलो बनाएर खेतीपाती गर्छन्। सावित्री जातको धानको बाला किसानहरूको खेतबारीमा फष्टाएको छ। चार मनको कठ्ठा धान फल्छ। रातु पुलभन्दा उत्तरतिरको बगरमा केरा खेती पनि लगाइएको छ। कतिपयको बसोबास पनि छ। बगरमा उम्रेको काँस फालेर किसान भीमबहादुरले धान खेती गर्न सुरु गरेका थिए। गाईबस्तुको कम्पोष्ट मल हाले। खनजोत गरे। बाढीले बालुवा थुपारेको खेतमा मिहिनेतले धानको बाला लहलह झुलेको छन्। उनको एक बिघामा धान खेती छ । चैत्रमा उनले खेती लगाएका हुन्। उनी दंग छन्। त्यो खेतमा ५० ५५ मन धान फल्छ। चैते धान काटेर असारमा उनले अर्को धान खेती लगाउने योजनामा छन्। मंसिरमा त्यो धान खेती भित्र्याएपछि गहुँ फलाउँछन्। चुरेबाट बग्ने रातु खोलाको किनारमा तटबन्ध भएपछि किसानहरूले खेती गर्दै आएको खेतमा बाढी पसेको छैन। रातु खोलाको त्यो बगरमा किसानहरू वर्षमा तीन बाली खेती लगाउँछन्। आली नजिकै छाप्रोमा भीमबहादुर रेडियो सुन्दै खेती गर्छन्। चैते धान असारमा काटेर उनी फेरि अर्को धान खेती लगाउने योजनामा छन् । खेतमा छरेको धानको बिउ उम्रिसकेको छ। खनजोत गरेर धानखेती लगाएँ। दुई पटक गोडमेल गरे। धान खेती राम्रै छ,उनले भने, मेरो १७ जना जहान परिवारलाई वर्षभर खाना कही अन्न खोज्न जानु पर्दैन। रातु खोलाबाट कुलो खनी पानी ल्याई उनले सिँचाइ गर्दै आएका छन्। तर, त्यो कुलो बाढीले बगाएर हैरान बनाउने गरेको उनी बताउँछन्। चुरेको तल्लोे भागबाट बालुवा गिटीको दोहन भइरहेको छ। माथिल्लो भागमा त्यहाँको रूखबिरुवा कटानी रोकिएको छैन,उनले भने, चुरे कमसल पहाड हो। त्यहाँको रूखबिरुवा कटानी हुँदा नांगो चुरे क्षेत्रमा थोरै पानी पर्दा पनि पहिरोको वर्षात् हुन्छ। सरकारले चुरे संरक्षणमा गरिरहेको प्रयासले हामी किसानहरूले पुनर्जीवन पाएको महसुस गरिरहेको उनले बताए। चुरेबाट बग्ने रातु खोलाको संरक्षणमा जनताको तटबन्ध, राष्ट्रपति चुरे तराई मधेस संरक्षण विकास समितिको कार्यालय जनकपुर, डिभिजन वन कार्यालय महोत्तरी, सामुदायिक विकास तथा पैरवी मञ्च नेपाल बर्दिबासले करोडौं रुपैयाँ लगानी गरिसकेका छन्। चुरेका वन क्षेत्रमा चरी चरनमा रोक लगाएर नांगो डाँडाहरूमा प्रत्येक वर्ष वृक्षरोपण गरिँदै आएको छ। बर्दिबास वडा नम्बर ३ का वडाध्यक्ष राजन ढुंगानाका अनुसार, रातु खोलामा तटबन्ध निर्माणसँगै राजाबास, पर्साहिधाप, पाटु, गौरिडाँडाँमा ३ सय बिघा खेतीयोग्य जग्गा र दर्जनौं बस्ती सुरक्षित भएको छ। चुरे संरक्षण गर्नुपर्छ। नत्र हामी किसानहरू एक गेडा पनि अन्न फलाउन सक्दैनौं। अनि देशभरिकाले के खान्छ ? पैसा त खाँदैन नि। चुरे रहे भने मात्रै पानी रहन्छ। अनि हामी रहन्छौं, उनले भने। २०५२ सालको साउनमा उनी साँझ धान खेत हेरेर गएका थिए। बिहान आउँदा धान खेतमा बाढी कुदिरहेको थियो। भीषण वर्षाले रातु खोलामा बौलाएर आएको बाढीले धानखेतमा बालुवा, गिट्टी पुरिदियो। हरियो धानखेतमा बाढी कुदिरहेको देखेपछि मन रोयो। अब कसरी परिवार पाल्ने ? भएको धान खेत खोलोले निल्यो, भीम बहादुर त्यो क्षण सम्झिन्छन्। उनको वुवा धनबहादुर २०२० देखि त्यहाँ खेती गर्दै आएका थिए। चुरेमा वनजंगल, हावापानी, रूखबिरुवा, जनावर, जडीबुटी सबै छन्। यसलाई बचाउनु पर्छ अनि त्यसपछि मात्रै हामी बाँच्छौं। चुरेबाट काठ, बालुवा, गिटीको चोरी हुन्छ। हाम्रो खेत नजिकैबाट नदीजन्य पदार्थको चोरी हुन्छ। कसैले हेर्दैन, उनले दुःखेसो पोखे। भोको पेट भर्ने धान खेत नभएपछि परिवार पाल्न उनले १५ वर्ष ज्याला मजदुरी गरे। पछि खोलामा बाँध निर्माण भएपछि खोला पुरानै ठाउँमा फर्कियो। बगरलाई हामीले खनजोत गरेर खेत बनायौं। खेतमा अहिले मज्जाले खेती हुन्छ, उनले भने, चुरे भनेको हाम्रो भगवान् हो।"
मनको ऐनामा मान्छे,"कुनै पनि मानिसले आफ्नो रूप, बोलीचाली, व्यवहार, उसलाई समाजले हेर्ने दृष्टिकोण तथा आफ्नै सोच आदिबाट आफ्नो व्यक्तित्व निर्माण गर्छ। मानिस जतिसुकै सुन्दर तथा तेजस्वी भएता पनि प्रायः उसले आफ्नो रूप र व्यवहारमा कुनै न कुनै खोट देख्दछ। एकपटक एक टेलिभिजनका पत्रकारले हिन्दी फिल्मकी सुन्दर अभिनेत्री रविना टन्डनलाई सोधेका थिए, तपाईलाई आफ्नो कुन अंग मन पर्दैन ? जवाफमा रविनाले आफ्नो नाक यस्तो नभइदिएको भए राम्रो हुन्थ्यो जस्तो लाग्छ भनेकी थिइन्। हो, भारतीय अभिनेत्री रविनालाई मात्र होइन कि नेपालकी अभिनेत्री रेखा थापा हुन् कि भारतकी ड्रिम गर्ल हेमा मालिनी हुन् वा कैटरिना कैफ वा सलमान खानलाई सोधे पनि आफ्नो कुनै न कुनै अंग मन नपर्ने कुरा बताउने छन्। सेलिब्रेटीले मात्र होइन कि अरूलाई सुन्दर लाग्ने आम महिलापुरुषहरूले पनि यस्तै कुरा बताएको पाइन्छ। कलेजमा कलेज सुन्दरीको रूपमा चर्चित २० वर्षीय सम्झनाले पनि आफ्नो सुन्दरतामा केही कमजोरी रहेको बताउँछिन्। उनी भन्छिन्, मेरो नाक यस्तो नभइदिएको भए राम्रो हुने थियो। तर उनका साथीहरूले उनको नाक झन् राम्रो भएको बताए। सम्झना जस्तै बास्नालाई आफ्नो ओठ मन पर्दैन भने युवा विद्यार्थी राज बस्नेतलाई आफ्नो होचो कद अलि खड्किएको छ। त्यसो त उनी ५ फिट ५ इन्च अग्ला छन्। अतः यसरी प्रायः हरेक मानिसले आफ्नो शरीरिक रूपरंगप्रति कुनै न कुनै रूपमा कमीकमजोरी भेट्छन्। यो सामान्य कुरा हो। यसले मानिसको दैनिक जीवनमा कुनै असर गर्दैन। तर कतिपय मानिसहरूका लागि यो एक जटिल समस्या बन्दछ र यसले मनोरोगको रूप धारण गर्छ। यस्तो मनोरोगलाई आफ्नो रूपरंग मन नपर्ने विकृति (बडी डिसमोर्फिक डिसअर्डर), छोटकरीमा बीडीडी भनिन्छ। बीडीडी के हो ? मनोचिकित्साका अनुसार आफ्नो रूपरंग मन नपर्ने विकृति (बीडीडी) एक प्रकारको मानसिक रोग हो। यदि कुनै व्यक्ति आफ्नो रूपरंगका कारण चिन्तित भएर उसको दैनिक जीवन नै प्रभावित हुन्छ भने त्यसलाई आफ्नो शरीर मन नपर्ने मनोविकृति (बीडीडी) भनिन्छ। यस्तो मानसिक रोगबाट पीडित मानिसलाई विशेष गरेर आफ्नो अनुहार, नाक, ओठ, मुख, आँखा, त्वचा, दाँत, शरीरको ढाँचा, स्तन, छाती, लिंग आदि मन पर्दैन। यस मनोवैज्ञानिक रोगबाट पीडित व्यक्तिले आफ्नो शरीरमा खासगरी अनुहार (जस्तै नाक ठूलो, लामो, ओठ नमिलेको आदि) विकृत भएको (आशंकाको) कल्पनाचित्र बनाएको हुन्छ, तर यस्तो विकृति अन्य मानिसले खासै नोटिस गरेका हँुदैनन्। बीडीडीलाई पहिला डिस्मोर्फोफोबिया (कुरूपताको भय) भनिन्थ्यो। यस्ता रोगीहरूले आफ्नो समस्या समाधानार्थ पटकपटक छाला रोग विशेषज्ञ, प्लाष्टिक सर्जन, दन्तरोग विशेषज्ञहरूलाई भेट्ने गर्छन्। कतिपयले त पटकपटक प्लाष्टिक सर्जरी पनि गराउने गर्छन्। यस समस्याले उग्ररूप लियो भने रोगी सामाजिक फोबियाबाट पीडित हुन सक्छन्। अनि आफ्नो पेशा, नोकरी वा स्कूल नै छोडेर घरमा घुटघुट आँसु पिएर कैदीजस्तो जीवन बाँच्न बाध्य हुन्छन्। बीडीडी तुलनात्मक रूपमा महिलामा बढी देखा पर्छ। बीडीडीको सर्वोत्तम उपचार भनेको नै मनोवैज्ञानिक चिकित्सा (साइकोथेरापी) हो। कग्निटिभ थेरापी, बिहाभिहर थेरापी तथा कग्नििटिभ बिहाभियर थेरापी (सीबीटी) बीडीडीको निकै प्रभावशाली उपचार विधि हुन्। कग्निटिभ थेरापीद्वारा रोगीको नकारात्मक सोच र विश्वास सकारात्मक बनाउने कार्य गरिन्छ। श्वेता २५ वर्षीय अविवाहित युवती हुन्। उनी जति सुन्दर छिन्, त्यत्ति नै प्रतिभाशाली पनि छिन्। उनले २३ वर्षको उमेरमा विशिष्ट श्रेणीमा एमएस्सी गरेपछि एक चर्चित कलेजमा पढाउन थालेकी थिइन्। आफ्नो पेशामा दक्ष हुँदाहुँदै पनि उनलाई कलेज पढाउन निकै डिस्ट्रेसफुल भइरहेको थियो। त्यसैले ६ महिनाजति पढाएर श्वेताले कलेज छोडिन्। त्यत्ति चर्चित कलेजको त्यो आर्कषण जागिर छोड्नु पर्ने कारण थियो, उनको नाक। श्वेतालाई आफ्नो नाक कत्ति पनि मन पर्दैनथ्यो। उनलाई आफ्नो नाक लामो, चुच्चो र सुँगाको जस्तो लाग्थ्यो। कलेजमा होस् वा सार्वजनिक ठाउँहरूमा मानिसहरू हाँसे भने उनको नाक हेरेर गिल्ला गरेझैं लाग्थ्यो। यसैले उनी सार्वजनिक ठाउँहरूमा पनि कमै जान्थिन्। जानै पर्ने अवस्थामा घन्टौं ऐना हरेर नाकलाई मेकअपले ढाक्ने प्रयास गर्थिन्। तर पनि उनी सन्तुष्ट हुँदैनथिन्। उनको मनमा प्रायः आफ्नो नाक सँुगाको जस्तो नभइदिएको भए कति राम्रो हुने थियो भन्ने कुरा खेलिरहन्थ्यो। उनले मौका पाउनासाथ ऐनामा आफ्नो नाक हेर्दिन्। नाक देखेर उनलाई निकै हीनताबोध हुन्थ्यो। दिनप्रति दिन उनको स्टेस पनि बढ्दै गएको थियो। उनी निकै उदास र निराश थिइन्। यसै कारणले गर्दा उनी आफ्नो पेशामा दक्ष हुँदाहुँदै पनि राम्रो सफलता प्राप्त गर्न सकेकी थिइनन्। छोरीको यस्तो अवस्था देखेर श्वेताका बाआमाले उनलाई प्लाष्टिक सर्जरी गर्न सल्लाह दिए। श्वेताले विदेश गएर प्लाष्टिक सर्जरी गराइन्। तर प्लाष्टिक सर्जरीपछि उनलाई आफ्नो नाक निकै सानो जस्तो लाग्न थाल्यो। प्लाष्टिक सर्जरीपछि पनि उनको समस्यामा कुनै कमी आएन। यसरी नै दिन बित्दै गए, एक दिन एक चिकित्सक साथीको सल्लाहमा उनी साइकोलोजी क्लिनमा गइन्। साइकोलोजिस्टले उनी बीडीडीबाट ग्रस्त भएको बताए। अनि कग्निटिभ बिहाभियर थेरापीद्वारा उनको उपचार सुरु गरे, चिकित्सा सत्रमै उनी चामत्कारिक रूपमा ठीक भइन्। अहिले उनी कलेजमा प्राध्यापक छिन्। सुन्दरताको मानक सुन्दरता र कुरूपताको परिभाषा हरेक समाज र संस्कृतिमा अलगअलग हुन सक्दछ। एक संस्कृतिमा कुरूप मानिने मानिस अर्को संस्कृतिमा सुन्दर लाग्न सक्दछ। अतः सुन्दरता र कुरूपता हरेक समाज र संस्कृतिमा स्थापित मादण्डले निर्धारण गर्छ। जस्तो कि ठूलो अनुहार पेरुमा कुरूप मानिन्छ। छोटो घाँटी बर्मामा र ठूलो खुट्टा चीनमा कुरूप मानिन्छ। प्रायः ठूलो ओठ धेरै ठाउँमा राम्रो मानिँदैन तर अफ्रिकामा सुन्दर मानिन्छ। बीडीडी टेस्ट बीडीडी मानसिक रोग हो। यस रोगका निदानका लागि मनोचिकित्सक तथा मनोवैज्ञानिकसँग सम्पर्क गर्न आवश्यक हुन्छ। तर निम्नलिखित प्रश्नहरूको आधारमा आफैं पनि बीडीडीको प्रारम्भिक जाँच गर्न सकिन्छ। के तपाईंलाई आफ्नो शरीरको कुनै अंग वा अंगहरू (जस्तै नाक, कान, ओठ, अनुहार आदि) नराम्रो वा भद्धा लाग्छ ? के तपाई उक्त अंगप्रति अति चिन्तित हुनुहुन्छ ? के तपाईले आफ्नो यस अंग अन्य मानिसको यस अंगसँग तुलना गर्नुहुन्छ ? के तपाईले हरहमेसा यस अंगलाई ऐनामा हेर्नुहुन्छ ? के तपाई यस अंगका कारण घरभित्र बस्न बाध्य हुनुभएको छ ? के तपाई आफ्नो यस अंगलाई कसरी छुपाउने हो भन्ने प्रयत्न गर्नुहुन्छ ? के तपाई यस अंगका कारण सार्वजनिक कार्यक्रम तथा सभासमारोहमा जान हिच्किचाउनुहुन्छ ? के तपाई आफ्नो यस अंग राम्रो भए जीवन कति रमाइलो हुने थियो जस्ता लाग्छ ? के तपाईलाई मानिसहरू हाँसे भने तपाईको यस अंग देखेर हाँसेको जस्तो लाग्छ ? के तपाईंको यस अंगले गर्दा तपाईंको दैनिक जीवन नै प्रभावित भएको छ ? यदि उपुर्यक्त प्रश्नहरूको अधिकांश जवाफ सकारात्मक भएमा तपाईं पनि बीडीडीबाट पीडित भएको हुनुहुन्छ। त्यसैले तुरुन्त मनोचिकित्सक वा मनोवैज्ञानिकसँग सम्र्पक गर्नु उचित हुन्छ। त्यो किनभने बीडीडीले थुप्रै दुष्परिणामहरू पैदा गर्छ। यसले मानिसको प्रतिभालाई खुम्चाएर राख्नुको साथै जीवन नै जेल जस्तो बनाउन सक्दछ। भनिन्छ, प्रसिद्ध पप गायक माइकल ज्याक्सन पनि बीडीडीबाट पीडित थिए। त्यसैले उनले पटकपटक प्लाष्टिक सर्जरी गराएका थिए भन्ने कतिपय विशेषज्ञहरूको भनाइ छ। तर यस कुराको औपचारिक रूपमा पुष्टि हुन सकेको छैन। बीडीडीका दुस्परिणाम दीर्घ बीडीडीले मानसिक तथा शारीरिक रूपमा थुप्रै दुष्परिणामहरू निम्ताउँछ। बीडीडीका कारण पैदा हुने प्रमुख दुष्परिणामा निम्नलिखित हुन सक्दछ। डिप्रेसन। सामाजिक फोबिया। धूम्रपान तथा माद्यक पदार्थको सेवन। इटिङ डिसअर्डर। अब्सेसिब कम्पलसिव डिसअर्डर (ओसीडी)। आफ्नो पेशा तथा स्कूल जान कठिनाइ। पारिवारिक सम्बन्धमा कमी। अनावश्यक कस्मेटिकको बढ्दो प्रयोग। पटकपटक प्लाष्टिक सर्जरी। आत्मविश्वासमा कमी। एकलकाँटे जीवन। पटकपटक अस्पतालमा भर्ना। आत्महत्याको विचार वा प्रयत्न। अन्य मानसिक रोगहरू। बीडीडीका कारण बीडीडीका वारेमा थुप्रै अध्ययनअनुसन्धानहरू भएता पनि यसको कारणात्मक पक्षहरूमा अझै पर्याप्त अध्ययनअनुसन्धान गर्न बाँकी नै छ। साधारणतया जैवरासायनिक कारण तथा आनुवांशिक कारणहरूले गर्दा बीडीडी देखा पर्ने भएता पनि मनोसामाजिक कारण बीडीडी पैदा गर्ने प्रमुख कारण हो। त्यो किनभने सामाजिक वातावरण, जीवनको कटु अनुभव तथा संस्कृतिका कारणले गर्दा नै अधिकांश बीडीडी पैदा हुन्छन्। कग्निटिभ मोडलका अनुसार आफ्नो नकारात्मक आत्मछवि तथा बाल्यकालमा अरूले गरेको खिसिटिउरीको कटु अनुभव आदि बीडीडीका प्रमुख कारणहरू हुन्। बीडीडी खासगरी बाल्यकाल तथा किशोरावस्थामा पैदा हुन्छ। बीडीडीको उपचार बीडीडी एक मनोवैज्ञानिक रोग भएकाले मनको पुनसर्रंचना बिना बीडीडीको उपचार प्रायः सम्भव हँुदैन। त्यसैले बीडीडीको सर्वोत्तम उपचार भनेको नै मनोवैज्ञानिक चिकित्सा (साइकोथेरापी) हो। कग्निटिभ थेरापी, बिहाभिहर थेरापी तथा कग्नििटिभ बिहाभियर थेरापी (सीबीटी) बीडीडीको निकै प्रभावशाली उपचार विधि हुन्। कग्निटिभ थेरापीद्वारा रोगीको नकारात्मक सोच र विश्वास सकारात्मक बनाउने कार्य गरिन्छ भने बिहाभियर थेरापीद्वरा रोगीको व्यवहार ठीक पार्ने कार्य गरिन्छ।"
गरिबी निवारण कोषको १९ अर्ब डुब्ने खतरा,"काठमाडौं : गरिबी निवारण कोषको १९ अर्ब रुपैयाँ डुब्ने खतरा देखिएको छ। सरकारले हचुवाको भरमा खारेज गर्ने निर्णय गरेसँगै सामुदायिक संस्थाको खातामा रहेको घुम्ती कोषको रकम डुब्ने खतरा देखिएको हो। सरकारले कोष खारेज गर्ने निर्णय गरेको छ। पछिल्ला तीन वर्षयता कोषका कुनै पनि गतिविधि अघि बढ्न सकेका छैनन्। कोषले दुई वर्षअघि नै सम्पूर्ण विवरण स्थानीय तहलाई हस्तान्तरण गरेको थियो। स्थानीय तहले स्वामित्व लिएर नियमन नगर्दा सामुदायिक संस्थामा रहेको रकम डुब्ने खतरा बढेको हो। कोषबाट प्रवद्र्धित ३२ हजार २ सय ७६ समूहलाई सहकारीमा रूपान्तरण गर्ने सरकारको तयारी छ। १९ अर्ब रकम बिउ पुँजीको रूपमा परिचालन गर्ने घोषणा गरिए पनि परिचालन गर्ने विषय अलमल छ। तीन वर्षदेखि गरिबी निवारण कोषका कर्मचारीको तलबभत्ताबाहेक अरू कुनै गतिविधि अघि बढ्न सकेको छैन। कोषमा सयौं जना कर्मचारी रहेकोमा पछिल्लो समयमा १२ जना अझै कार्यरत छन्। उपकार्यकारी निर्देशक अञ्जन पौडेलले कोष खारेज गर्ने सरकारको मनसाय भएका कारण तीन वर्षदेखि कुनै पनि कार्यक्रम सञ्चालन गर्न नसकिएको बताए। कोषले दुई वर्षअघि नै कार्ययोजना बनाएर समूह सम्बन्धित स्थानीय तहमा हस्तान्तरण गरिएको उनले जानकारी दिए। समूहमा रहेको पैसाबारे कोषले समेत खोजबिन गरेको छैन। संरक्षणका लागि स्थानीय तहले पनि चासो देखाएका छैनन्। समूहका पदाधिकारीले संक्रमणकालीन मौका छोपेर बाँडीचुँडी खाने दाउमा छन्। कोषमा १२ अर्ब सरकारको र ६ अर्ब सर्वसाधारणको छ। उपकार्यकारी निर्देशक पौडेलले समूह सहकारीमा रूपान्तरण गर्न कुनै समस्या नभएको बताउँछन्। घुम्ती कोषको रकम सहकारीमार्फत परिचालन गर्न सकिन्छ।उनले भने, त्यसका लागि बजेट चाहिँदैन, स्थानीय तहले आफ्नो नियमानुसार दर्ता गर्न सक्छन्। सरकारले कोष खारेज गर्ने निर्णय गरेपनि बजेट विनियोजन गरेको बुझिएको छ। गरिबी निवारण कोष ऐन खारेज नहुँदा पनि कोष अस्तित्वमा रहेको पदाधिकारीहरू बताउँदै आएका छन्। कोषले समूहलाई सहकारीमा रूपान्तरण गर्न र हरहिसाब फरफारक गर्नका लागि कोषले बनाएको कार्यविधि नै अलपत्र परेको छ। उक्त प्रस्ताव सरकारले नमान्दा सहकारीमा रूपान्तरण गर्ने प्रक्रिया अलपत्र पर्यो। जसले गर्दा कोषमा रहेको रकमको जोखिम झन् बढ्दै गएको देखिन्छ। कोषका उपकार्यकारी निर्देशक पौडेलले कोषको रकम कसैले पनि दुरुपयोग गर्न नसक्ने बताउँछन्। यदि कसैले दुरुपयोग गरे पनि दायित्व हुन्छ, मास्न पाइँदैन। उक्त व्यवस्थाअनुसार संघीय मामिला तथा सामान्य प्रशासन मन्त्रालयले कोषका कार्यक्षेत्र हेका ६४ जिल्लाका ५ सय ५१ स्थानीय तहलाई गाउँसभानगरसभामा सहकारीमा रूपान्तरण गर्ने प्रस्ताव लैजान परिपत्र गरेको थियो। कोषका अनुसार ९ लाख घरधुरी सामुदायिक संस्थाहरूमा आबद्ध छन्। कोषबाट ४९ लाख जनसंख्या लाभान्वित भएको तथ्यांक छ। गरिबी निवारण कोषका कार्यकारी निर्देशिक नारायणप्रसाद अर्यालले कोष खारेजी प्रक्रियागत विषय पूरा गर्नतर्फ लागेको बताए। सम्पत्ति, जिन्सी, लेखा, कोषसँग सम्बन्धित विषय अध्यावधिक गरी हस्तान्तरण विधि तय गर्न लागिएको उनको भनाइ छ। कोष भूमि व्यवस्था, सहकारी तथा गरिबी निवारण मन्त्रालयमा हस्तान्तरणको अन्तिम तयारी भएको उनले बताए। समूहलाई तथा समूहमा आबद्ध व्यक्तिलाई सहकारीकरण विधि तय गर्न लागेका छौं उनले भने, असारभरि काम सक्नेगरी गृहकार्य भइरहेको छ। तर कार्यविधि कि नियमावलीबाट जाने भन्ने विषयमा अझै टुंग्गो लागेको छैन। कोष छुट्टै ऐन भएकाले सहकारी ऐन २०७४ अनुसार जान सकिने अवस्था नभएको कोषका अधिकारीहरू बताउँछन्। लेखा, जिन्सी, अन्य अभिलेखसहित वार्षिक प्रतिवेदन तयार गरी गरिबी निवारण मन्त्रालयमा बुझाउने कोषको तयारी छ।"
अदालतको ढोकामा कंगना,"मुम्बई : बलिउड नायिका कंगना रनौटले गत वर्षदेखि जति चर्चा बटुलेकी छन्, त्योभन्दा बढी विवादको घेरामा पनि पर्दै आएकी छन्। उनले दिएको बयानका कारण विवादमा पर्ने मात्र होइन, अनेकन समस्यामा पनि पर्दै आएकी छन्। गत वर्ष नायक सुशान्तसिंह राजपुतको निधन भएपछि कंगनाका बयान निरन्तर चर्चामा आइरहेका छन्। भारतीय प्रधानमन्त्री नरेन्द्र मोदीकी कट्टर समर्थक कंगना आफ्नो आपत्तिजनक र विवादास्पद ट्विटका कारण पनि चर्चामा रहन्छिन्। केही समयअघि मोदी विरोधीहरूको विषयमा कडा ट्विट गरेपछि ट्विटरले एकाउन्ट नै सस्पेन्ड गरिदिएको थियो। भारतको पश्चिम बंगालमा ममता बनर्जीको पार्टीले चुनाव जितेपछि उनले आलोचना गर्दै त्यहाँ राष्ट्रपति शासन लागू गर्नुपर्ने ट्विट गरेपछि ट्विटले हिंसा भड्काउन उद्यत् रहेको भन्दै उनको एकाउन्ट नै सस्पेन्ड गरिदिएको थियो। विवादकै कारण गत वर्ष बीएमसीले कंगनाको मुम्बईमा रहेको अफिस भत्काइदिएको थियो। उनले केही दिनअघि काम नभएपछि आफूले करको आधा रकम पनि तिर्न नसकेको बताएकी थिइन्। सामाजिक सञ्जालमा उनले पहिलो पटक आफ्नो जीवनमा यस्तो परिस्थिति आएको दाबी गरेकी थिइन्। कंगनाले आफू बलिउडमा सर्वाधिक धेरै कर तिर्ने नायिका भएको दाबी गर्दै पहिलो पटक करको आधा हिस्सा तिर्न पनि समस्या भएको बताएकी थिइन्। उनले आफ्नो आम्दानीको ४५ प्रतिशत कर तिर्ने गरेको दाबी गर्दै काम नभएपछि गत वर्षको तुलनामा आधा रकम मात्रै तिर्न सकेको बताएकी थिइन्। एकपटक कंगना अर्को समस्यामा परेकी छन्। उनी आफ्नो पासपोर्ट नवीकरण नभएपछि अदालतको ढोका ढकढकाउन पुगेकी छन्। पासपोर्ट विभागले कंगनाको पासपोर्ट नवीकरण गर्न नमानेपछि उनी मम्बे हाई कोट पुगेकी हुन्। उनले आफ्नो पासपोर्ट नवीकरण गरिदिनका लागि पासपोर्ट विभागलाई निर्देशन दिन अदालतसँग माग गरेकी छन्। कंगनाको निवेदन उपर अदालतले मंगलबार सुनुवाइ नगरे पनि अन्तिम समयमा किन निवेदन दिएको भनेर प्रश्न उठाएको छ। अदालतले कंगनालाई पुनः निवेदन दिन लगाउँदै त्यसको सुनुवाइ जुन २५ मा हुने जनाएको छ। एक चलचित्रको छायांकनका लागि कंगनालाई हंगेरीको बुडापेस्ट जानुपर्नेछ। कंगनाको पासपोर्टको समय सेप्टेम्बरमा सकिँदैछ। उनी मंगलबार त्यता जाने र २० अगस्टसम्म चलचित्र धाकडको सुटिङका लागि बुडोपेस्टमा रहने योजना थियो। यसैले, उनले पासपोर्ट नवीकरणका लागि अपिल गरेकी थिइन्। तर, कंगनाको नाममा बान्द्रा प्रहरी स्टेसनमा एफआईआर दर्ता गरिएको छ। सोही, एफआईआरका कारण पासपोर्ट विभागले उनको पासपोर्ट नवीकरण गर्न अस्वीकार गरेको हो। कंगनाले मंगलबार बुडापेष्टको यात्रा गर्ने पूर्व योजना भए पनि पासपोर्ट नवीकरण नभएपछि उनी रोकिएकी छन्।"
सोसल मिडियाको मारमा बालबालिका,"हामीले हाम्रा साना बालबालिकालाई चाहिने जति समय दिएका छौं त ? एकपटक गहिरिएर सोच्नु जरुरी छ। सबै बालबालिकाको बालककालमा हुने विकासले उनीहरूको सिंगो जीवनमा प्रत्यक्ष प्रभाव पार्दछ। शारीरिक र मानसिक रूपमा स्वस्थ बालबालिकाहरू नै पछि गएर राम्रो मान्छे बन्छन्। असल मान्छे बन्छन्। निश्चित समयसम्म स्तनपान, पोषिलो खानेकुरा खान पाउनु, परिवारको काख र मायाममतामा रम्न पाउनु हरेक बालबालिकाहरूको नैसर्गिक अधिकार हो। आजभोलि सूचना र प्रविधिमा आएको विकासले गर्दा धेरै मानिस सामाजिक सञ्जालमा व्यस्त हुन थालेका छन्। फेसबुक, ट्विटर, भाइबर, टिकटक, ह्वाट्स एप,स्नाप च्याट, इन्स्टाग्राम लगायतका सामाजिक सञ्जाल अथवा सोसल मिडियासँग परिचित छौं। सोसल मिडिया आफंैमा नराम्रो त पक्कै होइन। हामीले यसलाई प्रयोग गर्ने तरिका र बानीमा भने निकै ध्यान दिनुपर्छ। कर्तव्य, अधिकार र दायित्व सबै बिर्सेर सोसल मिडियामा मात्रै समय खर्च गर्न थाल्यौं भने यसले विकास होइन विनास निम्त्याउँछ। बालबालिका सृष्टिका सुन्दर उपहार हुन्। भू्रण अवस्थाबाटै उनीहरूको विकास सुरु हुन्छ। आमाको गर्भाशयमा बस्ने नौ महिनाको समयमा आमाले पोसिलो खानेकुरा खाने, निश्चित योग, अभ्यास र साधना गर्नुपर्ने हुन्छ। आजभोलिको व्यस्त दुनियाँ र निकै चर्चामा रहेका सोसल मिडियाको चाहिनेभन्दा बढी प्रयोगले भ्रूण अवस्थाबाटै बच्चाले आमाबुबाबाट जति हेरविचार पाउनुपर्ने हो त्यो पाउन सकेका छैनन्। हरेक बच्चाका आमाबुबाहरू दिउँसोको समय त आफ्नो जीवनयापनका लागि आवद्ध पेशामा काम गर्छन्। यसलाई अन्यथा मान्नुभएन। बाँकी रहेको साँझबिहानको समयमा पनि महिलाहरू धेरै समय घरभित्रको काममा नै व्यस्त हुन्छन् एकातिर भने पुरुष महिलालाई काममा सघाउनुको सट्टा सोसल मिडियामै धेरै समय खर्च गर्छन्। जसले बालबालिका बाबाको माया, काख र हेरचाहबाट वञ्चित त हुन्छन् नै अझ आमाको व्यस्तताले गर्दा समयमा खानपिउन पनि पाउँदैनन्। यसो भनिरहँदा यहाँ मैले महिलाहरूले सोसल मिडिया नै चलाउँदैनन् भन्न भने खोजेको होइन। कति बच्चाका आमाहरूरोएको बच्चालाई स्तनपान गराउन छोडेर सोसल मिडियामा नै समय खर्चेको प्रत्यक्ष रूपमै देखेको छु। घरभित्रको काम आज पनि पुरुषहरूले छुँदैनन्। भ्याइनभ्याई महिलाले नै सक्नुपर्छ। सूचना प्रविधिको बढ्दो प्रयोग र विप्रेषणले रंगिएको घरेलु अर्थतन्त्रमा सोसल मिडियाको पहुँचमा धेरै महिला पनि आवद्ध छन्। बालबालिकालाई समय खर्चेर मीठा मीठा खानेकुरा बनाएर खुवाउनुको सट्टा तुरुन्तै तयार हुने जंकफुड दिएर सोसल मिडियामा रमाउन निकै आनन्द लाग्छ हामीलाई। तुलनात्मक रूपमा गाउँमा कम र बजारमा बढी होला तर सोसल मिडियाको नकारात्मक लतबाट अछुतो भने कोहीपनि छैनौं। सोसल मिडियाको बढ्दो प्रयोगले कुनै पनि बालबालिकाको नैसर्गिक अधिकार कटौती नगरोस्। विश्वव्यापी रूपमा चर्चामा आएका बालअधिकारका कुरामा हनन् नहोस्। असल अभिभावकका बच्चाहरू असल नागरिक बन्न सकुन्। एकपटक गहिरिएर सोचौं त,हाम्रा बालबालिकालाई कति न्याय गर्न सकेका छौं? आफंैले बनाउन सकिने मकै, भटमास, कोदोको रोटीजस्ता खानेकुराहरू उनीहरूले खान पाएका छन् त ? बच्चालाई आफ्नो काँधमा बोकेर वल्लोघर पल्लोघरमा लगेर संस्कार र सभ्यताका कुरा सुनाएका छौं त ? आफू पनि बच्चाजस्तै भएर उनीहरूसँग कुनै खेल खेलेका छौं त ? हाम्रो घरवरपरको वातावरणमा पाइने कुराहरूको यो चिज यो नामको हो भनेर चिनाउन हामीलाई कसले रोकेको छ ?चाडपर्वहरूमा विभिन्न नातेदारकोमा लगेर सम्बन्ध र नाताको बारेमा चिनाउनकिन अल्छी गर्छौं? आजभोलि बालबालिकालाई खानेकुरा नभएर केही हुँदैन तर उनीहरू जाने ठाउँको गेटमा नै इन्टरनेटको पासवर्ड भने जरुर चाहिन्छ। यो किन भयो ? हामीले सोचेका छौं त ? यस्तो हुनुमा बालबालिका दोषी हुन् कि उनीहरूका अभिभावक ?घरपरिवार दोषी छ कि हाम्रो समाज ?एकपटक सोचौं त। आमा बुबाले सोसल मिडिया चलाउँदा चलाउँदै हस्पिटलमा गएर सिजरिङ गरेर बच्चा जन्मन्छ। केही दिन अस्पताल बसेपछि बल्ल डिस्चार्ज भएर घरमा जान्छ। बच्चाको बाबालाई सोसल मिडियामा कमेन्ट गर्दागर्दै बच्चा के कस्तो छ भन्ने हेर्नलाई फुर्सद नै हुँदैन। बुबा मात्र होइन, उसको आमालाई पनि बच्चा नरोएसम्म स्तनपान गराउने जाँगर चल्दैन। सोसल मिडियाको लतमा आमाहरू पनि चुर्लुम्म डुब्छन्। लत नै त हो लागेपछि सजिलै हटाउन कहाँ सकिन्छ र ?जब त्यही बच्चा बिस्तारै ठूलो हँुदै जान्छ अनि उसले देख्छ। बाबाको आँखा पनि मोबाइलमा, आमाको आँखा पनि मोबाइलमा यत्ति मात्र कहाँ हो र हजुर ? हजुरबाबा, हजुरआमा, काकाकाकी लगायत सम्पूर्ण परिवारको आँखा नै मोबाइलमा।यस्तै बानीले त्यो सानो बच्चाको बालमस्तिष्कमा मोबाइल भनेको विशेष चिज रहेछ भन्ने हुन्छ। बिस्तारै एक वर्षको उमेर नहुँदै उसले पनि मोबाइल हातमा लिएर हेर्न थाल्छ। त्यही बच्चा बिस्तारै ठूलो हुने क्रममा उसलाईघरमा बनाइने खानेकुरा केही खान दिदैनौं। दिन्छौ त चिजबल, चाउचाउ, चाउमिन, मम, पिज्जा, कोकाकोला, बिस्कुट, पानीपुरी जुन जुन सजिलै पाइन्छन्। हामीलेबालबच्चासँग गर्ने व्यवहारले नै बच्चालाई प्रभाव पार्ने हो। हाम्रै आनीबानीबाट नै उनीहरूको सिकाइले निरन्तरता पाउने हो। जसको कारण आजभोलिका अधिकांश बच्चालाई हामीले यो सिकायौं कि खानेकुरा भनेको जतिबेला, जहाँसुकै पनि पाइन्छ तर समय काट्नलाई त जहाँ गएपनि इन्टरनेट चाहिन्छ। हाम्रै अनियन्त्रित आनीबानीले गर्दा हाम्रा बालबालिका सानो उमेरमै सूचना प्रविधिको नकारात्मक असरको माध्यमबाट विभिन्न किसिमका आपराधिक कृयाकलाप गर्ने बनाएका त छैनौं ? एकपटक राम्रोसँग विचार गर्न जरुरी छ। सूचना प्रविधिको पहुँच बिस्तार हुनु राम्रो कुरा हो। आवश्यकताको पहिचान गरी यसको सही सदुपयोग गरेर आफू विश्वबजारसँग अद्यावधिक हुनुलाई नराम्रो मान्नुहुन्न। अनावश्यक रूपमा समय कटाउनकर्तव्य र दायित्वहरू नै बिर्सेर सोसल मिडियामा भुल्नुले एकातिर आफ्ना बालबच्चाहरूको नैसर्गिक अधिकारमा नै कटौति भएको छ भने अर्कोतिर भविष्यमा उनीहरू निकै ठूलो दुव्र्यसनीमा फस्न सक्ने सम्भावना सिर्जना हुन्छ। वास्तवका सूचना प्रविधि र मिडिया भनेको व्यक्ति असल बन्नका लागि हो, सभ्य र विकसित बन्नका लागि हो न कि बिग्रनका लागि, अन्य नकारात्मक कामकुरामा हराउनका लागि। आउनुहोस्, असल कामको सुरुआत आजैबाट गरौं। एक्काइसौं शताब्दीका असल बुबाआमा, असल अभिभावक बन्न सक्नुपर्छ। सन्तान जन्माएर मात्रै कर्तव्य पूरा हँुदैन। उनीहरूलाई असल नागरिक, सभ्य नागरिक बन्न सक्ने आधार सिर्जना गर्नुपर्छ। सोसल मिडियाको बढ्दो प्रयोगले कुनै पनि बालबालिकाको नैसर्गिक अधिकार कटौती नगरोस्। विश्वव्यापी रूपमा चर्चामा आएका बालअधिकारका कुरामा हनन् नहोस्। असल अभिभावकका बच्चाहरू असल नागरिक बन्न सकुन्। आज अनावश्यक रूपमा चर्चा कमाउनकै लागि सोसल मिडियाको गलत प्रयोगले बालबालिकाको भविष्यलाई अँध्यारो पार्ने काम नगरौं। सबै कुराको सही रूपमा सकारात्मक सदुपयोग गरौं।"
मनको ऐनामा मान्छे,"कुनै पनि मानिसले आफ्नो रूप, बोलीचाली, व्यवहार, उसलाई समाजले हेर्ने दृष्टिकोण तथा आफ्नै सोच आदिबाट आफ्नो व्यक्तित्व निर्माण गर्छ। मानिस जतिसुकै सुन्दर तथा तेजस्वी भएता पनि प्रायः उसले आफ्नो रूप र व्यवहारमा कुनै न कुनै खोट देख्दछ। एकपटक एक टेलिभिजनका पत्रकारले हिन्दी फिल्मकी सुन्दर अभिनेत्री रविना टन्डनलाई सोधेका थिए, तपाईलाई आफ्नो कुन अंग मन पर्दैन ? जवाफमा रविनाले आफ्नो नाक यस्तो नभइदिएको भए राम्रो हुन्थ्यो जस्तो लाग्छ भनेकी थिइन्। हो, भारतीय अभिनेत्री रविनालाई मात्र होइन कि नेपालकी अभिनेत्री रेखा थापा हुन् कि भारतकी ड्रिम गर्ल हेमा मालिनी हुन् वा कैटरिना कैफ वा सलमान खानलाई सोधे पनि आफ्नो कुनै न कुनै अंग मन नपर्ने कुरा बताउने छन्। सेलिब्रेटीले मात्र होइन कि अरूलाई सुन्दर लाग्ने आम महिलापुरुषहरूले पनि यस्तै कुरा बताएको पाइन्छ। कलेजमा कलेज सुन्दरीको रूपमा चर्चित २० वर्षीय सम्झनाले पनि आफ्नो सुन्दरतामा केही कमजोरी रहेको बताउँछिन्। उनी भन्छिन्, मेरो नाक यस्तो नभइदिएको भए राम्रो हुने थियो। तर उनका साथीहरूले उनको नाक झन् राम्रो भएको बताए। सम्झना जस्तै बास्नालाई आफ्नो ओठ मन पर्दैन भने युवा विद्यार्थी राज बस्नेतलाई आफ्नो होचो कद अलि खड्किएको छ। त्यसो त उनी ५ फिट ५ इन्च अग्ला छन्। अतः यसरी प्रायः हरेक मानिसले आफ्नो शरीरिक रूपरंगप्रति कुनै न कुनै रूपमा कमीकमजोरी भेट्छन्। यो सामान्य कुरा हो। यसले मानिसको दैनिक जीवनमा कुनै असर गर्दैन। तर कतिपय मानिसहरूका लागि यो एक जटिल समस्या बन्दछ र यसले मनोरोगको रूप धारण गर्छ। यस्तो मनोरोगलाई आफ्नो रूपरंग मन नपर्ने विकृति (बडी डिसमोर्फिक डिसअर्डर), छोटकरीमा बीडीडी भनिन्छ। बीडीडी के हो ? मनोचिकित्साका अनुसार आफ्नो रूपरंग मन नपर्ने विकृति (बीडीडी) एक प्रकारको मानसिक रोग हो। यदि कुनै व्यक्ति आफ्नो रूपरंगका कारण चिन्तित भएर उसको दैनिक जीवन नै प्रभावित हुन्छ भने त्यसलाई आफ्नो शरीर मन नपर्ने मनोविकृति (बीडीडी) भनिन्छ। यस्तो मानसिक रोगबाट पीडित मानिसलाई विशेष गरेर आफ्नो अनुहार, नाक, ओठ, मुख, आँखा, त्वचा, दाँत, शरीरको ढाँचा, स्तन, छाती, लिंग आदि मन पर्दैन। यस मनोवैज्ञानिक रोगबाट पीडित व्यक्तिले आफ्नो शरीरमा खासगरी अनुहार (जस्तै नाक ठूलो, लामो, ओठ नमिलेको आदि) विकृत भएको (आशंकाको) कल्पनाचित्र बनाएको हुन्छ, तर यस्तो विकृति अन्य मानिसले खासै नोटिस गरेका हँुदैनन्। बीडीडीलाई पहिला डिस्मोर्फोफोबिया (कुरूपताको भय) भनिन्थ्यो। यस्ता रोगीहरूले आफ्नो समस्या समाधानार्थ पटकपटक छाला रोग विशेषज्ञ, प्लाष्टिक सर्जन, दन्तरोग विशेषज्ञहरूलाई भेट्ने गर्छन्। कतिपयले त पटकपटक प्लाष्टिक सर्जरी पनि गराउने गर्छन्। यस समस्याले उग्ररूप लियो भने रोगी सामाजिक फोबियाबाट पीडित हुन सक्छन्। अनि आफ्नो पेशा, नोकरी वा स्कूल नै छोडेर घरमा घुटघुट आँसु पिएर कैदीजस्तो जीवन बाँच्न बाध्य हुन्छन्। बीडीडी तुलनात्मक रूपमा महिलामा बढी देखा पर्छ। बीडीडीको सर्वोत्तम उपचार भनेको नै मनोवैज्ञानिक चिकित्सा (साइकोथेरापी) हो। कग्निटिभ थेरापी, बिहाभिहर थेरापी तथा कग्नििटिभ बिहाभियर थेरापी (सीबीटी) बीडीडीको निकै प्रभावशाली उपचार विधि हुन्। कग्निटिभ थेरापीद्वारा रोगीको नकारात्मक सोच र विश्वास सकारात्मक बनाउने कार्य गरिन्छ। श्वेता २५ वर्षीय अविवाहित युवती हुन्। उनी जति सुन्दर छिन्, त्यत्ति नै प्रतिभाशाली पनि छिन्। उनले २३ वर्षको उमेरमा विशिष्ट श्रेणीमा एमएस्सी गरेपछि एक चर्चित कलेजमा पढाउन थालेकी थिइन्। आफ्नो पेशामा दक्ष हुँदाहुँदै पनि उनलाई कलेज पढाउन निकै डिस्ट्रेसफुल भइरहेको थियो। त्यसैले ६ महिनाजति पढाएर श्वेताले कलेज छोडिन्। त्यत्ति चर्चित कलेजको त्यो आर्कषण जागिर छोड्नु पर्ने कारण थियो, उनको नाक। श्वेतालाई आफ्नो नाक कत्ति पनि मन पर्दैनथ्यो। उनलाई आफ्नो नाक लामो, चुच्चो र सुँगाको जस्तो लाग्थ्यो। कलेजमा होस् वा सार्वजनिक ठाउँहरूमा मानिसहरू हाँसे भने उनको नाक हेरेर गिल्ला गरेझैं लाग्थ्यो। यसैले उनी सार्वजनिक ठाउँहरूमा पनि कमै जान्थिन्। जानै पर्ने अवस्थामा घन्टौं ऐना हरेर नाकलाई मेकअपले ढाक्ने प्रयास गर्थिन्। तर पनि उनी सन्तुष्ट हुँदैनथिन्। उनको मनमा प्रायः आफ्नो नाक सँुगाको जस्तो नभइदिएको भए कति राम्रो हुने थियो भन्ने कुरा खेलिरहन्थ्यो। उनले मौका पाउनासाथ ऐनामा आफ्नो नाक हेर्दिन्। नाक देखेर उनलाई निकै हीनताबोध हुन्थ्यो। दिनप्रति दिन उनको स्टेस पनि बढ्दै गएको थियो। उनी निकै उदास र निराश थिइन्। यसै कारणले गर्दा उनी आफ्नो पेशामा दक्ष हुँदाहुँदै पनि राम्रो सफलता प्राप्त गर्न सकेकी थिइनन्। छोरीको यस्तो अवस्था देखेर श्वेताका बाआमाले उनलाई प्लाष्टिक सर्जरी गर्न सल्लाह दिए। श्वेताले विदेश गएर प्लाष्टिक सर्जरी गराइन्। तर प्लाष्टिक सर्जरीपछि उनलाई आफ्नो नाक निकै सानो जस्तो लाग्न थाल्यो। प्लाष्टिक सर्जरीपछि पनि उनको समस्यामा कुनै कमी आएन। यसरी नै दिन बित्दै गए, एक दिन एक चिकित्सक साथीको सल्लाहमा उनी साइकोलोजी क्लिनमा गइन्। साइकोलोजिस्टले उनी बीडीडीबाट ग्रस्त भएको बताए। अनि कग्निटिभ बिहाभियर थेरापीद्वारा उनको उपचार सुरु गरे, चिकित्सा सत्रमै उनी चामत्कारिक रूपमा ठीक भइन्। अहिले उनी कलेजमा प्राध्यापक छिन्। सुन्दरताको मानक सुन्दरता र कुरूपताको परिभाषा हरेक समाज र संस्कृतिमा अलगअलग हुन सक्दछ। एक संस्कृतिमा कुरूप मानिने मानिस अर्को संस्कृतिमा सुन्दर लाग्न सक्दछ। अतः सुन्दरता र कुरूपता हरेक समाज र संस्कृतिमा स्थापित मादण्डले निर्धारण गर्छ। जस्तो कि ठूलो अनुहार पेरुमा कुरूप मानिन्छ। छोटो घाँटी बर्मामा र ठूलो खुट्टा चीनमा कुरूप मानिन्छ। प्रायः ठूलो ओठ धेरै ठाउँमा राम्रो मानिँदैन तर अफ्रिकामा सुन्दर मानिन्छ। बीडीडी टेस्ट बीडीडी मानसिक रोग हो। यस रोगका निदानका लागि मनोचिकित्सक तथा मनोवैज्ञानिकसँग सम्पर्क गर्न आवश्यक हुन्छ। तर निम्नलिखित प्रश्नहरूको आधारमा आफैं पनि बीडीडीको प्रारम्भिक जाँच गर्न सकिन्छ। के तपाईंलाई आफ्नो शरीरको कुनै अंग वा अंगहरू (जस्तै नाक, कान, ओठ, अनुहार आदि) नराम्रो वा भद्धा लाग्छ ? के तपाई उक्त अंगप्रति अति चिन्तित हुनुहुन्छ ? के तपाईले आफ्नो यस अंग अन्य मानिसको यस अंगसँग तुलना गर्नुहुन्छ ? के तपाईले हरहमेसा यस अंगलाई ऐनामा हेर्नुहुन्छ ? के तपाई यस अंगका कारण घरभित्र बस्न बाध्य हुनुभएको छ ? के तपाई आफ्नो यस अंगलाई कसरी छुपाउने हो भन्ने प्रयत्न गर्नुहुन्छ ? के तपाई यस अंगका कारण सार्वजनिक कार्यक्रम तथा सभासमारोहमा जान हिच्किचाउनुहुन्छ ? के तपाई आफ्नो यस अंग राम्रो भए जीवन कति रमाइलो हुने थियो जस्ता लाग्छ ? के तपाईलाई मानिसहरू हाँसे भने तपाईको यस अंग देखेर हाँसेको जस्तो लाग्छ ? के तपाईंको यस अंगले गर्दा तपाईंको दैनिक जीवन नै प्रभावित भएको छ ? यदि उपुर्यक्त प्रश्नहरूको अधिकांश जवाफ सकारात्मक भएमा तपाईं पनि बीडीडीबाट पीडित भएको हुनुहुन्छ। त्यसैले तुरुन्त मनोचिकित्सक वा मनोवैज्ञानिकसँग सम्र्पक गर्नु उचित हुन्छ। त्यो किनभने बीडीडीले थुप्रै दुष्परिणामहरू पैदा गर्छ। यसले मानिसको प्रतिभालाई खुम्चाएर राख्नुको साथै जीवन नै जेल जस्तो बनाउन सक्दछ। भनिन्छ, प्रसिद्ध पप गायक माइकल ज्याक्सन पनि बीडीडीबाट पीडित थिए। त्यसैले उनले पटकपटक प्लाष्टिक सर्जरी गराएका थिए भन्ने कतिपय विशेषज्ञहरूको भनाइ छ। तर यस कुराको औपचारिक रूपमा पुष्टि हुन सकेको छैन। बीडीडीका दुस्परिणाम दीर्घ बीडीडीले मानसिक तथा शारीरिक रूपमा थुप्रै दुष्परिणामहरू निम्ताउँछ। बीडीडीका कारण पैदा हुने प्रमुख दुष्परिणामा निम्नलिखित हुन सक्दछ। डिप्रेसन। सामाजिक फोबिया। धूम्रपान तथा माद्यक पदार्थको सेवन। इटिङ डिसअर्डर। अब्सेसिब कम्पलसिव डिसअर्डर (ओसीडी)। आफ्नो पेशा तथा स्कूल जान कठिनाइ। पारिवारिक सम्बन्धमा कमी। अनावश्यक कस्मेटिकको बढ्दो प्रयोग। पटकपटक प्लाष्टिक सर्जरी। आत्मविश्वासमा कमी। एकलकाँटे जीवन। पटकपटक अस्पतालमा भर्ना। आत्महत्याको विचार वा प्रयत्न। अन्य मानसिक रोगहरू। बीडीडीका कारण बीडीडीका वारेमा थुप्रै अध्ययनअनुसन्धानहरू भएता पनि यसको कारणात्मक पक्षहरूमा अझै पर्याप्त अध्ययनअनुसन्धान गर्न बाँकी नै छ। साधारणतया जैवरासायनिक कारण तथा आनुवांशिक कारणहरूले गर्दा बीडीडी देखा पर्ने भएता पनि मनोसामाजिक कारण बीडीडी पैदा गर्ने प्रमुख कारण हो। त्यो किनभने सामाजिक वातावरण, जीवनको कटु अनुभव तथा संस्कृतिका कारणले गर्दा नै अधिकांश बीडीडी पैदा हुन्छन्। कग्निटिभ मोडलका अनुसार आफ्नो नकारात्मक आत्मछवि तथा बाल्यकालमा अरूले गरेको खिसिटिउरीको कटु अनुभव आदि बीडीडीका प्रमुख कारणहरू हुन्। बीडीडी खासगरी बाल्यकाल तथा किशोरावस्थामा पैदा हुन्छ। बीडीडीको उपचार बीडीडी एक मनोवैज्ञानिक रोग भएकाले मनको पुनसर्रंचना बिना बीडीडीको उपचार प्रायः सम्भव हँुदैन। त्यसैले बीडीडीको सर्वोत्तम उपचार भनेको नै मनोवैज्ञानिक चिकित्सा (साइकोथेरापी) हो। कग्निटिभ थेरापी, बिहाभिहर थेरापी तथा कग्नििटिभ बिहाभियर थेरापी (सीबीटी) बीडीडीको निकै प्रभावशाली उपचार विधि हुन्। कग्निटिभ थेरापीद्वारा रोगीको नकारात्मक सोच र विश्वास सकारात्मक बनाउने कार्य गरिन्छ भने बिहाभियर थेरापीद्वरा रोगीको व्यवहार ठीक पार्ने कार्य गरिन्छ।"
गुटबन्दीले तरंगित नेपाली राजनीति,"नेतृत्वपंक्तिले निहित व्यक्तिगत स्वार्थ त्याग गरी संस्थाको हितलाई सर्वोपरि मान्दा गुटबन्दीको स्वतः अन्त्य हुने देखिन्छ अहिलेको समकालीन नेपाली राजनीतिमा धेरै चर्चा हुने शब्द हो गुटबन्दी। समय र परिस्थितिले फरक फरक व्याख्या चर्चा गरिएला तर संसारमा गुटबन्दी नहुने क्षेत्र कहीँ पनि देखिँदैन। चाहे सामाजिक संस्था होस् या समाज भित्र वा परिवार भित्र कहीँ स्पष्ट देखिएला कहीँ भित्र भित्र कस्सिएको होला यसको प्रभाव परेकै हुन्छ। नेपालको सन्दर्भमा विशेषगरी राजनीतिक संगठनहरूमा एउटा समूहले अर्को समूहलाई प्रहार गर्ने शब्द होच्याउने शब्द नै गुटबन्दी हो। नेपाली समाजमा गुटबन्दीको वास्तविक अर्थ र यसको व्यावहारिक प्रयोग कसरी भइरहेको छ भन्नेबारे अलिकति आफ्नो विश्लेषण गर्ने कोसिस गरेको छु। वास्तवमा नेपाली शब्दकोशअनुसार गुट भनेको कुनै खास उद्देश्य लिएर केही व्यक्तिको पक्ष, मत वा स्वार्थका आधारमा बनेको सानो दल वा जमात; पारस्परिक मतभेद वा राग द्वेषको कारणले कुनै ठूलो संगठन वा समूहभित्र तयार भएको सानो संगठन। गुटबन्दी भनेको यही गुट बनाउने क्रिया वा स्थिति भन्ने बुझिन्छ। यसरी गुटबन्दीका विभिन्न अर्थ परिभाषा भए पनि समष्टिगतमा गुट भनेको एउटा निश्चित विचार, स्वार्थ, पक्षको आधारमा ठूलो समूह, दल वा संगठनभित्र तयार भएको एउटा समूह हो। अर्थात् मुख्य दल वा संस्थाभित्र रहेको फरक विचार वा फरक स्वार्थ रहेको सानो समूह नै गुट हो र यही गुटलाई परिचालन गर्नु संरक्षण गर्नु र प्रवद्र्धन गर्नु नै गुटबन्दी हो भन्नुमा अत्युक्ति नहोला। गुटबन्दीको निहित उद्देश्य नै स्वार्थ हो। जब मूल नेतृत्वसँग प्रत्यक्ष रूपमा तर्क, बहस वा मत प्रस्तुत गर्न सकिँदैन, आफ्ना स्वार्थहरू पूरा गराउन सक्दैन र प्रतिशोधको भावना राख्छ। त्यहाँबाटै गुटबन्दीको सुरुआत हुन्छ। स्वाभाविक रूपमा राजनीतिक दल, सामाजिक संस्था वा समाज वा एउटा परिवारभित्र समेत विभिन्न फरक फरक मत वा विचार वा सोचहरू हुन सक्छन् तर त्यसको निराकरण आआफ्ना विधि पद्धति तथा मान्यता वा परम्पराअनुसार गर्ने गरिन्छ जसले एउटा सकारात्मक परिणाम दिने गर्दछ। जब यस्ता फरक मत वा विचार वा सोचहरू समस्याको समाधान गर्नेतर्फ उन्मुख नभएर नेतृत्वको वा मूल प्रवाहको गतिलाई नियन्त्रण गर्न निहित स्वार्थले निर्देशित गर्ने गर्दछ त्यसले एउटा गुटको धारण गर्दछ। जसले निरन्तर गुटको पक्षपोषणका लागि मात्र काम गर्ने गर्दछ। यस्ता स्वार्थी समूहको गुटबन्दीले राजनीतिमा धेरै चर्चा पाए पनि समाज र घरपरिवारमा भने भुसको आगो जस्तो भित्र भित्र विष फैलाउने काम गरेको देख्न सकिन्छ। गुटबन्दीको निहित उद्देश्य नै स्वार्थ हो। जब मूल नेतृत्वसँग प्रत्यक्ष रूपमा तर्क, बहस वा मत प्रस्तुत गर्न सकिँदैन, आफ्ना स्वार्थहरू पूरा गराउन सक्दैन र प्रतिशोधको भावना राख्छ। उसले मूल नेतृत्वका सानातिनो कमीकमजोरीहरू खोजेर त्यसलाई अनावश्यक विवादको विषय बनाएर भ्रमहरू सृजना गरेर केही स्वार्थीहरूको आफ्नो समूह बनाउँछ। त्यहाँबाटै गुटबन्दीको सुरुआत हुन्छ। यसरी गुटबन्दी गर्दै जाँदा अन्ततः राजनीतिक दल, संघसंस्थाहरूमा विग्रह भई विभाजनको स्थितिसम्म पुग्न सक्छ भने समाज तथा परिवारभित्र रिस, राग र द्वेष फैलिएर नाता सम्बन्ध टुट्ने अवस्थासमेत सृजना हुन जान्छ। समयको अन्तरालमा पश्चात्ताप गरेर गल्ती कमीकमजोरी सच्चाउनु भन्दा कुनै ठूलो उपलब्धि गुटबन्दी गरेर पाइएको छैन र पाइने पनि छैन। नेपालको राजनीतिमा अहिले सक्रिय रहेका दलहरू चाहे ठूलो होस् या सानो गुटबन्दीको प्रत्यक्ष प्रभाव नपरेको सायदै होलान्। हरेक ठूला दलहरू गुटबन्दीको कारण विभाजनसमेत भएका छन् र नेपाली राजनीतिमा रहेको आफ्नो वर्चस्वसमेत गुमाउनु परेको हाम्रो इतिहास साँक्षी छ। तथापि चर्को गुटबन्दी अझै पनि नेपाली राजनीतिमा निरन्तर देखिन्छ। चाहे नेतृत्वको व्यक्तिगत स्वार्थ होस या राष्ट्रिय अन्तर्राष्ट्रिय स्वार्थ यस्ता गुटबन्दीहरू राष्ट्रको हितमा छैनन् र हुँदैनन् भन्ने इतिहासदेखि अहिलेसम्म प्रमाणित भइसकेको छ। नेपालका राजनीतिक दलका नेतृत्वले कहिले पनि पद हस्तान्तरण गर्न नचाहने, विधि विधानहरूमा उमेर वा नेतृत्वको निश्चित अवधि किटान नहुने र किटानी भएकासमेत पालन नगर्ने परिपाटीको कारण नेतृत्वको आकांक्षीहरूले आफू नेतृत्वमा जान आफ्नो पक्षमा जनमत खडा गर्न निश्चित समूह तयार गर्ने, गुटबन्दी गर्नेजस्ता कार्य आवधिक रूपमा गरिने नेतृत्व चयन प्रक्रियामा स्वाभाविक देखिएला। तर त्यही गुटको नाममा टाउका गन्दै सदा संस्थापन पक्षसँग बार्गेनिङ गर्ने र गुटबन्दी गरी रहने कार्य भने राजनीतिक दल तथा कुनै पनि संघसंस्थाका लागि घातक देखिन्छ। नेपालको सन्दर्भमा २०७५ सालमा माओवादीसँग पार्टी एकता पश्चात् नेकपा देशमा करिब दुई तिहाई जनमत प्राप्त गरेको दल थियो। जसले सरकार सञ्चालनसमेत गरिरहेको थियो। पार्टीमा दुई अध्यक्षको व्यवस्था गरिएको थियो जहाँ संस्थापन पक्ष एउटा देखिएता पनि नेता कार्यकर्ता पंक्तिहरूमा स्पष्ट रूपमा दुई धार देखिन्थे जुन दुई पार्टीको एकता पश्चात् निश्चित समय स्वाभाविक नै थियो। भविष्यमा हुने एकता महाधिवेसनबाट मूलधारमा रूपान्तरित हुने नै थिए। एकता प्रक्रियामा स्पष्ट पारिएका निश्चित विधि र आधारहरू स्वीकार नगर्ने, आन्तरिक कलह, देश र जनताको हितभन्दा राज्य सञ्चालन प्रक्रियामा गुटगत भागबन्डाको राजनीति, समूहगत गुटबन्दी तथा नेतृत्व आकांक्षीबीच चरम पदीय लालसा र संगठनमा आफ्नो वर्चस्व कायम राख्ने होडबाजीका कारण एकता प्रक्रियामा अवरोध भयो। सोही परिणामस्वरूप नेकपा विघटन हुन गयो। फलस्वरूप सबैभन्दा ठूलो दल हुन गएको नेकपा एमाले निरन्तर गुटबन्दीको मारले अहिले विभाजनको संघारमा पुगेको देखिन्छ भने अन्य सबै राजनीतिक दलहरू अहिले गुटबन्दीको मारमा परेको देखिन्छन्। नेपालमा क्रियाशील राजनीतिक दलहरूमा अहिले चरम गुटबन्दीको मारमा नेकपा एमाले परेको देखिन्छ। देशकै सबैभन्दा ठूलो राजनीतिक दल नेकपा एमाले नै हो। उक्त दलको गुटबन्दीको बारेमा विश्लेषण गर्दा केही अगाडि जानुपर्ने हुन्छ। नेकपा एमालेको करिब १५ वर्ष माधव नेपाल प्रमुख जिम्मेवारीमा थिए उनीभन्दा अघि मदन भण्डारीको जनताको बहुदलीय जनवादको कार्यदिशा पार्टीले स्वीकृत गरेपछि नौलो जनवाद पक्षधर सिपी मैनालीको एउटा गुट पार्टीभित्र रहेको थियो। समयसँगै बहुदलीय जनवादको सफलता हुँदै जाँदा अर्को गुट क्रमशः कमजोर हुन गयो। त्यसपछि २०५२ सालमा महाकाली सन्धिको मुद्दामा मतभेद हुँदा वामदेव गौतमकै नेतृत्वमा एउटा गुट तयार भई अन्ततः पार्टी विभाजन भई माले नामको नयाँ पार्टी दर्ता भयो र पछि विभाजनको पीडा स्वीकार गर्दै छोटो समयमा पार्टी एकता समेत भएको थियो। पार्टी एकताको केही समयसम्म कार्यकर्ता पंक्तिमा एमाले माले पक्षधर फरक धार पटकपटक देखिरहन्थ्यो। जब महाधिवेशन भयो तथापि माले पक्षधरको एउटा गुट रहिरहेको थियो। जब देशमा माओवादी चरम द्वन्द्व चलिरहेको थियो त्यतिबेला केपी ओलीले लिएको अडान र उनको सक्रियताले कार्यकर्ता पंक्तिमा केही ऊर्जा पैदा गर्यो। त्यो पंक्ति केपी ओलीलाई नै पार्टीको कार्यकारी पदमा पुर्याउन चाहन्थ्यो। पार्टीमा विशेषगरी महाधिवेशनको समयमा पार्टीले लिने नीति तथा विचारहरूबारे समूह, उपसमूह बनाएर बहस छलफल गर्न खुल्ला नै गरिएको हुन्थ्यो। महाधिवेशन पछि भने यस्ता समूह उपसमूह चलाउन नपाउने नियम नै रहेको थियो। तर पनि यताका केही वर्षमा माधव नेपाल र केपी ओली समूह भनेर दुई गुटमा नेताहरू प्रस्ट विभाजितै भएका देखिन्छन्। वर्तमान सन्दर्भमा निश्चित रूपमा एमाले संस्थापन पक्षबाट कमी कमजोरी भएका होलान्। समस्त कार्यकर्ता पंक्तिलाई खुसी पार्न नसकेका होलान्। त्यस्ता विषय पार्टीमा आन्तरिक बहस छलफल गरेर विधि र पद्धतिअनुसार निराकरण गर्न सकिन्थ्यो। जुटको सम्भावना हुँदाहुँदै पनि माधव नेपाल र झलनाथ समूह पार्टीका समानान्तर गतिविधि गर्दै संघीय संसद् तथा प्रदेश सभामा पार्टीको हितविपरीत ह्विप उल्लंघन गर्ने, आफ्नै दलको पार्टी अध्यक्ष प्रधानमन्त्री रहेकोमा उसलाई समर्थन नगरी अर्को दलको नेतालाई प्रधानमन्त्री प्रस्ताव गर्नेजस्ता जुन गुटीय हर्कत भए, यस गतिविधिले संसदीय व्यवस्थामा अक्षम्य अपराध हुन पुग्यो। यी सब असंसदीय क्रियाकलाप तथा पटक पटक संसद् विघटन हुनु चरम गुटबन्दीकै परिणाम हो भन्न सकिन्छ। यसर्थ यस्ता गुटबन्दी तथा अन्तरपार्टी संघर्षका क्रियाकलापहरू अन्त्य नगरी कुनै पनि राजनीतिक दलमा एकता कायम हुन सक्दैन र दलको उद्देश्य अनुरूप राजनीतिक सफलता हासिल गर्नसमेत सकिँदैन। त्यसैले पनि आवधिक निर्वाचन (महाधिवेशन) र विधि विधानको मातहतमा रहेर गरिने निर्णय नै विश्वसनीय आधार हुन्। अहिले नेकपा एमालेमा जुन आन्तरिक एकताका लागि दोस्रो तहका नेताहरू प्रयत्नरत छन् र उनीहरूको सल्लाह सुझावको आधारमा एमाले अध्यक्षबाट पार्टी कार्यकर्ताको भावनालाई कदर गर्दै आफू एक कदम पछाडि हटी एकताको आह्वान भएको छ, त्यो नै अहिलेका लागि एकताको आधार हो। यथासम्भव छिटो महाधिवेशन गरी नेतृत्व हस्तान्तरण गर्नुपर्छ। यसरी सबल, सक्षम तथा योग्य नेतृत्व चयन गरी पार्टीका महत्त्वपूर्ण जिम्मेवारीहरूमा गुटगत आधारभन्दा योग्यता र क्षमताको आधारमा जिम्मेवारी प्रदान गर्नु नै दीर्घकालीन रूपमा गुटबन्दी अन्त्य गर्ने सैद्धान्तिक आधार हो। नेतृत्त्वपंक्तिले निहित व्यक्तिगत स्वार्थ त्याग गरी संस्थाको हितलाई सर्वोपरि मान्दा गुटबन्दीको स्वतः अन्त्य हुने देखिन्छ।"
पूर्वमुख्यमन्त्रीलाई सुविधा !,"नीति निर्माण गर्ने ठाउँमा कहिलेकाँही गलत मान्छे पुग्न सक्छन् वा गलत मान्छेको प्रभावमा परेर गलत निर्णय गर्न सक्छन् गण्डकी प्रदेशमा नयाँ मुख्यमन्त्री कृष्णचन्द्र नेपाली पोखरेललेनिर्वाचित भएपछि पहिलो निर्णय पूर्वमुख्यमन्त्रीको सुविधा निर्धारण गर्ने सम्बन्धमा गरे। त्यो पनि प्रधानमन्त्रीको सुविधा हेरेर तय गर्ने घोषणा गरेका हुन्। तर त्यो निर्णय बाहिर आउनासाथ चारैतिरबाट विरोध भयो। मुख्यमन्त्रीको दलभित्र र बाहिर सबैतिरबाट विरोध भयो। अहिले आएर पूर्वमुख्यमन्त्रीका लागि सुविधा होइन, सुरक्षा व्यवस्था गर्ने पो निर्णय गरिएको हो भनेर सरकारका प्रवक्तातथा बिनाविभागीय मन्त्री कुमार खड्काले रफ्फू गरिरहे। आम बौद्धिक क्षेत्रमा जनप्रतिनिधिले आजीवन सुविधा लिने कुरा कतिको जायज हो भनेर बहस चलेको छ। त्यो चाहिँ राम्रो भएको छ।आखिर निर्वाचित जनप्रतिनिधिले पूर्व भएपछि वर्तमानमा गरेको कर्म होइनको आधारमा होइन पदमा पुगेको आधारमा आजीवन सुविधा लिनुपर्छ भन्ने चाहना यसपटक प्रकट भएकै हो। राजनीतिक र सामाजिक क्षेत्रमा बहस हुँदा कसैले पनि यस्तो सुविधालाई जायज भनेका छैनन्। अधिकांशले विरोध गरिरहेका छन्। राजनीति गर्नेहरूले मुख मिठ्याएझैं लाग्छ, त्यति बोलेका छैनन्। स्वतन्त्र नागरिकले भने समर्थन गरेका छैनन्।सामाजिक सुरक्षा भत्ता घोषणा गर्दा अनुत्पादक क्षेत्रमा राज्यकोष खर्च भयो भनेर विरोध गर्ने स्वनामधन्य अर्थशास्त्रीहरूले पनिमुख खोलेका छैनन्।मौन सम्मति लक्षणम् जस्तो देखिएको छ। नेपालको बुद्धिजीवीमा पनि संस्कार कस्तो बन्यो भने आफ्ना पक्षकाले पिँढीमा आची गरे पनि विरोध नगर्ने,फरक विचारको मानिस हिँडेको बाटो पनि गन्हाउने। त्यसैले बौद्धिक बहस पनि मौलिकभन्दा प्रायोजित जस्तो लाग्ने गरेको छ। बौद्धिक वर्ग वा नागरिक समाज गतिलो र प्रभावशाली बन्न सकेको छैन। बेलाबेलामा सामाजिक सञ्जालमा चर्चा भएको देखिन्छ। बेलायतका महारानीको सादगीपन। डेनमार्कका प्रधानमन्त्रीसाइकलमा हिँडेको वा अमेरिकाका पूर्वराष्ट्रपति परिवारको खर्च धान्न रेस्टुरेन्टमा काम गरेको आदि। मानिसले सामाजिक सञ्जालमा यस्तो पोस्ट किन गर्छन्? लाइक र सेयर किन गर्छन्? यसको एउटै जवाफ हो जनताले नेता विलासी र सुविधाभोगी भएको मनपराउँदैनन्। बेलायत, डेनमार्क वा अमेरिका जस्तो सम्पन्न देशका जनता त त्यस्तो अपेक्षा गर्छन् भने हाम्रो जस्तो विकासोन्मुख राष्ट्रका जनताको अपेक्षा कस्तो होला सहजै अनुमान लगाउन सकिन्छ। जाहेर छ, नेताको विलासी रहनसहन जनताले मन पराएका छैनन्। विदेशको उदाहरणीय व्यवहारको लाइक वा सेयर यस कारणले गर्दछन् कि उनीहरू नेताले पनि त्यस्तै आदर्शमय व्यवहार गरोस् भन्ने चाहन्छन्। अप्रत्यक्ष रूपमा व्यक्त उनीहरूको आशय त्यही हो।यस्तो कुराहरू हेरिरहँदा नेताले जनताको मनसाय बुझेर नीति, कानुन बनाए हुन्थ्यो भन्ने लाग्छ। तर, नेताहरू जनताको भावनाका नेताजस्ता छैनन्। उनीहरू अलि भिन्न र अलि सुविधाभोगी भएका छन्भन्ने बुझाइ जनतामा छ।जोगी बन्न राजनीति गरेको होइन भन्नेजस्ता जवाफ दिएर नेताहरू ओहोदाको अभिमान व्यक्त गर्छन्। जनता भने नेताको यस्तो अभिव्यक्ति सुनेर खिन्न हुन्छन्। तर, गरुन् के? शक्ति नेताकै हातमा छ। उनीहरू त भावना व्यक्त गर्नमात्र सक्छन्। पाँच वर्षमा एक पल्ट सार्वभौम अधिकारका साथ अमूल्य मतदान गर्छन्। त्यसपछि पाँच वर्षसम्म उनीहरूको पीर, मर्का वा भावना बुझेर काम गरिदिने कोही हुँदैन। प्रत्याह्वानको व्यवस्था छैन, त्यसैले नेताले जनतासँग डराउन आवश्यक छैन। जनता नेताको व्यवहार हेर्दै चुपचाप रहन र सहन बाध्य छन्। जहाँसम्म गण्डकी प्रदेशको नयाँ सरकारले गरेको पूर्वमुख्यमन्त्रीको नयाँ सुविधा घोषणाको सन्दर्भ छ, त्यो नैतिक, राजनीतिक र आर्थिक दृष्टिकोणबाट बेठिक र विवादास्पद छ। नैतिक दृष्टिकोणले हेर्दा सरकारको पहिलो निर्णय नै सुविधामा केन्द्रित भयो। जनता कोरोना महामारीबाट आक्रान्त रहेको बेला उसले जनतालाई खोप र राहत उपलब्ध गराउने प्रतिबद्धता गर्नुपथ्र्याे। नयाँ मुख्यमन्त्री पोखरेल नेपाली कांग्रेस पार्टीका नेता तथा प्रजातान्त्रिक आन्दोलनको योद्धाको परिवारको भएकाले प्रदेश सरकारको पहिलो निर्णय कुनै विपी ग्राम, विपी मार्ग घोषणा वा कुनै सहिदको नाममा बाटो वा पुलको नामाकरण गर्नुपर्दथ्यो। तर, पूर्वमुख्यमन्त्रीको सुविधाको विषयमा पहिलो निर्णय भएबाट त्यो सरकारको अर्जुनदृष्टि आफ्नै सेवा सुविधा वा कमाउने ध्याउन्नमा केन्द्रित रहेछ भन्ने सन्देश गएको छ। अझ मानिसले त के टिप्पणी गरिरहेका छन् भने अहिलेका मुख्यमन्त्रीले पूर्वमुख्यमन्त्रीको सुविधा घोषणा गरेर भविष्यमा आफ्ना लागि सुविधा सुरक्षित गरेका हुन्। स्वाभाविक रूपमा नेपाली कांग्रेसजस्तो प्रजातन्त्रका लागि लडेको दलको नेताको हिसाबले नैतिक दृष्टिकोणबाट गम्भीर त्रुटि हो। अझ निवर्तमान मुख्यमन्त्रीले पूर्वमुख्यमन्त्रीको नाताले दिइने सुविधा लिन्न भनेपछि त्यो अवधारणा अझ नैतिक संकटमा परेको छ।राजनीतिक रूपमा गलत किन छ? यो निर्णयको प्रचार गरेर चुनावमा जाँदा भोलि जनताको मत थपिन्छ? जनतामा नेपाली कांग्रेस लोकप्रिय हुन्छ? किमार्थ हुँदैन। बरू यस कुरालाई विपक्षीले मसला बनाउँछन्। कांग्रेसको एक भोट भए पनि कम गराउनमा यो निर्णयले योगदान गर्छ। कांग्रेसका हरेक नेता तथा कार्यकर्ताले चुनावी मञ्चबाट स्पष्टीकरण दिँदै हिँड्नु पर्छ। पोखरेल देशमै कांग्रेसको तर्फबाट पहिलो मुख्यमन्त्री हो। त्यसैले उनको भूमिका कांग्रेसका लागि मात्र होइन, सबैका लागि उदाहरणीय हुनुपर्छ। राजनीतिक रूपमा फाइदा हुने कुरा भनेको पार्टीको नीति, सिद्धान्त र कार्यदिशा एवं ख्याति वृद्धिमा सकारात्मक प्रभाव पार्नु हो। पूर्वमुख्यमन्त्रीको सुविधा वृद्धिसम्बन्धी निर्णयले कसरी योगदान गर्नसक्छ? सक्दैन भने यो राजनीतिक रूपमा बेठिक छ।आर्थिक पक्षको कुरा गर्ने हो भने अझ डरलाग्दो चित्र अगाडि आउँछ। आज गण्डकी प्रदेशको पूर्वमुख्यमन्त्रीको मात्र सुविधाको चर्चा भइरहेको छ। त्यो भोलिसबै प्रदेशमा फैलिन्छ। पूर्वमुख्यमन्त्रीले सुविधा लिएपछि त्यही सुविधा पूर्वप्रदेशप्रमुखलाई नदिने कुरै भएन, हुनै पर्यो। संघीय तहमा प्रधानमन्त्री र गृहमन्त्रीलाई पूर्वको हैसियतमा सुविधा दिने चलन छ। त्यसो भएपछि प्रदेशको सुरक्षा संयन्त्र हेर्ने आन्तरिक मामिला तथा कानुन मन्त्रीलाई किन नदिने? यसरी प्रदेशमा तीन जनाको दरले पूर्वपदाधिकारीले सुविधा व्यवस्था गर्नुपर्ने हुन्छ। यस्तै मेसोमा उच्च अदालतका प्रमुख न्यायाधीशले किन दाबी नगर्ने ? संघीय तहमा प्रधान न्यायाधीशले पाउने गरेका छन्। यसप्रकार यो फैलिँदै जान्छ। यसको जटिलता यतिमा मात्र सीमित रहँदैन। प्रदेशका मुख्यमन्त्री भनेका संघीय सरकारका मन्त्रीसरहका हुन्छन्। एउटै मर्यादाक्रमका व्यक्तिले लिने थालेपनि संघीय सरकारका मन्त्रीले किन दाबी नगर्ने? एक पटकमा २५ जना मन्त्री हुन्छन्। पाँच वर्षमा कति हुँदा रहेछन् अहिलेको तीनवर्षको संख्या हेरेर अनुमान गर्न सकिन्छ। अब प्रदेश र संघका प्रमुखहरूले सुविधा लिँदा स्वायत अधिकार पाएको स्थानीय तहका प्रमुख, उपप्रमुखले किन नपाउने ? ७५३ स्थानीय तहका प्रमुख तथा उपप्रमुखले त झन् कार्यपालिका, न्यायपालिका र व्यवस्थापिका तीनै किसिमका जिम्मेवारी पूरा गरिरहेका हुन्छन्। यसो गर्दा लहरो तानिएर पहरो यसरी गर्जिन पुग्छ कि त्यो गर्जनबाट देशको अर्थतन्त्र धरासायी हुन बेर छैन। त्यसै त संघीय व्यवस्था महंगो भयो भनेर आवाज उठिरहेको छ। तीन वर्षमै विदेशी ऋण दुईगुणा भएको देखिन्छ। जुन तहका भए पनि जनप्रतिनिधि वास्तवमा जनसेवकहरू नै हुन्। उनीहरूले राजनीतिक लाभको अपेक्षा राख्नु हुँदैन। उनीहरूले लाभको अपेक्षा राख्नासाथ भ्रष्टाचार र अनियमितताले प्रश्रय पाउँछ। जनताले प्रतिनिधिले सादा जीवन व्यतित गरेको हेर्न चाहन्छन्। नेता र जनप्रतिनिधिको जिम्मेवारी जनताको जीवनस्तर उकास्नका लागि केन्द्रित हुनुपर्छ। जनताको जीवन स्तर उठ्नु भनेको राष्ट्रको समुद्धिको बाटोमा अगाडि बढ्नु हो। राष्ट्रको विकाससँगै नेताको पनि जीवनस्तर माथि उठ्छ। तर, त्यो जनताको स्तरभन्दा धेरै माथि हुँदैन। हामीकहाँ पाँच वर्षको अवधिमा नेता वा जनप्रतिनिधिले भुइँ छाडेर जनताभन्दा माथिल्लो स्तरमा पुग्ने गरेकाले नै राजनीतिमा गलत प्रवृत्ति र भ्रष्टाचार बढेको हो। यसलाई रोक्ने मुख्य दायित्व जनप्रनिधिहरूको नै हो। वर्तमान हुन् वा भूतपूर्व जनप्रतिनिधि, उनीहरूले सधैं राष्ट्र र जनताप्रति जिम्मेवार हुनुपर्छ। विकसित मुलुकमा पूर्वपदाधिकारीलाई कुनै विशेष सुविधा दिइएको पाइन्नँ। त्यस्तो व्यवस्था भएको भए कतिपय पूर्वराष्ट्रपति परिवार धान्नका लागि कुखुरा पाल्दैछन् भनेर समाचार आउने थिएन। भारतमा पनि यस्ता निर्णयहरू विवादित हुने गरेका छन्।त्यहाँ मुख्यमन्त्री भएपछि आवीवन आवास सुविधा पाउने व्यवस्था गरियो। विहारमा पाँच दिन मुख्यमन्त्री भएका शतिसकुमार सिंहले पनि त्यो सुविधा लिए। पछि अदालतले खारेज गरिदियो।सबैभन्दा पछिल्लो फैसला गर्दै पटना उच्च अदालतले सन् २०१९ फेब्रुअरी १९ मा यस्तो पूर्वले पाउने सुविधा बदर गरेको छ। पटना उच्च अदालतका मुख्य न्यायाधीश एपी साहीले आजीवन आवास सुविधा पाउने कानुन असंवैधानिक हो जनताको पैसाको दुरूपयोग हो भनेका छन्। पदबाट हटेपछि यस प्रकारका सुविधा दिनु विल्कुल गलत हो, फैसलामाउल्लेख छ। राजनीतिमा यस्ता कुरालाई विकृतिका रूपमा लिने गरिएको छ। राजनीति पैसा कमाउने विषय बन्नुहुन्न। नेपालमा पनि एक कार्यकाल सांसद भएपछि आजीव पेन्सन र अन्य सुविधा पाउने भनेर कानुन बनेकै हो। सांसदले प्राडो वा पजेरो गाडी सहुलियत भन्सार दरमा किन्न पाउने व्यवस्था भएकै हो। त्यसबेला सबैभन्दा पहिले त्यस्ता सांसद एलसी खोल्न पुगेका थिए जसको निर्वाचन क्षेत्रमा सडकबाटो नै पुगेको थिएन। आखिर त्यस्तो कानुन हटाउन राज्य बाध्य भयो। नीति निर्माण गर्ने ठाउँमा कहिलेकाँही गलत मान्छे पुग्न सक्छन् वा गलत मान्छेको प्रभावमा परेर यस्ता निर्णय गर्न सक्छन्। तर जनताले खासगरी बौद्धिक वर्गले निरन्तर खबरदारी गर्नुपर्छ।"
५१ कम्पनीका सेयर जोखिमपूर्ण,"काठमाडौं : साथमा सेयर हुनेहरू मूल्य वृद्धिबाट हौसिइरहनुभएको त छैन ? हरेक अस्वाभाविक वृद्धि प्राकृतिक हुँदैनन्। नेपाल धितोपत्र बोर्ड लामो अध्ययनपछि ५१ कम्पनीले अस्वाभाविक चलखेल गरेर मूल्य बढाएको निचोडमा पुगेको छ। यससँगै ती कम्पनीका पछिल्लोपल्ट सेयर किन्नेहरू जोखिममा पर्न सक्नुहुनेछ। पछिल्लो समयमा सेयर कारोबारलगायत सबै सूचक सकारात्मक ढंगले अघि बढिरहेका बेला यस्तो तथ्य बाहिरिएको हो। यसलाई बोर्डले कर्नरिङ भनेको छ। एक वर्षको अवधिमा कम्पनीको सेयर मूल्य ३ सय प्रतिशतभन्दा बढी वृद्धि भएको पाइएको छ। मूल्य आम्दानी अनुपात १ सयभन्दा बढी रहेका, प्रतिसेयर आम्दानी ऋणात्मक भएका, प्रतिसेयर अंकित मूल्यभन्दा नेटवर्थ कम भएका कम्पनीको सेयरमा चलखेल भएको अध्ययनबाट पत्ता लागेको छ। बिमा कम्पनी, बैंक तथा वित्तीय संस्था, लघुवित्त, हाइड्रोपावर तथा औद्योगिक क्षेत्रले अस्वाभाविक मूल्य बढाएको पाइएको बोर्डले जनाएको छ। यसमा बोर्डले अनुसन्धान सुरु गरेको छ। भित्री कारोबार, सर्कुलर कारोबार, कर्नरिङ लगायतका धितोपत्रसम्बन्धी कसुरमा पनि अध्ययन भइरहेको बोर्डले जनाएको छ। पछिल्लो समयमा सेयर बजार लगातार बढिरहेको छ। झण्डै दैनिक २० अर्बको कारोबार भइरहेको छ। नेप्से परिसूचक ३ हजार पुगेको छ। सेयर बजारमा दिनदिनै उछाल आएपछि धितोपत्र बोर्डले लगानीकर्तालाई सचेत गराएको हो। धितोपत्र बजारको जोखिमलाई मनन गरेर मात्रै लगानी गर्न बोर्डले भनेको छ। दोस्रो बजारले उद्योगधन्दा चलायमानमा खासै उपलब्धि हासिल हुन नसक्ने धितोपत्र बोर्डको विश्लेषण छ। नेपाल इन्भेष्टर फोरमका अध्यक्ष छोटेलाल रौनियारले जुन पायो त्यही कम्पनीमा लगानी गर्न उचित नहुने प्रतिक्रिया दिए।"
