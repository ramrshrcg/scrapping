शीर्षक,विवरण
"जलवायु परिवर्तनका मुद्दामा सरकार गम्भीर छ, अन्नपूर्णको भूमिका सराहनीय : प्रधानमन्त्री","काठमाडौं: प्रधानमन्त्री शेरबहादुर देउवाले जलवायु परिवर्तनको मुद्दामा सरकार गम्भीर रहेको बताएका छन्। अन्नपूर्ण मिडिया नेटवर्कले आयोजना गरेको जलवायु परिवर्तनका मुद्दाका लागि 'युनिटी फर सस्टेनिबिलिटी'नामक कार्यक्रममा बोल्दै प्रधानमन्त्री देउवाले यस्तो बताएका हुन्। उनले अन्नपूर्ण मिडिया नेटवर्कले एकदमै सराहनीय काम गरेको बताए। 'जलवायु परिवर्तनका मुद्दामा मिडियाले महत्वपूर्ण भूमिका निर्वाह गर्न सक्छ। अन्नपूर्ण मिडिया नेटवर्कले बोकेको उक्त अभिभारा एकदमै सराहनीय छ,' सम्बोधनको क्रममा उनले भने। उनले सरकारले पनि छोटो र दीर्घकालीन योजना बनाएर जलवायु परिवर्तनको मुद्दामा काम गर्ने प्रतिबद्धता जनाए। उनले निजी तथा गैरसरकारी संस्थाहरुसँग यस्ता मुद्दामा हातेमालो गर्न जरुरी रहेको भन्दै सहकार्यका लागि आह्वानसमेत गरे। त्यस्तै अन्नपूर्ण मिडिया नेटवर्काका अध्यक्ष क्यापटेन रामेश्वर थापाले जलवायु परिवर्तका मुद्दालाई प्रमुख एजेन्डाको रुपमा राखेको बताए। उनले जलवायु परिवर्तनलाई न्युनीकरण गर्न मिडियाले खेल्ने भूमिकामा कुनै कसर बाँकी नराख्ने प्रतिबद्धता जनाए। उनले जलवायु परिवर्तनका मुद्दामा सरकारसँग सहकार्य गरेर अघि बढ्नेसमेत बताए। 'जलवायु परिवर्तनलाई न्युनीकरण गर्न अन्नपूर्ण मिडिया नेटवर्कले कुनै कसर बाँकी राख्दैन। हामीले पहिल्यैदेखि यो मुद्दालाई प्रमुख एजेन्डाको रुपमा प्रस्तुत गर्दै आएका छौं। आगामी दिनमा पनि सरकारसँग यस मुद्दामा सहकार्य गर्दै अगाडि बढ्छौं,' सम्बोधनको क्रममा उनले भने।"
राप्रपा जिल्ला अध्यक्षसहित वडा अध्यक्षहरु एमालेमा प्रवेश,"काठमाण्डौं : राष्ट्रिय प्रजातन्त्र पार्टीको काभ्रे जिल्ला अध्यक्ष टुल्कु लामासहित उपाध्यक्ष,सचिव नेकपा एमालेमा प्रवेश गरेका छन् । १०औं जिल्ला अधिवेशनमा राप्रपा अध्यक्षसहित नव प्रवेशीहरुलाई एमाले केन्द्रीय अध्यक्ष तथा पूर्व प्रधानमन्त्री केपीशर्मा आलीले स्वागत गरेका थिए । राप्रपा जिल्ला उपाध्यक्ष एवं रोशी गाउँपालिका१ बाट निर्वाचित वडा श्रीदाश लामा, जिल्ला सचिव रोशी गाउँपालिका३बाट निर्वाचत वडा अध्यक्ष धनजित लामा एमाले प्रवेश गरेका हुन् । त्यसैगरी क्रान्तिकारी माओवादीबाट निर्वाचित रोशी गाउँपालिका४ का वडाअध्यक्ष तेजबहादुर मगर पनि एमाले प्रवेश गरेका छन् । राप्रपा जिल्ला अध्यक्षसहित अधिकांश जिल्ला सदस्यहरु एमालेमा प्रवेश गरेको छन् । एमालेमा प्रवेश गरेकाहरुलाई अध्यक्ष ओलीले खादा लगाएर स्वागत गरेका थिए ।"
जमुनाहा नाकामा एकैदिन ३७ जनामा कोरोना पुष्टि,"नेपालगन्ज : बाँकेमा कोरोना संक्रमण पुष्टि भएकामध्ये झन्डै ९० प्रतिशत संक्रमित भारतबाट आएका छन् । जिल्ला कोभिड१९ संकट व्यवस्थापन केन्द्र बाँकेका कोरोना फोकल पर्सन तेज ओलीका अनुसार जिल्लामा १० जना मात्र संक्रमित छन् । एक जना भेरी अस्पताल र अरु होम आइसोलेसनमा बसेका छन् । नेपालगन्जको जमुनाहा नाकामा रहेको हेल्थ डेस्कका ल्याब टेक्निसियन चिरञ्जीवी ज्ञवालीका अनुसार गत सोमबार यता एन्टिजिन विधिबाट कोरोना परीक्षण गराउँदा नेपाल फर्कनेहरुमा अत्याधिक कोरोना संक्रमण पुष्टि भइरहेको छ । शुक्रबार सर्वाधिक ३७ जनामा संक्रमण पुष्टि भएको हो । बिहीबार २७, बुधबार र मंगलबार पाँच पाँच र सोमबार १० जना व्यक्तिमा कोरोना पुष्टि भएको थियो । सोमबार यता भारतबाट आएका ८४ जनामा कोरोना संक्रमण पुष्टि भएको छ । जुन जिल्लाको कूल कोरोना संक्रमणको ८९३६ प्रतिशत हो । कोरोना फोकल पर्सन ओली भन्छन्, जिल्लामा स्वाब परीक्षण गराउँदा निकै कम व्यक्तिमा मात्र संक्रमण पुष्टि भएको छ । कम्युनिटी लेभलमा कोरोना घट्दो छ । भारतबाट आउने व्यक्तिमा कोरोना संक्रमण पुष्टि हुने दर बढ्दो छ । जमुनाहा नाकामा कोरोना संक्रमण पुष्टि भएका गम्भीर बिरामीलाई एम्बुलेन्सबाट सिधै भेरी अस्पतालमा भर्ना गरिन्छ भने सामान्य अवस्थाका संक्रमितलाई नेपालगन्ज उपमहानगरपालिकाले बाल मन्दिरमा स्थापना गरेको आइसोलेसन सेन्टरमा राखेर सम्बन्धित जिल्ला पठाइने गरिएको छ ।"
नगरपालिकाविरुद्ध इटहरीमा स्रष्टाको विरोध,"इटहरी : इटहरी उपमहानगरपालिकाले पालिकामा रहेका स्रष्टा र सिर्जनाको अपमान गरेको भन्दै बिहीवार मौनविरोध गरिएको छ । लेखक तथा नेतृ मिथिला पोखरेलको अगुवाईमा स्रष्टाहरूले नगरपालिकाको मूल गेट अगाडि सर्पहरू गीतसंगीत सुन्दैनन् नामको कालो ब्यानरसहित विरोध जनाएका हुन् । पोखरेलले जारी गरेको वक्तव्यमा इटहरी आसपासका सबै नगरपालिकाले कम्तिमा २५ लाखदेखि बढीमा ५० लाखसम्मको वार्षिक बजेट विनियोजन गरी सुरुदेखि नै महत्वपूर्ण योगदान गरेको उल्लेख छ । ती नगरपालिकाका उपप्रमुख मन्जु भण्डारी, जमुना पोखरेल, तारा ढकाल र धना तामाङले यस क्षेत्रको उत्थानका लागि महत्वपूर्ण काम गरेको उल्लेख छ । इटहरीमा भने २०७७ सालको बजेटमा उपप्रमुखले स्रष्टा र सिर्जनाको उत्थानमा संस्था नै निर्माण गरी तिनको हितमा काम गर्ने प्रतिज्ञा गरेको र पुस्तकालयलाई इलाइब्रेरी बनाउने भनी गरेको वाचा विपरीत सिन्को पनि नभाँचेको आरोप लागेको छ । पालिकामा साधन स्रोत हुँदा र गरेका वाचाअनुसार पनि काम नगर्नुजस्ता लज्जाजनक कामप्रति स्रष्टाले विरोध गरेका हुन् । कवि टिक मिलनले स्रष्टाको उपेक्षा र अपमान घोर निन्दनीय रहेको बताए । उनले त्यसका लागि कलमले नै क्रान्ति गर्ने भावको छन्दोबद्ध कविता वाचन गरेका थिए । विरोध कार्यक्रममा जनसांस्कृतिक महसंघका केन्द्रीय सल्लाहकार प्राडा बद्रीविशाल पोखरेल, प्रसिद्ध गीतकार गायत्री लम्साल, कलाकार कृष्ण नेपाल, लेखक पदम अधिकारी, कलाकार सुषमा तिम्सिना, गीतकार नरेश खड्कालगायत तीन दर्जन स्रष्टा सहभागी थिए ।"
"बैंककै कर्मचारीको मिलेमतोमा १६ लाख चोरी, चार जना पक्राउ","काठमाडौं: कर्मचारीकै मिलेमतोमा एनआइसी एसिया बैंकको लाखौँ रुपैयाँ चोरी भएको पाइएको छ। महानगरीय प्रहरी परिसरका अनुसार उक्त बैंकको नगद संकलक काठमाडौँको काँडाघारी बस्ने प्रदीप खत्रीसहितका चार व्यक्तिलाई पक्राउ गरेपछि उक्त रहस्य खुलेको हो। उनले काठमाडौं महानगरपाकिला१० को कार्यालयबाट रु १२ लाख ४५ हजार र मेट लाइफ इन्योरेन्स शान्तिनगरबाट तीन लाख पचासी हजार गरी रु १६ लाख ३० हजार बैंक दाखिला गर्न जाने क्रममा लुटपाट भएको भनी प्रहरीमा सूचना प्राप्त भएको थियो। सो घटना पुस १८ गतेको हो। सोही आधारमा प्रहरी वृत्त बानेश्वर र महानगरीय अपराध महाशाखाको संयुक्त टोलीबाट अनुसन्धान गर्दा खत्रीमाथि शंका लागेपछि पक्राउ परेका थिए। उनीमाथिको अनुसन्धानमा मिलेमतोमा उक्त नगद चोरी गरी भागबण्डा गरेको फेला परेको प्रहरी उपरीक्षक दिनेशराज मैनालीले जानकारी दिए। प्रहरीले चोरीमा सङ्लग्न खत्रीसहित ललितपुर धापाखेल बस्ने वर्ष २४ को विमल तामाङ, रामेछाप घर भइ ललितपुर बस्ने राज पौडेल र अनिश खड्कालाई पक्राउ गरेको आज एक सूचना जारी गरी जनाएको छ। उनीहरूले सबै पैसा भागबण्डा लगाएर बाँडेको फेला परेको जानकराी दिँदै प्रहरीले अहिलेसम्म १३ लाख ४६ हजार फेला परेको र दुई लाख ८२ हजार भने खर्च गरेको खुलेको छ।"
जलवायु परिवर्तनको मुद्दामा सरकार गम्भीर छ : प्रधानमन्त्री (फोटो फिचर),"काठमाडौं: प्रधानमन्त्री शेरबहादुर देउवाले जलवायु परिवर्तनको मुद्दामा सरकार गम्भीर रहेको बताएका छन्। अन्नपूर्ण मिडिया नेटवर्कले आयोजना गरेको जलवायु परिवर्तनका मुद्दाका लागि 'युनिटी फर सस्टेनिबिलिटी'नामक कार्यक्रममा बोल्दै प्रधानमन्त्री देउवाले यस्तो बताएका हुन्। उनले अन्नपूर्ण मिडिया नेटवर्कले एकदमै सराहनीय काम गरेको बताए। 'जलवायु परिवर्तनका मुद्दामा मिडियाले महत्वपूर्ण भूमिका निर्वाह गर्न सक्छ। अन्नपूर्ण मिडिया नेटवर्कले बोकेको उक्त अभिभारा एकदमै सराहनीय छ,' सम्बोधनको क्रममा उनले भने। उनले सरकारले पनि छोटो र दीर्घकालीन योजना बनाएर जलवायु परिवर्तनको मुद्दामा काम गर्ने प्रतिबद्धता जनाए। उनले निजी तथा गैरसरकारी संस्थाहरुसँग यस्ता मुद्दामा हातेमालो गर्न जरुरी रहेको भन्दै सहकार्यका लागि आह्वानसमेत गरे। त्यस्तै अन्नपूर्ण मिडिया नेटवर्काका अध्यक्ष क्यापटेन रामेश्वर थापाले जलवायु परिवर्तका मुद्दालाई प्रमुख एजेन्डाको रुपमा राखेको बताए। उनले जलवायु परिवर्तनलाई न्युनीकरण गर्न मिडियाले खेल्ने भूमिकामा कुनै कसर बाँकी नराख्ने प्रतिबद्धता जनाए। उनले जलवायु परिवर्तनका मुद्दामा सरकारसँग सहकार्य गरेर अघि बढ्नेसमेत बताए। 'जलवायु परिवर्तनलाई न्युनीकरण गर्न अन्नपूर्ण मिडिया नेटवर्कले कुनै कसर बाँकी राख्दैन। हामीले पहिल्यैदेखि यो मुद्दालाई प्रमुख एजेन्डाको रुपमा प्रस्तुत गर्दै आएका छौं। आगामी दिनमा पनि सरकारसँग यस मुद्दामा सहकार्य गर्दै अगाडि बढ्छौं,' सम्बोधनको क्रममा उनले भने।"
"लुम्बिनी प्रदेशमा पनि ओमिक्रोन, नाकामा सर्तकता","भैरहवा : कोभिड१९ को नयाँ भेरियन्ट ओमिक्रोनकाे संक्रमण लुम्बिनी प्रदेशमा पनि देखिएको छ । स्वास्थ्य तथा जनसंख्या मन्त्रालयले देशभरबाट पुस महिनामा संकलन गरेको एक हजार एक सय ४६ पोजेटिभ नमुनाको एसजिन स्क्रिनिङ गर्दा दुई सय ५० वटा (२२ प्रतिशत) नमुनामा एसजिन नेगेटिभ पत्ता लागेको छ । एसजिन नेगेटिभ पत्ता लागेको मध्ये २४ नमुनाको जिन सिक्वेन्सिङ गर्दा सबैमा ओमिक्रोन पुष्टि भएको स्वास्थ्य तथा जनसंख्या मन्त्रालयले जनाएको छ । यसरी देशभरबाट संकलन गरिएको नमुना मध्ये लुम्बिनी प्रदेशको प्रदेश जनस्वास्थ्य प्रयोगशाला भैरहवाले पनि नमुना संकलन गरी जिन सिक्वेन्सिङका लागि काठमाण्डौँ पठाएको थियो । जसमध्ये रुपन्देहीको बेलहिया नाकाबाट २८ वटा, पाल्पा जिल्लाबाट ५ वटा र नेपालगंजको भेरी अस्पतालबाट दश वटा गरी कुल ४३ वटा नमुना संकलन गरी परिक्षणका लागि पठाइएको थियो । लुम्बिनी प्रदेशबाट पठाइएको नमुना मध्ये केहीमा ओमिक्रोन संक्रमण देखिएको प्रदेश जनस्वास्थ्य प्रयोगशाला भैरहवाका ल्याब इन्चार्ज प्रेम कुमार यादवले बताए । हामीले पठाएको ४३ वटा नमुना मध्ये केहीमा ओमिक्रोन देखिएको छ उनले अन्नपूर्ण पोष्ट्सगँ भने, तर संख्यामा कति वटा भन्ने अझै एकिन भएको छैन । लुम्बिनी प्रदेशबाट सबैभन्दा बढी रुपन्देहीको बेलहिया नाकाबाट २८ वटा नमुना संकलन गरी जिन सिक्वेन्सिङका लागि पठाइएको थियो । केही समय यता बेलहिया नाकाबाट भित्रिने सर्वसाधरणको नाकामा एन्टिजन परिक्षण गर्दा पोजेटिभ संख्या बढ्दै गएको स्वास्थ्य कार्यालय रुपन्देहीका भेक्टर कन्ट्रोल निरीक्षक केदारनाथ शाहले बताए । उनका अनुसार बेलहिया नाकामा पुस २१ गते स्वदेश भित्रिने मध्ये दुई सय ८० जनाको एन्टिजन परिक्षण गर्दा ३६ जनामा पोजेटिभ देखिएको थियो । त्यस्तै २२ गते पाँच सय १८ जनामा परिक्षण गर्दा एक सय पाँच जनामा र २३ गते एक सय ८० जनामा परिक्षण गर्दा १८ जनामा पोजेटिभ देखिएको छ । प्रदेशबाट पठाइएको नमुनामा देखिएको ओमिक्रोन संक्रमण पनि भारतमा रोजगारी गरेर स्वदेश फर्किएको व्यक्तिमा पुष्टि भएको हुन सक्ने बताइएको छ । देशको विभिन्न स्थानबाट रोजगारीका लागि भारत गएका नेपालीहरु स्वदेश फर्किने क्रममा र विदेशी नागरिकहरुको नाकामा एन्टिजन परिक्षण गर्ने गरिएको छ । केही समय अघि विदेशी नागरिकको हकमा ७२ घण्टा भित्र गराइएको पीसीआर रिपोर्ट वा कोरोना खोप लगाएको आधिकारिक कार्ड देखाए पश्चात नाकाबाट स्वदेश भित्रिन अनुमति दिने गरिएको थियो । तर, अब नाकामा एन्टिजन परिक्षण गर्दा पोजेटिभ देखिए विदेशी नागरिकलाई नाकाबाट नै फर्काउने गरिएको रुपन्देहीको इलाका प्रहरी कार्यालय बेलहियाका प्रहरी निरीक्षक नविन पौडेलले जानकारी दिए । नाकाबाट स्थानीय सर्वसाधरणहरुको आउजाउमा भने कुनै रोकछेक छैन । नाकाबाट संक्रमणको रोकथाम तथा नियन्त्रणका लागि नाकामा सर्तकर्ताका साथै एन्टिजन परिक्षणको दायरा बढाइएको रुपन्देहीका प्रमुख जिल्ला अधिकारी ऋषिराम तिवारीले बताए । उनले संक्रमित नेपाली यात्रुहरुका लागि होल्डिङ सेन्टर र आइसोलेशन सेन्टर संचालनको तयारी सुरु भएको बताए । साथै सुरक्षित रुपमा उनीहरुको गन्तव्यसम्म पुर्याउनका लागि यातायातको व्यवस्था समेत मिलाउने तयारी भएको छ । जसका लागि शुक्रवार बसेको जिल्ला कोभिड संकट व्यवस्थापन केन्द्रको बैठकले यातायात र होटल व्यवसायीहरुसगँ समन्वय गर्ने, नाकामा कडाई गर्ने लगायतको निर्णय गरेको छ उनले भने । साथै उनले जिल्लामा भएका सबै स्वास्थ्य संस्था, अस्पतालहरुलाई पनि तयारी अवस्थामा रहन निर्देशन दिइएको बताए । अहिले रुपन्देहीमा संक्रमणको अवस्था नियन्त्रित नै देखिएको छ प्रजिअ तिवारीले भने, तर, पनि हामीले सर्तकर्ता अपनाउनुका साथै आवश्यक तयारीहरु गरिरहेका छौँ ।"
अनुसन्धान र विकासमा इजरायलको सूचनाप्रविधि कक्ष,"काठमाडौं: काठमाडौंस्थित इजरायल दूतावासले राष्ट्रिय आविष्कार केन्द्र नेपालमा रिसर्च एन्ड डेभलपमेन्ट हब एन्ड हाइटेक मोडेल क्लासरूम स्थापना गरिदिएको छ । राष्ट्रको समग्र विकासका लागि हबको भूमिका उल्लेखनीय हुने बताउँदै नेपालका लागि इजरायलका राजदूत हनान गोदरले १६ ल्यापटप, टेबल, कुर्सी, डिजिटल डिस्प्ले स्क्रिन, इनबिल्ट साउन्ड सिस्टम, हाइस्पिड इन्टरनेट सहित एयरकन्डिसन रुम निर्माण गरिदिएको जानकारी दिए । अनुसन्धानकर्ताबीच नवीन विचारहरूको विकास आदानप्रदान गर्ने उद्देश्यले हब नेपालमा खोलिएको गोदरको भनाइ छ । यस्तो कक्षा नेपालमा पहिलो हो । यसबाट अनुसन्धान र विकासका लागि अन्तर्राष्ट्रिय संस्थाहरूसँग सहकार्य बढ्ने छ, उनले भने । उक्त कक्षको बिहीबार राजदूत गोदर, मिसनका उपप्रमुख ताल स्भर्तस्म्यान र केन्द्रका प्रमुख डा महावीर पुनले संयुक्त रूपमा गरेका थिए । गोदारले विज्ञानमा आएको परिवर्तनको अनुसन्धानबाट जीवनशैलीमा सुधार ल्याउन सकिनेमा जोड दिए । उनले भने, यही कारण इजरायल अघि बढेको छ । नेपालमा प्रगति गर्न यो केन्द्रले विशेष भूमिका खेल्न सक्छ । उपप्रमुख स्भर्तस्म्यानले नेपालमा उच्चस्तरीय सूचनाप्रविधि प्रयोगका लागि अनुसन्धान र विकास हब निर्माण गर्न पाएकोमा सन्तुष्टि व्यक्त गरे । उनले भने, यसले नेपाली अनुसन्धानकर्ता र नागरिकले राष्ट्रको हितमा ठूला विचार आविष्कार गर्नेछन् । भविष्यमा नेपालले विश्वमा हाइटेक स्केलमा ठूला विचारहरू आविष्कार गर्नेछ । केन्द्रका प्रमुख महावीर पुनले भने, इजरायल मरुभूमि हो तर आविष्कारमा उर्वर छ । तर नेपाल हरियाली छ र पनि आविष्कारमा मरुभूमि जस्तै छ । उनले देश विकास गर्न स्वदेशी आविष्कारक र वैज्ञानिकहरू उत्पादन गरिरहेको बताए । इजरायलले विकास र अनुसन्धानका लागि गरेको सहयोगले आविष्कारमा मद्दत पुग्ने र भविष्यमा पनि सहयोग प्राप्त हुने अपेक्षा गरेको बताए । नेपालमा अनुसन्धान र विकासको हबका रूपमा कक्षाहरू कसरी सञ्चालन गर्ने भन्नेबारे भर्चुअल बैठकमा नेगेभस्थित बेन गुरियन युनिभर्सिर्टी इजरायलको समानान्तर संस्था याजामुट ३६० इन्टरप्रिनेयरसीप सेन्टरले गर्ने विषय प्रकाश पारिएको थियो । सेन्टरकी संस्थापक एवं महाप्रबन्धक दाना गाभिसले उद्यमशीलता, नवप्रवर्तन र प्रविधिको महत्वलाई कसरी शैक्षिक, अनुसन्धान र विकासमा समावेश गर्नेबारे जानकारी दिइन् ।"
९३ प्रहरीलाई कोरोना सङ्क्रमण,"महाराष्ट्र: पछिल्लो २४ घण्टामा मुम्बईमा ९३ प्रहरीलाई कोभिड१९ सङ्क्रमण पुष्टि भएको मुम्बई प्रहरीले शुक्रबार जानकारी दिएको छ। यससँगै नगरमा अहिलेसम्म ९ हजार ६५७ जना प्रहरीलाई कोभिड१९ सङ्क्रमण पुष्टि भएको छ। यसैबीच, मुम्बइले गत २४ घण्टामा २० हजार १८१ थप व्यक्तिमा कोभिड१९ सङ्क्रमण भएको एक विज्ञप्तिमा उल्लेख गरिएको छ। सङ्क्रमितको सङ्ख्या बढेसँगै सङ्क्रमण दर २९९० प्रतिशत पुगेको बृहनमुंबई नगर समितिले बिहीबार जानकारी दिएको छ। महाराष्ट्रमा बिहीबार ३६ हजार २६५ थप व्यक्ति सङ्क्रमित भएका थिए भने १३ जनाको मृत्यु भएको थियो। त्यसैगरी आठ हजार ९०७ जना डिस्चार्ज भएका थिए। महाराष्ट्र राज्यमा शुक्रबार ७९ व्यक्तिमा कोभिडको ओमिक्रोन भेरिएन्ट भेटिएको बताइएको छ। यहाँ ओमिक्रोन भेरिएन्ट भेटिएका ३८१ जना निको भई घर फर्किसकेका छन् भने अहिलेसम्म राज्यभरि ८७६ व्यक्तिमा ओमिक्रोन सङ्क्रमण पुष्टि भएको छ।"
कोरोना फैलिन नदिन प्रधानमन्त्री देउवाले दिए यस्तो निर्देशन,"काठमाडौं: नेपालमा कोरोना संक्रमण तीव्ररुपमा फैलिन थालेपछि प्रधानमन्त्री शेरबहादुर देउवाले सम्बन्धित निकायहरुलाई उच्च सतर्कता अपनाउन निर्देशन दिएका छन्। कोभिड१९ संकट व्यवस्थापन समन्वय केन्द्र (सीसीएमसी)को शुक्रबार प्रधानमन्त्री कार्यालय सिंहदरवारमा बसेको बैठकमा देउवाले यस्तो निर्देशन दिएका हुन्। प्रधानमन्त्री देउवाले कोरोनाविरुद्धको भ्याक्सिन अभियानलाई तीव्र पार्न, अस्पतालहरुलाई तयारीमा अवस्थामा राख्न निर्देशन दिएका हुन्। त्यस्तै कोरोना परीक्षणको दायरा बढाउन पनि प्रधानमन्त्री देउवाले निर्देशन दिएको एक मन्त्रीले बतए। शुक्रबार एकैदिन नेपालमा ९६५ जनामा कोरोना संक्रमण देखिएको थियो भने एकैौदिन २४ जनामा ओमिक्रोन संक्रमण देखिएको थियो।"
सिडिओ र प्रहरी प्रमुखलाई एकैसाथ जिल्ला नछाड्न सर्कुलर,"काठमाडौं: गृहमन्त्रालयले प्रमुख जिल्ला अधिकारी र जिल्लाका प्रहरी प्रमुखलार्ई एकैसाथ जिल्ला नछाड्न सर्कुलर जारी गरेको छ। गृहमन्त्री बालकृष्ण खाँणले जिल्लाको शान्ति सुरक्षालार्ई मध्यनजर गरी एकैचोटी जिल्ला नछाड्न सर्कुलर जारी गरिएको जानकारी दिए। गृहमन्त्रालयमा आज नेपाल निजामती कर्मचारी युनियनको आठौँ विभागीय अधिवेशनको उद्घाटन समारोहमा उहाँले उक्त कुराको जानकारी दिए। उनले गृहमन्त्रालय अरु मन्त्रालय जस्तो नभइ चौविसै घण्टा सेवा दिनुपर्ने विशिष्ट खालको रहेको जानकारी दिँदै असहज अवस्थामा पनि दिनरात नभनी काम गर्ने कर्मचारीप्रति सम्मान प्रकट गरे। राज्य प्रणाली सञ्चालनको मूल आधारशिला भनेको राष्ट्रसेवक कर्मचारी रहेको र जुनसुकै परिस्थितिको सामना गर्न तयार हुनुपर्ने सुझाव उनले दिए। 'नयाँ चुनौती र दायित्व आउन सक्छन्, सामना गर्न कर्मचारी तयार हुनुपर्छ,' उनले भने। कर्मचारीले जनता आउँदा सेवा राम्रो दिन सक्नुपर्नेमा जोड दिँदै गृहमन्त्री खाँणले अहिले दुई घण्टा लाग्दै आएको कामलाई डेढ घण्टा र छ घण्टा लाग्दै आएको कामलाई पाँच घण्टामा सम्पन्न गरे पनि सेवाग्राहीमा ठूलो राहत हुनेतर्फ ध्यानाकर्षण गराए। उनले मन्त्रालय र मातहतका कार्यालयमा कोही पनि हाकिम कर्मचारी नभइ सबै एकै परिवारका सदस्य रहेको पनि बताए।"
३४ वर्षकै उमेरमा विद्यालयको सहप्रधानाध्यापक,महोत्तरी : महोत्तरीको बर्दिबास९ पशुपतिनगरस्थित राष्ट्रिय माध्यमिक विद्यालय पशुपतिनाथ बनरझुल्लाले अनुभवी शिक्षकलाई सहायक प्रधानाध्यापकको रुपमा पाएको छ । ढेड दशकदेखि शिक्षण पेशामा आवद्ध शिक्षक संजितकुमार महतोलाई विद्यालय व्यवस्थापन समितिले जिम्मेवारी दिएको हो । सहायक प्रधानाध्यापक महतो २०६३ सालदेखि शिक्षण पेसामा प्रवेश गरेका थिए । गत वर्ष यस विद्यालयमा उनले आधारभूत तहको राहत दरबन्दीमा नियुक्ति पाएका थिए । नेपाल पुलिस स्कूल गरुडा रौतहटमा निमावि तहको शिक्षकको रुपमा काम गर्दै गर्दा छिमेकी गाउँको यो विद्यालयमा उनलाई काम गर्ने अवसर जुटेको थियो । उनी विज्ञान र गणित बिषयका अनुभवी शिक्षक हुन् । विद्यालयले अनुभवी सहायक प्रधानाध्यापक पाएसँगै शिक्षण क्रियाकलाप प्रभावकारी बन्ने अपेक्षा राखिएको व्यवस्थापन समितिका अध्यक्ष रामजतन महतोले जनाए । बर्दिबास१३ बिजलपुराका शिक्षक महतोलाई उनका वुवा राजेन्द्रले बनिबुतो गरेर पढाएका थिए । छोरोको प्रगतिमा राजेन्द्रले खुशी व्यक्त गरेका छन् । संजीतले सबै अनुभव विद्यालयको शिक्षण क्रियाकलापमा लगाउने प्रतिबद्धता व्यक्त गरेका छन् ।
"जापानमा हिउँमा चिप्लिएर दुई सय बढी घाइते, दुई पत्रकारलाई ज्युँदै जलाइयो","टोक्योः जापानमा हिउँ र बरफमाथिबाट चिप्लेर २ सयभन्दा बढी मानिस घाइते भएका छन्। राजधानी टोक्योमा भारी हिमपातपछि जमेको हिउँ र बरफमाथिबाट चिप्लेर सो संख्यामा मानिस घाइते भएका हुन्। बिहीबार र शुक्रबार दिउँसोसम्ममात्र सो संख्यामा मानिसहरु घाइते भएको र घाइतेहरु सबैलाई अस्पताल भर्ना गरिएको टोक्यो न्युजमा समाचार छ। चिप्लेर लड्नेमा ९ देखि ९७ वर्ष उमेर समूहका मानिस रहेको बताइएको छ। हिमपातका कारण विगत २४ घण्टामा ३ सयभन्दा बढी सामान्य खाले सडक दुर्घटना भएको समेत बताइएको छ। चार वर्षपछि पहिलो पटक टोक्योमा भारी हिमपात भएको त्यहाँका अधिकारीहरुले बताएका छन्। बिहीबार साँझदेखि टोक्योमा १० सेन्टिमिटरसम्म हिमपात भएको बताइएको छ। भारी हिमपातका कारण त्यहाँको यातायात सेवा शुक्रबारसम्म अवरुद्ध बनेको टोक्यो न्युजमा खबर छ। टोक्योको तापक्रम शुक्रबार १८ डिग्र सेल्सियसमा झरेको बताइएको छ। उत्तर कोरिया पनि शीतकालीन बेइजिङ ओलम्पिकमा सहभागी नहुने बेइजिङः उत्तर कोरिया पनि चीनको शीतकालीन बेइजिङ ओपलिम्पक्समा सहभागी नहुने भएको छ। आगामी महिना राजधानी बेइजिङमा आयोजित ओलम्पिक्समा उत्तर कोरिया सहभागी नहुने भएको हो। अमेरिकाले बेइजिङ ओलम्पिक्सको सफल उद्घाटन रोक्ने प्रयास गरेको आरोप लगाउँदै उत्तर कोरियाले शुक्रबार सो खेलकुद कार्यक्रममा सहभागी नहुने बताएको हो। संसारभरि बढ्दो कोरोना संक्रमणका कारण आफुले खेलकुदमा सहभागी नहुने निर्णय गरेको समेत बताएको अन्तर्राष्ट्रिय मिडियामा खबर छ। यसअघि अमेरिका, अष्ट्रेलिया, बेलायत र जापानले शीतकालीन बेइजिङ ओलम्पिक्स खेलकुद कूटनीतिक रुपमा बहिष्कार गर्ने घोषणा गरेका थिए। शीतकालीन बेइजिङ ओलम्पिक्स आगामी फेब्रुअरी ४ देखि बेइजिङमा सुरु हुँदैछ। दोस्रो विश्व युद्धमा पठाएको चिठी ७६ वर्षपछि प्राप्त पिटसवर्गः दोस्रो विश्व युद्धको समयमा अमेरिकी सैनिकले पठाएको एक पत्र करिब ७६ वर्षपछि मात्र प्राप्त भएको छ। अमेरिकी सैनिकले जर्मनीबाट म्यासाचुसेत्समा रहेकी आफ्नी आमालाई पठाएको पत्र करिब ७६ वर्षपछि प्राप्त भएको हो। दोस्रो विश्व युद्ध अन्त्यको क्रममा २२ वर्षीय आर्मी सर्जेन्ट जोन गोन्साल्भ्सले सन् १९४५ डिसेम्बरमा हुलाकमार्फत् आफ्नी आमालाई चिठी पठाएका थिए। सो चिठी पिटसबर्गस्थित अमेरिकी हुलाक सेवा कार्यालयमा फेला परेको र बुधबारमात्र आर्मीको परिवारले सो पत्र प्राप्त गरेको डब्ल्युएफएक्सटी टिभीमा रिपोर्ट छ। सो रिपोर्टअनुसार सो पत्र ७५ वर्षसम्म नखोलिएको बताइएको छ। सो पत्रमार्फत् आफू सञ्चै भएको र चाडै भेट्ने वाचा गरेको बताइएको छ। ठीठ्ठि पठाउने आर्मी गोन्स्लेभ्सको भने सन् २०१५ मा निधन भएको बताइएको छ। दुई पत्रकारलाई ज्युँदै जलाइयो हैटी: हैटीको एक हतियारधारी समूहले हैटीका दुई पत्रकारलाई ज्युँदै जलाएका छन्। ती मकाक नामक हतियारधारी समूहका सदस्यले राजधानी पोर्ट औ प्रिन्समा दुई पत्रकारलाई ज्युँदै जलाएर मारेका हुन्। स्रोतले सीएनएन न्युजसँग बताएअनुसार हैटीमा सुरक्षा अवस्था दैनिक खस्किरहेको समाचार बनाएको आरोपमा सो समूहले दुईजना स्थानीय पत्रकारलाई एकैपटक ज्युँदै जलाएर मारेका हुन्। मारिनेमा हैटीको मिडिया रेडियो इकोटी एफएममा कार्यरत पत्रकार जोन वेस्ली अमाडी र अर्का पत्रकार रहेको सीएनएनले जनाएको छ। फ्रान्सेली सेना हटेलगत्तै मालीमा रुसी सेना तैनाथ टिम्बक्टुः मालिबाट फ्रान्सेली सेना हटेलगत्तै रुसले आफ्नो सेना तैनाथ गरेको छ। रुसले उत्तरी सहर टिम्बक्टुमा आफ्नो सैन्य फौज तैनाथ गरेको हो। गत महिनामात्र फ्रान्सेली सैन्य बलले टिम्बक्टु सहर छोडेको थियो। फ्रान्सेली सेनाले छोडेपछि खाली भएको सो सहरमा हालै रुसी सेना तैनाथ भएको माली सेनाका प्रवक्ताले जानकारी दिएका छन्। मालीको सैन्य बललाई तालिम दिन रुसी सेना सो शहरमा खटाइएको प्रवक्ताले बताएका छन्। फ्रान्सको उपनिवेशमा रहेको मालिमा लामो समयसम्म फ्रान्सेली सेना सो क्षेत्रमा खटाइएको बताइन्छ। पछिल्लो समय दुई पक्षीय सहमतिस्वरुप रुसी सेना मालीमा खटिएको बताइएको छ। यद्यपि माली सरकारले सो भनाईलाई बेवास्ता गर्दै आएको बताइएको छ। ताइवानलाई मुलुकभन्दा चीनले तिरायो जरिवाना बेइजिङः ताइवानलाई मुलुकको रुपमा चिनाउँदा चीनले एक ग्रोसरी स्टोरलाई जरिवाना तिराएको छ। चीनले ७इलेभेन ग्रोसरी स्टोर कम्पनीलाई करिब ५० हजार युयान अर्थात् ७ हजार ८४२ अमेरिकी डलर बराबरको जरिवाना तिराएको हो। ७इलेभेनले आफ्नो वेवसाइटमा ताइवानलाई एक मुलुकको रुपमा छुट्याउँदै ताइवानको झण्डाको चिन्ह राखेको थियो। सो कम्पनीले गतल काम गरेको भन्दै चीनको बेइजिङ म्युनिसिपल सरकारले सो कम्पनीलाई ५० हजार युयान जरिवाना तिराएको हो। सो आरोपमा ७इलेभेनलाई गएको डिसेम्बरदेखि मुद्दा अघि बढिरहेको थियो। सोही आरोपमा बेइजिङ म्युनिसिपल सरकारले शुक्रबार सजायस्वरुप सो रकम जरिवाना सुनाएको बताइएको छ। भारतको क्वारेन्टीनमा राखिएका इटालीका १३ यात्रु भागे अम्रितसारः चार्टर विमानमार्फत् इटालीबाट भारत पुगेका कम्तीमा १३ यात्रु क्वारेन्टीनबाट भागेका छन्। भारतको अम्रितसार पुगेपछि कोभिड संक्रमण पोजिटिभ देखिएका १३ यात्रु क्वारेन्टीनबाट भागेका हुन्। करिब १६० यात्रु बोकेको चार्टर विमान इटालीको मिलानबाट भारतको अम्रितसार भ्रमणका लागि उडेको थियो। सो विमानमार्फत् बुधबार अम्रितसार पुगेका १६० मध्ये सोही साँझ करिब १२५ यात्रुमा कोरोना संक्रमण पोजिटिभ देखिएको थियो। संक्रमित यात्रुमध्ये १३ यात्रु भागेको बीबीसीले जनाएको छ। भारतमा शुक्रबारसम्म १ लाखभन्दा बढी नयाँ संक्रमित फेला परेका छन्। जमिन हराभरा बनाउने किसानलाई बेलायत सरकारले नगद रकम दिने लण्डनः उजाडिएको जमिन हराभरा बनाउने बेलायतका कृषकहरुलाई सरकाले नगद रकम प्रदान गर्नै भएको छ। प्रकृति पुन प्राप्ती (नेचर रिकभरी) योजना कार्यक्रमअन्तर्गत सरकारले किसानहरुलाई सो रकम प्रदान गर्ने भएको हो। बेलायत सरकारले हालै करिब १५ वटा पाइलट परियोजना लागू गर्ने घोषणा गरेको छ। सो परियोजना सुरु भएको दुई वर्षमा अर्थात् सन् २०२८ सम्ममा सम्पन्न हुने बेलायत सरकारले जनाएको छ। नेचर रिकभरी कार्यक्रमअन्तर्गत किसानहरुले कम्तीमा ५ सय हेक्टरदेखि बढीमा १० हजार हेक्टर जमिनको अवस्था सुधार्नुपर्ने बताइएको छ। सो परियोजनाको वास्तविक लगानी सार्वजनिक नगरिए पनि दुई वर्षको अन्तरालमा करिब ८ सय मिलियन युरो रकम खर्च गरिने बताइएको छ। ल्याण्डस्केप एण्ड नेचर रिकभरी कार्यक्रमअन्तर्गत सरकारले सन् २०४२ सम्ममा ३ लाख हेक्टर जमिन सुधार गर्ने लक्ष्य राखेको छ। किसानहरुले उजाडिएको अर्थात् विनाश भएको सार्वजनिक एवं सरकारी जमिनलाई पुरानै अवस्थामा फर्काउनु पर्नेछ। जलवायु परिवर्तनका कारण उजाडिएको जमिनलाई सुधार्नुपर्ने र राम्रोसँग व्यवस्थापन गर्नुपर्नेछ। किसानहरुले उजाडिएका जमिनमा नासिएको जैविक विविधता फर्काउन, नदि, वन, सिमसार, वन्यजन्तु र अन्य प्रजातिहरुको वासस्थान स्वस्थ्य तवरमै फकाउनुपर्नेछ। सो कार्य गर्ने किसानहरुलाई सरकारले मनग्य रुपमा नगद रकम उपलब्ध गराउने गार्जियनमा समाचार छ। काजकिस्तानमा रुसी सेना परिचालन, ३ हजार बढी प्रदर्शनकारी पक्राउ अल्माटीः काजकिस्तानमा रुसी सेना परिचालनपछि कम्तीमा ३ हजार प्रदर्शनकारी पक्राउ परेका छन्। रुसको शान्ति सेना परिचालनपछि शुक्रबारसम्म कम्तीमा ३ हजारभन्दा बढी सरकार विरोधी प्रदर्शनकारी पक्राउ परेका हुन्। रुसी सेना खटिएपछि प्रदर्शनकारीहरुलाई त्यहाँको सुरक्षाकर्मीले पक्राउ गरेको काजकिस्तानको आन्तरिक मामला मन्त्रालयले सो जानकारी दिएको हो। पेट्रोलिय पदार्थ र खाना पकाउने ग्यासको मूल्यवृद्धिको विरोधका कारण अशान्त बनेको काजकिस्तानमा त्यहाँ राष्ट्रपति कासिम जोमार्ट तोकायिभको आग्रहमा बिहीबारदेखि रुसको शान्ति सेना तैनाथ भएको थियो। काजकिस्तानमा इन्धनको मूल्यवृद्धिको विरोधमा आइतबार त्यहाँका सरकारविरोधी नागरिकले प्रदर्शन सुरु गरेका थिए। करिब एक हप्ता लामो सो प्रदर्शन पछिल्ला दिनहरुमा हिंसा परिणत भएको थियो। काजकिस्तानको ठूलो सहर अल्माटीबाट सुरु भएको सो प्रदर्शन देशभर चलेको थियो। प्रदर्शन हिंसामा परिणत भएपछि गएको मंगलबार काजकिस्तान सरकारले राजीनामा दिएको थियो भने देशमा संकटकाल घोषणा गरिएको थियो। प्रदर्शन अवधिभर १८ सुरक्षाकर्मी मारिएका थिए भने दर्जनौं प्रर्दशनकारी मारिएका थिए। सो हिंसामा १ हजारभन्दा बढी प्रदर्शनकारीहरु घाइते भएका थिए।"
अब पोखरामा पनि मिर्गौला प्रत्यारोपण,"पोखरा: पश्चिमाञ्चल क्षेत्रीय अस्पताल प्रदेशकै सबैभन्दा ठूलो अस्पताल भनिए पनि कतिपय ठूला रोगको उपचार छैन। त्यहीमध्येको एउटा अभाव पनि अस्पतालले छिटै पूर्ति गर्ने भएको छ। अस्पतालले मिर्गौला प्रत्यारोपण सेवा सुरु गर्न लागेको छ। त्यसका लागि भक्तपुरस्थित धर्मभक्त मानव अंग प्रत्यारोपण केन्द्रसँग अस्पतालको तालुक संस्था पोखरा स्वास्थ्य विज्ञान प्रतिष्ठानले सम्झौता गरेको छ। प्रतिष्ठानका उपकुलपति डा डुकबहादुर क्षेत्री र मानव अंग प्रत्यारोपण केन्द्रका प्रमुख पुकार श्रेष्ठबीच पश्चिमाञ्चल क्षेत्रीय अस्पतालमा मिर्गौला प्रत्यारोपण सेवा सुरु गर्ने विषयमा सम्झौता भएको छ। मिर्गौला प्रत्यारोपणमा विशेषज्ञता हाँसिल गरेको केन्द्रले पक्षे अस्पतालका चिकित्सकहरुलाई दक्ष बनाउनेलगायत बुँदा राखेर बुधबार भक्तपुरमा उक्त सम्झौता भएको हो। यही आर्थिक वर्षभित्र सेवा सुरु गर्ने गरी गृहकार्य अगाडि बढाएका छौं, पोखरा स्वास्थ्य विज्ञान प्रतिष्ठानका उपकुलपति डा क्षेत्रीले भने, हामीसँग विशेषज्ञहरु पनि हुनुहुन्छ, अंग प्रत्यारोपण केन्द्रले पनि सहयोग गर्छ। मिर्गौला प्रत्यारोपण गर्नैका लागि एउटा राम्रो अप्रेसन थियटर र केही प्रविधि तथा उपकरणमात्रै भए पुग्ने उपकुलपति डा क्षेत्रीले जानकारी दिए। केन्द्रसँग क्षेत्रीय अस्पतालका चिकित्सकहरुलाई तालिम उपलब्ध गराउने सम्झौता भएको उनले बताए। मिर्गौला प्रत्यारोपण गर्न कम्तीमा पनि एक वर्ष काम गरेको अनुभव चाहिन्छ, डा क्षेत्रीले भने, एकजना डाक्टर साब त हामीसँग हुनुहुन्छ, अरु ३ जना पनि मिर्गौलाको क्षेत्रका डाक्टर हुनुहुन्छ, उहाँहरुलाई मानव अंग प्रत्यारोपण केन्द्रमा गएर तालिम गर्ने अवसरका लागि सम्झौता भएको हो। उनले उक्त केन्द्रका प्रमुख डा पुकार श्रेष्ठ स्वयं पोखरा आएर सघाउनसमेत तयार रहेको जानकारी दिए। उहाँहरुले आफ्ना जनशक्ति पनि यहाँ पठाइदिनुहुन्छ, उनले भने, हाम्रोबाट उहाँकोमा गएर पनि सिक्नुहुन्छ। मिर्गौला प्रत्यारोपण गर्ने चिकित्सकले एमडीपछिको पढाइ र अभ्याससमेत गरेको हुनुपर्छ। नेपाल सरकारको निकाय मानव अंग प्रत्यारोपण समन्वय समितिबाट प्रत्यारोपणको लाइसेन्स पनि लिएको हुनुपर्छ। प्रत्यारोपण सेवा सञ्चालन गर्ने अस्पतालले पनि त्यही समितिबाट लाइसेन्स लिनुपर्छ। मिर्गौला प्रत्यारोपण गर्ने लाइसेन्सप्राप्त चिकित्सक र लाइसेन्सप्राप्त नेफ्रोलोजिस्ट भएको अस्पताललाई समन्वय समितिले मिर्गौला प्रत्यारोपणको लाइसेन्स दिन्छ। क्षेत्रीय अस्पतालमा कार्यरत डा प्रकाश क्षत्रीले समितिबाट मिर्गौला प्रत्यारोपणको लाइसेन्स पाएका छन्। उनले वीर अस्पतालमा अध्ययन र अभ्यास गरेपछि लाइसेन्स लिएका हुन्। डा प्रकाशले मिर्गौला फेल भएका बिरामीको उपचार कि डाइलसिस कि प्रत्यारोपण भएको जानकारी दिए। दीर्घकालीन उपचार प्रत्यारोपण नै हो, उनले भने। पश्चिमाञ्चल क्षेत्रीय अस्पतालमा मिर्गौला फेल भएका बिरामीको डाइलसिस सेवा छ। तर त्यहाँ दिनहुँ भिड लाग्छ। बिरामीलाई पालो पाउनै मुस्किल छ। पोखरामै ५ सय जति मिर्गौला फेल भएर डाइलसिस गर्नुपर्ने अवस्थाका बिरामी भएको डा प्रकाश सुनाउँछन्। भन्छन्, स्याङ्जा, पर्वत, बागलुङ गर्दा त झन् धेरै बिरामी हुनुहुन्छ। पोखरामै मिर्गौला प्रत्यारोपण सेवा भए ती बिरामीहरुलाई ठूलो राहत पुग्ने उनी बताउँछन्। उनकै भनाइमा मिर्गौला फेलियरका बिरामी दिनहुँ बढ्दो छ । विश्व स्वास्थ्य संगठनका अनुसार नेपालमा वर्षेनि ३ हजार जनाको मिर्गौला फेल हुने गरेको छ। पश्चिमाञ्चल क्षेत्रीय अस्पतालले मिर्गौला प्रत्यारोपण सेवा सुरु गर्न खास ठूलो लगानी गर्नु नपर्ने डा प्रकाशको भनाइ छ। अस्पतालमा निर्मित नयाँ भवनमा प्रत्यारोपणका लागि पूर्वाधार तयार गर्न सकिने उनले सुनाए। वीर वा टिचिङ अस्पतालको सरह पूर्वाधारका लागि क्षेत्रीय अस्पतालमा समस्या नहुने उनी बताउँछन्। सरकारी अस्पतालमा मिर्गौला प्रत्यारोपण गर्न बिरामीले पैसा तिर्नुपर्दैन। नेपाल सरकारले प्रत्यारोपणको खर्च व्यहोर्छ। सरकारी अस्पतालमा डाइलसिस पनि निशुल्क छ। तर धेरै बिरामी भएको हुँदा पालो पाउन निकै मुस्किल हुन्छ। निजी अस्पतालमा भने निकै महँगो पर्छ। नेपालमा वीर, महाराजगन्ज शिक्षण, मानव अंग प्रत्यारोपण केन्द्र भक्तपुर, सुमेरु, ग्रान्डी, किस्ट लगायत अस्पतालमा मिर्गौला प्रत्यारोपण सेवा छ। मानव अंग प्रत्यारोपण सम्बन्धी एउटा ऐन पनि छ। उक्त ऐनले तोकेका व्यक्तिको अंगमात्रै अर्को व्यक्तिमा प्रत्यारोपण गर्न सकिन्छ।"
सहकारीको ब्याज घटाउनुपर्छ : मन्त्री श्रेष्ठ,"काठमाण्डौं : भूमि व्यवस्था, सहकारी तथा गरिबी निवारण मन्त्री शशी श्रेष्ठले सहकारीको ब्याजदर घटाउनुपर्ने बताइन् । नेपाल सहकारी पत्रकार समाज(सिजेएन)को ११औं वार्षिक साधारणसभाका अवसरमा बोल्दै मन्त्री श्रेष्ठले सहकारी स्थापनाको मर्म भावना र उद्धेश्यअनुसार ब्याजदर घटाउनुपर्नेमा जोड दिइन् । ब्याजदरको सन्दर्भमा कुरा गर्दा बैंकमा ब्याजदर बढ्दा सहकारीमा पनि बढ्ने र तर घट्दा नघट्ने प्रवृति नेपालमा छ, त्यसकारण सहकारीको ब्याजदर बढाउने होइन, देखिएका अप्ठ्रा अर्को कुनै तरिकाबाट फुकाउन पर्छ र सहकारी जसका लागि हो उनीहरुका लागि व्याजदर बढाउने नभई घटाउनुपर्छ उनले भनिन् । मन्त्रालयले भिजन पेपर तयार पारीरहेको मन्त्री श्रेष्ठले बताइन् । संविधानले सहकारीलाई आर्थिक विकासको मेरुदण्डका रुपमा लिएको र आर्थिक विकासका लागि सहकारीको भूमिका महत्वपूर्ण हुने उनको भनाइ रहेको थियो । नेपाल सहकारी पत्रकार समाजको ११ औं वार्षिक साधारणसभाले काजी श्रेष्ठको अध्यक्षतामा नयाँ कार्यसमिति चयन गरेको छ । समितिको उपाध्यक्षमा तुलसी सुवेदी, सचिव अर्जुन खतिवडा, सहसचिव भेषराज वेल्वासे, कोषध्यक्ष प्रयास श्रेष्ठ र सदस्यमा सन्तोष रोकाय र सुधा देवकोटा निर्वाचित भएका छन् । नेपाल सहकारी पत्रकार समाजका अध्यक्ष खिनालाथ दाहालको अध्यक्षतामा भएको कार्यक्रममा संस्थापक अध्यक्ष यादव हुमाँगाई, काठमाडौं जिल्ला बहुउद्देश्यीय सहकारी संघका अध्यक्ष मनोज थापा, पाँचतारा साकोसका भोलानाथ पाठकलगायतले मन्तय राखेका थिए ।"
एलएनटीले पायो डाँडाखेतराहुघाट प्रशारण लाइन आयोजनाको ठेक्का,"बेनी : भारतको लार्सन एण्ड टियुब्रो(एलएनटी)ले नेपाल विद्युत प्राधिकरणले म्याग्दीमा निर्माण गर्न लागेको १३२ केभी क्षमताको डाँडाखेतराहुघाट प्रशारण लाइन आयोजनाको ठेक्का पाएको छ । मालिका७ डाँडाखेत देखि रघुगंगा गाउँपालिका३ अम्बाङ जोड्ने प्रशारण लाइन र दुबै ठाउँमा सबस्टेशन बनाउन २६ मिलियन अमेरिकी डलरमा एलएनटीसँग ३१ डिसेम्बर २०२१मा ठेक्का सम्झौता भएको भएको आयोजना प्रमुख रोशन अग्रवालले जानकारी दिए । आह्वान गरिएको अन्तराष्ट्रिय बोलपत्र प्रतिस्पर्धामा सबैभन्दा कम दर प्रस्ताव गरेको एलएनटीसँग सम्झौता गरिएको हो, उनले भने सम्झौता लगत्तै ठेकेदारले डिजाइन र सर्वेक्षणको काम सुरु गरेको छ । ठेक्का सम्झौताको अवधी ३० महिना छ । म्याग्दीको पश्चिमी क्षेत्र भएर बग्ने म्याग्दी र मध्य भूगोलबाट बग्ने राहुघाट तथा आसपासका नदीमा निर्माणको चरणमा रहेका जलविद्युत आयोजनाबाट उत्पादीत विद्युत केन्द्रीय प्रशारण लाइनमा जोड्न प्रशारण लाइन र सबस्टेशन बनाउन लागिएको हो । २५ किलोमिटर दूरिको १२ केभी क्षमताको डबल सर्किट प्रशारण लाइनको ९० वटा टावर निर्माण हुनेछन् । डाडाखेत सबस्टेशनमा १३३३३ केभी, ३० एमभिए क्षमता र एआइएस प्रविधिको उपकरण जडान गरिने भएको छ । २२०१३२३३ केभी, २०० एमभिए क्षमताको उपकरण जडान हुने र राहुघाट सबस्टेशन जिआइएस प्रविधीको हुने आयोजना प्रमुख अग्रवालले बताए । एशियाली विकास बैंकको ऋणमा प्रशारण लाइन र सबस्टेशन निर्माण गर्न लागिएको हो । डाँडाखेतमा सबस्टेशन बनाउन चार वर्षअघि ५१ रोपनी र राहुघाटको अम्बाङमा करिब ९० रोपनी जग्गा अधिग्रहण गरेर प्रारम्भिक चरणको पूर्वाधार निर्माण भएको छ । दुबै ठाउँमा जग्गा ब्यवस्थापन, घेराबार, पहुँचमार्गका साथै डाडाखेतमा गार्ड र कर्मचारी आवास गृह भवन समेत निर्माण भएको छ । म्याग्दी नदीमा १७२८ मेगावाट क्षमताको चार वटा जलविद्युत आयोजना निर्माण सुरु भएका छन् । संसारको सातौ अग्लो धवलागिरी हिमालको फेदीबाट बग्ने म्याग्दी नदीमा दुई वटा आयोजनाले पूर्वाधार निर्माण सुरु गरेका छन् । थप दुई वटा आयोजनाले लगानी जुटाएर पूर्वाधार निर्माणको तयारी गरेका हुन् । सबस्टेशन र राहुघाट जोड्ने प्रशारण लाइन निर्माणको तयारी भएसँगै अनुमति लिएर बसेका प्रर्वद्धकहरु सक्रिय भएका मालिका७ बिमका वडा अध्यक्ष रेशम जुग्जालीले बताए । नेपाल विद्युत प्राधिकरणले डाँडाखेतमा सबस्टेशन र राहुघाट जोड्ने प्रशारण लाइन निर्माणका लागि ठेक्का सम्झौताको तयारी गरेसँगै जलविद्युत आयोजना निर्माण अघि बढेका हुन, उनले भने दुई वटा आयोजनाले पूर्वाधार निर्माण सुरु गरिसकेका छन् भने, थप दुई वटा तयारीमा छन् । गैरआवासीय नेपालीहरुको अगुवाईमा धौलागिरी कालिका हाइड्रोले २५ मेगावाट क्षमताको दरबाङम्याग्दीखोला जलविद्युत आयोजनाको सुुरुङको अडिट पोर्टल बनाउन थालेको छ । आयोजनाका इञ्जिनियर प्रकाश शाहीले पहुँचमार्ग बनिसकेको, जग्गा, कार्यालय र क्याम्प व्यवस्थापन सकेर सुरुङको अडिट निर्माण सुरु गरेको जानकारी दिए । गोज्जामा अडिट नम्बर २ को पोर्टन निर्माण भइरहेको छ । बाँध र विद्युतगृह निर्माणको तयारी भएको छ । मालिका गाउँपालिका७ बिम र धवलागिरी गाउँपालिका७ को सिमानामा पर्ने इल्पुमा बाँध रहने आयोजनाको पाँच किलोमिटर ५०० मिटर सुरुङ निर्माण गरिने भएको छ । धवलागिरी गाउँपालिका४ मा हाइड्रो इम्पायर प्राली काठमाडौले निर्माण गर्न लागेको ३७ मेगावाट क्षमताको अपर म्याग्दी जलविद्युत आयोजनाले बिस्तृत अध्ययन सकेर पहुँचमार्ग निर्माण सुरु गरेको छ । हाइड्रो इम्पायरका अध्यक्ष जितबहादुर घर्तीले बिमको शिवरात्रीखोला देखि भारबाङ, कल्लेनी, छहरीहुँदै बाँसबोटसम्म करिब पाँच किलोमिटर पहुँचमार्गको ट्रयाक खोलिसकेको बताए । धवलागिरी गाउँपालिका४मै भिजन हाइड्रो प्रालिले ५७३ मेगावाट क्षमताको म्याग्दी खोला जलविद्युत आयोजनाको संरचना तयारी सुरु गर्ने तयारी गरेको छ । कम्पनीका प्रबन्ध निर्देशक शुशील पोखरेलले निर्माण अघि बढाउन विद्युत विकास विभागबाट अध्ययन अनुमति पाइसकेको बताए । अप्पर हाइड्रोपावर प्रालि काठमाडौलले धवलागिरी र मालिका गाउँपालिकाको भूगोलमा बनाउन लागेको ५३५ मेगावाट क्षमत्ताको अपर म्याग्दी१ जलविद्युत आयोजना निर्माण स्थलमा सडक र विद्युत सुविधा पुर्याउने काम भैरहेको छ । धवलागिरी गाउँपालिका४ मुदीको खाम्ला नजिकै बाँध र मालीका गाउँपालीका ७ बिमको भारवाङमा विद्युतगृह रहने आयोजना रन अफ द रिभर प्रकृतीको हो । पाँच किलोमिटर ५०० मिटर दूरीको सुरुङबाट ल्याइएको पानी ७७० मिटर हेडबाट विद्युतगृहमा खसालीने कम्पनीले जनाएको छ ।"
२४ जनामा ओमिक्रोन : कुनकुन जिल्लाबाट गरिएको थियो नमुना संकलन?,"काठमाडौंः स्वास्थ्य तथा जनसंख्या मन्त्रालयले देशभरिबाट पुस महिनामा संकलित ११ सय ४६ पोजेटिभ नमुनामा २४ जनामा ओमिक्रोन देखिएको जनाएको छ। संकलित नमुनामध्ये प्रदेश नम्बर १ बाट ९, प्रदेश २ को वीरगञ्जबाट ४३, लुम्बिनी प्रदेशको दाङबाट २० नमुना जीन सिक्वेन्सिङका लागि राष्ट्रिय जनस्वास्थ्य प्रयोगशालामा पठाइएको अन्नपूर्ण जिल्ला संबाददाताहरुले जानकारी दिएका छन्। लुम्बिनी प्रदेशअन्तर्गत रुपन्देहीको बेलहैया नाकाबाट २८, नेपालगञ्चस्थित भेरी अस्पतालबाट १० र पाल्पाबाट ५ नमुना जिन सिक्वेन्सिङका लागि काठमाडौं पठाइएको थियो। लुम्बिनी प्रदेशमा प्रदेश जनस्वास्थ्य प्रयोगशालाका भैरहवाका ल्याब इन्चार्ज प्रेमकुमार यादवले भने, 'संकलित नमुनामध्ये केही रिपोर्टमा ओमिक्रोन देखिएको छ। संख्या एकीन भएको छैन।' त्यस्तै कर्णाली प्रदेशबाट पनि जिन सिक्वेन्सिङका लागि काठमाडौं नमुना पठाइएको छ।"
"काजकिस्तानमा अशान्ति चर्कियो, चेतावनी बिनै गोली चलाउन सेनालाई निर्देशन",अल्माटीः काजकिस्तानका अधिनायकवादी नेताले चेतावनी बिनै गोली चलाउन सेनालाई निर्देशन दिएका छन्। इन्धनको मूल्यवूद्धिको विरोधमा जारी हिंसात्मक प्रदर्शनीको छैटौं दिन त्यहाँका नेताले सेनालाई सो निर्देशन दिएका हुन्। प्रदर्शनकारीलाई नियन्त्रणमा लिन नसकेको खण्डमा सेनालाई गोली चलाउन निर्देशन दिएको अन्तर्राष्ट्रिय मिडियामा खबर छ। त्यहाँका अधिनायकवादी नेताको सो निर्देशनपछि शुक्रबार सबैभन्दा बढी प्रदर्शनकारी रहेको काजकिस्तानको ठूलो सहर अल्माटीमा अशान्ति छाएको बताइएको छ। काजकिस्तानका राष्ट्रपति कासिम जोमार्ट तोकायिभले अल्माटी सहरमा करिब २० हजारभन्दा बढी प्रदर्शनकारीले आक्रमण गरेको बताएका छन्। राष्ट्रपतिले प्रर्दशनकारीहरुलाई आतंकवादीको संज्ञा दिएका छन्। उनले प्रर्दशनमा उत्रिएकाहरुलाई विदेशी आतंककारीहरुद्वारा प्रशिक्षित प्रर्दशनकारीहरुले नेतृत्व लिएको आरोपसमेत लगाएका छन्। काजकिस्तानको आन्तरिक मामला मन्त्रालयकाअनुसार सरकारविरोधी हिंसात्मक प्रदर्शनमा २६ हतियारधारी अपराधीसहित १८ सुरक्षा अधिकारीहरु मारिएका छन्। काजकिस्तानमा शान्ति पुनःस्थापना गर्न राष्ट्रपति तोकायिभको आग्रहमा रुसले करिब २५ सयको संख्यामा शान्ति सेना काजकिस्तान पठाएको छ।
"प्रधानमन्त्री कार्यालयमा सीसीएमसी बैठक जारी, महत्वपूर्ण निर्णय गरिँदै",काठमाडौं: नेपालमा पनि कोरोना संक्रमितको संख्या बढ्न थालेपछि कोभिड१९ संकट व्यवस्थापन समन्वय केन्द्र (सीसीएमसी)को बैठक बसिरहेको छ। प्रधानमन्त्री कार्यालय सिंहदरबारमा बैठक बसिरहेको प्रधानमन्त्रीका प्रेस सल्लाहकार गोविन्द परियारले जानकारी दिएका छन्। स्वास्थ्य तथा जनसंख्या मन्त्रालयले आज २४ जनामा ओमिक्रोन संक्रमण देखिएको जनाएको थियो। देशभरिबाट नमूना संकलन गरेर जिन सिक्वेन्सिङ गर्दा उनीहरुमा ओमिक्रोन संक्रमण पुष्टि भएको मन्त्रालयले जनाएको छ। सोही विषयमा छलफल गर्न सीसीएमसीको बैठक बसेको बताइएको छ। बैठकले महत्पूर्ण निर्णय गर्ने बताइएको छ।
नेपालमा एकैदिन ९६८ जनामा कोरोना संक्रमण,काठमाडौं: नेपालमा एकैदिन ९६८ जनामा कोरोना संक्रमण देखिएको छ। देशभरि १४९७१ नमूना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ। यो संख्या पछिल्लो तीन महिनाको उच्च हो। मन्त्रालयका अनुसार पछिल्लो २४ घन्टामा थप २६२ जना संक्रमित कोरोनामुक्त भएका छन् भने मृत्यु शून्य रहेको छ। कोरोना संक्रमितको संख्या बढेपछि सक्रिय संक्रमितको संख्या पनि बढेको छ। नेपालमा हालः ५७४१ जना सक्रिय संक्रमित रहेका छन्।
पुँजीगत खर्च नहुँदा तरलता पैदा भयो : अर्थमन्त्री शर्मा,"सिन्धुली : अर्थमन्त्री जनार्दन शर्माले पुँजीगत खर्च हुन नसक्दा विकास निर्माणको काममा प्रगती नदेखिएको बताएका छन् । सिन्धुलीको मरिण गाउँपालिका४ साहानमा आयोजित मरिण महोत्सवलाई सम्बोधन गर्दै मन्त्री शर्माले पुजिगत खर्च नहुँदा विकासका काममा प्रगती हुन नसक्नुका साथै तरलता पैदा हुन गएको बताएका हुन् । सरकारले खर्च नै गर्न नसकेको हैन । हाल ३४ प्रतिशत बजेट खर्च भईसकेको छ तर, तिन चार खर्ब पुँजिगत खर्चमा भने ९ प्रतिशतमात्र खर्च भएको हो । यसले विकास निर्माणका काममा प्रगती कम हुनका साथै तरलता समेत पैदा गरेको हो, उनले भने । सरकारले पुँजिगत खर्च बढाउन पहल गरेको उनको भनाई छ । उनले देशलाई समृद्धीको बाटोमा लैजान आर्थिक, सामाजिक र सांस्कृतीक रुपान्तरणको अभियानलाई संगसंगै लैजाने नीति बनाउने समेत बताए । राज्यको श्रोत साधनलाई स्थानीयस्तरमै समुचित प्रयोग गर्न पाउने व्यवस्था बनाउँदै छौं । यसका लागि सरकारले राज्यको स्रोतको समानुपातीक प्रणालिका आधारमा वितरण गर्नेछ, उनले थपे । चालु बजेट वर्तमान सरकारले नल्याएको स्पष्ट पार्दै आगामी बजेटमा स्थानीय स्तरमै उत्पादनलाई जोड दिन श्रम सहकारीको अवधारणा अनुरुप काम गर्ने र आयातलाई निरुत्साहित गर्दै निर्यातमा जोड दिने गरी स्वदेशमै रोजगारको अवसर सिर्जना गरिने उनले उद्घोष गरे । अर्को प्रसंगमा अर्थमन्त्री शर्माले सुनकोशी मरिण डाइभर्सनको कामलाई महत्वका साथ हिजोमात्र २० अर्ब बजेट निकासाका लागि स्विकृती दिइएको बताउँदै यसको निर्माण कार्यले सिन्धुली लगायत देशकै अर्थतन्त्रमा योगदान पुग्ने बताए । निर्माणाधिन मदन भण्डारी लोकमार्गमा नमुन सहर र औद्योगिक क्षेत्र निर्माणका लागि सरकार प्रतिबद्ध रहेको भन्दै त्यसका लागि उपयुक्त स्थानको तय गर्न समेत मन्त्री शर्माले अनुरोध गरे । कृषि व्यवसायको प्रवद्र्धन तथा व्यवसायिकरण हाम्रो अभियान, समृद्ध मरिण हाम्रो पहिचान भन्ने मुल नाराका साथ सुरु भएको महोत्सव ११ दिन सम्म संचालन हसने छ । महोत्सवको आयोजना मरिण गाउँपालिका र उद्योग वाणिज्य संघ मरिण शाखाले संयुक्त आयोजना गरेको हो ।"
४३ नमुना जीन सिक्वेन्सिङका लागि काठमाडौं पठाइयो,"वीरगन्ज : वीरगन्जमा पुस दोस्रो सातादेखि कोरोना भाइरस (कोभिड१९) संक्रमण तीव्ररुपमा फैलिन थालेको छ। कोरोना फैलिएसँगै संक्रमितमा कोरोनाको नयाँ भेरियन्ट ओमिक्रोन भए नभएको पुष्टि गर्न स्वाब नमुना संकलन गरी जीन सिक्विन्सिङका लागि काठमाडौं पठाउन थालिएको छ। पुस ९ देखि यतादेखि शुक्रबार बिहानसम्म वीरगन्जबाट ४३ वटा स्वाब नमुना जीन सिक्विन्सिङका लागि काठमाडौंको टेकुस्थित राष्ट्रिय जनस्वास्थ्य प्रयोगशालामा पठाइएको हो । वीरगन्जको नारायणी अस्पताल र वीरगन्ज नाकामा सञ्चालित हेल्थ डेस्कबाट गरि ४३ वटा स्वाब नमुना जीन सिक्विन्सिङका लागि टेकुमा पठाइएको हो। नारायणी अस्पतालको प्रयोगशाला प्रमुख सुक्ष्मजीव विज्ञ डाक्टर प्रभाकर पाण्डेका अनुसार वीरगन्ज नाकामा सञ्चालित हेल्थ डेस्कबाट ३२ नमुना र नारायणी अस्पतालबाट ११ वटा गरी ४२ नमुना काठमाडौं पठाइएको हो । नाकाको हेल्थ डेस्कमा भारतबाट प्रवेश गर्नेहरुको एन्टिजेन परीक्षण र नारायणी अस्पतालमा पीसीआर परीक्षण हुँदै आएको छ । नाकाको हेल्थ डेस्कले एन्टिजेन परीक्षणबाट कोरोना संक्रमण पुष्टि भएकाको स्वाब नमुना जीन सिक्विक्सिङका लागि पुस ९ गते देखि प्रदेश स्वास्थ्य निर्देशनालयसँग समन्वन गरि काठमाडौं पठाउँदै हो। तर, पुस २२ गतेदेखि भने नाकाको हेल्थ डेस्कमा संक्रमण पुष्टि भएकाहरुको स्वाब नारायणी अस्पतालको प्रयोगशालाले काठमाडौं पठाउन थालेको प्रयोगशाला प्रमुख डाक्टर पाण्डेले जानकारी दिए । यसअघि पुस ९ देखि २१ सम्म नाकाको हेल्थ डेस्कले जीन सिक्विन्सिङका लागि काठमाडौंमा पठाएका सबै १५ वटा नमुनामा कुनैमा पनि ओमिक्रोनको भेरियन्ट नभेटिएको हेल्थ डेस्कमा कार्यरत स्वास्थ्यकर्मी सुमनचन्द्र ठाकुरले जानकारी दिए । अस्पतालका प्रयोगशाला प्रमुख डाक्टर पाण्डेका अनुसार नेपालमा ओमिक्रोन भेरियन्ट पत्ता लगाउन जीन सिक्विन्सिङ लागि परीक्षण काठमाडौंको राष्ट्रिय जनस्वास्थ्य प्रयोगशालामा मात्रै हुँदै आएको छ । शुक्रबार बिहान मात्रै ९ जनामा संक्रमण भेटियो वीरगन्ज नाकामा शुक्रबार बिहान मात्रै ९ जनामा कोरोना भाइरसको संक्रमण फेला परेको छ । भारतबाट नेपाल प्रवेश गर्ने मुख्य नाका वीरगन्जको इनर्वामा सञ्चालित हेल्थ डेस्कमा शुक्रबार बिहान १५६ जनाको एन्टिजेन परीक्षण गर्दा ९ जनामा संक्रमण पुष्टि भएको हो । संक्रमण पुष्टि भएका सबै ९ जना भारतीय नागरिक हुन् । ३५ देखि ६० वर्ष उमेर समूहका उनीहरु सबैले कोरोनाविरुद्धको खोप लगाएको हेल्थ डेस्क इन्चार्ज डाक्टर अनिषा महतोले बताइन् । डाक्टर महतोका अनुसार सबैजना शुक्रबार वीरगन्ज घुम्ने र बेलुका फेरि भारत नै फर्किने अभिप्रायले नेपाल आएका थिए। नाकाकै हेल्थ डेस्कमा यसअघि बिहीबार ३६० जनाको एन्टिजेन परीक्षण गर्दा ६ जनामा संक्रमण पुष्टि भएको थियो । बिहीबार काठमाडौँ, नवलपुर र चितवनका ११ जना गरी ३ जना नेपाली र ३ भारतीय गरी ६ जनामा संक्रमण पुष्टि भएको डाक्टर महत्तोले बताइन् । नाकाको हेल्थ डेस्कमा यो पुष महिनामा १५ दिन ( पुष ९ देखि २३ गते सम्म ) मा मात्रै ३२ जनामा संक्रमण पुष्टि भएको छ । पुषको १५ दिनमा नाकाको हेल्थ डेस्कमा २ हजार ४ सय ९९ जनाको एन्टिजेन परीक्षण गर्दा ३२ जनामा संक्रमण पुष्टि भएको डाक्टर महत्तोले जानकारी दिइन् । तीमध्ये ७ जना नेपाली र बाँकी २५ जना भारतीय हुन्। । दोस्रो लहरपछि यसअघि कात्तिक २३ र असोज १८ मा गरी २ जनामा मात्र संक्रमण भेटिएको थियो । नाकाको हेल्थ डेस्कमा गरिएको परीक्षणमा कोरोना संक्रमण पुष्टि भएका भारतीयलाई सिमावर्ती रक्सौलको भारतीय प्रहरीसँग समन्वय गरी नाकाबाटै भारत तर्फ पठाउने गरिएको छ । संक्रमण पुष्टि भएका नेपाली नागरिकलाई भने होम आइसोलेसनमा बस्ने गरी सम्बन्धित पालिकासँग समन्वय गरेर गाडी रिजर्भ गरी पठाउने गरिएको डा महतोले बताइन् । नारायणी अस्पतालमा पनि पछिल्लो हप्ता देखि दैनिक औसतमा ३ देखि ४ जनामा संक्रमण भेटिन थालेको छ । दोस्रो लहर पछि संक्रमित शून्यको अवस्थामा पुगेको वीरगन्जमा पछिल्लो हप्तादेखि भने दैनिक औसतमा ३ देखि ४ जनामा संक्रमण देखिएको अस्पतालका वरिष्ठ चिकित्सक डाक्टर उदय नारायण सिंहले जानकारी दिए । तर संक्रमण पुष्टि भएकामा गम्भीर प्रकारका लक्षणहरु भने नदेखिएको बताइएको छ। खुल्ला सीमा जोडिएको भारतको बिहारसहित अन्य राज्यमा ओमिक्रोनसँगै अन्य भेरियन्टको कोरोना संक्रमण तीव्र गतिमा फैलन थालेपछि त्यसको असर वीरगन्जमा पनि देखिन थालेको हो । नाकामा थप कडाइ र परीक्षणको दायरा बढाउन निर्देशन पर्साका प्रमुख जिल्ला अधिकारी उमेश कुमार ढकालले भारतसँग खुल्ला सीमा जोडिएका वीरगन्जसहित जिल्लाका सबै नाकामा कडाइ गर्नुका साथै परीक्षणको दायरा बढाउन निर्देशन दिएको बताए । बिहीबार जिल्ला कोभिड१९ संकट व्यवस्थापन केन्द्र (डीसीसीएमसी) को बैठक बसेर वीरगन्ज महानगरसँगै जिल्लाका अन्य पालिकालाई पनि नाकामा हेल्थ डेस्क स्थापना गरी स्वास्थ्य परीक्षण सुरु गर्न निर्देशन दिएको प्रमुख जिल्ला अधिकारी ढकालले बताए । डीसीसीएमसीको बैठकले जिल्लाको भीडभाड हुने कार्यालयमा अनिवार्य मास्क प्रयोग गर्नुपर्ने निर्णय पनि गरेको छ ।प्रमुख जिल्ला अधिकारी ढकालकै अध्यक्षतामा बसेको बैठकले भीडभाड हुने कार्यालयमा अनिवार्य मास्क प्रयोग र सचेतनामूलक सूचना प्रसारप्रचार गर्ने निर्णय गरेको हो । बैठकले कोभिडको नयाँ भेरिएन्टले महामारीको जोखिम बढाउने भन्दै पूर्वतयारी तथा व्यवस्थापनको लागि केन्द्र तथा प्रदेश सरकारबाट प्राप्त कोभिड कोषबाट मास्क, सेनिटाइजरलगायतका सामग्री खरिद गरी वितरण गर्ने निर्णय पनि गरेको छ । यस्तै, बैठकले स्वास्थ्य कार्यालय पर्सामा रहेको जोन्सन खोपलाई आवश्यकता अनुसार सबै स्थानीय तहमा पठाउने निर्णय पनि छ । यसैगरी, बैठकले कोभिडको नयाँ भेरियन्ट ओमिक्रोनको संक्रमण र जोखिमलाई मध्यनजर गर्दै जिल्लाको स्वास्थ्य क्षेत्रमा कार्यरत स्वास्थ्यकर्मीलाई अतिआवश्यक कामबाहेक लामो बिदा नदिन सम्बन्धित कार्यालयलाई अनुरोध गरेको छ।"
अदालतबाट २६ लाख जरिवाना ठहर भएका श्रेष्ठ पक्राउ,"काठमाडौं : अदालतबाट २६ लाख जरिवाना भएपछि फरार रहेका एक व्यक्तिलाई प्रहरीले पक्राउ गरेको छ । पक्राउ पर्नेमा काठमाडौँका ४१ वर्षीय राजेन्द्रकुमार श्रेष्ठ रहेका छन् । बैंकिङ कसुर मुद्दामा उच्च अदालत पाटनले २६ लाख जरिवाना गरेपछि फरार रहेका श्रेष्ठलाई प्रहरीको केन्द्रीय अनुसन्धान ब्युरो (सिआइबी) ले आज बानेश्वरबाट पक्राउ गरेको हो । ब्युरोका प्रवक्ता, प्रहरी उपरीक्षक श्यामकुमार महतोले उच्च अदालत पाटनको २०७८ असोज १० गतेको फैसलापछि पाँच दिन कैद र बिगोबमोजिम रु २६ लाख जरिवाना ठहर गरेपछि फरार रहेका श्रेष्ठलाई पक्राउ गरिएको जानकारी दिए। पक्राउ परेका श्रेष्ठले सिभिल बैंक लिमिटेड भक्तपुरको आफ्नो खातामा पर्याप्त मौज्दात नहुँदा नहुदै झुक्याएर चेक दिएर बैंकिङ कसुरजन्य अपराध गरेका थिए । उच्च अदालतले श्रेष्ठलाई बैकिङ कसूर तथा सजाय ऐन २०६४ बमोजिम उल्लेखित सजाय हुने गरी फैसला सुनाएको थियो। पक्राउ परेका श्रेष्ठलाई फैसला कार्यान्वयनका लागि आजै काठमाडौं जिल्ला अदालतमा पेश गरिएको छ। रासस"
कोरला सडकको काभ्रेभीरमा ब्लास्टिङ सुरु,"जोमसोम : उत्तरी कोरलानाका जोड्ने राष्ट्रिय गौरवको बेनीजोमसोमकोरला खण्डको काभ्रेभीरमा सडक चौडा गर्न शुक्रबारदेखि ब्लास्टिङ सुरु गरिएको छ । काभ्रेभीरमा पूनः एक वर्षपछि बिस्फोटक पदार्थ प्रयोग गरी ब्लास्टिङ गर्ने काम सुरु गरिएको हो । म्याग्दी र मुस्ताङको सीमाना काभ्रेभीरमा सडक चौडा गर्न पटकपटक ब्लास्टिङ गर्ने काम भईरहेपनि बर्खायामको नदी कटान र बाढीपहिरोले सडक सरचनामा क्षति पुग्ने गर्दा सडक स्तरोन्नतिको भौतिक प्रगती अपेक्षा गरिएअनुसार हुन नसकेको हो । कालिगण्डकी करिडोर अन्तर्गत निर्माणधिन कोरला सडकको काभ्रेभीरमा ब्लास्टिङ गर्नका लागि प्रशासनिक प्रक्रिया पूरा गरी जोमसोम स्थित बज्रदल गणमा १५० केजी बिस्फोटक पदार्थ (जिलेटिङ) आईपुगेको जनाईएको छ । बेनीजोमसोमकोरला सडक ११ मिटर चौडा हुने भएपनि काभ्रेभीर क्षेत्रमा करिब ६ देखि ७ मिटर सम्मको मात्र हुने आयोजना प्रमुख जगत प्रजापतीले जानकारी दिए । काभ्रेभीरमा ११ मिटरको सडक स्तरोन्नति सम्भव नभएकाले दुईतर्फी सवारी पास हुने गरी सडक चौडा गरिने उनले उल्लेख गरे । उनले नेपाली सेनाको सुरक्षा निगरानीमा शर्मा गजुरमुखी कन्ट्रक्सनले शुक्रबार देखि ब्लास्टिङको काम अघि बढाएको बताए । बेनीजोमसोम सडकको सबैभन्दा अप्ठ्यारो र जोखिमयुक्त सडकको रुपमा रहेको काभ्रेभीरमा १६ सय मिटर सडकको ब्लास्टिङ गर्नुपर्नेमा ४ सय मिटरको ब्लास्टिङ सकिएको आयोजना प्रमुख प्रजापतीले उल्लेख गरे । अग्लो पहाड खोपेर ब्लास्टिङ गरी काभे्रभीरमा सडक चौडा गरिन लागिएको हो । त्यहाँ १६ सय मिटर सडकमा आरसीसी ढलान गरी सडक बिस्तार गरिने आयोजना प्रमुख प्रजापतीले बताए । काभ्रेभीरमा बाँकी रहेको १४ सय मिटर सडक चौडा गर्न १० टन बिस्फोटक पदार्थ (जिलेटिङ) आवश्यक पर्ने उनको भनाई छ । बेनीजोमसोम सडकको काभे्रभीरमा सवारी आउजाउ कम हुने समय मिलाएर ब्लास्टिङको काम अघि बढेको सडक सुपरभाईजर ईन्द्रसिंह शेरचनले जानकारी दिए । काभे्रभीरमा ब्लास्टिङका लागि ३ हजार भन्दा बढी होल खोलि तयारी अवस्थामा राखिएको उनले जनाए । सवारी साधनलाई तत्काल टाईमकार्ड लागू गरिएको छैन, उनले भने,सवारी रोकेर सडक चौडाका लागि ब्लास्टिङ गरिनेछ ।उनका अनुसार ब्लास्टिङका लागि निर्माण कन्ट्रक्सनको टोली काभ्रेभीरमा खटिएको छ । कालिगण्डकी करिडोर जोमसोमले कोरला सडक अन्तर्गत पर्वतको मालढुङ्गादेखि कोरलासम्मको भौतिक प्रगती ६४ प्रतिशत सम्पन्न भएको जनाएको छ । यस्तै, बेनीजोमसोम ७६ किमी सडक अन्तर्गत राहुघाटदेखि तातोपानीसम्मको ६५ प्रतिशत, तातोपानीदेखि घासासम्मको ६० प्रतिशत, घासादेखि कोवाङसम्मको ८५ प्रतिशत र कोवाङदेखि जोमसोमसम्म ६३ प्रतिशत भौतिक प्रगती भएको आयोजनाको भनाई छ । यस्तै मुस्ताङको घाँसादेखि कोवाङ १६ किमी र कोवाङदेखि जोमसोम १८ किमी सडक मध्ये दुबै गरी २२ किमी सडकको अस्फाल्ट कालोपत्रे भईसकेको छ । शर्मा गजुरमुखीले १२ किमी र पप्पुगौरी पार्वती कोशी एण्ड न्यौपानेले जेभीले ८ किमी कालोपत्रे गरेको हो । राष्ट्रिय गौरवको कोरला सडकखण्डको स्तरोन्नति आव २०७३०७४ सालदेखि सुरु गरिएको थियो । बेनीजोमसोम ७६ किमी ४ खण्ड र जोमसोमकोरला ११० किमी ७ खण्डमा काम भईरहेको थियो । कमजोर धरातलीय संरचनाका कारण प्राकृतिक विपद्ले बेनीजोमसोम खण्ड बर्सेनि स्तरोन्नतिकार्यमा बाधा पुग्ने गरेको छ । राष्ट्रिय गौरवको कोरला सडक अन्तर्गत जोमसोमकोरला ९५ प्रतिशत भौतिक प्रगती हँुदा बेनीजोमसोम खण्डमा जम्मा ६५ प्रतिशत मात्र भौतिक प्रगती भएको हो । चराङछोसेर २५ किमी सडक अलपत्र राष्ट्रिय गौरवको जोमसोमकोरला सडकको ७ प्याकेज मध्ये ६ वटा प्याकेजको काम सकिदा चराङछोसेर २५ किमी सडक अलपत्र परेको छ । विसं २०७४ सालदेखि सुरु भएको जोमसोमकोरला सडकको ६ वटा खण्ड आयोजनालाई हस्तान्तरण भईसकेको छ । तर ,चराङछोसेर सडक स्तरोन्नतिको काम निर्माण कम्पनीको ढिलासुस्ती र वेवास्ताले विगत ३ वर्षदेखि अलपत्र परेको आयोजनाले जनाएको छ । झन्डै २४ करोड लागतको चराङछोसेर सडक स्तरोन्नतिको जिम्मा तापाङ गौरी पार्वती कोशी एण्ड न्यौपाने जेभीले लिएको थियो । निर्माण कम्पनीले त्यहाँ ६५ प्रतिशत काम सकेको र ३५ प्रतिशत काम अलपत्र छाडेको छ । आयोजनाले चराङछोसेरको जिम्मा लिएको कन्ट्रक्सनसंग ठेक्का मोबिलाईजेसन बापत लिएको १ करोड ९ लाख रुपैया फिर्ता तानेको जनाएको छ । आयोजनाका अनुसार काम ढिलासुस्ती गरेको उक्त कन्ट्रक्सनको अर्को जोईन पार्टनरलाई चैत्र मशान्त सम्म काममा फर्किन विभागले अल्टिमेटम दिएको छ । तोकिएको समयमा काम नफर्किएर ठेक्का सम्झौता रद्द गरी नयाँ ठेक्का सम्झौता गरिने भएको छ ।"
ओमिक्रोन भेरियन्ट समुदायस्तरमै फैलिएको हो?,"काठमाडौं: शुक्रबार थप २४ जनामा कोरोना भाइरसको नयाँ भेरियन्ट ओमिक्रोन देखिएको छ। योसँगै नेपालमा ओमिक्रोनबाट संक्रमित हुनेको संख्या २७ पुगेको छ। यसअघि दुई विदेशी र एक नेपाली ओमिक्रोनबाट संक्रमित भएका थिए। स्वास्थ्य तथा जनसंख्या मन्त्रालयले पुस महिनामा संकलित ११४६ पोजेटिभ नमुनामध्ये २४ जनामा ओमिक्रोन देखिएको हो। यी नमूना देशभरिबाट संकलन गरिएको स्वास्थ्य मन्त्रालयले जनाएको छ। मन्त्रालयका अनुसार ११४६ पोजेटिभ नमुनामध्ये २५० नमुनाहरु एसजिन नेगेटिभ पत्ता लागेको र एसजिन नेगेटिभ पत्ता लागेका २४ नमुनाहरुको जिन सिक्वेन्सिङ गर्दा ओमिक्रोन भेरियन्ट पुष्टि भएको हो। एकैपटक यति धेरै संख्यामा कसरी ओमिक्रोन कसरी देखियो भन्ने प्रश्न बहसको विषय बनेको छ। स्वास्थ्य मन्त्रालयले पनि ती नमुनाहरु देशभरिबाट संकलन गरेको विज्ञप्तिमा उल्लेख गरेको छ। उसो भए ओमिक्रो समुदायस्तरमै फैलिएको हो त? स्वास्थ्य सेवा विभाग इपिडिमीयोलोजि तथा रोग नियन्त्रण महाशाखाका निर्देशक डा कृष्ण पौडेल भन्छन्, देशभरिबाट र्यान्डम स्याम्पलिङ विधिबाट संकलित पीसीआर तथा एन्टिजेन पोजेटिभ नमुनाहरुको नतिजा सार्वजनिक गर्दा २४ जनामा ओमिक्रोन देखिएको हो। यो एकदिनको नमुना होइन।' उनले ती नमुनाहरु कुनै हेल्थ डेस्क र कुनै स्वास्थ्य संस्थाहरुबाट लिएको अन्नपूर्णलाई बताए। छिमेकी देश भारतमा पनि यतिबेला ओमिक्रोन संक्रमण तीव्ररुपमा बढिरहेको छ। नेपाल भारतको खुला सीमाका कारण पनि ओमिक्रोन भेरियन्ट समुदायस्तरमै फैलिएको हुनसक्ने स्वास्थ्य विज्ञहरुको दाबी छ। उनीहरुले तत्काल सीमामा सचेत हुन आग्रह गरेका छन्। स्वास्थ्य मन्त्रालयले पनि बिरामीहरुको चाप बढ्नसक्ने भन्दै सबै अस्पतालहरुलाई तयारी अवस्थामा रहन आग्रह गरेको छ। त्यस्तै उपचारका लागि आवश्यक पर्ने अक्सिजनलगायत सामग्रीहरुको एथेस्ट जोहो गर्न र स्वास्थ्यकर्मीहरुलाई तयारी अवस्थामा रहन निर्देशनसमेत दिइएको छ। मन्त्रालयले सीमा नाकाहरुमा कोभिड१९ को परीक्षणलाई थप सशक्त बनाउने र पोजेटिम आएका केशहरुलाई आइसोलेसनमा राख्ने व्यवस्था गरेको बताएको छ। त्यस्तै संक्रमबाट बच्न जनस्वास्थ्यका मापदण्डहरुलाई पालना गर्न सर्वसाधारणमा मन्त्रालयले अपील गरेको छ।"
चिसोले कठ्यांग्रिएर वृद्धको मृत्यु,वीरगन्ज : पर्सामा चिसोले कठ्यांग्रिएर एक वृद्धको मृत्यु भएको छ । मृत्यु हुनेमा पटेर्वासुगौली गाउँपालिका२ रङगपुरटाडीका ७५ वर्षिय बृद्ध टिकाराम थापा रहेका छन् । लमजुङको बेसीसहर नगरपालिका घरभइ हाल रङगपुरटाँडी र आसपासका गाँउमा भीख माग्दै आएका थापाको चिसोले कठ्यांग्रिएर मृत्यु भएको वडा नम्बर २का वडाअध्यक्ष वीजय गैरेले जानकारी दिए । वडाअध्यक्ष गैरेका अनुसार सडकपेटीमा राति सुतेका थापा शुक्रबार बिहान ३ बजे तिर मृत भेटिएका हुन् ।
"रानीजस्तै प्रेमको प्रतीक 'रानीमहल', अब रातिमा पनि हेर्न मिल्ने","तानसेन : प्रेमको प्रतीक रानीमहल दरबार अब रातिको समयमा पनि हेर्न मिल्ने भएको छ । तानसेन नगरपालिकाले रानीमहलमा २४सै घण्टा पर्यटकीय गतिविधी बढाउन रातिमा हेर्ने मिल्ने गरी विशेष लाईट तथा अन्य पूर्वाधारको व्यवस्था गरेको छ । पूर्ण सरसफाई गरी दरबार भित्र र बाहिर बँगैचा, परिसर दरबार वरीपरी नै विशेष किसिमका लाईटहरु जडान गरी रानीमहल लाई रातिमासमेत हेर्न मिल्ने गरी रानीमहल दरबारलाई दुलही झै सिंगारिएको छ । दरबार भित्रका सबै कोठाहरु, बाहिर टाढाटाढाबाट समेत हेर्न मिल्ने गरी लाईटिङ गरिएको छ । दरबार अगाडि फरकफरक रङका बत्तीहरु जडान गरी पानीको फोहोरासहितका पोखरीहरु संचालन गरिएको छ । रानीमहल अहिले रानी जस्तै सुन्दर भएको छ । तीन महिनाको अवधीमा रानीमहल दरवारलाई रानी जस्तै बनाईएको हो । अहिले रानीमहलको स्वरुप फेरिएको छ । रानीमहल दरबारलाई सफा सुन्दर चिटिक्क पारेर दरबारमा आउने पाहुनाहरुलाई तानसेन नगरपालिका स्वागतमा जुटेको छ । अहिले रानीमहलमा पुग्ने पाहुनाहरुलाई तानसेन नगरपालिकाले स्वच्छ रुपमा युरो गार्डको स्वच्छ सफा फिल्टर पिउने पानी, पर्यटकको लागि महिला पुरुषहरुको फरक फरक शौचालय, निःशुल्क वाईफाईको व्यवस्था गरिएको छ । कोभिड१९ को कारण कुरुप अवस्था बनेको, वन जंगल झाडी तथा फोहोरले भरिएको रानीमहल दरवार ३ महिनाको अवधीमा सुन्दर रानी जस्तै बनाईएको हो । दरवारको सबै स्थानमा पूर्ण रुपमा सरसफाई गरी चिटिक्क पारिएको छ । अहिले रानीमहलमा दैनिक रुपमा सरसफाई तथा फूल बगैचा व्यबस्थापनको लागि मालीहरु खटाईएका छन । कोभिडको प्रभाव न्युनिकणसंगै पर्यटन व्यवसाय खुलाभएपछी तानसेन नगरपालिकाले प्रेमको प्रतिक रानीमहल दरवारलाई चिटिक्क पारी पर्यटनमैत्री बनाउन ३ महिने विशेष अभियान संचालन गरेको हो । रानीमहल दरवार भित्र फोहोरै फोहोरले भरिएको थियो, पर्यटकको लागि शौचालय तथा खानेपानेको कुनै व्यवस्था थिएन । दरबार भित्रका रानी बस्ने कोठाहरु भताभुङ्ग थिए । तर ३ महिनाको अवधीमा रानीमहल दरबारमा नसोचेको परिवर्तन भएको स्थानीय श्रीधर गैरेले बताए । अहिले रानीमहल हेर्न दैनिक ५ सय देखि १५ सय सम्म पर्यटकहरु पुग्ने गरेका छन । सर्वसाधारणको लागि रातिमा रानीमहल हेर्ने सुविधा प्रदान गर्ने तानसेन नगरपालिकाका नगर प्रमुख अशोक कुमार शाहीले बताए । पुरातत्व विभागले १० वर्षको लागि रानीमहल दरबारको रेखदेख तथा संरक्षणको जिम्मा तानसेन नगरपालिकालाई दिएको छ । नेपालकै प्रमुख पर्यटकीय गन्तव्य रानीमहल दरबारलाई सुन्दर आर्कषक र पर्यटनमैत्री बनाउन तानसेन नगरपालिका आवश्यक पर्यटक पूर्वाधारहरुको निर्माण गरी पर्यटकीय गतिविधी बढाउन नगरपालिकाले ३ महिने विशेष अभियान संचालन गरी रात दिन काममा खटिएर स्वरुप नै बदलिएको रातिमा समेत पर्यटहरुको लागि अवलोकन गर्न मिल्ने गरी व्यवस्था गरिएको नगर प्रमुख शाहीले बताए । रानीमहल पुग्ने पर्यटकहरुले अबका दिनमा दरबारभित्र राणा खड्ग शमशेर र रानी तेज कुमारी बस्ने कोठा, राणा खड्ग शमशेरको भारद्धाजसहित बैठक बस्ने कोठा, दरबार भित्र प्रयोग भएका एक सय वर्ष पुराना पुरातात्विक महत्वका सरसमानहरु खोजबिन गरी संग्रहालय हेर्न पाउने गरी व्यवस्था गरिएको तानसेन नगरपालिकाले जनाएको छ । प्रेमको प्रतिक रानीमहल दरबार राणा खड्ग शमशेरले रानी तेजकुमारीको सम्झनामा विस १९५४मा निर्माण गरेका थिए । उत्तरवाहिनी भएको कालीगण्डकीको किनाराको ढुङ्गामाथि रानीमहल दरवारको निर्माण गरिएको छ । कालीगण्डकीको उत्तरवाहिनी क्षेत्रमा निर्माण गरिएको रानीमहल क्षेत्र धार्मिक हिसाबले पवित्र मानिन्छ । २४ रोपनी क्षेत्रफेलमा फैलिएको रानीमहल दरबार परिसर भित्रै राजदरबारमा हुनै सबैकिसिमिका संरचनाहरु निर्माण गरिएका छन् । तानसेनबाट रानीमहल सम्म पुग्ने १३ किलोमिटर सडक लुम्बिनी प्रदेश सरकारले स्तरोन्नती गरी पिचको काम गर्दै आएको छ । अहिले तानसेनबाट सवारी साधनमा आधा घण्टामा रानीमहल दरबार पुग्न सकिन्छ ।"
जलवायु परिवर्तनको असर : ९० प्रतिशत मह उत्पादन घट्यो,"जाजरकोट : जिल्लाको नलगाड नगरपालिका१, कल्पतका हरीबहादुर बुढाले गत वर्ष आठ सय ७५ किलोग्राम मह विक्रीबाट पाँच लाख बढी आम्दानी गरेका थिए । तर यसपालि मह उत्पादन नभए पछि उनी निरास भएका छन । त्यस्तै गत वर्ष तीन सय केजी भन्दा बढी मह उत्पादन गर्ने सोही ठाउँका हरीबहादुर पुनको ६० घार मौरीले २० केजी मह पनि लगाएनन् । पुनले व्यवसायी रुपमा मौरी पालन गर्दै आएका छन् । तर आम्दानी घटेपछि उनी निरास छन् । बुढा र पुन केही प्रतीनिधि उदाहरण मात्र हुन । जिल्लाभर एक हजार एक सय भन्दा बढी किसानको समस्या उस्तै छ । व्यवसायिक रुपमा मौरीपान गर्दै आएका किसान मह उत्पादन घटेपछि चिन्तित भएका छन् । गत असोज कात्र्तिक महिनामा धेरै पानी परेपछि चिउरी फूलको रस र अन्य फूलको रस बगाउँदा जिल्लाभर मह उत्पादन घटेको जिल्ला कृषि विकास कार्यालय जाजरकोटले जनाएको छ । मौरीलाई चरन क्षेत्रको अभाव, बनविनास, अतिक्रमण, जलवायु परिवर्तन लगायत कारण मह उत्पादन घट्दै गएको हो । बेमौसमी वर्षातले मौरी क्षेत्रका चिउरी र अन्य सिजनल फूलहरुमा पानी जम्मा भएर रस बगाएर लग्नु, विभिन्न रोगले मौरी मर्नु, किसानलाई प्राविधीक ज्ञानको कमी हुनु, आहारा नपाएर मौरी भाग्नु लगायत समस्याले मह उत्पादन घटेको कृषि विकास कार्यालय जाजरकोटका सूचना अधिकारी टोपेन्द्र नेपालीले बताए । उनले भनेमौरी पालन क्षेत्रमा विषादी प्रयोग बढ्दै जानु, मौरी गोलालाई अरिङ्गाल लगायतका शिकारी जीवबाट आक्रमण हुनु, जलवायु परिवर्तनका कारण समयमा फूलहरु नफूल्नुले मह उत्पादन घटेको हो । गतवर्ष प्रति केजी ६ सय मूल्य पर्ने मह यो वर्ष एक हजार रुपैया प्रतिकेजी हाल्दा पनि नपाउने अवस्था छ । उत्पादन घट्दा मुल्य बृद्धी भएको छ । मह उत्पादनका लागि पकेट क्षेत्र मानिएको क्षेत्रका किसान यो वर्ष निरास भएका छन् । सरकारले केही वर्ष देखि प्रधानमन्त्री कृषि आधुनिकिकरण परियोजनाको मौरी जोन मार्फत किसानलाई अनुदान तथा प्राविधिक सहयोग गदै आएको छ । तर मह उत्पादन भने बढ्नुको साटो घट्दै गएको छ । जाजरकोटमा करीब गत वर्षतिर करीब १० टन अर्थात १० हजार केजी मह उत्पादन हुने गरेकोमा यसवर्ष ९० प्रतिशत घटेर एक टन अर्थात एक हजार केजीको हाराहारीमा मात्र मह उत्पादन भएको कृषि प्राविधिक तथा कृषि विकास कार्यालयका सूचना अधिकारी नेपालीले बताए । उनका अनुसार जिल्लामा परम्परागत घार चार हजार दुई सय दुई, आधुनिक घार एक हजार नौ सय ४६, खोपे अर्थात घरको भित्तामा एक हजार ८४ गरी सात हजार हजार दुई सय २६ वटा घार रहेका छन् । यी घारमा करीब ९१ हजार चार सय २३ केजी अर्थात ९१ टन मह उत्पादन क्षमता रहेको भएपनि जलवायु परिवर्तनका कारण हरेक वर्ष मह उत्पादन घट्दो क्रममा रहेको निमित्त कार्यालय प्रमुख रबिन धितालले बताए ।"
जमिन हराभरा बनाउने किसानलाई बेलायत सरकारले नगद रकम दिने,लण्डन : उजाडिएको जमिन हराभरा बनाउने बेलायतका कृषकलाई सरकाले नगद रकम प्रदान गर्नै भएको छ । प्रकृति पुन प्राप्ती (नेचर रिकभरी) योजना कार्यक्रमअन्र्तगत सरकारले किसानलाई सो रकम प्रदान गर्ने भएको हो । बेलायत सरकारले हालै करिब १५ वटा पाइलट परियोजना लागू गर्ने घोषणा गरेको छ । सो परियोजना सुरु भएको दुई वर्षमा अर्थात् सन् २०२८ सम्ममा सम्पन्न हुने बेलायत सरकारले जनाएको छ । नेचर रिकभरी कार्यक्रमअन्र्तगत किसानहरुले कम्तीमा ५ सय हेक्टरदेखि बढीमा १० हजार हेक्टर जमिनको अवस्था सुधार्नुपर्ने बताइएको छ । सो परियोजनाको वास्तविक लगानी सार्बजनिक नगरिएपनि दुई वर्षको अन्तरालमा करिब ८ सय मिलियन युरो रकम खर्च गरिने बताइएको छ । ल्याण्डस्केप एण्ड नेचर रिकभरी कार्यक्रमअन्र्तगत सरकारले सन् २०४२ सम्ममा ३ लाख हेक्टर जमिन सुधार गर्ने लक्ष्य राखेको छ । किसानले उजाडिएको अर्थात् विनाश भएको सार्वजनिक एवम् सरकारी जमिनलाई पुरानै अवस्थामा फर्काउनु पर्नेछ । अर्थात् जलवायु परिवर्तनका कारण उजाडिएको जमिनलाई सुधार्नुपर्ने र राम्रोसँग व्यवस्थापन गर्नुपर्नेछ ।
कोरोना संक्रमण बढ्दै गएपछि तुलसीपुर उपमहानगरपालिकाका विद्यालय बन्द,दाङ : कोरोना संक्रमण बढ्दै गएपछि तुलसीपुर उपमहानगरपालिका भित्रका सबै विद्यालयहरु नौ दिनसम्मका लागि बन्द गरिएका छन् । विद्यालयहरुमा कोरोना संक्रमितको दर बढ्न थालेपछि तुलसीपुर उपमहानगरपालिकाले विद्यालय बन्द गर्ने निर्णय गरेको हो । शुक्रबार सूचना जारी गर्दै उपमहानरपालिकाले पुस २५ गतेदेखि माघ ३ गतेसम्म सबै विद्यालय बन्द गर्ने निर्णय भएको जानकारी दिएको छ । कोरोनाको दर तीव्र रुपमा बढ्न थालेपछिसंक्रमणको चेन ब्रेक गर्नका लागि उपमहानगर भरिका सबै विद्यालय आठ दिन बन्द गर्ने निर्णय भएको नगरप्रमुख घनश्याम पाण्डेले जानकारी दिए ।
भारतमा सात महिनापछि एकैदिन १ लाख बढीमा कोरोना संक्रमण,"नयाँ दिल्ली :भारतमा पछिल्लो २४ घन्टामा कोरोना भाइरस (कोभिड१९) संक्रमण पुष्टि भएको छ। बिहीबारको तुलनामा संक्रमण दर २८८ प्रतिशत हो। बुधबार ९० हजार बढीमा संक्रमण देखिएको थियो। भारतमा सात महिनापछि एकै दिनमा एक लाख बढीमा संक्रमण देखिएको हो। योभन्दा अघि जुन ६ तारिखमा एक लाख बढीमा संक्रमण पुष्टि भएको थियो। पाँच राज्यमा सबैभन्दा बढी संक्रमित रहेका छन्। महाराष्ट्रमा २६ हजार २६५, बंगालमा १५ हजार ४२१, दिल्लीमा १५ हजार ९७, तमिलनाडूमा ६ हजार ९८३,कर्नाटकमा ५ हजार ३१ संक्रमित भेटिएका हुन्। यस्तै पछिल्लो २४ घन्टामा कोरोनाबाट थप ३०२ जनाले ज्यान गुमाएका छन्। योसहित भारतमा कोरोनाबाट मृत्यु हुनेको संख्या ४ लाख ८३ हजार पुगेको छ। पछिल्लो २४ घन्टामा केरलामा मात्रै २२१ जनाले कोरोनाबाट ज्यान गुमाएका छन्। यसका साथै कोरोनाबाट बंगलामा ९ जनाको मृत्यु भएको छ। पछिल्लो २४ घन्टमा ३० हजार ८३६ जना डिस्चार्ज भएका छन्। यो सहित भारतमा ३ करोड ४३ लाख ७१ हजार ८४५ जनाले कोरोना जितेका छन्। भारतमा हाल कोरोनाका सक्रिय संक्रमितको संख्या ३ लाख ७१ हजार रहेको छ। यस्तै भारतमा कोरोनाको नयाँ भेरियन्ट ओमिक्रोन पनि तीव्ररुपमा फैलिरहेको छ। यहाँ ओमिक्रोन संक्रमितको संख्या ३ हजार नाघेको छ।"
"काजकिस्तानमा रुसी सेना परिचालन, ३ हजार बढी प्रदर्शनकारी पक्राउ",अल्माटीः काजकिस्तानमा रुसी सेना परिचालनपछि कम्तीमा ३ हजार प्रदर्शनकारी पक्राउ परेका छन्। रुसको शान्ति सेना परिचालनपछि शुक्रबारसम्म कम्तीमा ३ हजारभन्दा बढी सरकार विरोधी प्रदर्शनकारी पक्राउ परेका हुन्। रुसी सेना खटिएपछि प्रदर्शनकारीहरुलाई त्यहाँको सुरक्षाकर्मीले पक्राउ गरेको काजकिस्तानको आन्तरिक मामला मन्त्रालयले सो जानकारी दिएको हो। पेट्रोलिय पदार्थ र खाना पकाउने ग्यासको मूल्यवृद्धिको विरोधका कारण अशान्त बनेको काजकिस्तानमा त्यहाँ राष्ट्रपति कासिम जोमार्ट तोकायिभको आग्रहमा बिहीबारदेखि रुसको शान्ति सेना तैनाथ भएको थियो। काजकिस्तानमा इन्धनको मूल्यवृद्धिको विरोधमा आइतबार त्यहाँका सरकारविरोधी नागरिकले प्रदर्शन सुरु गरेका थिए। करिब एक हप्ता लामो सो प्रदर्शन पछिल्ला दिनहरुमा हिंसा परिणत भएको थियो। काजकिस्तानको ठूलो सहर अल्माटीबाट सुरु भएको सो प्रदर्शन देशभर चलेको थियो। प्रदर्शन हिंसामा परिणत भएपछि गएको मंगलबार काजकिस्तान सरकारले राजीनामा दिएको थियो भने देशमा संकटकाल घोषणा गरिएको थियो। प्रदर्शन अवधिभर १८ सुरक्षाकर्मी मारिएका थिए भने दर्जनौं प्रर्दशनकारी मारिएका थिए। सो हिंसामा १ हजारभन्दा बढी प्रदर्शनकारीहरु घाइते भएका थिए।
"स्वास्थ्य मन्त्रालयले भन्यो : संक्रमण फैलियो, अस्पताललाई तयारी अवस्थामा राख्नू","काठमाडौं : सरकारले ओमिक्रोन भेरियन्टलाई मध्येनजर गर्दै अस्पताललाई तयारी अवस्थामा राख्न निर्देशन दिएको छ। स्वास्थ्य तथा जनसंख्या मन्त्रालयले ओमिक्रोन भेरिएन्टले गर्दा हुनसक्ने अत्यधिक बिरामीको चापलाई मध्यनजर गर्दै सबै अस्पताललाई तयारी अवस्थामा राख्न निर्देशन दिएको हो। शुक्रबार थप २४ जनामा ओमिक्रोन भेरियन्ट संक्रमण देखिएको मन्त्रालयले पुष्टि गरेको छ। मन्त्रालयका प्रवक्ता डासंगीता कौशल मीश्रले उपचारका लागि आवश्यक पर्ने अक्सिजनलगायत अन्य सामाग्रीहरुको यथेस्ट जोहो गर्न र स्वास्थ्यकर्मीलाई तयारी अवस्थामा रहन निर्देशन दिइएको बताइन् । यस्तै, सीमा नाकाहरुमा कोभिड१९ को परीक्षणलाई थप सशक्त बनाउन पनि सरकारले निर्देशन दिएको छ । राष्ट्रिय जनस्वास्थ्य प्रयोगशालाले नियमित रुपमा एसजीन स्क्रिनिंग गरिरहेको परिप्रेक्षमा देश भरिबाट र्यान्डम स्याम्पिङ विधिबाट संकलित पीसीआर तथा एन्टीजेन पोजिटिभ नमूनाहरुको पछिल्लो पटकको नतिजा सार्वजनिक गरीएको हो। पुस महिनामा संकलित जम्मा ११४६ पोजिटिभ नमनाहरुको एस जीन स्क्रिनिंग गर्दा २५० वटा नमूनाहरु (२२ प्रतिशत) एसजीन नेगेनिभ (एसजीटिएफ पत्ता लागेको छ । एसजीन नेगेटिभ पत्ता लागेका २४ नमूनाको जीन सिक्वेन्सिङ गर्दा सबै नमूनाहरुमा ओमिक्रोन भेरिएन्ट पुष्टि भएको हो ।"
"राष्ट्रियसभाको बैठक सर्यो, पौष २७ गते बस्ने","काठमाडौं : राष्ट्रियसभाको बैठक सारिएको छ। संघीय संसद् सचिवालयले विशेष कारणवश भन्दै आइतबार बस्ने भनिएको राष्ट्रियसभाको बैठक स्थगित भएको सूचना प्रकाशित गरेको हो। पुस २५ गते बोलाइएको बैठक राष्ट्रियसभाका अध्यक्ष गणेशप्रसाद तिमिल्सिनाले २७ गते बस्ने गरी सारिएको संघीय संसदको महासचिव डा भरतराज गौतमले जानकारी दिए। गौतमद्वारा आज जारी सूचनामा भनिएको छ, मिति २०७८ साल पुस २५ गते आइतबार अपराह्न १:०० बजे बस्ने गरी निर्धारण गरिएको संघीय संसद, राष्ट्रिय सभाको बैठक विशेष कारणवश तोकिएको समयमा बस्न नसक्ने भएकाले राष्ट्रिय सभा नियमावली, २०७५ को नियम ६ को उपनियम (३) बमोजिम सम्माननीय अध्यक्षज्यूले २०७८ साल पुस २७ गते मङ्गलवार अपराह्न १:०० बजे बस्नेगरी निर्धारण गर्नुभएको व्यहोरा माननीय सदस्यहरूको जानकारीका लागि यो सूचना प्रकाशन गरिएको छ। सभाको पुस ५ गतेको बैठकले अर्को सूचनाद्वारा मिति र समय नतोकिएसम्मका लागि सभाको बैठक स्थगित गरेको थियो।"
भारतको क्वारेन्टिनबाट १३ जना इटालियन भागे,अम्रितसार : चार्टर विमानमार्फत इटालीबाट भारत पुगेका कम्तीमा १३ यात्रु क्वारेन्टिनबाट भागेका छन् । भारतको अम्रितसार पुगेपछि कोभिड संक्रमण पोजिटिभ देखिएका १३ यात्रु क्वारेन्टिनबाट भागेका हुन् । करिब १६० यात्रु बोकेको चार्टर विमान इटालीको मिलानबाट भारतको अम्रितसार भ्रमणका लागि उडेको थियो । सो विमानमार्फत बुधबार अम्रितसार पुगेका १६० मध्ये सोहि साँझ करिब १२५ यात्रुमा कोरोना संक्रमण पोजिटिभ देखिएको थियो । संक्रमितमध्ये १३ यात्रु भागेको बीबीसीले जनाएको छ । भारतमा शुक्रबारसम्म १ लाखभन्दा बढी नयाँ संक्रमित फेला परेका छन् ।
शितलहर छल्न दुई सय परिवारलाई कम्बल वितरण,"सिरहा : लहान नगरपालिकाका ४ वटा वडाको विपन्न बस्तीमा कम्मल वितरण गरिएको छ। वडा नम्बर १२, १५, २२ र २४ का मानिक दह, बेलीजटियाही, ढोढना लगायत विपन्न बस्तीका २०० परिवारलाई कांग्रेस सिरहा क्षेत्र १ का सभापति महेश चौधरीले कम्बल वितरण गरेका हुन्। उनी हरेक महिना २२ गते पत्नीको सम्झनामा गरिब विपन्न वस्तीमा राहत वितरण गर्दै आएका छन्। सोही अभियान स्वरुप कम्बल वितरण गरेको छ। कोरोना कहर सुरुभएदेखि नै लकडाउनका कारण समस्यामा परेका व्यक्तिहरुलाई घर घरमै पुगेर चौधरी र उनको पत्नी संगिता कर्माचार्यले राहत वितरण गर्दै आएका थिए। सोही क्रममा संगिता आफैँ कोरोना संक्रमित भइन् र उपचारको क्रममा उनको निधन भयो। पत्नीको गरिब विपन्नलाई सहयोग गर्ने उद्देश्यलाई निरन्तरता दिँदै आएको चौधरीले सुनाए। समस्यामा परेको व्यक्तिहरुलाई संगिताले सहयोग गर्नुपर्ने अभियान नै चलाएकी थिइन्,चौधरीले भने,उनका अभियानलाई कहिल्यै पनि रोक्ने छैनौँ।चौधरीले संगिता कर्माचार्य स्मृति प्रतिष्ठान संस्था बनाएका छन्। प्रतिष्ठानमार्फत थप हरेक महिना राहत वितरण गर्दै आएको छ। विगत दुई वर्षमा लहान, भगवानपुर, लक्ष्मीपुर पतारी, सखुवानन्कारकट्टि लगायतका विपन्न बस्तीमा संगिता महेशले चार हजारभन्दा परिवारलाई चामल, दाल, नुन, तेन, तरकारी राहत स्वरुप वितरण र चिसो महिनामा कम्बल वितरण गरेको छ। ४ जना विद्यार्थीलाई प्रतिष्ठान मार्फत शिक्षण गराउँदै आएको छ।"
राष्ट्रियसभा निर्वाचनमा हामी पराजय हुनसक्छौं : केपी ओली,"काठमाडौं : नेकपा एमालेका अध्यक्ष केपी शर्मा ओलीले राष्ट्रिसभा निर्वाचनमा नतिजा आफ्नो पार्टी अनुकूल आउन नसक्ने बताएका छन् । जिल्ला अधिवेशनको भर्चुअल माध्यमबाट उद्घाटन गर्दै अध्यक्ष ओलीले यस्तो बताएका हुन्। उनले भने, राष्ट्रियसभा निर्वाचनमा नतिजा प्रतिकुल आउन सक्छ । त्यो यथार्थ जनमत होइन । आजको जनमत पनि होइन । यो जनमत दुरुपयोग गरेर पैदा गरिएको अवस्था हो । अहिले पनि हामी अरु पार्टीभन्दा मजवुत छौं। यो गठबन्धन प्रतिगामी गठबन्धन हो । उनले व्यवधानहरुलाई पञ्छाउँदै अगाडि बढ्नुपर्ने बताए। उनले भने, एमाले यस्तो पार्टी हो । जसले राष्ट्रिय आकांक्षालाई आफ्नो गन्तव्य मनाएको छ । सुखका आधारसहितको समृद्धि चाहने पार्टी हो नेपाल । महान कार्यमा व्यवधान आउँछन् । व्यवधानहरुलाई पञ्छाउँदै हामी अगाडि बढ्नुपर्छ । राष्ट्रियसभा निर्वाचन आगामी माघ १२ गते हुँदैछ।"
"पर्नु पर्ने हिउँ, पर्दैछ पानी","नेपालको खासगरी हिमाली क्षेत्रमा जलवायु परिवर्तनको असर के कस्तो छ ? आमचासोको विषय बनेको छ। विश्वव्यापी जलवायु परिवर्तनको असर नेपालमा र अझ हिमाली क्षेत्रमा परेकोमा दुईमत छैन। अहिले मात्र होइन, २५३० वर्षदेखि नै हिमाली क्षेत्रमा जलवायु परिवर्तनको असर देखिइरहेको छ। हाम्रा हिमनदीहरू सानो भएर बगिरहेका छन्। हिमनदी साँघुरिनु र हिमताल बढ्दै जानुमा जलवायु परिवर्तनकै असर हो। हिमाली क्षेत्रमा मात्रै होइन कि नेपालको समग्र क्षेत्रमा तापक्रम वृद्धि भएको अवस्था छ। जल तथा मौसम विज्ञान विभागले गरेको अध्ययनअनुसार सन् १९७१ देखि २०१४ सम्मको तथ्यांक हेर्दा हिमालको तापक्रम ००५६ डिग्रीका दरले हरेक वर्ष बढ्दै गएको अवस्था छ। हिमनदी सन् २०१० को तथ्यांकअनुुसार नेपालमा ३ हजार ८ सय ८ वटा छन्। यी हिमनदीहरू पूर्वदेखि पश्चिमसम्म फैलिएका छन्। सन् २०१५ को अध्ययनअनुसार नेपालमा हिमतालको संख्या २०७० छ। हिमताल पूर्वी भागमा बढी छन्। पश्चिममा नगन्य नै छ। नेपालभित्र २१ वटा ठूला र गहिरा हिमताल अति जोखिमयुक्त छन्। नेपालको पूर्वपट्टि तिब्बत क्षेत्रमा पनि २५ वटा त्यस्ता ठूला र अति जोखिमयुक्त हिमतालहरू छन्। नेपालकै पश्चिमतर्फ भारतको उत्तराखण्डतिर पनि एउटा हिमताल छ जुन जोखिम अवस्थामा छ। यसरी नेपाललाई जोखिमयुक्त हुने हिमतालको संख्या ४७ छ। यो तथ्यांक हालैको इसिमोड र यूएनडीपीको रिपोर्टमा पनि उल्लेख छ। हिमाली क्षेत्रको तापक्रम के भइरहेको छ ? कसरी तापक्रम वृद्धि भइरहेको छ ? पहिला हिउँ पर्ने क्षेत्रमा किन पानी परिरहेको छ ? भनेर अध्ययन अनुसन्धान गर्न आवश्यक देखिएको छ। नेपालको जलवायुको तथ्यांक संकलन गर्ने स्टेसनहरू तल्लो क्षेत्रमा धेरै छन्। तीन हजारभन्दा माथिको उचाइमा भने नगन्य रूपमा १०१२ वटा मात्र स्टेसन छन्। पूर्वपश्चिम फैलिएर बसेको छैन। ५६ वटा मुस्ताङतिर मात्र छन्। मौसम मापन केन्द्रहरू माथिल्लो भेगमा पनि राख्नु पर्यो। जसले माथिल्लो भेगमा के भइरहेको छ भनेर थाहा पाउन सक्छौं। यो तथ्यांक धेरै नै महत्वपूर्ण हुन्छ। हामीले स्वचालित यन्त्र नै राख्नुपर्ने हुन्छ। यसले के फाइदा हुन्छ भने त्यता पानी परेको छ कि हिउँ परेको भन्ने पनि थाहा हुन्छ। धेरै हिमपात भयो भने हिमपहिरो जाने खतरा पनि हुन्छ। त्यस्तो बेला बढी पर्यटक जाने ठाउँहरूमा सूचना दिएर दुर्घटना कम गर्न सक्छौं। अध्ययन, अनुसन्धानका लागि पनि काम लाग्छ। कति हिमपात भएको छ ? तापक्रम कति छ ? कतिको तापक्रम वृद्धि भइरहेको छ ? त्यो क्षेत्रमा थाहा पाउन सकिन्छ। जलवायु परिवर्तनका कारण नेपालमा नराम्रो असर परेको पुष्टि हुन्छ। जस्तो, पहिला हिउँ पर्ने ठाउँमा अहिले पानी पर्न थालेको छ। मनाङ, मुस्ताङमा अक्टोबरमा पानी पर्यो। त्योभन्दा अगाडि जुन महिनामा पनि पानी धेरै परेको थियो। त्यसबेला धेरै बाढीपहिरो गएको थियो। त्यसैले भनेको पहिला हिउँ पर्ने ठाउँमा अहिले पानी परेको अवस्था छ। उच्च हिमाली केन्द्रहरूमा मौसम मापन केन्द्रहरू राखेर अध्ययन अनुसन्धान गर्नुपर्ने आवश्यकता छ। हिमाल खुइलिनुको मुख्य कारण तापक्रम वृद्धि नै हो। तापक्रम वृद्धिले के असर गर्यो भने हिउँ पर्नु पर्ने ठाउँमा पानी पार्यो। जलवायु परिवर्तनले के नराम्रो असर पार्छ भने हिउँ परेको भए हिमालमा दुईचार महिना रहन सक्छ। उच्च हिमाली क्षेत्रमा पानी पर्दा त अडिने कुरै भएन। पानी पर्छ, बगेर जान्छ। जसले जलस्रोतमा नराम्रो असर पार्छ। जलवायु परिवर्तनले नेपालको सन्दर्भमा सबैभन्दा बढी असर कृषि क्षेत्रमा पारेको छ। चाहिएको बेलामा पानी पर्दैन। सुक्खापन बढेर जान्छ। मूलहरू सुक्छन्। पिउनका लागि पानी अभाव हुन्छ। जलविद्युत्मा पनि नराम्रो असर पार्न सक्छ। अहिले बरफ र हिउँ पग्लेर आइरहेको ठाउँमा बरफ पनि घट्दै गयो भने बरफ पग्लेर आउने पानीको मात्रा पनि कम हुन्छ। जलविद्युत् केन्द्रहरूले प्रक्षेपण गरेको उत्पादन घट्ने अवस्था आउन सक्छ। अहिले घट्न थालेको त छैन तर १०१५ वर्षपछि घट्ने अवस्थामा पुग्छ। त्यसका लागि पनि अहिले अध्ययन, अनुसन्धान गर्न अति आवश्यक देखिएको छ। नेपालमा यसरी अध्ययन अनुसन्धान गरिएको छैन। विश्वविद्यालयमा क्षमताले भ्याएको अनुसन्धान गरिरहेका छौं। अब १० वा २० वर्षपछि के के हुन्छ ? हाम्रा हिमनदी र हिमतालको अवस्था के हुन्छ ? नराम्रो असर जलविद्युत्मा कसरी पर्न सक्छ भन्ने विषयमा अनुसन्धान गरिरहेका छौं। तर त्यो चाहिँ पर्याप्त छैन। सरकारले विशेष पहल गरेर अध्ययन अनुसन्धान गराउन आवश्यक देखिएको छ। हिमनदी सानो हुँदै जानुले भोलिको हिमालको भविष्य बताउँछ। पानीको मात्रा अलिकति बढेको छ, तर पछि त्यो घट्ने क्रममा हुन्छ। सुक्खा मौसममा हिमतालका नदीहरूमा बरफ पग्लेर आउने पानी जहाँ बरफ कम भयो भने पानीको मात्रा कम हुन्छ। विद्युत् केन्द्रहरूलाई असर पार्न सक्छ। त्यो सम्भावना देखिएको छ अहिले नै। त्यसका लागि १०१५ वर्ष कुर्नु पर्दैन। सुक्खा मौसममा पानी कम भयो भने उत्पादन कम हुन्छ। हिमाल खुइलिनुको मुख्य कारण तापक्रम वृद्धि नै हो। तापक्रम वृद्धिले के असर गर्यो भने हिउँ पर्नु पर्ने ठाउँमा पानी पार्यो। हिउँ भएको भए हिमालमा अडिन्थ्यो, पानी अडिँदैन। जलवायु परिवर्तनले गरेर मुख्य तापक्रम वृद्धि भयो जसले हिउँ पर्ने ठाउँमा पानी परेर सेता हिमाल काला देखिएका हुन्। हिमालमा हिउँ थप्ने कुरा कसरी सम्भव हुन सक्छ ? हिमालमा हिउँ थपिने होइन, घट्दै गइरहेको अवस्था छ। हिउँ मात्र होइन, नयाँ बरफ बन्ने क्रम बन्द नै भएको छ। हिमालमा हामी हिउँ देख्छौं तर त्यो त बरफको थुप्रो हो। नेपालमा दुई देखि पाँच सय मिटरसम्मका हिमनदीहरू छन्। त्यो हिमनदीको बरफ अहिले बनेको होइन, हजारौं वर्ष पहिले बनेका हुन्। तर अहिले बनेको अवस्था छ कि छैन भनेर हेर्दा अचम्म लाग्छ, बनेको छैन। अहिले यो वर्षभरि परेको हिउँ छ नि त्यो वर्षमै बिलाएर जान्छ। हिउँबाट बरफमा परिवर्तन हुनका लागि त्यस्ता हिउँहरू वर्षैंपिच्छे थुपिँ्रदै थुप्रिँदै किचिन्छ। पछि गएर बरफ बन्ने हो। तर जलवायु परिवर्तनकै कारण अहिले त्यो प्रक्रिया भइरहेको छैन। यो नेपालका लागि समस्याको विषय हो। बरफ बन्नलाई वर्षैपिच्छे परेको हिउँ थुप्रिएर विस्तारै घनत्व बढ्दै जाने र बरफमा परिणत हुनुपर्ने हो तर अहिले त्यस्तो भइरहेको छैन। हिउँ पनि पग्लिएर जान्छ र पुरानो बरफ पनि पग्लिएको अवस्था छ। त्यसैले हिमनदी सानो भएर बग्दै गएको अवस्था छ। अहिले समग्र रूपमा विश्वमै यस्तै अवस्था छ। हिमनदी छोटिने क्रम जारी छ।  लेखक काठमाडौं विश्वविद्यालयको वातावरण विभाग प्रमुख हुन्।"
जलवायु परिवर्तन : भावी एजेन्डा कस्तो हुने ?,"नेपालमा अहिले पनि जलवायु परिवर्तनलाई बढी चुनौती र कम अवसरको रूपमा लिने चलन छ। ८० वर्षपछि २१औं शताब्दीको अन्त्य भइसकेको हुनेछ। त्यतिबेलासम्म नेपालको जनसंख्यामा करिब २ करोड ५० लाखको हाराहारीमा संकुचन हुने अनुमान छ। जुन हालको भन्दा करिब ५० लाखले कमी हो। जनसंख्या घटे पनि नेपालीको आयु भने बढेर लामो हुने अनुमान छ। सन् २०२२ लाई आधार वर्ष मान्दा अहिले नेपालमा करिब १० प्रतिशत जनसंख्या मात्र अर्काको कमाइमा बाँच्नुपर्ने अवस्था छ। सन् २०८० मा पुग्दा बुढ्यौली जनसंख्यामा वृद्धि हुनेछ। करिब ५० प्रतिशत बुढ्यौली जनसंख्या बाँकी जनसंख्याको कमाइमा निर्भर पर्नुपर्ने हुन्छ। यो क्रम २१औं शताब्दीको अन्त्यसम्ममा पुग्दा अझ बढ्नेछ। ६२ प्रतिशत जनसंख्या बाँकी जनसंख्याको कमाइमा बाँच्नु पर्ने हुन्छ। ८० वर्षभन्दा बढी समय बाँच्ने अहिलेको जनसंख्या र आजभन्दा पछि जन्मने जनसंख्याले मात्र २२औं शताब्दीको वास्तविक जीवनको अनुभूति गर्न सक्नेछन्। त्योभन्दा अगाडिको जनसंख्याले त्यसपछि के होला भनेर केवल अनुमान मात्र गर्ने हो। हाल द्रुत गतिमा भएको प्रविधि विकासले मानिसलाई प्रगतिको पथमा लम्कन कामकाजी त बनाएको छ। मानव जातिको सामाजिक मूल्य र मान्यतालाई धेरै हदसम्म खस्काउँदै लागेको पनि महसुस हुन थालेको छ। अमेरिका, युरोप र जापानजस्ता विकसित राष्ट्रलाई आर्थिक विकास र प्रविधि माथिको नियन्त्रण कायम गर्न हम्मे परेको देखिन्छ। हाल मध्यम आम्दानी भएका र जनसंख्याको मुख्य अंश लिएर बसेका चीन, भारत, ब्राजिल, इन्डोनेसिया, दक्षिण अफ्रिका, भियतनाम, पाकिस्तान र बंगलादेशजस्ता राष्ट्रको आर्थिक समृद्धि र प्रविधि माथिको पहुँच र नियन्त्रण बढेर जाने निश्चित छ। आगामी दिनमा विश्वमा हुने वस्तु र सेवाको उत्पादन, उपभोग र व्यापार यिनै देशमा केन्द्रित हुनेछ। अर्थात् यी राष्ट्रहरू नै भोलिका कार्बन उत्सर्जन गर्ने राष्ट्र हुनेछन् भनेर भन्न त्यति गाह्रो छैन। अझ जनसंख्याको आधारमा पहिलो र दोस्रो स्थानमा रहेका चीन र भारतले जनसंख्यामा पहिलो राष्ट्र हुन प्रतिस्पर्धा छन्। साथै वायुमण्डलमा हुने कार्बन उत्सर्जन गर्नमा क्रमशः पहिलो र तेस्रो स्थानमा रहेका चीन र भारतले सबैभन्दा बढी कार्बन उत्सर्जन गर्ने पहिलो राष्ट्रका लागिसमेत प्रतिस्पर्धा गर्नेछन्। चीन र भारतको बीचमा रहेर अतिकम विकसित राष्ट्रको सूचीमा रहेको नेपालले आगामी दिनमा जलवायु परिवर्तनको एजेन्डामा कस्तो रणनीति बनाउनु पर्ला ? सोचिएन भने ८० वर्षपछिका सन्ततिले अहिलेको पुस्तालाई प्रश्न गर्ने छन्, धिक्कार्ने छन्। जलवायु परिवर्तनका एजेन्डामाथि राष्ट्रिय र अन्तर्राष्ट्रियस्तरमा भएका विकसित राष्ट्रका बहसका प्रकृति र प्रवृत्ति हेर्दा जलवायु परिवर्तनको विषय भनेको अरूलाई मन फुकाएर अर्ती उपदेश दिने विषय हो। तर, आफूले भने जे गरे पनि हुन्छ जस्तो देखिन्छ। राष्ट्रिय एवं अन्तर्राष्ट्रिय मापदण्डलाई पालना गर्नमा विकसित र बढी कार्बन उत्सर्जन गर्ने राष्ट्र त्यति इमान्दारीपूर्वक लागेको पाइँदैन। सबै राष्ट्रले कार्बन उत्सर्जन गर्न आह्वान त गरेका छन्। आफू र आफ्नो देशले उत्सर्जन घटाउने सम्बन्धमा कि मौन देखिन्छन् कि त तिनको उत्सर्जन न्यूनीकरण गर्ने गति धिमा छ। ती राष्ट्रले कार्बन उत्सर्जन न्यूनीकरण गर्न गरेको प्रतिबद्धता पेरिस सम्झौताको लक्ष्य प्राप्त गर्नमा सहयोगी छैनन्। जसको प्रमाण पेरिस सम्झौतामा नेपालसँगै हस्ताक्षर गरेको चीनले सन् २०६० मात्र कार्बन न्युट्रल गर्ने भनेको छ। भारतले भने अझ १० वर्षपछि सन् २०७० मा मात्र गर्ने भनेको छ। नेपालका तत्कालीन प्रधानमन्त्री केपी शर्मा ओलीले भने सन् २०२० को डिसेम्बर १४ मा संशोधित एनडीसी संयुक्त राष्ट्रसंघमा पेस गर्दै सन् २०५० सम्ममा नेपाललाई कार्बन न्युट्रल राष्ट्र बनाउने प्रतिबद्धता जनाएका थिए। दुई महिना अगाडि बेलायतको ग्लासको सहरमा आयोजना भएको २६औं जलवायु सम्मेलनमा वर्तमान प्रधानमन्त्री शेरबहादुर देउवा उपस्थित भएर सन् २०४५ अर्थात् यसभन्दा अगाडि गरिएको प्रतिबद्धता भन्दा पाँच वर्ष अगाडि नै नेपाललाई कार्बन न्युट्रल राष्ट्र बनाउने प्रतिबद्धता जनाए। जुन आफैंमा सराह्रनीय छ। तर, महŒवाकांक्षी प्रतिबद्धता पूरा गर्न सरकारले के, कस्तो नयाँ नीति र रणनीति बनाएको छ ? संस्थागत संरचना के कस्ता छन् ? त्यसका लागि के कस्ता कार्यक्रम छन् ? छुट्टै बहस र छलफल गर्नुपर्ने हुन्छ। अहिलेको प्राथमिकता भनेको नेपालले जलवायु परिवर्तनको एजेन्डामा छलफल, बहस, पैरवी र सम्झौता गर्दा छिमेकीको दाँजोमा कसरी पाइला चल्ने भन्ने नै हो। सन् २०१८ र २०१९ मा आईपीसीसीले प्रकाशित गरेका तीनवटा विशेष प्रतिवेदन तथा आईपीसीसीको छैटौं प्रतिवेदनको पहिलो कार्यसमूहले केही तथ्य र तथ्यांक औंल्याएका छन्। तिनलाई केलाएर हेर्ने हो भने आगामी दिनमा नेपालले जलवायु परिवर्तनको एजेन्डालाई दुई किसिमले पाइला चाल्नुपर्ने हुन्छ। पहिलो, हिजो औद्योगिक युगमा अत्यधिक कार्बन उत्सर्जन गर्ने अमेरिका, क्यानडा, युरोपेली राष्ट्र समूह र जापानलगायतका राष्ट्रहरूलाई कार्बन उत्सर्जन न्यूनीकरण गर्न समयसीमा तोकेर बाध्य पार्नेछ। त्यसका लागि अति कम विकसित राष्ट्रहरूको समूह, साना सामुद्रिक राष्ट्रहरूको समूह र जी७७ तथा चीनलगायतका राष्ट्रसँग मिलेर काम गर्नुपर्ने हुन्छ। दोस्रो, हिजोमाथि भनिएका विकसित राष्ट्रले जुन दर र मात्रामा कार्बन उत्सर्जन गरे, त्यसका कारणबाट नेपालजस्ता अति कम विकसित राष्ट्र जलवायु परिवर्तनका जुन जोखिम र मारमा परेका छन्। उनीहरूलाई ती जोखिमबाट बचाउन र अनुकूलित अर्थात् उनीहरूको उत्थानशील हुने क्षमता वृद्धि गर्न जलवायु वित्तको प्रशस्त सुनिश्चित गर्ने गरी विकसित राष्ट्रलाई दबाब दिनुपर्ने हुन्छ। तर २६औं कोपको निर्णयलाई विश्लेषण गर्ने हो भने माथिका दुवै दायित्वबाट इतिहासमा अत्यधिक कार्बन उत्सर्जन गर्ने विकसित राष्ट्र चिल्ला भाषण गरेर उम्कन खोजेको सहजै अनुमान गर्न सकिन्छ। जलवायु जोखिमको प्रकृति र प्रवृत्तिा बढ्दो छ। स्रोतको दुरुपयोग र जनता र राज्यप्रतिको बेइमानी पनि हो। नेपालले जलवायु परिवर्तनको एजेन्डामा राष्ट्रिय र अन्तर्राष्ट्रियस्तरमा छलफल र बहस गर्दा तथ्य र तथ्यांकको आधारमा सूक्ष्म रूपमा विश्लेषण गर्नुपर्ने हुन्छ। अहिले विश्वका सबै राष्ट्रले सहमति गरेको पेरिस सम्झौता विभिन्न समयमा वैज्ञानिकहरूले गरेका अनुसन्धानमा आईपीसीसीले विश्लेषण गरी दिएका सिफारिस र सुझावलाई आधार मानेर तयार गरिएको हो। जुन दस्तावेज तयार गर्दा लिएको आधार बिन्दु भनेको औद्योगिक युग अर्थात् सन् १८५० को हाराहारीको समय, आजभन्दा करिब १ सय ७० वर्ष अगाडिको अवस्था हो। जतिबेला पृथ्वीको तापक्रम औसतमा १५ डिग्री सेल्सियस रहेको अनुमान छ। यदि आजभन्दा १ सय ७० वर्ष अगाडि नेपालबाट करिब ८ हजारदेखि १२ हजार किमि टाढा रहेका क्यानडा, संयुक्त राज्य अमेरिका र युरोपेली देशहरूले गरेको कार्बन उत्सर्जनबाट हाम्रा हिमाल पग्लिएका हुन् भन्ने हाम्रो बुझाइ हो। करिब एक सयदेखि एक हजार किमि नजिकको दूरीमा रहेका छिमेकी भारत र चीनले गरेको कार्बन उत्सर्जनबाट हाम्रो भविष्य कस्तो होला ? जबकि अहिले नै चीन विश्वमा सबैभन्दा बढी कार्बन उत्सर्जन गर्ने राष्ट्र हो भने भारत विश्वमा तेस्रो, चीन र भारत क्रमशः विश्वमा सबैभन्दा बढी कार्बन उत्सर्जन गर्ने राष्ट्र हुन्। धेरै जनसंख्या भएका क्रमशः पहिलो र दोस्रो राष्ट्र पनि हुन्। चीन विश्वको दोस्रो धनी राष्ट्र हो भने भारत पाँचौं धनी राष्ट्र पनि। यी दुवै देशमा भौतिक विकास र आर्थिक वृद्धिले तीव्र गति लिएको अवस्था छ। यी र यस्तै राष्ट्रका कारण पछिल्लो दुई दशक (२०२१२०२०) मा मात्र पृथ्वीको सतहको तापक्रम ११ डिग्री सेल्सियस बढेको तथ्य आईपीसीसीले गत अगस्टमा प्रकाशित गरेको छैटौं प्रतिवेदनको पहिलो कार्यसमूहको प्रतिवेदनमा छ। जनसंख्या वृद्धिसँगै आउँदा वर्षहरूमा भारत र चीनजस्ता मध्यमस्तरीय आम्दानी भएका देशमा प्राकृतिक स्रोतको दोहन अझ बढ्नेछ। वस्तु र सेवाको माग मात्र बढेर जाने छैन। यी देशमा औद्योगिक उत्पादन र व्यापार अझ द्रुतगतिमा बढ्नेछ। यसको सिधा असर हाम्रा हिमालमा पर्नेछ। हिमालमा हिउँ पग्लने गतिमा वृद्धि हुनेछ। नदीमा पानीको मात्रा क्रमशः कम हुँदै जानेछ। असर एकातिर खानेपानी, सिँचाइ, जलविद्युत् र जल यातायात पर्नेछ भने अर्कोतिर पानी र जमिनमा रहेका जैविक विविधतामा समस्या आउनेछ। पारिस्थितिकीय प्रणालीहरू खल्बलिने छन्। धेरैभन्दा धेरै वनस्पति र वन्यजन्तु लोप हुनेछन्। क्रमशः खाद्य सुरक्षामा संकट आउनेछ। एउटा मान्छेले अर्को मान्छेलाई हेर्ने दृष्टिकोणमा फरक पर्नेछ। अर्थात् मानवताको मर्म नै मरेर जान सक्ने सम्भावना छ। नेपालको एजेन्डा के हुने र के गर्ने ? जलवायु परिवर्तनका दुईवटा आयाममध्ये नेपालका लागि कार्बन उत्सर्जन न्यूनीकरणको तुलनामा जलवायु अनुकूलन नै प्राथमिकताको क्षेत्र हुनुपर्छ, त्यसमा दुईमत नै छैन। कार्बन उत्सर्जन न्यूनीकरण गर्न हेल्चेक्र्याइँ गरियो भने भविष्यमा अनुकूलन हुन लाग्ने खर्चको मूल्य चर्को पर्नेछ। नेपाल पहाडी क्षेत्रफल बढी भएको, जनसंख्याको प्रमुख अंश कृषिमा आधारित रहेको, उद्योगधन्दाले खासै गति नलिएको, वस्तुको उत्पादनमा भन्दा उपभोगमा बढी रुचि भएको मुलुक हो। जसका कारण हरेक वर्ष आयात बढ्दै जाँदा व्यापार घाटा बढ्दो अवस्थामा रहेको, अर्काको देशमा रोजगारी खोज्नु परेको, अर्थतन्त्रको प्रमुख आधार विप्रेषण भएको र पुँजी पलायन समस्या रहेको मुलुक हुनेछ। जसमा जलवायु परिवर्तनको एजेन्डाले प्राथमिकता पाउने कुरै भएन। औद्योगिक विकासका लागि निजी क्षेत्रलाई हेर्ने सरकारी दृष्टिकोण त्यति सकारात्मक नभएको अवस्था नेपालमा छ। निजी क्षेत्र पनि जलवायु परिवर्तनका सम्भावित जोखिमप्रति न त सचेत छ न इमान्दार नै देखिन्छ। यसका लागि चुरेलगायतका क्षेत्रमा निजी क्षेत्रले गरेको ढुंगा, गिटी र वालुवाको दोहन र विभिन्न नदीमा बनाएका जलविद्युत् आयोजनालाई मात्र हेरे हुन्छ। जलविद्युत् र जलवायु परिवर्तनको विषयमा छलफल गर्दा नेपालका वनलगायतका प्राकृतिक स्रोत मुख्य गरी नदी प्रणालीका प्राकृतिक प्रक्रियामा दक्खल नपुर्याइ स्रोतको उपयोग गर्ने परिपाटीको विकास गर्नुपर्ने हुन्छ। नेपाल वन स्रोतमा धनी भए पनि खासमा लाभ लिन सकेको अवस्था छैन। हामीले समुदायमा आधारित वन व्यवस्थापन प्रणालीमा गर्व त गरेका छौं, तर जनताको वन माथिको निर्भरता ह्वात्तै घटेर गएको छ। पातपतिंगर वन डँढेलोबाट नष्ट भएका छन् भने काठ दाउरा निकाल्न नसक्दा र नचाहँदा वनमा नै कुहिएर र मक्किएर गएका छन्। करिब ४५ प्रतिशतको हाराहारीमा वन क्षेत्र छ भनेर राष्ट्रिय र अन्तर्राष्ट्रिय सभा सम्मेलनमा गर्व गरिरहँदा काठ मलेसियाबाट र फर्निचर चीनबाट आयात भइरहेको छ। राज्यको अर्थतन्त्र क्रमशः धराशायी हुनेछ भने प्रकृतिको महŒव समेत घटेर जानेछ। वन र जैविक विविधता, कृषि र खाद्य सुरक्षा, प्रकृतिमा आधारित पर्यटन र सफा ऊर्जा तथा जलस्रोतको क्षेत्रमा आधारित अनुकूलनका उपाय खोज्नुपर्ने हुन्छ। नेपालले प्रकृति संरक्षणमार्फत सञ्चय गरेको कार्बनको हिसाबकिताब राख्न ढिलो भइसकेको छ। नेपालको वन क्षेत्रले प्रशस्त कार्बन सञ्चित गरेको र त्योभन्दा बढी निजी जग्गामा रहेको कृषि वन क्षेत्रले कार्बन सञ्चिति गरेको अनुमान छ। तर अहिलेसम्म हामीसँग वन र निजी जग्गामा भएको कृषि वन क्षेत्रमा कति कार्बन छ, त्यसको आधिकारिक आँकडा हामीसँग छैन। सञ्चिति भएको कार्बन हाम्रो मेहनतले भएको र हाम्रो देशमा भएका जलवायुजन्य जोखिम र त्यसबाट भएको धनजनको हानिनोक्सानी विकसित मुलुकले गरेको कार्बन उत्सर्जनको परिणाम हो भन्ने कुरा अन्तर्राष्ट्रिय समुदायलाई बुझाउन सक्नुपर्छ। होइन भने हरित जलवायु कोषलगायतका स्रोतबाट पाउने वित्तीय सहयोग नआउन सक्छ। विकसित राष्ट्रले जलवायु परिवर्तनवापत उपलब्ध गराउने आर्थिक सहयोग गरिब राष्ट्रलाई दिने अनुदान होइन। त्यो त उनीहरूले गरेको फोहोर (कार्बन उत्सर्जन) सफा गर्ने शुल्क हो भनेर पनि बुझाउनु पर्छ। जलवायु जोखिमको प्रकृति र प्रवृत्ति बढ्दो छ। वातावरणीय प्रभाव अध्ययनबिना जथाभावी सडक खन्ने स्थानीय सरकार र प्रदेश सरकारको होडबाजीले जलवायुजन्य जोखिम मुख्य गरी बाढी, पहिरो र डुबानको मात्रालाई हरेक वर्ष वृद्धि गर्दै लागेको छ। जसले ठूलो मात्रामा धनजनको हानिनोक्सानी पुर्याएको अवस्था छ। हिउँदमा वातावरणीय अध्ययनबिनाका भौतिक पूर्वाधारका कार्यमा योजना तर्जुमा र कार्यान्वयन गर्ने काम हुन्छ। वर्षायाममा त्यही भौतिक पूर्वाधारको कारणबाट उत्पन्न बाढी, पहिरो र डुबानमा परेका जनतालाई हेलिकप्टर चढेर राहत बाँड्ने काम हुन्छ। यस्तो चलन नेपालमा मात्र पाइन्छ। यस्तो प्रवृत्ति विपद्मा परेका पीडितमाथिको खेलवाड नै हो। त्योभन्दा बढी स्रोतको दुरुपयोग र जनता र राज्यप्रतिको बेइमानी पनि हो। यो प्रवृत्ति दिगो विकासका लक्ष्यमा पुग्ने सरकारको योजनाका लागि पनि बाधक छ। नेपालमा आजसम्म पनि जलवायु परिवर्तनबारे छलफल र बहस गर्दा सुनेका भरमा र अनुमान गरेर बोल्ने चलन बढी छ। यसो हुनुमा यस क्षेत्रमा न्यून अध्ययन अनुसन्धान हुनु नै हो। आउँदा दिनमा जलवायु परिवर्तन र यसका बहुआयामिक क्षेत्रमा युवा पिँढीलाई अध्ययन अनुसन्धान गर्न दिने अवसरको खोजी गर्नुपर्ने हुन्छ। नेपालका प्राकृतिक स्रोतबाट भारत र चीन मात्र कति लाभान्वित छन् ? भारत र चीनले गरेको कार्बन उत्सर्जनबाट हामी कति मारमा परेका छौं ? भनेर एक एक हजार विद्यार्थीलाई हरेक वर्ष छात्रवृत्तिसहित उच्च शिक्षा पढ्न भारत र चीन पठाउन सक्ने हो भने भविष्यमा उनीहरू नै जलवायु परिवर्तनका विज्ञ भएर निस्किने छन्। अन्तर्राष्ट्रिय सभा, सम्मेलनमा नेपालको तर्फबाट उनैले पैरवी गर्नेछन्। नेपालमा अहिले पनि जलवायु परिवर्तनलाई बढी चुनौती र कम अवसरको रूपमा लिने चलन छ। वास्तवमा जलवायु परिवर्तनलाई एजेन्डालाई बढी अवसर र कम चुनौतीको रूपमा बुझ्ने क्षमताको विकास गर्न सक्नु नै आजको आवश्यकता हो। राष्ट्रियस्तरमा जलवायु परिवर्तनका एजेन्डालाई राष्ट्रिय जलवायु परिवर्तन नीति २०७६ ले पहिचान गरेका क्षेत्रमा जलवायु अनुकूलन र न्यूनीकरण कार्यक्रम तर्जुमा गर्नुपर्छ। प्रदेश सरकार, स्थानीय तह, निजी क्षेत्र र नागरिक समाजसमेतको साथ लिई कार्यान्वयन गर्नुपर्ने हुन्छ। अन्तर्राष्ट्रियस्तरमा जलवायु परिवर्तन र जैविक विविधताको क्षेत्रलाई अन्तर्राष्ट्रिय कूटनीतिक सम्बन्धको माध्यमको विकास गर्ने गरी जानुपर्ने हुन्छ। जलवायु परिवर्तनलाई साझा एजेन्डाको रूपमा बुझ्ने तर जोखिम न्यूनीकरण तथा अनुकूलन हुन व्यक्तिगत तहमा पहल गर्ने परिपाटीको विकास गर्नुको विकल्प छैन। लेखक वन तथा वातावरण मन्त्रालयको जलवायु परिवर्तन व्यवस्थापन महाशाखाका पूर्व प्रमुख हुन्।"
प्रतिबन्धित भारु साट्न अझै खुलेन बाटो,"काठमाडौं : प्रतिबन्धित भारु पाँच सय र एक हजार दरका सटही नभएका ८ करोड १० लाख नेपाली रुपैयाँ थन्किएको छ। भारत सरकारले सो नोट प्रयोगमा प्रतिबन्ध लगाएको करिब ५ वर्ष बितिसक्दा पनि नेपालमा भएको नोट सटही नहुँदा नेपाल राष्ट्र बैंकमै थन्किएको हो। भारु ५ सय दरको ३ करोड ४० लाख ७३ हजार ५ सय र हजार दरका १ करोड ६५ लाख ५२ हजार भारतीय रुपैंयाँ केन्द्रीय बैंकको स्टोरमा रहेको छ। अहिले नेपालसँग ५ करोड ६ लाख २५ हजार ५ सय भारु रहेको राष्ट्र बैंकका सहप्रवक्ता नारायणप्रसाद पोखरेलले जानकारी दिए। उक्त नोटको ईक्विभ्यालेन्ट नेपाली रुपैयाँमा ८ करोड १० लाख ८ सय रहेको छ। यो बैंकिङ प्रणालीमा भएको रकम हो, उनले भने। नोट सटहीका लागि परराष्ट्र मन्त्रालयले भारतीय परराष्ट्र मन्त्रालयसँग विभिन्न किसिमका वार्ताहरू गरिरहेको उनले जानकारी दिए। उक्त रकम बराबरको भुक्तानी केन्द्रीय बैंकले गरिसक्यो। यसकारण सो रकमको सटही नपाए मुलुकलाई घाटा हुने उनले बताए। यसबारे नेपाल राष्ट्र बैंकले पटकपटक रिजर्भ बैंक अफ ईण्डया (आरबीआई) लाई पत्राचार पनि गरेको थियो। तर, पहल गर्दैमा आरबीआईले सहजै मान्ने देखिएन। तथापि राष्ट्र बैंक र आरबीआईका कार्यकारी निर्देशक तथा निर्देशकहरूको टेक्निकल कमिटीमा हुने छलफलमा यसबारे जानकारी गराइएको सहप्रवक्ता पोखरेलले बताए। सटहीबारे परराष्ट्र मन्त्रालयको ध्यानाकर्षण गरिरहेका छौं। उनले भने परराष्ट्र मन्त्रालयले पनि विभिन्न मन्त्रीस्तरीय, सचिवस्तरीय भेटघाटको क्रममा पनि सो नोट सटहीको प्रस्ताव राख्दै आएको थियो। नेपालसँग भएको प्रतिबन्धित भारु नोट मौज्दातको शोधभर्ना रिजर्भ बैंक अफ ईण्डियाले दिन्छ भन्नेमा आशावादी रहेको उनको भनाइ छ। तर, भारतले कहिले दिन्छ भन्ने अझै टुङ्गो छैन। यद्यपि राष्ट्र बैंकले नेपाल सरकारले भारतसँग भेट गर्दा उक्त एजेण्डालाई उठाउन जरुरी भएको भन्दै परराष्ट्र मन्त्रालयलमा प्रस्तुत गरेको बताएको छ। भारत सरकारले विसं २०७३ कात्तिक २३ गते मंगलबार मध्यरातदेखि लागू हुने गरी भारतीय रुपैयाँ पाँच सय र एक हजार दरका नोट प्रयोगमा प्रतिबन्ध लगाएको थियो। भारतीय प्रधानमन्त्री नरेन्द्र मोदीले कालोधन, भ्रष्टाचार र नक्कली नोटका कारण उत्पन्न समस्या हल गर्न यस्तो प्रतिबन्ध लगाएका थिए। भारतले आफ्नो मुलुकका नागरिक तथा छिमेकी मुलुक भुटानका नागरिकसँग भएको यस्तो नोटलाई तोकिएको समयभित्र साट्यो। तर, नेपालमा रहेको उक्त मुद्राको भने आधा दशक हुँदासम्म पनि कुनै चासो दिईएको छैन।"
प्रेमिकाको हत्या गरी प्रेमीले गरे आत्महत्या,"काठमाडौं : काठमाडौंको कपनस्थित राधाकृष्ण मन्दिर नजिकको घरमा २५ वर्षीय अनिस राईले प्रेमीका युसुना राईको हत्या गरी आत्महत्या गरेका छन्। महानगरीय अपराध महाशाखाका प्रमुख एसएसपी चन्द्रकुवेर खापुङका अनुसार राती २ बजे प्रहरी पुग्दा युवती मृत अवस्था र युवक निकै अन्तिम अवस्थामा फेला परेका थिए। घटना हेर्दा युवकले प्रेमीकाको शरिरभरी चक्कु हानेका छन्। शरिरभरी निकै चोटसहित युवती मृत अवस्थामा कोठामा फेला परेकी थिइन्। छेउमै ढलेका थिए युवक। उनको घाटीमा चक्कुले रोपेको चोट छ। युवकले निकै मन्द गतिमा सास फेरिरहेका थिएखापुङले अन्नपूर्णसँग भने, घटनामा बाहिरी मान्छेको सहभागिता भए जस्तो लाग्दैन। युवती नग्न अवस्थामा थिइन् भने युवक अर्धनग्न। आपसी झगडा हुँदा आवेसमा आई युवकले हत्या गरेको जस्तो देखिन्छ। प्रहरीले युवकलाई राती नै चावहिलस्थित हेल्पीङ ह्याण्ड अस्पतालमा पुर्याएको थियो। अस्पतालमा पुर्याएपछि उनलाई डाक्टरले मृत घोषणा गरेका थिए। संखुवासभा घर भएका अनिस र खोटाङकी युसुना इन्टरनेटमा पब्जी खेल्ने क्रममा भेट भएका हुन्। इन्टरनेटमा भेटिएका उनीहरु पब्जीको क्रेज हुँदै प्रेमीप्रेमीका बने। केहि समयपछि बिहे गर्ने योजनामा रहेका उनीहरु पछिल्लो केही महिनादेखि अनिसको आफन्तको घर कपनमा लिभिङ टुगेदरमा बस्थे। उनीहरुसँग अनिसकी आमासमेत बस्थिन्। प्रहरीका अनुसार उनीहरु कपनमा श्रीमान् श्रीमतीको रुपमा बस्दै आएका थिए। राती १२ बजे एक्कासी कोठामा ड्याङ डुङ आवाज आएपछि आमाले थाहा पाएकी थिइन्। आमा उठेर ढोका खोल्न लगाउँदा नखुलेपछि उनले यताउता हल्ला गरेकी थिइन्। छरछिमेकी आएर ढोका फोरेर हेर्दा युवती मृत भेटिएकी थिइन्। उनीहरुको के विषयमा झगडा भएको र हत्या नै गर्नुपर्ने कारण के थियो अहिलेसम्म खुल्न नसकेको खापुङले अन्नपूर्णसँग बताए। उनले भने, घटनाको अनुसन्धान भइरहेको छ। घटनास्थलमा धारिलो चक्कु भेटिएको छ। लिभिङ टुगेदर बसेका युवायुवती मृत फेला, पब्जी खेल्नेक्रममा चिनजान"
"एमालेको जिल्ला अधिवेशन आज, ओलीले भर्चुअल सम्बोधन गर्ने","काठमाडौं : नेकपा एमालेको जिल्ला अधिवेशन आज हुँदैछ। अध्यक्ष केपी शर्मा ओलीले शुक्रबार बिहान ११ बजे पार्टी केन्द्रीय कार्यालयको एक्सन रूमबाट एकैसाथ भर्चुअल माध्यमबाट सम्बोधन गर्ने एमाले केन्द्रीय प्रचार विभागका उपप्रमुख विष्णु रिजालले जानकारी दिए। एमालेले शुक्रबार एकसाथ जिल्ला अधिवेशन गर्न लागेको हो। रिजालले भने, एमालेका ६१ जिल्ला अधिवेशन आज हुँदैछ। मौसम र आन्तरिक तयारीका कारण आज अधिवेशन हुन नसकेका १६ जिल्लामा छिट्टै अधिवेशनहरू हुनेछन्। एमालेले सकेसम्म सर्वसम्मत नेतृत्व चयन गर्न सर्कूलर जारी गरेको छ। एमालेको विधान अनुसार जिल्ला कमिटी दुई अधिवेशन बीचको अवधिमा आफ्नो कार्यक्षेत्रभित्र पार्टीको मुख्य कार्यकारी संस्था हो। जिल्ला अधिवेशनले अध्यक्ष १, उपाध्यक्ष १, सचिव १, उपसचिव २ र उपधारा ३मा उल्लिखित अधिकतम् संख्यामा नबढ्ने गरी सदस्यहरू रहेको जिल्ला कमिटी निर्वाचन गर्नेछ। जिल्ला मातहतका पालिका इलाका कमिटीका अध्यक्षहरू जिल्ला कमिटीका पदेन सदस्य हुनेछन्। जिल्ला कमिटीको आधार संख्या ५० हुनेछ। यो संख्यामा जिल्ला अन्तर्गतका प्रतिनिधिसभाको प्रत्येक निर्वाचन क्षेत्र बराबर १५ का दरले कायम हुने संख्या थप गर्न सकिनेछ। तर जिल्ला कमिटीको अधिकतम् संख्या १५१ र विशेष जिल्ला कमिटीको अधिकतम् सदस्य संख्या ६५ भन्दा बढी हुनेछैन। जिल्ला कमिटीमा कम्तीमा एक तिहाइ महिलासहित जिल्लाको विविधता प्रतिविम्बित हुने गरी समावेशीकरण गरिनेछ।"
"लिभिङ टुगेदर बसेका युवायुवती मृत फेला, पब्जी खेल्नेक्रममा चिनजान",काठमाडौं : बुढानिलकण्ठ नगरपालिकाको कपनमा लिभिङ टुगेदर बसेका एक युवक र युवती मृत फेला परेका छन्। शिवजी चोकमा नातेदारको घरमा बसेका संखुवासभा घर भएका २५ वर्षीय अनिस जिमी राई र खोटाङकी युसुना राई गएराति मृत अवस्थामा भेटिएका हुन्। उनीहरुलाई चावहिलस्थित हेल्पिङ हेण्ड अस्पतालमा आफन्तले पुर्याए लगत्तै अस्पतालले मृत घोषणा गरेको हो। घटनाको प्रकृति हेर्दा युवकले युवतीलाई धारिलो हतियार प्रहार गरी हत्या गरेको र आफूले आत्महत्या गरेको जस्तो देखिएको महानगरीय अपराध महाशाखाका एसएसपी चन्द्रकुवेर खापुङले अन्नपूर्ण पोस्ट्लाई जानकारी दिए। युवतीको शरिरभरी धारिलो हतियार प्रयोग भएको पाइएको छ। युवा भने घाँटी रेटिएको अवस्थामा फेला परेका थिए। घटनास्थलबाट प्रहरीले धारिलो हतियारसमेत बरामद गरेको छ। बिहे नगरीलिभिङ टुगेदरमा बसेका उनीहरु पब्जी खेल्नेक्रममा नजिकिएका थिए।
कोरोना नाममा ओम्नीको लुट,"काठमाडौं : उपसचिव (लेखा) केशवप्रसाद प्रसाईं २०७६ चैत ६ मा स्वास्थ्य सेवा विभागको आर्थिक प्रशासन शाखा प्रमुखका रूपमा नियुक्त भए। जिम्मेवारी सम्हालेको तीन साता नबित्दै कारागार व्यवस्थापन विभागमा सरुवा भयो। २१ दिन मात्रै काम गर्न पाए। सरुवामा शीर्ष व्यक्ति नै लागे। नेपालको निजामती सेवा इतिहासमा सबैभन्दा छोटो समयमा सरुवा भोगेका मध्ये पर्छन् उनी। स्वास्थ्य विभागबाट छिट्टै सरुवा हुनुको कारण हो, स्वास्थ्य सामग्री खरिद कार्य विधि प्रक्रिया र कानुन सम्मत हुनुपर्छ भन्ने उनको अडान। उनको अडानले ओम्नी समूहलाई भुक्तानी दिने काममा बाधा पुग्यो। माइन्युटमा हस्ताक्षर गर्न प्रसाईंसहित चार जनाले अस्वीकार गरेका थिए। आर्थिक प्रशासन शाखाकै लेखा अधिकृतद्वय ढुण्डिराज दाहाल र ऋषिराम घिमिरेले माइन्युटमा हस्ताक्षर गर्न मानेनन्। कानुन अधिकृत श्रीकृष्ण पौडेल हिचकिचाए। यसबीचमा उनीहरूलाई केही व्यक्तिले धम्कीको भाषा प्रयोग गरे। उपसचिव प्रसाईंलाई त स्वास्थ्य सेवा विभागबाट स्पष्टीकरण पनि सोधियो। ओम्नीको शक्ति २०७६ माघ २५ मा सरकारले स्वास्थ्य सामग्री खरिद गर्न टेन्डर प्रक्रिया सुरु गर्यो। तर, डेढ महिनामा अचानक टेन्डर प्रक्रिया रद्द गरियो। ११ चैतमा कोरोना रोकथाम तथा नियन्त्रण उच्चस्तरीय समन्वय समितिको बैठक बस्यो। समितिको निर्देशन थियो, तत्कालै स्वास्थ्य सामग्री खरिद गर्नू। तत्कालीन उपप्रधानमन्त्री ईश्वर पोखरेल संयोजकत्वको उच्चस्तरीय समितिले निर्देशन दिएपछि फास्ट ट्र्याक शैलीमा खरिद कार्य अघि बढ्यो। १२ चैतमा तत्कालीन स्वास्थ्य तथा जनसंख्यामन्त्री भानुभक्त ढकालको प्रमुख आतिथ्यमा भएको ओम्नी (ओबीसीआई प्राइभेट लिमिटेड) सहित अन्य आपूर्तिकर्तासँगको बैठक बस्यो। बैठकमा विशेष अतिथिका रूपमा तत्कालीन स्वास्थ्य राज्यमन्त्री नवराज रावत र स्वास्थ्य सचिव यादवप्रसाद कोइराला उपस्थित थिए। तत्कालीन प्रमुख विशेषज्ञ डारोशन पोखरेल र विशेषज्ञ दीपेन्द्र रमण सिंह पनि छलफलमा थिए। बैठकमा ३५ जना सप्लायर्सको सहभागिता थियो। बैठकको अध्यक्षता स्वास्थ्य सेवा विभागका तत्कालीन महानिर्देशक महेन्द्रप्रसाद श्रेष्ठले गरेका थिए। बैठकमा तत्काल सामग्री उपलब्ध गराउन ७ जना सप्लायर्स तयार भए। कति दिनभित्र सामग्री ल्याउन सकिन्छ ? स्वास्थ्य अधिकारीले प्रश्न गर्दा ५ जना सप्लायर्स हच्किए। चैत १३ गते दुइटा सप्लायर्सले मात्र प्रस्ताव पेश गरे। ती दुईमध्ये एउटा प्रस्तावक थियो, ओम्नी। जसले पहिलो पटक बिना प्रतिस्पर्धा चीनबाट स्वास्थ्य सामग्री आपूर्ति गर्ने सम्झौता गरेको थियो। तत्कालीन महानिर्देशक श्रेष्ठले ओम्नीसँग १ अर्ब २४ करोड ६८ लाख रूपैयाँको ठेक्का सम्झौता गरे। उनले सम्झौताको निर्णय स्वास्थ्य सचिव कोइरालासमक्ष पठाए। स्वास्थ्य सचिव कोइरालाले निर्णय सदर गर्दै पुछारमा लेखे माननीय मन्त्री ज्यू, पछि मन्त्रिपरिषद्बाट समर्थन गराउने गरी अत्यावश्यक सेवा सञ्चालनका लागि (कोभिड१९) को महामारीलाई उपचारलगायतका कार्यका लागि परेको बोलपत्रमध्ये सबैभन्दा कम पर्नेलाई अनुमति दिन उपयुक्त हुने देखी पेस गरेको छुँ। तर, ओम्नीले पहिलो लटको सामान ल्याइसक्दा समेत मन्त्रिपरिषद्मा सामग्री खरिदको प्रस्ताव दर्तासमेत भएन। स्वास्थ्य सेवा विभागका तत्कालीन महानिर्देशक श्रेष्ठका अनुसार संक्रमणको सुरुवाती कालमा स्वास्थ्य सामग्रीको कमी थियो। त्यहीँ बेला मुलुकका विभिन्न भागका प्राथमिक स्वास्थ्य केन्द्र र स्वास्थ्यचौकीमा स्वास्थ्य सामग्रीको माग आयो। ओम्नीले पेस गरेको दररेटमा शून्य दशमलव ५ प्रतिशत रेट घटाएर सम्झौता गरिएको थियो। सम्झौता गर्दा हाम्रो बजार दरभाउ (इस्टिमेट कस्ट) भन्दा लगभग २० प्रतिशत बढी थियो। २० प्रतिशतभन्दा तुरुन्त स्वास्थ्य सामग्री चाहिने थियो, पत्रकार सम्मेलनमा उनले भनेका थिए, मान्छेको ज्यान जोगाउनु सबैभन्दा महत्वपूर्ण थियो। त्यसैले तुरुन्तै सम्झौता गरेका हौं। मार्च ३० सम्ममा सामान ल्याउनुपर्ने सम्झौतामा उल्लेख थियो। सम्झौता अनुसारको समयसीमामा ओम्नीले स्वास्थ्य सामग्री ल्याउन सकेन। तोकिएको तारिखभित्र मात्र १० प्रतिशतको हाराहारीमा सामग्री आयो। बोलकबोल अंकको १८ प्रतिशत रकमको सामान ल्याएको विभाग स्रोतले जनायो। ओम्नी समूहले भने २७ करोडको सामान ल्याएको दाबी गरेको छ। पहिलो लटको सामान ल्याउँदा सरकारले जहाज चार्टर्ड गरिदिएको थियो। ओम्नीले समयमै सामान ल्याउन नसकेपछि सम्झौता तोडियो। सम्झौता गर्दा वा तोड्दा मेरो कुनै खराब मनशाय छैन। यो विषय सरोकारवाला निकायमा विचाराधीन भएका कारण धेरै बोल्न मिल्दैन। महेन्द्रप्रसाद श्रेष्ठ, तत्कालीन महानिर्देशक, स्वास्थ्य सेवा विभाग चैत १९ गते सम्झौता रद्द भयो। स्वास्थ्य सेवा विभागका तत्कालीन महानिर्देशक श्रेष्ठले स्वास्थ्य मन्त्रालयको नियमित प्रेस ब्रिफिङममा तोकिएको समयसीमा भित्र ओम्नीले सामग्री उपलब्ध नगराएको जनाउँदै कालोसूचीमा राखेको जानकारी दिए। चार महिना मात्र विभागको महानिर्देशक सम्हालेका श्रेष्ठले आफूले राज्य कोष बचाउन असल नियतका साथ सम्झौता तोडेको बताए। हाल सेवा निवृत्त श्रेष्ठले संक्षिप्त प्रतिक्रिया दिँदै भने, ओम्नीले सामान ल्याउन नसकेपछि सम्झौता तोडिएको हो। सम्झौता गर्दा वा तोड्दा मेरो कुनै खराब मनशाय छैन। यो विषय सरोकारवाला निकायमा विचाराधीन भएका कारण धेरै बोल्न मिल्दैन। १२ फागुनमा महानिर्देशकमा सरुवा भएर आएका श्रेष्ठ एक महिना नपुग्दै विवादमा तानिए। उनी जेठ २२ सम्म रहे। त्यसपछि आपूर्तिकर्तासँगको बैठकमा बसेका प्रमुख विशेषज्ञ डा दिपेन्द्ररमण सिंह विभागमा महानिर्देशकका रूपमा सरुवा भए। सम्झौता गर्दा ओम्नी समूहले राखेको ५ करोड धरौटी पनि जफत गरिएको छ। सामान ल्याएको २७ र धरौटी राखेको ५ गरी ३२ करोड फसेको ओम्नी समूहको दाबी छ। सम्झौता एकतर्फी रूपमा तोडिएको र करोडौं रकम फसेको जनाउँदै केही व्यक्तिले तत्कालीन महानिर्देशक श्रेष्ठलाई धम्की दिएको स्रोतले बतायो। तत्कालीन प्रधानमन्त्री गुमराहमा कोरोना भाइरस संक्रमणको स्वाब परीक्षण गर्ने किटदेखि चिकित्सकले प्रयोग गर्ने व्यक्तिगत सुरक्षा उपकरण (पीपीई) समेत नभएको दबाबमा स्वास्थ्य मन्त्रालय थियो। अस्पताल र प्राथमिक स्वास्थ्यकेन्द्रबाट समेत स्वास्थ्य सामग्रीको माग उच्च थियो। ओम्नीसँगको स्वास्थ्य सामग्री खरिद प्रकरणमा तत्कालीन प्रधानमन्त्री केपी शर्मा ओलीलाई समेत गुमराहमा पारिएको स्रोतको दाबी छ। त्यस समयमा उनी मिर्गौला प्रत्यारोपणको अन्तिम तयारीमा थिए। मिर्गौला प्रत्यारोपणका लागि फागुन २० गते अस्पताल जानुअघि कोरोना भाइरस रोकथाम र नियन्त्रणका लागि काम गर्न उपप्रधान तथा रक्षामन्त्री ईश्वर पोखरेलको नेतृत्वमा उच्चस्तरीय समन्वय समिति बनाएका थिए। उनले समितिमा गृह, स्वास्थ्य, अर्थ, पर्यटन, उद्योग वाणिज्यजस्ता जनसरोकार राख्ने ९ मन्त्रीलाई समेटिदिए। समितिलाई कोरोना रोकथामका लागि नेपालले अवलम्बन गर्नुपर्ने नीति तर्जुमा गर्न र त्यसअनुसारको निर्णय लिन अधिकार दिएका थिए। १६ चैतको मन्त्रिपरिषद् बैठकमा प्रधानमन्त्री ओलीले स्वास्थ्य सामग्री खरिद प्रकरणमा सोधीखोजी गरेका थिए। सञ्चारमाध्यममा व्यापक विरोधपछि प्रधानमन्त्री ओलीले स्वास्थ्य उपकरण खरिदका सन्दर्भमा भएको के हो ? बाहिर अनेक कुरा किन आइरहेका छन् ? भ्रष्टाचार भयो भनेर त्यो विषय कसरी उठ्यो ? प्रश्न उठ्नुका कारण के हुन् ? भन्दै प्रश्न गरेका थिए। गुमराहमा राखेर खरिद प्रकरणभित्र आर्थिक अनियमितताको खेल रचेको तथ्यसहितको सूचना पाएपछि उनले यो विषयमा गम्भीर अध्ययन सुरु गरेको मन्त्रिपरिपद् बैठकमै भनेका थिए। फलस्वरूप प्रधानमन्त्री ओलीले चैत १९ गते प्रधानमन्त्रीले उपप्रधानमन्त्री पोखरेल र स्वास्थ्यमन्त्री ढकाललाई बुधबार बालुवाटार झिकाएर यस विषयमा थप चासो राखे। त्यसपछि सोही दिन ओम्नीसँगको सम्झौता रद्द गर्न निर्देशन दिए। सरकारबाट सरकार (जीटुजी) मार्फत खरिद गरी त्यसको जिम्मा नेपाली सेनालाई गर्न लगाउने निर्णय लिएका थिए। अदालतको झट्का २८ भदौमा सार्वजनिक खरिद अनुगमन कार्यालयले कुनै पनि टेन्डरमा भाग लिन नपाउने गरी कालोसूचीमा राख्ने निर्णय गर्यो। कुनै पनि खरिद तथा बिक्री प्रक्रियामा भाग लिन नपाउने गरी एक वर्षसम्मका लागि कालोसूचीमा राखेको थियो। मन्त्री मुछिएका ठूला भ्रष्टाचार काण्ड नेपाल प्रहरीको शिर झुकाउने भ्रष्टाचार काण्ड भ्रष्टाचारले थलियो सिक्टा सिँचाइ आयोजना मलमा १ अर्ब भ्रष्टाचार शोभाकान्त ढकालसहित पाँच जनाविरुद्ध राजस्व छलीमा पनि साढे दुई अर्बको मुद्दा पप्पुका ठेक्का जता पनि लथालिंग ओम्नीका सञ्चालक पारस केसीले ९ असोजमा सर्वोच्चमा रिट निवेदन दायर गरे। रिट निवेदनमा सफाइको मौकासमेत नदिई एकतर्फी खरिद सम्झौता तोडेको जनाउँदै निर्णय खारेजको माग गरिएको थियो। १२ असोजमा न्यायाधीश पुरुषोत्तम भण्डारीको एकल इजलासले कालोसूचीमा राख्ने निर्णय यथावत् राख्न आदेश दियो। दबाबमा सम्झौता रोकथाम तथा नियन्त्रण उच्चस्तरीय समन्वय समितिले स्पष्ट आधार बिना नै अनधिकृत रूपमा तुरुन्तै सामग्री खरिद गर्नू भन्ने निर्देशन नै त्रुटिपूर्ण भएको विभागका कर्मचारी बताउँछन्। समितिको निर्देशन कार्यान्वयनका लागि तत्कालीन स्वास्थ्यमन्त्री ढकाल, राज्यमन्त्री रावत, स्वास्थ्य सचिव कोइरालाले आपूर्तिकर्तासँग सिधै बैठक बसेर निर्णय गर्नु अर्को गलत कार्य भएको स्रोतको दाबी छ। स्रोत भन्छन्, कसैको प्रभाव, निर्देशन वा दबाबमा नपरी स्वास्थ्थ सेवा विभागलाई स्वतन्त्र ढंगले निर्णय गर्न दिनुपथ्र्यो। निर्देशित निर्णयले अप्ठेरोमा परेको हो। खरिद ऐनअनुसार उक्त खरिद प्रक्रिया महानिर्देशकले गर्न सक्ने कानुनी व्यवस्था छ। तर, स्वास्थ्यमन्त्री ढकालसहित मन्त्रालयको सम्पूर्ण पदाधिकारीको उपस्थिति अस्वाभाविक रहेको विभागका कर्मचारी बताउँछन्। अर्बौंको सामान खरिद गरिँदैछ भने ती सामानको माग र प्रक्षेपणको आधार लिनुपर्छ। बजेटको स्रोत सुनिश्चित गर्नुपर्दैन ? त्यसपछि स्टान्डर्ड बिड डकुमेन्ट (एसबीडी) बनाउनुपर्छ। तुरुन्तै खरिद गर्नुपर्ने हो भने इबिड गर्न सकिन्छ, ती कर्मचारीले भने। स्रोतका अनुसार खरिद सम्झौताका लागि स्वास्थ्य विभागका महानिर्देशक श्रेष्ठ पनि दबाबमा थिए। दोषीलाई कारबाही गर्न पत्राचार सार्वभौम संसद्को सार्वजनिक लेखासमितिले स्वास्थ्य सामग्री खरिदमा छानबिन गरी दोषीलाई कारबाही गर्नुपर्ने ठहर गरेको छ। समितिले सरकारी कोषको प्रभावकारी र मितव्ययितापूर्वक खर्च भएनभएको जाँचगर्छ। समितिले २०७७ पुस ३ मा तत्कालीन स्वास्थ्यमन्त्री ढकालसँग सोधपुछ गरेको थियो। समितिका सदस्यले सप्लायर्ससँग स्वास्थ्यमन्त्री ढकाल नै वार्तामा बसेकोमा आपत्ति जनाएका थिए। उनले खरिद प्रक्रिया आर्थिक पक्ष भएकाले आफ्नो संलग्नता नभएको दाबी गरेका थिए। ढकालले नीतिगत हिसाबले मन्त्रिपरिषद्मा प्रस्ताव लैजाने जनाउँदै खरिदका लागि स्वीकृति दिएका थिए। सम्झौता गर्ने, सम्झौता खारेज गर्ने, आर्थिक अधिकारदेखि सम्पूर्ण महानिर्देशकको भएको उल्लेख गर्दै मन्त्री ढकाल पन्छिएका थिए। स्वास्थ्य मन्त्रालयका अधिकार प्राप्त अधिकारीहरूको संलग्नतामा अनियमितता भएको समितिको निष्कर्ष छ। समितिले थप अनुसन्धान गरी दोषीलाई कारबाही गर्न अख्तियार दुरुपयोग अनुसन्धान आयोगलाई पत्र लेखेको छ। लेखासमितिका सभापति भरतकुमार शाहले भने, स्वास्थ्य मन्त्रालयका अधिकार प्राप्त अधिकारीहरूको संलग्नतामा अनियमितता भएको निष्कर्ष हो। यसमा थप छानबिन गरेर दोषीलाई कारबाही गर्न अख्तियारलाई पत्र पठाएका हौं। एक वर्ष हुँदासम्म पनि छानबिन नहुनु दुर्भाग्यपूर्ण छ। लागत अनुमान गर्दा नेपाली रूपैयाँमा गरिएको थियो। तर, सम्झौता भने अमेरिकी डलरमा गरिएको थियो। तीन लटमा सामान ल्याउने र लागत अनुमान ९० लाख ७७ हजार अमेरिकी डलरमा ठेक्का स्वीकृत भएको थियो। लागत अनुमान र खरिद सम्झौताबीच फरक परेको विषयलाई समितिले औंल्याएको छ। एन९५ मास्कको लागत अनुमान ४६२५० रुपैयाँ रहेकोमा सम्झौता गर्दा ८२८६७ रूपैयाँमा गरिएको थियो। मास्कमा दोब्बर लागतमा सम्झौता गरिएको ठहर समितिको छ। समितिले अन्य धेरै सामग्रीमा अनियमितता भएको औंल्याएको थियो। प्राप्त सामग्री नेपाल गुणस्तर तथा नापतौल विभागको राय मुताबिक औषधि व्यवस्था विभागले अनुगमन गर्नुपर्ने हुन्छ। तर, त्यसमा विभागलाई सो जिम्मेवारीसमेत प्रदान नगरिएको लेखा समितिका एक सदस्यले बताए। ओम्नीले ल्याएका आरडिटी किटको गुणस्तर पीसीआर परीक्षणमार्फत गरिएको थियो। कीट गुणस्तरहीन भएको प्रतिवेदन राष्ट्रिय जनस्वास्थ्य प्रयोगशालाले दिएको थियो। अख्तियारले अनुसन्धान गर्दै गत चैत महिनामा उपप्रधान तथा रक्षामन्त्री ईश्वर पोखरेल र स्वास्थ्यमन्त्री भानुभक्त ढकालविरुद्ध अख्तियारमा उजुरीसमेत परेको छ। अख्तियारका प्रवक्ता नारायणप्रसाद रिसाल अनुसन्धान भइरहेको बताउँछन्। स्वास्थ्य सामग्री खरिद प्रकरणमा उजुरी परेको छ, उनले भने, छानबिन भइरहेको छ, चाँडै नतिजा आउँछ। ००० अनियमितता देखिएकै हो, अनुसन्धान चाँडो हुनुपर्छ भरतकुमार शाह, सभापति, सार्वजनिक लेखासमिति ओम्नी प्रकरणमा सार्वजनिक लेखा समितिको निष्कर्ष के हो ? ओम्नी समूहसँग स्वास्थ्य सामग्री खरिद प्रकरणमा अनियमितता भएको निष्कर्षमा पुगेका हौं। अनियमितता देखिएकाले आवश्यक थप छानबिन एवं अनुसन्धान गरी दोषिलाई कानुनबमोजिम कारबाही प्रक्रिया अघि बढाउन अख्तियार दुरुपयोग अनुसन्धान आयोगलाई पत्राचारसमेत गरेका हौं। समितिले भ्रष्टाचार भएको ठहर गरेको हो ? हो। त्यसो नभएको भए त छानविन गर्न अख्तियारमा किन पठाउँथ्यो त ? दोषीलाई कारबाही गर्नु भनी लेखी पठाएको हो। यो समितिको निर्णय हो। मेरो व्यक्तिगत होइन। स्वास्थ्य पदाधिकारीले ओम्नीसँगको सम्झौता रद्द गरेका छन्। राज्यकोषबाट कुनै रकम गएको छैन भनिरहेका छन् नि ! यसमा संलग्न पदाधिकारीको नाम किटान गर्ने अधिकार हामीलाई छैन। तर, छानबिन गरी दोषी देखिने पदाधिकारीलाई कारबाही गर्न पत्राचार गरेका हौं। ओम्नी वा स्वास्थ्य पदाधिकारीको मनशाय राज्यकोष लुट्ने नै हो त ? त्यसो नभएको भए त किन छानबिन गरी कारबाहीका लागि अख्तियारमा लेखी पठाउँथ्यौं र ? त्यस्तै भएर त लेखेर पठाइएको हो नि ! छानबिन किन ढिला भएको जस्तो लाग्छ ? छानबिन गर्ने, बयान लिने काम त अख्तियारको हो। ओम्नीसँगसँगै सुदूरपश्चिम प्रदेश वन निर्देशनालयको पनि अनुसन्धान गर्न पत्र पठाएको हो। निमित्त वन निर्देशकमाथि त भर्खरै मुद्दा चलाएको छ। ओम्नीका बारेमा पनि बयान लिएर मुद्दा अघि बढाउनुपर्ने हो।"
राजनीतिक समन्वय समितिको बैठक बालुवाटारमा,"काठमाडौं : बालुवाटारमा सरकार संचालन गर्न गठित समन्वय समितिको बैठक बसिहरेको छ। प्रधानमन्त्री निवास बालुवाटारमा केहीबेरअघिबाट बैठक सुरु भएको हो। बैठकमा गठबन्धनका शीर्ष नेताहरु उपस्थित छन्। आजको बैठकमा राष्ट्रियसभा निर्वाचन, संसद्मा एमालेको अवरोधलगायत समसामयिक राजनीतिक विषयमा छलफल हुने नेकपा माओवादी केन्द्रका अध्यक्ष पुष्पकमल दाहाल प्रचण्डका स्वकीय सचिव रमेश मल्लले जानकारी दिए । उक्त समितिको संयोजक नेपाली कांग्रेसका नेता रामचन्द्र पौडेल छन्। यसअघि बिहीबार पनि समन्वय समितिको बैठक बसेको थियो । बैठकले राष्ट्रियसभा निर्वाचनमा सत्ता गठबन्धनका उम्मेदवारलाई जिताउन अपिल गरेको थियो। बिहीबारको बैठकमा संयोजक पौडेलले विभिन्न प्रस्ताव छलफलका लागि पेश गरेका थिए। सोही प्रस्तावमाथि आज छलफल भइरहेको बालुवाटार स्रोतले जनाएको छ। यसैबीच बिहीबार प्रधानमन्त्री शेरबहादुर देउवाले राष्ट्रपति विद्यादेवी भण्डारीसँगको भेटमा नेकपा एमाले अध्यक्ष केपी ओलीसँग संसद रुचारु गर्नेबारे मध्यस्थता गरिदिन आग्रह गरेका थिए। राष्ट्रियसभा निर्वाचन माघ १२ गतेका लागि तोकिएको छ।"
भारतमा ओमिक्रोनबाट थप एकजनाको मृत्यु,नयाँ दिल्ली : कोरोना भाइरस (कोभिड१९) को नयाँ भेरियन्ट ओमिक्रोनबाट भारतमा थप एकजनाको मृत्यु भएको छ। योसहित भारतमा ओमिक्रोनबाट मृत्यु हुनेको संख्या २ पुगेको हो। ओडिशाको बोलाङ्गिरमा ५५ वर्षीया एक महिलाको ओमिक्रोनबाट मृत्यु भएको हो। महिलाको यही डिसेम्बर २७ मा उपचारका क्रममा मृत्यु भएको थियो। ती महिलामा अघिल्लो महिनामा हृदयघात भएको जनाइएको छ। २० डिसेम्बरमा उनलाई बोलाङ्गिरस्थित भीमाभोइ मेडिकल कलेज तथा अस्पतालमा भर्ना गरिएको थियो । स्वास्थ्य बिग्रिएपछि उनको कोरोना परीक्षण गरिएको थियो। परीक्षणमा महिलामा कोभिड पोजिटिभ देखिएको थियो । त्यसपछि ओमिक्रोन परीक्षण गर्न जीन सिक्वेन्सिङका लागि नमूना पठाएको थियो । त्यसपछि महिलामा नयाँ भेरियन्ट ओमिक्रोन पुष्टि भएको हो। ओमिक्रोन पुष्टि भएको ४ दिनपछि उनको मृत्यु भएको होर यसभन्दा पहिला ओमिक्रोनबाट राजस्थानको उदयपुरमा एक ७३ वर्षका व्यक्तिको मृत्यु भएको थियो।
"उजाडिँदै चुरे, मधेसमा त्रास","जनकपुरधाम : चुरेलाई मधेसको लाइफलाइन भनिन्छ। चुरे दोहनले यस लाइफलाइनलाई नै समाप्त पारेर मधेसलाई मरुभूमि बनाउने खतरा बढ्दो छ। दिनप्रतिदिन चुरे दोहनले चट्टानहरू खँदिलो हुन नसकेर क्षयीकरण हुने अवस्थामा पुगेका छन्। सन् १९५० को दसकसम्म चुरे पहाड, दून र भावर क्षेत्रमा औलोको कारणले सीमित बस्ती थियो। यसले प्राकृतिक रूपमा संवेदनशील हुँदाहुँदै पनि वातावरणीय दृष्टिकोणले अखण्डित अवस्थामा थियो। तर, औलो उन्मूलनका साथै पूर्वपश्चिम राजमार्गको निर्माणसँगै यस क्षेत्रमा व्यापक बसोबास बढ्यो। मानवीय क्रियाकलापहरूको वृद्धिसँगै वनविनाश र चुरेका अन्य स्रोतको नवीकरणीय क्षमताभन्दा बढी दोहन भयो। मानवीय क्रियाकलापको चापले गर्दा यहाँको पारिस्थितिक प्रणालीबीचको सन्तुलन खस्किन गई यस क्षेत्रमा जैविक विविधता, वन पैदावार, कृषि भूमिको उत्पादकत्व आदिमा ह्रास आउनुका साथै उर्वर जग्गाको कटान र तिनले ल्याएको बालुवाहरू जम्मा भई बगरमा परिणत हुँदै गएको छ। जथाभावी जंगल फँडानी र वनक्षेत्रमा अनियन्त्रित बसोबासकै कारण निरन्तर चुरेक्षेत्र मरुभूमि बन्दै गएको छ। कुनै बेला हरियो र मनमोहक चुरे भावर क्षेत्र अहिले उजाड बनेका छन्। प्रदेश २ मा चुरे वनक्षेत्र तस्करीको अवस्था अझ भयावह छ। प्रदेश २ को प्रदेश वन निर्देशनालयअनुसार यस क्षेत्रमा चुरे वन ११५९०६ हेक्टर छ। त्यसैगरी, तराई वन १०३८७४ हेक्टरमा फैलिएको छ। कुल वनक्षेत्रको ५२७ प्रतिशत चुरे वनक्षेत्र र ४७३ प्रतिशत तराई वनले ओगटेको प्रदेशमा जम्मा वनक्षेत्र २१९७८० हेक्टर छ। जम्मा वनक्षेत्रमध्ये अतिक्रमणमा परेको क्षेत्र १७८४३४ हेक्टर रहेको सहायक वन अधिकृत सुरेश शर्मा बताउँछन्। जसमध्ये सप्तरीमा १६०५ हेक्टर, सिरहामा ११२०, धनुषामा ९३४, महोत्तरीमा ८७०९, सर्लाहीमा ३३६९, रौतहटमा ३५००, बारामा १०१०६२, पर्सामा ३८१ र सर्लाहीमा २७०० हेक्टर वन क्षेत्र अतिक्रमणमा परेका छन्। वनक्षेत्र अतिक्रमण गरी घर र करेसाबारी बनाएकाहरूले गर्दा पनि चुरे नासिँदै गएको सामुदायिक वन उपभोक्ता महासंघ प्रदेश २ का अध्यक्ष सोमप्रसाद शर्मा बताउँछन्।"
"एमाले रामेछापको जिल्ला अधिवेशन आज, सर्वसम्मत नेतृत्व चयनको तयारी","मन्थली : नेकपा एमाले रामेछापको आठौं अधिवेशन आज हुँदैछ। मन्थली सामुदायिक भवनको हलमा हुने जिल्ला अधिवेशनको तयारी पूरा भएको एमाले रामेछाप प्रचार विभाग प्रमुख प्रकाशकुमार कार्कीले जानकारी दिए। जिल्ला अधिवेशनको उद्घाटन समारोह सकिएपछि बन्द सत्रले एमालेको नयाँ नेतृत्व चयन गर्ने उनले जानकारी दिए। बन्दसत्रले एमालेको नयाँ नेतृत्व चयन गर्छ। पार्टीमा जुझारु कमरेडहरु हुनुहुन्छ। जिल्लामा सर्वसम्मत रुपमा नेतत्व चयनको प्रयास हुन्छ। सर्वसम्मत हुन नसकेमा मात्रै निर्वाचनको विधि अवलम्बन गरिन्छ। कार्कीले भने, नेकपा एमालेको समृद्ध नेपाल, सुखी नेपालीको नारालाई पूरा गर्ने, देश विकासलाई जनतामार्फत जोड्ने र निकास दिने नेतृत्व आउँछ। संविधानले दिएका हरेक कुरालाई आत्मसाथ गर्दै जनताको आवश्यकता र मर्मलाई बुझ्ने खालको नेतृत्व चयन हुन्छ। जिम्मेवारी इमान्दारिताको साथ पूरा गर्ने उर्जाशिल टीम आउँछ। कार्कीले जिल्लामा एमाले विभाजनको कुनै असर नपरेको बताए। यस अगाडि एमाले रामेछापका पालिका र वडा अधिवेशन पनि सर्वसम्मत रुपमा चयन भएका थिए। जिल्ला अधिवेशनले नयाँ नेतृत्व छनोट गर्ने भएकाले नेताहरु आन्तरिक तयारीमा जुटेका छन्। नेतृत्वको आंकाक्षीहरुले आफूलाई सहयोग गर्न आग्रह गरिरहेका छन्। आठौं अधिवेशनमा ६९३ प्रतिनिधि सहभागी हुने बताइएको छ। ८ स्थानीय तह, जनसंगठन, आयोजक कमिटी तथा पालिका कमिटीबाट गरी कुल ६९३ जना प्रतिनिधि सहभागी हुने छन्। एमालेको विधान अनुसार जिल्ला कमिटी आफ्नो कार्यक्षेत्रभित्र पार्टीको मुख्य कार्यकारी संस्था हो। जिल्ला अधिवेशनले अध्यक्ष १, उपाध्यक्ष १, सचिव १, उपसचिव २ र उपधारा ३मा उल्लिखित अधिकतम् संख्यामा नबढ्ने गरी सदस्यहरू रहेको जिल्ला कमिटी निर्वाचन गर्नेछ। जिल्ला मातहतका पालिका इलाका कमिटीका अध्यक्षहरू जिल्ला कमिटीका पदेन सदस्य हुनेछन्। जिल्ला कमिटीको आधार संख्या ५० हुनेछ। यो संख्यामा जिल्ला अन्तर्गतका प्रतिनिधिसभाको प्रत्येक निर्वाचन क्षेत्र बराबर १५ का दरले कायम हुने संख्या थप गर्न सकिनेछ। तर जिल्ला कमिटीको अधिकतम् संख्या १५१ र विशेष जिल्ला कमिटीको अधिकतम् सदस्य संख्या ६५ भन्दा बढी हुनेछैन। जिल्ला कमिटीमा कम्तीमा एक तिहाइ महिलासहित जिल्लाको विविधता प्रतिविम्बित हुने गरी समावेशीकरण गरिनेछ। एमाले अध्यक्ष केपी शर्मा ओलीले शुक्रबार पार्टी केन्द्रीय कार्यालयको एक्सन रूमबाट एकैसाथ भर्चुअल माध्यमबाट जिल्ला अधिवेशनलाई सम्बोधन गर्दैछन्। शुक्रबार एमालेका ६१ जिल्ला अधिवेशन हुँदैछ। मौसम र आन्तरिक तयारीका कारण आज अधिवेशन हुन नसकेका १६ जिल्लामा छिट्टै अधिवेशनहरू हुने बताइएको छ। एमालेले सकेसम्म सर्वसम्मत नेतृत्व चयन गर्न सर्कूलर जारी गरेको छ।"
नेपालमा थप २४ जनामा ओमिक्रोन भेरियन्ट संक्रमण पुष्टि,काठमाडौं : नेपालमा थप २४ जनामा कोरोनाको नयाँ भेरियन्ट ओमिक्रोन भाइरस पुष्टि भएको छ। स्वास्थ्य मन्त्रालयले शुक्रबार विज्ञप्ति जारी गर्दै थप २४ जनामा ओमिक्रोन पुष्टि भएको जनाएको हो । पुस महिनामा संकलित कोरोना भाइरसका ११ सय ४६ पोजेटिभ नमूनाको स्क्रिनिङ गर्दा २५० वटामा एसजीन नेगेटिभ आएको थियो । जसमध्ये २४ जनामा ओमिक्रोन देखिएको स्वास्थ्य मन्त्रालयले जनाएको छ ।
मुहान रिचार्ज गर्दै कृत्रिम ताल,"राजकरण महतो काठमाडौं, फणि महत रौतहट, विजयकुमार सिंह ढल्केबर : घना जंगलका बीचबीचमा सरोबर। हिमाल झै देखिने चुरिया पहाड। प्रदेश २ मा चुरिया क्षेत्रमा निर्माण गरिएका सरोबरले जैविक विविधतालाई जोगाएको छ। मधेसमा खानेपानीको मुहानलाई रिचार्ज गरेको छ। चुरेक्षेत्रमा जलवायु अनुकूलनका लागि स्थानीय सरकार, नेपाली सेना, सामुदायिक वन, डिभिजन वन कार्यालयले सरोबर निर्माणलाई तीव्रता दिएको छ। चुरे पानीको भण्डार हो भने, मधेस अन्नको भकारी। चुरे विनाशसँगै पानीको मुहान सुकिरहेको छ। जीवजन्तुहरू पानी खोज्दै बस्तीमा पसिरहेका छन्। मानव र वन्यजन्तुबीचको द्वन्द्वलाई घटाउन अभियानकै रूपमा चुरेमा पोखरी निर्माणलाई तीव्रता दिइएको राष्ट्रिपति चुरे तराईमधेस संरक्षण विकास समिति जनकपुर कार्यालय प्रमुख रामबालक यादव बताउँछन्। पोखरी, तालतलैया निर्माण तथा संरक्षणले चुरेक्षेत्रको जैविक विविधता संरक्षणमा टेवा पुगेको छ, यादव भन्छन्, चुरेका जलाशयहरूले खानेपानी मुहानको रिचार्ज गरेको छ। चालू आर्थिक वर्षमा सरकारले देशभरि थप २ सय पोखरी निर्माण गर्ने लक्ष्य लिएको उनले सुनाए। धनुषाको मिथिला नगरपालिका७ ढल्केबरस्थित पोखरीया दमार सामुदायिक वनमा ७ बिघा क्षेत्रफलमा ४ कारोड लगानीमा मिथिला सागर निर्माण गरिएको छ। मेयर हरिनारायण महतोका अनुसार, ताल निर्माणले जीवजन्तुलाई पानी खान सजिलो भएको छ। तालले पर्यटकीय स्थलको रूप लिएको छ। मानिसको चहलपहलले वनमा हुने चोरी निकासी नियन्त्रणमा आएको छ। चुरिया संरक्षण गर्न सरकार जुटेको छ। तराईको उर्वरभूमि मरुभूमिकरण हुनबाट बचाउन चुरेलाई बचाइँदैछ। तर, ठोस योजना अझै बनेको छैन। चुरेमा धेरै पोखरी निर्माण गर्न जरुरी छ, चुरे विज्ञ डा विजयकुमार सिंह भन्छन्, पोखरीले वर्षाको पानी होल्ड गर्छ। यसले तराईमा बाढीको जोखिमलाई पनि घटाउँछ। गत भदौमा कपिलवस्तु र नवलपरासीमा ३५० मिलिलिटर पानी पर्दा धनजनको ठूलो क्षति भएको सिंह बाउँछन्। त्यस्तै, महोत्तरीको सामुदायिक वनमा २ वर्षअघि दर्जन बढी पोखरी निर्माण गरिएको थियो। सबडिभिजन वन कार्यालय बर्दिबासका रेन्जर सन्तोष यादवले वनमै पोखरी भएपछि जीवजन्तु तथा चराचुरंगीको बासस्थान संरक्षण भएको बताए। बर्दिबास३ स्थित पाटु प्राकृतिक सामुदायिक वन, कालीदामार सामुदायिक वन, गढन्ता र बाँके मरहा साझेदारी वनमा पोखरीहरू निर्माण गरिएको हो। रौतहटमा २९ हजार हेक्टरभन्दा बढी वनक्षेत्र छ। यहाँ ४२ वटा सामुदायिक वन र ३ वटा साझेदारी वन छन्। जैविक विविधता र डढेलो नियन्त्रण गर्न २ वर्षअघि चुरेक्षेत्रमा सातवटा पोखरी निर्माण गरिएको छ। चुरेमा वन विनाशका कारण पानीको मुहान भटाभट सुक्न थालेको छ। सन् १९८६ ल्यान्ड रिसोर्स म्यापिङ प्रोजेक्टको रिपोर्टअनुसार चुरेमा १४ लाख ५० हजार ५४१ हेक्टर वनक्षेत्र थियो। सन् २०१० मा फोरेस्ट रिर्सोस सर्भेको अर्को प्रतिवेदनले चुरियाको क्षेत्र घटेर १३ लाख ७३ हजार ७४३ हेक्टरमा सीमित भएको देखाएको छ। चुरेका वनजंगल र फाँट बाघ, हात्ती, गैंडा, अर्नाजस्ता ठुला स्तनधारी वन्यजन्तुको वासस्थान हो। यो घटेपछिको असर गहिरो छ, चुरेविज्ञ डा सिंह भन्छन्, बहुमुल्य वनस्पत्ति पनि लोप हुँदै गइरहेको छ। जीवजन्तुहरू बीच द्वन्द बढेको छ। चुरे पानीविहीन बन्दै गएको छ। चुरिया क्षेत्रमा २८१ प्रजातिका रूख, १८६ प्रजातिका बुट्यान र वनस्पति छन्। नेपालमा पाइने जीवजन्तुको विविधताका हिसाबले यहाँ १ हजार ९१८ प्रजातिमध्ये १ हजार ३०८ चुरे तथा तराई मधेस क्षेत्रमा पाइन्छन्। नेपालमा संकटमा रहेका ४९३ प्रजातिका जीवजन्तु चुरेक्षेत्रमै छ।"
एमालेको जिल्ला अधिवेशन : ओलीले गरे भर्चुअल सम्बोधन (लाइभ),"काठमाडौं : नेकपा एमालेको जिल्ला अधिवेशन अध्यक्ष केपी शर्मा ओलीले उद्घाटन गरेका छन्। शुक्रबार पार्टी केन्द्रीय कार्यालयको एक्सन रूमबाट एकैसाथ भर्चुअल माध्यमबाट सम्बोधन गर्दै उद्घाटन गरेका हुन्। सम्बोधनका क्रममा ओलीले जिल्ला अधिवशेनबाट सहमतिमा नेतृत्वमा छान्न आग्रह गरे। उनले सकेसम्म समझदारीबाट नेतृत्व र नभए स्वस्थ प्रतिस्पर्धाबाट अगाडि बढ्न नेताकार्यकर्तालाई आह्वान गरे। एमालेले शुक्रबार एकसाथ जिल्ला अधिवेशन गर्न लागेको हो। एमालेका ६१ जिल्ला अधिवेशन आज हुँदैछ। मौसम र आन्तरिक तयारीका कारण आज अधिवेशन हुन नसकेका १६ जिल्लामा छिट्टै अधिवेशन हुने एमालेले जनाएको छ। एमालेले सकेसम्म सर्वसम्मत नेतृत्व चयन गर्न सर्कूलर जारी गरेको छ। एमालेको विधान अनुसार जिल्ला कमिटी दुई अधिवेशन बीचको अवधिमा आफ्नो कार्यक्षेत्रभित्र पार्टीको मुख्य कार्यकारी संस्था हो। जिल्ला अधिवेशनले अध्यक्ष १, उपाध्यक्ष १, सचिव १, उपसचिव २ र उपधारा ३ मा उल्लिखित अधिकतम् संख्यामा नबढ्ने गरी सदस्यहरू रहेको जिल्ला कमिटी निर्वाचन गर्नेछ। जिल्ला मातहतका पालिका इलाका कमिटीका अध्यक्षहरू जिल्ला कमिटीका पदेन सदस्य हुनेछन्।"
नयाँ हवाईमार्गको पर्खाइ,"काठमाडौं : नेपालले पछिल्लो करिब सात वर्षदेखि नयाँ हवाई प्रवेश मार्गको विषयमा भारतसँग छलफल गर्दै आएको छ। भैरहवा, महेन्द्रनगर, नेपालगन्ज र जनकपुरको आकाश प्रयोग गरी हवाईमार्ग प्रवेशका लागि भारत सरकारसँग छलफल गर्दै आएको छ। नेपालभारतबीच हुने कुनैपनि किसिमका उच्चस्तरीय भेटवार्तामा नयाँ हवाइमार्गको सम्बन्धमा छलफल हुने गरेको पर्यटन मन्त्रालयका सहसचिव बुद्धिसागर लामिछाने बताउँछन्। आगामी आइतबारदेखि हुने भनिएको प्रधानमन्त्री शेरबहादुर देउवाको भारत भ्रमणमा पनि यो मुद्दाले प्रवेश पाउन सक्ने बताइएको थियो। तर, प्रधानमन्त्रीको भ्रमण नै रद्द भएको छ। नेपाल नागरिक उड्डयन प्राधिकरणले भारतीय निकायसँग नयाँ रुटको विषयमा लामो समयदेखि छलफल गर्दै आएको छ। तर, भारतले हालसम्म यो विषयमा निष्कर्षसहितको निर्णय भने दिन सकेको छैन। यसले गर्दा भैरहवा, महेन्द्रनगर, नेपालगन्ज र जनकपुरको आकाश प्रयोग गरी जहाज नेपाल भित्र्याउने सरकारको योजना अलपत्र पर्दै आएको छ। भारतीय प्रधानमन्त्री नरेन्द्र मोदीको नेपाल भ्रमणका क्रममा पनि यो विषयमा सरकारले छलफल गरेको थियो। तर, हालसम्म भारतले आश्वासन मात्रै दिँदै आएको छ। नेपालले माग गरे अनुसार भारतले नयाँ हवाई प्रवेश मार्ग उपलब्ध गराएको अवस्थामा उडान खर्च र समयको बचत हुनुका साथै हवाई ट्राफिक जामको समस्या पनि समाधान हुने सहसचिव लामिछाने बताउँछन्। हाल ९० प्रतिशत अन्तर्राष्ट्रिय उडान सिमरा हुँदै काठमाडौं भित्रिने गरेका छन् भने चीनबाट आउने विमान सगरमाथा आसपास क्षेत्र र भुटानबाट आउने विमान मेची हुँदै नेपाल प्रवेश गर्छन्। नेपाल बाहिरिने हवाई रुट भने सिमरा, विराटनगर, जनकपुर, महेन्द्रनगर र भैरहवाको आकाश मार्ग रहेको छ। प्रायः एउटै रुटबाट आगमन हुँदा हवाई ट्राफिक जामका साथै उडान तालिका प्रभावित र लामो समयसम्म आकाशमै विमान होल्ड गर्नुपर्ने बाध्यता नेपालले भोग्दै आएको छ। हाल प्रयोग भइरहेका रुटबाहेक थप रुट उपलब्ध भएको अवस्थामा व्यवस्थापन गर्न सहज हुने बताइन्छ। कम्तीमा भैरहवा र नेपालगन्ज रुटका लागि मात्रै भारत सकारात्मक हुने हो भने नेपाल छिर्ने विमानका लागि दूरी निकै घट्ने छ। भैरहवा रुटबाट जहाजले प्रवेश विन्दु पाउने हो भने भारतको दिल्ली तथा पश्चिम क्षेत्रबाट आउने जहाजलाई सिमराको तुलनामा सहज र छोटो दूरी पर्नेछ। काठमाडौं विमानस्थल आउन पनि भैरहवाको रुट छोटो पर्ने प्राधिकरणका प्रवक्ता देवचन्द्रलाल कर्णको भनाइ छ। सहमतिको पर्खाइमा रहेका नयाँ हवाई प्रवेश मार्ग उपलब्ध हुँदा दीर्घकालीन रूपमा निर्माणाधीन गौतमबुद्ध अन्तर्राष्ट्रिय विमानस्थल, पोखरा क्षेत्रीय अन्तर्राष्ट्रिय विमानस्थल र निजगढ विमानस्थल फाइदामा जाने देखिन्छ। गौतमबुद्ध विमानस्थलको निर्माण कार्य ९८७६ प्रतिशत सम्पन्न भएको छ। आगामी ३ महिनामा औपचारिक उडानमा जाने गरी पर्यटनमन्त्री प्रेमबहादुर आलेले निर्देशन पनि दिइसकेका छन् भने आउने एक महिना टेस्ट उडान(क्यालिब्रेसन उडान) को तयारी रहेको छ। यस्तै, पोखरा विमानस्थलको निर्माण कार्य ८९ प्रतिशत सम्पन्न भएको छ। आगामी एक वर्षमा संचालनको तयारीसहित अहिले काम अघि बढाइएको प्राधिकरणले बताएको छ। निजगढ विमानस्थलको भने गुरुयोजना तयारीको काम ८० प्रतिशत सम्पन्न भएको प्राधिकरणले जानकारी दिएको छ।"
पश्चिम न्यून चापीय प्रणालीको प्रभाव : तीन दिनसम्म वर्षा र हिमपातको संभावना,"काठमाडौं : हाल नेपालमा पश्चिम न्यून चापीय प्रणालीको प्रभाव रहेको छ। न्यून चापीय प्रणालीको प्रभाव कायमै रहेकाले अझैं तीनदिन वर्षा र हिमपातको संभावना रहेको जल तथा मौसम विज्ञान विभागअन्तर्गतको मौसम पूर्वानुमान महाशाखाले जनाएको छ। मौसम पूर्वानुमान महाशाखाअनुसार शुक्रबार, शनिबार र आइतबारसम्म देशभर आंशिकदेखि सामान्य बदलीसँगै हिमपातको संभावना छ। शुक्रबार देशभरी आंशिकदेखि सामान्य बदली भइरहेको छ। आज प्रदेश १ र प्रदेश २ का एक दुई स्थानमा हल्का वर्षा र हिमपात भएको मौसम पूर्वानुमान महाशाखाले जनाएको छ। यस्तै बिहानको समयमा देशका पश्चिमी, मध्य र पूर्वी तराई भूभागका केही स्थानहरूमा हुस्सुकुहिरो लागेको थियो। सो हुस्सुकुहिरो पश्चिमी र मध्य तराईका भूभागमा मध्यान्हसम्ममा तथा पूर्वी तराईका भूभागमा अपरान्हसम्ममा हटेर जाने सम्भावना रहेको छ। आज देशभर आंशिकदेखि सामान्य बदली रही सबै प्रदेशहरुका थोरै स्थानमा हल्का वर्षाको समेत सम्भावना रहेको छ। साथै उच्च पहाडी तथा हिमाली भूभागका केही स्थानहरुमा हल्कादेखि मध्यम हिमपातको सम्भावना रहेको मौसम पूर्वानुमान महाशाखाले जनाएको छ। यस्तै आज राती प्रदेश १ र प्रदेश २ मा सामान्य बदली तथा बाँकी प्रदेशहरुमा आंशिक देखी सामान्य बदली रहनेछ । प्रदेश १ , प्रदेश नं २, बाग्मती प्रदेश र गण्डकी प्रदेशका एकदुई स्थानमा हल्का वर्षाको समेत सम्भावना रहेको छ। साथै उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। मौसम पूर्वानुमान महाशाखाले मौसमी प्रणालीका कारण हवाई क्षेत्र, पर्वतारोहण, कृषि, यातायातलगायत दैनिक जनजीवनमा समेत असर पर्न सक्ने देखिएकाले चिसोबाट बच्न र हिमपातबाट हुनसक्ने प्रभावबाट जोगिन आवश्यक सतर्कता अपनाउन अनुरोध गरेको छ। यस्तो छ आगामी तीन दिनको मौसम पूर्वानुमान पौष २३ गते दिउँसो : देशभर आंशिक देखी सामान्य बदली रही सबै प्रदेशहरुका थोरै स्थानहरुमा हल्का वर्षाको समेत सम्भावना रहेको छ।साथै उच्च पहाडी तथा हिमाली भूभागका केही स्थानहरुमा हल्का देखि मध्यम हिमपातको सम्भावना रहेको छ। राती : प्रदेश १ र प्रदेश २ मा सामान्य बदली तथा बाँकी प्रदेशहरुमा आंशिकदेखि सामान्य बदली रहने छ । प्रदेश १ , प्रदेश नं २, बाग्मती प्रदेश र गण्डकी प्रदेश का एकदुई स्थानमा हल्का वर्षाको समेत सम्भावना रहेको छ। साथै उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। पौष २४ गते दिउँसो : देशभर सामान्य बदली रहने छ। सुदूर पश्चिम प्रदेश र कर्णाली प्रदेशका धेरै स्थानहरुमा मेघ गर्जन चटयाङ सहित हल्का देखि मध्यम वर्षाको संभावना तथा बाँकी प्रदेशहरुका थोरै स्थानहरुमा हल्का वर्षाको सम्भावना रहेको छ भने उच्च पहाडी तथा हिमाली भूभागका धेरै स्थानहरुमा हल्का देखि मध्यम हिमपातको सम्भावना रहेको छ। राती : देशभर आंशिक देखी सामान्य बदली रहने छ। देशका सुदूर पश्चिम प्रदेश र कर्णाली प्रदेशका केही स्थानहरुमा मेघ गर्जन चटयाङ सहित हल्का देखि मध्यम वर्षाको सम्भावना तथा बाँकी प्रदेशहरुका एकदुई स्थानहरुमा हल्का वर्षाको सम्भावना रहेको छ। साथै उच्च पहाडी तथा हिमाली भूभागका धेरै स्थानहरुमा हल्का देखि मध्यम हिमपातको सम्भावना रहेको छ। पौष २५ गते दिउँसो : देशको सुदुरपश्चिम र कर्णाली प्रदेशमा सामान्यदेखि पूर्ण बदली रही बाँकी प्रदेशहरुमा आंशिक देखी सामान्य बदली रहने छ। सुदूर पश्चिम प्रदेश र कर्णाली प्रदेशका धेरै स्थानहरुमा मेघ गर्जन चटयाङ सहित हल्का देखि मध्यम वर्षाको सम्भावना रहेको छ भने बाँकी प्रदेशहरुका एकदुई स्थानहरुमा मेघ गर्जन चटयाङसहित हल्का वर्षाको सम्भावना रहेको छ। साथै उच्च पहाडी तथा हिमाली भूभागका धेरै स्थानहरुमा हल्का देखि मध्यम हिमपातको सम्भावना रहेको छ।"
माओवादी केन्द्रको केन्द्रीय कमिटी बैठक स्थगित,"काठमाडौं : नेकपा (माओवादी केन्द्र)को केन्द्रीय कमिटीको बैठक स्थगित भएको छ। पार्टी केन्द्रीय कार्यालयमा कार्यरत कर्मचारीमा कोरोना संक्रमण देखिएपछि पौष २५ गते बोलाइएको केन्द्रीय कमिटी बैठक स्थगित भएको हो। माओवादीको पहिलो केन्द्रीय कमिटी बैठकले अध्यक्ष चयन गरेपनि पदाधिकारी चयनका लागि पुस २५ गतेका लागि केन्द्रीय कमिटी बैठक बोलाएको थियो। पार्टी कार्यालयका मुख्यसचिव श्रीराम ढकालका अनुसार माओवादीका नेता र पार्टी कार्यालयका केही कर्मचारीमा कोरोना भाइरस संक्रमण देखिएकाले बैठक स्थगन गरिएको हो। विधान मस्यौदामा एक अध्यक्ष, एक वरिष्ठ उपाध्यक्ष, छ उपाध्यक्ष, एक महासचिव, दुई उपमहासचिव, तीन सचिव र एक कोषाध्यक्ष गरी १५ पदाधिकारी हुने प्रस्ताव राखिएको छ। महाधिवेशनको बन्दसत्रले पदाधिकारीको संख्या र छनौट गर्ने जिम्मा केन्द्रीय कमिटीलाई दिएको छ। वरिष्ठ उपाध्यक्षको दौडमा नारायणकाजी श्रेष्ठ छन्। कृष्णबहादुर महरा, गिरिराजमणि पोखरेल, देव गुरुङ, गणेश साह, फम्फा भुसाल र हरिबोल गजुरेल उपाध्यक्ष पदका आकांक्षी छन्। महासचिवमा वर्षमान पुन, जनार्दन शर्मा, शक्ति बस्नेतको दाबी छ। केन्द्रीय कमिटी २ सय ९९ सदस्यीय बनाउने व्यवस्था विधानमा छ। १५ प्रतिशत केन्द्रीय सदस्य केन्द्रीय समितिले मनोनयन गर्नेछ।"
"पहिले हिउँको थुप्रो, अहिले ताल","पोखरा : कास्कीको मादी गाउँपालिका सिक्लेसका मेजा गुरुङले कफुचे तालनजिकै हुगुमा भैंसी, भेडा, बाख्रा पालेर ६० वर्षभन्दा बढी बिताइसके। ताल भएको क्षेत्रमा पहिला हिउँको थुप्रो थियो। घाँस पाइने चरन क्षेत्र खोज्दै गोठ सार्ने क्रमा हिउँकै थुप्रो भएर वस्तुभाउ वारपार गरेको स्मरण गर्छन् ६८ वर्षीय गुरुङ। गुरुङका अनुसार यो १७१८ वर्षअघिको घटना हो। त्यस क्षेत्रमा अन्नपूर्ण दोस्रो हिमाल क्षेत्रबाट खस्ने हिमपहिरोको थुप्रो मात्र देखिन्थ्यो। त्यही हिउँ पग्लिएर सानो कुण्ड हुँदै ठूलो ताल बनेको उनी बताउँछन्। गुरुङ भाषामा क भनेको हिउँको थुप्रो, फु भनेको खस्नु र चे भनेको समथर भाग हो। यस क्षेत्रको हिउँ पग्लिएर ताल बनेको सांसद मनबहादुर गुरुङको भनाइ छ। संरक्षणविद् डा हुम गुरुङका अनुसार पहिला उक्त ठाउँको समथर मैदानमा नजिकै हिमालबाट झरेको हिउँको थुप्रो बन्थ्यो। विस्तारै तापक्रम वृद्धिको असरले पग्लिएर तालमा परिणत भएको डा गुरुङको भनाइ छ। जापानी अनुसन्धानकर्ता डा जिरो कोमोरीले सन् २०१४ मा यसको अनुसन्धान गरे। जसअनुसार तालको लम्बाइ ४ सय मिटर, चौडाइ ३ सय मिटर र गहिराई ४० मिटर छ। लम्बाइ बर्सेनि बढ्दै गएको तर यससँगै गहिराई र चौडाइ कति छ भन्ने अध्ययन नभएको पर्यटन व्यवसायी धनबहादुर गुरुङ सुनाउँछन्। समुद्री सतहबाट २ हजार ४ सय ५० मिटर उचाइमा अवस्थित छ। यो ७ हजार ९ सय ३७ मिटर उचाइको अन्नपूर्ण दोस्रो हिमाल क्षेत्रबाट खस्ने हिमपहिरो पग्लिएर बनेको हो। अन्नपूर्णबाट बेलाबेलामा खस्ने हिम पहिरोको थुप्रो पग्लिएर तालमा परिणत भएको हो। नेपालमा ४ हजार ५ सय मिटरमाथि मात्रै हिमताल भेटिए पनि यति कम उचाइमा (२ हजार ४ सय ५० मिटरमा) हिमताल बनेको यो नै पहिलो रहेको डा गुरुङ बताउँछन्। पर्यटकीय नगरी पोखराबाट करिब ५१ किलोमिटर उत्तरपूर्वमा कफुचे हिमताल छ। सिक्लेस पोखरादेखि ३९ किलोमिटर दूरीमा पर्छ। अन्नपूर्ण संरक्षण क्षेत्र (एक्याप)मा पर्ने यो ताल पुग्न सिक्लेसबाट दुई दिनको पैदल यात्रा गर्नुपर्छ। हुगु गोठनजिकै पनि जलविद्युत् निकाल्न सुरु भएसँगै कच्ची सडक बनेको छ। कफुचे हिमताल आन्तरिक पर्यटकको आकर्षणको केन्द्र बनेको छ।"
साथ दिने चिन्ने कि ?,"एक पटक बाबु र छोरा चंगा उडाउने महोत्सवमा गए। महोत्सवको तयारी सकिनै लाग्दा त्यहाँ रंगीन चंगाहरूले आकाश ढाके झैं देखिन्थ्यो। त्यो सबै देखेर छोरा निकै खुसी भए। उनले पनि बुवालाई एउटा चंगा र रोलरसहितको धागो ल्याउन आग्रह गरे। उनले भने, बुवा, म पनि चंगा उडाउन सक्छु। बुवाले छोराका लागि चंगा र धागो किने। छोरा चंगा उडाउन थाले। उनको चंगा चाँडै आकाशको माथि पुग्यो। केहीबेरपछि छोराले भने, बुवा, धागोले चंगा माथि उड्नबाट रोकेजस्तो छ। यदि त्यसलाई चुडाएँ भने मेरो चंगा माथि उड्न सक्छ। के त्यसलाई चुडाइदिऊँ ? बुवाले सहमति जनाए। त्यसपछि छोराले अर्को चंगा चुडालिदिए। त्यसपछि उनको चंगा झन्झन् माथि उड्न थाल्यो। त्यसले छोरालाई धेरै खुसी बनायो। तर, एकैछिनमा उनको चंगा क्रमश: तल झर्न थाल्यो। हेर्दा हेर्दै त्यो चंगा अज्ञात भवनको छतमा खस्यो। त्यो देखेर छोरा छक्क पर्यो। उसले चंगा उल्टै तल खस्दा नसोचेको काम भयो। उनले बुवालाई सोधे, बुवा, धागो काटेपछि मेरो चंगा माथि उड्नुपर्ने तर तल खस्यो किन ? बुवाले सम्झाए, छोरा, हामी जीवनको उचाइमा बाँचिरहेका छौं। हामी सोच्छौं कि हामी केही चिजहरूसँग बाँधिएका छौं। यसले हामीलाई अझ माथि जानबाट रोकिरहेको छ। धागोले त चंगालाई माथि जानबाट रोकेको थिएन तर हावाको गति कम हुँदा यो तल झर्यो। धागोबाट चुडाएपछि चंगा खसेको कुरा छोराले बुझे। नैतिक शिक्षा : हामीलाई कहिलेकाहीँ लाग्छ कि हामी छिटो प्रगति गर्न सक्छौं र हाम्रो जीवनमा नयाँ उचाइहरू चुम्न सक्छौं। यसका लागि हामीलाई घरपरिवारले बाँधिराखेको छ। तर, हामी यो सोच्दैनौं कि जीवनका कठिन घडीहरूमा घरपरिवारले नै बाँच्न मद्दत गरिरहेका हुन्छन्। उनीहरूले हामीलाई समातिरहेका छैनन् कि बरु हरपल साथ सहयोग दिइरहेका हुन्छन्। बुझ्नुहुन्छ भने तिनको साथ कहिल्यै नछोड्नुस्।"
दाङमा एमाले जिल्ला अधिवेशन : सर्वसम्मत नेतृत्वको छनोटको तयारी,"दाङ : एमाले दाङको १३ औं अधिवेशन घोराहीको बहुउद्देशिय सभागृहमा हुने भएको हो। अधिवेशनले जिल्लामा अध्यक्ष, उपाध्यक्ष, सचिव, उपसचिव २ र अन्य सदस्य निर्वाचित गर्नेछ। अधिवेशनबाट १२१ जना निर्वाचित हुने र १० जना मनोनित गरेर १३१ सदस्यीय जिल्ला कार्य समिति हुने एमाले दाङले जनाएको छ। जिल्ला नेतृत्व सर्वसमत चयन गर्ने एमाले दाङले जनाएको छ। सवै वर्ग र भुगोल मिलाएर सर्वसमत नेतृत्वचयनको काम हुने छ एमाले दाङका सचिव मनोहर बुढाथोकीले भने , जिल्ला नेतृत्वमा चुनाव हुँदैन। अधिवेशनमा शुभकामना दिन पार्टी उपाध्यक्ष युवराज ज्ञवाली जिल्ला आएका छन्। दाङ ज्ञवालीको गृह जिल्लासमेत हो। अधिवेशनमा जिल्लाभरबाट १ हजार ४ सय ३७ जना सहभागि हुने छन्। एमाले दाङले पुस १७ गते जिल्लाका १ सय वडालाई ४६ मतदान केन्द्र निर्धारण गरेर प्रतिनिधि छनोटको काम गरेको थियो।"
बेमौसममै फल्यो स्याउ,"सुर्खेत : सामान्यतया स्याउ चैतमा फुल्ने र वैशाखमा फल्ने गर्छ। तर, अघिल्लो वर्ष मुगुको गमगढी आसपासका किसानको बगैचामा मंसिरमै स्याउ फल्यो। समयभन्दा अगाडि नै स्याउ फलेपछि किसानहरू छक्क परे। त्यतिमात्र होइन, बेसिजनमा स्याउ फलेपछि अशुभ हुने भन्दै उनीहरू चिन्तित बने। जुम्लामा पछिल्ला वर्षहरूमा बेसिजनमा स्याउ फल्न थालेको छ। चन्दननाथ नगरपालिकास्थित रोकायाबाडाका किसान प्रेमबहादुर रोकाया बेसिजनमा स्याउ फलेपछि आश्चर्यमा परेको बताए। उनले भने, चैतमा फुल्नुपर्ने स्याउ असोजमै फुल्यो। वैशाखमा फल्नुपर्ने ठाउँमा कात्तिकमै फल लाग्यो। बगैचा हेर्न आउनेको पनि भीड लाग्यो। डोल्पाको जुफालमा पनि वैशाखमा फल्नुपर्ने स्याउ पुसमा फल्यो। स्थानीय किसान अजय बुढाले भने, यो त अनौठो भयो, पुस स्याउ आजसम्म फलेको थिएन। विगत १५ वर्षदेखि स्याउखेती गर्दै आएका जुम्लाको कनकासुन्दरी२ का किसान रामबहादुर बुढाको बगैंचामा अघिल्लो वर्ष कात्तिकमा स्याउ फल्यो। अचेल के हुन लाग्या हो खै ? वैशाखमा फल्नुपर्ने स्याउ कात्तिकमै कसरी फल्यो होला ? स्याउ पाक्ने अवधि छोटो बन्दै गएको बताउँछन्, कृषि विज्ञहरू। उनीहरूका अनुसार जलवायु परिवर्तनका कारण हिउँ कम पर्न थालेको छ। जसका कारण तापक्रम वृद्धि हुन थालेको छ। फलस्वरूप यस्तो समस्या देखिएको हो। जिल्ला कृषि विकास कार्यालय जुम्लाले जलवायु परिवर्तनकै कारण बेमौसमामा स्याउ फल्न थालेको र चाँडै पाक्न थालेको जनाएको छ। बेमौसममा स्याउ फल्नुको मुख्य कारण जलवायु परिवर्तनको असर हो, कार्यालयका सूचना अधिकारी शेरबहादुर भण्डारीले भने, जुम्लामा पहिलेभन्दा तापक्रम बढेकाले यसो भएको हो। भण्डारीका अनुसार यो वर्ष जुम्लामा ८ हजार मेट्रिकटन उत्पादन हुनुपर्नेमा घटेर ६ हजार १ सय मेट्रिक टन मात्र स्याउ उत्पादन भएको छ। अर्कोतर्फ हिमाली क्षेत्रमा हिमपातभन्दा वर्षा बढी हुन थालेको छ। जिल्ला कृषि विकास कार्यालय डोल्पाका प्रमुख सरद लामाले भने, यहाँ हिउँभन्दा वर्षा धेरै हुन थालेको छ। बाली पाक्ने बेलामा धेरै पानी पर्दा कृषि उत्पादन पनि घट्दो छ। कुनै बेला दैलेखको गुराँसेमा पनि लटरम्म स्याउ फल्थ्यो। तर, पछिल्ला वर्षमा त्यहाँ स्याउ फल्न छाडेको छ। तापक्रम वृद्धिसँगै स्याउखेती हराउँदै गएको छ भने फलेका दाना पनि साना आकार छन्। जलवायु परिवर्तनले पारेको असर न्यूनीकरणको क्षेत्रमा काम गर्दै आएको सुन्दर नेपाल संस्थाका कार्यकारी निर्देशक भूपेन्द्र कँडेल भन्छन्, जलवायु परिवर्तनको असर कृषिमा धेरै परेको छ। यसले कृषिमा रोग र किराको प्रकोप पनि बढेको छ। उनका अनुसार जलवायु परिवर्तनकै कारण हिमालमा हिउँ कम पर्न थालेको, पानीका मुहान सुक्न थालेको र उत्पादनमा कमी हुँदा खाद्यान्न संकटको जोखिम नै बढ्न थालेको छ।"
रोइरहेछ हिमाल,"काठमाडौं : विश्व कीर्तिमानी आरोही कामिरिता शेर्पाले सन् १९९४ मा पहिलो पटक सगरमाथा आरोहण गरेका थिए। त्यस बेला आधारशिविरमा आइस फुटाएर पानी पिउनु पथ्र्यो। तर, अहिले त्यहाँ खोला बग्छ। यसलाई जलवायु परिवर्तनको असर मान्छन् आरोही शेर्पा। २८ वर्षको यो अवधीमा सगरमाथामा थुपै्र परिवर्तन देखेको उनी सुनाउँछन्। उनका अनुसार पहिले आधारशिविरबाट माथि जाँदा हिउँको ढिक्का हुन्थ्यो। ६ हजार ५ सय मिटरमाथि क्याम्प २ छ। त्यहाँ बरफ देखिन्थ्यो। अहिले हिमताल मात्रै छ। त्यहाँभन्दा माथि पनि ठाउँठाउँमा कालो पहाड छ। हिउँ बिलाएर कालो देखिएको छ, सन् २०२१ मा २५औं पटक सगरमाथा चढेर कीर्तिमानी बनाएका शेर्पा भन्छन्, सगरमाथा मात्रै होइन, सबै हिमालमा यस्तो समस्या छ। चुचुरोको वरपर पनि कालो पत्थर देखिएको उनी सुनाउँछन्। पहिला थोरै ढुंगा थियो, अहिले धेरै देखिन्छ, उनी भन्छन्, पहिलाजस्तो समयमै हिउँ पर्न छाडेको छ। परे पनि तुरुन्तै बिलाउँछ। हिमालको छेउछाउमा बस्ती बढेको छ। होटल र लज धेरै छन्। आगो बाल्ने गरिएको छ। पहिलाभन्दा जंगल पातलिएका छन्। हिमालको फेदतिर रूख रोपेर हरियाली बनाउन आवश्यक देख्छन् उनी। गर्मीयाममा देखिएको बझाङको साइपाल हिमाल। अन्नपूर्ण फाइल तस्बिर हिमाल चोखो थियो पहिला। अहिले मान्छे थुप्रियो, भीड बढेकोमा उनको असन्तुष्टि छ, पहिला वर्षमा ३०४० जना मात्रै हिमाल चढ्थे। अहिले एकै पटक सयौं पुगेका छन्। पाइलापाइलाका कारण हिमाललाई असर गरेको तर्क उनी गर्छन्। समयमा हिउँ र पानी नपर्ने हो भने बिस्तारै कसैले पानी नपाउने उनको भनाइ छ। हिउँबाट बगेर खोला बन्ने हो। हिउँ नभएपछि खोला सुक्न थालेको छ। हिमालमा हिउँ नरहे संसारले नै पानी नपाउने अवस्था आउन सक्ने उनी बताउँछन्। भन्छन्, जलवायु परिवर्तनको असरसँग जुध्न संसारका सबै लाग्नुपर्छ। औद्योगीकरण कम गर्नुपर्छ। वृक्षरोपण आवश्यक छ। पहिले आधारशिविरबाट माथि जाँदा हिउँको ढिक्का हुन्थ्यो। अहिले हिमताल मात्रै छ। हिउँ बिलाएर कालो देखिएको छ। कामिरिता शेर्पा, विश्व कीर्तिमानी आरोही ५० वर्षअघि गाउँमा व्यापक हिमपात भयो। याकहरू मरे। तीनचार महिनापछि मात्रै हिउँ बिल्यो। त्यस्तो हिउँ नदेखेको त वर्षौं भयो। कान्छा शेर्पा, तेन्जिङ नोर्गे शेर्पाको आरोहण दलका सदस्य पहिला घरको ढोकासमेत खोल्न नसक्ने गरी हिउँ परेको अनुभव छ नाम्चेका ९० वर्षीय कान्छा शेर्पासँग। त्यस बेला गाउँमा परेको हिउँ दुईतीन महिनासम्म पग्लिँदैनथ्यो। तर, पछिल्लो समय पातलो पर्छ। तुरुन्त बिलाउँछ। उनका अनुसार करिब ५० वर्ष पहिला गाउँमा व्यापक हिमपात भयो। याकहरू मरे। तीनचार महिनापछि मात्रै हिउँ बिल्यो। त्यस्तो हिउँ नदेखेको त वर्षौं भयो। हिमालहरू काला भए, उनी भन्छन्। मान्छेको आवतजावत र खानपिन बढेकाले देवता रिसाएको अनुमान उनी गर्छन्। हिउँ नपर्नु भनेकै देउता रिसाएको हो, उनी भन्छन्, हिउँ नपर्दा खेती राम्रो हुँदैन। तेन्जिङ नोर्गे शेर्पा र एडमन्ड हिलारीसँगै सगरमाथा गएका जीवित साक्षी हुन् उनी। त्यस बेला आधारशिविरबाटै हिउँ नै हिउँ देखेको उनी सुनाउँछन्। अहिले थोरै मात्र हिउँ पर्न थालेको छ। भन्छन्, हिउँ नपर्दा जमिनमा पानी हुन्न। खेती हुँदैन। के खाएर बस्ने ? ठूलो समस्या छ। जलवायु परिवर्तनसम्बन्धी अन्तरसरकारी प्यानल (आईपीसीसी)ले यो शताब्दीको अन्त्यसम्ममा हिन्दुकुश हिमाली क्षेत्रमा हिउँ एकतिहाइले कम देखाएको छ। दुई डिग्री तापक्रम वृद्धि भए दुईतिहाइ हिउँ पग्लिने प्रक्षेपण उसले गरेको छ। सन् २१०० सम्ममा १५ डिग्री तापमान कायम गरे पनि हिन्दुकुश हिमालय क्षेत्रको १८ डिग्री सेलसियसका दरले बढ्ने जनाइएको छ। नेपालजस्ता पर्वतीय भूभागमा २२ डिग्रीले बढ्ने अनुमान गरिएको छ। काठमाडौं विश्वविद्यालयको जलवायु जोखिम अनुसन्धान केन्द्रका हिमनदी तथा क्रायोस्फियर विज्ञ डा रिजनभक्त कायस्थ प्रत्येक वर्ष हिमालमा हिउँ घट्दै गएको बताउँछन्। हिउँ पग्लिने क्रम निरन्तर भएसँगै हिमनदी साँघुरिएका छन्। अहिले हिमालमा बरफ बनेको छैन। पहिला वर्षैपिच्छे हिउँ थुप्रिएर बरफ बन्थ्यो। तर, त्यो हुन पाएको छैन। नेपालको हकमा हिउँ परेको ५६ वर्ष नभई बरफ बन्दैन। हिउँको तलको भागमा बरफ हुन्छ। तापक्रम वृद्धिका कारण हिउँ त्यसै वर्ष पग्लिन थालेको छ, उनी भन्छन्। नयाँ हिउँसँगै पुरानो बरफ पनि पग्लिन थालेकोमा चिन्ता व्यक्त गर्छन् उनी। भन्छन्, हिमनदीहरू झनै साना भएर गएका छन्। ठूलो हुनै पाएनन्। हिमाल काला भएका छन्। उनका अनुसार हिउँ पर्न तापक्रम शून्य डिग्रीभन्दा कम हुनुपर्छ। शून्य डिग्री हुनेबित्तिकै पानी पर्छ। पहिला हिउँ पर्ने ठाउँमा अहिले पानी परेकाले हिमाल कालो भएका छन्। पहिला भएका बरफ बिलाउँदा र तापक्रमका कारण यस्तो समस्या आएको कायस्थ बताउँछन्। मनाङ, मुस्ताङ, डोल्पालगायत क्षेत्रमा धेरै पानी पर्न थालेको उनी बताउँछन्। उनका अनुसार हिउँ कम हुनेबित्तिकै जीविकोपार्जनमा समस्या ल्याउँछ। जलस्रोतमा गम्भीर असर पार्छ। बालीनाली हुँदैन। बसाइसराइसम्म गर्नुपर्ने अवस्था आउँछ। नेपालको हरितगृह ग्यास उत्सर्जनमा कम भूमिका छ। तर, पेट्रोलियम पदार्थको कम उपभोग गर्नुपर्ने उनी सुझाउँछन्। भन्छन्, बिजुलीतिर जानुपर्छ। अनुकूलनका लागि विभिन्न संघसंस्थाले स्थापना गरेको जलवायुवित्त ल्याएर सम्बन्धित क्षेत्रमा लगानी गर्नुपर्छ। माथिल्लो भेगको मौसमसम्बन्धी तथ्यांक राख्ने स्टेसनहरू कम छन्। जलवायुजन्य विपत्तिलगायत तथ्यांकका लागि माथिल्लो भेगमा स्टेसन राख्नुपर्छ। अन्यथा हाइड्रोलगायत विभिन्न क्षेत्रमा ठूलो हानि व्यहोर्नुपर्ने कायस्थको बुझाइ छ। मस्र्याङ्दीको ठुलाकी हिमताल क्षेत्र छ। त्यो फुट्यो भने ३ वटा हाइड्रोलाई असर पार्न सक्छ। कायस्थका अनुसार नेपालमा ३ हजार ८ सय ८ वटा हिमनदी छन्। १४ सय ७० हिमताल छन्। ८ हजार मिटरभन्दा अग्ला हिमाल नै ९ वटा छन्। पूर्वदेखि पश्चिमसम्म नै हिमाल भएकाले कतिवटा भन्ने यकिन संख्या छैन। इम्जा, च्छोरोल्पा हिमताल फुट्ने उच्च जोखिममा रहेको इसिमोडको प्रतिवेदनमा उल्लेख छ। हिउँ पग्लिने क्रम प्रत्येक वर्ष तीव्र गतिमा भइरहेको छ। हिमशृखंला तथा हिमतालहरू प्रतिवर्ष करिब ७ सय ९ मिलिमिटर पानीमा परिणत भएको प्रतिवेदनमा छ। हिमालहरू काला देखिन थालेको सत्य भएको उनको भनाइ छ। हिमनदीहरू साना र छोटा भएका छन्। बरफको आयतन घटेको छ। च्छोरोल्पा, इम्ला, ठुलाकी फुटेमा सय किलोमिटर तलसम्म असर पुर्याउन सक्ने अनुमान छ। ५० हजारभन्दा बढी व्यक्तलाई प्रत्यक्ष रूपमा असर निकालेको इसिमोडको २०११ को प्रतिवेदनमा छ। हिउँ ६ हजार मिटरमाथि मात्रै पहिले हिउँको थुप्रो, अहिले ताल कायस्थ भन्छन्, नेपालमा २१ वटा अति जोखिमयुक्त हिमताल छन्। थप २५ वटा तिब्बतमा छन्। एउटा भारतमा। जम्मा ४७ वटा हिमताल नेपालका लागि अति जोखिमयुक्त छन्। ती सबै हिमताल नेपाल भएर बग्छन्। भारतबाट आएर महाकालीमा मिसिन्छ। समग्रमा हेर्दा पश्चिमी क्षेत्रमा भन्दा पूर्वमा धेरै जोखिम रहेको उनी बताउँछन्। पृथ्वीको तापमान १५ डिग्रीमा सीमित राख्न सके धेरै क्षति कम गर्न सकिने वैज्ञानिकहरूले जनाएका छन्। नेपालको सन्दर्भमा औसत तापमान वृद्धि १५ डिग्रीमा सीमित भए पनि हिमाली भेगको तापमान २ डिग्रीमाथि हुने आकलन गरिएको छ। हिमालय क्षेत्रका झन्डै एकतिहाइ हिउँ पग्लने उल्लेख छ। तापमान वृद्धिलाई १५ डिग्रीमा सीमित राख्न सके नेपाललगायत अति जोखिममा रहेका देशमा हुने जलवायुजन्य क्षतिलाई धेरै हदसम्म नियन्त्रणमा राख्न सकिने बताइएको छ। वन तथा वातावरण मन्त्रालयले केही समयअघि निकालेको प्रतिवेदन जलवायु संकटासन्नता तथा जोखिम विश्लेषण र अनुकूलनका उपायको पहिचानले पनि हिमपहिरो तथा हिमताल विस्फोटको घटना बढ्दै गएको बताएको छ। जलवायुमा आएको उतारचढावले हिमताल विस्फोटनमा असर देखिएको प्रतिवेदनले बताएको छ। तालको आकार, गहिराई, लम्बाइ बढेको जनाइएको छ। ती ताल विस्फोट हुँदा अत्यधिक धनजनको क्षति हुनुको साथै तल्लो तटीय क्षेत्रका बासिन्दालाई थप सतर्क हुनुपर्ने देखिन्छ।"
रिलिजबाट भाग्दै बलिउड चलचित्र,मुम्बई : कोरोना भाइरसको नयाँ भेरियन्ट ओमिक्रोनको त्रासका कारण पछिल्लो समय बलिउड चलचित्रहरूले धमाधम रिलिज मिति पर सार्न थालेका छन्। निकै आशा गरिएको बलिउड चलचित्र ८३ ले सोचे अनुरुप व्यापार गर्न नसकेपछि त्यसको प्रत्यक्ष असर रिलिज हुन लागेका चलचित्रहरूमा पनि परेको हो। गत डिसेम्बर ३१ मा रिलिज मिति घोषणा गरेको चलचित्र जर्सीले रिलिज मिति अनिश्चितकालका लागि पर सारेको थियो। गौतम तिन्नौरी निर्देशित चलचित्र जर्सी एक क्रिकेट खेलाडीको काल्पनिक कथामा आधारित छ। जसमा उसको संघर्ष र सफलतालाई प्रस्तुत गरिएको छ। जर्सी सन् २०१९ मा निर्माण भएको तेलगु चलचित्रको भर्सन हो। चलचित्रमा शाहिद कपुर र मृणाल ठाकुरले मुख्य भूमिका निर्वाह गरेका छन्। जर्सीले रिलिज मिति पर सारेपछि मल्टी स्टारर आरआरआर पनि रिलिजबाट पछि हटेको थियो। अहिले अक्षयकुमारको पृथ्वीराजले पनि रिलिज मिति पर सारेको छ। शुक्रबार रिलिज हुने तय भएको बहुप्रतिक्षित आरआरआरका लागि निर्माण टोलीले करोडौं रुपैयाँ पनि खर्च गरेको थियो। प्रचारका लागि सिंगै भारत घुमेको निर्माण टोलीले अन्ततः रिलिजबाट पछि हटेको हो। चलचित्रले प्रमोसनकै लागि २० करोडभन्दा बढी खर्च गरेको भारतीय सञ्चार माध्यमले जनाएका छन्। कोरोना संक्रमितको संख्या बढेसँगै विभिन्न राज्यमा सिनेमा हल बन्द हुन थालेपछि जनवरी २१ मा रिलिज हुने भनिएको अक्षयकुमार र पूर्व मिस वल्र्ड मानुषी छिल्लर अभिनित चलचित्र पृथ्वीराजले पनि रिलिज मिति पर सारेको छ। यशराज ब्यानरले निर्माण गरेको यो चलचित्र ऐतिहासिक कथामा आधारित छ। चलचित्रको ट्रेलरलाई दर्शकले रुचाएका पनि छन्। बलिउड चलचित्रले सर्वाधिक कमाइ गर्ने महाराष्ट्रमा ५० प्रतिशत मात्र अकुपेन्सीमा हल सञ्चालन गर्न पाइने नियम बनाएको छ। त्यहाँ राति ८ बजेपछि हल बन्द गर्नुपर्ने नियम छ। राजधानी दिल्लीका सबै हल पूर्ण रुपमा बन्द भइसकेका छन्। आन्द्र प्रदेश र तमिलनाडुमा पनि ५० प्रतिशत अकुपेन्सीमा मात्र हल चलाउन पाइने नियम बनाइएको छ। यसले गर्दा करोडौं रुपैयाँमा बनाइएका चलचित्रले लगानी नै नउठ्ने देखेपछि रिलिज मिति धमाधम सार्न थालेका छन्।
पानी अभावले बस्ती नै विस्थापित,"जोमसोम : विकट ध्ये गाउँमा २४ घरधुरी थिए। पछिल्लो समय दुईतिहाइले साबिक पुरानो बस्ती छोडिसकेका छन्। बाँकी एकतिहाइले चरन क्षेत्रका लागि गोठका रूपमा घरटहरा सुरक्षित राखेका छन्। मुस्ताङको लोघेकर दामोदरकुण्ड गापा५ को ध्ये र लोमान्थाङ गापाको समजुङ गाउँ जलवायु परिवर्तनको चपेटामा परेका छन्। कृषि र पशुपालन कर्म गरी जीविकोपार्जन गर्दै आइरहेका उनीहरूको दैनिकीमा प्रत्यक्ष असर देखिएको छ। यहाँ प्राकृतिक तथा पर्यावरणीय क्षेत्रमा संकट देखिन थालेको छ। सिँचाइ, खानेपानी र असमान हिमपातले पछिल्लो समय ती गाउँ संकटमा परेका हुन्। सिँचाइ र खानेपानीलगायतको अभाव हुँदा बस्ती विस्थापित भएको स्थानीय पासाङ गुरुङले बताए । ध्ये गाउँको पुरानो बस्तीमा गहुँ, तोरी, आलु र तरकारीलगायत अन्नबाली उत्पादन हुन्थ्यो। जलवायु परिवर्तनकै कारण पानीका मुहान सुक्दै गएपछि अनियन्त्रित बसाइसराइ गरेको उनले बताए । ध्ये गाउँको पुरानो बस्ती स्थान्तरण भएको करिब १३ वर्ष भइसकेको छ। ध्ये गाउँबासीले गापाको सोही वडाको करिब १२ किलोमिटर तल ध्ये थाङ्जुङचाम्बलेमा बस्ती स्थान्तरण गरेका हुन्। उपल्लो पुरानो ध्ये गाउँ र हालको स्थान्तरित गाउँको उचाइ करिब एक हजार मिटरको फरकमा छ। ध्येबाट विस्थापित भई कालीगण्डकी किनारा छेउ आई बसोबास गरेका १७ घरधुरीले खेर गएको बाँझो बलौटे जग्गामा सामुदायिक स्याउ खेती गरिरहेका छन्। त्यहाँ उनीहरू स्याउखेती र पशुपालन व्यवसायसमेत गरेका छन्। स्थान्तरित समजुङ गाउँ जलवायु परिवर्तनकै चपेटामा परेको उपल्लो अर्को एक बस्ती हो समुजुङ गाउँ। झन्डै १५ वर्षअघि यस गाउँमा कृषि उत्पादन राम्रो हुने गथ्र्यो। कतिपयले पशुपालन गर्थे। समुद्री सतहदेखि झन्डै ४५ सय मिटर अग्लो उचाइमा अवस्थित समजुङ गाउँ पछिल्लो एक दसकयता आन्तरिक बसाइसराइ गरी लोमान्थाङकै नामासुङमा स्थान्तरण भएको छ। डेढ दसकअघि खानेपानी र सिँचाइको प्रशस्त स्रोत भएको समजुङमा पानीको स्रोत सुकेका छन्। सिँचाइको चरम अभाव भएपछि स्थानीयको जीविकोपार्जनको माध्यम कृषि कर्म संकटमा पर्न गयो। १८ घरधुरी रहेको समजुङमा पुरै नामसुङमा स्थान्तरण भएको स्थानीय पासाङछिरिङ गुरुङले बताए। उनले सिँचाइ अभावले समजुङ बस्ती १३ वर्षअघि नामसुङमा सरेको उल्लेख गरे। समजुङबाट नामसुङ बेसी झरेका उनीहरूले त्यहाँ खेतीपाती गरेका छन्। पुरानो बस्तीमा सिँचाइ नहुँदा जग्गा जमिन बाँझो छोड्नुपरेकाले बस्ती तल झरेको हो।"
"वर्षमान पुनलाई आराम गर्न डाक्टरको सुझाव, आज स्वदेश नफर्कने","काठमाडौं : नेकपा माओवादी केन्द्रका नेता वर्षमान पुनलाई डाक्टरले एक दुई दिन आराम गर्न सुझाव दिएका छन्। चीनको थर्ड पिपुल्स हस्पिटल अफ सेनजेनमा उपचाररत पुन शुक्रबार स्वदेश फर्कंने तयारी गरेपनि उनलाई नजान डाक्टरले सुझाव दिएको पुनका प्रेस सल्लाहकार दयानिधि भट्टले जानकारी दिए। उनले अन्नपूर्णसँग भने, बिहीबार वर्षमान पुन फलोअपका लागि अस्पताल जानु भएको थियो। डाक्टरले १२ दिन आराम गरेर मात्र जान सुझाव दिनुभएको छ। आज उहाँ आउने सम्भावना छैन। काठमाडौंबाट उपचारका लागि थाइल्याण्डको बैंकक गएका पुन सिधै उपचारका लागि चीन गएका थिए। जण्डिसको वंशानुगत समस्या भएका उनी उपचारका लागि गएका हुन्। पुन स्वदेश फर्कने भन्दै माओवादी केन्द्र अध्यक्ष पुष्पकमल दाहाल 'प्रचण्ड'ले केन्द्रीय बैठकमा पदाधिकारी चयन नगरी २५ गतेसम्म बैठक स्थगित भएको जानकारी गराएका थिए। वर्षमान पुनमा देखिएको 'दुर्लभ' स्वास्थ्य समस्या के हो? चिकित्सकका अनुसार उनी क्रिग्लरनजरटाइप टु सिन्ड्रोम नामक दुर्लभ समस्याबाट पीडित छन्। यो वंशाणुगत रोग भएको बताइएको छ। पुनको शरीरमा देखिएको जण्डिसको मात्रा अस्वभाविकरूपमा बढेको चिकित्सकहरूले बताएका थिए। जनरल फिजिसियन डा अमित गौलीका अनुसार क्रिग्लर नजर सिम्टम भनेको सानो उमेरदेखि वा जन्मजात नै हुने जण्डिस टाइपको एक प्रकारको रोग हो। जण्डिस भएपछि मानिसमा पहेँलोपना आउने कारकलाई 'बीलीरुबीन' पनि भनिन्छ। सामान्यतः भन्नुपर्दा 'बीलीरुबीन'ले जण्डिस गराउने पित्तको लेभल बढाउनु हो। यो बढिरहेको अवस्थामा कहिलेकाहीँ इन्फेक्सन (संक्रमण) भइदियो वा कलेजोलाई असर पार्ने औषधिहरु चल्यो वा कलेजोमा कुनै समस्या आइदियो भने देखिएको जण्डिसलाई झन् बढावा दिन्छ। त्यसलाई क्रिग्लर नजर सिम्टम भनिन्छ।"
नेपाली ब्याडमिन्टनको स्तर बढ्दै छ,"नेपालमा विसं १९८७ सालदेखि ब्याडमिन्टन खेल्न थालिएको इतिहास छ। तर, २००७ सालको राजनीतिक परिवर्तनपछि मात्रै यसको संस्थागत विकास भएको पाइन्छ। २००८ सालमा राजा महेन्द्रको अध्यक्षतामा पहिलो पटक नेपाल ब्याडमिन्टन संघ गठन भएको थियो। तर, त्यसअघि नै धेरै खेलाडीहरू भने थिए। खासमा भन्ने हो भने त्यो बेला नेपालबाट सम्भ्रान्त परिवारका छोराछोरी अध्ययनका लागि भारत जान्थे। उनीहरूबाटै नेपालमा ब्याडमिन्टन भित्रिएको हो। राजा महेन्द्र संघको अध्यक्ष भएपछि ब्याडमिन्टन खेल्ने पनि बढ्न थाले। २००८ अघि सुशीलशम्शेर राणा, रामकृष्ण बर्मा, बुद्धिशम्शेर राणा, त्रैलोक्यनाथ उप्रेतीलगायत राम्रा खेलाडी हुनुहुन्थ्यो। उहाँहरूले नै नेपालमा ब्याडमिन्टन भित्र्याउनुभएको हो। त्यसबेला दरबारमा मात्रै ब्याडमिन्टन खेलिन्थ्यो। दरबारबाहेक सेना र प्रहरीका अधिकृत, सरकारी कार्यालयका प्रमुखले पनि खेल्न थाले। सोही क्रमले ब्याडमिन्टन देशभर फैलिएको हो। अहिले त देशका कुनाकाप्चामा पनि ब्याडमिन्टन खेलेको देख्दा खुसी लाग्छ। किशोरबहादुर सिंह, वीरेन्द्र सिंह, बलराम केसी, उदय श्रेष्ठ, कुमोद त्रिपाठी नेपालका पुराना खेलाडीहरू हुनुहुन्छ। उहाँहरूपछि हामीले खेल्न थाल्यौं। मैले आठ वर्षको उमेरबाटै ब्याडमिन्टन खेल्न थालेको हुँ। घरमा खेलको राम्रो वातावरण थियो। बुवा, दाजु, भाइहरू सबै खेल्थ्यौं। २०१५ सालपछि खेलाडीहरू पनि बढ्दै गए। प्रताप अधिकारी, प्रदीप शाह, रामजीबहादुर श्रेष्ठ हाम्रो समयका चलेका खेलाडी हुन्। त्यसबेला पोखरा, विराटनगर, पाल्पाका खेलाडी धेरै थिए। म ब्याडमिन्टन तालिम गर्न रंगाशाला जान्थें। त्यहाँ अरु ठाउँका खेलाडीसँग पनि भेट हुन्थ्यो। हामीले खेल्दा भारतबाट पनि खेलाडीहरू आउँथे। राष्ट्रिय प्रतियोगिताहरू पनि हुन थाले। मैले विभिन्न राष्ट्रिय तथा अन्तर्राष्ट्रिय प्रतियोगितामा भाग लिएँ। नेपालको प्रतिनिधित्व गर्दै भारत, चीन, जापान, दक्षिण कोरिया, मलेसिया, श्रीलंका, हङकङमा गएर खेलें। ब्याडमिन्टनको प्रसिद्ध थोमस कपमा पनि भाग लिने अवसर पाएँ। विश्वव्यापी रुपमा हेर्दा नेपाल ब्याडमिन्टनका राम्रै खेलाडी भएको देशमा पर्छ। तर, एसियामै नेपालका भन्दा राम्रा खेलाडी भएका कारण हामी छायाँमा परेका छौं। भारत, जापान, दक्षिण कोरिया र चीन ब्याडमिन्टनका हस्ती मुलुक हुन्। हाम्रो स्तर युरोप, अमेरिका र अफ्रिकाका खेलाडीभन्दा राम्रो छ। हामीले रसियालाई पनि पराजित गरेका छौं। नेपालमा ब्याडमिन्टन खेलको क्रेज बढ्दै गएको छ। अन्तर्राष्ट्रिय स्तरका प्रतियोगिताहरूमा नेपाली खेलाडीको सहभागिता र उनीहरूले प्राप्त गरेका सफलता पनि लोभलाग्दो छ। युवा खेलाडीले ब्याडमिन्टन खेललाई व्यावसायिक रूपमै अँगाल्ने क्रम पनि सुरु भएको छ। मैले आफ्नो जीवन नै ब्याडमिन्टनमा लगाएँ। पाँच वर्ष नेपाल ब्याडमिन्टन संघको केन्द्रीय सदस्य भएँ। तीन वर्ष महासचिव भएर काम गरें। अहिले उपाध्यक्ष छु। संघमा बसेर हामीले चाहेजति काम गर्न सकेका छैनौं। पहिलो त बजेटकै अभाव छ। आर्थिक अभावमा प्रशिक्षण, प्रतियोगिताहरू गर्न सकेका छैनौं। त्यसमा पनि पछिल्लो समय कोरोनाले गर्दा योजना नै लथालिङ्ग भएका छन्। मनमा धेरै गर्ने इच्छा छ। तर, इच्छा मात्र भएर नहुने रहेछ। स्वास्थ्यका लागि ब्याडमिन्टन अत्यन्तै फाइदाजनक छ। यो खेललाई सबैको पहुँचमा पुर्याउन के गर्न सकिन्छ भनेर सोच्नु आवश्यक छ। नेपालमा कर्पोरेट ब्याडमिन्टनको विकासमा अन्नपूर्ण मिडिया नेटवर्कले ठूलो योगदान दिएको छ। पहिले तत्कालिन शाही नेपाल वायु सेवा निगमले कर्पोरेट ब्याडमिन्टन आयोजना गथ्र्यो। उसले छाडेपछि बिचमा कसैले पनि यो प्रतियोगिता गरेनन्। धेरैपछि अन्नपूर्णले सुरु गर्यो। हामीजस्ता जीवन नै ब्याडमिन्टनमा बिताएका मान्छेका लागि यसले छुट्टै छाप पारेको छ। यो नेपाली खेलकुद जगतले नै गर्व गर्न लायक प्रतियोगिता हो। यसको सफलता र निरन्तरताको कामना पनि गर्दछु। नेपाल ब्याडमिन्टन संघका उपाध्यक्षसमेत रहेका पूर्व राष्ट्रिय खेलाडी सिंहसँग सीताराम गुरागाईंले गरेको कुराकानी।"
संसद् खुलाउनेबारे ओलीसँग मध्यस्थता गरिदिन राष्ट्रपतिसँग प्रधानमन्त्रीको आग्रह,"काठमाडौं : प्रधानमन्त्री एवम् कांग्रेस सभापति शेरबहादुर देउवाले राष्ट्रपति विद्यादेवी भण्डारीसँग संसद्को गतिरोध अन्य गर्न सहयोग गर्न आग्रह गरेका छन्। बिहीबार राष्ट्रपति भण्डारीसँगको भेटमा देउवाले केपी शर्मा ओलीसँग संसद सुचारु गर्नेबारे मध्यस्थता गरिदिन आग्रह गरेको बालुवाटार स्रोतले जनाएको छ। भेटमा संसद्को गतिरोध अन्त्य, कोरोना भाइरस, कोरोनाविरुद्धको खोप, समसामयिक राजनीतिक लगायतका विषयमा उनीहरुबीच छलफल भएको छ। सरकारको नियमित कामकारबाहीका लागि राष्ट्रपति भण्डारी र प्रधानमन्त्री देउवाबीच बिहीबार भेटवार्ता भएको राष्ट्रपति भण्डारी प्रेस विज्ञ डा टीका ढकालले भएको बताएका छन्। यस अगाडि सरकार सञ्चालन गर्न गठित राजनीतिक समन्वय समितिका संयोजक एवम् कांग्रेस नेता रामचन्द्र पौडेलले पनि प्रमुख प्रतिपक्ष दल एमालेका अध्यक्ष केपी शर्मा ओलीलाई भेटेर संसद्को गतिरोध अन्त्य गर्न आग्रह गरेका थिए। उनले अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदन र राजनीतिक निकास दिनका लागि ओलीसँग आग्रह गरेका थिए। एमालेले निरन्तर प्रतिनिधि सभाको बैठक अवरुद्ध गरेको छ। एमालेले कारबाही गरेका १४ सांसदलाई पद मुक्त नगरी पार्टी फुटाउन भूमिका खेलेको भन्दै एमालेले भदौ २३ बाट लगातार संसद् अवरोध गरिरहेको छ। अवरोधबीच सभामुख सापकोटाले संसद्मा सरकारको बिजनेस अघि बढाएपछि एमाले झनै रुष्ट छ। एमालेले भदौ १ गते नेपालसहित १४ सांसदलाई कारबाही गर्दै पदमुक्त गर्न सभामुखलाई पत्र पठाएको थियो। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा मार्ग प्रशस्त गर्न आग्रह गरेको छ। विपक्षी रोस्ट्रममा उभिएर नाराबाजीमा उत्रिरहेका बेला सत्तापक्ष र सभामुखबाट पनि देखिने गरी संसद् खुलाउने प्रयास भएको छैन। सभामुखकै भूमिकामाथि प्रश्न उठाएर अवरोध भएका कारण सभामुखको अग्रसरता अपरिहार्य भएपनि ठोस पहल हुन सकेको छैन । सरकारको दोधारकै कारण संसद्ले गति लिन सकेको छैन। संसदीय समिति पनि क्रियाशील छैनन्।"
हिउँ ६ हजार मिटरमाथि मात्रै,"धनगढीओखलढुंगा : बझाङको साइपाल गाउँपालिका२ का तिलक विक २०६२ सालमा साइपाल हिमाल आरोहणमा गए। बेसक्याम्प आसपासका स्थानमा टम्म हिउँ थियो। बाजा राईढुंगी छेउछाउका हिमनदीमा हिउँकै साँघु थिए। ससाना हिमनदी तर्न हिमसाँघु (हिउँ जमेर बनेका ससाना पुल) थिए। हामी धेरै हिमनदीमा जमेको हिउँको साँघु तरेका थियौं। तर, अहिले ती स्थानमा काठका साँघु बनाइएका छन्, विक भन्छन्, करिब १ हजार मिटरसम्म हिउँ पग्लिएको छ। उक्त हिमाल चीनको तिब्बतसँग जोडिएको क्षेत्र हो। दुई दशकअघि साइपाल हिमाल जाँदा ४ हजार मिटरको उचाइमै हिउँ सुरु हुन्थ्यो, उनी भन्छन्, तर, अहिले ६ हजार मिटरबाट मात्रै हिउँ देख्न पाइन्छ। हिमालमा वैशाख र जेठमा पनि हिउँ भइरहने क्षेत्र घटिरहेको उनको भनाइ छ। जलवायु परिवर्तनका कारण हिउँ पग्लिन थालेपछि हिमताल, हिमझरना पनि सुक्न थालेका छन्। सेताम्मे देखिने पानीका झरनामा पानी घट्न थालेपछि तिनीहरूको सुन्दरतामा ह्रास आएको छ। दुईतीन दशकअघि हिमाल भएको स्थान मरुमूभिजस्तै भएको छ। त्यतिबेला स्थानीयवासी हिउँमा यार्सागुम्बा खोज्न जाने गर्थे। हरेक व्यक्तिले दैनिक १ हजारदेखि १५ सयसम्म यार्सागुम्बा संकलन गरेका उदाहरण छन्। तर, हिमालको आयतन घट्यो, क्षेत्र पनि घट्यो। अहिले दुईढाई सय मात्रै यार्सा संकलन हुन्छ, साइपाल गाउँपालिका अध्यक्ष राजेन्द्रबहादुर धामी भन्छन्। साइपाल हिमाल ७ सय ३१ मिटर उचाइमा छ। दुई दशकअघि गर्मीयाममा पनि ४ हजार मिटरदेखि हिउँ देखिन्थ्यो। तर, अहिले हिउँ पग्लिएर माथि गएको छ। अहिले ६ हजार मिटरदेखि मात्रै हिउँ सुरु हुन्छ। यो भनेको जलवायुमा आएको परिवर्तन भन्न सकिन्छ, गाउँपालिका अध्यक्ष धामी भन्छन्, हिमाल जोगाउन संघीय सरकारको कुनै दीर्घकालीन योजना आउनु जरुरी छ। सुदूरपश्चिममा बझाङको साइपाल र दार्चुलाको अपी हिमाल मात्रै आरोहणको सूचीकरणमा छन्। अपीको पनि अवस्था दयनीय छ। दार्चुलाको ब्यास गाउँपालिका४ सुनसेराका शिक्षक पदमराज भट्ट भन्छन्, हिमाल माथि माथि गएको पछिल्ला दुई दशककै अवधीमा देख्न सकिन्छ। कांग्रेसका दार्चुला जिल्ला सभापति ललित बोहराको घर ब्यास गाउँपालिका छाङ्रु हो। बोहरा भन्छन्, अहिले हिमपात पनि कम हुन्छ। अघि अपी हिमाल आसपासको पनि हिउँ पग्लिन थालेको छ। जलवायु परिवर्तनको असर अरू क्षेत्रमा पनि पर्न थालेको छ। काफल उच्च लेकाली क्षेत्रमा हुने फल हो। काफल चैतमा पाकेर वैशाखमा सकिने गर्छ। तर, डडेल्धुराको गन्यापधुराका नवराज भण्डारी भन्छन्, माघमा काफल पाकेको छ। काफल फल्ने मौसम चैत भए पनि यसले माघमा त्यहीअनुसारको ताफक्रम पायो र पाक्न सुरु भयो। अथवा जलवायु परिवर्तनका कारण तापक्रम बढेकाले यस्तो भएको हो। पहाडमा गुराँस पनि चैत र वैशाखमा फुल्छ। सुदूरपश्चिमका ७ पहाडी जिल्ला डडेल्धुरा, बैतडी, दार्चुला, बझाङ, अछाम, डोटी र बाजुराका वनमा पर्याप्त मात्रामा लालीगुराँस पाइन्छ। बैतडीको सिगासका हरिश अवस्थी भन्छन्, माघमा लालीगुराँस फुल्ने गरेको छ। यो जलवायु परिवर्तनकै असर भन्न सकिन्छ। सोलुखुम्बुको पाङ्बोचेमा एक दशक पहिलेसम्म हिमरेखा देखिन्थ्यो। तर, अहिले त्यो फेरिचेमा मात्रै भेट्न सकिन्छ। हिमरेखा उकालो लागेको महसुस सगरमाथा आरोही पीके शेर्पाले गरेका छन्। पाङ्बोचे करिब ४ हजार मिटर र फेरिचे ४ हजार ५ सय हाराहारी पर्छ। यस्तै हो भने अबका दशकमा ५ हजार मिटरमा मात्रै हिमरेखा भेट्न सकिने शेर्पा बताउँछन्। जुन ठाउँमा हिउँ परेर निरन्तर रहिरहन्छ त्यसलाई हिमरेखा भनिन्छ। अघिल्ला दशकमा देखिएका ट्री लाइन अर्थात बोटबिरुवा उम्रन तथा बाली फल्न सक्ने लाइन पनि माथि सरेको छ। शेर्पाका अनुसार नाम्चेतिर ८ महिनामा पाक्ने बाली ६ महिनामै पाक्न थालेको छ। बागबानी केन्द्र फाप्लु सोलुखुम्बुका निमित्त बागवानी अधिकृत उपेन्द्र ठाकुर बेलै नभई स्याउ फुल्ने र त्यसरी अगाडि नै फुलेका स्याउको गुणस्तर कम हुने समस्या निरन्तर आएको बताउँछन्। कस्ता छन् अध्ययनका निष्कर्ष ? सरकारी तहबाट यसबारे पर्याप्त अनुसन्धान र जलवायु अनुकूलनका काम हुन सकेको देखिँदैन। जलवायु परिवर्तन नीति २०६७ मा सगरमाथा क्षेत्रमा रहेको हिमरेखा करिब ९ दशकको दौरानमा ३३० फिट उचाइ गलन (भर्टिकल लस्) भएको उल्लेख छ। हिमगलनका कारण नयाँ हिमताल बन्दै गएका तथा नेपालका नदीमा सन् २०३० सम्म केही मात्रामा पानीको वहाव बढे पनि यस शताब्दीको अन्त्यमा ठूलो परिमाणमा घट्ने अनुमान गरिएको छ। खुम्बुबाहेक हिमालमा पनि तापक्रम वृद्धिको असर फरक छैन। कञ्चनजंघा र मकालु क्षेत्रमा पनि हिमरेखा उकालो लाग्ने र ट्रिलाइन माथि सरेका तथ्य भेटिएका छन्। बेलायतको लिड्स र अमेरिकाको एरिजोना विश्वविद्यालयका अध्येताले सन् १९८४ देखि २०१५ सम्म गरेको अध्ययनले खुम्बु क्षेत्रमा सो अवधिमा ३८५ प्रतिशतले हिउँ पोखरी बढेको उल्लेख गरेको पाइन्छ। खुम्बुमा ३० वर्षअघि पोखरीको क्षेत्रफल २८ हजार ७ सय ५५ वर्गमिटर थियो। सन् २०१५ मा बढेर १ लाख ३९ हजार १५ वर्गमिटरमा फैलिएको सोधकर्ताहरूको दाबी छ। यसरी फैलिएका हिमताल फुट्ने र त्यहाँ जम्मा भएको पानीले पहाडदेखि तराईसम्म डरलाग्दो बाढीपहिरोको विपत्ति निम्त्याउने खतरा छ। जापनाको नागोया विश्वविद्यालयका प्राध्यापक केइजी हिगुचीले सन् १९६३ मै नेपालका ग्लेसियरबारे अध्ययन गरी हिमनदी सानो हुँदै गएको तथ्य बाहिर ल्याएका थिए। उनले २० वर्ष अवधिमा ग्लेसियर २ सय मिटर माथि सरेको उल्लेख गरेका छन्। तापक्रम वृद्धि इसिमोडको अध्ययनले भने पृथ्वीभन्दा नेपालको हिमाल क्षेत्रको तापक्रम वृद्धिदर धेरै हुने प्रक्षेपण गरेको छ। विश्वको तापक्रम वृद्धिदर १५ डिग्रीमा रोक्न सके पनि हिन्दुकुश क्षेत्रको हिमालमा त्यसको तुलनामा ०३ डिग्री उच्च तापक्रम रहनेछ। हिमाली भेगमा कुनै बेला तापक्रम उच्च हुने त कुनै बेला चिसो हुने गरेको छ। कहिले पुस नलाग्दै हुने हिमपात कहिले चैतसम्मै हुन थालेको छ। बढ्दो तापक्रमको पहिलो असर हिमालमा पर्ने गरेको छ। यसले नेपालजस्तो भूगोल भएको देशलाई ठूलो असर पर्ने विज्ञको बताउँछन्। पहाडका सुक्खा र भिरालो जमिन भएका भूगोलमा अत्यधिक वर्षा हुँदा बाढीपहिरो जाने, कतै पानी नपर्दा मुहान सक्दै जाँदा काकाकुल भोग्नुपर्ने बाध्यता छ। सन् २०२० मा नेपालसहित चीन, भारत, म्यानमार, अफगानिस्तान, पाकिस्तान, भुटानका ग्लेसियरको बृहत् अध्ययन गरेको इसिमोडको अध्ययन प्रतिवेदनले ४७ वटा खतरनाक हिमतालमध्ये नेपालमा २१ वटा फुट्न सक्ने जोखिम औंल्याएको छ। सो अध्ययनले हिउँ पग्लिएर बनेको इम्जा र च्छो रोल्पालाई सबभन्दा जोखिमपूर्ण भनेको छ। सबैभन्दा जोखिम रहेको इम्जा क्षेत्रमा सन् १९८८ देखि सन् २००८ सम्ममा १ डिग्री सेल्सियसले तापक्रम वृद्धि भएको देखाएको थियो। लगत्तै सन् २०१६ मा इम्जा तालबाट ३४ मिटर ताल पानीको सतह घटाइएको थियो। पर्यटन मन्त्रालयका अनुसार नेपालमा ६ हजार मिटरभन्दा बढी उचाइका १ हजार ३ सय १० भन्दा बढी हिमाल छन्। जुन नेपालको उत्तरतर्फ पूर्वदेखि पश्चिमसम्म फैलिएको छ। नेपालको चौडाइ करिब २ सय किलोमिटरले मात्र फैलिएको छ। कुनै पनि हिमताल फुट्यो भने हिमतालबाट बगेर जाने नदी आसपासको बस्ती हिमालदेखि तराईसम्मै बगाउने जोखिम उत्तिकै छ। यो वर्ष कात्तिकसम्म भएको भारी वर्षाले पहाडदेखि तराईसम्मै बाढीपहिरो नित्याउनु, पहाडमा नयाँनयाँ प्रजातिका बोट बिरुवा भेटिनु पनि जलवायु परिवर्तनको असर भएको डब्लूडब्लू एफ नेपालका जलवायु र ऊर्जा कार्यक्रमका प्रमुख दिपेश जोसी बताउँछन्।"
"हिमाल बचाऔं, वातावरण जोगाऔं","वायुमण्डलीय तापक्रममा भएको तीव्र वृद्धिले सुन्दर हिमाल पग्लिँदै गएका छन्। विशाल सुन्दर र मनमोहक हिमाल पग्लिने, नांगा देखिने र हिमपहिरो जान थालेसँगै यहाँको जनजीवन प्रत्यक्ष प्रभावित बन्दै गएको छ। परिवर्तित जलवायुले विध्वंशकारी परिवर्तनका कारण यी मनमोहक हिमशृंखला कुनै दिन कुरूप नबन्लान् भन्न सकिन्न। कार्बन उत्सर्जनमा नेपालको हिस्सा नगण्य अर्थात् (शून्य दशमलव शून्य २ प्रतिशत मात्र) रहे पनि जलवायु परिवर्तनको उच्च जोखिममा छ। अर्थात्, नखाएको विष नेपालले व्यहोर्नु परिरहेको छ। ठूला औद्योगिक र विकसित राष्ट्रहरूले अत्यधिक कार्बन उत्सर्जन गरेर वातावरणीय सन्तुलन बिगारिरहेका छन्। पृथ्वी तात्दै गएको छ। त्यसको प्रत्यक्ष मारमा नेपाल परिरहेको छ। हिमालहरू पग्लिएर हिमताल बन्दैछन्। कुनै पनि बेला यी हिमताल फुटेर पहिरो जाने जोखिम उत्तिकै छ। हिमपहिरोको प्रत्यक्ष मारमा हिमालको तल्लो तटीय क्षेत्रका बासिन्दा पर्दै आएका छन। जलवायु परिवर्तनको कारण कृषि, खाद्यान्न, जलस्रोत, वन, जंगल, स्वास्थ्य, पर्यटन तथा पूर्वाधारमा प्रतिकूल प्रभाव परिरहेको छ। वायुमण्डलीय तापक्रममा भएको तीव्र वृद्धिले अतिवृष्टि, अनावृष्टि र खडेरीजस्ता प्राकृतिक प्रकोप व्यहोर्नु परेको छ। बाढी, पहिरो र डँढेलोमा तीव्रता आएको छ। प्राकृतिक विपत्तका कारण बर्सेनि ठूलो धनजनको क्षति भइरहेको छ। जनताको जीविकोपार्जनमा पनि असर पर्न थालेको छ। सरकारको जलवायु नीति, २०६७ अनुसार जलवायु परिवर्तनबाट लाखौं नेपाली जोखिममा परेका छन्। सगरमाथा क्षेत्रमा रहेको हिमरेखा विगत करिब नौ दशकको दौरानमा ३३० फिट उचाइ गलन (भर्टिकल लस्) भएको छ, सरकारी नीतिमा भनिएको छ, हिमगलनको कारण नयाँ हिमतालहरू बन्दै गएका तथा नेपालका नदीमा सन् २०३० सम्म केही मात्रामा पानीको बहाव बढेता पनि यस शताब्दीको अन्त्यमा ठूलो परिमाणमा घट्ने अनुमान गरिएको छ। त्यसैले विज्ञहरू पनि हिमाल नांगा देखिँदै गएकोमा चिन्ता व्यक्त गर्न थालेका छन्। यी हिमालहरू नेपालका शिर मात्र होइनन्, जलस्रोत, ऊर्जा र पर्यटन उद्योगका स्रोत पनि हुन्। जडीबुटीका भण्डार पनि हुन्। देश र जनतालाई समृद्ध र सुखी बनाउने जीविकोपार्जनका माध्यम पनि हुन्। जलवायु परिवर्तनको कारण सिर्जित समस्याहरू घट्नुको सट्टा बढ्दै गएका छन्। विडम्बना नै भन्नुपर्छ, जलवायु परिवर्तनबाट परिरहेका तथा पर्न सक्ने प्रभावसम्बन्धी अध्ययन अत्यन्तै कम छन्। कुन भौगोलिक क्षेत्रमा, के कुन प्रकारको, कति परिमाणमा कुन क्षेत्रमा प्रभाव परेको छ भन्नेमा सरकारले गहन अध्ययन गरी रोकथाम र नियन्त्रणका पहल गर्न जरुरी छ। गरिबी, अशिक्षा, सामाजिक असमानताका साथै प्राकृतिक स्रोतसाधनमा जीविकोपार्जन गर्ने मुलुक भएकाले जलवायु परिवर्तनको प्रत्यक्ष मारमा नेपाल परिरहेको छ। बाढी रोकथाम, वृक्षरोपण, स्वच्छ ऊर्जा, पानीका स्रोत जोगाउनु परेको छ। साथै जलवायु परिवर्तनबाट प्रत्यक्ष प्रभावित समुदाय र वर्गको उत्थानका लागि सरकारले रोजगारी र आयआर्जनका कार्यक्रममा पनि जोड दिनुपर्ने आवश्यकता उत्तिकै छ। कार्बन उत्सर्जन गर्ने सवारीसाधन विस्थापित गरी विद्युतीय सवारीसाधनको प्रयोग गर्दै कोइला र इन्धनको प्रयोग घटाउँदै जानुपर्ने देखिन्छ। २५ लाखको संख्यामा रहेका साना चारपांग्रे सवारीसाधनले फ्याँक्ने धुवाँधूलोले पनि प्राकृतिक असन्तुलनमा सहयोगी भूमिका खेलिरहेका छन्। चुरे क्षेत्रको बढ्दो विनाश रोकेर जोखिममा रहेका स्थानीयवासीको जीवनरक्षा गर्ने, कृषि, वन, पर्यटनमा उनीहरूका लागि दिगो रोजगारीको खोजी गर्नै पर्छ। सुन्दर पृथ्वी जोगाउने अहिलेको चुनौती सरकार एक्लैले मात्र थेग्न सक्दैन। नागरिक समाज, निजी क्षेत्र, सामाजिक संघसंस्था, समाजका प्रतिष्ठित संस्था सबैको सहकार्य हुन जरुरी छ। यो मुद्दा कुनै राजनीतिक पार्टी विशेष वा सरकार विशेषको रुचि र प्राथमिकताको विषय मात्रै हुन सक्दैन। यसको प्रत्यक्ष मारमा समाजको सबै वर्ग, समुदाय र क्षेत्र परेको छ। त्यसैले राष्ट्रिय एजेन्डा बनाएर सरकार, राजनीतिक दल, सरोकारवाला निकाय र समाजका सबै तह र तप्काबीच हातेमालो गर्दै यसविरुद्धको लडाइँ लड्न जरुरी छ। हिउँ ६ हजार मिटरमाथि मात्रै पहिले हिउँको थुप्रो, अहिले ताल रोइरहेछ हिमाल"
जलवायु परिवर्तनको असर र अवसर,"जलविद्युत्बाट उत्पादन भएको ऊर्जा बढी भइरहेको छ। पेट्रोलियम पदार्थको आयात भने उसैगरी बढिरहेको छ। नेपालमा जलवायु परिवर्तनको असर धेरै परेकोमा कुनै द्विविधा छैन। विश्वको औसत तापक्रम वृद्धिदरभन्दा नेपालको वृद्धिदर बढी छ। जति बढी तापक्रम वृद्धि हुन्छ, सोही अनुरूपमा जलवायु परिवर्तनका प्रत्यक्ष र अप्रत्यक्ष रूपमा असरहरू पर्छन्। नेपालको सन्दर्भमा हाम्रो अर्थतन्त्रको मुख्य स्रोतहरू भनेकै कृषि, पर्यटन, जलविद्युत् (ऊर्जा उत्पादन) लगायतका क्षेत्र हुन्। तिनमा जलवायु परिवर्तनका असर प्रत्यक्ष रूपमा परिरहेका र भविष्यमा अझ बढी पर्ने देखिन्छ। समयमा पानी नपर्ने र बेमौसमी वर्षा हुँदा कृषि र जलविद्युत्मा पर्ने असर देखिएका छन्। साथै मौसमी क्रियाकलापका कारण प्रकृतिमा आधारित पर्यटन क्षेत्रमा पर्ने असरहरू सर्वविदित नै छन्। लामो समयसम्म जलवायु परिवर्तनले हामीलाई पर्ने असरहरूका बारेमा विषयहरू उठान गर्यौं। नेपाललाई जलवायु परिवर्तनको प्रभावले धेरै नै ग्रसित भएको देशका रूपमा चिनाएका पनि छौं। अबको छलफल हामी पीडित र जलवायु परिवर्तनले गर्दा हामीलाई मार परेको कुरासँगै यसबाट के अवसरहरू लिन सक्छौं भन्ने विषयमा पनि केन्द्रित हुन जरुरी छ। यहीसम्बन्धी केही उदाहरणबारे यहाँ छलफल गरौं। ऊर्जाको माग परिपूर्ति गर्न हामी ठूलो मात्रामा पेट्रोल डिजेल आयात गर्छौं। यो पाँच महिनामा पेट्रोल, डिजेल, मट्टितेल र एलपीजी ग्याँस गरेर १ खर्ब ६ अर्बकोे आयात गरिसकेका छौं। ऊर्जा उत्पादनमा असर हालको अवस्थामा जलविद्युत्बाट हुने ऊर्जा उत्पादन हाम्रोे विकासको प्रमुख आधार हो। साथै, धेरै सम्भावना भएको क्षेत्र पनि हो। तापमान वृद्धिसँगै हिमालका हिउँहरू द्रुत गतिमा पग्लनाले तत्कालीन रूपमा जलविद्युत् उत्पादनमा केही फाइदा भएका छन्। तर पनि दीर्घकालीन रूपमा जलविद्युत् क्षेत्रमा जलवायु परिवर्तनको असर धेरै पर्ने देखिन्छ। त्यसैले, ऊर्जा उत्पादनमा जलविद्युत्मा मात्रै आश्रित हुँदा दीर्घकालीन रूपमा संकट पर्ने निश्चित प्रायः छ। जलविद्युत्का लागि आवश्यक र पहिले नै बनाइएका ठूलाठूला संरचनाहरू जलवायुमा आइरहेको परिवर्तन र भविष्यमा पर्ने सक्ने अझ ठूला परिवर्तनसँग सामना गर्न सक्नेमा सन्देह छ। त्यस्ता संरचनामा एक्कासि पानीको वहाव बढ्दा पर्न सक्ने असरहरू लेखाजोखा गर्नुपर्ने हुन्छ। यसका साथै सोचेजस्तो पानी उपलब्ध नहुँदा पर्न सक्ने असरहरूका बारेमा पनि उत्तिकै विचार गर्नुपर्ने हुन्छ। यसै वर्ष मेलम्चीमा आएको ठूलो बाढीले त्यो बेलामा मेलम्चीको ढोका बन्द नै गर्यो। त्यसो हुँदा पनि जुन स्तरकोे असर भोग्यौं, जसले गर्दा यति धेरै वर्ष लगाएर बनाएको खानेपानी आयोजना अझै केही वर्ष धकेलियो। यदि यस्तै प्रकारका ठूलो बेमौसमी बाढी पश्चिम सेती अथवा कुलेखानी वा कुनै ठूलो जलविद्युत् आयोजना भएको नदीमा नआउला भन्न सकिन्न। त्यसरी आयो भने हाम्रो जलविद्युत्मा आश्रित विकासका लक्ष्यमा केही वर्षसम्मका लागि धक्का पुर्याउन सक्छ। त्यसैले पनि जलविद्युत् सँगसँगै ऊर्जाका अन्य स्रोतहरू जस्तै वायु, ऊर्जा, सोलार ऊर्जालगायतमा पनि ध्यान दिन जरुरी छ। ऊर्जा प्रयोगमा अवसर दोस्रो, ऊर्जाको प्रयोग। हामी अहिले विद्युत् उत्पादनमा आत्मनिर्भर उन्मुख छौं। वर्षा याममा वर्षको केही महिना छिमेकी देशलाई विद्युत् बेच्न सुरु पनि गरिसक्यौं। यहाँ उत्पादित विद्युत् नेपालमै प्रयोग गर्दा त्यसको फाइदा अझ धेरै हुनेमा विवाद छैन। अझ बढी प्रतिफल लिन सकिन्छ। तर, हाम्रो ऊर्जाको माग परिपूर्ति गर्न हामी ठूलो मात्रामा पेट्रोल डिजेल आयात गर्छौं। यो आर्थिक वर्षको पाँच महिनामा मात्र पेट्रोल, डिजेल, मट्टितेल र एलपीजी ग्याँस गरेर जम्मा १ खर्ब ६ अर्ब मूल्यबराबरकोे आयात गरिसकेका छौं। यो आर्थिक वर्षको अन्त्यसम्ममा पेट्रोलियम पदार्थको आयातले मात्रै दुई खर्ब नाघ्ने निश्चितजस्तै छ। यसले व्यापार घाटा बढाउन मुख्य योगदान गरिरहेको छ। एकातिर हामीसँग जलविद्युत्बाट उत्पादन भएको ऊर्जा बढी भइरहेको छ भने अर्कातिर पेट्रोलियम पदार्थको आयात उसैगरी बढिरहेको छ। यसलाई जलवायु परिवर्तनको कोणबाट हेर्दा पेट्रोल, डिजेल बल्दा निस्कने कार्बनडाइअक्साइड लगायतका ग्यासहरूले पृथ्वी तताउन अझ बढी योगदान गर्छ। यो अवस्थामा किन हामीसँग भएको स्वच्छ ऊर्जा प्रयोग नगर्ने ? यातायात क्षेत्रमा साथै खाना पकाउन विद्युत् उपयोगको सम्भावना धेरै छ। यातायात क्षेत्रमा केही वर्ष पहिलेको तुलनामा विद्युतीय सवारीको प्रयोग धेरै नै बढेको छ। हामीसँग भएको स्वच्छ ऊर्जाको प्रयोग अझ बढी गर्न सक्यौं भने यसले नेपालको व्यापार घाटालाई पनि कम गर्न योगदान पुग्छ। स्वास्थ्य क्षेत्रमा वायु प्रदूषणले हुने रोगका कारण अस्पतालमा गएर गर्नुपर्ने खर्चहरूमा पनि कमी हुन्छ। पर्यटनहरूलाई पनि हाम्रा प्रदूषित सहरहरूप्रतिको हेराइमा फरक आउन थाल्छ। पेट्रोलियम पदार्थको प्रयोग कमी गर्नाले कार्बनडाइअक्साइड लगायतका ग्यासहरूको उत्सर्जन कम हुने हुँदा अन्तर्राष्ट्रिय समुदायमा पनि जलवायु परिवर्तनको क्षेत्रमा हामीले योगदान पुर्यायौं भनेर भन्न पाउँछौं। सबैतिर फाइदै फाइदा छन्। जलवायुमैत्री कृषि तेस्रो, उदाहरण कृषिसँग सम्बन्धित छ। समयमा मौसमसम्बन्धी सूचना नपाउँदा किसानलाई ठूलो मार परिरहेको छ। त्यसको उदाहरण हालैको मनसुन सकिएपछि भएको ठूलो वर्षा नै हो। जसले गर्दा धान बाली काटेका किसानले ठूलै क्षति व्यहोर्नु पर्यो। सरकारको तर्फबाट ती किसानलाई राहत दिने घोषणा पनि भयो। जलवायु परिवर्तनसम्बन्धी अध्ययनले जनाएअनुसार यस्ता प्रकारका जलवायुजन्य विपत्तिहरू अझ धेरै हुने देखिन्छ। पहिलेको तुलनामा अझ छिटो दोहोरिने सम्भावना पनि छ। त्यसैले, अब आंशिक रूपमा घटना घट्छ। राहतका प्याकेज घोषणा गर्नेमा सीमित नरहेर यस्ता किसिमका अनुमानै नगरेका जलवायुजन्य विपत्ति आउन सक्छन्। जस्तै ठूलो पानी पर्ने, बेमौसमी वर्षा, बाढी, पहिरोलगायतका घटनामा वृद्धि हुने निश्चित छ। त्यसो भएकाले कृषिमा जलवायुमैत्री पूर्वाधार विकास गर्नु अपरिहार्य भइसकेको छ। यसका लागि कृषि बिमालाई अझ व्यापक बनाउने, बदलिँदो मौसमी परिस्थिति अनुसारको बिउबिजनको अध्ययन, अनुसन्धान र प्रयोग गर्ने हुनुपर्छ। साथै किसानलाई समयमा मौसमसम्बन्धी सूचना पुर्याउने संयन्त्र निर्माण गर्न अत्यन्त जरुरी भइसकेको छ। हामीसँग केन्द्रमा जल तथा मौसम विज्ञान विभाग छ। जसले मौसमसम्बन्धी अनुमानित जानकारी नियमित उपलब्ध गराइरहेको हुन्छ। प्रविधिमा आएको विकाससँगै त्यस्तो अनुमान पहिले पहिलेको भन्दा धेरै मिल्न पनि थालेको छ। विभागले यसरी गरेका प्रक्षेपणहरू स्थानीयस्तर र किसानसम्म कसरी पुर्याउने ? यसमा स्थानीय सरकारको भूमिका के हुने र प्रदेश सरकारहरूले के गर्न सक्छ ? जसले गर्दा किसानले समयमा सूचना पाऊन्। यस्ता विषयमा छलफल गरी हाम्रै भूगोल र परिवेश सुहाउँदोे सूचना पुर्याउने संयन्त्र बनाउनु जरुरी छ। जलवायुमैत्री पूर्वाधार चौथो र अन्त्यमा, हामीले विकास निर्माणका योजना बनाउँदा जलवायु परिवर्तनका आर्थिक र प्राविधिक पक्षलाई पनि लेखाजोखा गरेर संस्थागत गर्नुपर्छ। गरेनौं भने हाम्रा पूर्वाधारहरूले सोचेजस्तो प्रतिफल दिन नसक्ने निश्चित छ। प्राविधिक रूपमा कसरी भने जस्तोः पुल या बाटो बनाउँदा त्यो क्षेत्रमा पानी पर्ने क्रम कस्तो छ ? कस्तो संरचना बनाउँदा दीर्घकालीन रूपमा टिकाउ हुन सक्छ ? नदीमा पानीको वहाव कुन स्तरसम्म जान सक्छ जस्ता विषयको प्राविधिक मूल्यांकन हुन जरुरी छ। यससँगै दीर्घकालीन आर्थिक फाइदाका लागि कस्ता क्षेत्रमा लगानी गर्ने र कस्ता क्षेत्रमा नगर्ने भन्ने पनि मूल्यांकन हुन जरुरी छ। जस्तो, हामीले दक्षिण एसियामै पहिलो पेट्रोलियम पाइपलाइन बनायौं। जहाँ हाम्रो पनि अर्बांैको लगानी परेको छ। तर, यातायात क्षेत्र विश्वव्यापी रूपमै जुन हिसाबमा विद्युतीकरण भइराखेको छ त्यो फड्को मार्न नेपाललाई समय लाग्छ। यसको सकारात्मक असर भने नेपालमा पनि देखिइसकेको छ। यसरी नै यातायात क्षेत्र विद्युतीकरण हँुदै जाँदा हामीले पेट्रोलियम पाइप लाइनमा गरेको लगानीको प्रतिफल लिन सक्छौं भन्ने प्रश्न अनुत्तरित छ। यसको आर्थिक विश्लेषण गरिनु पर्छ। यसरी नै विकासका योजनामा खर्च गरिराख्दा त्यसको दीर्घकालीन प्रतिफल लिन सक्छौं कि सक्दैनौं भनेर जलवायु परिवर्तनको कोणबाट आर्थिक विण्श्लेषण हुन जरुरी छ। अन्त्यमा त्यसैले यी विभिन्न उदाहरणलाई हेर्दा के देखिन्छ भने जलवायु परिवर्तनलाई छुट्टै प्राविधिक वा वातावरणीय मुद्दा भनेर सीमित नराखी यसबाट भएका असरहरू बुझ्ने गर्नुपर्छ। जसले गर्दा हामीले गरेको लगानी र विकासको लक्ष्यलाई प्रभाव नपारोस्। यसबाट प्राप्त गर्न सक्ने अवसरहरू हाम्रो स्रोतसाधनको दीर्घकालीन उपयोग र अन्तर्राष्ट्रिय स्तरबाट प्राप्त सहयोगलाई पनि समूचित प्रयोग गर्ने कुरामा ध्यान दिन जरुरी छ।  लेखक जलवायु परिवर्तन विज्ञ हुन् ।"
"काजकिस्तान हिंसा : रुसी सेना परिचालन, १८ सुरक्षाकर्मी र दर्जनौं नागरिकको मृत्यु","अल्माटी : सरकारको विरोधमा प्रदर्शन जारी रहेपछि रुसले नेतृत्व गरेको सैन्य बल काज काजकिस्तान प्रवेश गरेको छ। काजकिस्तानका राष्ट्रपति कासीम जोमाट टोकाएभको आग्रहमा रुसले नेतृत्व गरेको सैन्य बलको एउटा टुकडी काजकिस्तान प्रवेश गरेको हो। इन्धनको मूल्यवृद्धिलाई लिएर केही दिनदेखि सुरु भएपछि काजकिस्तामा हिंसात्मक प्रदर्शन भएको बीबीसीले जनाएको छ। प्रमुख सहरमध्ये एक एल्माटीमा मसिन गन प्रहारको आवाज सुनिएको छ। त्यहाँ प्रहरी र प्रदर्शनकारीहरूको मृत्यु भएको जनाएका छन्। सुरक्षा निकायका कम्तिमा १८ जना मारिएको अधिकारीहरुले जनाएका छन्। बुधबारको एउटा टेलिभिजन सम्बोधनका क्रममा राष्ट्रपति टोकाएभले रुसले नेतृत्व गरेको कलेक्टिभ सेक्युरिटी ट्रिटी अर्गनाइजेसन (सीएसटीओ ) लाई प्रदर्शन मत्थर पार्न सहयोग गर्न अपिल गरेको बीबीसीले जनाएको छ। उक्त सङ्गठनमा रुस, कजाकस्तान, बेलारुस, ताजिकिस्तान अनि आर्मिनिया सदस्य छन्। हाल कजाकस्तानमा पठाइउन लागिएको कुल सैन्य सङ्ख्या २,५०० रहने बताइएको छ। अमेरिकाको विदेश मन्त्रालयले आफूहरूले रुसी नेतृत्वको फौज परिचालनलाई नजिकबाट नियालिरहेको जनाएको छ। प्रदर्शन चर्किएसँगै काजकिस्तानमा सङ्कटकाल घोषणा गरिएको छ। सरकारी निकायहरूले गाडीमा प्रयोग गरिने इन्धनको मूल्य बढाएसँगै देशका विभिन्न सहरहरूमा प्रदर्शन सुरु भएको हो। तेलको धनीको रुपमा चिनिनेमध्ये एसियाली मुलुक काजकिस्तानमा केही दिनयता अशान्ति छाइरहेको छ। इन्धनको मुल्य वृद्धिको विरोधमा त्यहाँका सयौं प्रदर्शनकारीहरुले सरकारविरुद्ध प्रदर्शन जारी राखेका छन्। इनधनको मुल्य वृद्धिविरुद्धको प्रदर्शन पछिल्लो समय हिंसामा परिणत भएको अन्तरराष्ट्रिय मिडियामा खबर छ।मूल्य वृद्धि फिर्ता लिने पछिल्लो सरकारी कदमले प्रदर्शनकारीहरूलाई शान्त बनाउन सकेको छैन। काजकिस्तानमा रातभरि हिंसा जारी रहेको बताइएको छ। काजकिस्तानमा अशान्ति, रुससँग सहयोगको माग काजकिस्तानमा मुल्यवृद्धिविरुद्ध प्रदर्शन, १ हजार प्रदर्शनकारी घाइते, दर्जनौं मारिएको दाबी"
नेपाल प्रहरीका २६ एसएसपीको एकैपटक सरुवा : कोकहाँ ? (सूचीसहित),"काठमाडौं : नेपाल प्रहरीका २६ जना प्रहरी वरिष्ठ उपरीक्षक (एसएसपी) को एकैपटक सरुवा गरिएको छ। बिहीबार गृह मन्त्रालय (माननीय मन्त्रीस्तर) को निर्णयानुसार जनपद प्रहरी समूहतर्फका २६ एसएसपीको सरुवा भएको प्रहरी उपरीक्षक दिलिप घिमिरेले जानकारी दिए। गृहमन्त्रालयको जारी सूचनाअनुसार महानगरीय अपराध महाशाखा प्रमुखको जिम्मेवारी प्रहरी प्रवक्तासमेत रहेका बसन्तबहादुर कुँवरले पाएका छन्। महानगरीय अपराध महाशाखा प्रमुख रहेका चन्द्रकुवेर खापुङलाई प्रहरी प्रधान कार्यालय अपराध अनुसन्धान विभाग अन्तरगतको अपराध अनुसन्धान महाशाखामा सरुवा गरिएको छ। प्रवक्ता कुँवरको ठाउँमा नेपाल प्रहरी शिक्षालय भरतपुरमा कार्यरत बिष्णुकुमार केसीको सरुवा गरिएको छ । उमेशराज जोशीलाई काठमाडौं उपत्यका ट्राफिक प्रहरी कार्यालय रामशाह पथमा, भिमप्रसाद ढकाललाई अन्तराष्ट्रिय विमानस्थल सुरक्षा कार्यालय काठमाडौंमा सरुवा गरिएको छ। एसएसपी सरुवाको सूचीसहित"
जलवायु परिवर्तन : भावी एजेन्डा कस्तो हुने ?,"नेपालमा अहिले पनि जलवायु परिवर्तनलाई बढी चुनौती र कम अवसरको रूपमा लिने चलन छ। ८० वर्षपछि २१औं शताब्दीको अन्त्य भइसकेको हुनेछ। त्यतिबेलासम्म नेपालको जनसंख्यामा करिब २ करोड ५० लाखको हाराहारीमा संकुचन हुने अनुमान छ। जुन हालको भन्दा करिब ५० लाखले कमी हो। जनसंख्या घटे पनि नेपालीको आयु भने बढेर लामो हुने अनुमान छ। सन् २०२२ लाई आधार वर्ष मान्दा अहिले नेपालमा करिब १० प्रतिशत जनसंख्या मात्र अर्काको कमाइमा बाँच्नुपर्ने अवस्था छ। सन् २०८० मा पुग्दा बुढ्यौली जनसंख्यामा वृद्धि हुनेछ। करिब ५० प्रतिशत बुढ्यौली जनसंख्या बाँकी जनसंख्याको कमाइमा निर्भर पर्नुपर्ने हुन्छ। यो क्रम २१औं शताब्दीको अन्त्यसम्ममा पुग्दा अझ बढ्नेछ। ६२ प्रतिशत जनसंख्या बाँकी जनसंख्याको कमाइमा बाँच्नु पर्ने हुन्छ। ८० वर्षभन्दा बढी समय बाँच्ने अहिलेको जनसंख्या र आजभन्दा पछि जन्मने जनसंख्याले मात्र २२औं शताब्दीको वास्तविक जीवनको अनुभूति गर्न सक्नेछन्। त्योभन्दा अगाडिको जनसंख्याले त्यसपछि के होला भनेर केवल अनुमान मात्र गर्ने हो। हाल द्रुत गतिमा भएको प्रविधि विकासले मानिसलाई प्रगतिको पथमा लम्कन कामकाजी त बनाएको छ। मानव जातिको सामाजिक मूल्य र मान्यतालाई धेरै हदसम्म खस्काउँदै लागेको पनि महसुस हुन थालेको छ। अमेरिका, युरोप र जापानजस्ता विकसित राष्ट्रलाई आर्थिक विकास र प्रविधि माथिको नियन्त्रण कायम गर्न हम्मे परेको देखिन्छ। हाल मध्यम आम्दानी भएका र जनसंख्याको मुख्य अंश लिएर बसेका चीन, भारत, ब्राजिल, इन्डोनेसिया, दक्षिण अफ्रिका, भियतनाम, पाकिस्तान र बंगलादेशजस्ता राष्ट्रको आर्थिक समृद्धि र प्रविधि माथिको पहुँच र नियन्त्रण बढेर जाने निश्चित छ। आगामी दिनमा विश्वमा हुने वस्तु र सेवाको उत्पादन, उपभोग र व्यापार यिनै देशमा केन्द्रित हुनेछ। अर्थात् यी राष्ट्रहरू नै भोलिका कार्बन उत्सर्जन गर्ने राष्ट्र हुनेछन् भनेर भन्न त्यति गाह्रो छैन। अझ जनसंख्याको आधारमा पहिलो र दोस्रो स्थानमा रहेका चीन र भारतले जनसंख्यामा पहिलो राष्ट्र हुन प्रतिस्पर्धा छन्। साथै वायुमण्डलमा हुने कार्बन उत्सर्जन गर्नमा क्रमशः पहिलो र तेस्रो स्थानमा रहेका चीन र भारतले सबैभन्दा बढी कार्बन उत्सर्जन गर्ने पहिलो राष्ट्रका लागिसमेत प्रतिस्पर्धा गर्नेछन्। चीन र भारतको बीचमा रहेर अतिकम विकसित राष्ट्रको सूचीमा रहेको नेपालले आगामी दिनमा जलवायु परिवर्तनको एजेन्डामा कस्तो रणनीति बनाउनु पर्ला ? सोचिएन भने ८० वर्षपछिका सन्ततिले अहिलेको पुस्तालाई प्रश्न गर्ने छन्, धिक्कार्ने छन्। जलवायु परिवर्तनका एजेन्डामाथि राष्ट्रिय र अन्तर्राष्ट्रियस्तरमा भएका विकसित राष्ट्रका बहसका प्रकृति र प्रवृत्ति हेर्दा जलवायु परिवर्तनको विषय भनेको अरूलाई मन फुकाएर अर्ती उपदेश दिने विषय हो। तर, आफूले भने जे गरे पनि हुन्छ जस्तो देखिन्छ। राष्ट्रिय एवं अन्तर्राष्ट्रिय मापदण्डलाई पालना गर्नमा विकसित र बढी कार्बन उत्सर्जन गर्ने राष्ट्र त्यति इमान्दारीपूर्वक लागेको पाइँदैन। सबै राष्ट्रले कार्बन उत्सर्जन गर्न आह्वान त गरेका छन्। आफू र आफ्नो देशले उत्सर्जन घटाउने सम्बन्धमा कि मौन देखिन्छन् कि त तिनको उत्सर्जन न्यूनीकरण गर्ने गति धिमा छ। ती राष्ट्रले कार्बन उत्सर्जन न्यूनीकरण गर्न गरेको प्रतिबद्धता पेरिस सम्झौताको लक्ष्य प्राप्त गर्नमा सहयोगी छैनन्। जसको प्रमाण पेरिस सम्झौतामा नेपालसँगै हस्ताक्षर गरेको चीनले सन् २०६० मात्र कार्बन न्युट्रल गर्ने भनेको छ। भारतले भने अझ १० वर्षपछि सन् २०७० मा मात्र गर्ने भनेको छ। नेपालका तत्कालीन प्रधानमन्त्री केपी शर्मा ओलीले भने सन् २०२० को डिसेम्बर १४ मा संशोधित एनडीसी संयुक्त राष्ट्रसंघमा पेस गर्दै सन् २०५० सम्ममा नेपाललाई कार्बन न्युट्रल राष्ट्र बनाउने प्रतिबद्धता जनाएका थिए। दुई महिना अगाडि बेलायतको ग्लासको सहरमा आयोजना भएको २६औं जलवायु सम्मेलनमा वर्तमान प्रधानमन्त्री शेरबहादुर देउवा उपस्थित भएर सन् २०४५ अर्थात् यसभन्दा अगाडि गरिएको प्रतिबद्धता भन्दा पाँच वर्ष अगाडि नै नेपाललाई कार्बन न्युट्रल राष्ट्र बनाउने प्रतिबद्धता जनाए। जुन आफैंमा सराह्रनीय छ। तर, महŒवाकांक्षी प्रतिबद्धता पूरा गर्न सरकारले के, कस्तो नयाँ नीति र रणनीति बनाएको छ ? संस्थागत संरचना के कस्ता छन् ? त्यसका लागि के कस्ता कार्यक्रम छन् ? छुट्टै बहस र छलफल गर्नुपर्ने हुन्छ। अहिलेको प्राथमिकता भनेको नेपालले जलवायु परिवर्तनको एजेन्डामा छलफल, बहस, पैरवी र सम्झौता गर्दा छिमेकीको दाँजोमा कसरी पाइला चल्ने भन्ने नै हो। सन् २०१८ र २०१९ मा आईपीसीसीले प्रकाशित गरेका तीनवटा विशेष प्रतिवेदन तथा आईपीसीसीको छैटौं प्रतिवेदनको पहिलो कार्यसमूहले केही तथ्य र तथ्यांक औंल्याएका छन्। तिनलाई केलाएर हेर्ने हो भने आगामी दिनमा नेपालले जलवायु परिवर्तनको एजेन्डालाई दुई किसिमले पाइला चाल्नुपर्ने हुन्छ। पहिलो, हिजो औद्योगिक युगमा अत्यधिक कार्बन उत्सर्जन गर्ने अमेरिका, क्यानडा, युरोपेली राष्ट्र समूह र जापानलगायतका राष्ट्रहरूलाई कार्बन उत्सर्जन न्यूनीकरण गर्न समयसीमा तोकेर बाध्य पार्नेछ। त्यसका लागि अति कम विकसित राष्ट्रहरूको समूह, साना सामुद्रिक राष्ट्रहरूको समूह र जी७७ तथा चीनलगायतका राष्ट्रसँग मिलेर काम गर्नुपर्ने हुन्छ। दोस्रो, हिजोमाथि भनिएका विकसित राष्ट्रले जुन दर र मात्रामा कार्बन उत्सर्जन गरे, त्यसका कारणबाट नेपालजस्ता अति कम विकसित राष्ट्र जलवायु परिवर्तनका जुन जोखिम र मारमा परेका छन्। उनीहरूलाई ती जोखिमबाट बचाउन र अनुकूलित अर्थात् उनीहरूको उत्थानशील हुने क्षमता वृद्धि गर्न जलवायु वित्तको प्रशस्त सुनिश्चित गर्ने गरी विकसित राष्ट्रलाई दबाब दिनुपर्ने हुन्छ। तर २६औं कोपको निर्णयलाई विश्लेषण गर्ने हो भने माथिका दुवै दायित्वबाट इतिहासमा अत्यधिक कार्बन उत्सर्जन गर्ने विकसित राष्ट्र चिल्ला भाषण गरेर उम्कन खोजेको सहजै अनुमान गर्न सकिन्छ। जलवायु जोखिमको प्रकृति र प्रवृत्तिा बढ्दो छ। स्रोतको दुरुपयोग र जनता र राज्यप्रतिको बेइमानी पनि हो। नेपालले जलवायु परिवर्तनको एजेन्डामा राष्ट्रिय र अन्तर्राष्ट्रियस्तरमा छलफल र बहस गर्दा तथ्य र तथ्यांकको आधारमा सूक्ष्म रूपमा विश्लेषण गर्नुपर्ने हुन्छ। अहिले विश्वका सबै राष्ट्रले सहमति गरेको पेरिस सम्झौता विभिन्न समयमा वैज्ञानिकहरूले गरेका अनुसन्धानमा आईपीसीसीले विश्लेषण गरी दिएका सिफारिस र सुझावलाई आधार मानेर तयार गरिएको हो। जुन दस्तावेज तयार गर्दा लिएको आधार बिन्दु भनेको औद्योगिक युग अर्थात् सन् १८५० को हाराहारीको समय, आजभन्दा करिब १ सय ७० वर्ष अगाडिको अवस्था हो। जतिबेला पृथ्वीको तापक्रम औसतमा १५ डिग्री सेल्सियस रहेको अनुमान छ। यदि आजभन्दा १ सय ७० वर्ष अगाडि नेपालबाट करिब ८ हजारदेखि १२ हजार किमि टाढा रहेका क्यानडा, संयुक्त राज्य अमेरिका र युरोपेली देशहरूले गरेको कार्बन उत्सर्जनबाट हाम्रा हिमाल पग्लिएका हुन् भन्ने हाम्रो बुझाइ हो। करिब एक सयदेखि एक हजार किमि नजिकको दूरीमा रहेका छिमेकी भारत र चीनले गरेको कार्बन उत्सर्जनबाट हाम्रो भविष्य कस्तो होला ? जबकि अहिले नै चीन विश्वमा सबैभन्दा बढी कार्बन उत्सर्जन गर्ने राष्ट्र हो भने भारत विश्वमा तेस्रो, चीन र भारत क्रमशः विश्वमा सबैभन्दा बढी कार्बन उत्सर्जन गर्ने राष्ट्र हुन्। धेरै जनसंख्या भएका क्रमशः पहिलो र दोस्रो राष्ट्र पनि हुन्। चीन विश्वको दोस्रो धनी राष्ट्र हो भने भारत पाँचौं धनी राष्ट्र पनि। यी दुवै देशमा भौतिक विकास र आर्थिक वृद्धिले तीव्र गति लिएको अवस्था छ। यी र यस्तै राष्ट्रका कारण पछिल्लो दुई दशक (२०२१२०२०) मा मात्र पृथ्वीको सतहको तापक्रम ११ डिग्री सेल्सियस बढेको तथ्य आईपीसीसीले गत अगस्टमा प्रकाशित गरेको छैटौं प्रतिवेदनको पहिलो कार्यसमूहको प्रतिवेदनमा छ। जनसंख्या वृद्धिसँगै आउँदा वर्षहरूमा भारत र चीनजस्ता मध्यमस्तरीय आम्दानी भएका देशमा प्राकृतिक स्रोतको दोहन अझ बढ्नेछ। वस्तु र सेवाको माग मात्र बढेर जाने छैन। यी देशमा औद्योगिक उत्पादन र व्यापार अझ द्रुतगतिमा बढ्नेछ। यसको सिधा असर हाम्रा हिमालमा पर्नेछ। हिमालमा हिउँ पग्लने गतिमा वृद्धि हुनेछ। नदीमा पानीको मात्रा क्रमशः कम हुँदै जानेछ। असर एकातिर खानेपानी, सिँचाइ, जलविद्युत् र जल यातायात पर्नेछ भने अर्कोतिर पानी र जमिनमा रहेका जैविक विविधतामा समस्या आउनेछ। पारिस्थितिकीय प्रणालीहरू खल्बलिने छन्। धेरैभन्दा धेरै वनस्पति र वन्यजन्तु लोप हुनेछन्। क्रमशः खाद्य सुरक्षामा संकट आउनेछ। एउटा मान्छेले अर्को मान्छेलाई हेर्ने दृष्टिकोणमा फरक पर्नेछ। अर्थात् मानवताको मर्म नै मरेर जान सक्ने सम्भावना छ। नेपालको एजेन्डा के हुने र के गर्ने ? जलवायु परिवर्तनका दुईवटा आयाममध्ये नेपालका लागि कार्बन उत्सर्जन न्यूनीकरणको तुलनामा जलवायु अनुकूलन नै प्राथमिकताको क्षेत्र हुनुपर्छ, त्यसमा दुईमत नै छैन। कार्बन उत्सर्जन न्यूनीकरण गर्न हेल्चेक्र्याइँ गरियो भने भविष्यमा अनुकूलन हुन लाग्ने खर्चको मूल्य चर्को पर्नेछ। नेपाल पहाडी क्षेत्रफल बढी भएको, जनसंख्याको प्रमुख अंश कृषिमा आधारित रहेको, उद्योगधन्दाले खासै गति नलिएको, वस्तुको उत्पादनमा भन्दा उपभोगमा बढी रुचि भएको मुलुक हो। जसका कारण हरेक वर्ष आयात बढ्दै जाँदा व्यापार घाटा बढ्दो अवस्थामा रहेको, अर्काको देशमा रोजगारी खोज्नु परेको, अर्थतन्त्रको प्रमुख आधार विप्रेषण भएको र पुँजी पलायन समस्या रहेको मुलुक हुनेछ। जसमा जलवायु परिवर्तनको एजेन्डाले प्राथमिकता पाउने कुरै भएन। औद्योगिक विकासका लागि निजी क्षेत्रलाई हेर्ने सरकारी दृष्टिकोण त्यति सकारात्मक नभएको अवस्था नेपालमा छ। निजी क्षेत्र पनि जलवायु परिवर्तनका सम्भावित जोखिमप्रति न त सचेत छ न इमान्दार नै देखिन्छ। यसका लागि चुरेलगायतका क्षेत्रमा निजी क्षेत्रले गरेको ढुंगा, गिटी र वालुवाको दोहन र विभिन्न नदीमा बनाएका जलविद्युत् आयोजनालाई मात्र हेरे हुन्छ। जलविद्युत् र जलवायु परिवर्तनको विषयमा छलफल गर्दा नेपालका वनलगायतका प्राकृतिक स्रोत मुख्य गरी नदी प्रणालीका प्राकृतिक प्रक्रियामा दक्खल नपुर्याइ स्रोतको उपयोग गर्ने परिपाटीको विकास गर्नुपर्ने हुन्छ। नेपाल वन स्रोतमा धनी भए पनि खासमा लाभ लिन सकेको अवस्था छैन। हामीले समुदायमा आधारित वन व्यवस्थापन प्रणालीमा गर्व त गरेका छौं, तर जनताको वन माथिको निर्भरता ह्वात्तै घटेर गएको छ। पातपतिंगर वन डँढेलोबाट नष्ट भएका छन् भने काठ दाउरा निकाल्न नसक्दा र नचाहँदा वनमा नै कुहिएर र मक्किएर गएका छन्। करिब ४५ प्रतिशतको हाराहारीमा वन क्षेत्र छ भनेर राष्ट्रिय र अन्तर्राष्ट्रिय सभा सम्मेलनमा गर्व गरिरहँदा काठ मलेसियाबाट र फर्निचर चीनबाट आयात भइरहेको छ। राज्यको अर्थतन्त्र क्रमशः धराशायी हुनेछ भने प्रकृतिको महŒव समेत घटेर जानेछ। वन र जैविक विविधता, कृषि र खाद्य सुरक्षा, प्रकृतिमा आधारित पर्यटन र सफा ऊर्जा तथा जलस्रोतको क्षेत्रमा आधारित अनुकूलनका उपाय खोज्नुपर्ने हुन्छ। नेपालले प्रकृति संरक्षणमार्फत सञ्चय गरेको कार्बनको हिसाबकिताब राख्न ढिलो भइसकेको छ। नेपालको वन क्षेत्रले प्रशस्त कार्बन सञ्चित गरेको र त्योभन्दा बढी निजी जग्गामा रहेको कृषि वन क्षेत्रले कार्बन सञ्चिति गरेको अनुमान छ। तर अहिलेसम्म हामीसँग वन र निजी जग्गामा भएको कृषि वन क्षेत्रमा कति कार्बन छ, त्यसको आधिकारिक आँकडा हामीसँग छैन। सञ्चिति भएको कार्बन हाम्रो मेहनतले भएको र हाम्रो देशमा भएका जलवायुजन्य जोखिम र त्यसबाट भएको धनजनको हानिनोक्सानी विकसित मुलुकले गरेको कार्बन उत्सर्जनको परिणाम हो भन्ने कुरा अन्तर्राष्ट्रिय समुदायलाई बुझाउन सक्नुपर्छ। होइन भने हरित जलवायु कोषलगायतका स्रोतबाट पाउने वित्तीय सहयोग नआउन सक्छ। विकसित राष्ट्रले जलवायु परिवर्तनवापत उपलब्ध गराउने आर्थिक सहयोग गरिब राष्ट्रलाई दिने अनुदान होइन। त्यो त उनीहरूले गरेको फोहोर (कार्बन उत्सर्जन) सफा गर्ने शुल्क हो भनेर पनि बुझाउनु पर्छ। जलवायु जोखिमको प्रकृति र प्रवृत्ति बढ्दो छ। वातावरणीय प्रभाव अध्ययनबिना जथाभावी सडक खन्ने स्थानीय सरकार र प्रदेश सरकारको होडबाजीले जलवायुजन्य जोखिम मुख्य गरी बाढी, पहिरो र डुबानको मात्रालाई हरेक वर्ष वृद्धि गर्दै लागेको छ। जसले ठूलो मात्रामा धनजनको हानिनोक्सानी पुर्याएको अवस्था छ। हिउँदमा वातावरणीय अध्ययनबिनाका भौतिक पूर्वाधारका कार्यमा योजना तर्जुमा र कार्यान्वयन गर्ने काम हुन्छ। वर्षायाममा त्यही भौतिक पूर्वाधारको कारणबाट उत्पन्न बाढी, पहिरो र डुबानमा परेका जनतालाई हेलिकप्टर चढेर राहत बाँड्ने काम हुन्छ। यस्तो चलन नेपालमा मात्र पाइन्छ। यस्तो प्रवृत्ति विपद्मा परेका पीडितमाथिको खेलवाड नै हो। त्योभन्दा बढी स्रोतको दुरुपयोग र जनता र राज्यप्रतिको बेइमानी पनि हो। यो प्रवृत्ति दिगो विकासका लक्ष्यमा पुग्ने सरकारको योजनाका लागि पनि बाधक छ। नेपालमा आजसम्म पनि जलवायु परिवर्तनबारे छलफल र बहस गर्दा सुनेका भरमा र अनुमान गरेर बोल्ने चलन बढी छ। यसो हुनुमा यस क्षेत्रमा न्यून अध्ययन अनुसन्धान हुनु नै हो। आउँदा दिनमा जलवायु परिवर्तन र यसका बहुआयामिक क्षेत्रमा युवा पिँढीलाई अध्ययन अनुसन्धान गर्न दिने अवसरको खोजी गर्नुपर्ने हुन्छ। नेपालका प्राकृतिक स्रोतबाट भारत र चीन मात्र कति लाभान्वित छन् ? भारत र चीनले गरेको कार्बन उत्सर्जनबाट हामी कति मारमा परेका छौं ? भनेर एक एक हजार विद्यार्थीलाई हरेक वर्ष छात्रवृत्तिसहित उच्च शिक्षा पढ्न भारत र चीन पठाउन सक्ने हो भने भविष्यमा उनीहरू नै जलवायु परिवर्तनका विज्ञ भएर निस्किने छन्। अन्तर्राष्ट्रिय सभा, सम्मेलनमा नेपालको तर्फबाट उनैले पैरवी गर्नेछन्। नेपालमा अहिले पनि जलवायु परिवर्तनलाई बढी चुनौती र कम अवसरको रूपमा लिने चलन छ। वास्तवमा जलवायु परिवर्तनलाई एजेन्डालाई बढी अवसर र कम चुनौतीको रूपमा बुझ्ने क्षमताको विकास गर्न सक्नु नै आजको आवश्यकता हो। राष्ट्रियस्तरमा जलवायु परिवर्तनका एजेन्डालाई राष्ट्रिय जलवायु परिवर्तन नीति २०७६ ले पहिचान गरेका क्षेत्रमा जलवायु अनुकूलन र न्यूनीकरण कार्यक्रम तर्जुमा गर्नुपर्छ। प्रदेश सरकार, स्थानीय तह, निजी क्षेत्र र नागरिक समाजसमेतको साथ लिई कार्यान्वयन गर्नुपर्ने हुन्छ। अन्तर्राष्ट्रियस्तरमा जलवायु परिवर्तन र जैविक विविधताको क्षेत्रलाई अन्तर्राष्ट्रिय कूटनीतिक सम्बन्धको माध्यमको विकास गर्ने गरी जानुपर्ने हुन्छ। जलवायु परिवर्तनलाई साझा एजेन्डाको रूपमा बुझ्ने तर जोखिम न्यूनीकरण तथा अनुकूलन हुन व्यक्तिगत तहमा पहल गर्ने परिपाटीको विकास गर्नुको विकल्प छैन। लेखक वन तथा वातावरण मन्त्रालयको जलवायु परिवर्तन व्यवस्थापन महाशाखाका पूर्व प्रमुख हुन्।"
जलवायु परिवर्तनको असर र अवसर,"जलविद्युत्बाट उत्पादन भएको ऊर्जा बढी भइरहेको छ। पेट्रोलियम पदार्थको आयात भने उसैगरी बढिरहेको छ। नेपालमा जलवायु परिवर्तनको असर धेरै परेकोमा कुनै द्विविधा छैन। विश्वको औसत तापक्रम वृद्धिदरभन्दा नेपालको वृद्धिदर बढी छ। जति बढी तापक्रम वृद्धि हुन्छ, सोही अनुरूपमा जलवायु परिवर्तनका प्रत्यक्ष र अप्रत्यक्ष रूपमा असरहरू पर्छन्। नेपालको सन्दर्भमा हाम्रो अर्थतन्त्रको मुख्य स्रोतहरू भनेकै कृषि, पर्यटन, जलविद्युत् (ऊर्जा उत्पादन) लगायतका क्षेत्र हुन्। तिनमा जलवायु परिवर्तनका असर प्रत्यक्ष रूपमा परिरहेका र भविष्यमा अझ बढी पर्ने देखिन्छ। समयमा पानी नपर्ने र बेमौसमी वर्षा हुँदा कृषि र जलविद्युत्मा पर्ने असर देखिएका छन्। साथै मौसमी क्रियाकलापका कारण प्रकृतिमा आधारित पर्यटन क्षेत्रमा पर्ने असरहरू सर्वविदित नै छन्। लामो समयसम्म जलवायु परिवर्तनले हामीलाई पर्ने असरहरूका बारेमा विषयहरू उठान गर्यौं। नेपाललाई जलवायु परिवर्तनको प्रभावले धेरै नै ग्रसित भएको देशका रूपमा चिनाएका पनि छौं। अबको छलफल हामी पीडित र जलवायु परिवर्तनले गर्दा हामीलाई मार परेको कुरासँगै यसबाट के अवसरहरू लिन सक्छौं भन्ने विषयमा पनि केन्द्रित हुन जरुरी छ। यहीसम्बन्धी केही उदाहरणबारे यहाँ छलफल गरौं। ऊर्जाको माग परिपूर्ति गर्न हामी ठूलो मात्रामा पेट्रोल डिजेल आयात गर्छौं। यो पाँच महिनामा पेट्रोल, डिजेल, मट्टितेल र एलपीजी ग्याँस गरेर १ खर्ब ६ अर्बकोे आयात गरिसकेका छौं। ऊर्जा उत्पादनमा असर हालको अवस्थामा जलविद्युत्बाट हुने ऊर्जा उत्पादन हाम्रोे विकासको प्रमुख आधार हो। साथै, धेरै सम्भावना भएको क्षेत्र पनि हो। तापमान वृद्धिसँगै हिमालका हिउँहरू द्रुत गतिमा पग्लनाले तत्कालीन रूपमा जलविद्युत् उत्पादनमा केही फाइदा भएका छन्। तर पनि दीर्घकालीन रूपमा जलविद्युत् क्षेत्रमा जलवायु परिवर्तनको असर धेरै पर्ने देखिन्छ। त्यसैले, ऊर्जा उत्पादनमा जलविद्युत्मा मात्रै आश्रित हुँदा दीर्घकालीन रूपमा संकट पर्ने निश्चित प्रायः छ। जलविद्युत्का लागि आवश्यक र पहिले नै बनाइएका ठूलाठूला संरचनाहरू जलवायुमा आइरहेको परिवर्तन र भविष्यमा पर्ने सक्ने अझ ठूला परिवर्तनसँग सामना गर्न सक्नेमा सन्देह छ। त्यस्ता संरचनामा एक्कासि पानीको वहाव बढ्दा पर्न सक्ने असरहरू लेखाजोखा गर्नुपर्ने हुन्छ। यसका साथै सोचेजस्तो पानी उपलब्ध नहुँदा पर्न सक्ने असरहरूका बारेमा पनि उत्तिकै विचार गर्नुपर्ने हुन्छ। यसै वर्ष मेलम्चीमा आएको ठूलो बाढीले त्यो बेलामा मेलम्चीको ढोका बन्द नै गर्यो। त्यसो हुँदा पनि जुन स्तरकोे असर भोग्यौं, जसले गर्दा यति धेरै वर्ष लगाएर बनाएको खानेपानी आयोजना अझै केही वर्ष धकेलियो। यदि यस्तै प्रकारका ठूलो बेमौसमी बाढी पश्चिम सेती अथवा कुलेखानी वा कुनै ठूलो जलविद्युत् आयोजना भएको नदीमा नआउला भन्न सकिन्न। त्यसरी आयो भने हाम्रो जलविद्युत्मा आश्रित विकासका लक्ष्यमा केही वर्षसम्मका लागि धक्का पुर्याउन सक्छ। त्यसैले पनि जलविद्युत् सँगसँगै ऊर्जाका अन्य स्रोतहरू जस्तै वायु, ऊर्जा, सोलार ऊर्जालगायतमा पनि ध्यान दिन जरुरी छ। ऊर्जा प्रयोगमा अवसर दोस्रो, ऊर्जाको प्रयोग। हामी अहिले विद्युत् उत्पादनमा आत्मनिर्भर उन्मुख छौं। वर्षा याममा वर्षको केही महिना छिमेकी देशलाई विद्युत् बेच्न सुरु पनि गरिसक्यौं। यहाँ उत्पादित विद्युत् नेपालमै प्रयोग गर्दा त्यसको फाइदा अझ धेरै हुनेमा विवाद छैन। अझ बढी प्रतिफल लिन सकिन्छ। तर, हाम्रो ऊर्जाको माग परिपूर्ति गर्न हामी ठूलो मात्रामा पेट्रोल डिजेल आयात गर्छौं। यो आर्थिक वर्षको पाँच महिनामा मात्र पेट्रोल, डिजेल, मट्टितेल र एलपीजी ग्याँस गरेर जम्मा १ खर्ब ६ अर्ब मूल्यबराबरकोे आयात गरिसकेका छौं। यो आर्थिक वर्षको अन्त्यसम्ममा पेट्रोलियम पदार्थको आयातले मात्रै दुई खर्ब नाघ्ने निश्चितजस्तै छ। यसले व्यापार घाटा बढाउन मुख्य योगदान गरिरहेको छ। एकातिर हामीसँग जलविद्युत्बाट उत्पादन भएको ऊर्जा बढी भइरहेको छ भने अर्कातिर पेट्रोलियम पदार्थको आयात उसैगरी बढिरहेको छ। यसलाई जलवायु परिवर्तनको कोणबाट हेर्दा पेट्रोल, डिजेल बल्दा निस्कने कार्बनडाइअक्साइड लगायतका ग्यासहरूले पृथ्वी तताउन अझ बढी योगदान गर्छ। यो अवस्थामा किन हामीसँग भएको स्वच्छ ऊर्जा प्रयोग नगर्ने ? यातायात क्षेत्रमा साथै खाना पकाउन विद्युत् उपयोगको सम्भावना धेरै छ। यातायात क्षेत्रमा केही वर्ष पहिलेको तुलनामा विद्युतीय सवारीको प्रयोग धेरै नै बढेको छ। हामीसँग भएको स्वच्छ ऊर्जाको प्रयोग अझ बढी गर्न सक्यौं भने यसले नेपालको व्यापार घाटालाई पनि कम गर्न योगदान पुग्छ। स्वास्थ्य क्षेत्रमा वायु प्रदूषणले हुने रोगका कारण अस्पतालमा गएर गर्नुपर्ने खर्चहरूमा पनि कमी हुन्छ। पर्यटनहरूलाई पनि हाम्रा प्रदूषित सहरहरूप्रतिको हेराइमा फरक आउन थाल्छ। पेट्रोलियम पदार्थको प्रयोग कमी गर्नाले कार्बनडाइअक्साइड लगायतका ग्यासहरूको उत्सर्जन कम हुने हुँदा अन्तर्राष्ट्रिय समुदायमा पनि जलवायु परिवर्तनको क्षेत्रमा हामीले योगदान पुर्यायौं भनेर भन्न पाउँछौं। सबैतिर फाइदै फाइदा छन्। जलवायुमैत्री कृषि तेस्रो, उदाहरण कृषिसँग सम्बन्धित छ। समयमा मौसमसम्बन्धी सूचना नपाउँदा किसानलाई ठूलो मार परिरहेको छ। त्यसको उदाहरण हालैको मनसुन सकिएपछि भएको ठूलो वर्षा नै हो। जसले गर्दा धान बाली काटेका किसानले ठूलै क्षति व्यहोर्नु पर्यो। सरकारको तर्फबाट ती किसानलाई राहत दिने घोषणा पनि भयो। जलवायु परिवर्तनसम्बन्धी अध्ययनले जनाएअनुसार यस्ता प्रकारका जलवायुजन्य विपत्तिहरू अझ धेरै हुने देखिन्छ। पहिलेको तुलनामा अझ छिटो दोहोरिने सम्भावना पनि छ। त्यसैले, अब आंशिक रूपमा घटना घट्छ। राहतका प्याकेज घोषणा गर्नेमा सीमित नरहेर यस्ता किसिमका अनुमानै नगरेका जलवायुजन्य विपत्ति आउन सक्छन्। जस्तै ठूलो पानी पर्ने, बेमौसमी वर्षा, बाढी, पहिरोलगायतका घटनामा वृद्धि हुने निश्चित छ। त्यसो भएकाले कृषिमा जलवायुमैत्री पूर्वाधार विकास गर्नु अपरिहार्य भइसकेको छ। यसका लागि कृषि बिमालाई अझ व्यापक बनाउने, बदलिँदो मौसमी परिस्थिति अनुसारको बिउबिजनको अध्ययन, अनुसन्धान र प्रयोग गर्ने हुनुपर्छ। साथै किसानलाई समयमा मौसमसम्बन्धी सूचना पुर्याउने संयन्त्र निर्माण गर्न अत्यन्त जरुरी भइसकेको छ। हामीसँग केन्द्रमा जल तथा मौसम विज्ञान विभाग छ। जसले मौसमसम्बन्धी अनुमानित जानकारी नियमित उपलब्ध गराइरहेको हुन्छ। प्रविधिमा आएको विकाससँगै त्यस्तो अनुमान पहिले पहिलेको भन्दा धेरै मिल्न पनि थालेको छ। विभागले यसरी गरेका प्रक्षेपणहरू स्थानीयस्तर र किसानसम्म कसरी पुर्याउने ? यसमा स्थानीय सरकारको भूमिका के हुने र प्रदेश सरकारहरूले के गर्न सक्छ ? जसले गर्दा किसानले समयमा सूचना पाऊन्। यस्ता विषयमा छलफल गरी हाम्रै भूगोल र परिवेश सुहाउँदोे सूचना पुर्याउने संयन्त्र बनाउनु जरुरी छ। जलवायुमैत्री पूर्वाधार चौथो र अन्त्यमा, हामीले विकास निर्माणका योजना बनाउँदा जलवायु परिवर्तनका आर्थिक र प्राविधिक पक्षलाई पनि लेखाजोखा गरेर संस्थागत गर्नुपर्छ। गरेनौं भने हाम्रा पूर्वाधारहरूले सोचेजस्तो प्रतिफल दिन नसक्ने निश्चित छ। प्राविधिक रूपमा कसरी भने जस्तोः पुल या बाटो बनाउँदा त्यो क्षेत्रमा पानी पर्ने क्रम कस्तो छ ? कस्तो संरचना बनाउँदा दीर्घकालीन रूपमा टिकाउ हुन सक्छ ? नदीमा पानीको वहाव कुन स्तरसम्म जान सक्छ जस्ता विषयको प्राविधिक मूल्यांकन हुन जरुरी छ। यससँगै दीर्घकालीन आर्थिक फाइदाका लागि कस्ता क्षेत्रमा लगानी गर्ने र कस्ता क्षेत्रमा नगर्ने भन्ने पनि मूल्यांकन हुन जरुरी छ। जस्तो, हामीले दक्षिण एसियामै पहिलो पेट्रोलियम पाइपलाइन बनायौं। जहाँ हाम्रो पनि अर्बांैको लगानी परेको छ। तर, यातायात क्षेत्र विश्वव्यापी रूपमै जुन हिसाबमा विद्युतीकरण भइराखेको छ त्यो फड्को मार्न नेपाललाई समय लाग्छ। यसको सकारात्मक असर भने नेपालमा पनि देखिइसकेको छ। यसरी नै यातायात क्षेत्र विद्युतीकरण हँुदै जाँदा हामीले पेट्रोलियम पाइप लाइनमा गरेको लगानीको प्रतिफल लिन सक्छौं भन्ने प्रश्न अनुत्तरित छ। यसको आर्थिक विश्लेषण गरिनु पर्छ। यसरी नै विकासका योजनामा खर्च गरिराख्दा त्यसको दीर्घकालीन प्रतिफल लिन सक्छौं कि सक्दैनौं भनेर जलवायु परिवर्तनको कोणबाट आर्थिक विण्श्लेषण हुन जरुरी छ। अन्त्यमा त्यसैले यी विभिन्न उदाहरणलाई हेर्दा के देखिन्छ भने जलवायु परिवर्तनलाई छुट्टै प्राविधिक वा वातावरणीय मुद्दा भनेर सीमित नराखी यसबाट भएका असरहरू बुझ्ने गर्नुपर्छ। जसले गर्दा हामीले गरेको लगानी र विकासको लक्ष्यलाई प्रभाव नपारोस्। यसबाट प्राप्त गर्न सक्ने अवसरहरू हाम्रो स्रोतसाधनको दीर्घकालीन उपयोग र अन्तर्राष्ट्रिय स्तरबाट प्राप्त सहयोगलाई पनि समूचित प्रयोग गर्ने कुरामा ध्यान दिन जरुरी छ।  लेखक जलवायु परिवर्तन विज्ञ हुन् ।"
साथ दिने चिन्ने कि ?,"एक पटक बाबु र छोरा चंगा उडाउने महोत्सवमा गए। महोत्सवको तयारी सकिनै लाग्दा त्यहाँ रंगीन चंगाहरूले आकाश ढाके झैं देखिन्थ्यो। त्यो सबै देखेर छोरा निकै खुसी भए। उनले पनि बुवालाई एउटा चंगा र रोलरसहितको धागो ल्याउन आग्रह गरे। उनले भने, बुवा, म पनि चंगा उडाउन सक्छु। बुवाले छोराका लागि चंगा र धागो किने। छोरा चंगा उडाउन थाले। उनको चंगा चाँडै आकाशको माथि पुग्यो। केहीबेरपछि छोराले भने, बुवा, धागोले चंगा माथि उड्नबाट रोकेजस्तो छ। यदि त्यसलाई चुडाएँ भने मेरो चंगा माथि उड्न सक्छ। के त्यसलाई चुडाइदिऊँ ? बुवाले सहमति जनाए। त्यसपछि छोराले अर्को चंगा चुडालिदिए। त्यसपछि उनको चंगा झन्झन् माथि उड्न थाल्यो। त्यसले छोरालाई धेरै खुसी बनायो। तर, एकैछिनमा उनको चंगा क्रमश: तल झर्न थाल्यो। हेर्दा हेर्दै त्यो चंगा अज्ञात भवनको छतमा खस्यो। त्यो देखेर छोरा छक्क पर्यो। उसले चंगा उल्टै तल खस्दा नसोचेको काम भयो। उनले बुवालाई सोधे, बुवा, धागो काटेपछि मेरो चंगा माथि उड्नुपर्ने तर तल खस्यो किन ? बुवाले सम्झाए, छोरा, हामी जीवनको उचाइमा बाँचिरहेका छौं। हामी सोच्छौं कि हामी केही चिजहरूसँग बाँधिएका छौं। यसले हामीलाई अझ माथि जानबाट रोकिरहेको छ। धागोले त चंगालाई माथि जानबाट रोकेको थिएन तर हावाको गति कम हुँदा यो तल झर्यो। धागोबाट चुडाएपछि चंगा खसेको कुरा छोराले बुझे। नैतिक शिक्षा : हामीलाई कहिलेकाहीँ लाग्छ कि हामी छिटो प्रगति गर्न सक्छौं र हाम्रो जीवनमा नयाँ उचाइहरू चुम्न सक्छौं। यसका लागि हामीलाई घरपरिवारले बाँधिराखेको छ। तर, हामी यो सोच्दैनौं कि जीवनका कठिन घडीहरूमा घरपरिवारले नै बाँच्न मद्दत गरिरहेका हुन्छन्। उनीहरूले हामीलाई समातिरहेका छैनन् कि बरु हरपल साथ सहयोग दिइरहेका हुन्छन्। बुझ्नुहुन्छ भने तिनको साथ कहिल्यै नछोड्नुस्।"
"पर्नु पर्ने हिउँ, पर्दैछ पानी","नेपालको खासगरी हिमाली क्षेत्रमा जलवायु परिवर्तनको असर के कस्तो छ ? आमचासोको विषय बनेको छ। विश्वव्यापी जलवायु परिवर्तनको असर नेपालमा र अझ हिमाली क्षेत्रमा परेकोमा दुईमत छैन। अहिले मात्र होइन, २५३० वर्षदेखि नै हिमाली क्षेत्रमा जलवायु परिवर्तनको असर देखिइरहेको छ। हाम्रा हिमनदीहरू सानो भएर बगिरहेका छन्। हिमनदी साँघुरिनु र हिमताल बढ्दै जानुमा जलवायु परिवर्तनकै असर हो। हिमाली क्षेत्रमा मात्रै होइन कि नेपालको समग्र क्षेत्रमा तापक्रम वृद्धि भएको अवस्था छ। जल तथा मौसम विज्ञान विभागले गरेको अध्ययनअनुसार सन् १९७१ देखि २०१४ सम्मको तथ्यांक हेर्दा हिमालको तापक्रम ००५६ डिग्रीका दरले हरेक वर्ष बढ्दै गएको अवस्था छ। हिमनदी सन् २०१० को तथ्यांकअनुुसार नेपालमा ३ हजार ८ सय ८ वटा छन्। यी हिमनदीहरू पूर्वदेखि पश्चिमसम्म फैलिएका छन्। सन् २०१५ को अध्ययनअनुसार नेपालमा हिमतालको संख्या २०७० छ। हिमताल पूर्वी भागमा बढी छन्। पश्चिममा नगन्य नै छ। नेपालभित्र २१ वटा ठूला र गहिरा हिमताल अति जोखिमयुक्त छन्। नेपालको पूर्वपट्टि तिब्बत क्षेत्रमा पनि २५ वटा त्यस्ता ठूला र अति जोखिमयुक्त हिमतालहरू छन्। नेपालकै पश्चिमतर्फ भारतको उत्तराखण्डतिर पनि एउटा हिमताल छ जुन जोखिम अवस्थामा छ। यसरी नेपाललाई जोखिमयुक्त हुने हिमतालको संख्या ४७ छ। यो तथ्यांक हालैको इसिमोड र यूएनडीपीको रिपोर्टमा पनि उल्लेख छ। हिमाली क्षेत्रको तापक्रम के भइरहेको छ ? कसरी तापक्रम वृद्धि भइरहेको छ ? पहिला हिउँ पर्ने क्षेत्रमा किन पानी परिरहेको छ ? भनेर अध्ययन अनुसन्धान गर्न आवश्यक देखिएको छ। नेपालको जलवायुको तथ्यांक संकलन गर्ने स्टेसनहरू तल्लो क्षेत्रमा धेरै छन्। तीन हजारभन्दा माथिको उचाइमा भने नगन्य रूपमा १०१२ वटा मात्र स्टेसन छन्। पूर्वपश्चिम फैलिएर बसेको छैन। ५६ वटा मुस्ताङतिर मात्र छन्। मौसम मापन केन्द्रहरू माथिल्लो भेगमा पनि राख्नु पर्यो। जसले माथिल्लो भेगमा के भइरहेको छ भनेर थाहा पाउन सक्छौं। यो तथ्यांक धेरै नै महत्वपूर्ण हुन्छ। हामीले स्वचालित यन्त्र नै राख्नुपर्ने हुन्छ। यसले के फाइदा हुन्छ भने त्यता पानी परेको छ कि हिउँ परेको भन्ने पनि थाहा हुन्छ। धेरै हिमपात भयो भने हिमपहिरो जाने खतरा पनि हुन्छ। त्यस्तो बेला बढी पर्यटक जाने ठाउँहरूमा सूचना दिएर दुर्घटना कम गर्न सक्छौं। अध्ययन, अनुसन्धानका लागि पनि काम लाग्छ। कति हिमपात भएको छ ? तापक्रम कति छ ? कतिको तापक्रम वृद्धि भइरहेको छ ? त्यो क्षेत्रमा थाहा पाउन सकिन्छ। जलवायु परिवर्तनका कारण नेपालमा नराम्रो असर परेको पुष्टि हुन्छ। जस्तो, पहिला हिउँ पर्ने ठाउँमा अहिले पानी पर्न थालेको छ। मनाङ, मुस्ताङमा अक्टोबरमा पानी पर्यो। त्योभन्दा अगाडि जुन महिनामा पनि पानी धेरै परेको थियो। त्यसबेला धेरै बाढीपहिरो गएको थियो। त्यसैले भनेको पहिला हिउँ पर्ने ठाउँमा अहिले पानी परेको अवस्था छ। उच्च हिमाली केन्द्रहरूमा मौसम मापन केन्द्रहरू राखेर अध्ययन अनुसन्धान गर्नुपर्ने आवश्यकता छ। हिमाल खुइलिनुको मुख्य कारण तापक्रम वृद्धि नै हो। तापक्रम वृद्धिले के असर गर्यो भने हिउँ पर्नु पर्ने ठाउँमा पानी पार्यो। जलवायु परिवर्तनले के नराम्रो असर पार्छ भने हिउँ परेको भए हिमालमा दुईचार महिना रहन सक्छ। उच्च हिमाली क्षेत्रमा पानी पर्दा त अडिने कुरै भएन। पानी पर्छ, बगेर जान्छ। जसले जलस्रोतमा नराम्रो असर पार्छ। जलवायु परिवर्तनले नेपालको सन्दर्भमा सबैभन्दा बढी असर कृषि क्षेत्रमा पारेको छ। चाहिएको बेलामा पानी पर्दैन। सुक्खापन बढेर जान्छ। मूलहरू सुक्छन्। पिउनका लागि पानी अभाव हुन्छ। जलविद्युत्मा पनि नराम्रो असर पार्न सक्छ। अहिले बरफ र हिउँ पग्लेर आइरहेको ठाउँमा बरफ पनि घट्दै गयो भने बरफ पग्लेर आउने पानीको मात्रा पनि कम हुन्छ। जलविद्युत् केन्द्रहरूले प्रक्षेपण गरेको उत्पादन घट्ने अवस्था आउन सक्छ। अहिले घट्न थालेको त छैन तर १०१५ वर्षपछि घट्ने अवस्थामा पुग्छ। त्यसका लागि पनि अहिले अध्ययन, अनुसन्धान गर्न अति आवश्यक देखिएको छ। नेपालमा यसरी अध्ययन अनुसन्धान गरिएको छैन। विश्वविद्यालयमा क्षमताले भ्याएको अनुसन्धान गरिरहेका छौं। अब १० वा २० वर्षपछि के के हुन्छ ? हाम्रा हिमनदी र हिमतालको अवस्था के हुन्छ ? नराम्रो असर जलविद्युत्मा कसरी पर्न सक्छ भन्ने विषयमा अनुसन्धान गरिरहेका छौं। तर त्यो चाहिँ पर्याप्त छैन। सरकारले विशेष पहल गरेर अध्ययन अनुसन्धान गराउन आवश्यक देखिएको छ। हिमनदी सानो हुँदै जानुले भोलिको हिमालको भविष्य बताउँछ। पानीको मात्रा अलिकति बढेको छ, तर पछि त्यो घट्ने क्रममा हुन्छ। सुक्खा मौसममा हिमतालका नदीहरूमा बरफ पग्लेर आउने पानी जहाँ बरफ कम भयो भने पानीको मात्रा कम हुन्छ। विद्युत् केन्द्रहरूलाई असर पार्न सक्छ। त्यो सम्भावना देखिएको छ अहिले नै। त्यसका लागि १०१५ वर्ष कुर्नु पर्दैन। सुक्खा मौसममा पानी कम भयो भने उत्पादन कम हुन्छ। हिमाल खुइलिनुको मुख्य कारण तापक्रम वृद्धि नै हो। तापक्रम वृद्धिले के असर गर्यो भने हिउँ पर्नु पर्ने ठाउँमा पानी पार्यो। हिउँ भएको भए हिमालमा अडिन्थ्यो, पानी अडिँदैन। जलवायु परिवर्तनले गरेर मुख्य तापक्रम वृद्धि भयो जसले हिउँ पर्ने ठाउँमा पानी परेर सेता हिमाल काला देखिएका हुन्। हिमालमा हिउँ थप्ने कुरा कसरी सम्भव हुन सक्छ ? हिमालमा हिउँ थपिने होइन, घट्दै गइरहेको अवस्था छ। हिउँ मात्र होइन, नयाँ बरफ बन्ने क्रम बन्द नै भएको छ। हिमालमा हामी हिउँ देख्छौं तर त्यो त बरफको थुप्रो हो। नेपालमा दुई देखि पाँच सय मिटरसम्मका हिमनदीहरू छन्। त्यो हिमनदीको बरफ अहिले बनेको होइन, हजारौं वर्ष पहिले बनेका हुन्। तर अहिले बनेको अवस्था छ कि छैन भनेर हेर्दा अचम्म लाग्छ, बनेको छैन। अहिले यो वर्षभरि परेको हिउँ छ नि त्यो वर्षमै बिलाएर जान्छ। हिउँबाट बरफमा परिवर्तन हुनका लागि त्यस्ता हिउँहरू वर्षैंपिच्छे थुपिँ्रदै थुप्रिँदै किचिन्छ। पछि गएर बरफ बन्ने हो। तर जलवायु परिवर्तनकै कारण अहिले त्यो प्रक्रिया भइरहेको छैन। यो नेपालका लागि समस्याको विषय हो। बरफ बन्नलाई वर्षैपिच्छे परेको हिउँ थुप्रिएर विस्तारै घनत्व बढ्दै जाने र बरफमा परिणत हुनुपर्ने हो तर अहिले त्यस्तो भइरहेको छैन। हिउँ पनि पग्लिएर जान्छ र पुरानो बरफ पनि पग्लिएको अवस्था छ। त्यसैले हिमनदी सानो भएर बग्दै गएको अवस्था छ। अहिले समग्र रूपमा विश्वमै यस्तै अवस्था छ। हिमनदी छोटिने क्रम जारी छ।  लेखक काठमाडौं विश्वविद्यालयको वातावरण विभाग प्रमुख हुन्।"
