शीर्षक,विवरण
जापानी अर्बपति अन्तरिक्षबाट पृथ्वीमा फर्किए,टोक्योः जापानी अर्बपति एवं फेसन टाइकुन युसाकु मेइजवा सकुशल पृथ्वीमा फर्किएका छन्। करिब १२ दिनको अन्तरिक्ष यात्रापछि उनी सोमबार सकुशल पृथ्वीमा फर्किएका हुन्। ४६ वर्षीय मेइजवाले १२ दिनपछि काजकिस्तानमा अवतरण गरेको बताइएको छ। युसाकु १२ दिनअघि अन्तरिक्ष पर्यटकको रुपमा इन्टरनेसनल स्पेस स्टेशनको यात्रामा गएका थिए। उनी रसीयन सोयुज स्पेसक्राफ्टमार्फत् आफ्ना म्यानेजर र रुसी अन्तरिक्ष यात्रुसँगै सो यात्रामा गएका थिए। युसाकुले सो यात्रामा कम्तीमा ७१ युरो मिलियन खर्च गरेको हुनसक्ने अनुमान गरिएको छ। युकासु जोजो फेसन टाइकुनको रुपमा चिनिन्छन्।
ओमिक्रोन डेल्टा भाइरस भन्दा छिटो फैलिरहेको छ : डब्लूएचओ,"जेनेभा : विश्व स्वास्थ्य संगठन(डब्लूएचओ)ले कोरोनाको नयाँ भेरियन्ट ओमिक्रोन डेल्टा भाइरस भन्दा तिब्र गतिमा फैलिरहेको बताएको छ । सोमबार जेनेभामा पत्रकार सम्मेलन गर्दै डब्लूएचओ प्रमुख टेड्रोस अधानोम गेब्रेयससले कोरोना विरुद्दको खोप लगाइसकेका वा कोरोना लागेर निको भइसकेकाहरुमा समेत ओमिक्रोन संक्रममण फैलन सक्ने बताएका छन् । दक्षिण अफ्रिकाबाट सुरु भएको ओमिक्रोन भाइरस अहिले विश्वका अधिकांश मुलुकमा फैलिसकेको छ । बेलायत, अमेरिका, चीन,जापान, इरान ,भारत लगायतका मुलुकमा ओमिक्रोन संक्रमणले जनजीबन प्रभावित पारेको छ ।"
माओवादी बागमती प्रदेशको अध्यक्ष बन्न दुई जनाको उम्मेदवारी,"काठमाडौं: नेकपा माओवादी केन्द्रको बागमती प्रदेश समितिको अध्यक्षका लागि दुई जनाले उम्मेदवारी दिएका छन्। निर्वाचन समितिका अनुसार दिनानाथ गौतम र सरल सहयात्री पौडेलले उम्मेदवारी दर्ता गराएका हुन्। त्यस्तै तीन उपाध्यक्षका लागि दीपेन्द्र श्रेष्ठ, रुपा महर्जन, रामप्रसाद ढुंगाना, मैनकुमार मोक्तान (मदन), शिव कोइराला, श्रीगोविन्द महर्जन, प्रेमबहादुर पुलामी, रामध्वज डल्लाकोटी, दिलबहादुर विक र अमरबहादुर विश्वकर्माले उपाध्यक्षमा उम्मेदवारी दिएका छन्। त्यस्तै सचिवमा धर्म महर्जन, रामचन्द्र अधिकारी, इन्द्रबहादुर थिङ (छिन्ताङ) र अन्जानकुमार तिमिल्सिना, सहसचिवमा द्रोणबाबु शिवाकोटी, महेश्वर फुयाल, दलबहादुर बुर्लाकोटी, माधवप्रसाद लामिछाने, नवराज ढुंगाना (विश्वास), प्रकाश श्रेष्ठ, परशुराम रिमाल, शिवबहादुर काती, सञ्जय लामा र लालकुमारी पुनले उम्मेदवारी दिएका छन्। कोषाध्यक्षमा भने तोत्रकुमारी अधिकारी, विदुर खड्का र संगीता भट्टराईले उम्मेदवारी दिएका छन्।"
"महिला खुलातर्फ देउवा पत्नीसहित ९ जना निर्वाचित, कसले कति मत पाए?","काठमाडौं: नेपाली कांग्रेसको चौधौं महाधिवेशन अन्तर्गत महिला खुला केन्द्रीय सदस्यको निर्वाचन परिणाम सार्वजनिक भएको छ। अन्तिम मतपरिणामअनुसार डीला संग्रौला २८८५ मत ल्याएर पहिलो नम्बरमा केन्द्रीय सदस्य निर्वाचित भएका छन्। त्यस्तै दोस्रोमा पुष्पा भुसाल २७१८ मत, तेस्रोमा आरजु राणा २५३६ मत, चौथोमा अम्बिका बस्नेत २३३९ मत र पाँचौंमा ईश्वरी न्यौपाने २२५९ मत ल्याएका छन्। त्यस्तै छैटौंमा सरिता प्रसाईँ २०९६ मत, सातौंमा रमा कोइराला १८५८ मत, आठौंमा सुशीला ढकाल १८०४ मत र नवौंमा रंगमति शाही १७८९ मत ल्याएर विजयी भएका छन्। त्यस्तै अल्पसंख्यक खुला तर्फको केन्द्रीय सदस्यमा प्रदीप कुमार सुनुवार विजयी भएका छन्। उनले २१७१ मत प्राप्त गर्दै निर्वाचित भएका छन्। दोस्रो स्थानमा रहेका टीकाराम सुब्बा लेप्चाले १०२३ मत पाएको निर्वाचन समितिले जानकारी दिएको छ।"
मलेसियामा बाढीका कारण आठको मृत्यु,"क्वालालाम्पुर ः मलेसियामा बाढीका कारण कम्तीमा आठ जनाको मृत्यु भएको छ । गत शुक्रबारदेखिको अविरल वर्षाका कारण कयौं विस्तापित भएका छन् । प्रभावकारी ढंगले उद्दार नगरेको भन्दै विपक्षी दलले त्यहाँको सरकारको कडा आलोचना गरेको छ । बाढीका कारण त्यहाँका बिजुली, टेलिफोन लगायत आपतकालिन सेवाहरु अवरुद्द भएका छन् । सबै भन्दा बढी मलेसियाको सेलाङ्गार क्षेत्र प्रभावित भएको छ । त्यहाँ २१ हजार भन्दा बढी स्थानीय विस्थापित भएको अन्तराष्ट्रिय समाचार माध्यमहरुमा समाचार छन् । मलेसिया सररकारले उद्दारका लागि सेना परिचालन गरेको छ ।"
सुनसहित बंगलादेशी नागरिक पक्राउ,काठमाडौ : प्रहरीले सुनसहित बंगलादेशी नागरिक पक्राउ गरेको छ । प्रहरीले त्रिभुवन अन्तर्राष्ट्रिय विमानस्थलबाट अवैध रुपमा लुकाई ल्याएको करिब ३ सय ३३ ग्राम सुन सहित बंगलादेशी नागरिक अस्राफुल इजलामलाई पक्राउ गरेको हो । ईएन ०९८७८१ नम्बरको राहदानीमा बंगलादेशी नागरिक इजलाम हिमालयन एअरलाईन्सको उडानबाट दुबई हुँदै काठमाडौ आएका हुन् । घटनाबारे थप अनुसन्धान भइरहेको प्रहरीले जनाएको छ ।
एमसीसीको पक्षमा उभिने लोसपाको निर्णय,काठमाडौं: लोकतान्त्रिक समाजवादी पार्टी (लोसपा)ले एमसीसीको पक्षमा उभिने निर्णय गरेको छ। आइतबार बसेको संसदीय दलको बैठकले एमसीसीको पक्षमा उभिने निर्णय गरको लोसपाका एक नेताले जानकारी दिए। सत्तारुढ गठबन्धनबीच नै एमसीसीमा विवाद चलिरहँदा लोसपाले पक्षमा उभिने निर्ण गरेको हो। नेपाली कांग्रेसपछि लोसपा पक्षमा उभिने दोस्रो दलसमेत बनेको छ। यसबाहेक कुनै पनि दलले सार्वजनिकरुपमा एमसीसीको पक्षमा उभिने वा नउभिने बताएका छैनन्। शनिबार बसेको सर्वदलीय बैठकमा पनि प्रधानमन्त्री शेरबहादुर देउवाले एमसीसीमा साथ दिन दलहरुसँग आह्वान गरेका थिए। बैठकमा सत्तारुढ दल माओवादी केन्द्र र नेकपा एकीकृत समाजवादीले विरोध जनाएका थिए। नेकपा एमालेले यसअघि देखि नै एमसीसी टेबुल भएपछिमात्र आफ्नो निर्णय सुनाउने बताउँदै आएको छ।
माओवादी वागमती प्रदेश अध्यक्षमा सरल सहयात्री विजयी,काठमाडौ : नेकपा (माओवादी केन्द्र) वागमती प्रदेश अध्यक्षमा सरल सहयात्री निर्वाचित भएका छन् । सहयात्रीले अर्का प्रत्यासी दिनानाथ गौतमलाई पराजित गरेका हुन । अध्यक्ष पुष्पकमल दाहालले आफै लागेर सहमति कायम गर्न दवाव दिएका थिए । सोमबार दिनभरको सहमतिको प्रयास असफल बनेपछि पार्टीले निर्वाचन प्रक्रियाबाट वागमती प्रदेश समितिको अध्यक्ष छानेको हो । सचिवमा इन्द्र बहादुर थिङ निर्वाचित भएका छन् ।
३ हजार ३९८ शिक्षकको आन्तरिक बढुवा हुँदै,"काठमाडौं: शिक्षा, विज्ञान तथा प्रविधिमन्त्री देवेन्द्र पौडेलले निम्न माध्यमिक विद्यालय र प्राविको रिक्त शिक्षक दरबन्दीको विज्ञापन तत्काल खुलाउन निर्देशन दिएका छन्। सोमबार आयोगका पदाधिकारीहरुको छलफलमा उनले निमावि र प्राविको रिक्त शिक्षक दरबन्दीको विज्ञापन खोल्न निर्देशन दिएका हुन्। देशभरका विद्यालयमा शिक्षकहरुको अभाव छ। यसै साता निम्न माध्यमिक र त्यसको केही समयपछि प्राविको विज्ञापन खोल्नुहोस्, मन्त्री पौडेलले निर्देशन दिँदै भने। शिक्षक सेवा आयोगको ११औं संशोधन नियमावली मन्त्रिपरिषद्बाट पास भएको बताउँदै शिक्षकको आन्तरिक बढुवा एवं अध्ययन अनुमति पत्र (लाइसेन्स)को विज्ञापन गर्ने प्रक्रिया थाल्न आयोगलाई मन्त्रीले निर्देशन दिए। ५ वर्षदेखि आन्तरिक शिक्षकको बढुवा रोकिएको थियो। नियमावली पास भएको छ, शिक्षकको आन्तरिक बढुवा, शिक्षक दरबन्दी र अध्ययन अनुमतिपत्रको विज्ञापन गर्नुहोस्, उनले भने। १३ हजार ९३ प्राविमा शिक्षकको पदपूर्ति गर्नुपर्ने बताउँदै १० दिनको अन्तरमा निमावि र प्राविको विज्ञापन गर्न मन्त्रीले पौडेलले आग्रह गरे। नियमावली संशोधन भइसकेकाले अब ३ हजार ३ सय ९८ शिक्षकको आन्तरिक बढुवा हुने भएको छ। छलफलमा शिक्षक सेवा आयोगका अध्यक्ष मधुप्रसाद रेग्मीले बुधबारसम्म निम्नमाध्यमिक तहको विज्ञापन खोल्ने तयारी भएको जानकारी दिए। हामीले माविको १ हजार ५ पाँच सय ६५ पदका लागि विज्ञापन गरिसकेका छौं, अध्यक्ष रेग्मीले भने, यसै साता निम्नमाध्यमिक विद्यालयमा रिक्त २ हजार पाँच सय ९८ पदका लागि विज्ञापन गर्छौं।"
"भारतमा श्रमसम्बन्धी नयाँ नियम लागू हुँदै, हप्तामा चार दिनमात्र काम","नयाँ दिल्लीः भारत सरकारले नयाँ नियम लागू गर्ने भएको छ। आगामी आर्थिक वर्षदेखि सुरु हुनेगरी सरकारले नयाँ श्रम संहिता लागू गर्ने भएको हो। आर्थिक वर्ष सन् २०२२२३ देखि लागू हुनेगरी सरकारले श्रम संहिता परिमार्जन गर्ने र चारवटा नयाँ श्रम संहिता लागू गर्ने योजना बनाएको भारतीय मिडियामा खबर छ। नयाँ संहिताअनुसार श्रमहरुले हप्तामा चार दिनमात्र काम गर्नुपर्ने, तलब भत्ता हप्ता या दैनिकरुपमा बुझ्न पाइने, श्रमअनुसार ज्याला परिमार्जन हुने वरिष्ठ अधिकारीहरुले भारतीय मिडियासँग बताएका छन्। हिन्दुस्तान टाइम्समा प्रकाशित समाचारअनुसार भारत सरकारले नयाँ श्रम संहिता लागू गरेमा आगामी वर्षदेखि कर्मचारीहरुले हप्तामा ४ दिनमात्र काम गर्नुपर्ने छ। कर्मचारीहरुले ४ दिनमा दैनिक १२ घण्टा अर्थात् हप्तामा ४८ घण्टा काम गर्नुपर्ने छ। कर्मचारीको कामअनुसार ५० प्रतिशत तलब र ५० प्रतिशत भत्तामा जोडिनसक्ने विज्ञहरुले बताएका छन्। चिनियाँ सेनाले बर्दी परिवर्तन गर्ने बेइजिङः चिनियाँ सेनाले आफ्ना सैनिकको बर्दी परिवर्तन गर्ने भएको छ। नयाँ संकेतको बर्दीसहित सेनाले यो हिउँददेखि बर्दी परिवर्तन गर्ने भएको हो। चीनको केन्द्रीय सैनिक आयोग (सीएमसी)ले लडाइँ र अपरेसनमा रहेका आफ्ना सेनाको लागि नयाँ खाले टाइप२१ बर्दीको अनुमति दिएसँगै सेनाको बर्दीमा परिवर्तन हुने भएको हो। सबै चिनियाँ सेनालाई यही हिउँददेखि परिवर्तित बर्दी वितरण गरिने चाइना मिलिट्रीमा खबर छ। सेनाको पुरानो बर्दीको मोडल सुधारेर नयाँखाले बर्दी वितरण गर्न लागिएको बताइएको छ। सेनाको नयाँखाले बर्दी नवीन शैली, संरचनामा आधारित हुनेछ भने सो बर्दी अझै गुणस्तरीय सामग्री र प्रविधिमा आधारित हुने बताइएको छ। सेनाको भूमिकाअनुसार फरक विशेषतासहितको बर्दी वितरण गरिने बताइएको छ। टेस्लाले यो वर्ष ११ बिलियन बढी डलर कर तिर्ने ! क्यालिफोर्नियाः अमेरिकी विद्युतीय गाडी कम्पनी टेस्लाका सिइओ एलन मस्कले यस वर्ष ११ बिलियन भन्दा बढी डलर कर तिर्ने दाबी गरेका छन्। उनले आइतबार सो दाबी गरेका हुन्। मस्कले यसअघि कुनै पनि अमेरिकी अर्बपतिले तिरेको करको इतिहासमा आफूले सबैभन्दा बढी कर तिर्ने बताएका थिए। मस्कले डिसेम्बर १३ मा करिब १३ बिलियन डलर बराबरको सेयर बेचेका थिए। फोर्ब्स पत्रिकाका अनुसार संसारकै धनाढ्य व्यक्तिसमेत रहेका मस्कको सोमबारसम्म औसत आम्दानी वार्षिक २४४२ बिलियन डलर रहेको छ। म्यानमार अदालतले सुकीको फैसला सार्यो बर्माः म्यानमारको सैनिक अदालतले अपदस्थ नेतृ आङ सान सुकीविरुद्धको मुद्दाको फैसला सारेको छ। अदालतले सोमबार डिसेम्बर २७ सम्मको लागि सो फैसला सारेको हो। हिरासतमा रहेकी सुकीको मुद्दाबारे डिसेम्बर २७ मा अदालतमा सुनुवाइ हुने रोयटर्समा समाचार छ। यसअघि अदालतले सुकीलाई विभिन्न चार आरोपमा चार वर्षको लागि जेल सजाय सुनाएको थियो। सो सजायअघि अन्तिम सुनुवाइका लागि अदालतले अन्तिम फैसलाको लागि मिति सारेको बताइएको छ। अमेरिकामाथि इजरायलको प्रतिबन्ध जेरुसेलमः इजरायल सरकारले अमेरिकामाथि प्रतिबन्ध लगाउने भएको छ। बढ्दो ओमिक्रोन भेरियन्टलाई मध्यनजर गर्दै सरकारले अमेरिका र इजरायलको यात्रामाथि प्रतिबन्ध लगाउने भएको हो। युरोप र अमेरिकामा कोभिड१९ को नयाँ भेरियन्ट ओमिक्रोन तीव्ररुपमा फैलिएको भन्दै आफूले सो यात्रामाथि प्रतिबन्ध लगाउने निर्णय गरेको इजरायल सरकारले बताएको छ। नयाँ प्रतिबन्ध बुधबारदेखि लागू हुने बताइएको छ। इजरायलले अमेरिकासहित बेल्जियम, क्यानडा, जर्मनी, हंगेरी, इटाली, मोरोक्को, पोर्चुगल, स्विजरल्याण्ड र टर्कीको यात्रामाथि समेत प्रतिबन्ध लगाउने निर्णय गरेको छ। विश्व स्वास्थ्य संगठन डब्ल्युएचओका अनुसार ओमिक्रोन भेरियन्ट हालः संसारका ८९ मुलुकमा फैलिसकेको छ। पाकिस्तानमा २३ सय वर्ष पुरानो बौद्धकालीन मुर्ति फेला इस्लामावादः पुरातत्वविद्हरुले पाकिस्तानमा २३ सय वर्ष पुरानो बौद्धकालीन मुर्ति फेला पारेका छन्। पाकिस्तान र इटालीका पुरातत्वविद्हरुले संयुक्त उत्खनन्को क्रममा उत्तरपश्चिमी पाकिस्तानमा करिब २३ सय वर्ष पुरानो बौद्धकालीन मुर्ति फेला पारेका हुन्। पुरातत्वविद्हरुले स्वाट जिल्लामा २३ सय वर्ष पुरानो अप्सिदल मन्दिर फेला पारेको अधिकारीहरुले बताएका छन्। सो मन्दिरसँगै पुरातत्वविद्हरुले २७ सय वर्ष पुराना कलात्मक कलाकृति फेला पारेको समेत अधिकारीहरुले बताएका छन्। बौद्धकालीन समयमा सो मन्दिर बाजिरा सहरमा बनेको हुन सक्ने अनुमान पुरातत्वविद्हरुले गरेका छन्। बौद्धकालीन सो मुर्ति पाकिस्तानको सबैभन्दा पुरानो मन्दिरको रुपमा समेत चिनिन्छ। बंगलादेश र माल्दिभ्सले कैदी स्थानान्तरण गर्ने ढाकाः बंगलादेश र माल्दिभ्सले कैदी स्थानान्तरण गर्ने भएका छन्। बंगलादेशी प्रधानमन्त्री शेख हसिनाको आगामी माल्दिभ्स भ्रमणको अवसरमा कैदी स्थानान्तरण गर्ने भएका हुन्। प्रधानमन्त्री हसिनाको आगामी माल्दिभ्स भ्रमणको अवसरमा कैदी स्थानान्तरणसम्बन्धी सम्झौतामा हस्ताक्षर गर्ने बंगलादेश टुडेमा खबर छ। बंगलादेश टुडेका अनुसार मन्त्रालयले सोमबार माल्दिभ्स र बंगलादेश सरकारको कैदी स्थानान्तरण गर्ने सम्झौता स्वीकार गरेको छ। सो सम्झौता माल्दिभ्समा रहेका बंगलादेशी कैदीहरुलाई स्वदेश ल्याउने र बंगलादेशमा रहेका माल्दिभ्सका कैदीहरुलाई माल्दिभ्सको कारागारमा पठाउने सम्बन्धमा रहेको बताइएको छ। हालः करिब ८३ बंगलादेशी कैदी माल्दिभ्सको जेलमा सजाय भोगिरहेका छन् भने बंगलादेशमा भने कुनै पनि माल्दिभ्सका कैदी नरहेको बताइएको छ। जापानी अर्बपति पृथ्वीमा फर्किए टोक्योः जापानी अर्बपति एवं फेसन टाइकुन युसाकु मेइजवा सकुशल पृथ्वीमा फर्किएका छन्। करिब १२ दिनको अन्तरिक्ष यात्रापछि उनी सोमबार सकुशल पृथ्वीमा फर्किएका हुन्। ४६ वर्षीय मेइजवाले १२ दिनपछि काजकिस्तानमा अवतरण गरेको बताइएको छ। युसाकु १२ दिनअघि अन्तरिक्ष पर्यटकको रुपमा इन्टरनेसनल स्पेस स्टेशनको यात्रामा गएका थिए। उनी रसीयन सोयुज स्पेसक्राफ्टमार्फत् आफ्ना म्यानेजर र रुसी अन्तरिक्ष यात्रुसँगै सो यात्रामा गएका थिए। युसाकुले सो यात्रामा कम्तीमा ७१ युरो मिलियन खर्च गरेको हुनसक्ने अनुमान गरिएको छ। युकासु जोजो फेसन टाइकुनको रुपमा चिनिन्छन्। आगलागिपछि रुसले गर्यो १२८ खानी मजदुरको उद्धार मस्कोः रुसका अधिकारीहरुले कम्तीमा १२८ कोइला खानी मजदुरहरुको उद्धार गरेका छन्। साइबेरियाको कोइला खानी क्षेत्रमा भएको आगागिपछि अधिकारीहरुले १२८ मजदुरको उद्धार गरेका हुन्। साइबेरियाको केमेरोभो क्षेत्रस्थित एनाटोली रुवान कोइला खानीमा आइतबार भीषणा आगलागी भएको थियो। आगलागिपछि खानीमा कार्यरत १२८ मजदुर खानीभित्रै फसेका थिए। खानीमा फसेकाहरुको सकुशल उद्धार गरिएको अधिकारीहरुले स्थानिय मिडियासँग बताएका छन्। गत महिना सोही क्षेत्रमा अवस्थित लिस्टभ्यानिया खानीमा आगलागी हुँदा ५१ मजदुरको ज्यान गएको थियो। करिब १४ वर्षअघि सोही क्षेत्रमा रहेको अर्को कोइला खानीमा आगलागी हुँदा १ सयभन्दा बढी मानिसले ज्यान गुमाएका थिए।"
"इन्द्रेणी कप्लेक्समा आगलागी, साढे तीन करोडको क्षति","काठमाडौं: काठमाडौंको बानेश्वरस्थित इन्द्रेणी कम्प्लेक्सको छैटौं तलामा रहेको फिटनेश एण्ड स्पा सेन्टरमा आज आगलागी भएको छ। आगलागीबाट रु तीन करोड ५० लाखभन्दा बढीको क्षति भएको छ। महानगरीय प्रहरी परिसर काठमाडौँका प्रहरी उपरीक्षक दिनेशराज मैनालीअनुसार इन्भर्टरबाट विद्युत सर्ट भएर आगलागी भएको प्रारम्भिक जानकारी आएको र आगो नियन्त्रणमा आइसकेको छ। आगलागीबाट मानवीय क्षति भने भएको छैन। आगो निभाउन काठमाडौं, ललितपुर र भक्तपुरका पाँच दमकलको प्रयोग गरिएको प्रहरीले जनाएको छ।"
बेलायतमा ओमिक्रोनबाट अहिलेसम्मकै धेरै सङ्क्रमित,लन्डन: बेलायतमा कोरोनाभाइरसको नयाँ भेरियन्टको रुपमा देखिएको ओमिक्रोनबाट एकैदिनमा अहिलेसम्मकै सबैभन्दा धेरै सङ्क्रमित भएका छन्। सरकारी अधिकारीहरुले दिएको जानकारीअनुसार पछिल्लो २४ घण्टामा १२ हजार १३३ जना ओमिक्रोनबाट सङ्क्रमित भएका छन्। योसँगै बेलायतमा ओमिक्रोनबाट कूल सङ्क्रमितहरुको सङ्ख्या ३७ हजार १०१ पुगेको पनि अधिकारीहरुले जनाएका छन्। त्यसैगरी कोरोनाभाइरसबाट भने एकैदिनमा ८२ हजार ८८६ जना सङ्क्रमित भएका छन्। बेलायतमा कोरोनाभाइरसबाट अहिलेसम्म सङ्क्रमितहरुको सङ्ख्या एक करोड १३ लाख ६१ हजार ३८७ पुगेको जनाइएको छ। यसअघि गत शनिबार एकैदिन ९० हजारभन्दा बढी सङ्क्रमित भएका थिए। बेलायतमा पछिल्लो समय कोरोनाभाइरसबाट दैनिक सङ्क्रमितहरुको सङ्ख्या अत्यधिक धेरै भएको छ। बेलायतमा एकैदिनमा अहिलेसम्म सबैभन्दा धेरै ९३ हजार ४५ जना सङ्क्रमित भएका थिए। त्यसपछि भने घट्दै गएको छ। सङ्क्रमित भएकाहरुको सङ्ख्याको तुलनामा मृत्यु भएकाहरुको सङ्ख्या भने सामान्य नै देखिएको छ। पछिल्लो एक दिनमा कोरोनाका कारण ४५ जनाको मृत्यु भएको छ। बेलायतमा कोरोनाका कारण अहिलेसम्म एक लाख ४७ हजार २१८ जनाको मृत्यु भएको सरकारी तथ्याङ्क छ।
सुसाइड नोटमा 'स्टप सेक्सुअल ह्यारेसमेन्ट' लेखेर विद्यार्थीले गरिन् आत्महत्या,चेन्नई: कक्षा ११ मा पढ्ने विद्यार्थीले सुसाइड नोटमा 'स्टप सेक्सुअल ह्यारेसमेन्ट' लेखेर आत्महत्या गरेकी छन्। चेन्नईको बाहिरी क्षेत्रमा बसोबास गर्ने यी विद्यार्थीले आफ्नै छतमा झुन्डिएर आत्महत्या गरेकी थिइन्। बिहानै उनका बुबाआमाले छोरीको शवल झुन्डिएको अवस्थामा फेला पारेका थिए। लगत्तै प्रहरीको टोली आउर अनुसन्धानमा जुटेका थिए। प्रहरीले ती विद्यार्थीको कोठाबाट सुसाइट नोट फेला पारेका थिए। सुसाइट नोटमा उनले हरेक आमाबुबाले आफ्नो छोरालाई केटीहरुको सम्मान गर्न सिकाउनुपर्ने उल्लेख गरेकी छन्। उनले कुनै छरछिमेक वा शिक्षकको भरोसा नगर्न आग्रह गरेकी छन्। उनले एकमात्र सुरक्षित स्थान आमाको कोख भएको सुसाइड नोटमा उल्लेख गरेकी छन्। सुसाइटको नोटको आधारमा अहिले प्रहरीले अनुसन्धान गरिरहेको चेन्नई प्रहरीले जनाएको छ।
एनसेलले ल्यायो साना व्यवसायी लक्षितएनसेल बिजलाइटप्रिपेड प्लान,"काठमाडौं : साना तथा मझौला व्यवसायी र कार्यलयहरुले अब विषेश रुपमा उनीहरुकै सञ्चार सेवाको आवश्यकतालाई सम्बोधन गर्न तयार पारिएको एनसेलको आकर्षक योजनाबाट लाभ लिन सक्छन्। एनसेल आजियाटा लिमिटेडले एक आधुनिक प्रिपेड प्लान एनसेल बिजलाइटयोजना संचालनमा ल्याएको छ। यस योजनामा मासिक रुपमा कुनै निश्चित रकम तिर्न पर्ने बाध्यता बिना सहजै प्रिपेड सेवा लिन सकिन्छ। साना तथा मझौला व्यवसायी र ससाना कार्यलयलाई ध्यानमा राखी ल्याइएको यो योजनामा कम शुल्कमा पेजी, सीयूजी, अन नेट र अफनेट कल सेवा लगायतका विषेशताहरु रहेका छन्। ग्राहकले रिचार्जमा बोनस डेटा पाउने सुविधा पनि रहेका छन् भने रिचार्जमा समयसीमा नरहने व्यवस्था रहेको छ। बिजनेस सधैं अन थिम अन्तर्गत शुक्रबार (पुष २) बाट लागु हुने गरी यो योजना ल्याइएको हो। ग्राहकहरुले सरल रुपमा प्रचलित प्रिपेड सेवामा जस्तै गरी यो सेवा लिएर सुलभ दरमा आफ्नो सीयूजी समुह अर्थात कार्यलयका साथीहरुसँग करसहित जम्मा ३० पैसा प्रति मिनेटका दरमा कुरा गर्न सक्छन्। त्यसैगरी पेजी अन नेट र अफ नेट कल सेवा पनि करसहित मात्र रु १३० प्रति मिनेटमा उपलब्ध हुन्छ। यसका साथै ग्राहकले पेजी डेटा सेवा रु १३० प्रति एमबी र पेजी एसएमएस सेवा पनि प्रति एसएसएस रु १३० मा पाउँछन्। ग्राहकले एकपटक मात्र करसहित मात्र रु १५० मा बिजलाइट प्रिपेड प्लान सजिलै सुचारु गर्न सक्छन्। यो प्लान सुचारु भएपछि ग्राहकले रु ३५ मेन ब्यालेन्स सहित ७ दिनको समयसीमा रहेको ५०० एमबी डेटा पनि प्राप्त गर्दछन्। यसको साथै ३० दिनसम्ममा जम्मा रु २०० को रिचार्ज गरेमा ग्राहकले ७ दिनको समयसीमा रहेको १ जीबी डेटा पनि प्राप्त गर्दछन्। यस प्लानमा रहेका अन्य सुविधा अन्तर्गत ग्राहकले आफ्नो सञ्चार सेवाको आवश्यकता अनुसार विभिन्न एड अन प्याकहरु पनि खरिद गर्न सक्छन्। ग्राहकले उपलब्ध प्रिपेड डेटा प्याक, बिजप्लस रिकरिङ प्याक अन्तर्गत २ जीबी, ४ जीबी, ६ जीबी डेटा प्याक, वानटाइम ३ जीबी, ५ जीबी प्याक र कम्बो प्याकहरु खरिद गर्न सक्छन्। कम्बो प्याक अन्तर्गत ग्राहकले भ्वाइस, डेटा र एसएमएस सेवा बण्डलिङ् सहितको रु २०० को कम्बो सिल्भर, रु ३०० को कम्बो गोल्ड वा रु ३५० को कम्बो प्लाटिनम प्याक पनि लिन सक्छन्। बिजलाइट योजनाले साना तथा मझौला व्यवसायहरु र ससाना कार्यलयलाई आधुनिक व्यवसायका लागि आवश्यक सञ्चार सुविधाहरु प्रदान गर्दै उनीहरुका बिजनेस कम्युनिकेसनलाई अभिवृद्धि गर्न मद्दत गर्ने एनसेलले जनाएको छ। यस प्रिपेड योजनाका साथ एनसेलले ग्राहकलाई बिना कुनै निश्चित अग्रिम मासिक शुल्क आकर्षक सेवा प्रदान गर्ने छ। यस योजनाबाट लाभ लिन इच्छुक व्यवसाय वा कुनै पनि संस्थासँग आवद्ध व्यक्तिले कम्तिमा २ सिमकार्ड लिनुपर्नेछ। विद्यमान प्रिपेड प्लान, बिज इन्टरनेट र स्ट्याण्डर्ड इन्टरनेट पोस्टपेड प्लानका ग्राहकले पनि आफ्नो संस्थासँगको आवद्धता स्थापित गर्ने कुनै पनि कागजात पेस गरी बिजलाइट प्रिपेड प्लान सहजै लिन सक्छन्।"
काठमाडौं मेडिकल कलेजविरुद्ध जिल्ला प्रशासनमा उजुरी,काठमाडौंः काठमाडौं मेडिकल कलेजले अतिरिक्त शुल्क असुलेको भन्दै पीडित विद्यार्थीले जिल्ला प्रशासन कार्यालय काठमाडौंमा उजुरी दर्ता गराएका छन्। मेडिकल कलेजले अतिरिक्त २० लाख शुल्क लिएको भन्दै उजुरी दर्ता गराएको पीडित विद्यार्थीले अन्नपूर्णलाई जानकारी दिए। चिकित्सा शिक्षा आयोगले एमबीबीएसतर्फ उपत्यकाभित्र ४० लाख २३ हजार र उपत्यका बाहिर ४४ लाख ३६ हजार २५ रुपैंया निर्धारण गरेको छ। विश्वविद्यालयलाई पहिलो किस्ता बुझाएपश्चात् पुनः मेडिकल कलेजले विद्यार्थीसँग ताकेता गरेका छन्।
जापानी अभिनेत्रीको होटेलबाट खसेर निधन,टोक्यो : चर्चित जापानी अभिनेत्री एवम् संगीतकर्मी कान्डा सायकाको होटलबाट खसेर निधन भएको छ । उनको शनिबार साँझ साप्पोरो होक्काइदोस्थित एक होटलबाट खसेर निधन भएको हो । ३५ वर्षीया कान्डाको मृत्युबारे उनको कार्यालयले आइतबार जानकारी दिएको हो । उनको कार्यालयका अनुसार २२ तले होटलको १४ औं तलामा बसेकी उनी बसेको फ्लोरमा सामान्य रुपमा चिप्लिएर लडेकी थिइन् । चिप्लिएर घाइते भएकी उनको अस्पताल पुर्याउने क्रममा निधन भएको क्योडो न्युजमा खबर छ । कान्डाले आत्महत्या गरेको हो या लडेरै मृत्यु भएको हो भन्नेबारे प्रहरीले सो घटनाबारे अनुसन्धान गरिरहेको बताइएको छ । कान्डा ७० वर्षीया जापानी अभिनेता मासाकी कान्डा र ५९ वर्षीया सेइको मासुडाकी छोरी हुन् । मृतक कान्डाले चर्चित डिज्नि एनिमेटेड फिल्म फ्रोजन मा एन्ना पात्रको रुपमा आवाज दिएकी थिइन् । २० वर्षको उमेरदेखि आफ्नो अभिनय र गायन यात्रा थालनी गरेकी कान्डाले ग्यालेक्सी एक्सप्रेस ९९९मा अभिनय गर्ने योजना बनाएकी थिइन् ।
माधव नेपाललाई देख्यो कि कार्यक्रममा जानै छोडे ओली : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले केपी ओली अहिलेपनि प्रतिगमनकै बाटोमा रहेको बताएका छन् । समाजवादी प्रेस संगठन नेपालले आयोजना गरेको प्रतिगमनविरुद्धको कार्यक्रमलाई सम्बोधन गर्दै प्रचण्डले यस्तो बताएका हुन् । संविधानको धारा ७६(५) मा ह्वीप लाग्दैन भन्ने अदालतको फैसला रहेको, सभामुखले १५ दिनभित्र लिनुपर्ने निर्णय गरेको भन्दै माओवादी केन्द्रका अध्यक्ष प्रचण्डले भने, तर माधव नेपाललाई देख्यो कि कार्यक्रममै नजाने गर्नु भएको छ। योभन्दा अराजनीतिक, अलोकतान्त्रिक र निरंकुश चरित्र केही हुन्छ ? उनले प्रधानमन्त्री शेरबहादुर देउवाले गठबन्धन कमजोर हुन नदिने विश्वास दिलाएको बताए। उनले भने,' प्रधानमन्त्री शेरबहादुर देउवाले गठबन्धन कमजोर हुन नदिने विश्वास दिलाउनु भएको छ, गठबन्धनलाई अझ बलियो बनाएर निर्णायक ढंगले परास्त गर्ने गरी प्रस्तुत हुन्छौं।"
"थप २२० जनामा कोरोना संक्रमण, एक संक्रमितको मृत्यु",काठमाडौं: नेपालमा थप २२० जनामा कोरोना संक्रमण देखिएको छ। देशभरि ४१४१ जनाको नमूना परीक्षण गर्दा पीसीरबाट २१८ र एन्टिजेनबाट २ जनामा संक्रमण देखिएको स्वास्थ्य मन्त्रालयले जनाएको छ। त्यस्तै पछिल्लो २४ घन्टामा थप २६३ जना संक्रमित कोरोनामुक्त भएका छन् भने थप एक जना संक्रमितको मृत्यु भएको छ। नेपालमा हालः ५२२५ सक्रिय संक्रमित रहेका छन्।
सडकमा जमेको खोलाको पानी डोजरले पन्छाइयो,"जोमसोम : उपल्लो मुस्ताङको लोमान्थाङमा अत्यधिक चिसोका कारण शाखा नदी बरफ बनेर जमेपछि आइतबार डोजरको सहायताले पन्छाइएको छ। मान्थाङ बजार नजिकै जोमसोमकोरला सडकखण्डमा ठाडो खोलाको पानी चिसोले बरफ बनेर जमेपछि सवारी साधनलाई निकै सास्ती परेपछि सडक सफा गरिएको हो। लोमान्थाङको ठाडो शाखा नदी जमेपछि जोमसोमबाट लोमान्थाङ प्रस्थान गरेका विभिन्न सवारी साधन लोमान्थाङ प्रवेश गर्न सकेका थिएनन्। नदी जमेपछि सवारी साधन चिप्लिने र दुर्घटना हुने अवस्था रहेकोमा युवाहरुले लोघेकर दामोदरकुण्ड१ मराङबाट डोजर मगाएर खोलामा जमेको पानी पन्छाएको लोमान्थाङका स्थानीय लाक्पा वाङ्दी गुरुङले जानकारी दिए। उनले लोमान्थाङ५ का स्थानीय युवाहरुको सक्रियतामा बरफ बनेको सडकको पानी सफा गरेको उल्लेख गरे। उनका अनुसार लोमान्थाङ खोलामा बरफ बनेको पानी पन्छाएपछि यातायातका साधनलाई आउजाउमा समस्या भएको जनाए। उनले भने, अहिले त खोलामा जमेको पानी पन्छाएका छौं। हिउँद पूरै बाँकी छ। एक दुई दिनमा फेरि उस्तै हुन्छ। त्यस्तै बेनीजोमसोम सडकखण्ड अन्तर्गत समर खोला, भेना खोला, घमी खोला, चराङ खोला, लोमान्थाङ खोला र छोसेर खोला लगायतका शाखा नदी अत्यधिक चिसोले जम्ने गरेको लोमान्थाङका अर्का स्थानीय आङ्गेल गुरुङले जानकारी दिए। तिब्बतको स्वशासित क्षेत्र तिब्बत र नेपालतर्फको सीमाना कोरलानाका आसपास सेताम्मे हिउँको चाङ थुप्रिएको उनले बताए। उपल्लो मुस्ताङमा दिउँसोको समयमा माइनस ५ डिग्री तापक्रम रहेपछि बिहान र बेलुकीपखको तापक्रम माइनस २० डिग्रीसम्म तापक्रम पुग्ने गरेको उनले उल्लेख गरे। दिउँसो घाम लागेमात्र बाहिर निस्कन्छौं । नत्र घर भित्रै गुइँठा बालेर बस्ने गरेका छौं ', उनले भने। उपल्लो मुस्ताङमा अत्यधिक चिसोका कारण स्थानीयको दैनिकी कष्ठकर बनेको छ। चिसोका कारण घरका धाराहरु जमेपछि खानेपानीको सुविधाबाट वञ्चित बनेका छन्। उनीहरुले कुलो र खोलामा जमेको पानी घरमा तताएर प्रयोग गर्ने गरेका छन्। चिसोका कारण उच्चलेकबाट बस्ती स्थान्तरण गरिएका याकचौरी र भेडाच्यांग्रालाई पशु आहारा दिन र उनीहरुलाई सुरक्षित व्यवस्थापन गर्नसमेत असहज बनेको छ। चिसोकै कारण गाउँमा बसेका स्थानीय कठ्याङ्ग्रिंदै हिउँद कटाउन बाध्य छन्। उपल्लो मुस्ताङमा बर्सेनि एकबाली मात्र खेतीपाती हुने गर्छ। खेती गरिएको अन्नले ६ महिना पनि थेग्दैन। त्यहाँका स्थानीयलाई बाह्रै महिना गुजारा चलाउने एक मात्र विकल्प बेसी झरेर घुम्ती व्यापार गर्नु हो। उपल्लो मुस्ताङीले सदिंयौं वर्षदेखि यही परम्परालाई पछ्याइरहेका छन्। यस वर्ष पनि विगत झै अधिकांश उपल्लो मुस्ताङी जाडो छल्न र घुम्ती व्यापारमा निस्किएका छन्। गाउँका कतिपय घरमा एक जना कुरुवा छोडेर जिल्ला छोडेका छन् भने कतिपयले पूरै घर बन्द गरी जिल्ला छोडेका छन्। लोमान्थाङ गाउँपालिकामा मात्रै ८० प्रतिशत स्थानीय जाडो छल्न बेसी झरिसकेको लोमान्थाङ गापाका कर्मचारी सुरेश घिमिरेले जानकारी दिए। यस्तै, उपल्लो मुस्ताङको लोघेकर दामोदरकुण्ड गापामा ५० प्रतिशत स्थानीयले जिल्ला छोडिसकेको बताइएको छ। स्थानीयबासी नहुँदा उपल्लो मुस्ताङ सुनसान जस्तै बनेको छ। चिसोले सरकारी सेवासमेत प्रभावित बनेको छ। चिसोका कारण उपल्लो मुस्ताङमा पर्यटकको उपस्थिति सुन्य हुन थालेपछि लोमान्थाङ, चराङ र घमीका पर्यटन व्यवसायी जाडो छल्न बेसी झरिसकेको लोघेकर दामोदरकुण्ड गापा अध्यक्ष लोप्साङ छोम्फेल बिष्टले जानकारी दिए। उनका अनुसार यसै वर्षदेखि नेशनल ग्रीडको बिजुली पुगेकाले स्थानीयलाई जाडो छल्न केही राहत पुगेको छ। गापा अध्यक्ष बिष्टले हिउँदयामको अत्यधिक चिसोसँगै उपल्लो मुस्ताङमा भइरहेका संघप्रदेश र स्थानीय तहका सबै विकास योजनाको काम पूरै ठप्प भएको जानकारी दिए।"
एनएमबी बैंक दुई जलविद्युत आयोजनाको मुख्य लगानीकर्ता,"काठमाडौं : एनएमबी बैंकले १३५ मेगावाट तथा १२ मेगावाटका क्रमश: सुपर कावेली खोलाए जलविद्युत आयोजना तथा सुपर कावेली खोला क्यासकेड जलविद्युत आयोजनाको मुख्य लगानीकर्ता भइ वित्तीय व्यवस्थापन गरेको छ। प्रदेश १ अन्तर्गत ताप्लेजुङ्ग जिल्लामा रहेको सिरीजङ्घा गाउँपालिकामा निर्माण भइरहेको सुपर कावेली खोलाए जलविद्युत आयोजना तथा सुपर कावेली खोला क्यासकेड जलविद्युत आयोजनाहरु क्रमश: स्नो रिभर्स प्रा लि तथा हिल्टन हाइड्रो इनर्जी प्रा लि द्वारा निर्माण भइरहेको हो। यस आयोजनाहरुमा एनएमबी बैंक लि अगुवा बैंक रहेको छ भने सहवित्तीयकरणमा सहभागी अन्य बैंकमा राष्ट्रिय वाणिज्य बैंक लिमिटेड रहेको छ। १३५ मेगावाट (सुपर कावेली खोलाए जलविद्युत आयोजना) तथा १२ मेगावाट (सुपर कावेली खोला क्यासकेड जलविद्युत आयोजना) क्षमता भएको आयोजनाहरुको कुल लागत क्रमश: रु २ अर्ब ४१ करोड तथा रु २ अर्ब १४ करोड रहेको छ जसमध्ये बैंकहरुको लगानी क्रमश: रु १ अर्ब ८९ करोड तथा रु १ अर्ब ६७ करोड रहने जानकारी गराइएको छ। यो आयोजनासमेत एनएमबी बैंक लिले कुल ४३ वटा जलविद्युत आयोजनाहरुमा लगानी गरिसकेको छ। नेपाल राष्ट्र बैंकबाट जारी     , २०१८ को निर्देशन अनुसार एनएमबी बैंक लिले वातावरणीय तथा सामाजिक नीति तयार पारी त्यस बमोजिम बैंकले पर्यावरण तथा सामाजिक व्यवस्थापन प्रणाली लागु गरिसकेको छ। एनएमबी बैंक द फाइनान्सियल टाइम्स लन्डनको द ब्यान्कर पत्रिकाबाट एसियाकै सर्वोत्कृष्ट बैंकको उपाधी बैंक अफ द ईयर एसिया २०२१अवार्डबाट सम्मानित भएको छ। एनएमबी बैंकले सन् २०१७, २०१८, २०२० र २०२१ को लागि पनि उक्त पत्रिकाबाट चार पटक नेपालकै उत्कृष्ट बैंकको सम्मान बैंक अफ द इयर नेपाल पनि प्राप्त गरिसकेको छ। एनएमबी बैंकले हाल देशभरि २०१ शाखा, १३८ एटीएमहरू, ९ एक्सटेन्सन काउन्टरहरू मार्फत उच्चस्तरीय सेवा प्रदान गर्दै आइरहेको छ।"
"मिनेन्द्र रिजालको राजीनामा स्वीकृत, रक्षा मन्त्रालयको कार्यभार प्रधानमन्त्रीलाई",काठमाडौं: राष्ट्रपति विद्यादेवी भण्डारीले मौजुदा मन्त्रिपरिषद्का रक्षामन्त्री डा मिनेन्द्र रिजालले पदबाट राजीनामा दिकाले प्रधानमन्त्रीको सिफारिसमा रक्षामन्त्रालयको कार्यभार प्रधानमन्त्री शेरबहादुर देउवाले सम्हाल्ने गरी तोकेकी छन्। रक्षा मन्त्री रिजालले नेपालको संविधानको धारा ७७ बमोजिम मन्त्रीपद्बाट राजीनामा दिएका थिए।
५० करोडको लागतमा अत्याधुनिक गौतम होटल निर्माण हुँदै,"बर्दिबास: चार दशकदेखि ग्राहकलाई सेवा दिँदै आएको महोत्तरीको बर्दिबासस्थित गौतम होटलले धनुषाको लालगढमा सुविधासम्पन्न होटल निर्माण थालेको छ। युवा उद्यमी तथा व्यवसायी हिरा गौतमले झन्डै ५० करोडको लागतमा होटल निर्माण थालेका हुन्। 'समय सापेक्ष बद्लिदो सोच, गौतम होटलको नविनतम अठोट' भन्ने भावका साथ सुविधासम्पन्न आधुनिक होटल निर्माण थालिएको हो। करिब एक बिघा जग्गामा सुन्दर हरियाली एवं प्राकृतिक रमणीय वातावरणयुक्त होटलमा १२० देखि १५० जनासम्म बसोबास गर्न मिल्ने आरामदायी कोठाहरु निर्माण भइरहेका छन्। होटलमा सभा सम्मेलन, गोष्ठीका लागि विभिन्न कक्षहरु हुनेछन्। जसमा भित्र र बाहिर गरी लगभग दुई हजार जनाको व्यवस्थापन गर्नसक्ने क्षमता हुन्छ। स्वीमिङ पूल, फिटनेस सेन्टर, सौना र स्टिम बाथ, पर्याप्त पार्किङ स्थललगायत संरचना पनि निर्माण हुँदैछ। थ्रीस्टारको मापदण्डमा होटल बन्दै छ। ४० वर्षदेखि बर्दिबासमा अविच्छिन्नरूपमा गौतम होटल पाहुनाको सेवामा समर्पित छ। आफ्नो लोकप्रियताले अति विशिष्ट पाहुनाहरुदेखि सर्वसाधारणहरुलाई सेवा गर्ने मौका यो होटलले प्राप्त गरिरहेको छ। पाहुनाहरुको आवश्यकतालाई मध्यनजर गर्दै बर्दिबासभन्दा ५ किलोमिटर पूर्वदक्षिणमा निर्माणाधीन 'गौतम होटल बर्दिबास प्रालिको संरचना दुई वर्षभित्र पूरा हुनेछ। पूर्वपश्चीम राजमार्गस्थित धनुषाको मिथिला नगरपालिका९, बेगाडावरस्थित लालगढमा यो होटल निर्माण भइरहेको छ। होटल व्यवसायका लागि पछिल्लो समय लालगढ एक केन्द्रबिन्दु बन्दै आएको छ। बर्दिबासमा एउटा सामान्य रेस्टुरेन्टबाट सुरु गरिएको गौतम होटल समयको रफ्तारसँगै देशभरि नै लोकप्रिय बन्न पुग्यो। गुणस्तरीय सेवा, आतिथ्य सत्कारले युवा उद्यमी गौतमले मनमात्रै जितेनन् करोडौको अर्को होटल खोल्ने योजना बनाउन सफल भएका छन्। होटलका सेवासुविधाहरुलाई थप अभिवृद्धि गर्दै विगतभन्दा पनि अझ बढी अनुकरणीय बनाउँदै लैजाने प्रतिबद्धता होटल सञ्चालक गौतमले जनाएका छन्।"
सहीद स्मारक लिगमा एपीएफको पहिलो जित,काठमाडौं: राजधानीमा जारी सहीद स्मारक ए डिभिजन लिग फुटबल प्रतियोगितामा विभागीय टोली एपीएफ क्लबले फ्रेन्ड्स क्लबलाई पराजित गर्दै पहिलो जित दर्ता गराएको छ। त्रिपुरेश्वरस्थित दशरथ रङ्गशालामा आज भएको खेलमा एपीएफले फ्रेन्ड्स क्लबलाई ३१ गोल अन्तरले पराजित गर्दै पहिलो जित दर्ता गराएको हो। यो जितसँगै एपीएफ पाँच खेलमा चार अङ्क जोड्दै लिगको ११औँ स्थानमा उक्लेको छ। एपीएफको जितमा आशिष लामाले दुई गोल गरे भने बिक्की तामाङले एक गोल गरे। पराजित फ्रेन्ड्सका लागि भने प्रिजेन तामाङले एक गोल फर्काए। एपिएफले खेलको ३०औँ मिनेटमा गोल गर्दै सुरुआती अग्रता लियो। कप्तान नवीन लामाको पासमा पेनाल्टी एरियाको ठीक बाहिरबाट बिक्कीले उत्कृष्ट गोल गरे। खेलको ३२औँ मिनेटमा आशिषले गोल गर्दै एपिएफलाई २० को अग्रता दिलाए। कप्तान नवीन लामाकै पासमा उनले गोल गरेका थिए। त्यस्तै खेलको ५६औँ मिनेटमा आशिषले व्यक्तिगत दोस्रो गोल गर्दै एपिएफलाई ३० को अग्रता दिलाए। खेलको ६९औँ मिनेटमा प्रिजेनले पेनाल्टीमा गोल एक सान्त्वना गोल फर्काए। एपिएफका दिपेश धिमालले पेनाल्टी एरियाभित्र जमुल एन्थोनीलाई फाउल गरेपछि फ्रेन्ड्सले पेनाल्टीको अवसर पाएको थियो। पाँच खेल खेलेको फ्रेन्ड्स दुई अङ्कका साथ लिगको अन्तिम स्थानमा छ। खेलमा एपिएफका आशिष लामा म्यान अफ दि म्याच घोषित भए।
आगो नियन्त्रण गर्न दमकल बानेश्वरमा,"काठमाडौं: काठमाडौंको बानेश्वरस्थित इन्द्रेणी कम्पलेक्समा आगलागी भएको छ। आगलागी नियन्त्रणका लागि दमकल आइपुगेको बानेश्वरका प्रहरी वृत्त, बानेश्वरका डीएसपी मीमबहादुर लामाले जानकारी दिए। डीएसपी लामाका अनुसार इन्द्रेणी कम्पलेक्समा रहेको जीम खानामा विद्युत सर्ट भएर आगलागी भएको हो। क्षतिबारे अहिलेसम्म कुनै विवरण प्राप्त नभएको उनले बताए।"
महिलातर्फ खुला केन्द्रीय सदस्यको मतगणनाः को को छन् उत्कृष्ट ९ भित्र?,"काठमाडौंः नेपाली कांग्रेसको १४औँ महाधिवेशनमा महिलातर्फ खुला केन्द्रीय सदस्यको मतगणना जारी छ। खुला महिला केन्द्रीय सदस्यमा ९ जनाका लागि ३० जनाको प्रतिस्पर्धा छ। २ हजार ३५ मत गणना हुँदा डिला संग्रौला, पुष्पा भुषाल, आरजु राणा, अम्बिका बस्नेत, ईश्वरी न्यौपाने,सरीता प्रसाई, रमा कोइराला, सुशीला ढकाल, रङ्गमती शाही र अनिता देवकोटा ९ जनाभित्र परेका छन्। यसअघि आइतबार पुरुषतर्फ खुला केन्द्रीय सदस्यमा ९९ जनाबाट ३५ जना निर्वाचित भएका थिए।"
मोक्ष प्राप्त गर्न श्रीमती र तीन बच्चाको हत्यापछि रमेशले गरे आत्महत्या,"हरियाणा: एक व्यक्तिले श्रीमती तीन बच्चाको हत्या गरेर आत्महत्या गरेका छन्। प्रहरीका अनुसार भारतको हरियाणास्थित नंगथाला गाउँका रमेशले श्रीमती, बच्चाको हत्या गरेर आत्महत्या गरेका हुन्। मोक्ष प्राप्तिको लागि रमेशले यस्तो गरेको प्रारम्भिक अनुसन्धानबाट खुलेको डिआइजी बलवान सिंह राणाले जानकारी दिएका छन्। प्रहरीका अनुसार सबैको शरीरमा चोट देखिएका छन्। मृत्यु हुनेमा रमेशका श्रीमती सुनिता, १५ र १३ वर्षीया छोरी र १० वर्षीय छोरा रहेका छन्। प्रहरीले रमेशको डायरीसमेत फेला पारेको छ। जसमा लेखिएको छ, 'यो संसार बाँच्न लायक छैन। यो संसारमा बाँच्न मन छैन। म सोच्ने गर्छु, मेरो मृत्युपश्चात मेरो परिवारको के हुन्छ। त्यही भएर मैले राति खिर बनाएँ। त्यसमा नशालु पदार्थ हाले र श्रीमती र बच्चालाई खुवाएँ।' श्रीमती र बच्चाहरुलाई हत्या गरेर करेन्टसमेत लगाएको बताइएको छ। त्यसपछि रमेश गाडीको अगाडि हाम फालेर आत्महत्या गरेको प्रहरीले जनाएको छ।"
"दोहोरो अंकले घट्यो नेप्से, २ अर्बको कारोबार","काठमाडौं : कारोबारको दोस्रो दिन नेप्से परिसूचक दोहोरो अंकले ओरालो लागेको छ। यसदिन नेप्से १७९३ अंकले घटेर २३ सय ५८८१ विन्दुमा बन्द भएको छ। २३१ कम्पनीको ५४ लाख ३९ हजार ८७ कित्ता सेयर २ अर्ब ४६ करोड ४६ लाख ८९ हजार ८६३ रुपैयाँमा खरिद बिक्री भयो। आइतबार सार्वजनिक विदा परेकाले कारोबार भएन। यसदिन कारोबारमा आएका १३ समूहमध्ये २ को मात्र मूल्य बढेको छ। उत्पादन समूहको ३५२ र लघुवित्तको ०१४ प्रतिशतले मूल्य बढेको हो। विकास बैंकको सेयर मूल्य सर्वाधिक २२३ प्रतिशतले घटेको छ। होटल तथा पर्यटनको १५६, जलविद्युतको १९९,निर्जीव विमाको १६७ प्रतिशतले घटेको हो। बाँकी अन्य समूहको पनि सूचक ०८५ प्रतिशतसम्म ओरालो लागेको छ। यस्तै यसदिन दुई कम्पनीको सेयर मूल्यमा सकारात्मक सर्किट लेभलमा कारोबार भयो। गुराँस फाइनान्स र हिमालयन डिस्टिलरीको १० प्रतिशतले मूल्य बढेको छ। कारोबार रकमका आधारमा गुराँस फाइनान्स अग्रस्थानमा रह्यो। सो कम्पनीको १९ करोड २७ लाख १० हजार ६५१ रुपैयाँमा सेयर कारोबार भयो। यस्तै, १८ करोड ६६ लाख ४१ हजार १३८ रुपैयाँमा सेयर किनबेच गरेर हिमालयन डिस्टिलरी दोस्रो स्थानमा रह्यो।"
बारको आन्दोनका कारण दैनिक दुई घण्टा इजलास प्रभावित,काठमाडौं: नेपाल बार एसोसिएनको करिब दुई महिना लामो आन्दोलनका कारण सर्वोच्च अदालतमा मुद्दाको सुनुवाइ प्रभावित भएको छ। सर्वोच्च अदालतमा करिब ढेड महिना सर्वोच्च अदालतका न्यायाधीश र बार दुवैको आन्दोलनले सुनुवाइ प्रभावित भएको थियो। गत मङ्सिर १५ गतेदेखि गोला प्रक्रियाबाट पेसी तोकिएपछि सर्वोच्च अदालतका न्यायाधीश काममा फर्किए पनि बारको आन्दोलन नरोकिँदा मुद्दाको सुनुवाइमा प्रभाव परेको छ। सर्वोच्च अदालतका सहप्रवक्ता देवेन्द्र ढकालका अनुसार कानुन व्यवसायीको आन्दोलनका कारण १० बजेदेखि १२ बजेसम्मको कानुन व्यवसायी इजलासमा नपुग्दा सुनुवाइ प्रभावित भएको छ। सर्वोच्च अदालतमा गत कात्तिक ७ गते आइतबार मध्याह्नदेखि प्रधानन्यायाधीशमाथि मन्त्रिमण्डल विस्तारमा भाग खोजेको भन्ने आरोपका कारण न्यायालयमा प्रश्न उठेको र उक्त प्रश्नको जवाफका साथै सर्वोच्च अदालतका न्यायाधीश हरिकृष्ण कार्कीको प्रतिवेदन कार्यान्वयन गर्नुपर्नेलगायतका माग राख्र्दै न्यायाधीशले सुनुवाइ गर्न इन्कार गरेका थिए। बन्दी र निवेदनका मुद्दाबाहेक अरु मुद्दामा सुनुवाइ हुन सकेको थिएन। गत मङ्सिर १९ गतेदेखि सर्वोच्च अदालतका न्यायाधीश पूर्णरूपमा इजलासमा बसेर सुनुवाइ गरे तर कानून व्यवसायीको आन्दोलनका कारण पूर्णसुनुवाइमा प्रभाव परेको । न्यायालय सुदृढीकरणको आन्दोलनमा लागेको बारको मागअनुसार गोलाप्रक्रियाबाट पेसी व्यवस्थापन प्रारम्भ भए पनि बारले पूर्णरूपमा आन्दोलन रोकेको छैन।
श्रीमतीको हत्या गर्ने जीवन राई पक्राउ,भक्तपुर: आफ्नै कोठामा श्रीमतीलाई राति कुटपिट गरी हत्या गरेर फरार भएका एक पुरुषलाई महानगरीय प्रहरी परिसर भक्तपुरको टोलीले आज पक्राउ गरेको छ। भोजपुर केराबारी घर भई हाल सूर्य विनायक नगरपालिका५ कटुञ्जेस्थित डेरामा बस्ने २५ वर्षीय जीवन राईले श्रीमती २५ वर्षीय मन्दिरा राईलाई आइतबार राति कुटपिट गरी हत्या गरेको अभियोगमा प्रहरीले पक्राउ गरेको परिसर भक्तपुरका प्रहरी नायब उपरीक्षक राजु पाण्डेले जानकारी दिए। राति कुटपिटबाट हत्या गरेपछि आज बिहानै फरार भएका राईलाई प्रहरीले खोजतलासको क्रममा कटुञ्जेस्थित सिदार्थ स्कुल नजिकै आफन्तको कोठामा लुकिछिपी बसेको अवस्थामा आजै पक्राउ गरेको नायब उपरीक्षक पाण्डेले बताए। प्रारम्भिक अनुसन्धानको क्रममा श्रीमान् श्रीमती मदिरा सेवन गरी प्रायः झगडन गरिरहने र गएराति पनि दुवैले मदिरा सेवन गरेको अवस्थामा विवाद भई जीवनले कुटपिट गरेपछि घाइते मन्दिराको धेरै रक्तश्रावका कारण मृत्यु भएको उनको भनाइ छ। प्रहरीले घट्नाबारे थप अनुसन्धान गरिरहेको प्रनाउ पाण्डेले जानकारी दिए।
बानेश्वरको इन्द्रेणी कम्पलेक्समा आगलागी,"काठमाडौं: काठमाडौंको बानेश्वरस्थित इन्द्रेणी कम्पलेक्समा आगलागी भएको छ। बानेश्वरका प्रहरी वृत्त, बानेश्वरका डीएसपी मीमबहादुर लामाका अनुसार कम्प्लेक्समा रहेको जीम सेन्टरमा आगलागी भएको हो। 'इन्द्रेणी कम्पलेक्समा रहेको जीम खानामा आगलागी भएको हो। आगलागी नियन्त्रणका लागि काठमाडौं उपत्यकाका दमकलहरु बोलाइएको छ। नियन्त्रणको प्रयास जारी छ,' डीएसपी लामाले अन्नपूर्णसँग भने। आगलागी के कारणले भएको हो अहिलेसम्म थाहा नभएको प्रहरीले जनाएको छ। आगलागी नियन्त्रणका लागि अहिले काठमाडौं उपत्यकाका दमकलहरु त्यसतर्फ प्रस्थान गरिएको बताइएको छ।"
बालबालिकालाई चिसोबाट कसरी बचाउने ?,"काठमाडौं : केही दिनयता लगातार चिसो बढ्दै गएको छ । यो मौसममा प्रायजसोलाई रुघाखोकीले सताउने भएपनि १० वर्षमुनिका बालबालिकामा भने बढी जोखिम हुन्छन्। रुघाखोकी वा ज्वरो आएमा बालबालिका सुस्त हुन्छन् र खानपान छोड्छन्। यही समयमा रोगले झनै च्पाप्ने मौका पाउछ। जसले गर्दा उनीहरु बारम्बार बिरामी भइरहन्छन्। त्यसैले यो समयमा अभिभावकले बालबालिकाको खानपानदेखि पहिरनसम्म विशेष ध्यान दिनुपर्छ। चिसो नहोस् भनेर बालबालिकाको रोग प्रतिरोधात्मक क्षमता बढाउनु निकै जरुरी हुन्छ। तल दिइएका पाँच कुरामा विशेष ध्यान दिन सकियो भने बालबालिकाहरुलाई चिसोबाट जोगाउन सकिन्छ। खानामा तरकारी र फलफूल बढी दिने : संक्रमणसँग लड्न पोषक तत्वले महत्त्वपूर्ण भूमिका खेल्छ। बच्चाहरुका लागि सुन्तला, स्ट्रबेरी, टमाटर र ब्रोकाउली जस्ता भिटामिन सिट्रस फलहरू खान दिनुपर्छ। यी फलफूल र तरकारीहरूले सामान्य चिसो र चिसोबाट जोगाउने काम गर्छन्। भिटामिन सीले बच्चाहरूलाई चिसो लागे पनि छिट्टै निको हुन मद्दत गर्छ। सुत्ने समय बढाउने : अनुसन्धानका अनुसार पर्याप्त निद्रा नपुगेका मानिसलाई रुघाखोकी र फ्लू जस्ता रोग लाग्ने सम्भावना बढी हुन्छ । अष्ट्रेलियामा बालबालिकाका लागि जारी गरिएको निर्देशिका अनुसार बालबालिकाले ११ देखि १४ घण्टासम्म राम्रो निद्रा लिनुपर्छ । ५ देखि १३ वर्षसम्मका बालबालिकाका लागि ९ देखि ११ घण्टा सुत्नु राम्रो हुन्छ । खेल्न पठाउने  चिसोमा खेल्न बाहिर जानुको सुझाव अनौठो लाग्न सक्छ, तर बच्चाहरूको स्वास्थ्यको लागि यो साँच्चै महत्पूर्ण छ। अध्ययनका अनुसार बच्चाहरूले खेल्दा व्यायाम गर्छन्, जसले रोग प्रतिरोधी प्रणालीलाई कीटाणुविरुद्ध लड्न मद्दत गर्छ। बच्चाहरूलाई सधैं शारीरिक रूपमा सक्रिय राख्नुपर्छ। सरसफाइको बानी बसाल्ने : बालबालिकालाई सरसफाइ कसरी गर्ने भनेर सिकाउनुपर्छ। सरसफाइ राख्नाले प्रतिरक्षा प्रणालीमा दबाब कम हुन्छ। सरसफाइ ले बालबालिकाको छाला नरम हुन्छ। जाडोबाट बचाउन उनीहरूले नरम ऊनी लुगा लगाउनुपर्छ। न्यानो कपडा लगाइदिने : चिसो हावाले बालबालिकाहरुलाई छिटो समात्छ। त्यसैले उनीहरुलाई ज्याकेट, टोपी, पन्जा र मोजा लगाइदिनुपर्छ। तर, धेरै लुगा लगाउनबाट पनि बच्नुपर्छ । किनकि यसले बच्चाहरूलाई अलमल र रिस उठाउन मद्त गर्छ। त्यसैले उनीहरुलाई हलुवा र न्यानो दिने खालका लुगा लगाइदिनुपर्छ।"
'मेरो योग्यताले मेडल पाएकी हुँ',"काठमाडौं : त्रिभुवन विश्वविद्यालय समाजशास्त्र संकायतर्फ स्नातकोत्तर गरेकी एलिशा पौड्यालले त्रिविको सम्पूर्ण नियम पूरा गरेर आफूले मेडल प्राप्त गरेको दावी गरेकी छन्। उनले त्रिभुवन विश्वविद्यालयको गोल्ड मेडल प्राप्त गर्न तोकेको मितिभित्र भाइबा सकेको स्पष्ट पारेकी छिन् । उनले भनिन्, साथी आमिर राजाले ३९४ र मैले ल्याएको ३९३ सिजिपिएमात्रै होइन, टीयुको नियमअनुसार तीन महिनाभित्र थेसिस सक्नेले मात्रै गोल्ड मेडलको दाबी गर्न सक्छ र त्यो प्रक्रिया पूरा गर्ने एकजनामात्रै विद्यार्थी एलिसा पौड्याल हो। समयभित्र भाइबा नसक्नेले मेडल नपाएको भन्दै उनले यसमा कुनै भ्रममा नपर्न आग्रह समेत गरेकी छन। त्यसका लागि आफू सबै प्रमाण पेस गर्न तयार रहेको उनले स्पष्ट पारिन्। उनले फागुनमै आफ्नो भाइबा सकाएर फागुन २८ गते त्रिवि समाजशास्त्र सङ्कायले उत्कृष्ट विद्यार्थीलाई पढ्न पठाउने नियमअनुसार जर्मनीको बेलिफिल्ड विश्वविद्यालयमा गएको बताइन्। आफ्नो अनुरोधमा डिपार्टमेन्टले कसैमाथि पूर्वाग्रह नराखेको बताइन्। आमिर राजाले भने आफूले एलिशाभन्दा बढी नम्बर ल्याएको दावी गरेका छन्। त्रिविले भाइबा नबुझिदिएका कारण आफू मेडल पाउनबाट बंचित भएको आमिले बताएका छन्।"
"भारतमा तीव्ररुपमा फैलिदै ओमिक्रोन, संक्रमितको संख्या डेढ सय नाघ्यो","काठमाडौं : भारतमा कोभिड १९ को नयाँ भेरियन्ट ओमिक्रोन तीव्ररुपमा फैलिरहेको छ। ओमिक्रोनबाट संक्रमित हुनेको संख्या १५३ पुगेको छ। यो भाइरसबाट महाराष्ट्र सबैभन्दा बढी प्रभावित भएको छ। आइतबार मात्रै महाराष्ट्रमा ६ र गुजरातमा ४ नयाँ संक्रमित थपिएका थिए। देशका १२ राज्यमा फैलिसकेको ओमिक्रोनबाट संक्रमितको संख्या दिनप्रतिदनि बढ्दै गएको हो। हाल महाराष्ट्रमा ५४, दिल्लीमा २२, तेलंगानामा २०, राजस्थानमा १७,कर्नाटकमा १४, गुजरातमा ११, केरला आन्ध्र प्रदेश, चंडीगढ,तमिलनाडु र पश्चिम बंगालामा ओमिक्रोनका बिरामी भेटिएका छन्।"
"पशुपतिनाथको छत्रावली मर्मत, गजुरलाई गंगाजलले स्नान गरियो","काठमाडौं : पशुपतिनाथ मन्दिरको गजुरमा रहेको छत्रावली मर्मत गरिएको छ । मन्दिरमा बाँदरहरू चढ्ने, उफ्रने र हल्लाउने गरेपछि चोइटिएको छत्रावली साता दिनपछि बनाइएको हो । गजुरसँग दायाँबायाँ रहेको पाता छत्रावली हो । यसमा सुनको जलप लगाइएको हुन्छ । पशुपति क्षेत्र विकास कोषले छत्रावली मर्मत गरेपछि सोमबार क्षमापूजा सम्पन्न गरेको छ । कोषका सदस्यसचिव डा मिलनकुमार थापाले छत्रावलीको मर्मत सम्पन्न गरेपछि नियमानुसार क्षमापूजा गरेको जानकारी दिए। उनले भने, गजुरमा गंगाजलले स्नान गर्ने काम पनि सम्पन्न भएको छ । कोषले मर्मतका लागि मन्दिरको छानोमा पुग्नुपर्ने भएकाले पहिलो पटक क्षमापूजा गरेको थियो भने छत्रावली मर्मत गर्नुअघि अर्को क्षमापूजा गरेको थियो । पशुपति मन्दिरमा पुग्ने भक्तजनलाई छानोबाट उक्त छत्रावली खसेर कुनै चोटपटक नलागोस् भनेर एक सातादेखि सम्पूर्ण सुरक्षा अपनाइएको थियो । कोषले कोषकै संस्कृति महाशाखाका प्रमुख डम्बरबहादुर कार्कीको संयोजकत्वमा विसेट नाइके अरुण बिसेट, पालोवाला भण्डारीहरू सहितको मर्मत समिति बनाएको छ । बिसेट नाइकेले पशुपतिनाथका भक्त लक्ष्मीकिशोर श्रेष्ठले श्रद्धाभक्तिपूर्वक निशुल्क रूपमा उक्त छत्रावली मर्मत गरिदिएको जानकारी दिए । उनले भने, श्रेष्ठले यसअघि मन्दिरको पाटी र मन्दिरको चारैतिर बुट्टेदार काठ कुँदेर चाँदी थप्ने काम पनि गर्नुभएको थियो । छत्रावली मर्मतका लागि उहाँले कालीगढ खटाउनु भएको हो । छत्रावलीलाई मर्मत गर्न कोषले पुरातत्व विभाग र गुठी संस्थानलाई पत्राचार गरेको थियो । पशुपतिनाथका मूलभट्ट गणेश भट्टको निर्देशनमा छत्रावलीको मर्मत कसरी गर्ने भन्ने कार्यविधि बनाएपछि मर्मतको काम सुरु गरिएको थियो । एक साताअवधिमा सशस्त्र र पहरा गणका दुईदुई जनाले मन्दिरमा २४ घण्टे सुरक्षा दिएका छन्। पशुपतिनाथको छत्रावली चोइटियो, अशुभको संकेत"
म्याग्दीको दग्नाममा पहिरोले पुरिएर स्काभेटरसहित चालक बेपत्ता,"बेनी : म्याग्दीको रघुगंगा गाउँपालिका४ दग्नाममा सोमबार पहिरोले चालकसहित डोजर (स्काभेटर) पुरिएको छ । तुदी पावर कम्पनीद्धारा निर्माणाधिन ४८५ मेगावाट क्षमताको अपर राहुघाट जलविद्युत आयोजनाको सडक निर्माणका क्रममा चालक र स्काभेटर पुरिएको जिल्ला प्रहरी कार्यालयले जनाएको छ । रघुगंगा गाउँपालिका२ का अन्दाजी २७ वर्षीय भिमबहादुर खत्री स्काभेटरसहित पहिरोमा पुरिएका प्रहरी निरीक्षक बिरेन्द्रराज गुरुङले बताए । अर्को स्काभेटरको सहायताले पुरिएको स्काभेटर र चालकको खोजी भइरहेको छ,' उनले भने, सडक खनिरहेको अवस्थामा एक्कासी पहिरो खसेर पुरिएको हो । प्रहरी निरीक्षक गुरुङसहितको सुरक्षाकर्मी, आयोजनाका कर्मचारी, मजदुर र स्थानीयबासी पुरिएको स्काभेटर र चालकको खोजीमा जुटेका छन् । यसैगरी म्याग्दीको धवलागिरी गाउँपालिका७ ताकमका अन्दाजी ७७ वर्षीय गोरे थापा मृत भेटिएका छन् । ताकमको रत्नेगैरामा आइतबार साँझ मृत भेटिएको थापाको शव परीक्षणका लागि बेनी अस्पताल ल्याइएको छ । इलाका प्रहरी कार्यालय दरबाङका प्रहरी निरीक्षक सन्तोष पौडेलको टोली अनुसन्धानका लागि सोमबार बिहान ताकम पुगेको छ । सडक छेउमा हिँडिरहेका थापा लडेको ठाउँ भएर साँझको समय गाडी पार गरेको थियो । प्रत्यक्षदर्शीले गाडी नआउँदासम्म हिँडिरहेका थापा गाडी अगाडी पार भइसकेपछि लड्नु र चोटपटक देखिनुमा गाडीको ठक्कर हुनसक्ने अनुमान गरेका छन् । घटनास्थलमा पुगेका प्रहरी निरीक्षक पौडेलले सीसीटीभी फुटेज, शव परिक्षण प्रतिवेदन र प्रत्यक्षदर्शीको भनाइको आधारमा थापाको मृत्युको कारण पहिचान गर्न अध्ययन थालिएको बताए ।"
विद्यार्थी नेता बने चिलीको राष्ट्रपति,"सान्टिगो : पूर्वविद्यार्थी नेता चिलीको राष्ट्रपति बनेका छन्। वामपन्थीको तर्फबाट पूर्वविद्यार्थी नेता ग्याव्रियल बोरिक राष्ट्रपति बनेका हुन्। सरकारविरोधी विभिन्न प्रदर्शनपछि चिलिमा राष्ट्रपति चुनाव सम्पन्न भएको हो । विपक्षी दक्षिणपन्थीको तर्फबाट उम्मेद्वारी दिएका होजे एन्टोनियो कास्टलाई हराउँदै ३५ वर्षीय बोरिक चिलीको नयाँ राष्ट्रपति बनेका हुन् । योसँगै बोरिक चिलिको सबैभन्दा कान्छो राष्ट्रपति समेत बनेका छन् । कुल मतमध्ये बोरिकले ५६ प्रतिशत मत पाएका थिए भने विपक्षी कास्टले ४४ प्रतिशत मत प्राप्त गरेका थिए । यसपटकको चुनाव निकै ध्रुविकृत भएको अन्र्तराष्ट्रिय मिडियाले जनाएका छन् । निर्वतमान राष्ट्रपति सेबास्टियन पिनेराले भिडियोमार्फत बोल्दै नवनिर्वाचित राष्ट्रपति बोरिकलाई बधाई तथा शुभकामना दिएका छन् । साथै उनले बोरिकको सरकारलाई पूर्ण समर्थन गर्ने बताएका छन् । बोरिकले विद्यार्थी नेताको रुपमा राजधानी सान्टिगोका विश्वविद्यालयमा विद्यार्थी संघको नेतृत्व गरेका थिए । सन् २०११ मा बोरिकले सस्तो, सर्वसुलभ र परिमार्जित शिक्षाको माग गर्दै आन्दोलनको नेतृत्व गरेका उनी तत्कालिन समयमा प्रख्यात बनेका बनेका थिए।"
"फिलिपिन्समा आँधीबाट करिब २०८ जनाको मृत्यु, ४ लाख मानिस प्रभावित","नयाँ दिल्ली : फिलिपिन्समा शक्तिशाली आँधीबाट मृत्युको हुनेको संख्या करिब २०८ पुगेको छ। करिब ४ लाख मानिस प्रभावित भएको भारतीय संचारमाध्यमले जनाएका छन्। गत बिहीबार र शुक्रबार फिलिपिन्समा राई नामको शक्तिशाली आँधी आएको थियो। त्यसपछि आइतबारदेखि त्यहाँ राहत र उद्दार कार्य जारी छ। आँधीबाट बोहोल प्रान्तको अवस्था खराब रहेको जनाइएको छ। समाचारमा बताइएअनुसार बोहोल प्रान्तमा ७२ जनाको मृत्यु भएको छ। कतिपय मानिस वेपत्ता भएको जनाइएको छ। अहिले अधिकारीहरु मृतकको पूर्ण आँकडा संकलनमा व्यस्त छन् । आँधीपछि आएको पहिरो र बाढीका कारण ज्यान गुमाउनेको यकिन तथ्यांक संकलन भइरहेको छ। हावाहुरीका कारण धेरै ठाउँमा विद्युत, खानेपानी अवरुद्ध भएको छ। जसले गर्दा जनजीवन प्रभावित भएको छ। राईलाई पाँचौं श्रेणीको आँधी मानिएको छ, जुन निकै भयानक छ। बोहोल प्रान्तसँगै यसले सेबु, लेयते, सुरिगाओ डेल नोर्टे प्रान्तलाई पनि असर गरेको छ।"
कार्यसूचीमै प्रवेश नगरी राष्ट्रिय सभा बैठक स्थगित,काठमाडौं : राष्ट्रिय सभाको बैठकमा नेकपा एमालेले अवरोध जनाएको छ। प्रतिपक्षी दल एमालेका सांसदहरुले सोमबार पनि संसद चल्न दिएनन् । राष्ट्रिय सभाका अध्यक्ष गणेश तिमल्सिनाले बस्न आग्रह गर्दा पनि एमालेका सांसदहरुलाई मानेनन् । एमालेको विरोधपछि राष्ट्रिय सभा बैठक कार्यसूचीमै प्रवेश नगरी स्थगित भएको छ । आजको कार्यसूचीमा प्रधानमन्त्री शेरबहादुर देउवाले राष्ट्रिय दलित आयोगको आर्थिक वर्ष २०७६०७७ र आर्थिक वर्ष २०७७०७८ को वार्षिक प्रतिवेदन पेश गर्ने उल्लेख थियो।
विश्वविद्यालयको शिक्षा व्यवहारिक र जीवनोपयोगी हुनुपर्छः प्रधानमन्त्री,"काठमाडौं : प्रधानमन्त्री शेरबहादुर देउवाले विश्वविद्यालयको शिक्षा व्यवहारिक र जीवनोपयोगी हुनुपर्ने बताएका छन् । सोमबार त्रिभुवन विश्वविद्यालयको ४७ औँ दीक्षान्त समारोहलाई सम्बोधन गर्दै प्रधानमन्त्री देउवाले यस्तो बताएका हुन् । उनले समाजको विकास र रूपान्तरणमा शिक्षाले सहयोगी भूमिका खेल्नुपर्ने बताए । वर्तमान शिक्षा युग सुहाउँदो वैज्ञानिक र प्राविधिक जनशक्तिको उत्पादन हुने किसिमको हुनुपर्ने बताए । उनले भने, मुलुकको लोकतान्त्रिक प्रणालीलाई सबल र सुदृढ बनाउन तथा मुलुकको अर्थतन्त्रलाई तीव्र रूपान्तरण गर्न सिर्जनात्मक, परिवर्तनशील शिक्षा आजको आवश्यकता हो । यस सन्दर्भमा आजको प्रतिस्पर्धी विश्व शैक्षिक बजारमा विश्वविद्यालयले युग सापेक्ष शैक्षिक तथा व्यवस्थापकीय सुधार गर्दै अघि बढ्न आवश्यक छ। त्रिविले विभिन्न विषयमा उत्कृष्ठ १९ जनालाई २७ पदक तथा पुरस्कारले पुरुस्कृत गर्दैछ।"
"महिलातर्फ खुला केन्द्रीय सदस्यको मतगणना: डिला,पुष्पा र आरजु अगाडि","काठमाडौं : नेपाली कांग्रेसको १४ औँ महाधिवेशनमा महिलातर्फ खुला केन्द्रीय सदस्यको मतगणना जारी छ । पुरुषतर्फ खुला केन्द्रीय सदस्यको मतगणना सकिएलगत्तै आइतबार साँझदेखि खुला महिला केन्द्रीय सदस्यको मतगणना थालिएको थियो । आइतबार राती साढे १० बजे स्थगित गरिएको मतगणना पुनः सुरु गरिएको हो । खुला महिला केन्द्रीय सदस्यमा ९ जनाका लागि ३० जनाको प्रतिष्पर्धा छ । यसअघि आइतबार पुरुषतर्फ खुला केन्द्रीय सदस्यमा ९९ जनाबाट ३५ जना निर्वाचित भएका थिए । १३ सय ६४ मत गणना हुँदा डिला संग्रौला, पुष्पा भुषाल र आरजु राणा अगाडि छन्।"
प्रतिगमनको खतरा अझैं छ : बाबुराम भट्टराई,"काठमाडौं : जनता समाजवादी पार्टीका नेता डाबाबुराम भट्टराईले प्रतिगमनकारी शक्तिको डटेर सामना गर्नुपर्ने बताएका छन् । राजधानीमा आयोजित एक कार्यक्रममा प्रतिगमनकारी शक्तिविरुद्ध एकजुट भएर लड्नुपर्ने बेला आएको बताएका हुन्। उनले भने, प्रतिगमनको खतरा अझै छ । प्रतिगमनकारी शक्तिविरुद्ध एकजुट हुन जरुरी छ । दक्षिणपन्थी शक्ति हाबी हुन सक्छन् । उनले एमसीसीका विषयमा राष्ट्रिय सहमति कायम राख्दै गठबन्धन पनि चुनावसम्म कायम राख्नुपर्नेमा जोड दिए। उनले प्रतिगमन निस्तेज नहुँदासम्म गठबन्धन कायम राख्नुपर्ने बताए।"
गाईवस्तु चोरले गरे ३८ गाउँलेको हत्या,"कडुना : उत्तरी नाइजेरियामा गाईवस्तु चोरहरुको समूहले ३८ गाउँलेको हत्या गरेका छन् । उत्तरी नाइजेरियाको कडुना प्रान्तमा बन्दुकधारी चोरहरुको समूहले विभिन्न तीनवटा गाउँका ३८ गाउँलेको हत्या गरेका हुन् । सो घटना प्रान्तको कौरान फवा, रिहेया र गिवा गाउँमा भएको हो। सो क्षेत्रहरुमा बन्दुकधारी गाईवस्तु चोरहरुको समूहले २४ घण्टामा ३८ स्थानीयको हत्या गरेको सुरक्षा निकायले जानकारी दिएको छ। सो घटना पछिल्लो समयको सबैभन्दा खराब रक्तपात भएको कडुना प्रान्तका आन्तरिक मामलाका आयुक्त स्यामुअल अरुवानले अन्र्तराष्ट्रिय मिडियासँग बताएका छन् ।"
मुस्ताङमा बालबालिकाले लगाए कोरोनाविरुद्धको मोडर्ना खोप,"जोमसोम : मुस्ताङमा सोमबारदेखि मोडर्ना खोप अभियान सुरु भएको छ । जिल्लाको तल्लो क्षेत्रमा बालबालिकालाई अमेरिकन कम्पनीको मोडर्ना खोप अभियान सञ्चालन गरिएको हो। उपल्लो मुस्ताङमा मौसम प्रतिकुल रहेको र स्थानीय बालबालिका बेसी झरिसकेकाले खोप कार्यक्रम सुरु गरिएको छैन । स्वास्थ्य कार्यालय मुस्ताङले पहिलो चरणअन्तर्गत मुस्ताङको घरपझोङ र थासाङ गाउँपालिकामा १२ देखि १८ वर्ष मुनिका बालबालिकालाई कोरोनाविरुद्धको मोडर्ना खोप अभियान सुरु गरिएको जनाएको छ । पहिलो चरणअन्तर्गत मुस्ताङमा ७ सय डोज खोप आएको स्वास्थ्य कार्यालय मुस्ताङका प्रमुख टिकाराम भण्डारीले जानकारी दिए । सरकारले विद्यालय जाने र विद्यालय नजाने सबै बालबालिकालाई लक्ष्यगरी पुस ४ गते देखि १४ गतेसम्म पहिलो चरण र माघ २ गतेदेखि १२ गतेसम्म दोस्रो चरणको मोडर्ना खोप लगाउने कार्यक्रम तय गरेको स्वास्थ्य प्रमुख भण्डारीले बताए । स्वास्थ्य तथा जनसंख्या मन्त्रालयको कार्यतालिका बमोजिम पहिलो चरणअन्तर्गत सोमबारदेखि बुधबार ३ दिनसम्म मुस्ताङमा कोरोनाविरुद्ध मोडर्ना खोप लगाउने कार्यक्रम रहेको स्वास्थ्य प्रमुख भण्डारीको भनाइ छ । स्वास्थ्य कार्यालय मुस्ताङका अनुसार पुस ५ गते सोमबार थासाङ गाउँपालिका१ को टुकुचे स्वास्थ्य चौकी्र र थासाङ३ को लेते प्राथमिक स्वास्थ्य केन्द्रमा वालवालिकालाई पहिलो चरणको मोडन खोप लगाईदै छ । यस्तै, पुस ६ गते सोही पालिकाको वडा२ कोवाङ,वडा४ घाँसा र वडा५ कुञ्जो स्वास्थ्य चौकीमा वालवालिकालाई मोडर्ना खोप लगाउने कार्यतालिका रहेको छ । मुस्ताङ सदरमुकाम समेत रहेको घरपझोङ गाउँपालिकामा पुस ६ र ७ गते पहिलो चरणमा मोडर्ना खोप लगाउने तयारी भइरहेको स्वास्थ्य प्रमुख भण्डारीले जानकारी दिए । मुस्ताङको जिल्ला अस्पताल जोमसोमबाट घरपझोङ ठिनी,स्याङ र जोमसोमका वालवालिकालाई र दोश्रोदिन घरपझोङ२ को मार्फा स्वास्थ्य चौकीबाट मार्फा,छैरो र चिमाङका बालबालिकालाई खोप लगाउने कार्यक्रम रहेको उनले उल्लेख गरे । सरकारले बालबालिकालाई लक्ष्य गरी कोरोनाविरुद्धको खोप अभियान सञ्चालन गर्ने भनिएपनि उपल्लो मुस्ताङको लोमान्थाङ, लोघेरक दामोदरकुण्ड र मध्य मुस्ताङको वारागुङ मुक्तिक्षेत्र गाउँपालिकामा बालबालिकालाई खोप लगाउने कार्यतालिका नरहेको स्वास्थ्य प्रमुख भण्डारीले बताए । हिउँदयामसँगै उपल्लो मुस्ताङका स्थानीय बेसी झरिसकेको र त्यहाँका अधिकांश विद्यालय घुम्ती कक्षाका रुपमा बेसी झरिसकेकाले खोप कार्यक्रम नहुने स्वास्थ्य प्रमुख भण्डारीले जनाए । यस्तै, वारागुङ मुक्तिक्षेत्रमा पनि पहिलो चरणको खोप कार्यक्रम राख्न असमर्थ रहेको स्वास्थ्य प्रमुख भण्डारीको भनाइ छ ।स्वास्थ्य प्रमुख भण्डारीले भने, चिसोका कारण ३ वटा पालिकामा यसपटक खोप कार्यक्रम राखिएको छैन । गर्मीयाम सुरु भएपछि विद्यार्थीमाथि उक्लिन्छन् ,त्यसपछि खोप कार्यक्रम सुरु गछौं । लोमान्थाङ,लोघेकर दामोदरकुण्ड र वारागुङ मुक्तिक्षेत्रका बालबालिकालाई चैत्र वा वैशाख महिनामा मोडर्ना खोप प्रदान गरिने उनले जानकारी दिए । मुस्ताङमा हिउँदयामसँगै चिसो अत्यधिक बढेकाले यहाँका विद्यालयले पुस १ गतेदेखि विद्यार्थीलाई दुई महिनाका लागि नियमित हिउँदे बिदा दिइसकेका छन् ।मुस्ताङमा सबै विद्यालय बन्द भइसकेको छ, उनले भने ,यसैले सम्बन्धित पालिकालाई मात्र सूचना गरी स्वास्थ्य केन्द्रबाट खोप दिने व्यवस्था मिलाएका छौं । पहिलो चरणअन्तर्गत लगाइने कोरोनाविरुद्धको मोडर्ना खोप ९४ प्रतिशत प्रभावकारी रहेको स्वास्थ्य कार्यालय मुस्ताङको भनाइ छ । पहिलो चरणमा खोप लगाएका बालबालिकाले २८ दिनपछि दोस्रो मात्रा पूरा गर्नुपर्ने हुन्छ । यसअघि हिमाली जिल्ला मुस्ताङमा १८ वर्षदेखि माथि उमेर समूहका शतप्रतिशत नागरिकले कोरोना बिरुद्धको खोप लगाइसकेका छन् । उनीहरुलाई विभिन्न चरणमा कोभिसल्ड, भेरोसिल्ड र जोन्सन एण्ड जोन्सन खोप लगाइएको थियो ।"
लगानीयोग्य पुँजीमा संकट आउन दिँदैनौं,"बैंकिङ प्रणालीमा लगानीयोग्य पुँजी अभाव हुन थालेको लामो समय भइसकेको छ। यसैबीच वाणिज्य बैंकहरूको छाता संगठन नेपाल बैंकर्स संघको नयाँ नेतृत्व पनि चयन भयो। कृषि विकास बैंकमा प्रमुख कार्यकारी अधिकृतले संघको अध्यक्षको नेतृत्व सम्हाले। विशेषगरी लगानीयोग्य पुँजी र अर्थतन्त्रका विविध विषयमा केन्द्रित रहेर अन्नपूर्णकर्मी ममता थापाले अध्यक्ष अनिलकुमार उपाध्यायसँग गरेको कुराकानी। संघको अध्यक्ष भएपछि पहिलो पहल के रह्यो ? वित्तीय स्थायित्व कायममा केन्द्रित छौं। केन्द्रीय बैंकले ब्याजदर तोकेअनुसार सबै २७ वटै वाणिज्य बैंकले वृद्धि गरेका छन्। कुनै बैंकको ब्याजदर पनि फरक नहोस् भनेर एकरूपता कायम गरेका छौं। आर्थिक गतिविधिलाई स्थायित्व दिने कुरामा कर्जा प्रवाहलाई मद्दत गर्ने गरी स्रोत परिचालन गर्नेतर्फ केन्द्रित छौं। यसैगरी, सुशासन कायम गर्ने र भुक्तानी प्रणालीलाई बलियो बनाउने काम पनि गरेका छौं। नेपालको बैंकलाई दक्षिण एसियामै राम्रो रूपमा हेर्ने गरिएको छ। यहाँको निष्कृय कर्जाको स्थिति पनि खराब छैन। स्थायित्व र सुरक्षित बैंकिङ प्रणालीलाई बलियो बनाउनुपर्छ भनेर रणनीति नै बनाएर काम गरिरहेका छौं। हामीले अन्य मुलुकमा गरेका बैंकका राम्रा अभ्यासलाई पनि ग्रहण गर्ने गरेका छौं। लगानीयोग्य पुँजीको चरम अभावलाई कम गर्ने विकल्पबारे कत्तिको ध्यान दिनुभएको छ ? सर्वप्रथम त आर्थिक गतिविधि राज्यले निर्धारण गरेको आर्थिक वृद्धिदर नै महत्त्वपूर्ण हुन्छ। आर्थिक वृद्धिदरलाई केन्द्रीय बैंकले मौद्रिक नीतिमार्फत प्रक्षेपण गरेको हुन्छ। मौद्रिक नीतिले बजारमा पुँजी कसरी परिचालन गर्ने भन्ने कुरालाई सम्बोधन गर्छ। आर्थिक गतिविधिमा वाणिज्य बैंकको सबैभन्दा बढी हिस्सा रहेको छ। यसको भार करिब ९० प्रतिशतको हाराहारीमा छ। त्यो काम गरिरहेकै छौं। कर्जादेखि स्रोत जोहो गर्ने कामसम्म भइरहेको छ। यसर्थ महत्त्वपूर्ण गतिविधिमा हाम्रो संलग्नता हुने भएकाले मौद्रिक नीतिले जसरी निर्धारण गरेको हुन्छ, सोही सीमाभित्र बसेर आफ्नो स्रोत परिचालन र कारोबार वृद्धि गर्छौं। त्यही अनुसारको सुशासन, मूल्य र मान्यता कायम गर्ने विषयमा नियामकको निर्देशनभित्र रहेर काम गर्दैछौं। संघले विशेष गरेर वित्तीय स्थायित्वलाई मद्दत गर्ने, मुल्य नियन्त्रणमा स्थायीत्व दिने, वृद्धिदर व्यवस्थापन गर्ने, भुक्तानी प्रणालीलाई बलियो र सुरक्षित बनाउने, सुशासन तथा पारदर्शीमा बढी केन्द्रित गरेको छ। अहिलेको समस्या पोस्ट कोभिडको प्रभावको अवस्था हो। गत वर्ष कोभिडको बेला कर्जाको माग अत्यन्तै न्युन थियो। तर हामीसँग स्रोत प्रशस्त थियो। नियामक निकायले पनि कर्जा असुलीमा ऋणीलाई कारबाही नगर्ने सहुलियत दिएको थियो। पुनर्कर्जा जरिवाना नलाग्ने, नविकरण पुनरतालीकिकरण, पूनरसंरचना आदीमा सहजीकरण एवम् सुविधा थियो। यो सबै कार्यले अर्थतन्त्रलाई गतिशील र स्थायित्व बनाउने अभियान हो। हामीले पनि सोहीअनुसार परिचालन गर्यौं। बैंकहरूको कर्जा र निक्षेपको वृद्धिदरमा त निकै असन्तुलन देखिएको छ नि ? यो हाम्रो मात्रै पाटो रहेन। हामीले आन्तरीक रूपमा बढि केन्द्रित भई बजारमा भएकास्रोतहरूलाई मात्रै बढी परिचालन गरेका छौं। तरलता खासगरी ३४ अवस्थामा उत्पादन हुने गर्छ। अर्को, केन्द्रीय बैंकले जारी गरेका ट्रेजरी बिलजस्ता उपकरणहरू तरलताको रूपमा प्रयोग गरेका हुन्छौं। यसबाहेक बैंकहरूले क्षेत्रगत रूपमा कृषि बोन्ड (ऋणपत्र), ऊर्जा ऋणपत्रजस्ता उपकरण बिक्री पनि गरेका छौं। सँगै संस्थागत तहबाट पनि तरलता व्यवस्थापन गर्छौं। देशभित्रैको स्रोतमा निर्भर छौं। वैदेशिक स्रोतहरूको त्यति प्रयोग गरेका छैनौं। हामी छोटो अवधिका स्रोतमा बढी भर परेका छौं। दीर्घकालीन स्रोतमा हामी बढी भर परेका छौं। यो स्थिति अहिलेको मात्रै होइन। करिब १० वर्षको इतिहासको अवस्थालाई पनि अध्ययन एवम् विश्लेषण गर्न सकिन्छ। यसबीच भूकम्प गएको वर्ष र कोभिडको वर्षमात्रै तरलता अधिक भएर सहजता थियो। त्यतिबेला कर्जा विस्तार गर्न सकिएको थिएन। यसबाहेक कहिले तरलता कसिलो हुने कहिले खुकुलो हुने भइरहेको छ। यो अवस्था हिजोको दिनदेखि नै भोगिरहेको कुरा हो। दीर्घकालीन स्रोतका लागि कृषि विकास बैंकले त कृषि बोन्ड ल्यायो। यसले कत्तिको सहजता जुटायो ? अवश्य पनि उक्त काम प्रभावकारी भएको छ। कृषिमा पनि दीर्घकालीन लगानी बढाउनुपर्छ। आयातलाई कम गर्नुपर्छ। सहज रूपमा कर्जा उपलब्ध गर्नुपर्छ भनेर ७ वर्षदेखि १० वर्षसम्मको बोन्ड ल्याइएको हो। अहिले वैदेशिक रोजगारबाट फर्केकाका लागि मुलुकमै रोजगार पनि सिर्जना गर्नुपर्छ। यो राज्यको नीति पनि रहेको हुनाले गत वर्ष करिब १५ अर्ब भन्दा बढि कृषि बोन्ड बिक्री गरेका हौं। यसमा अरू बैंकले कृषिमा कर्जा प्रवाह गर्न नसकेको र अधिक तरलता भएको बेला उनीहरूलाई बोन्ड बिक्री गरेका थियौं। यसअनुसार हामीले कर्जा विस्तार गरिसकेका छौं। यसले दीर्र्घकालीन स्रोतहरू र क्षेत्रगत कर्जाका लागि पनि व्यवस्थापन गरेको छ। केन्द्रीय बैंकले प्राथमिकता प्राप्त क्षेत्र कर्जा भनेर तोकिदिएको छ। प्रणालीमा हुने तरलता र यसलाई व्यवस्थापन गर्नु एउटा पाटो हो। बोन्ड, डिबेन्चरजस्ता लामो अवधिको स्रोत जुटाउने क्षेत्रगत उपकरण जारी गर्ने हो भने भोलि सर्वसाधारणले पनि राम्रै खरिद गर्ने देखिएको छ। यसैले अब इक्विटी मार्केटभन्दा पनि मनी मार्केटसँग जोड्नु पर्ने देखिन्छ। बैंकिङ प्रणालीमा कर्जा माग बढ्नु तर निक्षेप नबढ्नुको खास कारण के हो ? सरकारले पुँजीगत खर्च गर्न नसक्नु यसको कारण हो। चालू आवका लागि दुई पटक बजेट आयो। दुईतीन महिना त्यसमै बित्यो। त्यसले जुन गति दिन्थ्यो त्यो हुन सकेन। अर्को कुरा यसबीच चाडपर्व आयो। यस्तो बेला विकास निर्माणको कामभन्दा पनि उपभोग्य वस्तुमा बढी खपत भयो। यसो हुँदा पनि प्रभाव परेको हो। यस्तै आयातीत वस्तुको मूल्य पनि उच्च भएको छ। अहिले डलरको मूल्य अकासिएको छ। आयातको आकार सोहीअनुसार भए पनि विदेशी मुद्रा विनिमय दर उतारचढाव हँुदा असर पुग्छ। यसो हुँदा शोधनान्तर घाटा उच्च भयो। किनभने रेमिट्यान्सबाट पनि अपेक्षित वृद्धि हुन सकेको छैन। अहिले भनेजस्तो वैदेशिक ऋण र सापटी पनि आएको छैन। पोहोर, परार बैंकिङप्रणालीबाट कर्जामा गएको कर्जा पनि फर्किएको छैन। यस्ता समग्र कारणले प्रभाव परेको हो। यसअनुसार हामीले कर्जा वृद्धि चाहिँ गर्यौं तर यससँगै स्रोत संकलन गर्न नसक्दा खाडल बढी भएको हो। तर संकटै भएको अवस्था होइन। कर्जा मागअनुसारको धान्न नसकेको मात्रै हो। समग्र अर्थतन्त्र कता जाँदै छ ? यो चुनौती कहिलेसम्म ? विकसित मुलुकहरू खासगरी उद्योग व्यवसायमा अघि बढेका छन्। यस्ता मुलुकको तीन महिनासम्म शोधनान्तर घाटा भए पनि सन्तुलित देखिन्छन्। तर हामीजस्तो आयातमा नै निर्भर हुने मुलुकहरू सुरक्षित महसुस गर्दैनौं। डलर विनिमय गरेर काम गर्नुपर्ने हुन्छ। डलरको मूल्यमा उतारचढाव हुन्छ। अत्याधिक आयातमा निर्भर मुलुक र यसको व्यापारबाट उपभोग वस्तुमा बढी आधारित भयौं। उत्पादनमा भएनौं। शोधनान्तर सन्तुलित भएर जान आयातलाई केही समय निरुत्साहित गर्नुपर्छ भन्ने चिन्ता स्वाभाविक हो। तर हामी संकटमै गइसकेको भने होइन। अलिकति सुधार हुनुपर्नेमा अलिकति तल गएकाले सबैको चिन्ताको विषय बनेको हो। यसलाई सुधार गर्न कस्तो पहल जरुरी छ ? विदेशी विनिमय मुद्रा सञ्चित छ भने हामी बैंकरहरूले अपेक्षित लगानी गर्छन्। तर राज्यले प्रतिबन्धित गरेकोमा हामी जाँदैनौं। नियामकीय निकायले गरेको नीतिभित्रै रहेर बैंकहरूले काम गर्ने हो। आयातको नियमअनुसार प्रतीतपत्र पोल्न, टीआर लोन दिएका हुन्छौं र भुक्तानी गरेका हुन्छौं। केही वस्तुको मूल्य सीमा निर्धारण गरेको छ। जुन क्षेत्रमा पैसा बढी जान्छ त्यो क्षेत्रमा नियन्त्रण गरेर स्थिर बनाउनुपर्ने हुन्छ। राज्य, नियामक, बैंकरहरू र उद्योग व्यवसायीले पनि मिलेर काम गर्नुपर्ने हो। यो सबै कुरा एक पक्षले गर्ने मात्र होइन। तर आयातका लागि पेट्रोल, डिजेल मगाइएन भने यहाँ कलकारखाना नै चल्दैनन्। यातायातका संरचनाहरू भत्किन्छन्। त्यसैले सहयोग गर्न वैदेशिक रोजगारमा गएकाको रेमिट्यान्स बढ्न, गैरआवासीय नेपाली (एनआरएन)बाट डलरमा खाता खोल्न पाउने व्यवस्था भएको छ। अब यसमा बढी आक्रामक भएर जान जरुरी छ। एनआरएनएको पैसा ल्याउने हो भने यसले स्रोत जोहोमा केही न केही सुधार गर्छ। एनआरएनएको निक्षेप अहिलेको अवस्थामा सुनौलो अवसर हुने भयो। हो ? निक्षेप जोहोमा यसले सहायता गर्छ। अहिले निक्षेपको अवसर जोडेपछि भोलिका दिनमा बोन्ड तथा डिबेन्चरमा पनि दिर्घकालीन रूपमा यसखाले सहभागी गराउन सकिन्छ। यस्ता विभिन्न खालका उपकरण प्रयोग गर्दै जान सकिन्छ। तर यहाँ निक्षेपको रूपमा आएको पैसा उनीहरूलाई पनि फिर्ता दिनुपर्ने हुन्छ। यो व्यवस्थापन पनि हाम्रै प्रणालीबाट सँगसँगै लैजानु पर्छ। सबै कुरालाई सामञ्जस्यता गरेर जानुपरेको हुनाले यसले राम्रै योगदान गर्छ भन्ने अपेक्षा राखेका छौं। कर्जा निक्षेप अनुपात (सीडी) सीमा नाघिसक्यो। कतिसम्म पुग्ला ? कर्जा दुई खालको हुन्छ। एउटा कुनै एलसी खोल्यौं भने आयात गर्न टीआर कर्जा पनि दिनैपर्ने हुन्छ। यसबाहेकका हिजो स्वीकृत गरेका कर्जाहरूलाई पनि सहयोग गरेनौं भने कारोबारै ठप्प हुन सक्छ। यस्तो हुने गरी काम रोक्न त भएन। असारसम्ममा बैंकहरूको सीडी ९० प्रतिशतसम्म आउनुपर्छ। अहिले अलिअलि तलमाथि भए पनि असारसम्म सो सीमामा आउन कार्ययोजना केन्द्रीय बैंकले मागेको छ। केन्द्रीय बैंकले सञ्चालक समितिबाट स्वीकृत गराएर योजना पठाउनुपर्छ। यसपछि केन्द्रीय बैंकले विश्लेषण गर्छ। हामी योजनाभित्रै भन्ने विश्वसनीयता दिलाउन सक्यो भने हुन सक्छ। कुन बेला लगानी गर्छांैं, स्रोत जुटाउँछौं, यो बेला यति असुली गर्छौं वा कुन बेला पोर्टफोलियो बेच्छौं वा लगानी रोक्छौं भन्नेलगायतका कुरा कार्ययोजनाभित्र रहन्छन्। तरलताको हाहाकार ठ्याक्कै कहिलेसम्म होला ? बैंकर्स संघले भविष्यवाणी गर्ने विषय होइन यो। चार महिनामा कर्जा वृद्धि भएर ३२ प्रतिशत छ। गतवर्ष वार्षिक रूपमा ४९ प्रतिशत देखिएको थियो। यसलाई औसत १९ प्रतिशतको वृद्धिदरमा सीमित गर्नु पर्ने नीतिगत व्यवस्था छ। सो सीमा औसतसम्म नभए केन्द्रीय बैंकले अनुमति दिँदैन। आजसम्म तरलताका लागि राष्ट्र बैंकबाट राम्रो सहयोग पाएका छौं। स्थायी तरलता व्यवस्था (एसएलआर), रिपोलगायतका विभिन्न उपकरणले सहयोग पुर्याएको छ। कर्जा निक्षेप अनुपात नाघे पनि असारसम्म ब्यालेन्स गर भनेको छ। यो सबैको तात्पर्य तरलता संकटमा होइन, व्यवस्थापनमा जानुपर्छ भन्ने हो। माग चाहिँ सधैं बढाउने तर बैंकमा पैसा फर्कनुपर्नेमा नफर्कने अनि तरलता भएन मात्रै भनेर हुँदैन। निक्षेप, नगद प्रवाह, उठ्न बाँकी (निष्क्रिय कर्जा) आए तरलता सहज हुने हो। कृषि विकास बैंकले स्रोत जोहो गर्न कस्ता विकल्प अपनाएको छ ? स्रोत बढाउन भनेर इन्टरनेशनल फुड फर एग्रीकल्चर (आईएफएडी)सँग ३० वर्षे ऋण सम्झौता गरेका छौं। यो कृषिको क्षेत्रमा मूल्य शृंखलामा लगानी गर्न हो। मूल्य शृंखला (भ्यालु चेन) भनेको उत्पादन गर्ने र त्यसलाई कलेक्सन, प्रोसेसिङ, स्टोर, ब्रान्डिङ र उपभोक्तासम्म वितरण गर्ने हो। जहाँ शृंखलाबद्ध रूपमा रहेकालाई कर्जा लगानी गर्नु हो। यसमा एउटाले अर्कोलाई भ्यालु एड गर्दै लैजान्छ। यसैले कृषि उत्पादनदेखि बिक्री वितरणसम्म लगानी गर्न सम्झौता गरेका हौं। हामीले व्यावसायिकतामा जोड दिन खोजेका छौं। यसका लागि ९ अर्ब ६४ करोड रुपैयाँको सम्झौता गरेका छौं। यो ५६ वर्षभित्र लगानी गरिसक्ने र ३० वर्षभित्र भुक्तानी दिने भन्ने योजना छ। अन्य केही बैंकले पनि स्रोत व्यवस्थापनमार्फत दर्ता सम्झौता गरेका छन्। स्रोत जुटाउने सवालमा धेरै बैंक हिजोआज क्रियाशील छन्। यस्तो श्रोत जुटाउन समय लाग्छ। यसमा रेटिङदेखि विभिन्न प्राविधिक पक्ष हुन्छन्। भोलिका दिनमा पैसा फर्काउनुपर्ने हुन्छ। यसका लागि हेजिङ चाहियो। यसको लागत महँगो छ। सरकारको ग्यारेन्टीबाट ल्याएका छौं तर अरूलाई गाह्रो छ। यो बैंकको कृषिमा लगानीको स्थिति के छ ? कुल लगानीमध्ये करिब ३५ प्रतिशत कृषिमै छ। करिब १ खर्ब ७१ अर्ब हाराहारीमा आउस्ट्यान्डिङ (लगानीमा रहेको कर्जा) छ। कर्जा स्वीकृत धेरै छ। निक्षेप १ खर्ब ५० अर्ब ५६ करोड छ। डिबेन्चर, बोन्ड गरेर करिब १ खर्ब ७२ अर्ब रुपैयाँ छ। कर्जा निक्षेप अनुपात (सीडी रेसियो) ९० प्रतिशत भन्दा माथि नै छौं। किनभने गाउँगाउँमा साना कर्जालाई रोकेका छैनौं दिइरहेका छौं। केही स्रोतहरू आउने क्रममा छन्। कृषिको क्षेत्रमा उल्लेखनीय काम गरेका छौं। यो वर्षको बजेट हामीले कुल कर्जाको ५० सम्म कृषिमै जाने भनेर योजना बनाएका छौं। यसकारण सोही आधारमा रहेर काम गरिरहेका छौं। कृषकलाई भुक्तानी प्रणाली बलियो बनाएर कृषिलाई नछोड्ने अरूलाई जोड्ने अभियानमा लागेका छौं। कृषकलाई पनि डिजिटल भुक्तानी प्रणालीमा जोड्ने भनेर लागेका छौं। कृषिसँग जोडिएकोमा कतिपय जोखिम पनि छ। यसकारण बिमासँग सहकार्य गर्नुपर्नेछ। सबैमा विस्तार गर्दैछौं। अन्य क्षेत्रमा पनि लगानी राम्रो छ। आत्तिहाल्ने अवस्था छैन। कृषि विकास बैंकको निष्क्रिय कर्जा (एनपीएल) को स्थिति के छ ? हाल खराब कर्जा असुल भए हाम्रा लागि तरलतामा धेरै सहज हुन्थ्यो। गत आर्थिक वर्ष एनपीएल १८४ प्रतिशतमा थियो। एनपीएल २ प्रतिशतको हाराहारीमा छ। कोभिडका कारणले विगतमा झैं कानुनी कारबाही अगाडि बढाउन सकिँदैन। समग्र बैंकहरूको भने औसतमा १ प्रतिशत हाराहारीमा छ। बैंकहरूले तुलनात्मक रूपमा उत्पादनमा लगानी किन कम गरेजस्तो लाग्छ ? दुई वर्षसम्म कोभिडका कारण पूर्ण रूपमा अर्थतन्त्र चलायमान भएन। तर चालु वर्षमा कोभिडको प्रभाव पनि कम हँुदै गएको छ। त्यसैले बजारको माग बढ्दै गएको छ। यसले विगतमा भन्दा बढी आय हुन गएको हो। उत्पादनमुखी क्षेत्रमा कर्जा दिन बैंकले गाह्रो मानेका छैनन्। बजारमा माग के छ भन्नेमा पनि भर पर्छ। कृषिमा लगानी गर्ने भनेको १०२० लाखदेखि १ वा ५ करोड हुन्छ। किनभने ठूलो मात्राका जग्गाहरू छैनन्। उत्पादनमा आवश्यक उपकरण तथा प्रविधि छैनन्। उच्च प्रविधि राखेको छैन। जोखिम कम छ। मल, बीउ समयमा पाउँदैनन्। अहिलेको कृषि मौसमको आधारमा मात्रै छ। पूर्वाधार बलियो छैन। यद्यपि अहिले कर्जा विस्तार राम्रै भएको छ। सहुलियतपूर्ण कर्जा प्रवाह कस्तो छ ? सहुलियतपूर्ण कर्जा करिब दुई खर्बभन्दा बढी प्रवाह भएको देखिन्छ। १ लाख ३० हजारभन्दा बढीले लिइसकेका छन्। हिजोको दिनमा यस्तो ब्याज अनुदानमा कर्जा थिएन। तर अहिले यो व्यवस्था गरेर विस्तारै व्यवसायीकरण गर्न खोजेको छ। हिजो निर्वाहमुखी कृषि उत्पादन क्षेत्र थियो। अब हामी फेरि व्यवसायीकरणतर्फ छौं। मुलुकमा पहिलेदेखि विभिन्न कारखाना पनि थिए। जुटमिल, सुती कारखाना, चिनीमिल, जुत्ता, कागजलगायतका कारखाना थिए। तर बीचमा यस्ता चिजबाट पछाडि परेको देखिन्छ। तर अहिले फेरि औद्योगीकरणमा गएको छ। यहाँ प्रशस्तै सिमेन्ट उद्योगहरूले आफ्नै कच्चापदार्थबाट उत्पादन गरिरहेका छन्। कतिपय कुरामा आत्मनिर्भर भएका छौं। खसीको मासु, कुखुरा र माछाको मासुमा बलियो हँुदै आएका छौं। यसपालिदेखि फलफूल नेपालमै उत्पादन हुन थालेका छन्। एभोकाडो, किबी, कागती पनि धेरै उत्पादन भएका छन्। कृषिको ब्रान्ड बनाउन सजिलो छैन। कृषिमा केराजस्ता फलफूलमा प्रशस्त लगानी छ। कतिपय तरकारी स्थानीय तहमा खपत हुने गरेका छन्। पहिले भन्दा व्यावसायिक ढंगबाट आएको छ। कृषिमा सुधारोन्मुख अवस्था छ। सेयरमा अस्वाभाविक कर्जा गएपछि केन्द्रीय बैंकले यसलाई रोक्न सीमा लगायो। तर लगानीकर्ता असन्तुष्ट देखिए नि ? राज्य र नियामक निकायले नीति लिएको हुन्छ, उत्पादन क्षेत्र र अनुत्पादन क्षेत्र भनेर। पुँजीबजारमा पनि इक्विटीमा आधारित छौं। बोन्ड (ऋणपत्र), डिबेन्चरले नयाँ पुँजीलाई स्रोत बनाउँछ। ४१२ को नीतिगत व्यवस्था गर्नेबित्तिकै एउटा बैंकले मात्रै ठूलो कर्जा नदिएर सबै बैंकलाई भाग लाग्छ। सबै लगानीकर्ताको पहुँचमा पनि हुन जान्छ। कोभिडको बेला भएर पनि यस्तो व्यवस्था गरिएको होला। प्रवाह गर्न रोकेको छैन तर टुक्रा मात्रै पारिएको हो। यसले आम जनसंख्याको पहुँच पुगेकै देखाउँछ। जुन राम्रो हो। अहिले सेयर मूल्य तल गएको हुनाले मार्जिन कलहरूमा अप्ठ्यारो परेको छ। हिजो ३३३४ सय पुगेको नेप्से झरेर २२२३ सयमा पुग्नु भनेको धेरै फरक आएको छ। एक किसिमको लगानीयोग्य पुँजी अभावले पनि यसलाई जोड्छ। तरलता अभाव हुँदा निक्षेपको ब्याजदर बढाइयो। केन्द्रीय बैंकले क्याप लगाएपछि रेमिट्यान्सबाहेक अधिकतम १००५ रह्यो। अब ब्याजदरको स्थिति कता जान्छ ? नियामकले यही विन्दुमा टेकेर गर्नु भनेको छ। व्यक्तिगत निक्षेपभन्दा संस्थागत १ प्रतिशत विन्दुले मुनि राख्नुपर्ने हुन्छ। आधार विन्दु तोकिदिएको छ। १० भन्दा माथि नजान भनेको छ। विगत दुई महिना हामीले बढाएकै हो। अहिले बचतको आधारदर ५ प्रतिशत हाराहारीमा छ। अब बढाउने भनेको ५ प्रतिशतको अन्तर राखेर हो। यो महिनामा बढाएनौं। यसअघि दुई महिना बढाउँदा पनि खासै निक्षेपहरू अटाउन सकेनौं। लागत मात्रै बढ्यो। एकातिर स्रोत नबढ्ने तर लागत बढ्नु भनेको कमाइमा संकुचन आयो। कर्जा निक्षेप ब्याजदर अन्तर (स्वाप रेसियो) ४४ हुनुपर्ने भनिएको छ। तर कतिपय बैंकको योभन्दा कमकै अन्तरमा कर्जा दिइएको छ। कति कर्जा त २, साढे २ प्रतिशतको कर्जा र निक्षेपको ब्याजदर अन्तरमा दिइएको छ। यस्तो अवस्थामा खर्च बढाउनु भएन। स्थायित्व काम गर्न आयातलाई पनि हेरेर नियन्त्रण गरेर वा खराब कर्जा असुली गर्नुपर्ने हुन्छ। अब पुसमा करको पैसा तिर्नुपर्छ। कतिपय लाभांशका पैसा बाँड्नुपर्ने हुन्छ। हुन त यो बैंकमै आउँछ। तैपनि यो सबै कुरा हेर्दा पुसमा स्रोतहरू ह्वात्तै बढ्दैन कि ? खर्चहरू बढी हुने भएकाले सन्तुलित भएर बैंक र वित्तीय संस्थाहरूले साबिककै ब्याजदरमा बस्छौं। बरु पुस महिनाको अवस्थालाई हेरेर माघमा ब्याजदर बढाउनु पर्छ कि भन्नेमा छौं। स्रोत आकर्षण हुन्छ भने के भयो त ? पैसा लिने हो। सीमामा रहेर काम गर्न बाधा पुग्दैन। लागत बढाएर नकारात्मक प्रभाव पनि नपरोस्। यता मूल्यवृद्धिलाई पनि व्यवस्थापन गरेका छौं। न्यूनतम करिब ५ प्रतिशतको हाराहारीमा बचतको ब्याज दिएर। रेमिट्यान्सलाई प्रोत्साहनस्वरूप ११०५ प्रतिशत दिएका छौं।"
कोरोना जोखिम भत्तामा अस्पतालका निर्देशक र उपनिर्देशकको मनोमानी,"चितवन : नेपाल सरकारले अस्पतालको कोभिड वार्डमा काम गर्नेहरुलाई प्रोत्साहनस्वरुप जोखिम भत्ता दिने भनेपनि उनीहरुले उचितरुपमा भत्ता पाएनन्। भरतपुरको वीपी कोइराला मेमोरियल क्यान्सर अस्पतालमा कोभिडको उपचारमा अग्रपंक्तिमा रहेर काम गर्नेहरुले भन्दा अस्पतालका कार्यकारी निर्देशक डा देजकुमार गौतम र उपनिर्देशक डा कृष्णसागर शर्माले सबैभन्दा बढी आफूलाई राखेर वितरण गरेको पाइएको छ। जोखिम मोलेर काम गरेकाको तुलनामा उनीहरुले आफूलाई बढी रकम बुझेको पाइएको छ। तलब स्केलअनुसार वितरण गरिने भए पनि धेरै दिन काम गरेको देखाएर बढी भत्ता लिएको स्रोतले बताएको छ। करसहित वितरण गरिएको २६ लाख रुपैयाँमध्ये डा गौतम र डा शर्मा मिलेर मनोमानी ढंगबाट वितरण गरेका हुन्। मापदण्ड नबनाइ उनीहरुले आफू निकटका कर्मचारीलाई पनि बढी भत्ता वितरण गरेका छन्। आफूखुसी भत्ता वितरण गरेपछि अस्पतालमा विरोध भएको छ। गौतम र शर्माले सबैभन्दा बढी भत्ता आफैँले लिएका छन्। कोडिभ वार्डमा खटिएकाले कम भत्ता पाएको भन्दै विरोध जनाएका छन्। कोरोना भत्ताको नाममा उपनिर्देशक शर्माले सबैभन्दा बढी लिएका छन्। क्यान्सर अस्पतालले दोस्रो लहरको समयमा २०७८ वैशाखमा कोभिड वार्ड सञ्चालन गरेको थियो। शर्माले वैशाखको १६ दिनसहित जेठ र असारको पूरै दिन गरेर ७४ दिनको बनाएर एक लाख ३८ हजार २६७ रुपैयाँ बुझेका छन्। उनले लिएको भत्ताअनुसार उनी एक दिन पनि नछुटेको देखिन्छ। उनीपछि धेरै पाउनेमा कार्यकारी निर्देशक डा गौतम हुन्। उनले एक लाख २२ हजार ४४९ रुपैयाँ लिएका छन्। नर्सिङ प्रमुख सविता पन्थीले ५६ हजार बुझेकी छन्। तर कोभिड वार्डको संयोजकको रुपमा निरन्तर काम गरेका मेडिकल अंकोलोजिष्ट रजिष्ट्रार डा गुरुशरण शाहले जम्मा ४४ हजार रुपैयाँ पाएका छन्। कोभिडमा काम गर्नेको ड्युटी रोष्टरसमेत बनाइएको छैन। कार्यकारी निर्देशक र उपनिर्देशकले आफू निकट कर्मचारीले धेरै काम गरेको बनाएर भत्ता दिएका छन्। अस्पतालको प्रशासनलाई थाहै नदिइ आफूखुसी भाग लगाएका छन्। आफूहरु निकटका कर्मचारीलाई उनीहरुले बढी भत्ता वितरण गरेका छन्। अग्रपक्तिमा रहेर प्रत्यक्ष बिरामीको उपचारमा संलग्न चिकित्सक, स्वास्थ्यकर्मी तथा कर्मचारीको तुलनामा प्राशसनिक कर्मचारीले बढी भत्ता पाएका छन्। कार्यकारी निर्देशक गौतमको स्वकीय सचिव राजकुमार बसेल, उपनिर्देशकको स्वकीय सचिव सावित्रा पन्त र अध्यक्षको स्वकीय सचिव हेम गर्जा मगरले पनि भत्ता पाएका छन्। स्टोर शाखाका इन्चार्ज कृष्ण बराल, सोही शाखाका अशोकबाबु लम्साल, अक्सिजन प्लान्टमा काम गर्ने हेल्पर सुकबहादुर तामाङले पनि बढी भत्ता लिनेमा पर्छन्। कोरोनाको दोस्रो लहर सुरु हुँदा भरतपुरका अस्पताल भरिएपछि क्यान्सर अस्पतालमा एक सय ४० बेडको कोभिड वार्ड सञ्चालन गरेको थियो। वार्ड सञ्चालनको लागि समिति बनाउने छलफल भए पनि व्यवस्थापनले समिति बनाउन आनाकानी गरेको थियो। कोभिडको समयमा संक्रमण न्यूनीरण गर्दै सेवा सुविधा प्रभावित नहोस भनेर डा विनय ठाकुरको संयोजकत्वमा त्यसबेला कोभिड व्यवस्थापन उपसमिति बनेको थियो। यो उपसमितिले छुट्टै समिति बनाएर कोभिड वार्ड सञ्चालन गर्न आग्रह गरेको थियो। तर कार्यकारी निर्देशकले अटेर गरेर उपसमिति बनाउन मानेनन्। अस्पतालको व्यवस्थापकले दिने हो भने अध्यक्षदेखि तल्लो तहको कर्मचारीले पाउनुपर्यो। वार्डमा गएर प्रत्यक्ष बिरामीको उपचारमा खटिएकालाई दिने हो भने त्यसैअनुसार हुनपर्यो,' एक चिकित्सकले नाम नबताउने सर्तमा भने, 'आफूलाई मन परेको मान्छेलाई धेरै दिन काम गरेको बनाएर भत्ता बाँडिएको छ। त्यसमा पनि प्रशासनिक फाँटमा काम गरेकाले पाएका छन्। अस्पतालको प्याथोलोजीमा काम गर्ने कसैले पनि भत्ता पाएका छैनन्। विभागका प्रमुख रञ्जनकुमार भट्टले कार्यकारी निर्देशकलाई भेटेर असहमति व्यक्त गरे। उनले मनोमानी ढंगबाट वितरण गरिएको भन्दै प्याथोलोजी विभागको टोली नै गएर कार्यकारी निर्देशकलाई भेटेर भत्ता वितरण पारदर्शी नभएको भन्दै विरोध गरेका छन्। कोभिड परीक्षणका लागि स्वाव संकलन गर्नेले समेत भत्ता पाएका छैनन्। प्याथोलोजिमा काम गरेका चार जना चिकित्सक, नौं जना टेक्नोलोजिष्टले भत्ता नै पाएनन्। काम गर्न नमानेर रोएर जागिर छाड्न खोज्नेहरु थिए। त्यस बेलामा पनि हामीले रातदिन नभनी काम गर्यौं। तर कार्यकारी निर्देशक र उपनिर्देशकले हामीलाई केही नदिएर आफैँलाई राख्नुभएछ,' एक प्राविधिकले भने। अधिकांश असन्तुष्ट छन्। त्यस्तै कोभिड वार्डमा प्रयोग भएका कपडा सफाइ गर्ने कर्मचारीले समेत पाएका छैनन्। अस्पतालको लोन्ड्रीमा काम गर्ने ६ जना भत्ताबाट वञ्चित भएका छन्। लोन्ड्री इन्चार्ज कृष्ण आचार्यले जोखिममा काम गर्दा आफूलाई वेवास्ता गरिएको गुनासो गरे। कोभिड वार्डको लुगा धुनेहरुले पनि भत्ता पाइएका छैनन्। मैले कुरा राख्दा उपनिर्देशक शर्माले बिर्सेर त्यस्तो भएको हो भन्नुभयो,' आचार्यले भने। अस्पतालका कार्यकारी निर्देशक डा देजकुमार गौतमले काम गरेका सबैले भत्ता पाएको बताए। जसले जति काम गर्यो, काम गरेअनुसार दिइएको छ, उनले भने, 'डाइरेक्टर र डेपुटीले बढी काम गरे बढी पैसा पाए। काम गरेको भएर पाएका हुन् नत्र पाउथेनन्।"
"गिनिज बुकमा नाम लेखिदिए हुन्छ, ओली गफाडी नम्बर एक : माधव नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले गठबन्धनको सरकार लामो समयसम्म रहने बताएका छन् । समाजवादी प्रेस संगठन नेपालले आयोजना गरेको प्रतिगमन विरुद्धको कार्यक्रमलाई सम्बोधन गर्दै नेता नेपालले यस्तो बताएका हुन् । उनले भने,स्थानीय तहको चुनावसम्म नै गठबन्धन नटुट्ने गरि छलफल अघि बढिरहेको छ । गठबन्धनको सरकार लामो समयसम्म रहन्छ । उनले ओलीको नारा वामपन्थ होइन रामपन्थ भएको भन्दै संसदीय परम्पार मिचेको आरोप लगाए। उनले भने, केपी ओलीको भूमिका प्रतिगमनकारी हो । उनले संसदीय परम्परा मिचे । केपी ओलीको नारा वामपन्थ होइन रामपन्थ हो । उनी यथास्थितिवादी हुन् । उनी समाजवाद मन पराउँदैनन् । पाँचैवटा पार्टी अग्रगमनकारी हुन् । उनले ओलीलाई गफाडीको संज्ञा समेत दिए। उनले भने,' गफाडी नम्बर एक केपी ओली भनेर गिनिज बुकमा नाम लेखिदिए हुन्छ।'"
"काठमाडौंको तामक्रम ३ डिग्रीमा झर्यो, हुम्लामा माइनस ६","काठमाडौं : काठमाडौं उपत्यकासहित मुलुकभर चिसो बढ्न थालेको छ। राती र बिहानपख तापक्रम घट्न थालेको हो। काठमाडौं उपत्यकामा दिउँसो घाम लागेपनि साँझ बिहान भने चिसो बढ्न थालेको छ। मौसम पूर्वानुमान महाशाखाका अनुसार आज बिहान ८: ४५ बजे काठमाडौंको तापक्रम ३२ डिग्री सेल्सियस मापन गरिएको हो। अधिकतम तापक्रम घटेर १७४ डिग्रीमा पुगेको छ। सबैभन्दा जुम्लाको तापक्रम कम छ । आज जुम्लाको तामपक्रम माइनस ६२ डिग्री सेल्सियस छ। अधिकतमक तामपक्रम १४४ डिग्री छ। यस्तै अहिले देशको पश्चिमी र मध्य तराई भूभागका केही स्थानमा र पूर्वी तराईका थोरै स्थानमा हुस्सुकुहिरो लागेको छ। आज बिहान ८ : ४५ बजेको मौसमी अवस्थाअनुसार धनगढीको तापक्रम ४२ डिग्री, नेपालगंजको ४६, भैरहवाको ७५, सिमराको ६ , जनकपुरको ८ र विराटनगरको ८ डिग्री सेल्सियस रहेको छ। मौसम पूर्वानुमान महाशाखाले तराईका भूभागहरुममा बिहानको समयमा हुसुकुहिरो लाग्नुका साथै देशभर चिसो बढ्ने क्रममा रहेकोले चिसोबाट बच्न आवश्यक सुरक्षा एवं सतर्कता अपनाउन अनुरोध छ। यस्तो छ ३ दिनको मौसम अवस्था ०७८ पौष ५ दिउँसो : बाग्मती, गण्डकी, लुम्बिनी र कर्णाली प्रदेशमा आंशिक बदली रही बाँकी भूभागमा मौसम सामान्यतया सफा रहनेछ। राती : देशभरि आंशिक बदली रहनेछ। २०७८ पौष ६ दिउँसो : प्रदेश १, बाग्मती, गण्डकी, कर्णाली प्रदेशको पहाडी भूभागमा आंशिक देखि सामान्य बदली रही बाँकी भूभागमा आंशिक बदली रहनेछ। रहनेछ। देशको उच्च पहाडी तथा हिमाली भूभागका थोरै स्थानमा हल्का हिमपातको पनि सम्भावना रहेको छ। राती : प्रदेश १, बाग्मती र गण्डकी प्रदेशको पहाडी भूभागमा आंशिक देखि सामान्य बदली रही बाँकी भूभागमा आंशिक बदली रहनेछ। प्रदेश १ तथा बाग्मती प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको पनि सम्भावना रहेको छ। २०७८ पौष ७ दिउँसो : पहाडी भेगमा आँशिक बदली रही बाँकि भेगमा मौसम सामान्यतया सफा रहने छ । राती : पहाडी भेगमा आँशिक बदली रही बाँकि भेगमा मौसम सामान्यतया सफा रहने छ ।"
इरानमा पनि देखियो ओमिक्रोन,तेहरान : इरानमा समेत ओमिक्रोन संक्रमण देखिएको छ । इरानको स्वास्थ्य मन्त्रालयले कोरोनाको नयाँ भेरियन्ट ओमिक्रोन संक्रमणको पहिलो केस भेटिएको पुष्टि गरेको छ । युएईबाट आएका एक इरानी नागरिकमा ओमिक्रोन देखिएको त्यहाँको सरकारी टेलिभिजनलाई उदृत गर्दै अलजजीरामा समाचार छ । त्यहाँको स्वास्थ्य मन्त्रालयले शंकास्पद अन्य दुईजनामाथि समेत निगरानी गरिरहेको छ । इरानमा ६० प्रतिशत मानिसले कोरोनाविरुद्दको दुई डोज खोप लगाइसेका छन् । खोप लगाइसकेका अधिकांश मानिस बुस्टर डोजको पर्खाइमा छन्।
एमसीसी सहज वातावरणमा अघि बढाउन चाहन्छौं : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) लाई सहज वातावरणमा अघि बढाउन चाहेको बताएका छन् । समाजवादी प्रेस संगठन नेपालले आयोजना गरेको प्रतिगमन विरुद्धको कार्यक्रमलाई सम्बोधन गर्दै नेता नेपालले यस्तो बताएका हुन् । उनले भने, एमसीसीसँग जोडिएकाहरुले हामीलाई बुझाउने कोसिस गरिरहेका छन् । हामी संवादमा रहेका छौं । यसलाई राम्रो वातावरणमा र सहज वातावरणमा हामी अघि बढाउन चाहन्छौं । विशुद्ध आर्थिक सहयोगको विषय बनोस्, सेनासँग वा नेपालको सार्वभौमसत्तासँग जोडिने कुरा नहोस् । उनले एमसीसीबारे छलफल भइरहेको बताए। उनले भने, एमसीसीको सवालमा पनि हामी छलफल चलाइरहेका छौं । छलफल चलाएर त्यसको अन्र्तवस्तु के छ ? कहिँ त्रुटी कमजोरी छन् भने, सच्याउनुपर्ने कुरा छ भने, कमिटमेन्ट दिनुपर्ने कुरा छ भने, ती के के हुन् भन्ने बारेमा पनि छलफल गरिरहेका छौं।' तीनजनाको कमिटी बनाइएको छ। यो कमिटीले पनि अध्ययन गरेर निष्कर्ष अगाडि सार्नेछ।' यी सबै कुरा गरेर नेपाललाई कुनैपनि किसीमको सैन्य गठबन्धनमा समावेश गर्ने कुरामा स्वीकार्दैनौं, 'नेपालले भने, एमसीसीको विषयमा पाँच दलको विषयमा छलफल गर्दैछौं । साझा निष्कर्ष निकालेर देशको हितकै पक्षमा हुनेगरी अगाडि बढ्नेछौं ।"
पावरको छायामा निर्वाचन,"जनकपुरधाम : पहिलोपटक मैले संविधानसभाको निर्वाचनमा उम्मेदवारी दिँदा लाखमा खर्च भयो। त्योबेला निर्वाचित भएर केही दिनका लागि मन्त्री बन्ने अवसर पनि पाएँ। तर, अर्कोपटक फेरि चुनाव लड्दा कार्यकर्ताहरूको महŒवाकांक्षा बढ्यो र करोडमा खर्च भयो, प्रदेश २ का उद्योग, पर्यटन तथा वनमन्त्री शत्रुधन महतो निर्वाचन प्रणाली सुधारसम्बन्धी एक कार्यक्रममा आफ्नो अनुभव सुनाउँदै थिए, मैले हालसम्म प्रदेश र केन्द्र गरी चारपटक निर्वाचनमा उम्मेदवारी दिएँ र लाखदेखि करोडौँ खर्चिनु पर्यो। के गर्ने पैसा खर्चेन भने पार्टीले पनि टिकट दिँदैन। कार्यकर्ताले पनि रुचाउँदैनन्। तत्कालीन नेकपा एमालेबाट प्रदेशसभा प्रतिनिधित्व गरिरहेका महतोले निर्वाचन प्रणालीमा सुधारका लागि भएका नियम, कानुन र दण्ड सजायको प्रावधानलाई कडाइका साथ पालना गराउन निर्वाचन आयोगलाई सुझाव दिए। आइतबार नीति अनुसन्धान प्रतिष्ठानको आयोजना र निर्वाचन आयोग नेपालको समन्वयमा जनकपुरमा भएको निर्वाचन प्रणाली सुधारसम्बन्धी संबाद कार्यक्रममा सहभागी वक्ताहरूले आयोगको कार्यशैलीमाथि पनि प्रश्न उठाएका थिए। तीनै तहको निर्वाचनमा बढ्दो पैसा र पावरको प्रभावले लोकतन्त्रमाथि नै संकट उत्पन्न हुने अवस्था आएको नागरिक समाजका अगुवा अमरचन्द्र अनिलको ठम्याइ थियो। पैसा र पावरको दुरुपयोगका सम्बन्धमा मिडिया कराइरहेको हुन्छ। तर, निर्वाचन आयोगले देख्दैन। कुनै उम्मेदवारलाई कारबाही गर्दैन अनि कसरी सुध्रिन्छ यो प्रणाली, अनिलले आयोगतर्फ प्रश्न गर्दै भने, सर्वप्रथम त निर्वाचन आयोग नै सरकारको छायामा छ। जबसम्म यो निकाय पूर्ण स्वायत्त हुँदैन तबसम्म निर्वाचन प्रणाली सुधारमा समस्या छ। त्यस्तै, उम्मेदवारीदेखि मतदानसम्मको समयावधि निकै लामो राखिने चलनले पनि खर्च अत्याधिक बढ्ने नेकपा एमालेबाट प्रदेशसभा सांसद शारदा थापाको भनाइ छ। उनले भनिन्, निर्वाचन खर्च घटाउन उम्मेदवारीदेखि मतदानसम्मको अवधि कम गरिनुपर्छ। साथै, पर्यवेक्षकहरूमाथि पनि विशेष निगरानी आयोगले राख्नु पर्दछ। चुनावी प्रचारप्रसारका लागि अपनाइने शैलीहरूमा सुधार हुन जरुरी छ भएको बताउँछन्, नेपाल बार एसोसिएसन जनकपुरका अध्यक्ष किशोरी साह । अनावश्यक रूपमा गरिने वाल पेन्टिङ, पर्चा पम्पलेट र सयौंको संख्यामा कार्यकर्ता उतारेर गरिने शक्ति प्रदर्शनमा रोक लगाइनुपर्छ, उनले भने। नेपालबाट ४० लाखभन्दा बढी युवा जनशक्ति वैदेशिक रोजगारीमा रहेको हुँदा त्यसलाई पनि निर्वाचनमा समेट्नु अति आवश्यक रहेको धनुषाका प्रमुख जिल्ला अधिकारी बन्धुप्रसाद बाँस्तोलाको ठम्याइ छ। प्रत्येक दूतावासहरूमा मतदान केन्द्रको व्यवस्था गरी त्यहीँका एक अधिकारीलाई नाम दर्ता गर्ने अधिकारीका रूपमा राखी विदेशमा भएका नेपालीहरूलाई पनि निर्वाचनमा समेट्न सकिन्छ, बाँस्तोला भन्छन्, निर्वाचनलाई सहज र सुलभ बनाउन प्रमुख पदहरूमा एक व्यक्ति कति पटकसम्म निर्वाचित हुन पाउने ?, त्यसको बन्देज लगाउनुका साथै समानुपातिक सिटमा एकपटक आरक्षित कोटा पाइसकेकोले अर्कोपटक दोहर्याउन नमिल्ने व्यवस्था गर्न आवश्यक छ। निर्वाचन प्रणाली सुधार गर्न सुझावहरूलाई दस्तावेजीकरण गरी सम्बन्धित निकायसम्म पुर्याउनु आवश्यक रहेको नीति अनुसन्धान प्रतिष्ठानका कार्यकारी अध्यक्ष डा विष्णु राज उप्रेतीको भनाइ थियो।"
परदेशमा अलपत्र चेलीको उद्धार गरौं,"राम्रो लगाउने, मिठो खाने, सुविधाको घरमा चैनले रात बिताउने मिठा सपना बुन्दै परदेसिएका नेपाली महिलायुवतीका पीडाप्रति सिंगो समाज जाग्नै पर्ने देखिएको छ। स्वदेशमै रोजगारी नपाएर तथा सुरक्षित भविष्य नदेखेर सात समुद्रपारि पुगेका महिलाहरू नेपालीबाटै ठगिने, बेचिने, शोषित हुने र सित्तैमा जीवन बर्बाद गर्न बाध्य भइरहेका छन्। छोराछोरी, घरपरिवारको जीवन उज्ज्वल बनाउने उद्देश्यले विदेशीका महिलाहरू आफ्नै जीवन जोखिममा परेपछि उद्धारका लागि हारगुहार गर्दैछन्। र, पनि सरकार र सरोकारवालाहरूले पहलकदमी नलिँदा विपत्मा परेका नेपाली चेलीहरूले झन् कष्ट व्यहोरिरहेका छन्। कुनै समय थियो, छोरी मान्छे घरको चार दिवार नाघ्नु हुँदैन। तर, आधुनिक शिक्षा, सूचनाप्रविधिको विकाससँगै समाज पनि चेतनशील हुँदै गएपछि नेपाली चेलीहरू श्रम गर्न सात समुद्रपारि पुग्न थालेका छन्। कतिपयले विदेशी भूमिमा पनि राम्रै स्थान बनाएर आफू र आफ्नो परिवारको भविष्य सुरक्षित र सम्पन्न बनाइसकेका छन्। तर, थोरै पढेका, घरेलु, खेती तथा श्रम गर्न बाहिरिने नेपाली चेलीका दुःख र पीडा भने दर्दनाक छन्। पछिल्ला दिनमा भिजिट भिसामा युनाइटेड अरब इमिरेटस्मा पुर्याएका चेलीहरू अलपत्र परेका छन्। नेपाली दलालले अनेक प्रलोभन र मिठा सपना बुन्न लगाएर त्यहाँ पुर्याइएका चेलीले दुई चार पैसा कमाइ गर्न त परै जाओस्, उल्टै आफ्नै उद्धारका लागि रोइकराइ गर्नु परिरहेको छ। अफिसमा बसेर काम गर्ने हो, महिनाको यति उति कमाइ हुन्छ, त्यसपछि त जीवन नै यस्तो बन्छ भनेर नेपाली चेलीलाई प्रलोभनमा पारेर दलालले यूएई लग्ने गरेका छन्। भिजिट भिसाको अर्थ र प्रयोग पनि थाहै नपाई त्यहाँ पुग्ने चेलीलाई स्थानीय एजेन्सीले साहुसँग बेच्ने र मोटो रकम कमाउने गरेका छन्। त्यसमा नेपाली दलालको पनि भूमिका हुन्छ। नयाँ रूपको बेचबिखनले चेलीहरूको जीवन भने नर्कमा पुगेजस्तै हुन्छ। कमाइ त परै जाओस्, घर परिवारसँग सम्पर्क पनि गर्न पाउँदैनन्। अहिले यूएईमा यस्ता दुःख पाएका चेलीहरू सेल्टरमा दिन काट्दै स्वदेश फर्किने आसमा छन्। मध्यपूर्वका खाडी मुलुक र मलेसिया नै नेपालीहरूको मुख्य वैदेशिक रोजगारीका देश बनेका छन्। खाडी मुलुकमा पनि यूएई अलि बढी आकर्षक मानिन्छ। तर, पछिल्ला दिनमा मानव तस्करले यूएईलाई ट्रान्जिट बनाएर सिधासाधा नेपालीलाई झुक्याउने र अलपत्र पार्ने गरेका छन्। भिजिट भिसाको महत्त्व, उद्देश्यबारे ज्ञान नै नभएका चेलीहरू लैजाने र अलपत्र पार्ने क्रम बढेको छ। भिजिट भिसामा कामदार लैजान नेपाली दलालहरूले अध्यागमनसँग पनि सेटिङ मिलाउने गरेका छन्। नत्र, यूएईजस्ता देशमा के कस्तो आर्थिक हैसियत भएका नेपाली घुम्न जान्छन् ? त्यहाँ घुम्न जानुको उद्देश्य के हो ? जस्ता पक्षको ख्यालै नगरी अध्यागमनले नेपाली चेलीलाई त्यहाँ जाने अनुमति दिनुको अर्थ के हो ? दैनिक सयौंको संख्यामा भिजिट भिसामार्फत नेपालीहरू यूएई पुगे पनि सरकार भने अनदेखा गरिरहेको छ। त्यहाँ पुग्नेका पीडा र दुःखका चित्कारले भन्दा दलालमार्फत कमाइ हुने दुईचार पैसाको लोभमा सरोकारवालाहरूले रमाइलो मानिरहेका छन्। देशभित्रै रोजगारी र राम्रो तलब सुविधा दिन नसकेका बेला वैदेशिक रोजगारमा आफ्ना नागरिक पठाउनु सरकारको बाध्यता हो। विदेशमा पसिना चुहाएर पठाएको रेमिट्यान्सले देशलाई फाइदै पुगेको छ। तर, वैदेशिक रोजगारीलाई मर्यादित बनाउने, विदेशमा आफ्ना कुनै पनि नागरिकले दुःख नपाऊन भन्नका लागि नीति नियम बनाउने, बदमासी गर्ने दलाललाई कारबाही गर्ने र विदेशमा रहेका आफ्ना नागरिकका दुःख पीडामा साथ दिने दायित्व र जिम्मेवारी सरकारको हो। विदेशमा लगेर आफ्ना चेलीहरूलाई अलपत्र पार्ने, बेच्ने र उनीहरूको जीवन बर्बाद बनाउनेलाई सरकारले कारबाही गर्नैपर्छ। देश सबैको हो, सरकारले सबै नागरिकको सुरक्षा र जिम्मेवारी लिन्छ भन्ने कुरालाई सरकारले व्यवहारमै पुष्टि गर्नुपर्छ।"
एमसीसी अध्ययन गर्न सत्तारुढको कार्यदल,"काठमाडौं : सत्तारुढ गठबन्धनले एमसीसी सम्झौताबारे साझा धारणा बनाउन आइतबार कार्यदल बनाएको छ। कार्यदलमा नेकपा (एकीकृत समाजवादी)का नेता झलनाथ खनाल, कांग्रेस नेता एवं सञ्चार तथा सूचना प्रविधिमन्त्री ज्ञानेन्द्रबहादुर कार्की र माओवादी केन्द्र नेता नारायणकाजी श्रेष्ठ छन्। मन्त्री कार्की एमसीसी सम्झौताका हस्ताक्षरकर्ता हुन्। खनाल र श्रेष्ठ एमसीसी संशोधन नभई कुनै हालतमा संसद्बाट अनुमोदन गर्न नहुने पक्षमा छन्। एमालेलगायत दलसँग छलफल गरी एमसीसीबारे ठोस निष्कर्षमा पुग्न कार्यदललाई जिम्मेवारी दिइएको माओवादी नेता श्रेष्ठले बताए। प्रधानमन्त्री एवं कांग्रेस सभापति शेरबहादुर देउवाले एमसीसी र संसद्को गतिरोध हटाउनेबारे छलफल गर्न आइतबार गठबन्धनको बैठक राखेका थिए। बैठकमा संसद्को चालू अधिवेशनबाटै एमसीसी अनुमोदन गर्नुपर्ने प्रस्ताव प्रधानमन्त्री देउवाले गरेका थिए। प्रस्तावमा गठबन्धनकै सहयात्री माओवादी र एकीकृत समाजवादी ले असहमति जनाएका थिए। अमेरिकी मिलेनियम च्यालेन्ज कर्पोरेसन (एमसीसी)सँगको सम्झौता अनुमोदन गर्ने विषयमा सत्ता गठबन्धन दल एकमत देखिएका छैनन्। प्रधानमन्त्रीको आह्वानमा आइतबारै सर्वदलीय बैठकसमेत बसेको थियो। उक्त बैठकमा प्रमुख विपक्षी एमालेका प्रतिनिधि भने सहभागी भएनन्। कांग्रेस, माओवादी केन्द्र, एकीकृत समाजवादी, राष्ट्रिय जनमोर्चा, नेमकिपाका नेताहरू सहभागी थिए। सञ्चारमन्त्री कार्कीले एमसीसी सम्झौता संसद्बाट अघि बढाउनुपर्ने प्रस्ताव बैठकमा राखेका थिए। सत्तासीन माओवादी केन्द्रका नेता श्रेष्ठ र एकीकृत समाजवादीका महासचिव वेदुराम भुसालले उक्त प्रस्तावलाई त्यहाँ पनि ठाडै अस्वीकार गरेको मन्त्री कार्कीले बताए। एमसीसीका विषयमा विरोधकै लागि विरोध गरेजस्तो देखिन्छ, मन्त्री कार्कीले भने। बैठकपछि माओवादी केन्द्र नेता श्रेष्ठले एमसीसी जबर्जस्ती संसद्मा पेस गर्ने विषय नभएको बताए। संसद् अवरोध र एमसीसीबारे बैठकमा व्यापक छलफल भयो, श्रेष्ठले भने, यसमा संशोधनको विकल्प के हुन्छ भन्ने छ। जबरजस्ती पेस गर्ने विषय हैन। फेरि छलफल गरेर निष्कर्षमा पुग्ने सहमति भएको छ। कांग्रेस नेता डा रामशरण महतले एमसीसी अनुमोदन गर्दा देशलाई कुनै घाटा नहुने धारणा बैठकमा राखेका थिए। एमसीसीका विषयमा पहिला हामी नेतृत्व तहमा रहेका नेताहरूले नै बुझ्न र अध्ययन गर्न जरूरी छ, नेता डा महतले भने, पहिला पूरा अध्ययन गर्नुहोस् अनि विरोध गर्नुहोस् भनेर नेताहरूलाई भनेको छु। एमसीसी अनुमोदन गर्दा देशलाई कुनै घाटा हुँदैन। सदनमा एमसीसी छिर्न चारवटा सर्त पूरा गर्नुपर्ने माओवादी केन्द्र नेता देव गुरुङले बताए। पार्टीको महामन्त्रीमा निर्वाचित भएपछि गगन थापा पहिलोपटक कांग्रेसबाट सर्वदलीय बैठकमा सहभागी भएका छन्। यसअघिका शीर्ष बैठकमा कांग्रेसबाट अन्य नेता सहभागी हुने गरेका थिए। यसपटक थापा पनि उपस्थित भएका हुन्।"
साकेला रौनक,"भोजपुर : किरात राई समुदायको महान चाड उधौली साकेला पर्व सुरु भएको छ। किरात राईको बाहुल्यता रहेको भोजपुरमा कोभिड१९ का कारण विगतका वर्षमा हुन नसकेको साकेला यो वर्ष उल्लासमय रुपमा सुरु भएको छ। किराती मुन्दुमी संस्कृतिमा साकेवा, साखेवा, साकेन्वा भनेर चिनिने साकेला पर्वको रौनक गाउँगाउँमा पनि पुगेको छ। साकेलामा बालीनाली नबिगारोस् भनेर इष्टदेवता सुम्दिमा र पारुहाङ पुज्ने गरिएको नाक्छोङ (कुलधामी) मणि राईले बताए। न्वागी, सिमे, भूमे, उभौलीउधौंली र भूमिपूजाका रुपमा कुखुरा, कोदोको रक्सीलाई सुप्तुलुङ अर्थात तीनचुल्हो र माङ (पितृ) मा चढाउने धार्मिक परम्परा छ। जंगली जीव जनावरको नक्कल, कृिष कामको अनुकरण गर्दै ढोल र झ्याम्टाको तालमा नाचिने साकेला सिलीको आफ्नै महिमा रहेको किरात संस्कृतिविद् शरणबहादुर राई बताउँछन्। एक हातमा चौरीको पुच्छर, सिल्लिमो, पोमी, चम्मर र सिम्कौली सेउली लिएर ढोल, झ्याम्टा, बिनायोको तालमा एकै सुरमा गोलाकार घेराभित्र रहेर विविध साँस्कृतिक सिलिमा साकेला नाच्ने गरिन्छ। परापूर्वकालदेखि प्रकृतिपुजक किरात राईहरूले मंसिर पूर्णिमामा सूर्यको गति दक्षिणतर्फ लाग्ने समय भएकाले उधौलीलाई मुन्दुमी किरात भाषामा दोङदावा भन्ने गरिन्छ। कोरोना भाइरसका कारण विगत वर्षमा किरात राई यायोख्खा भोजपुरले केन्द्रीय सर्कुलर अनुसार नै साकेला नाच आयोजना नगर्न निर्देशन दिएको थियो। यो वर्ष भने कोरोना संक्रमणको जोखिम कम हुनुका साथै कोभिडविरुद्धको खोप पनि लगाएकाले किरात राई यायोक्खा भोजपुरले पनि साकेला नचाउने निर्णय गरेको छ। किरात धर्म र संस्कृतिको महत्वलाई निरन्तरता दिनका लागि साकेला आयोजना गरिएको किरात राई यायोख्खा भोजपुरकी अध्यक्ष सिर्जना राईले बताइन्। किराती पूर्खाहरूले ढुंगे युगपछि कृषि युग सुरु गरेसँगै यो पर्व चलनचल्तीमा आएको विश्वास गरिन्छ। किराती सुनुवार, राई, लिम्बू र याक्खा जातिको प्रमुख चाड उभौलीउधौली साकेला वैशाख पूर्णिमा र उधौली साकेला मंसिर पूर्णिमादेखि एक महिनासम्म धुमधामले मनाइने गरिन्छ। भोजपुरसँगै खोटाङ, ओखलढुंगा र धनकुटामा साकेला मनाइन्छ। किरात राईहरूको बाहुल्यता रहेको नेपालको पूर्वी पहाडी भेगलाई यो साँस्कृतिक पर्वको थाकथलो मानिन्छ।"
पत्रकार राईको मृत्युबारे छानबिन माग,"हङकङ : नेपाल भ्रमणमा गएका पत्रकार किसन राईको निधन शंकास्पद भएको भन्दै निष्पक्ष छानबिनका लागि माग गरिएको छ। किरात राई यायोक्खा हङकङको अग्रसरतामा अध्यक्ष चन्द्रका राई, महासचिव गंगाराम राईसहित अन्य संघसंस्थाका प्रतिनिधिलगायतले हङकङस्थित महावाणिज्य दूतावासको कार्यालयमा मागपत्र बुझाएका छन्। पत्रमा उल्लेख भएअनुसार स्व राईको शव प्रकृतिदेखि पोष्टमार्टम रिपोर्ट शंकास्पद देखिएको, घटनास्थल र सँगै गएका साथीहरूबारेमा स्पष्ट तथ्य बाहिर नआएकाले घटना थप रहस्यमय बन्दै गइरहेको छ। त्यसैले यथाशीघ्र छानबिन तथा सत्यतथ्य बाहिर ल्याउन महावाणिज्य दूतावासमार्फत नेपाल सरकारलाई माग गरिएको छ। हङकङमा निडर पत्रकारको छवि बनाएका सामाजिक अगुवा राईको मृत्यु अस्वभाविक भएको भन्दै अनुसन्धानका लागि किरात याक्थुम चुम्लुङ, सुनुवार समाज, किरात याक्खा छुम्मा, तमु ट्हो ह्युल, शेर्पा क्यिदुक, तामाङ घेदुङ, चाम्लिङ खाम्बातिम, साम्पाङ जुम्लेखा, पुमा तुप्खाबाङखाला, वान्तवा खिम, थुलुङ सामा, कोयी किम, बायुङ सुम्रिखिम, दुमी फन्सिकिम र नेपाल सोसाइटी हङकङले सामूहिक प्रतिवद्धता जनाएका थिए। घटनाको अनुसन्धानकै लागि गैरआवासीय नेपाली संघ, हङकङ नेपाली महासंघ, नेपाली आदिवासी जनजाति महासंघ, नेपाल चेम्बर अफ कमर्स, नेपाली पत्रकार महासंघ हङकङले पनि मागपत्र बुझाउने तयारी गरिरहेको जनजाति महासंघका उपाध्यक्ष कृष्णराज लाओतीले बताए। यसअघि पनि स्वराईको परिवारका तर्फबाट छोरा अरिम राईले घटनाको सूक्ष्म अनुसन्धान गर्न जिल्ला प्रहरी कार्यालय खोटाङमा निवेदन दिएका थिए। पत्रकार राई कात्तिक ७ गते खोटाङको दिक्तेल रुपाकोट मझुवागढी नगरपालिका८ दोर्पा चिउरीडाँडाको पंखु खोलानजिकै भीरबाट लडेर मृत्यु भएको प्रहरीले जनाएको थियो।"
"जबरा सर्वोच्च पुग्छन्, त्यसै फर्कन्छन्","अन्नपूर्ण : गोलाद्वारा पेसी तोकिन थालेपछि सर्वाेच्चमा न्यायाधीशहरू मंसिर १५ देखि नियमित काममा छन्। तर, प्रधानन्यायाधीश चोलेन्द्र शमशेर जबरा भने अदालत आउँछन्। मुद्दा हेर्दैनन्। त्यसै फर्कन्छन्। नेपाल बार, सर्वोच्च बार एसोसिएसनलगायत बार एकाइमा आवद्ध कानुन व्यवसायी आन्दोलनमा उत्रेको डेढ महिना नाघिसक्यो। राजनीतिक दल, पूर्वन्यायाधीश फोरमलगायत अन्य पेसागत संघसंगठनले निकासका लागि जति आग्रह गरे पनि प्रधानन्यायाधीश जबरा टसमस छैनन्। उनी अदालत आउँछन्, हाजिर गर्छन्। कामै नगरी फर्कन्छन्। आजभोलि कानुन व्यवसायीहरू बिहानै सर्वोच्च अदालत पुग्छन्। तर, इजलासमा प्रवेश गर्दैनन्। मूल गेटमा धर्ना दिन्छन्। जबराको राजीनामा माग गर्दै नाराबाजी गर्छन्। सर्वोच्चका पूर्वन्यायाधीश बलराम केसी यसअघिका २८ जना प्रधानन्यायाधीशलाई न्याय बेचेको वा न्याय दिन इन्कार गरेको जस्तो गम्भीर आरोप नलागेको बताउँछन्। प्रधानन्यायाधीश नागरिकको मौलिक हकको संरक्षक र अभिभावक दुवै हो, उनले भने, सर्वोच्च नचलेको एक महिना बढी भइसक्यो उहाँले (प्रधानन्यायाधीश जबरा)ले अवसरको सदुपयोग गर्नै जान्नु भएन। दिउँसो सुनुवाइ प्रधानन्यायाधीश जबराबाहेक अन्य न्यायाधीशहरूले मंसिर १५ गतेदेखि नियमित मुद्दा सुनुवाइ गरिरहेका छन्। पेसी तोक्ने अधिकार कटौती भएपछि जबरा तनावमा छन्। उनले तोकेको इजलासमा ८ कात्तिकदेखि अन्य न्यायाधीशले बहिष्कार गरेका थिए। ३८औं दिन (मंसिर १५)मा अन्य न्यायाधीशहरू इजलासमा बसी विभिन्न मुद्दाको सुनुवाइ सुरु गरेका छन्। जबरा भने गोला प्रक्रियाबाट पेसी व्यवस्थापन सुरु भएपछि मुद्दा हेरेका छैनन्। उच्च अदालत र जिल्ला अदालतमा माघ २ गतेदेखि गोला प्रक्रियाद्वारा पेसी व्यवस्थापन हुने सर्वोच्चले जनाएको छ। सर्वोच्च अदालत, बार एसोसिएसनका अध्यक्ष पूर्णमान शाक्यले २ घण्टाको धर्नापछि मुद्दाको सुुनुवाइ हुने बताए। मध्यान्ह १२ बजेपछि कानुन व्यवसायीको धर्ना सकिन्छ। त्यसपछि जबराबाहेकको बेन्च बस्छ, उनले भने, प्रधानन्यायाधीशको बर्हिगमन नभएसम्म आन्दोलन रोकिँदैन। उनले गत कात्तिक २९ गते विज्ञप्ति जारी गर्दै न्यायपालिकाको एकै परिवारभित्र रहेका समस्याको हल गर्न संवादको मार्ग रोज्न आह्वान गरेका थिए। त्यस्तै, जबरा दिनहुँ अदालत आइरहेको तर, मुद्दा नहेरेको सर्वोच्चका प्रवक्ता बाबुराम दाहालले बताए। प्रधानन्यायाधीश आफैंले मुद्दा हेर्नुभएको छैन। अन्य न्यायाधीश ज्यूहरूले मुद्दाको सुनुवाइ गरिरहनुभएको छ। नेपाल बार एसोसिएसनले गोला प्रक्रिया र इजलासमा सहभागी नहुन जबरालाई आग्रह गर्दै आएको छ। अन्य न्यायाधीशहरू पनि जबरासँग बेन्च सेयर गर्न अनिच्छुक छन्। जसले गर्दा उनलाई इजलासमा सहभागी भई मुद्दाको सुनुवाइ गर्न सकस परिरहेको छ। सर्वोच्च अदालत अहिले दुर्भाग्यपूर्ण अवस्थाबाट गुज्रिरहेको बताउँछन्, पूर्वमहान्यायाधीवक्ता बद्रीबहादुर कार्की। इमानको शपथ लिएको व्यक्तिमा निष्ठा र इमान्दारिता नदेखिए सबैभन्दा पहिले राजीनामा नै मागिने हो, उनले भने, समस्याको निकास दिन प्रधानन्यायाधीश जबरा असफल भएकाले राजनीतिक दलले निकास दिने अपेक्षा छ।"
बाआमालाई चिसोबाट कसरी जोगाउने ?,"काठमाडौं : चिसो बढेको छ। यो बेला विभिन्न रोगले सहजै आक्रमण गर्न सक्ने चिकित्सक बताउँछन्। अझै वृद्धवृद्धा र बालबालिकाको स्वास्थ्यमा अझै बढी ध्यान दिनुपर्ने सुझाव उनीहरू दिन्छन्। ज्येष्ठ नागरिक रोग विशेषज्ञ डा रमेश कँडेल भन्छन्, जाडोबाट बाआमा बचाऔं। समयमै सावधानी नअपनाउँदा चिसोकै कारण ज्यान जाने जोखिम यो उमेरसमूहमा बढी हुन्छ। सामान्यतः शरीरको तापक्रम ९६ देखि ९८ डिग्री फरेनहाइट हुन्छ। ९६ डिग्री फरेनहाइटभन्दा कम भए शरीरमा शीतांग (हाइपोथर्मिया) हुने चिकित्सक बताउँछन्। विशेषज्ञ कँडेलका अनुसार वृद्धवस्थामा स्वास्थ्यसम्बन्धी जोखिम बढ्दै जान्छ। शरीर चिसो भएको अवस्थामा होससमेत हराउन सक्छ। हिउँ पर्ने हिमाल र शीतलहर चल्ने तराईमा चिसोपनले गर्दा शीतांगलगायत स्वास्थ्य समस्याको जोखिम हुन्छ। समुदायमा आधारित तथ्यांक नभए पनि शीतलहरबाट हरेक वर्ष वृद्धवृद्धाको ज्यान जाने गरेको डा कँडेल बताउँछन्। नेपालमा ६० वर्ष नाघेका व्यक्तिलाई ज्येष्ठ नागरिक भनिन्छ। यो उमेरमा रोगसँग लड्ने क्षमता पनि ह्रास हुँदै गइरहेको हुन्छ। राष्ट्रिय जनगणना २०६८ अनुसार ६० वर्ष वा सोभन्दा माथिका नागरिकको संख्या २१ लाख ५३ हजार ३ सय ३० छ। सय वर्ष र सोभन्दा माथिका ३ हजार ५ सय ६६ नागरिक छन्। ललितपुर च्यासलस्थित बहालमा घाम ताप्दै बत्ती कात्दै ज्येष्ठ नागरिक। तस्बिर : सुनीता डंगोल जाडोले मुटु, फोक्सोसहित भित्री अंगका साथ बाहिरी भागलाई बढी असर गर्छ। मुटुरोग विशेषज्ञ डा प्रकाशराज रेग्मी भन्छन्, सामान्य रुघाखोकी, रक्तचाप बढ्नेदेखि कडा निमोनिया, मस्तिष्कघात, हृदयघात भएर ज्यानसमेत जान सक्छ। भाइरसको भय कोरोना भाइरसको डेल्टा र ओमिक्रोन भेरियन्ट संक्रमणको जोखिम बढेको छ। स्वास्थ्य तथा जनसंख्या मन्त्रालयका अनुसार ६१ वर्ष नाघेका २६ ज्येष्ठ नागरिकलाई एकै दिन (शनिबार) कोरोना संक्रमण भएको छ। जसमध्ये सात जना ८० वर्ष नाघेका छन्। त्रिभुवन विश्वविद्यालय शिक्षण अस्पताल महाराजगन्जका कोभिड फोकल पर्सन डा नीरज बमका अनुसार कोरोनाबाट संक्रमित ज्येष्ठ नागरिकको संख्या बढ्दै गएको बताउँछन्। कोभिडको संक्रमण पनि ज्येष्ठ नागरिकमा देखिन सुरु भएको छ। अस्पताल भर्ना हुने क्रम बढ्दै गएको छ, डा बम भन्छन्। त्रिवि शिक्षण अस्पतालमा घाम ताप्दै ज्येष्ठ नागरिक। तस्बिर : दीपेन श्रेष्ठ मुलुकमा डेल्टा संक्रमण बढी देखिएको छ। ओमिक्रोन भेरियन्ट फैलँदै गएकाले यसको जोखिम झन् चुलिएको छ। इन्फ्लुएन्जा भाइरसको जोखिम पनि कायमै छ। चिसो मौसममा यसको संक्रमण उच्च हुने डा बम बताउँछन्। यो श्वासप्रश्वासमा समस्या पार्ने भाइरस हो। यसमा मृत्युदर भने कम छ। तर, सचेत हुनुपर्ने चिकित्सक बताउँछन्। निमोनियाको जोखिम जाडोका बेला फोक्सोमा संक्रमण हुने जोखिम हुन्छ। फोक्सोका कोषहरू सुनिन्छन्। श्वासप्रश्वासमा बाधा पुग्छ। जसलाई निमोनिया भनिन्छ। यो सरुवा रोग हो। हावाका माध्यमबाट एकबाट अर्को व्यक्तिमा सर्छ। विभिन्न किसिमका ब्याक्टेरिया, भाइरस र फंगसका कारणले यो हुने गर्छ। सामान्य रुघाखोकी, रक्तचाप बढ्नेदेखि कडा निमोनिया, मस्तिष्कघात, हृदयघात भएर ज्यानसमेत जान सक्छ। त्यसैले यो समयमा विशेष ख्याल गर्नुपर्छ। डा प्रकाशराज रेग्मी, वरिष्ठ मुटुरोग विशेषज्ञ संक्रमणको जोखिम समूहमा ज्येष्ठ नागरिक एवं दीर्घरोगीहरू पर्नुहुन्छ। भ्रम वा डरका कारण पनि कतिपय खोप लगाउन आउनु भएको छैन। निर्धक्कसँग खोप लगाउन आग्रह गर्छु। डा विवेककुमार लाल, प्रमुख, परिवार कल्याण महाशाखा, स्वास्थ्य सेवा विभाग जाडोमा झोलिलो खुवाउने क्रममा सुपमा नुनको मात्रा बढी भएर उच्च रक्तचापको समस्या हुन सक्छ। तेलमा तारेको, भुटेको खानेकुरा खाँदा स्वास्थ्य जोखिममा पर्न सक्छ। तेल, घिउ र नुनको मात्रामा पनि ध्यान दिनुपर्छ। उमेर र शारीरिक अवस्था हेरेर खानपानमा ख्याल गर्नुपर्छ। डा रमेश कँडेल, वरिष्ठ ज्येष्ठ नागरिक रोग विशेषज्ञ ज्येष्ठ नागरिकहरूमा कोरोना संक्रमण पुनः देखिन सुरु भइसकेको छ। अस्पताल भर्ना हुने क्रम बढ्दै गएको छ। सजग रहनुहोस्। सुरक्षा मापदण्डको पालना गर्नुहोस्। डा नीरज बम, वरिष्ठ छाती रोग विशेषज्ञ डा बमका अनुसार निमोनियाविरुद्धको खोप पनि विज्ञ चिकित्सकको सिफारिसमा ज्येष्ठ नागरिकलाई लगाउन सकिन्छ। खोप लगाउनुअघि विज्ञ चिकित्सकसँग सरसल्लाह गर्नु राम्रो हुन्छ। यसका साथै ब्याक्टेरियाको संक्रमणले ज्येष्ठ नागरिकलाई टाइफाइड, आउँ, हैजा, क्षयरोगको जोखिम हुन्छ। फंगसको डर फंगसलाई ढुसी भनिन्छ। फंगस पनि भाइरसजस्तै विभिन्न किसिमका हुन्छन्। नाक, कान, घाँटी रोग विशेषज्ञ डा ढुण्डीराज पौडेलका अनुसार फंगसहरू बाहिरी वातावरणमा यत्रतत्र हुन्छन्। भाइरसजस्तै फंगसले पनि शरीरभित्र प्रवेश गरेर असर गर्छन्। कोरोनाको लक्षण देखिएको तीन साताभित्र कतिपय व्यक्तिमा कालो ढुसीको संक्रमण पाइएको छ। डा पौडेल भन्छन्, फोहोरमैला, धुलो, कुहिएका फलफूल, पातपतिंगर भएको स्थानमा कालो ढुसीको संक्रमणको जोखिम बढी हुन्छ। यो नाकको प्वालबाट शरीरभित्र प्रवेश गर्छ। नाक वरिपरि रहेका साइनससँग फंगसको भेट हुन्छ। साइनसलाई प्रभावित गर्दै आँखाको पछाडि पुगेर त्यहाँका नसाहरूलाई आक्रमण गर्ने डा पौडेल बताउँछन्। आँखा चलाउने नसाहरूलाई क्षति पुर्याउँछ। आँखाबाट दृश्य हेर्न सहयोग पुर्याउने नशा (अप्टिक नर्भ )लाई नष्ट गर्छ। मस्तिष्कको तल्लो तहमा पनि असर गर्ने डा पौडेल बताउँछन्। दीर्घ रोगको दर्द दीर्घ रोगीलाई जाडोले बढी पिरोल्छ। जसमा एचआईभी संक्रमित, रक्तचाप, मधुमेह, मिर्गौला, क्यान्सरको औषधि सेवन गरिरहेकाहरू पर्छन्। यसबाहेक अल्जाइमर्स, डिमेन्सिया, पार्किन्सन्सलगायत समस्याले पनि सताइरहेको हुन्छ। वरिष्ठ मुटुरोग विशेषज्ञ डा प्रकाशराज रेग्मी भन्छन्, माघ महिना सकिएपछि बूढाबूढीले यसपालिको खड्को टर्यो, चिसो जितियो भनेर जाडोलाई कालसरह ठान्ने गरेको पाइन्छ। काठमाडौं धुम्बाराहीमा अक्सिजनको सहायतामा घरमै उपचाररत ९५ वर्षीया भक्तकुमारी बन्जारा। तस्बिर : दीपेन श्रेष्ठ ७० वर्ष नाघेकाहरूले त जाडो समयलाई कालको संज्ञा दिने गर्छन्। वरिष्ठ छाती रोग विशेषज्ञ डा बमका अनुसार ६० वर्ष नाघेपछि उमेर बढ्दै जाँदा रोग प्रतिरोधात्मक क्षमतामा पनि ह्रास आइरहेको हुन्छ। अहिले पनि कतिपय ज्येष्ठ बाआमाले रोगको कारण पीडा भोगिरहनुभएको छ। अहिले पनि कोभिड वार्डमा ज्येष्ठ नागरिक भर्ना हुनुभएको छ, उनी भन्छन्। डा कँडेलका अनुसार कोठालाई न्यानो बनाउने क्रममा कोइला बालेर सुत्ने, ग्यास हिटर बाल्दा निसास्सिएर ज्यानसमेत जाने गरेको छ। यसमा सचेत बन्नुपर्छ। लगाऔं खोप स्वास्थ्य सेवा विभागअन्तर्गत परिवार कल्याण महाशाखा प्रमुख डा विवेककुमार लाल चैतसम्म सबै नेपालीलाई कोरोनाविरुद्धको खोप लगाउने तयारी रहेको बताउँछन्। खोपमा ज्येष्ठ नागरिकलाई पहिलो प्राथमिकतामा राखिएको डा लालको भनाइ छ। हालसम्म जनसंख्याको पूर्ण ३१ प्रतिशतले पूर्ण मात्रा र ३९४ प्रतिशतले एक मात्रा खोप लगाएका छन्। खोप लगाउँदा संक्रमणबाट हुने गम्भीर जटिलता वा मृत्यु हुनबाट जोगाउँछ। डा लाल भन्छन्, संक्रमणको जोखिम समूहमा ज्येष्ठ नागरिक एवं दीर्घरोगीहरू पर्नुहुन्छ। गलत धारणा, भ्रम वा डरका कारण पनि कतिपय खोप लगाउन आउनु भएको छैन, डा लाल भन्छन्, सामान्य व्यक्तिलाई दुई डोज खोप दिँदा एन्टिबडी जुन दरमा बन्छ, दीर्घरोगीलाई दुई डोज खोप दिँदा सामान्य व्यक्तिमा झैं एन्टिबडी नबन्न सक्छ। त्यसैले सामान्य व्यक्तिको लेबलमा एन्टिबडी ल्याउन पनि थप मात्रा खोप दिनुपर्ने हुन्छ। राष्ट्रिय खोप सल्लाहकार समितिले पनि कोरोनाविरुद्ध दुई मात्रा लगाएका दीर्घरोगी र ६० वर्ष नाघेका सबैलाई तेस्रो डोज दिन सिफारिस गरेको छ। कहिलेदेखि खोप दिने भन्ने मिति यकिन भइनसकेको डा लाल सुनाउँछन्। कोरोना विरुद्धको खोप लगाएको तीन महिनापछि थप मात्रा दिन विश्व स्वास्थ्य संगठन (डब्लूएचओ)ले पनि आग्रह गरेको छ। कोभिड१९ जस्तै कालो ढुसीबाट जोगिन पनि मास्क लगाउनुपर्छ। कुनै पनि प्रकारका फोहोर, कसिंगर, धुलो आउने स्थान (भवन निर्माण) वरिपरि जाँदा वा काम गर्दा मास्क र पञ्जा लगाउनुपर्छ। कुहिएका फलफूल एवं तरकारी फ्याँकी हाल्नुपर्छ। घर बाहिर वा फोहोरमा काम गर्दा डिस्पोजेबल पन्जाको प्रयोग गर्नुपर्छ। गरौं स्याहारसुसार बदलिएको परिवारिक संरचना तथा व्यक्तिको जीवनशैली र रोजगारीका लागि युवा बिदेसिँदा ज्येष्ठ नागरिक एक्लिएका छन्। वृद्ध बाबुआमाको रेखदेख पारिवारिक वातावरणमा हुन सके स्याहार पुग्छ। फरक पुस्ताबीचको अन्तक्र्रिया पनि बढ्छ। हेरचाह, स्याहारसुसार र उपयुक्त वातावरण नहुँदा ज्येष्ठ नागरिक बिरामी पर्ने जोखिम बढी हुन्छ। एकल तथा विधुर, शारीरिक एवं मानसिक रूपमा अशक्त, परित्यक्त, असहाय एवं आफ्नो परिवार वा संरक्षक नभएका बाआमा बढी जोखिममा रहेको चिकित्सकको भनाइ छ। डा कँडेलका अनुसार ससाना बालबालिकाझैं बाआमालाई पनि शरीर न्यानो हुने कपडा लगाइदिनुपर्छ। खुट्टामा मोजादेखि शरीरमा न्यानो कपडा, मफलर (गलबन्दी), बाक्लो टोपी लगाइदिनुपर्छ, उनी भन्छन्, बाक्लो लुगा नभएको अवस्थामा पत्रपत्र गरेर धेरै लुगा लगाउँदा पनि हुन्छ। जाडोका बेला शरीरलाई न्यानो बनाइराख्नुपर्छ। चिसो पानीले नुहाउनु हुँदैन। बाआमाको शारीरिक एवं मानसिक अवस्थाको ख्याल गर्दै मनतातो पानीले नुहाउनुपर्छ। वा मनतातो पानीमा नरम कपडा भिजाएर शरीर पुछिदिँदा उपयुक्त हुने चिकित्सकको सुझाव छ। बाहिर मात्र नभई ज्येष्ठ नागरिकलाई शरीरभित्रबाट न्यानो पार्न खानपानमा पनि ध्यान दिनुपर्छ। डा कँडेलका अनुसार मनतातो झोलिलो खानेकुराको मात्रा बढाउनुपर्छ। सुप खुवाउन सकिन्छ। तर, सुपमा नुनको मात्रा बढी भएर उच्च रक्तचापको समस्या पनि हुन सक्छ। असहाय, अशक्त, एकल बाआमालाई स्थानीय तहमा पनि दिवा सेवा केन्द्र (क्लब)को व्यवस्था गरेर पनि स्याहारसुसार गर्न सकिन्छ।"
काव्य साँझमा बान्तुको सिर्जना,"काठमाडौं : पुसको आरम्भ। चिसो साँझ। राजधानीको होटल शंकरमा मुलुकका चर्चित कवि, कलाकार तथा समाजसेवीहरूको बाक्लो जमघट हुँदै थियो। कार्यक्रम हलमा एकाएक नेपथ्यबाट कविता गुञ्जियो फक्रिँदै रहरहरू निभ्नै लाग्यो जिन्दगी अलिक वरै रोकिएछ घात भयो जिन्दगी नेपथ्यबाट कवि तथा गीतकार अमर बान्तुद्वारा रचित यो कविता गुञ्जिनुसाथ मञ्चमा देखा परिन् कार्यक्रम सञ्चालिका भावना केसी। त्यसपछि सुरु भयो, अमर बान्तु काव्य साँझको औपचारिक आरम्भ। नेपाल प्रज्ञाप्रतिष्ठानका कुलपति गंगाप्रसाद उप्रेतीले कार्यक्रमको उद्घाटन गरे। उनले बान्तु बहुमखी प्रतिभाका धनी भएको बताए। उनले साहित्य साधनाका साथै व्यावसाय र समाजसेवामा उत्तिकै लगावका साथ लागिपरेका स्रष्टा बान्तुका रचनाहरूले समाज रूपान्तरणका लागि योगदान पुग्ने विचार व्यक्त गरे। कवि तथा प्राज्ञ शशी लुमुम्बूले बान्तुका बारेमा प्रकाश पारेका थिए। त्यसपछि हँसिलो र फुर्तिलो भावमा मञ्चमा प्रवेश गरेका बान्तुले थोरै भूमिका बाँध्दै काव्य साँझको माहोल जगाएका थिए, शिव ताण्डव स्त्रोत प्रस्तुत गरेर। बान्तुले होची मिन्ह र पोलपोट शीर्षकको कविता सुनाएर मुलुकका लागि हिंसा, विभेद तथा अत्याचार कहिल्यै र कसैलाई पनि सह्य नहुने भाव प्रकट गरे। त्यसपछि उनले गजल सुनाए नजरैले घाइते पर्ना माहिर हजुर। प्रेमिलो गजलबाट माहोललाई नै प्रेमिल बनाएका उनले मनको भावना सुनाए गजलमै। अन्त्यमा घरबेटी र चोकमा गफिनेहरूको जगल सुनाएर कविताकाव्य प्रस्तुतिको मैझारो गरे।"
स्वार्थी साथी,"हरि धूर्त थिए। उनका साथी बरी भने सोझो खालका थिए। उनी अन्धविश्वासमा पनि मक्ख पर्र्थे। एक पटकको घटना हो। हरिलाई हरेक खानेकुरा खाइरहनु पथ्र्यो। जति खाए पनि उनी अघाउन्नथ्ये। एक्लो बसाइले पनि उनी दिक्क भइसकेका थिए। कोही साथीसँग कतै गएर मिठो खान पाए हुने भन्ने विचार उनको मनमा आयो। धेरै साथी सम्झिए। अन्ततः बरीलाई साथ लिएर आफ्नो भावी ससुराको घर जाने निर्णय गरे। बरी पनि त्यसका लागि तुरुन्तै तयार भए। त्यसपछि हरि र बरी त्यसतर्फ लागे। केही घण्टाको हिँडाइपछि उनीहरू जंगलको बीचतिर पुगे। हरिले भने, साथी बरी, मैले तपाईंलाई एउटा गम्भीर विषयबारे भन्नु छ। बरीले भने, भन्नुस् साथी, म तपाईंका लागि जे गर्न पनि तयार छु। बरु भन्नुस्, त्यो काम गर्न म सक्छु कि सक्दिनँ ? हरिले काम सामान्य भएकाले सजिलै सक्ने बताए। हरिले भने, के तपाईंले जडीबुटी देख्नुभएको छ ? यसबारे थाहा छ ? बरीले थाहा भएको संकेत टाउको हल्लाएर गरे। उसो भए भरे खाना खाने बेलामा सानो सहयोग गर्नुपर्छ। खाना खान थाल्दा मलाई पेट दुख्छ। त्यसबेला यही ठाउँमा आएर यो जडीबुटी लिन दौडिनु र यसको जरो खनेर पखालेर ल्याएर दिनू। त्यसपछि म सजिलैसँग खान सक्छु।बरी साथीका लागि काम गर्न तयार भए। दुवैजना जंगलको बाटो हिँडेर घर पुगे। हुन लागेका सम्भावित ज्वाइँ पुगेपछि परिवारले स्वागत गर्यो। उनीहरूको सम्मानमा निकैबेर लगाएर भोज तयार पारियो। खान निम्ता भएपछि दुवै पुगे। जब खान सुरु भयो तब हरिले बरीलाईभने, मित्र, मेरो पेट दुख्न थाल्यो। हतार गर्नुहोस्।बरी सुटुक्क बाहिर निस्किए र दौडिए। हरिले सम्पूर्ण भोज स्वादले खाए। खाइसक्दा बरी जडीबुटी लिएर फर्किए। त्यसबेलासम्म खानेकुरा सकिएर भाँडा माझ्ने काम पनि सकिएको थियो। बरीले आफूलाई धोका भएको बुझे। नैतिक शिक्षा : जीवनमा केही पात्र धेरै चतुर र धूर्त हुन्छन्। तिनले सधैं तपाईंलाई पछाडि पार्न खोज्छन्। त्यस्ता पात्र चिनेर आफू होसियार हुनुपर्छ। तिनको तरिका नक्कल गर्नु हुँदैन। ताकि अरूलाई त्यसरी दुःख दिने सोच तपाईंमा आयो भने अर्को व्यक्ति तपाईंजस्तै सिकार हुन सक्छन्। अथवा तिनले जस्तो तपाईंले अरूबाट फाइदा लिन सक्नु हुन्छ भन्ने पनि छैन।"
स्तूप प्रतिस्थापन,"जोमसोम : मुस्ताङको घरपझोङ५ को ऐतिहासिक घरपझोङ किल्लामा थाक ५ गाउँ उद्धार समितिले स्तूपको प्राण प्रतिस्थापन (रम्जे) गरेको छ। समितिका पुराना र नयाँ पदाधिकारीहरूको उपस्थितिमा स्थानीय लामा गुरुहरूले धार्मिक अनुष्ठान गरी शनिबार नवनिर्मित स्तूपको प्रतिस्थापन गरेको समितिले जनाएको छ। समितिले ऐतिहासिक धार्मिक स्थललाई चिनाउन स्तरोन्नतिको पहलसमेत गरेको जनाएको छ। मुस्ताङको सदरमुकामसमेत रहेको घरपझोङ गाउँपालिकाले सोही किल्लालाई घरपझोङ किल्लाको नामले नामाकरण गरेको थियो। धार्मिक स्थलका रूपमा परिचित घरपझोङ किल्ला प्रचारप्रसारको अभावले ओझेलमा परेको छ। समुद्री सतहदेखि करिब ३ हजार ८ सय मिटर अग्लो उचाइमा घरपझोङ किल्ला अवस्थित छ। थाक ५ गाउँको सयुक्त साझा धार्मिक स्थल हो, घरपझोङ किल्ला। ठिनी,स्याङ,मार्फा,जोमसोम र चिमाङ गाउँको पहलमा २०५८ सालमा सो स्थानको घरपझोङ किल्लाको टुप्पोमा धार्मिक स्तूप थियो। स्तूप जीर्ण हुँदै गएपछि समितिले स्तूप निर्माणको पहल थालेको बताउँछन्, समितिका पूर्वअध्यक्ष एवं घरपझोङ गाउँपालिकाका अध्यक्ष आशबहादुर थकाली। स्तूप ज्यादै पुरानो र जीर्ण भइसकेकाले पुनर्निर्माण गर्न सम्भव देखिएन, उनले भने, त्यसपछि पालिकाको बजेटबाट नयाँ स्तूप निर्माण गर्यौं। यसका लागि गत वर्ष स्थानीय तहले १५ लाख बजेट विनियोजन गरेको थियो। तर, कोरोना महामारीले स्तुफा निर्माणको ३३ प्रतिशत मात्रै भौतिक प्रगति भएको थियो। चालू वर्षमा सोही बजेटबाटै बाँकी निर्माण सम्पन्न भएको छ। यस्तै, पालिकाकै अर्को १६ लाख बजेटबाट मुस्ताङको पर्यटकीय स्थल ढुम्बा तालदेखि घरपझोङ किल्लासम्म पैदलमार्ग स्तरोन्नति गरिएको थियो। संघीयता कार्यान्वयनसँगै घरपझोङ गापाले दोस्रो वर्ष घरपझोङ किल्ला स्तरोन्नति, संरक्षण र प्रचारप्रसारलाई प्राथमिकतामा राखेर काम गरे पनि धेरै काम अझै बाँकी रहेको थकाली बताए। उनका अनुसार गण्डकी प्रदेश सरकारबाट विनियोजित बजेटबाट किल्लासम्म पुग्ने रेलिङसहितको सिँढी बाटो र स्वागत गेट निर्माणको काम पूरा भइसकेको छ।"
वनमा बीभत्स हत्या,"शिवराज भट्टधनगढी, परमानन्द पाण्डेटीकापुर कैलालीको जानकी गाउँपालिका९ अमरावतीका २५ वर्षीय अर्जुन दास शुक्रबार साँझ घरबाट निस्किएका थिए। तर, राति घर फर्किएनन्। बरु उनकी श्रीमती धर्मादेवीको फेसबुकमा शनिबार दिउँसो अडियो म्यासेज आयो। त्यहाँ भनिएको छ, एक जनाको टाउको छिनाएर हत्या भयो। हामी भारतको बैंग्लोर जाँदै छौं। झन्डै तीन मिनेटको अडियो म्यासेजमा मनोज नाम बताउने व्यक्तिले हत्या गरेको खुलाएका थिए। अडियोमा उनले भनेका छन्, एकदुई दिनमा तपाईं खबर पाइहाल्नुहुन्छ। घाँटी अलग छ। शरीर अलग छ। त्यत्तिकैमा अर्का व्यक्तिले सोधेका छन्, कसको ? जवाफमा उनले भनेका छन्, जसको भए नि अलग छ। मनोजले घाँटी अलग, शरीर अलग भनेर कुरा गरिरहँदा अन्य व्यक्ति पनि त्यहीँ भएको आवाज सुनिन्छ। एक जनाले आफू हत्यापछि बैंग्लोर जाने तयारी गरिरहेको बताएको पनि प्रस्ट सुनिन्छ। म्यासेज सुन्नासाथ आत्तिएकी धर्मादेवी मोबाइल बोकेर अमरावती प्रहरी चौकी पुगिन्। प्रहरीले अडियो बजाएर सुनिनसक्दै अमरावती सामुदायिक वनका वनरक्षकलगायत व्यक्ति प्रहरी चौकी पुगे। वनमा घाँटी छिनाएको शव भेटेको खबर उनीहरूले प्रहरीलाई गरे। अडियो र वनरक्षकको कुरा सुन्नासाथ प्रहरी टोली घटनास्थलमा पुग्यो। त्यहाँ अर्जुनको शव भेटियो। म्यासेज र वनरक्षकको कुरा मेल खाएको थियो। त्यतिञ्जेल शनिबार साँझ परिसकेको थियो। जिल्ला प्रहरी कार्यालय कैलालीका प्रवक्ता प्रहरी नायब उपरीक्षक वेदप्रकाश जोशीले घटनाको पुष्टि गरे। घटना विवरणअनुसार सामान्य मजदुरी गर्ने अर्जुन शुक्रबार साँझ साथीले बोलाए भनेर घरबाट निस्किएका रहेछन्, प्रवक्ता जोशीले भने, उनको नै हत्या भएको रहेछ। अर्जुनको घाँटीमा धारिलो हतियार प्रहार गरी टाउको छिनाइएको थियो। उनकै कमिज खोलेर घाँटी बाँधिएको थियो। उनकै खल्तीमा रहेको रुमालले हात पछाडि फर्काएर बाँधिएको अवस्थामा शव फेला परेको प्रहरीले जनाएको छ। हत्या गर्नुअघि नै हात बाधिएको होइन जस्तो छ। हत्यापछि त्यस्तो देखाउन बाँधिएको छ, प्रवक्ता जोशीले भने, टाउको खुट्टानजिकै राखिएको छ। त्यहाँ चुरोटका ठुटाहरू फेला परेका छन्। फोन कल अडियोमा बोल्ने व्यक्ति नसा सेवन गरेजस्तै बोली रहेको सुनिने जोशीले बताए। प्रहरीले उक्त अडियोका विषयमा पनि अनुसन्धान थालेको छ। कैलाली प्रहरी प्रमुख एसपी विश्व अधिकारीले अडियो मृतककी श्रीमतीबाट बरामद भएको र यस विषयमा पनि छानबिन गरिरहेको जानकारी दिए। यो अनुसन्धानकै क्रममा रहेको विषय हो। यसबारे विस्तृत अनुसन्धानपछि जानकारी दिनेछौं, एसपी अधिकारीले भने। प्रहरीले घटनामा संलग्न भएको आशंकामा एक जनालाई नियन्त्रणमा लिएको छ। अनुसन्धानमा असर पर्ने भन्दै परेका व्यक्तिको परिचय खुलाइएको छैन। प्रहरीले मृतककी श्रीमतीको म्यासेन्जरमा फोनको अडियो पठाउने व्यक्ति पनि पहिचान गरिसकेको तर पक्राउ नपरेको जनाएको छ। एक जनालाई पक्राउ गरेका छौं। फोन अडियो सेभ गर्ने र पठाउनेहरूको पनि पहिचान भइसकेको छ, अधिकारीले भने, अनुसन्धानपछि सबै सार्वजनिक हुन्छ। अर्जुनको हत्यापछि स्थानीय त्रसित छन्। कैलालीमा यो नै हत्याको पहिलो घटना भने होइन। कैलालीको टीकापुर नगरपालिका१ सिद्धार्थ होटलनजिकै गत कात्तिक २३ गते लम्की चुहा नगरपालिका१ का २१ वर्षका भूपेन्द्र बडुवालको खुकुरी प्रकार गरी हत्या भएको थियो। आफ्नो हत्या गर्न आएको चाल पाएपछि बडुवाल होटलनजिकै आफन्तको घरमा शरण लिन गएका थिए। तर, आफन्तको आँगनमै उनको हत्या भएको हो। प्रहरीले हत्यामा संलग्न रहेको भन्दै १२ जनालाई पक्राउ गर्यो। तीमध्येका तीन जना धरौटीमा छुटे। ९ जना पुर्पक्षका लागि थुनामा छन्। संगठित अपराधअन्तर्गत दुईवटा समूहको लडाइँका बीचमा परेर भुपेन्द्रको हत्या भएको प्रहरीको निष्कर्ष छ। २१ जनाविरुद्ध मुद्दा दर्ता गरे पनि हत्याका योजनाकारसहित नौ अभियुक्त फरार छन्। उक्त घटना सेलाउन नपाउँदै अर्जुनको हत्या भएपछि प्रहरीलाई चुनौती थपिएको छ। दुई महिनाअघि चक्कु प्रहारबाट टीकापुर नगरपालिका८ का एक युवकको ज्यान गएको थियो। प्रहरीले शान्तिसुरक्षा कायम गर्न नसकेको भन्दै स्थानीय आक्रोशित छन्।"
"टिपरको ठक्करबाट साइकल यात्रीको मृत्यु, सडकमै शव राखेर आन्दोलन","विराटनगर : टिपर ब्याक गरेर किच्दा मोरङको रतुवामाई नगरपालिका४ स्थित भित्री सडक खण्डमा आइतबार साँझ एक जना साइकल यात्रीको मृत्यु भएको छ। उत्तरतर्फ जाँदै गरेको को १ ख ५११० नम्बरको टिपरले ओभरटेक गर्ने क्रममा सोही दिशातर्फ जाँदै गरेको साइकललाई ठक्कर दिएको थियो। मोरङ ट्राफिक प्रमुख प्रहरी निरीक्षक चन्द्रबहादुर खड्काका अनुसार टिपरको ठक्करबाट साइकल यात्री रतुवामाई४ का ५७ वर्षीय हरिराम गिरीको मृत्यु भएको छ। टिपरले साँझ ५ बजेतिर ठक्कर दिँदा भएको दुर्घटनामा परेर गिरीको घटनास्थलमै मृत्यु भएको खड्काले बताए। गिरी रतुवामाईको झुर्कियाबाट कोरोनाविरुद्धको खोप लगाएर घर फर्कँदै गरेका बेला दुर्घटनामा परेका हुन्। स्थानीयका अनुसार टिपरले ठक्कर दिएपछि गिरी सडकमा लडेका थिए। त्यसलगत्तै ब्याक गरेर टिपरले किच्दा उनको घटनास्थलमै मृत्यु भएको रतुवामाई४ का वडाध्यक्ष देवराज राजवंशीले बताए। दुर्घटनापछि आक्रोशित बनेका स्थानीयले तोडफोड गरेर टिपरमा क्षति पुर्याइदिएका छन्। आक्रोशित भीडले कुटपिट गर्दा टिपर चालक रतुवामाई९ का ४१ वर्षीय मिलन खड्का घाइते भएका छन्। आँखा, अनुहार लगायत शरीरका विभिन्न भागमा चोट लागेका खड्काको विराटनगरस्थित न्युरो अस्पतालमा उपचार भइरहेको छ। उनको अवस्था खतरामुक्त रहेको प्रहरीले जनाएको छ। दुर्घटनापछि आक्रोशित बनेका स्थानीय, आफन्त र परिवारका सदस्यले शव बुझ्न अस्वीकार गरिरहेका छन्। सडकमै शव राखेर उनीहरू रातभर आन्दोलनमा उत्रिए। टिपरको लापरबाहीका कारण दुर्घटना भएको भन्दै घटनास्थलमै शव छाडेर आन्दोलनमा उत्रिएका स्थानीयले राति प्रदर्शन र नाराबाजी गरेका छन्। दुर्घटना गराउने चालकसँग सवारी चालक अनुमति पत्र (लाइसेन्स) पनि साथमा नभएको प्रहरीको भनाइ छ। प्रहरीका अनुसार साँघुरो सडकमा टिपरले साइकललाई ओभरटेक गर्न खोज्दा दुर्घटना भएको पाइएको छ। मोरङ प्रहरीका प्रवक्ता डीएसपी दीपक श्रेष्ठले अवस्था तनावपूर्ण हुन नदिन ठूलो संख्यामा प्रहरी परिचालन गरिएको जानकारी दिए। उनका अनुसार स्थिति साम्य बनाएर घटनास्थलबाट शव उठाउँदै पोस्टमार्टमका लागि लैजाने प्रयास भइरहे पनि स्थानीयले अवरोध गरिरहेका छन्।"
उधौलीमा साकेला नाच्दा,"काठमाडौं : उधौली पर्व सुरु भएकै दिन आइतबार साकेला नाच्दा गीतको म्युजिक भिडियो सार्वजनिक भएको छ। यसको शब्द गीतकार सचित राईले लेखेका हुन्। गीतमा थिरज राईले संगीत भरेका छन्। राजेशपायल राई र मेलिना राईले स्वर दिएका छन्। यो गीतको भिडियोमा कलाकारहरू दयाहाङ राई, विल्सनविक्रम राई, समृद्धि राई, एलिसा राई, उमेश राई, श्याम राई, अनुषा राई, एलिस राई, सीता राई र विशाल राईले अभिनय गरेका छन्। यसको निर्देशन विल्सनविक्रम राईले गरेका हुन्। यसमा कमल राईको कोरियोग्राफी छ। यो गीतको म्युजिक भिडियो तक्मेबुढा डटकमबाट सार्वजनिक गरिएको छ।"
विद्युत् माग १५ सय मेगावाट,"काठमाडौं : मुलुकभर विद्युत्को माग बढेको छ। विद्युत्को उच्च माग (पिक डिमान्ड) औसत ३ सय मेगावाट हाराहारीमा बढेको हो। अघिल्लो वर्ष यो समयमा करिब १२ सय मेगावाट हाराहारीमा विद्युत्को माग थियो। अहिले १५ सय मेगावाटभन्दा बढिरहेको नेपाल विद्युत् प्राधिकरणले जनाएको छ। यो वर्षको हिउँदमा १७ सय मेगावाटसम्म विद्युत्को उच्च माग पुग्ने प्राधिकरणको अनुमान छ। पिक डिमान्ड बढ्नु ठूलो उपलब्धि भएको प्राधिकरणका कार्यकारी निर्देशक कुलमान घिसिङले बताए। खपत बढाउन चालिएका कदम र जाडो बढेका कारण विद्युत्को आन्तरिक माग ह्वात्तै बढेको छ, प्राधिकरणका प्रवक्ता सुरेश भट्टराईले भने, अघिल्लो वर्षभन्दा बढी उद्योग, कलकारखाना सञ्चालन भएको छ। यसले पनि खपत बढाएको हो। विद्युत् खेर जाने अवस्था आएपछि खपत बढाउन विद्युतीय उपकरणको प्रयोग बढाउने र उद्योगहरूलाई चाहिए जति उपलब्ध गराउने नीति लिई सोहीअनुसार काम भइरहेको भट्टराईले बताए। विद्युतीय चुल्हो, एयर कन्डिसनरलगायत विद्युत्बाट चल्ने घरायसी सामानको प्रयोगमा वृद्धि, विद्युतीय यातायातका साधनको वृद्धि, ठूला उद्योगलाई उपलब्ध गराइएको पर्याप्त विद्युत्लगायतका कारणले दैनिक रूपमा खपत बढिरहेको छ। प्राधिकरणले कात्तिकको अन्तिमबाट नेपालकै ठूलो सिमेन्ट उद्योग होङ्सीलाई ३० मेगावाट विद्युत् उपलब्ध गराएको छ। विद्युत् बढी खपत हुने काठमाडौं उपत्यकासहित आसपासमा विद्युत् माग पनि ह्वात्तै बढेको छ। उपत्यकामा विद्युत्को अधिकतम गत वर्ष २ सय ९३ मेगावाट थियो। अहिले ३ सय ८२ मेगावाट पुगेको छ। विद्युत्को माग अहिलेकै दरमा बढ्यो भने चालू आवमै २ हजार मेगावाट हाराहारी पुग्न सक्ने देखिएको छ, कार्यकारी निर्देशक घिसिङले भने। उद्योगहरूलाई प्रसारण तथा वितरण लाइनको सुदृढीकरण तथा क्षमता विस्तार गरी तत्काल विद्युत् दिने प्राधिकरणको अल्पकालीन योजना छ। त्यस्तै निर्माणाधीन आयोजनाको काम जतिसक्दो छिट्टो सम्पन्न गर्नेसमेत योजना रहेको प्रवक्ता भट्टराईले बताए। दीर्घकालीन योजनाअन्तर्गत भने विद्युत् खपत बढ्न सक्ने सम्भावित ठाउँको पहिचाहन गरी ठूला क्षमताका लाइन तथा सबस्टेसन निर्माण छन्। प्राधिकरणले थप विद्युत् आवश्यक पर्ने उद्योगहरूलाई परिमाण खुलाएर तत्काल आवेदन दिनसमेत आग्रह गरिरहेको छ। औद्योगिक करिडोरमा विद्युत् प्रसारण तथा वितरण प्रणालीको सञ्जाल सुधारका लागि काम अगाडि बढाइएको प्राधिकरणले जनाएको छ।"
एउटा विकल्प महाभियोग,"संविधानले स्वतन्त्र न्यायपालिका दिन सक्यो तर स्वतन्त्र र सक्षम प्रधानन्यायाधीश दिन सकेन। संयुक्त राज्य अमेरिकाको ५० राज्यमध्ये एक म्यासाच्युसट्स राज्य हो। उक्त राज्यको सुप्रिम जुडिसियल कोर्टको निशाना छापमा न्युल्ली निगाविमस जस्टिसियम न्युल्ली भेन्डेमस लेखिएको छ। नेपालीमा यसको अर्थ हामी कसैलाई न्याय बेच्दैनौं, हामी कसैलार्ई न्याय इन्कार गर्दैनौं भनेको हो। मसाच्युसट्स राज्यको संविधान १७८७ को अमेरिकी संविधानभन्दा पनि पुरानो लिखित संविधान हो। जसको जोन एडम्स्ले मस्यौदा गरेका थिए। १७८० भन्दाअघि त्यहाँको अदालतलाई सुप्रिम कोर्ट अफ जुडिकेटर भनिन्थ्यो। सलाम गर्नुपर्छ ती व्यक्तिलार्ई, जसले अदालतको निशाना छापमा हामी कसैलाई न्याय बेच्दैनौं। हामी कसैलाई न्याय इन्कार गर्दैनौं लेखे। सलाम ती अमेरिका र विश्वका अरू न्यायाधीशलाई पनि गर्नुपर्छ, जसले न्याय कसैलाई बेचेनन्। जसले न्याय कसैलाई इन्कार गरेनन्। न्यायको मर्म नै न्याय नबेच्नु र न्याय इन्कार नगर्नु हो। अदालतलाई स्वतन्त्र, सक्षम र निष्पक्ष बनाउन पर्ने कारण नै न्याय किनबेच र इन्कारीलाई अपराधीकरण गर्नु हो र बेचुवालार्ई सजाय गर्नु हो। प्रधानन्यायाधीश चोलेन्द्रशमशेर जबरामाथि न्याय किनबेच गरेको र न्याय इन्कार गरेको बलियो आधारमा आरोप लागेको छ। न्याय किनबेच र न्याय इन्कारीको अर्को नाम भ्रष्टाचार हो। यसअघि झन्डै २८ जना प्रधानन्यायाधीश भए होलान् ती कसैलाई पनि न्याय बेचेको र न्याय इन्कार गरेको जस्तो तल्लो स्तरको आरोप लागेन। जबरा कारणले सबैभन्दा विवादित, असफल, असक्षम न्यायाधीश बन्नुभयो र सर्वोच्च अदालतलाई समेत विवादित बनाउनु भयो। चाङ लागेर बसेको पुराना प्रतिवेदनको त कुरै नगरौं, आफैंले गठन गरेको आयोगको प्रतिवेदनसमेत लागू गर्न सक्नु भएन। ल्यान्डमार्क जर्जमेन्ट एउटा पनि दिन सक्नु भएन। प्रधानन्यायाधीश चोलेन्द्रशमशेर जबरामाथि न्याय किनबेच गरेको र न्याय इन्कार गरेको आधारमा आरोप लागेको छ। आजसम्म कसैलाई पनि यसरी न्याय बेचेको र न्याय इन्कार गरेको जस्तो तल्लो स्तरको आरोप लागेको थिएन। कमन लबाट प्रभावित हाम्रोजस्तो ६५ वर्ष उमेर हदका कारण अवकाश हुने प्रणालीमा चार वर्ष प्रधानन्यायाधीश हुन पाउनु ठुलो अवसर हो। यस्तो सुनौलो मौका जबराले प्रयोग गर्नै जान्नु भएन। २०६८ यता सबै नेतृत्व विवादित भए पनि जबरा जति अरू विवादित भएनन्। जबरालाई लागेको जस्तो गम्भीर आरोप अरूलाई लागेन। एक महिना बढी भयो सर्वोच्च अदालत चल्न सकेको छैन। अवसरको सदुपयोग गर्नै जान्नु भएन। यस्तो लाग्यो, उहाँलाई पद भारी भयो। नेपाल बार र सर्वोच्च बार एसोसिएसनबाट बिचौलिया र भ्रष्टाचार गरेको भन्ने आरोपित व्यक्ति बन्नुभयो। भागबन्डामा संवैधानिक आयोगहरूमा नियुक्तिविरुद्ध परेको रिट एक वर्षसम्म पेसी नचढाएको पनि देखियो। आरोपहरू नेपाल बार एसोसिएसनले तयार गरेर महाअभियोग लगाउन नेताहरूलाई बुझाइसक्यो। महाअभियोगका लागि धेरै आरोप चाहिँदैन। १७ आरोपमध्ये न्याय किनबेच गरेको र न्याय इन्कार गरेको दुई आधार नै पर्याप्त छन्। रञ्जन कोइरालालाई पत्नी हत्यामा कैदमा उन्मुक्ति दिएको र संवैधानिक आयोगसम्बन्धी नियुक्तिविरुद्धको रिट एक वर्षसम्म थन्क्याएको कारण नै पर्याप्त हुन्छ। महाअभियोग लगाउन कानुन र संविधानको गम्भीर उल्लंघन, कार्य क्षमताको अभाव, खराब आचरण, इमानदारीपूर्वक पदीय कर्तव्य पूरा नगरेको, आचारसंहिता उल्लंघन गरेको हुनुपर्छ। ती पाँच अवस्थामा सबै उल्लंघन भएको हुनुपर्ने होइन ? कुनै एक मात्र उल्लंघन गरे पनि महाअभियोग लाग्न सक्छ। हिसाब गर्ने हो भने उहाँबाट सबै अवस्था उल्लंघन भएका छन्। पत्नी हत्यामा जिल्ला अदालत र उच्च अदालतले रञ्जन कोइरालालार्ई जन्मकैद गरेको थियो। हत्या कुनै दुर्घटना थिएन। जलाउन लागिएको घटनास्थलमा कोइराला रंगेहात पक्रिएका हुन्। यस्तो अवस्थाका लागि अवं १८८ व्यवस्था भएकै होइन। जबरामाथि यसै घटनालाई लिएर भ्रष्टाचारमा छानबिन हुने हो भने न्याय बेचेको होइन भनेर प्रमाण पुर्याउने भार उनमा नै रहन्छ। जबराबाट कारागार ऐन देखाएर हुकुमप्रमांगी शैलीमा सजाय घटाएर थुनामुक्त गर्ने काम भयो। जबरा पदमुक्त भएपछि भ्रष्टाचारमा अनुसन्धान गर्न पर्याप्त आधार छ। मारिनेको बावुआमालार्ई न्याय इन्कार गरिएको अकाट्य प्रमाण हो। संसद् बेलायतको जस्तो हुने हो भने महाअभियोगको लागि पर्याप्त आधार छ। संवैधानिक परिषद्मा सदस्य बनाइएको भागबन्डा लिन होइन। तर भागबन्डा लिनु भयो। यी कुरा पटकपटक मिडियाले आधारसहित सार्वजानिक गरेको छ। यही आधार नै महाअभियोगका लागि पर्याप्त छ। उक्त सिफारिसविरुद्ध रिट पर्यो। सभामुखलगायत सायद पूरक निवेदनसमेत गर्दा १० वटा रिट परेका छन्। रिट गर्नेमध्ये पाँच अधिवक्ता छन्, तीन कानुनका विद्यार्थी र एक सभामुख छन्। नियुक्ति पाउनेमध्ये कुनैमा जबराको पनि स्वार्थ गाँसिएको कारण नियुक्ति पाएकालाई बचाउन एक वर्ष पुग्यो। पेसीमा चढाइएन। एउटा अनलाइन मिडियाले गणेश रेग्मीको रिटबारे सार्वजनिक गर्यो। मिडियाले गणेश रेग्मीको रिटलाई डम्मी रिट भन्यो। अझ थप के भन्यो भने डम्मी रिटमा चोलेन्द्रशमशेरको पनि स्वार्थ छ भन्यो। सभामुखसहित ती रिट निवेदकहरूलाई न्याय दिनुबाट वञ्चित, इन्कार र भेदभाव आजसम्म निरन्तर भइरहेको छ। योभन्दा प्रमाण अरू केही चाहिँदैन। संविधान उल्लंघन हुँदा पनि महाअभियोग लगाउने कुरा गरिँदैन। प्रधानन्यायाधीश त नागरिकको मौलिक हकको संरक्षक र अभिभावक दुवै हो उहाँबाटै यत्रो भेदभाव गरिन्छ। न्याय पाउनबाट वञ्चित गरिन्छ। संविधानले स्वतन्त्र न्यायपालिका दिन सक्यो तर स्वतन्त्र र सक्षम प्रधानन्यायाधीश दिन सकेन। चोलेन्द्रविरुद्ध बार एसोसिएसनजस्तो जिम्मेवार निकायले १७ वटा आरोप लागेको छ। पदमुक्त पछि भ्रष्टाचारमा मुद्दा चल्न पनि अरू प्रमाण चाहिँदैन। सजाय घटाएको कोइरालाको मुद्दा र संवैधानिक आयोगको नियुक्तिविरुद्ध परेको रिट थन्क्याइनु नै न्याय इन्कार गरेको प्रमाण हो। जबराले प्रधानन्यायाधीशको पदमा बस्ने अधिकार र विश्वास गुमाइसक्नु भएको छ। जब समाजले न्यायाधीशप्रति आस्था गुमाउँछ, विश्वास गर्दैन भने न्याय मरेको हुन्छ। महाअभियोग नलगाई निलम्बन हुने व्यवस्था छैन। आफैं स्वेच्छाले उहाँले छाड्नु हुन्न। बहिष्कृत भएका कारण मुद्दा हेर्न पाउनु हुन्न। तर न्यायाधीश नियुक्ति, न्यायाधीश सरुवा आदि प्रशासकीय काम गर्न सक्ने भएकाले महाअभियोग लगाउन आवश्यक छ। प्रधानन्यायाधीश जबराको छाँटकाँट देखियो। प्रशासन अरूको हातमा जाला भन्ने उहाँलाई चिन्ता छ। कोरोनाजस्तो बिरामी हुँदा बिदा नलिएर अस्पतालबाट कजलिस्ट तोक्नु गलत हो। जबराले कजलिस्ट अस्पतालबाट तोकेर कानुन र नम्र्स उल्लंघन गर्नुभयो। बहिस्कृत हुँदा पनि अदालत आउँदा र न्याय परिषद्को अध्यक्षको हैसियतमा रहेकाले सर्वोच्च अदालत र नेपाल बार तथा सर्वोच्च बारले विकल्प सोच्नुपर्ने अवस्था आइसक्यो। उहाँले बिदा नलिनु र वरिष्ठतमलाई कायममुकाय हुनबाट वञ्चित गर्नु भनेको संवैधानिक इजलासलाई बन्धक र निष्क्रिय बनाउनु हो। विचाराधीन संवैधानिक आयोगमा भएको नियुक्तिविरुद्धका रिटहरूमा सो कजसमेत नगरिएको पाइन्छ। जसमा भागबन्डामा नियुक्ति रिट लम्ब्याउने योजना प्रष्ट देखिन्छ। अर्को खतरा वरिष्ठतम न्यायाधीशले भाग नलिए पनि न्यायपरिषद् बोलाएर भरमार न्यायाधीश नियुक्ति गर्ने सम्भावना देखिन्छ। किनभने कल्याण श्रेष्ठ र सुशीला कार्कीले पाँच सदस्यीय परिषद् घटाएर तीन जनाले मात्र बालुवाटार निवासबाट रातमा भागबन्डामा नियुक्ति गर्ने नजिर त बसालिदएकै छन्। त्यही नजिर देखाएर जबराले बालुवाटारबाट मध्यरातमा आफू र अन्य कुनै दुई सदस्यलार्ई बोलाएर न्यायाधीश भागबन्डामा नियुक्ति गरे। भविष्यमा कुनै दिन सर्वोच्च अदालत पुनः आजको भन्दा बढी विवादित हुन सक्छ। त्यस्तो हुने लक्षण र संकेत देखिन्छ। त्यसैले महाअभियोगको आस नगरौं। वरिष्ठतम न्यायाधीशलार्ई कायममुकायम प्रधानन्यायाधीश बनाउन पर्यो। सकिन्छ र मिल्छ पनि। महाअभियोगको भर किन नपरौं भने महाअभियोग संवैधानिक कुरा हो। तर राजनीतिक खेल हो। नेपालमा हेर्ने हो भने प्रस्ताव नै दर्ता होला नहोला, शंका छ। भइहाले पनि प्रस्तावलाई असफल गराउने लक्षण देखिसकियो। वरिष्ठतम न्यायाधीशलाई बृहत् इजलास बसेर कायममुकायम प्रधानन्यायाधीश हुने व्याख्या गर्न सकिन्छ। सर्वोच्च अदालतलाई अब अरू विवादबाट बचाउने हो भने वरिष्ठतम न्यायाधीशलार्ई कायम मुकायम बनाएर जबराबाट प्रधानन्यायाधीशको न्यायिक र प्रशासनिक दुवै कानुनी अधिकार खोस्नु पर्यो। धारा १२९(६)मा रहेको दोस्रो अवस्थामा कुनै कारणले प्रधानन्यायाधीश आफ्नो पदको काम गर्न असमर्थ भएमा वरिष्ठतम न्यायाधीश स्वतः कायममुकायम प्रधानन्यायाधीश हुने व्यवस्था गरेको छ। प्रधानन्यायाधीशको काम कजलिस्ट तोक्ने एउटा काम थियो, त्यो अधिकार खोसियो। दोस्रो, अर्को महत्त्वपूर्ण काम मुद्दा छिन्ने काम हो। उहाँ सम्पूर्ण वकिल र सहयोगी न्यायाधीशहरूबाट बहिष्कृत भएकाले मुद्दा छिन्न असमर्थ हुनुभयो। धारा १२९(६)मा कुनै कारणले काम गर्न असमर्थ भएको भनेकै यही हो। जबरा प्रधानन्यायाधीशको काम गर्न असमर्थ भएको योभन्दा ठूलो आधार र प्रमाण केही चाहिँदैन। यही कारण उल्लेख गरेर १९ न्यायाधीशले सियोमोट्टो नोटिसमा लिएर बृहत् पूर्ण इजलास गठन गर्नुपर्छ। त्यसपछि एमिकस क्युरी बोलाएर धारा १३३(२) को न्यायिक अधिकार प्रयोग गरेर इजलासबाट वरिष्ठतम न्यायाधीशलार्ई कायम मुकायम प्रधानन्यायाधीश भएको ठहर गर्नुपर्यो। बृहत् पूर्ण इजलास बसालौं। एमिकस क्युरी बोलाऔं। धारा १२९(६) को आजको अवस्था कुनै कारणले प्रधानन्यायाधीश आफ्नो पदको असमर्थ भएमा भन्ने १० शब्दलार्ई जबरालार्ई बहिष्कृत भएको कारण उक्त व्यवस्था यसमा आकर्षण भएको पाइन्छ। त्यसलाई व्याख्या गरेर स्वतः वरिष्ठतम न्यायाधीश आदेश गरेको मितिबाट कायममुकायम प्रधानन्यायाधीश भएको व्याख्या गरौं। धारा १३७ लगायत संविधानको सम्पूर्ण धाराहरू क्रियाशील गरौं। एक व्यक्तिले गर्दा सर्वोच्च अदालत बन्धक भएको १९ जना न्यायाधीश साक्षी बस्न भएन। निकास १९ न्यायाधीशको हातमा छ। आवश्यक पर्दा जुडिसियल एक्टिभिजम देखाउने यस्तै अवस्थामा हो। अर्को विकल्प भनेको नेपाल बार, सर्वोच्च अदालत बार र संवैधानिक वकिलहरूको फोरम यी तीन निकाय प्रधानन्यायाधीशको राजीनामा माग गर्दै स्वतन्त्र न्यायपालिकाका लागि सक्रिय भूमिका खेलेका छन्। यो स्वतन्त्र न्यायपालिका निकायहरूलार्ई अति सरोकारको विषय हो। लेखक पूर्वन्यायाधीश हुन्।"
आर्थिक अभावमा उपचार समस्या,"गोरखा : चुमनुब्री३ देवलका ५३ वर्षीय सुनीपालले आर्थिक समस्याका कारण उपचारबाट वञ्चित भएका छन्। उनले रगत छाद्न लागेको आइतबार २४ दिन पुगेको छ। गाउँको हेल्थपोस्टको ओखतीले छोएन। तल (गोरखा बजार) जान पैसा छैन, घरमै थलिएर बसेका गुरुङ भन्छन्, एक दिनमै २३ सम्म रगत जान्छ। रिङ्टा लाग्छ, उठ्न, हिँड्न नसक्ने भएको छु। उनलाई ६ वर्षअघि क्षयरोग देखा परेको थियो। ओखती खाए। उनले सुनाए, पछि जाँच गर्दा डाक्टरले क्षयरोग नभएको बताए। फेरि पोहोर रगत वाक्न थालेँ, उनले भने, ६७ दिनसम्म रगत वाकेपछि निको भयो। अहिले फेरि एक्कासि रगत वाक्न थालेको छु। अहिले सिर्दिबास हेल्थपोस्टमा जचाउँदा फोक्सोमा समस्या देखिएको उनले बताए। उपचारका लागि सहर पुग्न गाउँबाट उनलाई ३ दिन पैदल हिँड्नुपर्छ। अहिले उनीसँग न बाटो खर्च छ न उपचार खर्च नै। उनी आफू ढुंगा फुटाउने काम गर्ने बताए। ढुंगा फुटाउने काम गर्छु। गाउँमा १५२० हजार रुपैयाँ उठ्नुछ। तर, यस्तो बेलामा पनि कसैले दिँदैनन्, उनी भन्छन्, उपचार गर्न नपाएर म मरेँ भने ढुंगामुढासित पाखुरा बजारेर कमाएको त्यो पैसा मलाई के काम ? उनका १०, १४ र १६ वर्षका ३ सन्तान छन्। स्कूल पढ्दै गरेका छोराछोरी बुबाको उपचार खर्च जुटाउन सहरतिर मजदुरी गर्न जाने तयारी गर्दैछन्, स्थानीय गणेश कार्की भन्छन्, बुबाको अवस्था देखेर उनीहरू स्कुल जानै छोडेर घरमै बस्न थालेका छन्। विशेषगरी रातिको समयमा खोके पनि नखोके पनि रगत आउने गरेको उनले सुनाए । भने, बिहान ४५ बजेतिर यस्तो हुन्छ, उनी भन्छन्, जब मुखबाट हलल रगत बग्न थाल्छ अनि आत्तिएर लल्याकलुलुक भइहाल्छु।"
