शीर्षक,विवरण
बुहारी भागेको हल्ला फैलाएर हत्या !,"जनकपुरधाम: गत जेठ महिनाको १९ गतेदेखि वेपत्ता २६ वर्षीया सुजिता ठाकुरको शव आफ्नै खेतमा खाल्डो खनेर गाडिएको र सडेको अवस्थामा भेटिएको छ । महोत्तरीको लोहारपट्टी नगरपालिका ७ भ्रमरपुरा घर भएकी सुजिताको शव घरबाट एक किलोमिटरको दूरीमा रहेको आफ्नै खेतमा खाल्डो खनी गाडेको अवस्थामा प्रहरीले पत्ता लगाएको हो । माइती पक्षले भने सुजिताको शव देवर रुपेश ठाकुर, देवरानी रोमा ठाकुर, ससूरा पतिराम ठाकुर सहित परिवारजनले हत्या गरेर लुकाएको आरोप लगाएको छ । मृतक सुजिताका दाजु शिवम पाण्डलेले भने, एकडेढ वर्ष पहिले पनि यस्तै बहिनीलाई ज्यान मार्ने धम्की दिइएको थियो । मेरो बहिनीलाई उनको देवर रुपेश ठाकुरले तकिया मुखमा कोचर मार्न खोजेको थियो, तर त्यतिबेला हातमा दाँतले टोकेर बाँचेकी थिइन् । सधैँ एकनाश हुँदैन आखिर पापीहरुले मेरो बहिनीको ज्यान लिएरै छाडे । शिवम पाण्डेले भने ""जेठ महिनाको १९ गते सुजिताको देवरले फोन गरेर सुजिताले झैझगडा गरेको छ तपाईँहरु आउनुस् लिएर लैजानुस् भने । फेरि एकैछिनमा फोन गरेर आउनु पर्दैन, सबै कुरा मिलिसक्यो भने ! मलाई त्यही दिन लाग्दै थियो कि मेरो बहिनीलाई यिनीहरुले केही गरिदिए तर हामीले सामान्य घर झगडा भनेर छोडीदियौँ, पछि २१ गते बहिनीको ससूराली भ्रमरापुर गएर बुझ्दा तपाईँको छोरी बहिनी अर्कैसँग भागिसक्यो भनेर हामीलाई भनियो, हामीलाई विश्वास लागेन । बहिनीको कोठामा लगाइएको ताला फोडेर हामीले हेर्यौँ, त्यहाँ सामानहरु लत्ताकपडा, गरहना सबै छँदैथियो, तर बहिनी भागिन् भनेर भन्दा हामीमा अझ शंका पस्यो, तर हामीसँग खोज्ने बाहेक अन्य कुनै विकल्प पनि थिएन।"" प्रहरीको अनुसन्धानको क्रममा खेतमा गिलो माटो भएको ठाउँमा गाडिएको अवस्थामा सुजिताको शव भेटिएको हो । घटनास्थलमा बोरामा केही शवका अवशेष, केशका रौंहरु, नूनका प्याकेट र अन्य पदार्थहरु भेटिएपछि सो स्थानलाई शिल गरी थप अनुसन्धान भइरहेको जिल्ला प्रहरी कार्यालयका प्रहरी उपरीक्षक दिनेश कुमार आर्चाले बताए । आचार्यले भने, बरामद भएका वस्तु शव वा शवको अवशेष हो वा होइन भन्ने यो तथ्य फरेन्सिक टेष्टबाट मात्र पत्ता लाग्छ, तन्नामा बेरिएको, केही गल्ने वस्तुहरु प्रयोग भएको खनिज पदार्थ भेछिएको छ, तर यकिन छैन आखिर भेटिएको वस्तु के हो ? त्यसैले केही भन्न सक्ने अवस्था छैन । पीडित पक्षले गत साता सुजिताको ससूरा ५० वर्षीय पतिराम ठाकुर, देवर २६ वर्षीय रूपेश ठाकुर र देवरानी २५ वर्षीया रोमा ठाकुर विरुद्ध प्रहरीमा किटानी जाहेरी दिन खोज्दा तत्काल प्रहरीले उक्त जाहेरी लिन इन्कार गरेको थियो । त्यसपछि खोजतलासका लागि पीडित परिवारले निवेदन दिएका थिए । मृतक सुजिताका श्रीमान् सुस्त मनस्थितीका छन् । हाल पनि उनी श्रीमतीबारे बेखबर छन् । घटनाबारे अनुसन्धान गरिरहेको प्रहरीले जनाएको छ ।"
३६ अधिवक्ताको बहस सकियो : सोमबारदेखि सरकारी पक्षको बहस,"काठमाडौं : सर्वोच्च अदालतमा प्रतिनिधिसभा विघटनसम्बन्धी रिट निवेदन पक्षको बहस सकिएको छ। सोमबारबाट सरकारी पक्षको बहस हुँदैछ। नेपाली कांग्रेसका सभापति शेरबहादुर देउवासहित १४६ सांसदले दायर गरेको रिट निवेदनमाथि सुनुवाइको चौथो दिन आइतबार रिट निवेदकका पक्षबाट बहस सकिएको हो। इजलासले निवेदक पक्षलाई १२ घण्टाको समय दिएको थियो। सो समयमा रिट निवेदकका तर्फबाट ३६ कानुन व्यवसायीले बहस गरेका छन्। प्रधानन्यायाधीश चोलेन्द्रशम्शेर जबरा, वरिष्ठतम् न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा गत बुधबारदेखि बहस सुरु भएको हो। निवेदक पक्षका कानुन व्यवसायीको मुख्य जिकिरमा नेपालको संविधानको धारा ७६ (३) अन्तर्गत प्रधानमन्त्री बनेका केपी ओलीले उपधारा ५ को प्रक्रियामा सहभागी हुन नपाउने र धारा ७६ (३) को विश्वासको मत गुमाएको तर्क गरेका छन्। उनीहरुले प्रधानमन्त्रीलाई प्रतिनिधिसभा विघटन गर्न अधिकार नभएको समेत उल्लेख गरेका छन्। यस्तै धारा ७६ (३) अनुसार गठित प्रधानमन्त्रीले ३० दिनभित्र विश्वासको मत लिनुपर्नेमा त्यो मत नलिनु भनेको संविधानको अवमूल्यन हो भन्दै प्रधानमन्त्रीको पद रिक्त नहुँदै धारा ७६ को उपधारा (५) को प्रक्रिया शुरु गर्नु प्रक्रियागत रुपमै त्रुटिपूर्ण भएको कानुन व्यवसायीको भनाइ छ। त्यस्तै राष्ट्रपतिको विषयमा रिट निवेदक पक्षको जिकिरमा धारा ७६ (५) अन्तर्गत दाबी पेश गरिसकेपछि अस्वीकार गर्न मिल्दैन, त्यसको कार्यान्वयन गर्नु राष्ट्रपतिको दायित्व भएको बताउँदै उनीहरुले राष्ट्रपतिले लिखित जवाफमा पेश गरेजस्तो विश्वासको मतको यकिन गर्ने अधिकार राष्ट्रपतिको नभई संसदको विशेषाधिकार भएको बताएका छन्। वरिष्ठ अधिवक्ता कृष्णप्रसाद भण्डारीदेखि बहस गर्ने अन्य कानुन व्यवसायीको धारणा यही विषयमा केन्द्रित थियो। शम्भु थापाको प्रश्न १४९ जनाले हस्ताक्षर बुझाएपछि बहुमत छैन त, श्रीमान ? रिट निवेदकको २ घण्टा ३५ मिनेट समय बाँकी, अर्को सुनवाइ आइतबार सोमबारबाट सरकारी वकिलको बहस सोमबारबाट सरकारी वकिलको बहस शुरु हुनेछ। सरकारी पक्षलाई १५ घण्टा बहस गर्न समय तोकिएको छ। त्यसपछि सभामुखका कानुन व्यवसायीले एक घण्टाको समय पाउने छन्। त्यसपछि निवेदक पक्षले जवाफ दिने छन्। जवाफ सकिएपछि अदालतका सहयोगी (एमिकस क्युरी) को बहस सुरु हुनेछ। यी सबै बहसपछि मात्रै अदालतले अन्तिम फैसला गर्नेछ। सोही फैसलालाई राखेर प्रतिनिधिसभा विघटनसम्बन्धी मुद्दाको सुनुवाइ गरिने छ। आइतबार वरिष्ठ अधिवक्ता भण्डारी, यदुनाथ खनाल, डा चन्द्रकान्त ज्ञवाली, सविता भण्डारी, अधिवक्ता भीमआर्जुन आचार्य, सतिशकृष्ण खरेल, योगेन्द्र अधिकारीलगायतले बहस गरे। संवैधानिक प्रक्रिया विपरीत प्रतिनिधिसभा विघटन गरेको उनीहरुको तर्क थियो। यस विवादमा ३० वटा रिट निवेदन परेका थिए। गत जेठ ८ गते मन्त्रिपरिषद्को सिफारिसमा प्रतिनिधिसभा विघटन गरी आगामी कात्तिक २६ र मंसिर ३ गते मध्यावधि निर्वाचन तोक्ने गरी राष्ट्रपतिको जेठ ८ गतेको निर्णय बदर गरेर असंवैधानिक र गैरकानूनी घोषणा गर्न माग गर्दै अदालतमा ती निवेदनहरु दर्ता गराइएका थिए। रासस"
बालकृष्णकोप्रशंसा गर्छौमा सुनिल र रेजिनाको अभिनय,"काठमाडौं : गायक, गीतकार तथा संगीतकार बालकृष्ण न्यौपानेको स्वरमा नयाँ गीत प्रशंसा गर्छौको भिडियो सार्वजनिक भएको छ। गायक न्यौपानेको स्वर, शब्द तथा संगीतमा तयार भएको गीतको भिडियोमा मोडल सुनिल क्षत्री र रेजिना मगरको रोमान्स देख्न सकिन्छ। प्रेम र रोमान्सले भरिएको सार्वजनिक डान्सिङ शैलीको गीतमा प्रेममा चुर्लुम्मै डुबेका युवा युवतीको कथालाई देखाइएको छ। आफ्नो मायालुसँग रोमान्स गरेको कल्पना गर्दै प्रेमको डुबेको दृश्यलाई निर्देशक सुरज श्रेष्ठले कलात्मक शैलीमा भिडियोमा प्रस्तुत गरेका छन्। प्रशंसा एल्बममा समावेश गरिएको गीतको भिडियोको सम्पादन अमृत चापागाईले गरेका हुन्। भिडियोमा प्रशान्त मगरले कोरियोग्राफी गरेका छन्। दीपक गिरीको छायांकन रहेको भिडियोको निर्माता ठाकुर न्यौपाने र झुमा तिमसिना रहेका छन्। न्यौपाने र तिमसिनाको यो पहिलो सहकार्य हो। भिडियो गायक न्यौपानेको आफ्नै च्यानल बिके क्रियशनबाट बजारमा आएको हो। गायक न्यौपानले केही समयअघि मात्रै चञ्चले मन गीतको भिडियो सार्वजनिक गरेका थिए।"
पुनःनिर्माणका इञ्जिनियर काममा फर्कन सहमत,"काठमाडौं : राष्ट्रिय पुनःनिर्माण प्राधिकरण केन्द्रीय आयोजना कार्यान्वयन एकाइ ९भवन० अन्तर्गतका प्राविधिक कार्यक्षेत्रमा फर्केर पुनःनिर्माणका काममा क्रियाशील हुन सहमत भएका छन् । प्राधिकरणमा आइतबार भएको छलफलपछि इञ्जिनीयरले पाउने सञ्चार, यातायात तथा स्थानीय भत्ता उपलब्ध गराउने, प्राविधिकलाई आवश्यक पर्ने तालीमका साथै विभिन्न निकायमा व्यवस्थापन गर्न पहल गर्नेलगायतका विषयमा सहमति भएको हो । प्राधिकरणका प्रमुख कार्यकारी अधिकृत सुशील ज्ञवालीको उपस्थितिमा भएको छलफलपछि एकाइ (भवन) का आयोजना निर्देशक श्यामकिशोर सिंह र आन्दोलनरत प्राविधिकको तर्फबाट अविनाश अमरले सहमतिपत्रमा हस्ताक्षर गरेका छन् । सहमतिपछि अमरले माग पूरा भएकामा खुशी व्यक्त गर्दै उनले सबै प्राविधिक काममा खटिने र असार मसान्तभित्र लाभग्राहीको मुहारमा खुशी ल्याउने प्रतिबद्धता व्यक्त गरे । ओखलढुङ्गामा कार्यरत स्व इञ्जिनीयर राजा साहको कामकाजकै क्रममा मृत्यु भएकामा परिवारजनलाई बीमाको रकम उपलब्ध गराउन पहल गरिने सहमति भएको छ । प्राधिकरणअन्तर्गत रहेर कामकाज गरेका कर्मचारी, प्राविधिक, सामाजिक परिचालक, डकर्र्मीसमेतको काम अनुभवसहितको विवरण तयार पारी अनलाइन पोर्टलमा समेत राख्ने सहमति भएको छ । यस विवरणलाई सम्बन्धित निकायमा भावी प्रयोजनका लागि प्राधिकरणले पठाउने भएको छ । प्राविधिकले पाउनु पर्ने सञ्चार तथा यातायात खर्च र स्थानीय भत्ता चालू आर्थिक वर्ष २०७७७८ को साउन महिनादेखि नै नियमानुसार उपलब्ध गराइने सहमति भएको छ । प्राविधिकलाई भवन, शिक्षा, स्थानीय पूर्वाधारसमेत भावी दिनमा अन्यत्र काम गर्दा आवश्यक पर्ने पुर्नताजगी तालीमको व्यवस्था प्राधिकरणले गर्ने भएको छ । सरकारले लिएको विपद् जोखिमबाट सुरक्षित नेपाल महाअभियानको १० वर्षे लक्ष्यमा समाहित हुने गरी प्राधिकरणअन्तर्गतका प्राविधिकलाई ग्राह्यता दिन पहल गर्ने सहमति भएको छ । प्राविधिकको सबै आन्दोलन आजैदेखि टुङ्ग्याउने र नियमित कामकाजमा फर्किने सहमति भएको छ । प्राविधिकले बुझाएको राजीनामा अस्वीकृत गर्ने, असार महिनाको पाउनु पर्ने सेवा सुविधा उपलब्ध गराइने भएको छ । समृद्ध नेपाल, सुखी नेपाली को लक्ष्य प्राप्तिका निम्ति इन्जिनीयरिङ क्षेत्रका प्राविधिकको परिचालन अनिवार्य रहेकाले यस्ता विभिन्न क्षेत्रको पहिचान गरी प्राधिकरणबाहेकका इञ्जिनीयरलाई पनि परिचालन गर्न सरकारसँग समन्वय गर्ने सहमति भएको छ । रासस"
गण्डकीमा मन्त्रीको कार्यविभाजनमा सकस : मनाङेसहित दुई मन्त्री अझै विना विभागीय,पोखरा : गण्डकी प्रदेशका मुख्यमन्त्री कृष्ष्णचन्द्र नेपालीलाई मन्त्रिपरिषद्को कार्यविभाजन कठिन बन्दै गएको छ। मन्त्रिपरिषद् कार्यविभाजनको प्रयासका लागि काठमाडौं पुगेर पोखरा फर्किएपछि पनि उनले मन्त्रीको कार्यविभाजन गर्न सकेका छैनन्। आइतबार अस्थायी रुपमा कार्यविभाजन गरिए पनि चार मन्त्रीमध्ये दुई जनालाई विना विभागीयमा यथावत राखिएको छ। मुख्यमन्त्री नेपालीको सिफारिमा मन्त्रिपरिषद्मा रहेका चार मन्त्री मध्ये दुई जनालाई भने देश प्रमुख सीताकुमारी पौडेलले मन्त्रालय तोकेकी छन्। प्रदेश प्रमुख पौडेलले कांग्रेसबाट मन्त्री बनेका कुमार खड्कालाई सामाजिक विकास र माओवादीबाट मन्त्री बनेकी मधुमाया अधिकारीलाई स्वास्थ्य तथा जनसंख्या मन्त्रालयको जिम्मेवारी तोकेकी हुन्। मुख्यमन्त्री पोखरेलले लामो प्रयासमा पनि राजीव गुरुङ (दीपक मनाङे) र हरिशरण आचार्यलाई मन्त्रालयको जिम्मेवारी दिन सकेका छैनन्। स्वतन्त्र प्रदेशसभा सदस्य मनाङे र जनता समाजवादी पाटीबाट मन्त्री बनेका हरिशरण आचार्य विना विभागीय मन्त्रीको जिम्मेवारीमा यथावत रहेका हुन्। अन्य मन्त्रालयको जिम्मेवारी मुख्यमन्त्री पोखरेल स्वयम्ले लिएका छन्। असार ४ गते गण्डकी प्रदेशको मुख्यमन्त्री बनेका पोखरेलले सोही दिन चारजना नेतालाई विना विभागीय मन्त्री बनाएका थिए । नेपालीलाई मुख्यमन्त्री बनाउन निर्णायक मानिएका स्वतन्त्र सांसद मनाङेले भौतिक पूर्वाधार मन्त्रालयमा दाबी गरेका छन् । शपथ खाएका मन्त्रीको कार्यविभाजन हुन नसक्दा पोखरेलले मन्त्रिपरिषद् विस्तार गर्नसमेत सकेका छैनन् ।
वडाध्यक्षले गरे सबइन्जिनियरमाथि कुटपिट,"जाजरकोट : शिवालय गाउँपालिकाका एक वडाध्यक्षले आफ्नै वडामा कार्यरत सव इन्जिनियरमाथि हातपात गरेका छन्। वडा नम्बर ७ का वडाध्यक्ष बीरबल खत्रीले सोही वडामा कार्यरत सवइन्जिनियर रविन्द्रबहादुर शाहीमाथि आइतबार कार्यकक्षमै कुटपिट गरेका हुन्। वडाध्यक्ष खत्रीले आफ्नो वडा भन्दा बाहिरको काम गर्ने गरेको तर वडाका कामकाजमा ध्यान नदिएको र ढिलासुस्ती गरेको भन्दै वडा कार्यलयको प्राविधिक कार्यकक्षमै कुटपिट गर्नुका साथै गालीगलौज गरेर ज्यान लिने धम्की समेत दिएको शाहीले बताए। शाहीको मुखमा समेत चोट लागेको छ। म आफ्नै कार्यकक्षमा काम गरिरहेको थिए केही केटासहित एक्कासी वडाध्यक्ष आएर झम्टिहाल्नु भो। मुक्का प्रहार गर्नुभयो लछारपछार गर्नु गर्नुभयो। गालीगलौजका साथै ज्यानै लिने धम्की लिनुभयो। त्यसपछि भागेर ज्यान जोगाए, शाहीले टेलिफोनमा भने। सब इन्जिनियरमाथि भएको घटनाको शिवालयमा कार्यरत कर्मचारीले निन्दा एवं भत्र्सना गरेका छन्। घटनाको विरोधमा शिवालय गाउँपालिकामा कार्यरत प्रमुख प्रशासकीय अधिकृतसहित सम्पूर्ण कर्मचारीले दोषीमाथि कारवाही नभएसम्म पेनडाउन गर्ने निर्णय गरेका छन्। राष्ट्र सेवामा कटिबद्ध रहेको कर्मचारीमाथि निजले कारणबस कमजोरी वा गल्ती गरेमा विभिन्न विभागीय कारवाही तथा सेवाबाट बर्खास्त गर्ने कानुनी बाटो हुँदाहुँदै पनि मरणसन्न हुने गरि कार्यालय समयमा एक राष्ट्रसेवक कर्मचारीमाथि यसरी अमानवीय तरिकाले गरेको कुकर्मले हामी सेवामा अहोरात्र खटिएका सबै कर्मचारीको मनोबल गिरेको छ। सो कार्य प्रति हामी पेनडाउन गरेर सशक्त आन्दोलनमा उत्रिन बाध्य भएको जारी विज्ञप्तिमा भनिएको छ।"
माइक्रोले पिकअप र मोटरसाइकललाई ठक्कर दिँदा तीन जनाको मृत्यु,"इटहरी : सुनसरीमा माइक्रोले पिकअप र मोटरसाइकललाई ठक्कर दिँदा तीन जनाको मृत्यु भएको छ। आइतबार बिहान कोशी गाउँपालिकामा भएको दुर्घटनामा अन्य दुई जना घाइते भएका छन्। कोशी गाउँपालिका ८ नङ्खुमा माइक्रोले पिकअप र मोटरसाइकललाई ठक्कर दिएको हो। दुर्घटनामा मोटरसाइकल चालक सप्तरी डाक्नेश्वरी ५ का २८ वर्षीय उदय साह, मोटरसाइकलमा सवार विराटनगर ९ का ४५ वर्षीय रामप्रसाद साह र पिकअप चालक विराटनगर ७ का ४० वर्षीय अक्षयकुमार गुप्ताको मृत्यु भएको हो। पूर्वबाट पश्चिम भइरहेको बा ३ ख ७२२४ नम्बरको माइक्रोले विपरित दिशाबाट आउदै गरेको स ६ प ४६६१ नम्बरको मोटरसाइकल र को १ च ९३६८ नम्बरको पिकअपलाई ठक्कर दिएको प्रहरीले जानकारी दिएको छ। प्रहरीका अनुसार जिल्ला अस्पताल इनरुवामा उपचारको क्रममा तीन जनाकै मृत्यु भएको हो। दुर्घटनाबाट घाइते भएका माइक्रोका चालक नुवाकोट विदुर नगरपालिका १३ का ३५ वर्षीय विवश तामाङ् र सहचालक २५ वर्षीय नारायण बस्यालको विराट नर्सिङहोममा उपचार भइरहेको छ। दुर्घटनापछि मोटरसाइकल, माइक्रो र पिकअपलाई प्रहरीले नियन्त्रणमा लिएको छ।"
स्वास्थ्य सामाग्री हस्तान्तरण,"धनगढी : सुदूरपश्चिम घर भएर अष्ट्रेलियामा कार्यरत नेपालीले सुदूरपश्चिमका चार जिल्ला प्रशासन कार्यालयलाई स्वास्थ्य सामग्री पठाएको छ। कैलालीमा केन्द्रीय कार्यालय रहेको विकासमा सिर्जनसिलता नेपाल (सिआईडी नेपाल) मार्फत झण्डै अढाई लाख बराबरको स्वास्थ्य सामग्री पठाइएको हो। सिआईडी नेपालका अध्यक्ष डिल्लीराज भट्टले, कञ्चनपुरका प्रमुख जिल्ला अधिकारी राजकुमार महतो, बैतडीका प्रमुख जिल्ला अधिकारी राजेन्द्र देव पाण्डे, दार्चुलाका प्रमुख जिल्ला अधिकारी सिद्धराज जोशी र डोटीका प्रमुख जिल्ला अधिकारी सुनील खनाललाई उक्त स्वास्थ्य सामग्री हस्तान्तरण गरिएको बताए। नेपालमा कोभिड महामारीले धेरै जनाको ज्यान गएको, मास्क सेनेटाइजर हेयर क्याप, पल्स अक्सोमिटर जस्ता सामग्रीको अभाव भएका बेला विदेशमा रहेका नेपालीले यी सामग्री पठाएका हुन्। अस्टेलीयामा रहेको सुदूरपश्चिम नेपाली समाज भिक्टोरियाका उपाध्यक्ष प्रेम राज उप्रेतीले जन्मस्थानका बासिन्दाका लागि सानो भए पनि सहयोग गरिएको बताए। उनीसँगै अभियानका सुदूरपश्चिम घर भएका कृष्ण क्षेत्री महराको पनि सहभागिता रहेको थियो। सुदूरपश्चिमका नेपालीको पीडामा सानो सहयोग गरिएको सुदूरपश्चिम नेपाली समाज भिक्टोरियाका अध्यक्ष महादेव धानुकले बताए। समाजले यहाँ कार्यरत नेपालीहरुबाट संकलन गरिएको रकमबाट स्वास्थ्य सामाग्री पठाएको हो। चार वटै जिल्ला प्रशासन कार्यालयलाई २७ हजार थान सर्जिकल मास्क, ५ सय एमएलको सेनेटाइजर ३ सय थान, हेयर क्याप एक हजार, केएन ९५ मास्क ४२० थान र पल्स अक्सोमिटर ४० थान विरतण गरिएको हो। सुदूरपश्चिमका अरु पाँच वटा जिल्ला अछाम, बाजुरा, बझाङ, कैलाली र डडेल्धुरामा पनि स्वास्थ्य सामाग्री पठाउने तयारी भइरहेको विकासमा सिआईडी नेपालका अध्यक्ष डिल्लीराज भट्टले बताए।"
बीपी प्रतिष्ठानका पदाधिकारीले प्रयोग गर्ने सवारी साधन जफत,"धरान : बीपी कोइराला स्वास्थ्य विज्ञान प्रतिष्ठान सुधारको माग राखेर आन्दोलनमा उत्रिएका यहाँका चिकित्सक, नर्स र कर्मचारीले पदाधिकारी चड्ने सवारी साधन जफत गरेका छन्। आन्दोलनरत चिकित्सक र कर्मचारीले आइतबार प्रतिष्ठानका शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक डा गौरीशंकर साहले प्रयोग गर्दै आएको सवारी साधन जफत गरेका हुन्। १३ दिनदेखि प्रतिष्ठान सुधारको माग गरेर आन्दोलनमा उत्रिएका चिकित्सक कर्मचारीका जायज मागलाई प्रतिष्ठानका पदाधिकारीले सम्बोधन गर्न आनाकानी गरेको भन्दै उनीहरुले प्रयोग गर्दै आएको सवारी साधन जफत गरेको प्रतिष्ठानको संयुक्त संघर्ष समितका संयोजक डा सूर्यप्रसाद रिमालले जानकारी दिए। उनले प्रतिष्ठानका उपकुलपति गिरी सवार साधनको चाबी बोकेर काठमाडौं गएकाले उनी आए लगतै सवारी साधन जफत गर्ने बताए। प्र्रतिष्ठानका पदाधिकारी प्रतिष्ठानलाई सुधार गर्न भन्दा पनि औषधि उपकरण लगायतका सामग्री खरिदमा आर्थिक अनियमितताका घटनामा संलग्न भएर प्रतिष्ठानलाई धरासायी बनाएको भन्दै यहाँ कार्यरत चिकित्सक र कर्मचारी आन्दोलित भएका छन्। दिनहुँ प्रतिष्ठानमा आन्दोलन हुन थालेपछि प्रतिष्ठानको स्वास्थ्य सेवा र कर्मचारी प्रशासनबाट प्रदान गरिने सेवा प्रभावित भएको छ। संयुक्त संर्घष समितिका सदस्य डा अमृत जैशीले प्रतिष्ठान सुधार गरौं भनेर आन्दोलन गर्दा समेत पदाधिकारीले अटेर गरेकाले सोमबारदेखि प्रतिष्ठानमै रिले अनसन सुरु गर्ने बताए। बीपी प्रतिष्ठान देशकै महत्वपूर्ण र ठूलो स्वास्थ्य संस्था भएकाले यसलाई बचाउन चिकित्सक कर्मचारीको कर्तव्य ठानेर आन्दोलन थालिएको उनको भनाइ छ। प्रतिष्ठानको सेवा सुधारको माग गर्दै धरानका नागरिक समाज र विभिन्न प्रमुख नौ राजनीतिक दलले समेत आन्दोलन गर्दा समेत प्रतिष्ठानका उपकुलपति गिरी कार्यालय छाडेर काठमाडौं बसेको भन्दै धरानवासीले आक्रोस पोखेका छन्।"
कोरोनाले मृत्यु हुनेको संख्या ९ हजार नाघ्यो,काठमाडौं : पछिल्लो २४ घण्टामा १९ सय २० जनामा कोरोना भाइरस (कोभिड१९) संक्रमण पुष्टि भएको छ । योसँगै नेपालमा कोरोना संक्रमितको संख्या ६ लाख ३३ हजार ६७९ पुगेको छ । जसमध्ये ३२ हजार ९८ जनाको एन्टिजेन विधिबाट गरिएको परीक्षणमा संक्रमण पुष्टि भएको छ । मन्त्रालयका अनुसार २४ घण्टामा तीन हजार ७ जनाले कोरोना जितेका छन् । योसँगै नेपालमा कोरोना जित्नेको संख्या पाँच लाख ८४ हजार ३३४ पुगेको छ । २४ घण्टामा ३४ जनाको मृत्यु भएसँगै नेपालमा कोरोनाले मृत्यु हुनेको संख्या ९ हजार ९ पुगेको छ ।
"संसद् सचिवालयमा बेदुरामको पत्र : म एमाले सांसद होइन, स्वतन्त्रको व्यवहार गर्नु","काठमाडौं : नेकपा (एमाले) नेता एवम् राष्ट्रियसभा सदस्य बेदुराम भुसालले संघीय संसद् सचिवालयमा पत्र लेख्दै आफूलाई स्वतन्त्र सांसदको व्यवहार गर्न अनुरोध गरेका छन्। नेपाल कम्युनिस्ट पार्टी (नेकपा)लाई २०७७ फागुन २३ को सर्वोच्चको फैसलाले विघटन गरेपछि आफू पार्टीको उम्मेदवार नभइ स्वतन्त्र भएको उनको भनाइ छ। म तत्कालीन नेपाल कम्युनिस्ट पार्टी (नेकपा) बाट उम्मेदवार बनी राष्ट्रिय सभा सदस्यमा निर्वाचित भएको थिएँ र त्यस पार्टीको संघीय संसदीय दलको सदस्य रहेको थिएँ, भुसालले भनेका छन्, सर्वोच्च अदालतको २०७७ फागुन २३ को फैसलाले उक्त पार्टीको अस्तित्व समाप्त गरिदिएपछि त्यस पार्टीबाट उम्मेदवार भई निर्वाचित मसहितका जनप्रतिनिधिहरु दलबिहीन अर्थात् स्वतन्त्र हुन पुगेको सर्वविदितै छ । उनले अहिले आफू एमाले र माओवादी केन्द्र दुवैको संसदीय दलको सदस्य नभएको र सभाको स्वतन्त्र सदस्यको रुपमा रहेको बताएका छन्। तत्पश्चात् म नेकपा (एमाले) वा नेकपा (माके) कसैको पनि संसदीय दलको सदस्य नबनी सभाको स्वतन्त्र सदस्यका रुपमा रहेको छु र आगामी दिनमा पनि सभाको स्वतन्त्र सदस्यका रुपमा नै रहन चाहन्छु, उनले थप भनेका छन् । उनले स्वतन्त्र रुपमा नै आफू आगामी दिनमासमेत रहन चाहेको उल्लेख गरेका छन्। आफूलाई सभाका सबै गतिविधिमा स्वतन्त्र सदस्यको रुपमा व्यवहार गर्न अनुरोध गर्दै उनले यो विषयमा सम्बन्धित सबैलाई आवश्यक जानकारी एवम् निर्देशन दिन भनेका छन्। उनले आफूले पाउने पारिश्रमिक र अन्य सेवा सुविधाबाट लेवी वा अन्य कुनै रकम कुनै पनि दलको खातामा जम्मा नगरिदिन अनुरोधसमेत गरेका छन्। मलाई सभाका सबै गतिविविधमा स्वतन्त्र सदस्यको रुपमा व्यवहार गर्नुहुन अनुरोध गर्दछु र सम्बन्धित सबैलाई यसको आवश्यक जानकारी एवम् निर्देशन दिनुहुन पनि हार्दिक अनुरोध गर्दछु, भुसालले भनेका छन्, साथै मैले पाउने पारिश्रमिक र अन्य सुविधाबाट लेवी वा अन्य कुनै रकम कुनै पनि दलको खातामा जम्मा नगरिदिनका निम्ति लेखा शाखालाई निर्देशन गरिदिनुहुन पनि अनुरोध गर्दछु।"
कालीगण्डकी तिनाउ डाइभर्सन सुरु,"बुटवल : मुलुककै ठूलो सिँचाइ आयोजनाका रूपमा कालीगण्डकी तिनाउ डाइभर्सन बहुद्देश्यीय आयोजनाको काम अघि बढेको छ। जलस्रोत तथा सिँचाइ विभागले आयोजनाको कार्यालय बुटवलमा स्थापना गरेको छ। कालीगण्डकीबाट पानी ल्याई रुपन्देही, कपिलवस्तु तथा नवलपरासीमा सिँचाइ गर्ने र विद्युत् उत्पादन गर्ने योजना छ। कालीगण्डकीको राम्दी पुलबाट करिब दुई किलोमिटर तल रम्भा गाउँपालिकाको वडा नम्बर ३ मा ड्याम बन्नेछ। जलस्रोत तथा सिँचाइ मन्त्रालयका सचिव मणिलाल गेलालले एउटा नदीको जलाधार क्षेत्रमा उपयोग नभएको पानी अर्को नदीको जलाधार क्षेत्रमा पुर्याएर सदुपयोग गर्ने नीति अनुरूप यो आयोजना अघि बढेको बताए। यो मुलुककै ठूलो योजना हो, उनले भने, यसबाट विद्युत् उत्पादनसमेत हुनेछ। कालीगण्डकीको पानी बुटवल ल्याउन २७ किलोमिटरको सुरुङ मार्ग बन्नेछ। रम्भाबाट सुरु ह्ुने सुरुङ पाल्पाकै तिनाउ गाउँपालिका३ मा आउनेछ। पहिलो सुरुङमार्ग झर्ने बिन्दुमा ड्याम बनाएर ५४ मेगावाट विद्युत् उत्पादन हुने विभागका महानिर्देशक मधुकर राजभण्डारीले जानकारी दिए। दोभानबाट बुटवलको बेलबाससम्म अर्को सुरुङमार्ग बन्नेछ। सात किलोमिटरको यो सुरुङमार्गबाट पानी झर्ने स्थान बुटवल१३ बेलबासमा ७६ मेगावाट विद्युत् उत्पादन गर्ने योजना रहेको छ। तिनाउमा झर्ने पानीबाट रुपन्देहीको ५३ हजार र कपिलवस्तुको ५४ हजार हेक्टर खेतीयोग्य जमिनमा सिँचाइ हुनेछ। नवलपरासीमा पनि सिँचाइ पुर्याउने योजना छ। कालीगण्डकीको पानीले १ लाख ७ हजार क्षेत्रफल जमिन सिँचाइ गर्ने भएकाले यो मुलुककै ठूलो आयोजना रहेको मन्त्रालयका सचिव गेलालले बताए। जलस्रोत तथा सिँचाइ मन्त्रालयको जिम्मेवारी पाएका अर्थमन्त्री विष्णु पौडेलले शनिबार बुटवलमा डाइभर्सन आयोजना कार्यालय उद्घाटन गरेका हुन्। पौडेलले नै २०६५ सालमा जलस्रोत तथा सिँचाइमन्त्री हुँदा डाइभर्सनको योजना अघि सारेका थिए। चुनावी एजेण्डा बनाएका पौडेलले यो योजना अब सपनामा मात्रै सीमित नभई यथार्थमै देखिने बताए। यो योजनाले मुलुककै आर्थिक विकासमा ठूलो योगदान गर्छ, अर्थमन्त्री पौडेलले कार्यालय उद्घाटन गर्दै भने, यस क्षेत्रका लागि यो योजना रोल मोडल हो। उनले यो आयोजना निर्माणका लागि बजेट अभाव नहुने भन्दै तीव्र गतिमा अघि बढाउन निर्देशनसमेत दिए। डाइभर्सन आयोजनाका लागि टनेल निर्माणमा ६६ अर्ब र सिँचाइ आयोजनाको पूर्वाधार निर्माणमा ७४ अर्ब खर्च हुने अनुमान छ। विद्युत् उत्पादनको योजना छुट्टै बन्नेछ। भेरी डाइभर्सन आयोजना जस्तै उच्च टनेल बोरिङ मेसिनबाट सुरुगमार्ग निर्माण गरिने सचिव गेलालले जानकारी दिए। मुलुककै ठूलो योजना भएकाले यसलाई सरकारले गौरवको आयोजनाका रूपमा अघि बढाउन सक्ने बताए। आकार र प्रतिफलका हिसाबले यो ठूलो योजना हो, अहिले सञ्चालन भइरहेका गौरवका योजनाभन्दा पनि यो ठूलो छ, उनले भने। सिँचाइ विभागले यसको डीपीआर गरेको छ। टनेल निर्माण र सिँचाइ आयोजनाको नेटवर्क निर्माण सँगसँगै हुने विभागले जनाएको छ। सिँचाइ विभागका महानिर्देशक राजभण्डारीले लगत्तै वातावरणीय प्रभाव मूल्यांकन लगायतका प्रक्रिया पूरा गरेपछि टेण्डरमा जाने बताए। तिनाउ नदीमा अहिले पानीको बहाव कम हुँदै गएपछि यहाँ रहेका खेतबारीमा सिँचाइ अभाव छ। रुपन्देहीको दक्षिणी भूभागमा पम्पको पानी तानेर सिँचाइ गर्ने गरिएको छ। डाइभर्सन आयोजना सकिएपछि यी क्षेत्रमा १२ महिना नै सिँचाइ पुग्नेछ। यसले खेतमा तीन बालीसम्म उत्पादन गर्न सकिनेछ। तिनाउको पानी कपिलवस्तु र नवलपरासी पुर्याउने योजना छ। कालीगण्डकी डाइभर्सनको पानी आएपछि विद्युत् उत्पादन हुने भएकाले अझ महत्वपूर्ण रहेको विभागले जनाएको छ। तिनाउमा अहिले सानो विद्युत् आयोजना रहेको छ। जसले ३ किलोवाट मात्रै विद्युत् उत्पादन गर्दै आएको छ। कालीगण्डकी डाइभर्सनको विषयमा उपल्लो तटीय क्षेत्रमा भने विरोध भइरहेको छ। अर्थमन्त्री पौडेलले आयोजनाको विषयमा विरोध नहुने विश्वास गरे।"
सामाजिक दूरीको नियम तोडेपछि बेलायतका स्वास्थ्यमन्त्रीले दिए राजीनामा,"बेलायतमा सामाजिक दूरीको नियम तोड्दै आफ्नी एक सहकर्मीलाई चुम्बन गरेपछि त्यहाँका स्वास्थ्यमन्त्री म्याट ह्यानककले राजीनामा दिएका छन्। प्रधानमन्त्रीलाई लेखेको पत्रमा उनले जनताले यो महामारीमा गरेका धेरै त्यागको लागि र साँच्चिकै भन्नुपर्दा जब हामीले उनीहरूलाई निराश पार्छौँ तब सरकार उनीहरूको ऋणी रहने लेखेका छन्। प्रधानमन्त्री बोरिस जोनसनले राजीनामा पत्र पाएर आफू दुःखी भएको बताएका छन्। पूर्व अर्थमन्त्री शजिद जावेदलाई नयाँ स्वास्थ्यमन्त्री बनाइएको डाउनिङ्ग स्ट्रीटले जनाएको छ। द सन पत्रिकाले तीनजना सन्तानका साथ विवाहित रहेका ह्यानकक र जीन कोलेड्यानजेलोबीचको चुम्बनको तस्बिर छापेपछि ह्यानककमाथि पद छाड्न दबाब बढेको थियो। उक्त पत्रिकाले ती तस्बिहरू स्वास्थ्य मन्त्रालयभित्र ६ मेमा लिइएको जनाएको छ। कयौँ पत्रिकाहरूले ह्यानककले आफ्नी श्रीमती मार्थासँगको १५ वर्षे वैवाहिक सम्बन्ध टुङ्ग्याएको समाचार छापेका छन्। ट्विटरमा प्रेषित एक भिडिओमा ह्यानकले भनेका छन्, 'म स्वास्थ्य तथा सामाजिक स्याहार मन्त्रीको पदबाट राजीनामा दिनका लागि प्रधानमन्त्रीलाई भेट्न गएको थिएँ।' 'यो देशका सबैले गरेको धेरै त्यागलाई मैले बुझेको छु र हामी जसले नियम बनाउँछौँ त्यसमा प्रतिबद्ध हुनुपर्छ र त्यसकै कारण मैले राजीनामा दिएको हुँ।' स्वास्थ्यमन्त्रीका रूपमा तीन वर्ष काम गरेका ह्यानककले आफ्नो राजीनामा पत्रमा नियम तोडेकोमा बारम्बार माफी मागेका छन्। त्यस्तो अवस्थाका लागि उनले आफ्नो परिवार र प्रियजनसँग समेत माफी मागेका छन्।"
बेलैमा मल,"जब धान खेती गर्ने समय हुन्छ, किसानले मल पाउँदैनन्। डीएपी र पोटास चाहिने समयमा युरिया मल पाइन्छ, युरिया चाहिने समयमा डीएपी र पोटास। बजारमा जुन वस्तुको आवश्यकता बढी हुन्छ, त्यसलाई सहजै पाउन मुस्किल त पर्छ नै। तर अन्य वस्तुभन्दा नेपालमा मलको कथा फरक छ। किसानले चाहेको समयमा रासायनिक मल कहिले पर्याप्त पाएका छैनन्। मलको हाहाकार वर्षेनी बन्ने समाचारको विषयजस्तै बनेको छ। यो वर्ष पनि धान खेतीका लागि आवश्यक पर्ने रासायनिक मलको देशभर अभाव हुँदा किसान पिरोलिएका छन्। धान खेतीको सुरुआतमा र गोड्ने समयमा मल आवश्यक पर्छ। यो वर्ष दुवै समय मलको अभाव हुने देखिन्छ। कोरोना संक्रमण महामारीका बीच मल किन्न पाइने आशामा किसानहरू घन्टौं लाइनमा बसेको भेटिन्छ। धान रोप्ने समय भएकाले अहिले अरू रासायनिक मल डीएपी र पोटासभन्दा युरिया मलको माग उच्च छ। बन्दाबन्दी अघिसम्म मौज्दात रहेको युरिया मल चैते धान र मकै बालीमा प्रयोग भइसकेको छ। थप मल आयात नहुँदा किसानले दुःख पाएका छन्। यस वर्ष पनि पहाड र तराईमा खेतीको सिजन चलिरहँदा मलबिना रोपाइँ गर्नुपर्ने बाध्यतामा किसान छन्। मलबिना खेती गर्दा उत्पादन घट्छ नै। लगानी पनि खेर जाने पीर किसानमा छ। यो वर्ष मल आपूर्तिका लागि आह्वान गरिएको ग्लोबल टेन्डरमा कुनै आपूर्तिकर्ता सहभागी भएनन्। जसका कारण समयमा मल आयात भएको छैन। विश्व बजारमा रासायनिक मलको मूल्य बढ्दै गएको र आपूर्तिकर्ताको हकमा लागू भएको कारोबारमा लाग्ने आयकरका कारण पनि विदेशी आपूर्तिकर्ता बिच्किएर बोलपत्रमा सहभागिता नजनाउँदा मल आपूर्ति प्रणाली प्रभावित भएको छ। अहिले मल चाहिने समय सुरु हुँदा बल्ल सरकारद्वारा सरकारलाई (जीटुजी) अन्तर्गत मल उपलब्ध गराउने विषयमा भारत सरकारसँग पहल भइरहेको छ। मल आपूर्तिका लागि ग्लोबल टेन्डर र जीटुजीको प्रक्रियामध्ये कुनै सुनिश्चित नभएको हुँदा मलको अभावको श्रृंखला यो वर्ष पनि चरम रूपमा देखिने निश्चित छ। अन्य कुनै पनि प्रक्रियामार्फत मलको जोहो गर्न नसकिए किसानले मल पाउने छैनन्। ग्लोबल टेन्डरबाट मल ल्याउन कम्तिमा सात महिना लाग्न सक्छ। आगामी साउनदेखि गहुँबालीको सिजनसम्मलाई कम्तिमा एक लाख ३० हजार टन युरिया र ७० हजार डीएपी मलको माग छ। यो समयका लागि पनि अहिले नै मलको जोहो गर्नुपर्ने भएकाले ठूलो मात्रामा मल आयात गर्नुको विकल्प छैन। हाल मौज्दात रहेको र बाटोमा आउँदै गरेको युरिया मलले जेनतेन साउन पहिलो सातासम्मको धानबालीलाई पुग्ने भए पनि अहिले चाहिने समयमा मलको वितरण भएको छैन। नेपाल कृषिप्रधान मुलुक हो। किसान व्यावसायिक बन्न खोज्दैछन्। कहिले बीउ त कहिले मलको अभाव झेल्ने किसान महामारीले पनि थलिएका छन्। उत्पादन समयमा बिक्री गर्न नपाउँदा चिन्तित बनेका किसानलाई मलको अभावले पीडा थपेको छ। पछिल्लो समय मल हाल्नु किसानका लागि रहरभन्दा बाध्यता भएको छ। उत्पादन धेरै हुने प्रशिक्षण दिँदै रासायनिक मल प्रयोग गर्न किसानलाई सरकारकै संयन्त्रले सिकायोबानी पायो। निरन्तर रासायनिक मलको प्रयोगका कारण मलबिना उत्पादन आधाले घट्ने अवस्था छ। रासायनिक मलले माटो बिग्रिएको छ। अब प्रांगारिक मल प्रयोग गर्न सुरु गर्दा पनि यसको सकारात्मक असर देखिन समय लाग्ने कृषिविज्ञ बताउँछन्। जसका कारण किसान रासायनिक मलकै प्रयोग गर्न बाध्य छन्। चाहिने समयमा मल अभाव हुने विषय नेपालमा नौलो होइन। नेपालमै उत्पादन नहुने भएकाले यसको आयातमा बाहिरी मुलुकको भर पर्नुपर्छ। सरकार कुन समयमा मल आवश्यक पर्छ भन्ने विषयको जानकार छ। आवश्यकताको समयलाई बुझेर समयमा मल खरिदमा ध्यान दिनुपर्छ। ग्लोबल टेन्डरबाट मल ल्याउन समय लाग्ने भए यसको विकल्प पनि सरकारले खोज्नुपर्छ। जीटुजी र अन्य विकल्प पनि पहिचान गरेर चाँडो मल आयात गर्न सरकार गम्भीर बनोस्। सधैं मलको हाहाकार हुने नेपालमा रासायनिक मलको विकल्प वा नेपालमै उद्योग सञ्चालन गर्ने विषयको पनि अध्यायन गर्नुपर्छ। नत्र यस्तो समस्या पुस्तौंपुस्ताले पुनः नभोग्लान् भन्न सकिँदैन।"
"कपडा सुकाउन लाग्दा करेन्ट लागेर एक महिलाको मृत्यु, दुई जना घाइते",जाजरकोट : करेन्ट लागेर जाजरकोटको नलगाड नगरपालिकामा एक महिलाको मृत्यु भएको छ । करेन्ट लागेर घाइते भएकी नलगाड नगरपालिका१० की २३ वर्षीय रमिता ध्यारको मृत्यु भएकोे प्रहरीले जनाएको छ । रुकुमपश्चिमको आठबीसकोट९ राडी स्थित नगर अस्पतालमा उपचारका क्रममा आइतबार उनको मृत्यु भएको हो । शनिबार बेलुकी साढे ६ बजेतिर केरेन्ट लागेर घाइते भएकी रमितालाई उपचारका लागि तत्काल रुकुमपश्चिमको आठबीसकोट९ राडीस्थित नगर अस्पतालमा पुयाइएको थियो । आफन्तका अनुसार करेन्ट लागेर मृत्यु भएकी रमिताको पेटमा ९ महिनाको गर्भ रहेको थियो । धोएका कपडा विजुलीको तारमा सुकाउन लाग्दा रमितालाई करेन्ट लागेको थियो । करेन्टबाट रमितालाई बचाउन पुगेकी २५ वर्षीय प्रमिला ध्यार र ६५ वर्षीय बेलु ध्यारलाई पनि करेन्ट लागेर घाइते भएका थिए । मृतक रमितासँगै रुकुमपश्चिमको राडी स्थित नगर अस्पतालमा पुयाइएका उनीहरूको अवस्था अहिले सामान्य रहेको छ ।
क्रिकेट प्रशिक्षण स्थगित,काठमाडौं : राष्ट्रिय क्रिकेट टोलीको बन्द प्रशिक्षण स्थगित भएको छ। आगामी जुलाईमा स्पेनमा तय भएको विश्वकप क्रिकेट लिग२ अन्तर्गत नेपाल स्कटल्यान्ड र नामिबिया सम्मिलित एकदिवसीय शृंखला स्थगित भएपछि नेपालको प्रशिक्षण पनि स्थगित गरिएको नेपाल क्रिकेट संघ (क्यान) ले जनाएको छ। क्यानले स्पेनमा हुने उक्त शृंखलाको तयारीका लागि २० खेलाडी समावेश गरेर बन्द प्रशिक्षण सञ्चालन गरेको थियो। प्रशिक्षण सुरु गर्नुअघि सबै खेलाडीको पीसीआर परीक्षण गरिएको थियो भने सबै स्वास्थ्य मापदण्ड पनि अपनाइएको थियो। बन्द प्रशिक्षण स्थगित भए पनि खेलाडीहरूले कीर्तिपुरस्थित त्रिवि क्रिकेट मैदानमा सानो समूहमा मुख्य प्रशिक्षक डेभ वाटमोर र फिजियो विक्रम न्यौपानेको निगरानीमा प्रशिक्षण गर्ने क्यानले जनाएको छ।
चार ताराको मान,"शैलजा आचार्य, शेरबहादुर देउवा, सुशील कोइराला र रामचन्द्र पौडेललाई चार ताराका रूपमा बुझ्ने गरिन्थ्यो सैद्धान्तिक बहसभन्दा नितान्त निजी आरोपप्रत्यारोप मात्र चल्ने कांग्रेसमा राष्ट्रिय महाधिवेशन गर्नै पर्ने संवैधानिक बाध्यता नजिकिएलगतै नेतृत्वका बारेमा आन्तरिक जोडघटाउ प्रारम्भ भएको छ। कोभिडका महामारीबीच महाधिवेशन हुनेमा संशय देखिएको छ। तर पनि पार्टी सभापति शेरबहादुर देउवाले विज्ञप्तिमार्फत पार्टीको महाधिवेशन प्राविधिक वा प्रशासनिक विषय मात्र नभएर यो एक महŒवपूर्ण राजनीतिक अभियान हो। पार्टीको जीवन्तताका लागि महायज्ञ पनि भएकाले निर्धारित मितिमै महाधिवेशन हुन्छ। अन्यथा आशंका नगर्न भन्दै आफ्नो धारणा सार्वजनिकसँगै महाधिवेशनको कार्यतालिका निष्कृयपश्चात उक्त वक्तव्य र कार्यतालिका चालबाजीमा आधारित छैन भने महाधिवेशन हुने देखिएको छ। कोभिडको प्रभाव, सम्भावित संकटकाल, मध्य वर्षा र अन्य विषम परिस्थिति देखा परे महाधिवेशन सम्पन्न गर्ने विषय प्राथमिकतामा पर्ने सम्भावना न्युन नै हुन्छ। यही विषयलाई बहाना बनाएर महाधिवेशन सम्पन्न गर्न पार्टीको संस्थापन पक्ष तयार नहुने बुझाइसहितको आशंका संस्थापन इतरको रहेकै बेला देउवाद्धारा जारी विज्ञप्ति र प्रकाशित कार्यतालिकाले कांग्रेसको आन्तरिक राजनीतिमा देखा परेको एक प्रकारको संशय टुंगिएको छ। कानुनी बाध्यताको समयसीमाभित्रै महाधिवेशन सम्पन्न गर्न नसकेर कानुनमा उल्लेख भएबमोजिम ५० हजार जरिवानाको तहमा कांग्रेस पार्टी पुग्ने स्थिति रह्यो भने राजसंस्थाको विदाइसँगै नेपालको पुरानो एवं गतिशील पार्टी र पार्टी नेतृत्वमाथि नैतिकताको प्रश्न भने जोडदार रूपमा अगाडि आउने छ। तसर्थ पनि समयसीमाकै कारण महाधिवेशन गर्नैपर्ने मुद्दा अगाडि आएको छ। पुस्तान्तरणको रोमाञ्चकारी टकराव पञ्चायतविरुद्धको आन्दोलनबाट राजनीतिमा स्थापित, प्रजातन्त्र प्राप्तिपश्चात पार्टी राजनीतिमा क्रियाशील र गणतन्त्र प्राप्तिको आन्दोलनमा सरिक भएका तीनवटा पुस्ताको उपस्थिति कांग्रेसमा बराबरी हैसियतमा रहेकाले पनि कांग्रेसको चौधौं महाधिवेशनको टकराव रोमाञ्चकारी बन्ने निश्चित प्रायः छ। हिजो कांग्रेस बिग्रियो बुढाले, एमाले बिग्रियो कुराले र माओवादी बिग्रियो भुराले भन्ने गरिन्थ्यो ! त्यो नारामा आज परिवर्तन आएको छ। आज कांग्रेस बिग्रियो सम्भ्रान्त साइनोले, एमाले बिग्रियो दक्षिणपन्थी बाटो रोज्नाले र माओवादी बिग्रियो अडान नहुनाले भन्ने स्थिति देखिएको छ। तसर्थ पनि यी सबै दलमा पुस्तान्तरणको मुद्दा जोडदार रूपमा उठ्न थालेको हो। आजका मितिमा कांग्रेसको उपल्लो तहका नेतामा न व्यत्तित्त्व, न त विचार र कार्यक्रम नै देखा पर्यो। प्रधानमन्त्री केपी शर्मा ओलीको पटक पटकको कदमले केही हदसम्म कांग्रेसलाई घोर निन्द्राबाट ब्युँझाइदिएको छ। युवा पुस्ताको सपना, समर्पण र संघर्षबाट बनेको देशमा विचार र उमेर दुवै कारण अवकास लिने बेला भएका हजुरबा पुस्ताबाटै शासित हुनुपर्ने अवस्था भनेको मुलुक निर्माणको सन्दर्भमा अशुभ संकेत हो। कांग्रेसकै सन्दर्भ जोड्नुपर्दा कांग्रेसले आज कांग्रेस निर्माणको जग मानिएको समाजवादसमेत बिर्सिएको छ। अर्थतन्त्रको विश्वव्यापी उदारीकरणको लहरकै पछि लागेर अर्थतन्त्रलाई पुँजीवादको भरिया बनाउँदा धनी र गरिबबीचको खाडल फराकिलो बन्दैछ ! पार्टीभित्रै पनि ऐक्यबद्धताको संस्कृतिभन्दा स्वार्थको विषयले प्रधानता पाउँदै गएको छ। परिवर्तनका निम्ति जन्म भएको कांग्रेसभित्र आज निजी स्वार्थ र गुट यसरी झाँगिएका छन् कि समग्र कांग्रेस भेट्टाउनै मुस्किल छ। यही चरित्र कांग्रेसमा विद्यमान रहने हो भने आगामी युगको प्रतिनिधित्व कांग्रेसबाट सम्भवै छैन। आजको व्यग्रप्रतीक्षा भनेको पुस्तान्तरणसहितको नयाँ नेतृत्वको हो। जो लोकतान्त्रिक राजनीतिप्रति जवाफदेही हुँदै पारदर्शी रूपमा पार्टी र समाज निर्माणमा लाग्न सक्षम होस्। क्रान्तिचेत र गतिशिलता हराएको कांग्रेसलाई ससानो धक्का वा तयारीले पुग्ने देखिँदैन। ठेक्कापट्टा, गुण्डागर्दी, व्यापार व्यवसाय, जागीर, उद्योग कलकारखानादेखि मानव तस्करीसम्म सबै तहबाट असफल वा अवकासपछि जम्मा हुने थलो भइदियो। राजनीति र तिनै व्यक्तिलाई सुनपानी छर्केर राजनीतिज्ञको बर्को ओढाइदिने तह भइदिए नेपालको राजनीतिक दल ! कांग्रेस कम्तिमा यी विषयबाट धेरथोर मुक्त हुन मात्र सक्यो भने पनि जनताको पार्टी बन्न सम्भव छ। आजका मितिमा कांग्रेस कमजोर हुनुका मुख्य दुई कारणमध्ये एक पार्टी नेतृत्वको सम्भ्रान्त साइनो हो भने अर्को युवा नेताले विचार निर्माण गरेर जनता र कार्यकर्ता तहमा जानुभन्दा फूलबुट्टा निर्माण गरेर तिनै अवकास लिने बेला भएका नेताको घरदैलो चहार्नु नै हो। कम्तिमा यी दुई विषयबाट कांग्रेस र तीनका नेता मुक्त हुन सके भने त्यसपछिको पुस्तान्तरण रोमाञ्चकारी टकरावले पार्टीलाई गति दिन सम्भव छ। त्यो टकरावमा विचारले स्थान पाउने छ भने त्यसपछि क्रान्तिचेत भएका नेताकार्यकर्ता सहितको पार्टी निर्माण हुनेछ। अन्यथा, युवा नेतामा पनि आजकै मितिको सोच, संस्कार र शैली कायमै रहने हो भने आगामी महाधिवेशनबाट पार्टीले एकथान नेतृत्व त पाउला नै, नेता भने पाउने छैन। चार ताराको मान राख्नेहरू गणेशमान सिंह, कृष्णप्रसाद भट्टराई र गिरिजाप्रसाद कोइरालाकालीन समयमा शैलजा आचार्य, शेरबहादुर देउवा, सुशील कोइराला र रामचन्द्र पौडेललाई चार ताराका रूपमा बुझ्ने गरिन्थ्यो। देउवा र पौडेलबाहेक बाँकी सबै नेता दिवंगत भसक्नुभएको छ। देउवा र पौडेल पनि फिक्का ताराका रूपमा रूपान्तरण भइसक्नु भयो। प्रजातन्त्र प्राप्तियता विरलै सत्ता र शक्तिबाहिर रहेका देउवापौडेलले सरकार, संसद् र पार्टीमा समयक्रमसँगै यथोचित भूमिका त पाए तर राष्ट्रियअन्तर्राष्ट्रिय रूपमा आशालाग्दो छवि निर्माण गर्न भने सकेनन्। वंशवादविरुद्ध जेहाद छेडेर पार्टीमा स्थापित देउवाको पहिलो काम नै अर्धांगिनीलाई राजनीतिमा स्थापित गरेर आफ्नै भनाइलाई खण्डित गर्ने काम भयो। उता देउवाविरोधी मोर्चाको नेताका रूपमा भूमिका पाए पनि पौडेलले उक्त भूमिकाको कार्य सम्पादन आफ्नो समूहलाई चित्तबुझ्दो रूपमा गर्नवाट चुक्दै गए। फराकिलो सोचको अभाव नै पौडेलको समस्या बनिदियो। देउवापौडेललाई छाडेर कांग्रेसको राजनीतिभित्र दोस्रा तहका नेतामा कृष्णप्रसाद सिटौला, प्रकाशमान सिंह, विमलेन्द्र निधि, शशांक कोइराला र शेखर कोइराला (कृप्रविशशे) देखा परे। जो सभापतिका सम्भावित दाबेदारका रूपमा बुझ्ने गरिन्छ। यी पाँच भाइ नेतामध्ये सिटौला त तेह्रौं महाधिवेशनमा सभापतिका प्रत्यासी भइसकेका हुन्। प्रधानमन्त्री केपी शर्मा ओलीको एकपछि अर्को गर्दै देखा परेको असंवैधानिक कदमबारे देउवाले कांग्रेसको वर्गचरित्रअनुसार सत्तालाई सच्याउन धक्का दिने आस गरिएको थियो। त्यो हुन सकेन। अब पार्टीको राष्ट्रिय महाधिवेशनलाई नै सत्ताविरोधी आन्दोलनको रूपमा सम्पन्न गरेर सत्तालाई धक्कासँगै डगमगाएको सिस्टमलाई ट्रयाकमा ल्याउन कृप्रविशशेले पार्टीका युवानेताहरू चन्द्र भण्डारी, गगनकुमार थापा, गुरुराज घिमिरे, प्रदिप पौडेल, जीवन परियार लगायतको सुझबुझपूर्ण जोसलाई समायोजन गर्दै प्रभावकारी भूमिका खेल्न सक्नुपर्छ। अन्यथा सत्ता योभन्दा पनि निरंकुश भएर प्रस्तुत हुने कुरामा दुई मत नरहला। विरासतबाट कांग्रेसले पाएको चरित्र आजका मितिको हँुदै होइन, एउटा आन्दोलनको रूपमा स्थापित कांग्रेस आज जनमत विपक्षीको पाएको भएता पनि एकातिर सत्तामुखी भएको छ भने अर्कातिर आगामी भाद्रभित्र महाधिवेशन सम्पन्न गर्न सकेन भने साढे पाँच वर्षको समयावधिभित्र पनि आफ्नो राष्ट्रिय महाधिवेशन सम्पन्न गर्न नसक्ने लाजमर्दो अवस्थामा रूपान्तरण हुनेछ। विरासतबाट पाएको वर्गचरित्रविपरीत सत्ताको ढोकामा दुईचार थान सरकारी नियुक्तिको भीख माग्नु कांग्रेसको चरित्रभित्र पर्ने विषय नै नहुनुपर्ने हो। राप्रपा र मधेसवादी दलको पथमा आज कांग्रेस जाँदैछ। यसैले पनि कांग्रेस माथि राजनीतिक र नैतिक हिसावले दर्जनौ प्रश्न खडा भएका छन्। कांग्रेसभित्रको आजको मूल प्रश्न भनेको चार ताराको मान कसले राख्ला भन्ने नै हो। लोकतान्त्रिक पद्दतिमा नागरिकसँग दललाई जोड्ने माध्यम भनेकै व्यक्ति, विचार, संगठन र कार्यक्रम हुन्। आजका मितिमा कांग्रेसको उपल्लो तहका नेतामा न व्यक्तित्व, न त विचार र कार्यक्रम नै देखा पर्यो। प्रधानमन्त्री केपी शर्मा ओलीको पटक पटकको कदमले केही हदसम्म कांग्रेसलाई घोर निन्द्राबाट ब्युँझाइदिएको छ। ब्यँुझिएको कांग्रेसले एकातिर राष्ट्रिय महाधिवेशन सम्पन्न गरेर चार ताराको मान राख्ने नेतृत्वको चयन गर्न कति सक्षम हुन्छ र अर्कातिर मुलुकलाई दक्षिणपन्थी भासमा लैजाँदै गरेका प्रम ओलीको कदमको कसरी प्रतीकार गर्छ ? यसका निम्ति कांग्रेसको महाधिवेशनसम्म पर्खनै पर्ने हुन्छ भने कांग्रेसकै कारण मुलुकले भावी राजनीतिको गन्तव्य पनि तय गर्नेछ।"
विम्बल्डनबाट बाहिरिन् सिमोना हालेप,"लन्डन : रोमानियाकी टेनिस स्टार सिमोना हालेपले विम्बल्डन टेनिस नखेल्ने भएकी छन्। विश्व वरीयतामा तेस्रो स्थानमा रहेकी हालेपले चोटको कारण विम्बल्डन गुमाउने भएकी हुन्। हालेपले इटालियन ओपनको खेल दौरान चोट बोकेकी थिइन्। देब्रे खुट्टाको पिँडुलामा चोट बोकेपछि उनले फ्रेन्च ओपनसमेत गुमाएकी थिइन्। हालेप विम्बल्डनको साविक विजेतासमेत हुन्। २९ वर्षीया हालेपले सन् २०१९ मा विम्बल्डनको उपाधि जितेकी थिइन्। गत वर्ष भने कोरोना महामारीका कारण प्रतियोगिता आयोजना हुन सकेन। यस वर्षको विम्बल्डन यही सोमबारबाट सुरु हुँदैछ। हालेपले विम्बल्डन गुमाए पनि अल इङ्ल्यान्ड क्लब च्याम्पियनसिप भने खेल्ने विश्वास गरिएको छ। यो प्रतियोगिता अर्को हप्ताबाट सुरु हुँदैछ। त्यतिखेरसम्म उनी ठीक हुने अनुमान गरिएको छ। उनले यस प्रतियोगिताको पनि सन् २०१९ मा उपाधि जितेकी थिइन्। यो निर्णय लिनुपर्दा म निराश छु। विम्बल्डनका लागि मैले धेरै मेहनत गरेको थिएँ। प्रतियोगितामा उत्कृष्ट नतिजा ल्याउनेमा आशावादी पनि थिएँ। साविक विजेता पनि भएकाले ममाथि ठूलो आशा पनि गरिएको थियो, उनले भनेकी छन्, तर दुर्भाग्य मलाई मेरो शरीरले साथ दिएन। उनले आगामी दिन आफ्ना लागि अझै चुनौतीपूर्ण रहेको बताइन्। यो निर्णय लिनुपर्दा वास्तवमै दुःखी छु। मैले पछिल्लो दुई महŒवपूर्ण प्रतियोगिता गुमाएको छु, उनले भनेकी छन्, मानसिक तथा शारीरिक रूपमा मेरा लागि अझै चुनौतीपूर्ण रहनेछ। तर, मलाई विश्वास छ, म एक मजबुद खेलाडीका रूपमा अगाडि बढ्नेछु। विम्बल्डन टेनिसबाट हात झिक्ने हालेप दोस्रो महिला खेलाडी बनेकी छन्। यसअघि जापानी खेलाडी नाओमी ओसाकाले प्रतियोगिताबाट हात झिकेकी थिइन्। २३ वर्षीया ओसाकाले डिप्रेसनका कारण टेनिसबाट केही समय विश्राम लिने बताउँदै विम्बल्डन नखेल्ने बताएकी थिइन्। चार पटकको ग्रान्डस्लाम विजेता ओसाकाले यसअघि फ्रेन्च ओपन टेनिसको दोस्रो चरणबाट नाम फिर्ता लिएकी थिइन्। सन् २०१८ मा अमेरिकी टेनिस स्टार सेरेना विलियम्सलाई पराजित गरेदेखि नै मानसिक रोगको सिकार भएको ओसाकाले बताउँदै आएकी छन्। सोमबारबाट सुरु हुने विम्बल्डन नखेले पनि आफ्नै देशमा आयोजना हुने टोकियो ओलम्पिक भने खेल्ने सम्भावना रहेको बताएकी छन्। ओसाका विश्व वरीयतामा दोस्रो स्थानमा छिन्। टोकियो ओलम्पिक जुलाई २३ देखि अगस्ट ८ सम्म हुँदैछ।"
गण्डकीमा मन्त्रीको कार्यविभाजनमा सकस : मनाङेसहित दुई मन्त्री अझै विना विभागीय,पोखरा : गण्डकी प्रदेशका मुख्यमन्त्री कृष्ष्णचन्द्र नेपालीलाई मन्त्रिपरिषद्को कार्यविभाजन कठिन बन्दै गएको छ। मन्त्रिपरिषद् कार्यविभाजनको प्रयासका लागि काठमाडौं पुगेर पोखरा फर्किएपछि पनि उनले मन्त्रीको कार्यविभाजन गर्न सकेका छैनन्। आइतबार अस्थायी रुपमा कार्यविभाजन गरिए पनि चार मन्त्रीमध्ये दुई जनालाई विना विभागीयमा यथावत राखिएको छ। मुख्यमन्त्री नेपालीको सिफारिमा मन्त्रिपरिषद्मा रहेका चार मन्त्री मध्ये दुई जनालाई भने देश प्रमुख सीताकुमारी पौडेलले मन्त्रालय तोकेकी छन्। प्रदेश प्रमुख पौडेलले कांग्रेसबाट मन्त्री बनेका कुमार खड्कालाई सामाजिक विकास र माओवादीबाट मन्त्री बनेकी मधुमाया अधिकारीलाई स्वास्थ्य तथा जनसंख्या मन्त्रालयको जिम्मेवारी तोकेकी हुन्। मुख्यमन्त्री पोखरेलले लामो प्रयासमा पनि राजीव गुरुङ (दीपक मनाङे) र हरिशरण आचार्यलाई मन्त्रालयको जिम्मेवारी दिन सकेका छैनन्। स्वतन्त्र प्रदेशसभा सदस्य मनाङे र जनता समाजवादी पाटीबाट मन्त्री बनेका हरिशरण आचार्य विना विभागीय मन्त्रीको जिम्मेवारीमा यथावत रहेका हुन्। अन्य मन्त्रालयको जिम्मेवारी मुख्यमन्त्री पोखरेल स्वयम्ले लिएका छन्। असार ४ गते गण्डकी प्रदेशको मुख्यमन्त्री बनेका पोखरेलले सोही दिन चारजना नेतालाई विना विभागीय मन्त्री बनाएका थिए । नेपालीलाई मुख्यमन्त्री बनाउन निर्णायक मानिएका स्वतन्त्र सांसद मनाङेले भौतिक पूर्वाधार मन्त्रालयमा दाबी गरेका छन् । शपथ खाएका मन्त्रीको कार्यविभाजन हुन नसक्दा पोखरेलले मन्त्रिपरिषद् विस्तार गर्नसमेत सकेका छैनन् ।
कृष्णलाई बुद्धिचाल उपाधि,"ललितपुर : राजेशहरि जोशी स्मृति अनलाइन बुद्धिचाल प्रतियोगिताको उपाधि हेटौंडाका कृष्ण थापाले जितेका छन्। एघारौं चरणको खेलमा बद्रीलाल नेपालीलाई पराजित गर्दै १० अंकका साथ उनले उपाधि जितेका हुन्। लगातार नवौं चरणसम्म अपराजित रहँदै उत्कृष्ट खेल खेलेका १३ वर्षीय पुरुषोत्तम सिलवाल प्रोग्रेसिभ अंकमा पछाडि पर्दा १० अंकसहित दोस्रो स्थानमा रहन सफल भए। उनले एघारौं चरणको खेलमा सप्तरीका महेशकुमार चौधरीलाई पराजित गरेका थिए। यस्तै नौ अंकका साथ फिडे मास्टर क्षितिज भण्डारी तेस्रो भए। उनले झापाका अर्जुन घिमिरेलाई हराए। झापाका राजन सुवेदीले चौथो स्थान हात पारे। ललितपुर स्पोर्ट्स क्लबको आयोजनामा सञ्चालन भएको प्रतियोगितामा संयुक्त ८५ अंक बनाउँदै रूपेश जैसवाल पाँचौं, तीन पटकका नेपाल च्याम्पियन बद्रीलाल नेपाली छैटौं र विवेक थिङले सातौं हात पारे। महिलातर्फ पुनम गुरुङले पहिलो स्थान हात पारिन्। सुजना लोहनी दोस्रो र इन्दिरा वस्तीले तेस्रो स्थान हात पारे। भेट्रानतर्फ काठमाडौंका महेश्वरलाल डंगोल पहिलो र ललितपुरका सूर्यमान महर्जन दोस्रो भए। २ सय ७९ जना खेलाडी सहभागी भएको अनलाइन बुद्धिचाल प्रतियोगिता सञ्चालनका लागि भक्तपुरका रामप्रसाद कासुला, ललितपुरका पुरुषोत्तम थापा, मकवानपुरका ज्ञानकृष्ण प्रजापति र मोरङका ज्ञानेन्द्र पराजुलीलगायतले आर्थिक सहयोग गरेका थिए। यसअघि ललितपुर स्पोर्ट्स क्लबले नेपाल बुद्धिचाल संघका पूर्वअध्यक्ष तथा क्लबका सल्लाहकार राजेशहरि जोशीको १३औं दिनको पुण्यतिथिमा अनलाइन शोकसभा कार्यक्रम आयोजना गरेको थियो। कार्यक्रममा राष्ट्रिय खेलकुद परिषद्का सदस्यसचिव रमेशकुमार सिलवाल, एसियन चेस फेडरेसनका उपाध्यक्ष भारतका भरतसिंह चौहान, एसियन जोनल ३२ का अध्यक्ष बंगलादेशका सहबुद्दिनले स्व जोशीप्रति श्रद्धाञ्जलि व्यक्त गरेका थिए।"
प्रहरीद्वारा १५ वर्षीय किशोर कुटिए,"जनकपुरधाम : धनुषामा प्रहरीद्वारा एक १५ वर्षीय किशोर कुटिएका छन्। धनुषाको शहिदनगर नगरपालिका यदूकुहा स्थित ईलाका प्रहरी कार्यालयमा किशोर कुटिएका हुन्। धनुषाको शहिदनगर नगरपालिका वडा नं ४ ननुपट्टीका १५ वर्षीय बालक रविशंकर कुमार पण्डितलाई चोरीको आरोपमा कुटपिट गरी घाईते बनाएको पीडित परिवारको आरोप छ। प्रहरीको कुटाईबाट घाईते किशोर बेहोस् भएपछि शनिबार साँझ ७ बजे मधेश स्वास्थ्य विज्ञान प्रतिष्ठानस्थित प्रादेशिक अस्पताल जनकपुरमा भर्ना गराइएको किशोरका काका बिन्देश्वर पण्डितले बताए। उनले भने, जसको घरमा चोरी भएको छ, उसको घर मेरो भतिजो सधैँ दूध पुर्याउन जान्थ्यो, शनिबार पनि गएको थियो, सधाझैं दूध पुर्याएर आयो, तर पछि १२ बजे प्रहरी चौकीमा लागेर सोधपुछ गर्नुको साटो पाईपले पिटियो। चोरी भएको मनिष गुप्ताको घरमा आफु दूध पुर्याउन सधैँजसो गएपनि चोरी नगरेको भएपनि प्रहरीले सोधेर चोरी नगरेको भनेपछि पाईपले आफूलाई कुटेको बताए। किशोरको दुवै पैताला, हातको औला, खुट्टाको औला सुन्निएको र खुट्टाको तिघ्रामा पाईपको निलडाम बसेको छ। यता किशोरका पिता शत्रोहन पण्डितले घरमा कोही नभएको बेला बोलाएर प्रहरी चौकीमा लगेर पिट्नु आफुहरुमाथि अन्याय भएको बताए। उनले भने, सोधपुछ गर्नुथ्यो गर्यो तर मेरो छोरालाई बेहोस् हुने गरी नदेखिने ठाउँमा पाईपले पिटेको छ। गत शुक्रबार राति शहिदनगर ३ यदुकूहास्थित मनिष गुप्ताको घरमा चोरी भएको थियो। ईलाका प्रहरी कार्यालयको झण्डै सय मिटर दुरीमा रहेको स्थानमा चोरी भएको प्रहरी निरीक्षक संवित भण्डारीले जानकारी दिए। चोरी भएको घरको सीसीटिभी फुटेजको आधारमा सोधपुछ गरिएपनि कुटपिट गरिएको छैन्, उनले भने, यहाँबाट अभिभावकले बुझेर लादा कुटपिट भएको थिएन, घर लैजादा लैजादै कसरी कुटपिट भयो ?"
जग्गा जाँचपास हुँदै,"कञ्चनपुर : भूमिसम्बन्धी समस्या समाधान आयोगले भूमिहीन दलित, सुकुम्बासी र अव्यवस्थित बसोबासीको जग्गा नाप जाँच कार्य सुरु गरेको छ। यही असार १४ गतेदेखि बेलडाँडी गाउँपालिका३ बाट जिपिएस प्वाइन्ट राख्नका लागि जग्गाको नाप जाँचको कार्य सुरु गर्न लागिएको भूमिसम्बन्धी समस्या समाधान आयोगका जिल्ला अध्यक्ष कमला बोहराले बताइन्। स्थानीय तहसँग भएको सम्झौताबमोजिम भूमिहीन दलित भूमिहीन सुकुम्बासी र अव्यवस्थित बसोबासीको लगत लिने कार्य पूरा भइसकेको छ। अधुरा कामको अनुसूची २ आयोगको जिल्लास्थित कार्यालयबाट, भूमिहीन दलित भूमिहीन सुकुम्बासीका लागि अनुसूची ३ र अव्यवस्थित बसोबासीका लागि अनुसूची ४ फाराम स्थानीय तहबाट भर्ने गरिएको बोहराले बताइन्।"
"नेपाल फुक्र्यांउँदै देउवा, प्रचण्ड","काठमाडौं : नेकपा एमाले नेता माधवकुमार नेपाललाई विपक्षी गठबन्धनबाट बिच्किन नदिन नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले फुक्र्याउन थालेका छन्। एमाले एकताका लागि नेपालमाथि आफ्नै समूहको दबाब चर्को रूपमा आइरहेको अवस्थामा कांग्रेस सभापति देउवा र माओवादी केन्द्रका अध्यक्ष दाहालले यस्तो रणनीति लिएका छन्। शनिबार विपक्षी गठबन्धनले आयोजना गरेको पत्रकार सम्मेलनमा देउवा र दाहालले नेपालको खुलेर प्रशंसा गरे। देउवाले माधव नेपालको प्रशंसा गर्दैे माधव नेपाल लडाकु मित्र भएको बताए। उनले भने, माधवजी लडाकु मित्र हो। उहाँलाई पनि कुनै धोका हुँदैन। उहाँकै नेतृत्वमा एमाले लोकतन्त्रको पक्षमा उभिन्छ। देउवाले राष्ट्रपतिले केपी ओलीको कार्यकर्ताको भूमिका निर्वाह गरेको आरोप लगाएका छन्। माओवादी केन्द्रका अध्यक्ष दाहालले विपक्षी गठबन्धनमा सहभागी एमाले वरिष्ठ नेता नेपाल एमालेको झन् ठूलो नेता बनेको भन्दै फुक्र्याएका छन्। माधवजी झन् ठूलो नेता हुनुभयो। माधवजी उक्लिँदै आउनुभएको छ। एमालेको रियल लिडर चाहिँ माधव नेपाल बन्दै हुनुहुन्छ, दाहालले भने, केपीजी त खस्किँदै खस्किँदै गएका छन्। देउवा र दाहालले प्रशंसा गरेपछि माधव नेपालले पनि पार्टीको तर्फबाट प्रधानमन्त्रीको प्रस्ताव आइसके पनि आफू विपक्षी गठबन्धन नछोड्ने बताए। नेता नेपालले त्यो अफर आए पनि आफू प्रधानमन्त्री केपी ओलीसँग नमिल्ने स्पष्ट पारे। माधव नेपाललाई प्रधानमन्त्री पद आइसक्यो, नेता नेपालले भने, माधव नेपाल धोका दिने मान्छे होइन। जुन किसिमको प्रक्रिया छ, त्यसमा हामी फर्किन सक्दैनौँ। नेता नेपालले मन उता शरीर यता नभएको बरु सकारात्मक सम्बन्धमा रहेको बताए। तपाईंहरूले भने जस्तो मन यता शरीर उता होइन, उनले थपे, मन यता सकारात्मक रिलेसनमा छ। नेता नेपालले केपी ओलीको तानाशाही कदमविरुद्ध लड्न आफूहरू विद्रोही बनेको बताए। संविधानको धारा ७६ (५) मा पुगेर ओलीको तानाशाही कदम परास्त गर्न विद्रोही एमाले बनेको उनको भनाइ छ। उनले केपी ओलीलाई लोकतान्त्रिक प्रक्रियाको तानाशाह बनेको आरोप लगाए। संविधानको धारा ७६(५) मा पुगेर केपी ओलीको तानाशाही परास्त गर्न हामी विद्रोही एमाले बनेका हौं, नेता नेपालले भने, यो एमालेभित्रको विद्रोही आवाज हो। लोकतान्त्रिक प्रक्रियाबाट तानाशाही जन्मिने रहेछ। राष्ट्रपति ओलीको कार्यकर्ता : देउवा कांग्रेस सभापति देउवाले राष्ट्रपति ओलीको कार्यकर्ता बनेको आरोप लगाए। उनले भने, राष्ट्रपति नभएर ओलीको कार्यकर्ता भएर काम गर्नुभयो। मलाई पहिला क्याबिनेट पुनर्गठन गर्न दिनुभएन, अहिले धमाधम शपथ खुवाउनुभयो। राष्ट्रपति हदभन्दा बढी ओलीको कार्यकर्ता हुनुभयो। ओलीले भन्दा राष्ट्रपतिले गलत गरेको हो। सभापति देउवाले अदालतले आफूलाई नै प्रधानमन्त्री बनाउने विश्वास व्यक्त गरे। उनले भने, अदालतले शेरबहादुरलाई प्रधानमन्त्री बनाएर एक महिनाभित्र विश्वासको मत लिन लगाउन राष्ट्रपतिलाई आदेश गर्ने विश्वास छ। माओवादी केन्द्रका अध्यक्ष दाहालले देउवा केही दिनपछि प्रधानमन्त्री बन्ने बताए। सर्वोच्च अदालतमा देउवाको समर्थनमा बहुमत सांसदले हस्ताक्षर बुझाएको र लोकतान्त्रिक मान्यताअनुसार फैसला हुँदा देउवा प्रधानमन्त्री बन्ने उनको दाबी छ। १ सय ४९ सांसदको हस्ताक्षर र १ सय ४६ सांसदको रिट सर्वोच्चमा दर्ता भएकाले देउवा प्रधानमन्त्री बन्ने उनको भनाइ छ। माओवादी केन्द्रका अध्यक्ष दाहालले प्रधानमन्त्री केपी ओलीले सेटिङमा अदालतबाट फैसला भएको भन्दै अदालतलाई धम्क्याउने काम गरेको आरोप लगाए। मन्त्रिपरिषद् विस्तारविरुद्ध परेको रिटमाथि सर्वोच्च अदालतले अन्तरिम आदेश दिँदा प्रधानमन्त्री ओलीले अदालत सेटिङमा चलेको आरोप लगाएको भन्दै आपत्ति जनाए। प्रतिनिधिसभा विघटनको मुद्दा सर्वोच्च अदालतको संवैधानिक इजलासमा सुनुवाइ भइरहेको अवस्थामा विपक्षी गठबन्धन सक्रिय भएका छन्। अदालतलाई दबाबमा राख्न उनीहरूको सक्रियता बढेको छ। उनीहरू सुनुवाइ सुरुआतदेखि दिनदिनै जसो दबाबका कार्यक्रम गरिरहेका छन्।"
नसामा रहेका छोराले गरे वृद्ध बाबुको हत्या,विराटनगर : मोरङमा मदिराको नसामा रहेका छोराले वृद्ध बाबुको हत्या गरेका छन्। सुनवर्षी नगरपालिका४ का ४० वर्षीय दयालु ताजपुरियाले वृद्ध बाबु ६८ वर्षीय टिनताल ताजपुरियाको हत्या गरेका हुन्। मोरङ प्रहरीका निमित्त प्रमुख डीएसपी मञ्जील मुकारुङका अनुसार दयालुले मादक पदार्थ सेवन (मापसे) गरेर होहल्ला गरेको विषयलाई लिएर बढेको विवादपछि ढुंगाले प्रहार गरी आफ्नै बुवाको हत्या गरेको प्रारम्भिक अनुसन्धानबाट खुलेको छ। मदिराको नसामा लट्ठ रहेका दयालुले शनिबार बिहान ६ बजेतिर ओछ्यानमै सुतिरहेका बेला ढुंगा प्रहार गरेर बुवालाई गम्भीर घाइते बनाएको उनको भनाइ छ। छोराको ढुंगा प्रहारबाट अवस्था गम्भीर बनेका टिनताललाई उपचारका लागि विराटनगरको कोसी अस्पताल ल्याइएको थियो। कोसीले उपचार सम्भव नहुने भन्दै थप उपचारका लागि भारतको सिलिगुडी लैजानलाई रेफर गरिदिएको थियो। पारिवारिक आर्थिक अवस्था कमजोर रहेका टिनताललाई परिवारका सदस्यले थप उपचारका लागि लैजान नसकेको हो। कोसी अस्पतालले रेफर गरिदिएपछि खर्च अभावमा थप उपचार पाउन नसकेका वृद्धलाई परिवारका सदस्यले घरमै लगेर राखेका थिए। उनको आफ्नै घरमा आइतबार बिहान साढे ५ बजे मृत्यु भएको डीएसपी मुकारुङले बताए। प्रहरीले बाबुछोरीबीच मापसेका विषयलाई लिएर उत्पन्न विवाद हत्याको घटनासम्म पुगेको जनाएको छ। प्रहरीका अनुसार छोराले मापसे गरेर होहल्ला गर्न थालेपछि टिनतालले सम्झाईबुझाई गर्दै त्यसो नगर्न भनेका थिए। मापसे गर्न हुँदैन भनेर सम्झाईबुझाई गर्न थालेपछि बाबुछोराबीच विवाद बढेको पाइएको प्रहरी स्रोतले बतायो। विवादपछि रिसईबी साँधेर बसेका दयालुले सुतेकै ओछ्यानबाट उठ्न नपाउँदै बाबुलाई एकाबिहानै ढुङ्गाले प्रहार गरेको प्रहरीको भनाइ छ। घटनाको अनुसन्धान थाल्दै इलाका प्रहरी कार्यालय रंगेलीका प्रहरी निरीक्षक (इन्सपेक्टर) अनमोल खड्का नेतृत्वको टोलीले बाबुको हत्यामा संलग्न दयालुलाई पक्राउ गरिसकेको छ। उनीविरुद्ध कर्तव्य ज्यान मुद्दा चलाउन अदालतबाट आइतबार म्याद थप गरेर घटनाको अनुसन्धान अघि बढाइने डीएसपी मुकारुङले बताए।
प्रदेश १ मा कोरोना संक्रमितको संख्या ७० हजार नाघ्यो,"विराटनगर : प्रदेश १ मा कोरोना संक्रमितको संख्या ७० हजार नाघेको छ । शनिबार एकै दिन २२७ जना नयाँ बिरामी थपिएपछि संक्रमित संख्या ७० हजारबाट उकालो लागेको हो । सामाजिक विकास मन्त्रालयका अनुसार हाल कोरोना संक्रमितको संख्या ७० हजार १९१ पुगेको छ । पीसीआर परीक्षण गर्दा थपिएका नयाँ संक्रमितमध्ये १०३ महिला र १२४ पुरुष रहेका छन् । ६६० जनाको पीसीआर परीक्षण हुँदा ४३३ जनाको रिपोर्ट नेगेटिभ आएको सामाजिक विकास मन्त्रालयले जनाएको छ । नयाँ थपिएका संक्रमितमा सुनसरीका १०७, मोरङका ७८, झापाका २८, धनकुटा र उदयपुरका ३३, तेहथुमका एक र प्रदेश १ बाहिरका सात जना रहेको मन्त्रालयले जनाएको छ । प्रदेशमा हाल सक्रिय संक्रमितको संख्या ८ हजार ६४९ रहेको छ । प्रदेश १ मा पछिल्लो समय दैनिक संक्रमण घट्दो अवस्थामा छ । कोरोना महामारी उत्कर्षमा पुगेका बेला एक हजारभन्दा बढी नयाँ बिरामी प्रदेशमा थपिने गरेका थिए । तर अहिले दैनिक थपिनेभन्दा निको हुने संक्रमितको संख्या धेरै छ । प्रदेश १ मा शनिबार ९५४ जना उपचारपछि निको हुँदै कोरोनामुक्त भएर सामान्य जीवनमा फर्किएका छन् । एकै दिन संक्रमणमुक्त हुनेमा ४१७ महिला र ५३७ पुरुष रहेका छन् । प्रदेशमा हालसम्म ६० हजार ३६९ जनाको उपचार सफल भइसकेको छ । कोरोनाका कारण प्रदेशमा १ हजार १७३ जनाभन्दा बढीको मृत्यु भइसकेको जानकारी मन्त्रालयले दिएको छ । प्रदेश १ को सामाजिक विकास मन्त्रालय । तस्बिर ः अन्नपूर्ण"
केनको ध्यान युरो कपमा,"लन्डन : इङ्ल्यान्डका कप्तान हेरी केनले अहिले आफ्नो भविष्यका बारेमा सोच्नुभन्दा पनि युरो कपमा मात्रै केन्द्रित भएको बताएका छन्। उनले प्रिमियर लिग क्लब टोट्टनहाम छाडेर अर्को क्लबमा जान लागेको चर्चा चलिरहेका बेला केनले आफ्नो ध्यान क्लबमा भन्दा पनि युरो कपमा केन्द्रित भएको बताएका हुन्। उनले टोट्टनहामसँग पछिल्लो समय कुनै सम्पर्क नभएको र पुरानो क्लब छाड्न चाहे पनि आगामी गन्तव्यका बारेमा भने अहिलेसम्म नसोचेको बताएका छन्। इङ्लिस प्रिमियर लिग विजेता म्यानचेस्टर सिटीमा आबद्ध हुन लागेको खबर बाहिर आए पनि केनले भने अहिलेसम्म कुनै निर्णय गरिनसकेको बताए। टोट्टनहाममा मेरो भविष्य के हुन्छ भनेर मैले अहिलेसम्म सोचेकै छैन। म अहिले युरो कपमा केन्द्रित भएको छु। मैले टोलीका लागि अहिलेसम्म गोल गर्न सकेको छैन। त्यसैले धेरैले यसले मेरो क्लब भविष्यलाई पनि असर पर्ने मान्छन्, केनले भने, तर मलाई क्लबको चिन्ताभन्दा पनि युरो कपमा इङ्ल्यान्डलाई कसरी सफलता दिलाउने भन्ने छ। केनले गत सिजन टोट्टनहामबाट ४९ खेलमा ३३ गोल गरेका थिए। उनले जारी युरो कपमा भने गोलको खाता खोल्न सकेका छैनन्। त्यसैले केनको प्रदर्शनलाई लिएर धेरैले प्रश्न पनि उठाउँदै आएका छन्। केनले सन् २०२०२१ सिजनमा प्रिमियर लिगको गोल्डेन बुटको अवार्ड जितेका थिए। त्यस्तै उनले सन् २०१८ मा रूस विश्वकपमा सर्वाधिक गोलकर्ता बन्दै गोल्डेन बुट जितेका थिए। इङ्ल्यान्डले युरो कपमा मंगलबार राति जर्मनीको सामना गर्दैछ। अन्तिम १६ को खेलमा सशक्त प्रतिद्वन्द्वी पाएकाले पनि धेरैले केनको अग्निपरीक्षा हुने बताएका छन्। मानिसहरूले छिट्टै आफ्नो धारणा परिवर्तन गर्छन्, केनले भनेका छन्, सबै मैले गोल गरेको हेर्न चाहन्छन्। यो स्वाभाविक पनि हो। तर, सधैं कुनै खेलाडीले एकै प्रकारको प्रदर्शन गर्छ भन्ने छैन। कहिले उत्कृष्ट हुन्छ त कहिले स्वाभाविक प्रदर्शन गर्न पनि सक्दैन। मलाई आपूप्रति विश्वास छ। म १०१५ खेलमा गोल नगरी बस्न सक्छु र त्यसपछि पुनः लयमा पनि फर्कन सक्छु। त्यसैले केही खेलमा गोल नगर्दा म चिन्तित छैन। मैले रूस विश्वकपमा गोल्डेन बुट जितेको धेरै समय भएको छैन।"
नेपाल किन धनी हुन सकेन ?,"हामीलाई यस्तो नेतृत्व वर्गको खाँचो छ जसले यस्तो काल्पनिक सत्यको निर्माण गर्न सकोस् देश धनी हुन केही नेता र नागरिक मात्र धनी भएर पुग्दो रहेनछ। त्यसमा हरेक नागरिक तथा नेतृत्ववर्गको सकारात्मक सोच, दूरदर्शिता र अन्य व्यक्तिलाई हेर्ने असल दृष्टिकोण र सम्पूर्ण नागरिकलाई बाँध्न सक्ने साझा सोच, विचार, दर्शन, आचारसहिंता अझ महŒवपूर्ण हुन्छ। केही व्यक्ति धनी हुँदैमा अर्थात् केही नेताले रहरलाग्दा र लोभलाग्दा राजनीतिक दर्शनका ठेली रटेर राजनीति गर्दैमा पनि हुँदैन भन्ने देखिइसकेको छ। त्यसलाई मात्र समुन्नत देश विकासको जडसूत्र मान्दैमा देश धनी हुने भए विश्वमै सबैभन्दा धनी देश सायद हाम्रै नेपाल हुन्थ्यो। विश्वयुद्धमा थङ्थिलो भएको जापानको अहिलेको अवस्था हेरौं। हिजोको आर्थिक विकासको रेखामा नेपाल सँगसँगै आउन सक्ने चीनको अहिलेको अवस्था हेरौं। अर्थात् पछिल्लो समयमा पत्ता लगाइएको भनिएको देश अमेरिकालाई हेरौं। ती शक्तिशाली राष्ट्रको रूपमा चिनिएका छन्। अर्थात् हिजोको नाइजेरियालाई नै आज हेरौं न कति फड्को मारेको छ अर्थतन्त्रमा ? समस्या त हरेक देशका आआफ्नै हुन्छन्। स्वतन्त्रताको प्रतिमूर्ति मानिएको देश अमेरिकामा त अझै पनि जातीयता, गोरा अतिवाद र रंगभेदको नाममा द्वन्द्व चलिरहन्छ, गोली चलिरहन्छ। देश धनी हुन के चाहिन्छ भनेर नाप्ने आधारहरू के के हुन् त ? नेपाल न गौतम बुद्धको देश भएर धनी हुन सक्यो, न सगरमाथाको, न भृकुटी र सीताको, न अरनिकोको, न राजा जनकको। न राणा शासनको अन्त्य भएर नै देश धनी हुन सक्यो। अफ्रिकन देश बुरुन्डी, मलावीभन्दा नेपाल धेरै अगाडि छ। सबैभन्दा पुरानो भनिएका देशमध्येको एक नेपाल भने गरिब देशहरूकै वर्गमा परिरह्यो। किन हुन सकेन हाम्रो देश हामीले सोचेजति धनी ? छिमेकी राष्ट्र भारत र अझ भनौं चीनले विश्व अर्थतन्त्रमा यति ठूलो फड्को मारिसकेको छ। विश्वमा हरहिसाबमा पहिलो हुँदैछ सीमा जोडिएको चीन। किन अझै पनि विकसित देशको तुलनामा नेपालको औसत आयु, शिशु मृत्युदर, मानवीय पुँजी सूचांक, मानवीय विकास सूचांक किन कम छ ? बहुभाषिक, बहुजातीय, बहुसांस्कृतिक हाम्रो देश नेपाल कहाँ चुक्यो ? पटकपटक भएका राजनीतिक आन्दोलनले किन ल्याउन सकेन ठोस परिवर्तन ? आखिर के चाहिन्छ देश धनी हुन ? देश धनी हुन के चाहिन्छ भनेर नाप्ने आधारहरू के के हुन् त ? नेपाल न गौतम बुद्धको देश भएर धनी हुन सक्यो, न सगरमाथाको, न भृकुटी र सीताको, न अरनिकोको, न राजा जनकको। न राणा शासनको अन्त्य भएर नै देश धनी हुन सक्यो, न पञ्चायत व्यवस्था, न बहुदलीय व्यवस्था, न लोकतान्त्रिक गणतान्त्रिक राज्यको स्थापनाले नै देशलाई समुन्नत बनाउन सक्यो। देशको समुन्नत विकास हुन न प्राकृतिक सम्पदा, न सांस्कृतिक सम्पदा, न व्यवस्था परिवर्तनले केही गर्न सक्दोरहेछ। जबसम्म नेतृत्व वर्गको सोच र दृष्टिकोणमा परिवर्तन आउँदैन, नेतृत्वमा परिवर्तन आउँदैन, विभिन्न, भाषा, जाति, वर्ग, लिंग, समुदाय र संस्कृतिका मानिसलाई जोड्ने एउटा साझा विचार र दर्शनको विकास र त्यसको कार्यान्वयन हुँदैन। जब भाषण वा गफमा सगरमाथा र गौतम बुद्धको नाम आउँछ र त्यसलाई जोडेर राष्ट्र र राष्ट्रियताको आवेग रोपिन्छ जनतामाझ। मूर्त रूपमा जनताका साझा हक र अधिकारको सम्बोधन भने हुँदैन। जुन भाषण एउटा भ्रम मात्र हुँदोरहेछ, आडम्बरीको खोल ओडेर बाँडिने खोक्रो सपना हुँदोरहेछ। सत्तामा टिकिरहने चाल अनि जनतालाई दिग्भ्रमित बनाउने खेल हुँदोरहेछ। त्यसले त अझ देशको संस्कृति, भौगोलिकता, जातीयता, बहुलतामाथि खिल्ली उडाएको लाग्दोरहेछ। किन बन्न सकेन एउटै डोरी यो देशको बहुलतालाई बाँध्न सक्ने ? किन बन्न सकेन एउटै पुल विविधतालाई जोड्न सक्ने ? किन प्रत्युत्पादक हुन सकेन साझा विचार जहाँ हरेक समुदायले आफूलाई पाउन सकुन् ? किन बन्न सकेन फुटाउनै नसक्ने तराई, पहाड र हिमाल जोड्ने एउटै चट्टान ? एउटै विचार, विवेक, व्यवहार र विशाल हृदयको चट्टान आखिर किन बनेन ? नेतृत्व वर्गले कहिल्यै यी प्रश्नतिर नजर डुलाए ? यी प्रश्नहरूमा घोत्लिए ? समस्याहरूको खोजी गरे ? जब समस्या पत्ता लाग्छ तव न समाधान सम्भव छ। समस्याको जड पत्ता नलगाई कहिले राष्ट्रियताको नाममा, कहिले कथित जनताको नाममा अनेक प्रपञ्च रचेर नेपाली नागरिकलाई दिग्भ्रमित बनाउने काम मात्र भइरह्यो। देशका लागि केही गर्छु भनेर सडकबाट सदन पुगेका नेताहरूको ध्येय सत्ता र कुर्सीतिर मात्र गहिरह्यो। फलतः यो देशलाई अरू देशले आर्थिक रूपमा उछिनिरहे, पछाडि पारिरहे। राष्ट्रिय बिम्बहरूको सहारा लिएर जनतामाझ एउटा आवेग र सुविधाको शंका जगाइरहे। त्यसले नेपाली बहुल समाजलाई समेट्न सकेन, हरेक नेपालीको ढुकढुकी छाम्न सकेन। नेतृत्ववर्गले वास्तविक नेपाल र नेपालीलाई महसुस गर्न सकेन। उनीहरूले भोगेको समाज र जीवन अनुभवलाई हृदयंगम गर्न सकेन। नेतृत्व वर्गले एउटा आचारसंहिता बनाउन सकेन जहाँ हरेक नेपालीले सहमति जनाओस्। आचारसंहिता समयसापेक्ष र नेपाली माटो सुहाउँदो होस्। जसले हरेक नेतालाई सही दिशानिर्देश गरोस् र त्यो देशको हरेक क्रियाकलापमा बलियो खम्बा बनोस्। पहिल्यै बनिएका वा भएका राष्ट्रबिम्बहरू माथि चढेर राष्ट्रियताको पगरी गुथ्नु र भ्रम सृजना गर्नु नपरोस्। प्राचीन मेसोपोटामियन सभ्यताको हम्बुरावीको आचारसंहिता होस् या अमेरिकाकै स्वतन्त्रताको घोषणापत्र। यिनीहरूकै जगमा टेकेर कति निर्णय गरिन्छन्। हुन त ती आचारसंहिताहरू पनि काल्पनिक सत्य हुन् किनकि त्यो देख्दा कतिपय कुराहरू हामीलाई सही लाग्दैन। हामी बाँचेको समाज उनीहरूको भन्दा फरक छ। त्यही फरक समाजलाई डोहोर्याएर लान सक्ने हाम्रै समाजलाई मिल्ने अर्को काल्पनिक सत्यको निर्माण समाज र समयसापेक्ष भएन भने हाम्रो देशको बहुल जाति, बहुल भाषा र बहुल धर्म र वरदान होइन, अभिसाप हुनेछ। हामीलाई यस्तो नेतृत्व वर्गको खाँचो छ जसले यस्तो काल्पनिक सत्यको निर्माण गर्न सकोस्। जसले सबैलाई समेट्न सकोस्। मधेसी दलले आफूलाई होच्याएको महसुस गर्नु नपरोस्। दलितले दलित भएकै कारण सजाय नपाओस्। जनजातिले आफू सिमान्तकृत भएको बोध नगरोस्। महिलाहरूले आफूलाई दोस्रो दर्जाको नागरिक भएको ठान्नु नपरोस्। तेस्रो लिंगीले आफूलाई असामाजिक भएको महसुस गर्नु नपरोस्। अपांगता भएका व्यक्तिहरूले आफ्नो भाग्यलाई दोष दिनु नपरोस्। यो समाज खण्डित हुन नपरोस्। समाजमा यस्ता मान्छे पनि बस्छन् जसले विश्वको सर्वोच्च शिखर सगरमाथालाई भन्दा कोशी नदीको खुवालुङ ढुंगालाई मान्छन्। गौतम बुद्धलाई भन्दा पारुहाङलाई मान्छन्। त्यही भएर यो राष्ट्रियताका बिम्ब गौतम बुद्ध, राम, सीता, अरनिको र जनक मात्र होइनन्। यी त एक समयमा सिर्जित काल्पनिक सत्य थिए, अब यसैमा रमेर बसिरहनु समय सान्दर्भिक हुँदैन। अब समयसापेक्ष अर्को काल्पनिक सत्यको खाँचो छ। संसारमा जति पनि धनी देशहरू देख्छौं, तिनीहरू राष्ट्रिय र प्राकृतिक सम्पदामा भन्दा अरू नै कुरामा अगाडि छन्। चाहे त्यो चीन, सिंगापुर, जापान वा अमेरिका नै किन नहोस्। यी सबै देशलाई हेर्ने हो भने यी देश प्राकृतिक तथा सांस्कृतिक सम्पदाको हिसाबले नेपालभन्दा धेरै पछाडि छन्। केही सम्पदाबाहेक नेपाल ती देशभन्दा धेरै पछाडि छ। आर्थिक हिसाबले धनी देशहरूलाई हेर्दा त्यहाँ उनीहरूको व्यवस्थित सहरीकरण, शिक्षा, प्रतिव्यक्ति आयु, औसत आयु, स्वास्थ्य सुविधा धेरै राम्रो देखिन्छ। जनसंख्या वृद्धिदर तथा शिशु तथा मातृ मृत्युदर ज्यादै न्यून छ। भौतिक संरचना आधुनिक हुनुका साथै पेशागत संरचनाको कुरा गर्दा कृषिभन्दा अरू नै किसिमका व्यवसायमा संग्लग्न भएको ज्यादा देखिन्छ। नेपाल कृषिप्रधान देश भएकाले धेरै जनसंख्या यसैमा आश्रित छ। अरू किसिमको पेशा जस्तो ः यातायात, शिक्षा, बैंकिङमा बढी संग्लग्न भएको त्यति पाइँदैन। यसले के देखाउँछ भने जबसम्म देशभित्रै रोजगार उत्पन्न गराउन सकिँदैन तबसम्म देशको आर्थिक विकासको कल्पना गर्न सकिँदैन। त्यही भएर नेतृत्व वर्गले शक्ति र सत्ताका लागि हानाथाप गर्नु र पुराना राष्ट्रिय बिम्बमा खेलेर राष्ट्रियताको भ्रम पैदा गर्न समय खर्चिनु र आफ्ना कार्यकर्तालाई भेला गरेर झुट सन्देश फैलाउन लाउनुभन्दा जतिसक्दो समय, सामथ्र्य र सोच आफ्नै देशभित्र रोजगार उत्पादन गर्नेतिर लाउनु अपरिहार्य छ। यसैगरी विकसित देशहरूका सरकारको कार्यकाल हेर्ने हो भने त्यहाँ सरकार परिवर्तन हुन समय लाग्छ। नेपालमा जस्तो एकै वर्षमा सरकार परिवर्तन भइराख्दैन। नेपालमा लोकतान्त्रिक गणतन्त्रको स्थापना भएपछि करिब १३ वर्षमा १२ जना प्रधानमन्त्री भसकेका छन्, कुनै दोहोरिएर त कुनै तेहेरिएर पनि। त्यही तुलना विकसित देशसँग गर्ने हो भने धेरै न्यून छ। सिंगापुरको कुरा गर्ने हो भने त सन् २००६ सालयता अहिलेसम्म एकजना मात्रै प्रधानमन्त्री भएका छन् ली सिएन लुङ। यसले के देखाउँछ भने जबसम्म स्थिर सरकार हुँदैन तबसम्म देशको आर्थिक विकास प्रायः शून्य रहन्छ। त्योसँगै नेतृत्व वर्गले खेल्ने भूमिका, बनिएका नियम कानुन र तिनीहरूको ठोस कार्यान्वयन आदिले देश अगाडि बढ्ने वा पछाडि पर्ने कुराको निर्धारण गर्दछ। त्यही भएर अबको देशको आर्थिक उन्नतिका लागि त्यस्तो नेतृत्व र सरकारको खाँचो छ जसले यी सबै कुरालाई मिलाएर लैजान सकोस्। न कि केवल राष्ट्रियताको मात्र कुरा गरेर अनि झुटा आश्वासन बाँढ्दै हिँडोस्। एउटा बलियो आचारसहिंताको निर्माण गरोस् जसलाई सबैले पछ्याउन्। एउटा यस्तो काल्पनिक सत्यको निर्माण होस्, जहाँ बहुलता अटाओस्। जहाँ सगरमाथा मात्र होइन, खुवालुंग पनि अटोस, गौतम बुद्ध मात्र होइन, पारुहाङ पनि अटोस्। हरेक योजनाले मूर्तरूप पाउन्। र, हाम्रो देश नेपाल एउटा सम्मुन्नत र धनी देश बनोस्।"
"शिक्षक, सरकार र सुविधा","पञ्चायती कालखण्डमा शिक्षकहरूलाई दोस्रो दर्जाको नागरिकसरह व्यवहार गरियो। सत्ता र सरकार शिक्षाप्रति कहिल्यै सकारात्मक बनेन। राजा व्यवस्थाविरोधीको आरोप लगाएर विपक्षी शिक्षकहरूलाई जेलमा राखियो। कैयौंको निर्ममतापूर्वक हत्या गरियो। धेरैको जागिर गयो। दुर्गममा पीडाजनक सरुवा त सामान्य हुन्थ्यो। श्रावणबाट अरूको तलब बढ्ने तर शिक्षकको नामै नलिने चलन थियो। अरूसरह पारिश्रमिक पाउन भदौबाट आन्दोलन थालेर मंसिर महिनामा बल्ल तलब पाउँथे। देशमा बहुदलीय शासन प्रणाली सुरु हुँदा शिक्षक सबैभन्दा बढी हर्षित भए। पेशागत स्तरीयताको अपेक्षा स्वाभाविक रह्यो। शिक्षक अस्पतालको प्रसंग उठाइएको वर्षौं बित्दा पनि सरकारले सुनेको नसुन्यै गरेको छ। शिक्षा व्यवस्था मात्र होइन, शिक्षालयहरूको समग्र नक्सांकनसमेत पुनर्संगठित र पुनर्संयोजन गर्न विलम्ब भएकाले बढी नै भद्रगोल देखिएको छ। वर्षेनी आयोग खुल्ने र स्थायी बन्ने सपना देखियो। शिक्षकप्रतिको भेदभाव अन्त्य हुने भाषण गरियो। पेशागत मर्यादा उच्च हुने चर्चा भए। शिक्षामा ठूलो रूपान्तरणको बहस चल्यो। सीपमूलक, रोजगारमुखी र वैज्ञानिक शिक्षा प्रणालीको वकालत गर्नेहरूलाई सांसद बनाइयो। उनीहरू नै मन्त्री भए। जेलनेल संघर्षबाट खारिएका पेशागत संगठनका नेतृत्व नै शिक्षामन्त्री बने। शिक्षाका समस्या हल हुने भो भनेर सर्वत्र खुसीको लहर छाएकै हो। तर यथार्थ त्यस्तो भएन। झनै समस्या एकमाथि अर्को चुलिँदै आए। त्यो पद र कुर्सी नै दोषी हो कि भन्ने पो साबित हुँदै गयो। शिक्षा आयोग देखाउने दाँत बनाइयो। शिक्षकका प्रकार झन्डै डेढ दर्जन बनाइए। शिक्षण संस्थाहरू तरकारी पसलजस्तो च्याउसरह उमारिए। सरकारी र गैरसरकारी दुवैमा प्रतिस्पर्धा चर्को देखियो। बिनालगानी वा न्यून लगानीमा व्यापक फाइदाको व्यवसाय देखेर होला सरकार र पार्टीका नेतृत्वको आकर्षण शिक्षामा अधिक देखियो। व्यवस्था फेरियो। सरकार बदलियो। तर शिक्षा बदलिएन। शिक्षकका समस्या सुनिएन। समस्या झनै थपिए। राजनीतिक पार्टीहरू शिक्षकका पेशागत संस्था फुटाउने खेलमा लागिरहे। दलहरूले शिक्षकहरूलाई अधिकतम उपयोग गरिरहे। शिक्षक झनै निरीह र हेलित बन्दै गए। देशमा माओवादी जनयुद्ध जारी रहँदा गाउँका कुनाकुनामा सरकारी निकाय भनेका शिक्षण संस्थाहरू मात्र बाँकी रहे। प्रहरी चौकीसमेत विस्थापित भए। फेरि राजतन्त्र नै समाप्त गर्ने आन्दोलनमा शिक्षकहरूको भूमिका उल्लेखनीय रहेकै हो। राजतन्त्र अन्त्य भयो। देशमा हर्षोल्लासको उमंग छायो। संविधानसभाको चुनाव दुईपटक भयो। शिक्षकहरू व्यापक खटे। संविधानसभाबाट संविधान बनाइयो र घोषणा भयो। देश संघीय गणतन्त्रमा प्रवेश गर्यो। दर्जनौं आयोगको व्यवस्था संविधानमा गरियो तर शिक्षा आयोग अटाएन। राजनीतिक नेतृत्वले शिक्षालाई बुझ्नै खोजेन। सरकार शिक्षा र शिक्षकप्रति औपचारिकताबाट रत्ति पनि हल्लिन चाहेन। यो वा त्यो सरकारमा भए शिक्षकका समस्या हल हुन्थे, शिक्षा व्यवस्थामा सुधार गर्थे भन्ने ठाउँ कुनै पनि दलले राखेनन्। शिक्षण संस्थामा लेखा राख्ने कर्मचारी आवश्यक पर्छ भन्ने महसुस अझै भएन। स्कुल कलेजको सरसफाई गर्ने, ढोका खोल्ने बन्द गर्ने, घन्टी बजाउने कार्यालय सहयोगीको जरुरी छ भन्ने सोच आएन। ईसीडीका शिक्षकले सुरुमा मासिक दुई हजार पारिश्रमिक र हाल ६ हजारमा काम गरेको पनि चार वर्ष बितिसकेको अवस्थामा यस वर्ष न्यूनतम १५ हजार पुर्याउने कुराले सकारात्मक टिप्पणी बनेकै छ। शिक्षकहरूको पेशागत समस्याको सम्बोधन नभएकै हो। अहिले पनि सत्रथरीका शिक्षक कायम नै छन्। स्थायी शिक्षकहरू बीसौं वर्षसम्म पनि एउटै श्रेणीमा कार्यरत छन्। तत्कालीन उच्च माध्यमिक तहमा नियुक्त शिक्षकहरूको अन्यौलता वर्षौंसम्म पनि उस्तै छ। प्राविधिक शिक्षामा जोड दिने वाक्य बारम्बार नारा बनाइएको छ तर प्राविधिक शिक्षाका प्रशिक्षकहरूको पेशागत स्थायित्वबारे सरकार बुझ पचाएर तमासा हेरिरहेको देखिन्छ। उच्च शिक्षाका प्राध्यापकहरूको पनि बेहाल र अन्यौलता कायमै छ। शिक्षण संस्थाहरूको नेतृत्वको सवालमा गम्भीरता पटक्कै देखिएन। संघीय शिक्षा ऐन चाहियो भन्ने ओठहरू सुकिसके। शिक्षा सुधारौं भन्ने शिक्षाविद्हरू थाकिसके। भनेर वा लेखेर केही अर्थ नदेखेर होला सायद शिक्षासँग सम्बन्धित लेखहरू मुस्किल बन्दै गए। ज्यादा फुर्सद भएका र कामै नभएकाले लेख्ने शीर्षक शिक्षा बन्न थालेको छ। प्रत्येक वर्ष सरकारको नीति तथा कार्यक्रम र बजेट आउने दिन आफ्नोबारे सम्बोधन चाहेर शिक्षकहरू सुरुदेखि अन्तसम्म बजेट भाषण सुन्ने परम्परा वर्षौंदेखि जारी छ। दुई हजार तलब बढ्दा, वर्षौंदेखि तड्पिँदै आएका ईसीडी शिक्षक र विद्यालय कर्मचारीको स्थानीय तहमार्फत न्यूनतम पारिश्रमिक १५ हजार दिइनेभन्दा सामाजिक सञ्जालमा शुभकामना र स्वागतको भजनसहितको बाढी लागेको देख्दा अवस्थाको वास्तविकता स्पष्ट भएको छ। अधिकांश विवरण विगत वर्षबाटै कपीपेस्ट गरिँदै थोरै शब्द तल माथि पार्दै प्रस्तुत गर्ने परम्परा नौलो होइन। शिक्षामा प्रविधिको पहुँच र बिस्तार वर्तमानले मागेको छ। तर यसतर्फ जिम्मेवार निकाय औपचारिकतामा सीमित बनेको छ। आर्थिक वर्ष २०७८७९ का लागि सरकारले कूल बजेट १६ खर्ब, ४७ अर्ब, ५७ करोडमध्ये १ खर्ब, ८० अर्ब, चार करोड शिक्षामा खर्च गर्ने भनिएको छ। यो कूल बजेटको झन्डै १०९३ प्रतिशत देखिन्छ जबकि शिक्षाका सरोकारवर्गले कम्तिमा २० प्रतिशत माग गर्दै आएको दसकौं बितिसकेको छ। यसै बजेटभित्र विश्वविद्यालय अनुदान आयोगलाई १८ अर्ब ३४ करोड समावेश गरिएको छ। राष्ट्रपति शैक्षिक सुधार कार्यक्रम शीर्षकमा १० अर्ब पनि यसैमा पर्दछ। बजेट वक्तव्य नं २१३ देखि २३५ सम्म २३ वटा बुँदामा उल्लेखित शिक्षा विज्ञान तथा प्रविधि मन्त्रालयको कार्यक्रम र बजेटमा एक विद्यालय एक स्वास्थ्यकर्मी, बाल प्रज्ञा प्रतिष्ठानको स्थापना, विज्ञान प्रविधि तथा नवप्रवर्तन परिषद्को गठन, नतिजामूलक शैक्षिक मूल्यांकन प्रणाली, १५ सय सामुदायिक विद्यालय र क्याम्पस भवन निर्माण, शिक्षक दरबन्दी मिलान, दुई वर्षभित्र सामुदायिक विद्यालयमा निःशुल्क ब्रोडब्यान्ड इन्टरनेट सेवा, सिकाई पोर्टलको व्यवस्था, नेपाल टेलिभिजनमा शैक्षिक च्यानल, कक्षा १२ सम्म निःशुल्क पाठ्यपुस्तक, १३ हिमाली जिल्लामा आवासीय माध्यमिक विद्यालय सञ्चालन, मदन भण्डारी विश्वविद्यालय र योगमाया आयुर्वेद विश्वविद्यालयको प्रसंगले विगत वर्षबाटै प्रवेश पाएको हो। प्रस्तावित नेपाल विश्वविद्यालयको पूर्वाधार निर्माण र सञ्चालनको विषय पनि विगतकै निरन्तरता देखिन्छ। कक्षा १५ का विद्यार्थीलाई दिवा खाजा, विद्यार्थी भर्ना दर बढाउने, यी सबै विगतका शीर्षकहरूकै रिन्तरता भए पनि सकारात्मक मानिएको छ। नेपालमा शिक्षा र शिक्षकका सवाल र मुद्दालाई सरकारले प्राथमिकतामा कहिल्यै राखेन। यहाँ शिक्षामा साँच्चै परिवर्तन गर्ने हो भने थालनी संवैधानिक व्यवस्थाबाट गरिनु पर्दछ। शिक्षक सेवा होइन, शिक्षा आयोगको व्यवस्था संविधानमै उल्लेख हुनुपर्छ। बिनालागतको काम संघीय शिक्षा ऐनप्रतिको सरकारी बेवास्ता रहस्यको विषय बन्दै गएको छ। शिक्षण सेवामा प्रवेशदेखि नै सरकारी दृष्टिकोण पूर्वाग्रही देखिन्छ। तहगत प्रमोसनको माग लत्याएर श्रेणीको नाममा बीसौं वर्ष एउटै ठाउँमा राखी योग्यता, दक्षता र अनुभवको उपहास गरिएको छ। शिक्षा प्रशासन र शिक्षकबीचको खाडल फराकिलो र गहिरो बनाउने काममा सबैखाले सरकार प्रतिस्पर्धामा छन्। हचुवामा दलगत र व्यक्तिगत स्वार्थलाई केन्द्रमानी प्राविधिक शिक्षालयहरू स्वीकृत गरिएका छन्। कलेजहरूको सम्बन्धनमा पनि आवश्यकता, दूरी, विषय, विद्यार्थी संख्याजस्ता महŒवपूर्ण पक्ष व्यवहारमा उपेक्षा गरिएको छ। कागजात मिलाउने र झोले स्कुल कलेजसँगै फर्जी शिक्षक प्राध्यापक बोकेर सरकारको स्तुति गाउने शैक्षिक विचौलियाहरूको बिगबिगी पछिल्ला दिनमा बढेको पाइन्छ। वर्तमान कोभिड१९ को महामारीमा संस्थागत स्कुल तथा निजी कलेजहरूमा कार्यरत शिक्षक कर्मचारीको व्यवस्थापन राज्यको नागरिक दायित्व हो। राज्यको नियम कानुनको पालना गरेर सञ्चालित अन्य उद्योग व्यवसायको संरक्षण गरेजस्तै शिक्षण संस्थाको सवालमा पनि विपद्कालमा जिम्मेवार सरकार हो भने पन्छिन मिल्दैन। शिक्षक अस्पतालको प्रसंग उठाइएको वर्षौं बित्दा पनि सरकारले सुनेको नसुन्यै गरेको छ। शिक्षा व्यवस्था मात्र होइन, शिक्षालयहरूको समग्र नक्सांकनसमेत पुनर्संगठित र पुनर्संयोजन गर्न विलम्ब भएकाले बढी नै भद्रगोल देखिएको छ। राष्ट्र समृद्धिको मूलस्रोत शिक्षा प्रणालीको प्रभावपूर्ण वैज्ञानिक व्यवस्थापन नै हो भन्ने मर्मलाई आत्मसात नगरिएसम्म शिक्षण पेशाकर्मीले परिवर्तनको अनुभूति नहुने स्थितिमा शंका छैन। हालको कोभिड महामारीको कारणबाट ज्यान गुमाउन बाध्य शिक्षकको परिवारमा न्यूनतम राहतको सम्बोधनको अपेक्षा पनि कतै सुनुवाई भएन। अबको शिक्षा प्रविधिमैत्री हुनैपर्ने परिवेश टड्कारो छ। शिक्षक प्राध्यापकलाई प्रविधिमा दक्ष गराए मात्र शिक्षा डिजिटलाइज्ड युगमा प्रवेश गर्न सक्छ।"
"सिन्धुलीमा करेन्ट लाग्दा दुई जना गम्भीर घाइते, हेलिकप्टर मार्फत काठमाडौँ लगिदै","सिन्धुली : सिन्धुलीको मरिण गाउँपालिकामा करेन्ट लागेर दुई पुरुष गम्भीर घाइते भएका छन् । मरिण गाउँपालिका ४ जुटपानीका ३६ वर्षीय जितबहादुर बिक र २३ वर्षीय राजकुमार माझी रहेका घाइते भएका हुन् । उहीरुलाई आइतबार बिहान ८ बजे मरिण गाउँपालिका ६ धमिलेका स्थानीय रामबहादुर काल्तानको घरको छत ढलान गर्ने क्रममा करेन्ट लागेको उक्त गाउँपालिकाका अध्यक्ष पानीराज बम्जनले बताए । गम्भीर घाइते दुईमध्ये जीतबहादुरको अवस्था चिन्ताजनक रहेको छ । उनीहरुलाई तत्काल उपचारका लागि सिन्धुली अस्पतालमा ल्याउन समेत एम्बुलेन्स उपलब्ध नभएपछि अध्यक्ष बम्जनले आफ्नै गाडीमा सिन्धुली अस्पताल ल्याएको जनाए । घाइतेहरुको सिन्धुली अस्पतालमा सामान्य उपचार भएपनि अस्पतालले थप उपचारका लागि दुवै जनालाई काठमाडौँ रिफर गरेपछि हेलिकप्टर मार्फत पठाउने तयारी गरिएको छ, उनले भने ।"
हराएको राजनीतिक निकास,"अहिलेको राजनीतिक निकासबारे राजनीतिक विश्लेषकहरू आआफ्ना निजी विचारले विश्लेषण गर्दै छन्। नागरिक समाज स्वतन्त्र नागरिकको समाज नभएर वैचारिक नागरिकको समाज बनेर कहिले माइतीघर कहिले बालुवाटार वरपर प्लेकार्ड बोकेर घुमेको देखिन्छ। ठूला ठूला राजनीतिक परिवर्तन वार्ता छलफल सहमतिवाटै गर्ने गरेका नेपालका राजनीतिक दलहरू वार्ता सहमतिको विकल्पको रूपमा अहिले न्यायालयलाई उपयोग गर्ने रणनीति लिएको देखिन्छ। राज्यका हरेक निर्णयहरूलाई न्यायालय पुर्याउने र न्यायालयले आफ्ना पूर्व नजीरहरूलाई बेवास्ता गर्दै परिस्थितिअनुसार फरक फरक निर्णय गर्दै जाने परिपाटी विकसित हुँदै गए। अहिले क्षणिक रूपमा कुनै दलविशेष र तिनका समर्थकलाई खुसी बनाउला र सत्तामा जाने भर्याङसमेत बनाउला तर दीर्घकालमा न्यायप्रतिको जनविश्वासमा भने ह्रास आउन सक्छ। पार्टी फुटाउने न्यायालय, प्रधानमन्त्री बनाउने न्यायालय, मन्त्रीहरू हटाउने न्यायालय, कर्मचारी नियुक्ति सदर बदर गर्ने न्यायालयले गर्दै गए राज्य सञ्चालनको राजनीतिक सिद्धान्त शक्ति पृथकीकरणको औचित्य कसरी पुष्टि होला ? अहिले हाम्रो नेपालको परिप्रेक्षमा यो एउटा गम्भीर प्रश्न हो। हरेक दलमा गतिशीलभन्दा गतिहीन नेतृत्वको वर्चस्व देखिँदा जनताको वितृष्णा बढ्दो छ। ठूलो संघर्ष र त्यागबाट आएको व्यवस्था नै गुम्ने हो कि भन्ने चिन्ता बढेको छ। अव यसको निकास के हो ? भन्ने प्रश्न अहिले जटिल छ। शक्ति पृथकीकरण भन्नाले राज्यको एउटै निकाय वा व्यक्तिमा शक्ति केन्द्रित गरिनु हुँदैन भन्ने राजनीतिक सिद्धान्त हो। संवैधानिक विधिशास्त्रमा यसलाई महत्त्वपूर्ण मानिन्छ। यसका प्रतिपादक ग्रीक दार्शनिक अरस्तु हुन्। उनले प्रत्येक संविधानमा डेलिबरेट, अफिसियल एन्ड ज्युडिसियल गरी तीनवटा कार्यहरू छुट्टाछुट्टै अंगबाट सम्पादित हुनुपर्छ भनेका छन्। राज्य सञ्चालनका तीन अंगहरू कार्यपालिका, व्यवस्थापिका र न्यायपालिका छुट्टाछुट्टै अस्तित्वका साथ स्थापित हुने गर्दछन्। राज्यशक्तिको विभाजन यी तीनवटै अंगहरूमा पृथक प्रकारले हुनुपर्छ भन्ने कुरामा जोड दिएको पाइन्छ तर हाम्रो देशमा आफ्नो अनुकूलताअनुसार एकापसमा हस्तक्षेपकारी भूमिका निर्वाह गर्न गराउन संविधानका निर्माताहरू नै उद्धत देखिन्छन्। नेपालमा प्रथमपटक २००४ सालमा वैधानिक कानुनको रूपमा संविधान जारी भएको थियो। पछि विभिन्न परिवर्तनपश्चात् २००७, १०१५, २०१९, २०४७, २०६३ र २०७२ मा गरी सातवटा नयाँ संविधान जारी भइसकेका छन्। यी सबै संविधानले शक्ति पृथकीकरणको सिद्धान्तलाई अंगीकार गरेको पाइन्छ। तर व्यवहारतः पटकपटक एकअर्का प्रतिहस्तक्षेप गरेको प्रशस्त उदाहरणहरू देखिन्छ। अहिलेको नयाँ संविधानमा धेरै ठाउँमा अस्पटता देखिएका छन् जसले गर्दा राजनीतिक खिचातानीसँगै न्यायालयलाई गुहार्ने परिपाटीको विकास भइरहेको देखिन्छ। २०४६ सालमा देशमा बहुदलीय व्यवस्था पुनस्र्थापना हुँदा जनतामा धेरै उत्साह देखिएको थियो। संयुक्त संघर्ष गरेर ल्याएका राजनीतिक दलको असमझदारीका कारण देशमा स्थिर रूपमा शासन सञ्चालन हुन सकेन। सत्तामा पुगेपछि सत्ताकै लुछाचुँडीमा लाग्ने पवृत्तिका कारण जनताले प्रजातन्त्र तथा कानुनी राजको अनुभूति गर्न पाएनन्। पटकपटक सत्ता परिवर्तनले जनतामा वितृष्णा मात्र भएन, १० वर्षे भयानक माओवादी जनयुद्धजस्तो विषम परिस्थिति बेहोर्नु पर्यो। फलस्वरूप १७ हजारभन्दा बढी निर्दोष नेपाली सपुतले बलिदानी दिनु पर्यो। देश विकास दसकौं पछाडि पर्यो। २०६२६३ को जनआन्दोलनले अर्को राजनीतिक मोड लियो। राजतन्त्र समाप्त गरियो र देशमा गणतन्त्र स्थापना भयो। चाहे स्वदेशको शक्ति होस् या विदेशी शक्ति करिब १० वर्ष यिनै राजनीतिक दलले सत्ता लुछाचुँडी गर्दै संविधानसभामार्फत संघीयतासहितको नयाँ व्यवस्था पायो। राजाको ठाउँमा राष्ट्रपति पायो। देशमा सातवटा प्रदेश स्थापना भयो। जनताले आफ्ना प्रशस्तै हकअधिकार लेखिएको अहिलेसम्मकै सबैभन्दा ठूलो संविधान पाए। २०७२ मा जारी नयाँ संविधानको व्यवस्थाले स्थिर सरकार बन्न सक्ने आधार देखिएन। २०७४ सालमा भएको संसदीय चुनावमा दलिय गठबन्धनका कारण सम्पन्न निर्वाचन परिणामले केही आशा पलाएको थियो। २०४६ सालदेखिको राजनीतिक अस्थिरता अन्त्य हुने संकेत देखिएको थियो तर देशको कानुन विधि विधान नीति र थिति फेरिए पनि राजनीतिक दलका नेताहरूको अस्थिरतामा खेल्ने बेथिति फेरिएको थिएन। नेताहरूको पदीय लालसा हटेको थिएन। आफ्नै दलभित्र गुटबन्दी गरेर नेतृत्वलाई कमजोर बनाउने रणनीति फेरिएको थिएन। अन्ततः गठबन्धन दल विभाजन मात्र होइन, जनताले आशा गरेको सबै ठूलो दल नेकपा एमाले विभाजनको संघारमा छ। जसको प्रमुख कारण दलका नेताहरूको निहित स्वार्थ, पदलोलुप, लामो समयदेखिको नेतृत्वबीच अन्तद्र्वन्द्व तथा आन्तरिक तथा बाह्य शक्ति केन्द्रहरूको चलखेल नै प्रमुख कारक तत्त्व हो भन्नुमा अतिशयोक्ति नहोला। अहिले नेपालमा राजनीतिक दलहरूमा स्वच्छ प्रतिस्पर्धाबाट नेतृत्व हस्तान्तरण गर्ने परिपाटीमा ह्रास आएको छ। जसका कारण देशका सबैजसो ठूला दलभित्र चरम गुटबन्दीको र पदीय भागबन्डाको राजनीतिक संस्कारको विकास भएको छ। राजनीतिक दलहरू संगठितभन्दा कमजोर भइरहेका छन्। हरेक दलमा गतिशीलभन्दा गतिहीन नेतृत्वको वर्चस्व देखिँदा जनताको वितृष्णा बढ्दो छ। ठूलो संघर्ष र त्यागबाट आएको व्यवस्था नै गुम्ने हो कि भन्ने चिन्ता बढेको छ। अव यसको निकास के हो ? भन्ने प्रश्न अहिले जटिल छ। यथार्थमा हाम्रो देशको अहिलेको सत्ता र राजनीतिबीचको लडाईं वा असहमतिहरूको दीर्घकालीन निकास राजनीतिक रूपमा वार्ता, सहमति र निर्वाचन नै हो। कानुनी लडाईंमा अहिले कसैको जित हार होला केही समय कसैको सरकार ढल्ला या जोगिएला तर त्यसैले देशमा निकास दिन सक्दैन। अन्तमा जनताको न्यायालयमा जानैपर्छ जनताले फैसला दिनै पर्छ। त्यसैगरी लोकतन्त्रको रक्षा र राजनीतिक स्थिरताका लागि राजनीतिक दलहरू बलियो तथा स्वयं लोकतान्त्रिक हुनु जरुरी छ। अहिले नेपालमा रहेका प्रमुख राजनीतिक दलहरूले तत्काल महाधिवेशन गरी कार्यकर्ताबाट निर्वाचित भएर आउँदा दलहरूप्रति जनविश्वास बढ्नुका साथै राष्ट्रले सक्षम, योग्य र नयाँ नेतृत्व पाउन सक्छ। परिवर्तनका पक्षधर युवापंक्तिहरू राज्य सञ्चालनको नेतृत्व तहमा पुग्न सक्छन् र देशमा स्थिरता कायम हुनसक्छ।"
बेलायतमा काला वर्णका कलाकारले काम नै पाउँदैनन्,"लन्डन : ब्रिटिस अभिनेत्री नाताली इमानुयलले बेलायती चलचित्र उद्योगमा रंगका आधारमा भेदभाव हुने गरेको दाबी गरेकी छन्। चर्चित अमेरिकन सिरिज गेम अफ थ्रोन्स र फास्ट एन्ड फ्युरियसमा अभिनय गरिसकेकी इमानुयलले बेलायतमा काला वर्णका कलाकारहरूले मौका नपाउने भएकाले अमेरिका पलायन हुन बाध्य भएको बताएकी हुन्। बेलायतका काला वर्णका मानिसहरूले पाएका दुःख र गर्नु परेको संघर्षका बारेमा बोल्दा निकै भावुक बनेकी इमानुयलको आँखामा आँसु छचल्किएको थियो। बेलायती फिल्म उद्योगले हामीलाई खुसीले कहिले पनि अँगालेन। मजस्ता कयौं कालो वर्णका कलाकारहरू अमेरिका पलायन भएका छन्। किनभने बेलायतमा हामीलाई कुनै अवसर नै दिइँदैन, उनले भनेकी छन्, जसले गर्दा कयौं प्रतिभाशाली कलाकारहरू समयसँगै कतै हराए अत्तोपत्तो छैन। ३२ वर्षीया अभिनेत्री इमानुयलले बेलायतमा अवसर पाएको भए आफू देश छोडेर अमेरिका पलायन नहुने पनि बताएकी छन्। उनले अहिले आफू अमेरिकाको फिल्म उद्योगमा रमाइरहेको र अमेरिकी चलचित्र उद्योगले पनि फरकफरक पृष्ठभूमिका मानिसहरूलाई मौका दिइरहेको उल्लेख गरेकी छन्। उनले आफ्नो देश छोडेर अमेरिका बस्ने निर्णयप्रति अहिले गर्व महसुुस गरिरहेको बताएकी छिन्। अमेरिकामा धेरै देशका मानिस अटाएका छन्। उनीहरूले आफ्नो क्षमता र योग्यताअनुसार काम पनि पाइरहेका छन्, उनले भनेकी छन्, तर यहाँ पनि केही परिवर्तन भने गर्नु पर्नेछ। हामी त्यो मुद्दालाई उठाई पनि रहेका छौं। इमानुएलले गत महिना पनि हलिउडमा देखाइँदै आएको नग्नताका विषयमा पनि वकालत गरेकी थिइन्। जसलाई लिएर अहिले पनि विभिन्न बहसहरू भइरहेका छन्।"
स्वास्थ्य सामग्री सहयोग,"सन्धिखर्क : नेपाली कांग्रेसका केन्द्रीय सदस्य तथा सचेतक पुष्पा भुसालले अर्घाखाँची जिल्लाका लागि स्वास्थ्य सामग्री र खाद्यान्न सामग्री प्रदान गरेकी छन्। जिल्लावासीलाई कोभिड महामारीबाट बचाउनका लागि र बाढीपहिरोले घरबारविहीन भएकालाई केही राहत मिलोस् भनेर उनले खाद्य सामग्री प्रदान गरेकी हुन्। जिल्ला प्रशासन कार्यालयमा शनिबार आयोजित एक कार्यक्रममा उनले अर्घाखाँची अस्पताललाई १० लिटरका दुई वटा अक्सिजन कन्सेन्ट्रेटरर मेसिन, मास्क, स्यानिटाइजर तथा छत्रदेव गाउँपालिकालाई एउटा अक्सिजन कन्सेन्ट्रेटर मेसिन, दुई हजार थान मास्क, १० लिटर स्यानिटाइजर र शीतगंगा नगरपालिकालाई एउटा अक्सिजन कन्सेन्ट्रेटर मेसिनसहितका स्वास्थ्य सामग्री प्रदान गरेकी हुन्। कांग्रेस नेत्री भुसालले मालारानी गाउँपालिका र भूमिकास्थान नगरपालिकालाई दुईदुई हजारका दरले मास्क र १० लिटरका दरले स्यानिटाइजर प्रदान गरिन्। उनले नेपाल पत्रकार महासंघलाई पनि स्यानिटाइजर र मास्क प्रदान गरेको नेपाली कांग्रेसका प्रकाशन तथा प्रचार प्रसार विभागका संयोजक माधव पौडेलले बताए। त्यस्तै बाढी र पहिरोका कारण घरबारविहीन भएकालाई राहत प्रदान गर्नका लागि ६ क्विन्टल चामलसहित दाललगायतका खाद्य सामग्री प्रमुख जिल्ला अधिकारी विष्णु पौडेललाई हस्तान्तरण गरेकी छिन्। जिल्लामा परेको समस्यामा थोरै भए पनि मलामपट्टी लगाउने उद्देश्यले स्वास्थ्य सामग्री र खाद्यान्न प्रदान गरेको नेता भुसालले बताइन्।"
यूएई सर्यो टीट्वेन्टी विश्वकप,"दुबई : भारतमा आयोजना हुने भनिएको आईसीसी टीट्वेन्टी विश्वकप क्रिकेट प्रतियोगिता संयुक्त अरब इमिरेट्स (यूएई)मा हुने भएको छ। भारतमा कोरोना भाइरसको महामारी अहिले पनि कायम रहेका कारण अन्तर्राष्ट्रिय क्रिकेट परिषद् (आईसीसी) ले टीट्वेन्टी विश्वकप यूएईमा आयोजना गर्न लागेको अन्तर्राष्ट्रिय सञ्चार माध्यमले जनाएका छन्। भारतीय क्रिकेटको सर्वोच्च निकाय भारतीय क्रिकेट कन्ट्रोल बोर्ड (बीसीसीआई) पनि टीट्वेन्टी विश्वकप यूएईमा गराउन राजी भएको छ। बीसीसीआईले प्रतियोगिता यूएईमा सार्न आईसीसीसँग प्रस्ताव गरिसकेको छ। आईसीसीको आगामी बैठकले यसबारे आधिकारिक निर्णय लिने जनाइएको छ। १६ टोलीको सहभागिता रहने टीट्वेन्टी विश्वकप अक्टोबर १७ बाट सुरु हुने बताइएको छ। यस्तै फाइनल खेल नोभेम्बर १४ मा हुनेछ। यूएईका आबुधावी, शारजहा र दुबईमा प्रतियोगिताका खेलहरू सञ्चालन हुनेछन्। इन्डियन प्रिमियर लिग (आईपीएल) क्रिकेट सकिएको दुई दिनपछि विश्वकप सुरु हुनेछ । कोरोनाका कारण आईपीएलको बाँकी खेलहरू यूएईमा हुँदैछ। आईपीएल सेप्टेम्बर १९ देखि अक्टोबर १५ सम्म हुनेछ। प्रतियोगिता स्थगित हुनु अघिसम्म दिल्ली क्यापिटल्स शीर्ष स्थानमा छ। दिल्लीले आठ खेलबाट १२ अंक जोडेको छ। यस्तै, चेन्नई दोस्रो र बैंगलोर तेस्रो स्थानमा छ।"
बगरमा जब पैसा फल्यो,"महोत्तरी : कुनै बेला असारसाउनमा बाढीको भेल र चैतवैशाखमा खोलाको बालुवा उड्ने रातु खोलाको बगर अहिले हराभरा छ। महोत्तरीको भंगहास्थित २ सय ४२ बिघा बगर किसानको पाँच वर्षको कठोर परिश्रमले ऊर्बर बनेको हो। खोलाको बगरमा आँप लटरम्म फलेका छन्। लिची, कागतीको बोट लहलह हुर्किँदैछन्। त्यहाँ उब्जाएका परबल, भान्टा, रामतोरिया, फर्सी, लौका, काँक्रो, खुर्सानीजस्ता सागसब्जी बिक्री गरेर किसान मालामाल बनेका छन्। तर्बुजा खेती गरेका छन्। विभिन्न जातका २० हजारवटा फलफूलका बिरुवा रोपिएका छन्। ६१ बिघा जमिनमा वृक्षरोपण गरेर किसानले खाली जमिनमा खेतीपाती पनि गरिरहेका छन्। बगर खेतीले २ सय ४८ घरपरिवारको जीवन फेरिएको छ। २५ दलित परिवारलाई ऐलानी जग्गा दिएर आँपको बोट र खेती गर्न प्रोत्साहित गरिएको छ। चार दशकअघि रातु खोलाको भीषण बाढीले भंगहा नगरपालिकाको पर्सा, संग्रामपुर, कविलाशा, मेघनाथ गोरहन्नाको खेतीयोग्य जमिन कटान गरेको थियो। किसानको कन्तबिजोग मात्रै भएन, उठीबासै लगायो। खेतमा लहलह झुलेका धान र मकै खेतमा बाढीको भेल कुद्न थाल्यो, पर्साका ५६ वर्षीय किसान रामनारायण सिंह भन्छन्, छिनभरमै बालुवाले खेतको बालीनाली पुरिदियो। उर्बर भूमि बन्जर बनायो। किसान भूमिहीन भए। २०३२०३३ सालको रातु खोलाको वितण्डा उनले यसरी सुनाए। चार दशकसम्म खोलाले बनाएकोे बगरमा बालुवा उडिरह्यो। हावाले उडेर गाउँमा पस्ने धुलोले गाउँलेलाई सताउँथ्यो। खोलाले सुकुम्बासी बनेका किसान परिवार पाल्न भारतको दिल्ली र पन्जाब धाउन थाले। २०६४ सालयता जनताको तटबन्ध कार्यक्रमले रातु नदीका तीन भँगाला बाँधेर एउटामा मात्र पानी बग्ने बनाइएपछि बगरको संरक्षण भएको हो। उराठलाग्दो बगरमा किसानले तरकारी खेती गरेर जीवन चलाएको किसान रामपुकार सिंह बताउँछन्। गाउँलेले बगरलाई संरक्षित क्षेत्र घोषणा गरेका छन्। चरिचरन निषेध छ। गाईवस्तु पसे ११ सय जरिवाना लग्छ, रातुखोला फलफूल रोपन समूहका अध्यक्ष जासर यादवले भने, सहयोगी संस्थाहरू खोजेर सिँचाइ बोरिङ गाडेका छौं। पानी तान्न पम्पसेट खरिद गरेर सिँचाइको प्रबन्ध मिलाइएको छ। सामुदायिक विकास तथा पैरवी मञ्च बर्दिबास महोत्तरीको पहलमा रातु खोला फलफूल रोपन, चारपिपरा माई फलफूल तथा वृक्षरोपण र सुखदाता माई रातुखोला फलफूल तथा आयआर्जन समूह गठन गरेर किसानले बगरलाई हरियाली बनाएका हुन्। पर्साका ४६ वर्षीय उत्तिम हुजेदार परिवार पाल्न पन्जाब जान नपरेकोमा खुसी छन्। बगरमा लगाएका आँप बेचेर उनले परिवार धानेका छन्। त्यसैमा तरकारी खेती गरेर उनी दंग छन्। एक बिघा बगरमा उनले गत मंसिरदेखि हालसम्म एक लाखको तरकारी बिक्री गरे। करेला, लौका, प्याज, आलु, लसुन बेचेको उनी सुनाउँछन्। बिहान ७ बजेदेखि अबेर साँझसम्म उनी बगरमै समय बिताउँछन्। तरकारी खेती गरेर एक लाख आम्दानी भयो, आँप, लिचीको बोट हुर्किंदैछ, उनले भने, खेत बगर भएर दुःखी भएका थियौं। अहिले त्यही बालुवामा सुन जस्तै महँगोमा बिक्री हुने तरकारी उब्जिँदा अचम्म लाग्यो। खेतमै अटोमेटिक (चौंबीसै घण्टा पानी आउने) बोरिङ गाडेका छन्। त्यहीबाट खेतमा सिँचाइ गर्छन्, अनि बगरमा हरिया सागसब्जी उब्जाउँछन् उनी। उनले कृषि खेती गरेर आठ जनाको परिवार पालिरहेका छन्। संग्रामपुरका ५१ वर्षीय अर्का किसान भागीरथ यादवले १० कठ्ठा बगरमा ५० वटा आँपको बिरुवा हुर्काइरहेका छन्। खेतमा खोला पसेपछि धेरैले आशा मारिसकेका थिए। सरकारलाई मालपोत तिर्न छोडिसकेका थिए, उनले भने, गाउँमा जब समूह गठन गरेर बगरमा संघर्ष सुरु भयो तबदेखि बालुवामा मज्जाले तरकारी र आँप फस्टाएको छ। चार दशकको बक्र्यौता मालपोत तिर्न थालेका उनले बताए। रातु खोलाको दुई बिघा बगरमा भागीरथका नाति जयप्रकाश यादवले आँपको बोट हुर्काइरहेका छन्। हामीलाई खेतमा सिँचाइको खाँचो छ, उनले भने, तरकारी तथा फलफूल सुरक्षित साथ बजार पठाउन एउटा कोल्डस्टोर चाहिएको छ। पर्साका बाबुजी हुजेदार भन्छन्, बगरमा फलफूलको बोट हुर्काएर हरियो वन, नेपालको धन भन्ने भनाइ पूरा गर्छौं। लामो समय वृक्षरोपणमा काम गरेका उनले आठ कठ्ठा बगरखेतमा ३२ वटा आँपको बोट रोपेका छन्। साँझ, बिहान पानी हालेर हुर्काइरहेका छन्। उनका छिमेकी सुदीपकुमार हुजेदारले १६ कठ्ठामा ८५ वटा आँपका बोट लगाएका छन्। उनले त्यहीँ भित्रको एक कठ्ठामा तरकारी लगाएका छन्। परवल बिक्री गरेर १० हजार बढी आम्दानी गरे। बगरमा बगैंचा फस्टाएपछि गाउँले हर्षित छन्। गाउँको मुहारमा खुसी छाएको छ। बगैंचाको प्लटमा सडक विस्तार गर्नुपर्ने खाँचो रहेको उनले बताए। चुरे क्षेत्रको वन विनाशले गाउँ पस्ने गरेको नील गाई र जंगली सँुगुरले बाली खाएर किसानलाई हैरान बनाएको छ। चुरे क्षेत्रबाट अनियन्त्रण बालुवा ढुंगा उत्खननले मधेसको उर्बरभूमि बर्बाद भइरहेको छ, पर्साका रञ्जित हुजेदारले भने, चुरे क्षेत्रका अवैध क्रसर बन्द हुनै पर्छ। चुरे दोहोनले पानीको तह घट्दै गएको उनले सुनाए।"
रोइरहन्छ दिलमायाको दिल,"उदयपुर : ओखलढुंगाबाट २० वर्षअघि ठूलो सपनाको पोको बोकेर बालबहादुर र दिलमायाको जोडी मधेस झरेको थियो। सन्तानको सुन्दर भविष्य अनि गतिलो शिक्षादीक्षाको चाहनाले उनीहरूलाई बसाइँ हिँडाएको थियो। पहाडमा पाखो पखेरोबाहेक केही थिएन। साथमा त्यो सपना पूरा गर्ने सम्पत्ति पनि त थिएन। करिब ३ वर्ष उदयपुरका ठाउँठाउँमा अनेकखाले ज्याला मजदुरी गरे। अन्ततः १७ वर्षअघि काम र सहाराको खोजीमा उदयपुरको कटारी, बरमझिया गाउँका शिवहरि दाहालको परिवारसँग ठोक्किन पुगे। उनीहरूले उनको खेतीपाती धानिदिने, बदलामा दाहाल परिवारले आफ्नो सानो जग्गामा झुप्रो बनाएर ज्यान ओत्याउन दिने समझदारी भयो। त्यतिबेला ४८ वर्षका थिए बालबहादुर। दिलमाया थिइन् भर्खर ३९ वर्षकी। गाउँमा श्रम गरेका उनीहरूलाई काम गरिखान गाह्रो थिएन। त्यसपछि उनीहरूका शरीर सञ्चालन भए त्यही जमिनमा पसिना बगाउन। जसोतसो गुजारा चल्दै गयो। दाहाल परिवारले दिएको एउटा कुनाको जग्गामा झुपडी बनाएका थिए। त्यहीं खान्थे, बस्थे। करिब ६ महिनाअघि बालबहादुर बिरामले थलिए। ठूलो अस्पतालमा उपचार गर्न जाने औकात थिएन। गाउँकै स्वास्थ्यचौकीका स्वास्थ्यकर्मीले प्रेसर र ग्याष्ट्रिक भनेका थिए। त्यसैको दबाई त खाए। तर, दुःखको कुरा त्यही रोगले केही पहिला उनलाई टपक्कै टिपेर लग्यो। जब उनी बिरामी परे, दिलमाया पनि खट्न नसक्ने हुँदै गइन्, जग्गाधनी निर्जला दाहालले गएको दसैं सकिए लगत्तै जग्गा खाली गरिदिन सूचित गरिन्। अंश मिलाउनुपर्ने भयो भन्दै उनले हट्न भनेकी थिइन्। बालबहादुरको काजकिरिया सकेपछि बेसहारा बनेकी दिलमायाको जीवनमा अर्को जटिलता थपिएको छ, अब कहाँ जाऔं ? गहँभरि आँसु पार्दै उनले भनिन्, १७ वर्षदेखि अर्काको जमिन खनजोतमा मेरो बुढोको जीवन बित्यो। तर, सानो झुप्रोसम्म बनाउने जमिन किन्न सकिएन। जग्गाधनी निर्जलाले जग्गा देवरकोतिर परेकाले छाडिदिन आग्रह गरिएको बताइन्। अंशबन्डाका क्रममा त्यो जग्गा देवर विष्णुहरिको भागतिर पर्यो। त्यही भएर छाडिदिन भनेकी हुँ। छोरो बेपत्ता, छोरीहरूको बिजोग अर्काको गुलामी कति गर्ने भनेर पैसा कमाउने अभिलाषाले उनीहरूका छोरा १२ वर्षअघि भारतको कोइलाखानी पसेका थिए। त्यतिबेला उनी १८ वर्षका थिए। त्यसयता उनी न फर्किएर आए, न सम्पर्कमै छन्। दिलमायाको दिलमा यो अर्को चोट बनेर बसेको छ। श्रीमान् पनि बित्नुभयो। छोरो बेपत्ता छ। यी दुई छोरी लिएर म कहाँ जाऊँ ? आँसु पुछ्दै उनले भनिन्, ओखलढुंगाबाट झरेदेखि उहाँहरूकै जग्गा खनजोत गरिदिएर बसेका हौं, अब यो उमेरमा कहाँ जाऊँ, के गरौँ, गरिब हुनु पनि केही रहेनछ। घरको अभिभावकले छोडेर जानुभयो, उनले भनिन्, छोरोले कमाएर पैसा ल्याउला अनि थोरै जग्गा कतै किनेर भए पनि घर बनाउला भन्ने सपना बुनेका थियौं, त्यो पनि पूरा हुन सकेन। दिलमायालाई थपिएको अर्को अभिभारा हो छोरीहरूको शिक्षा। भन्छिन्, श्रीमान्को उपचार त गर्न सकिएन, दुई छोरीलाई कसरी पढाउनु ? कहाँ कसरी जग्गा किनेर घर बनाउनु ? एकैचोटि धेरैखाले बज्रपात भएको छ उनको जिन्दगीमा। आर्थिक समस्याकै कारण जेठी छोरी २० वर्षीय भगवतीले कक्षा ११ पढ्दा पढ्दै विद्यालय छाडिन्। पढ्ने चाहना त कति थियो कति, भगवतीले भनिन्, विद्यालयको शुल्क र किताबकापी किन्ने पैसा नहुँदा पढाइलाई पूर्णविराम लगाउनु पर्यो। कुनै उपाय भए अझै अघि बढाउने धोको छ। भावुक मुद्रमा देखिएकी भगवतीले भनिन्, पढ्ने र जागिर खाने चाहना कसको हुँदैन होला र तर के गर्नु आफूले सोचे र ताके जस्तो नहुँदो रहेछ घरले समेत धान्नु पर्दो रहेछ। आफू पढ्न नपाए पनि बहिनी कुमारीलाई पढउने उनको ठूलो धोको छ। त्यसैले होटलमा भाँडा माझ्दै पढिरहेकी बहिनीलाई उनले त्यहाँबाट छुटाएर ल्याइन्। आफूले केही काम गरेर पढाउन सकिन्छ कि भनेर होटलबाट त झिकेर ल्याएनी, भगवतीले भनिन्, काम नै पाइएन, अब कसरी पढाउनु र ? बिरामी बुवाको उपचार गर्दा छिमेकीले १८ हजार सहयोग गरेको सुनाउँदै उनले भनिन्, जग्गा कतै भए सानो घर बनाउन सहयोग गर्छौं भन्नुभएको छ, कतै जग्गा मिलाउन सकिएको छैन। त्यही छाप्रो पनि चुहिने पानी रोकिने छाँटकाँट थिएन, आकाशमा लगातार गड्याङ र गुडुङआवाज आइरहेको थियो। छरछिमेक घरभित्रै बसिरहेका थिए। आँगनमा त्रिपाल टागिँएको एउटा घरमुनि ५६ जना ओत लागेर बसेका थिए। यो दृश्य कटारी नगरपालिका५ वरमझियाकी ५६ वर्षीया दिलमाया थापामगरको घरको हो। ६५ वर्षीय श्रीमान् बालबहादुरको मृत्युपछि जेठी छोरी भगवतीले बुवाको शव बोकेर घाटमा पुर्याएको फोटो सामाजिक सञ्जालमा भाइरल भएपछि धेरैको मन त्यसतर्प केन्द्रित भयो। छिमेकी पत्रकार रेणु पराजुलीले सामाजिक सञ्जालमा पहिलो पोष्ट गर्दै लेखेकी छिन्, मरेपछि लासलाई काँध दिन छोरा चाहिन्छ भन्ने मानसिकता बोक्नेहरूलाई यो उदाहरण। सामाजिक सञ्जालमा धेरैले दुवै छोरीलाई बहादुरको संज्ञा दिँदै सकेको सहयोग गर्नसमेत अपिल गरेका छन्। आफ्नो जातीय संस्कारअनुसार सातौं दिनमै काजकिरिया सम्पन्न गर्दा दिलमाया र उनका दुई छोरीको अनुहार निकै भावुक थियो। १७ वर्षदेखि सुकुम्बासी जीवन बिताउँदै आएका उनको परिवारको दुई छाकको गर्जो टार्ने अभिभावक साथमा नहुनुको पीडा छदै थियो, उत्तिकै पीडा चुहिने घर र शैक्षिक क्षेत्र बन्द गर्नुपर्ने बाध्यता थपियो। घरको अवस्थालाई चित्रण गर्दै दिलमाया भन्छिन्, जब आकाशमा मेघ गर्जिन सुरु गर्छ तब निन्द्रा, भोक, तिर्खा सबै हराउँछ। भएका दुई छोरी च्यापेर एउटा कुनामा बस्छु, अनि सम्झन्छु मेरा भाग्यमा यहीँ लेखेको रहेछ। छानो चुहेर घरभित्र पानी जमेको दृश्य देखाउँदै उनी भन्छिन्, मेरा लागि पानी नपरेकै जाति, कम्तीमा यो दूरदर्शा त खेप्नुपर्दैन थियो। नगरपालिकाका मेयर ज्ञानेन्द्र श्रेष्ठले वास्तविक सुकुम्बासीलाई व्यवस्थापन गर्ने गरी प्रक्रिया अघि बढाएकाले आयोगसँग समन्वय गरी चाँडै निकास निकाल्ने बताए। उनले भने, नगर क्षेत्रमा थुप्रै जग्गा ऐलानी छन्। सुकुम्बासी, अव्यवस्थित पनि उत्तिकै छन्। त्यसैले लगत संकलनका आधारमा त्यस्ता व्यक्तिको हातहातमा पुर्जा पुर्याउँछौं। उपमेयर भीमकुमारी राउतले बालबहादुरको नाम लगत संकलनमा परेकाले नगरपालिकाले सुकुम्बासी व्यवस्थापन गर्ने क्रममा समेटिने बताइन्। उनले भनिन्, नगरपालिकाको प्रक्रिया लम्बिन सक्छ। सकेसम्म जसको जग्गामा उहाँहरू बस्नुभएको छ, त्यसका लागि प्रयास गर्छौं। भएन भने विकल्प खोज्नु पर्ला।"
हराएको राजनीतिक निकास,"अहिलेको राजनीतिक निकासबारे राजनीतिक विश्लेषकहरू आआफ्ना निजी विचारले विश्लेषण गर्दै छन्। नागरिक समाज स्वतन्त्र नागरिकको समाज नभएर वैचारिक नागरिकको समाज बनेर कहिले माइतीघर कहिले बालुवाटार वरपर प्लेकार्ड बोकेर घुमेको देखिन्छ। ठूला ठूला राजनीतिक परिवर्तन वार्ता छलफल सहमतिवाटै गर्ने गरेका नेपालका राजनीतिक दलहरू वार्ता सहमतिको विकल्पको रूपमा अहिले न्यायालयलाई उपयोग गर्ने रणनीति लिएको देखिन्छ। राज्यका हरेक निर्णयहरूलाई न्यायालय पुर्याउने र न्यायालयले आफ्ना पूर्व नजीरहरूलाई बेवास्ता गर्दै परिस्थितिअनुसार फरक फरक निर्णय गर्दै जाने परिपाटी विकसित हुँदै गए। अहिले क्षणिक रूपमा कुनै दलविशेष र तिनका समर्थकलाई खुसी बनाउला र सत्तामा जाने भर्याङसमेत बनाउला तर दीर्घकालमा न्यायप्रतिको जनविश्वासमा भने ह्रास आउन सक्छ। पार्टी फुटाउने न्यायालय, प्रधानमन्त्री बनाउने न्यायालय, मन्त्रीहरू हटाउने न्यायालय, कर्मचारी नियुक्ति सदर बदर गर्ने न्यायालयले गर्दै गए राज्य सञ्चालनको राजनीतिक सिद्धान्त शक्ति पृथकीकरणको औचित्य कसरी पुष्टि होला ? अहिले हाम्रो नेपालको परिप्रेक्षमा यो एउटा गम्भीर प्रश्न हो। हरेक दलमा गतिशीलभन्दा गतिहीन नेतृत्वको वर्चस्व देखिँदा जनताको वितृष्णा बढ्दो छ। ठूलो संघर्ष र त्यागबाट आएको व्यवस्था नै गुम्ने हो कि भन्ने चिन्ता बढेको छ। अव यसको निकास के हो ? भन्ने प्रश्न अहिले जटिल छ। शक्ति पृथकीकरण भन्नाले राज्यको एउटै निकाय वा व्यक्तिमा शक्ति केन्द्रित गरिनु हुँदैन भन्ने राजनीतिक सिद्धान्त हो। संवैधानिक विधिशास्त्रमा यसलाई महत्त्वपूर्ण मानिन्छ। यसका प्रतिपादक ग्रीक दार्शनिक अरस्तु हुन्। उनले प्रत्येक संविधानमा डेलिबरेट, अफिसियल एन्ड ज्युडिसियल गरी तीनवटा कार्यहरू छुट्टाछुट्टै अंगबाट सम्पादित हुनुपर्छ भनेका छन्। राज्य सञ्चालनका तीन अंगहरू कार्यपालिका, व्यवस्थापिका र न्यायपालिका छुट्टाछुट्टै अस्तित्वका साथ स्थापित हुने गर्दछन्। राज्यशक्तिको विभाजन यी तीनवटै अंगहरूमा पृथक प्रकारले हुनुपर्छ भन्ने कुरामा जोड दिएको पाइन्छ तर हाम्रो देशमा आफ्नो अनुकूलताअनुसार एकापसमा हस्तक्षेपकारी भूमिका निर्वाह गर्न गराउन संविधानका निर्माताहरू नै उद्धत देखिन्छन्। नेपालमा प्रथमपटक २००४ सालमा वैधानिक कानुनको रूपमा संविधान जारी भएको थियो। पछि विभिन्न परिवर्तनपश्चात् २००७, १०१५, २०१९, २०४७, २०६३ र २०७२ मा गरी सातवटा नयाँ संविधान जारी भइसकेका छन्। यी सबै संविधानले शक्ति पृथकीकरणको सिद्धान्तलाई अंगीकार गरेको पाइन्छ। तर व्यवहारतः पटकपटक एकअर्का प्रतिहस्तक्षेप गरेको प्रशस्त उदाहरणहरू देखिन्छ। अहिलेको नयाँ संविधानमा धेरै ठाउँमा अस्पटता देखिएका छन् जसले गर्दा राजनीतिक खिचातानीसँगै न्यायालयलाई गुहार्ने परिपाटीको विकास भइरहेको देखिन्छ। २०४६ सालमा देशमा बहुदलीय व्यवस्था पुनस्र्थापना हुँदा जनतामा धेरै उत्साह देखिएको थियो। संयुक्त संघर्ष गरेर ल्याएका राजनीतिक दलको असमझदारीका कारण देशमा स्थिर रूपमा शासन सञ्चालन हुन सकेन। सत्तामा पुगेपछि सत्ताकै लुछाचुँडीमा लाग्ने पवृत्तिका कारण जनताले प्रजातन्त्र तथा कानुनी राजको अनुभूति गर्न पाएनन्। पटकपटक सत्ता परिवर्तनले जनतामा वितृष्णा मात्र भएन, १० वर्षे भयानक माओवादी जनयुद्धजस्तो विषम परिस्थिति बेहोर्नु पर्यो। फलस्वरूप १७ हजारभन्दा बढी निर्दोष नेपाली सपुतले बलिदानी दिनु पर्यो। देश विकास दसकौं पछाडि पर्यो। २०६२६३ को जनआन्दोलनले अर्को राजनीतिक मोड लियो। राजतन्त्र समाप्त गरियो र देशमा गणतन्त्र स्थापना भयो। चाहे स्वदेशको शक्ति होस् या विदेशी शक्ति करिब १० वर्ष यिनै राजनीतिक दलले सत्ता लुछाचुँडी गर्दै संविधानसभामार्फत संघीयतासहितको नयाँ व्यवस्था पायो। राजाको ठाउँमा राष्ट्रपति पायो। देशमा सातवटा प्रदेश स्थापना भयो। जनताले आफ्ना प्रशस्तै हकअधिकार लेखिएको अहिलेसम्मकै सबैभन्दा ठूलो संविधान पाए। २०७२ मा जारी नयाँ संविधानको व्यवस्थाले स्थिर सरकार बन्न सक्ने आधार देखिएन। २०७४ सालमा भएको संसदीय चुनावमा दलिय गठबन्धनका कारण सम्पन्न निर्वाचन परिणामले केही आशा पलाएको थियो। २०४६ सालदेखिको राजनीतिक अस्थिरता अन्त्य हुने संकेत देखिएको थियो तर देशको कानुन विधि विधान नीति र थिति फेरिए पनि राजनीतिक दलका नेताहरूको अस्थिरतामा खेल्ने बेथिति फेरिएको थिएन। नेताहरूको पदीय लालसा हटेको थिएन। आफ्नै दलभित्र गुटबन्दी गरेर नेतृत्वलाई कमजोर बनाउने रणनीति फेरिएको थिएन। अन्ततः गठबन्धन दल विभाजन मात्र होइन, जनताले आशा गरेको सबै ठूलो दल नेकपा एमाले विभाजनको संघारमा छ। जसको प्रमुख कारण दलका नेताहरूको निहित स्वार्थ, पदलोलुप, लामो समयदेखिको नेतृत्वबीच अन्तद्र्वन्द्व तथा आन्तरिक तथा बाह्य शक्ति केन्द्रहरूको चलखेल नै प्रमुख कारक तत्त्व हो भन्नुमा अतिशयोक्ति नहोला। अहिले नेपालमा राजनीतिक दलहरूमा स्वच्छ प्रतिस्पर्धाबाट नेतृत्व हस्तान्तरण गर्ने परिपाटीमा ह्रास आएको छ। जसका कारण देशका सबैजसो ठूला दलभित्र चरम गुटबन्दीको र पदीय भागबन्डाको राजनीतिक संस्कारको विकास भएको छ। राजनीतिक दलहरू संगठितभन्दा कमजोर भइरहेका छन्। हरेक दलमा गतिशीलभन्दा गतिहीन नेतृत्वको वर्चस्व देखिँदा जनताको वितृष्णा बढ्दो छ। ठूलो संघर्ष र त्यागबाट आएको व्यवस्था नै गुम्ने हो कि भन्ने चिन्ता बढेको छ। अव यसको निकास के हो ? भन्ने प्रश्न अहिले जटिल छ। यथार्थमा हाम्रो देशको अहिलेको सत्ता र राजनीतिबीचको लडाईं वा असहमतिहरूको दीर्घकालीन निकास राजनीतिक रूपमा वार्ता, सहमति र निर्वाचन नै हो। कानुनी लडाईंमा अहिले कसैको जित हार होला केही समय कसैको सरकार ढल्ला या जोगिएला तर त्यसैले देशमा निकास दिन सक्दैन। अन्तमा जनताको न्यायालयमा जानैपर्छ जनताले फैसला दिनै पर्छ। त्यसैगरी लोकतन्त्रको रक्षा र राजनीतिक स्थिरताका लागि राजनीतिक दलहरू बलियो तथा स्वयं लोकतान्त्रिक हुनु जरुरी छ। अहिले नेपालमा रहेका प्रमुख राजनीतिक दलहरूले तत्काल महाधिवेशन गरी कार्यकर्ताबाट निर्वाचित भएर आउँदा दलहरूप्रति जनविश्वास बढ्नुका साथै राष्ट्रले सक्षम, योग्य र नयाँ नेतृत्व पाउन सक्छ। परिवर्तनका पक्षधर युवापंक्तिहरू राज्य सञ्चालनको नेतृत्व तहमा पुग्न सक्छन् र देशमा स्थिरता कायम हुनसक्छ।"
"शिक्षक, सरकार र सुविधा","पञ्चायती कालखण्डमा शिक्षकहरूलाई दोस्रो दर्जाको नागरिकसरह व्यवहार गरियो। सत्ता र सरकार शिक्षाप्रति कहिल्यै सकारात्मक बनेन। राजा व्यवस्थाविरोधीको आरोप लगाएर विपक्षी शिक्षकहरूलाई जेलमा राखियो। कैयौंको निर्ममतापूर्वक हत्या गरियो। धेरैको जागिर गयो। दुर्गममा पीडाजनक सरुवा त सामान्य हुन्थ्यो। श्रावणबाट अरूको तलब बढ्ने तर शिक्षकको नामै नलिने चलन थियो। अरूसरह पारिश्रमिक पाउन भदौबाट आन्दोलन थालेर मंसिर महिनामा बल्ल तलब पाउँथे। देशमा बहुदलीय शासन प्रणाली सुरु हुँदा शिक्षक सबैभन्दा बढी हर्षित भए। पेशागत स्तरीयताको अपेक्षा स्वाभाविक रह्यो। शिक्षक अस्पतालको प्रसंग उठाइएको वर्षौं बित्दा पनि सरकारले सुनेको नसुन्यै गरेको छ। शिक्षा व्यवस्था मात्र होइन, शिक्षालयहरूको समग्र नक्सांकनसमेत पुनर्संगठित र पुनर्संयोजन गर्न विलम्ब भएकाले बढी नै भद्रगोल देखिएको छ। वर्षेनी आयोग खुल्ने र स्थायी बन्ने सपना देखियो। शिक्षकप्रतिको भेदभाव अन्त्य हुने भाषण गरियो। पेशागत मर्यादा उच्च हुने चर्चा भए। शिक्षामा ठूलो रूपान्तरणको बहस चल्यो। सीपमूलक, रोजगारमुखी र वैज्ञानिक शिक्षा प्रणालीको वकालत गर्नेहरूलाई सांसद बनाइयो। उनीहरू नै मन्त्री भए। जेलनेल संघर्षबाट खारिएका पेशागत संगठनका नेतृत्व नै शिक्षामन्त्री बने। शिक्षाका समस्या हल हुने भो भनेर सर्वत्र खुसीको लहर छाएकै हो। तर यथार्थ त्यस्तो भएन। झनै समस्या एकमाथि अर्को चुलिँदै आए। त्यो पद र कुर्सी नै दोषी हो कि भन्ने पो साबित हुँदै गयो। शिक्षा आयोग देखाउने दाँत बनाइयो। शिक्षकका प्रकार झन्डै डेढ दर्जन बनाइए। शिक्षण संस्थाहरू तरकारी पसलजस्तो च्याउसरह उमारिए। सरकारी र गैरसरकारी दुवैमा प्रतिस्पर्धा चर्को देखियो। बिनालगानी वा न्यून लगानीमा व्यापक फाइदाको व्यवसाय देखेर होला सरकार र पार्टीका नेतृत्वको आकर्षण शिक्षामा अधिक देखियो। व्यवस्था फेरियो। सरकार बदलियो। तर शिक्षा बदलिएन। शिक्षकका समस्या सुनिएन। समस्या झनै थपिए। राजनीतिक पार्टीहरू शिक्षकका पेशागत संस्था फुटाउने खेलमा लागिरहे। दलहरूले शिक्षकहरूलाई अधिकतम उपयोग गरिरहे। शिक्षक झनै निरीह र हेलित बन्दै गए। देशमा माओवादी जनयुद्ध जारी रहँदा गाउँका कुनाकुनामा सरकारी निकाय भनेका शिक्षण संस्थाहरू मात्र बाँकी रहे। प्रहरी चौकीसमेत विस्थापित भए। फेरि राजतन्त्र नै समाप्त गर्ने आन्दोलनमा शिक्षकहरूको भूमिका उल्लेखनीय रहेकै हो। राजतन्त्र अन्त्य भयो। देशमा हर्षोल्लासको उमंग छायो। संविधानसभाको चुनाव दुईपटक भयो। शिक्षकहरू व्यापक खटे। संविधानसभाबाट संविधान बनाइयो र घोषणा भयो। देश संघीय गणतन्त्रमा प्रवेश गर्यो। दर्जनौं आयोगको व्यवस्था संविधानमा गरियो तर शिक्षा आयोग अटाएन। राजनीतिक नेतृत्वले शिक्षालाई बुझ्नै खोजेन। सरकार शिक्षा र शिक्षकप्रति औपचारिकताबाट रत्ति पनि हल्लिन चाहेन। यो वा त्यो सरकारमा भए शिक्षकका समस्या हल हुन्थे, शिक्षा व्यवस्थामा सुधार गर्थे भन्ने ठाउँ कुनै पनि दलले राखेनन्। शिक्षण संस्थामा लेखा राख्ने कर्मचारी आवश्यक पर्छ भन्ने महसुस अझै भएन। स्कुल कलेजको सरसफाई गर्ने, ढोका खोल्ने बन्द गर्ने, घन्टी बजाउने कार्यालय सहयोगीको जरुरी छ भन्ने सोच आएन। ईसीडीका शिक्षकले सुरुमा मासिक दुई हजार पारिश्रमिक र हाल ६ हजारमा काम गरेको पनि चार वर्ष बितिसकेको अवस्थामा यस वर्ष न्यूनतम १५ हजार पुर्याउने कुराले सकारात्मक टिप्पणी बनेकै छ। शिक्षकहरूको पेशागत समस्याको सम्बोधन नभएकै हो। अहिले पनि सत्रथरीका शिक्षक कायम नै छन्। स्थायी शिक्षकहरू बीसौं वर्षसम्म पनि एउटै श्रेणीमा कार्यरत छन्। तत्कालीन उच्च माध्यमिक तहमा नियुक्त शिक्षकहरूको अन्यौलता वर्षौंसम्म पनि उस्तै छ। प्राविधिक शिक्षामा जोड दिने वाक्य बारम्बार नारा बनाइएको छ तर प्राविधिक शिक्षाका प्रशिक्षकहरूको पेशागत स्थायित्वबारे सरकार बुझ पचाएर तमासा हेरिरहेको देखिन्छ। उच्च शिक्षाका प्राध्यापकहरूको पनि बेहाल र अन्यौलता कायमै छ। शिक्षण संस्थाहरूको नेतृत्वको सवालमा गम्भीरता पटक्कै देखिएन। संघीय शिक्षा ऐन चाहियो भन्ने ओठहरू सुकिसके। शिक्षा सुधारौं भन्ने शिक्षाविद्हरू थाकिसके। भनेर वा लेखेर केही अर्थ नदेखेर होला सायद शिक्षासँग सम्बन्धित लेखहरू मुस्किल बन्दै गए। ज्यादा फुर्सद भएका र कामै नभएकाले लेख्ने शीर्षक शिक्षा बन्न थालेको छ। प्रत्येक वर्ष सरकारको नीति तथा कार्यक्रम र बजेट आउने दिन आफ्नोबारे सम्बोधन चाहेर शिक्षकहरू सुरुदेखि अन्तसम्म बजेट भाषण सुन्ने परम्परा वर्षौंदेखि जारी छ। दुई हजार तलब बढ्दा, वर्षौंदेखि तड्पिँदै आएका ईसीडी शिक्षक र विद्यालय कर्मचारीको स्थानीय तहमार्फत न्यूनतम पारिश्रमिक १५ हजार दिइनेभन्दा सामाजिक सञ्जालमा शुभकामना र स्वागतको भजनसहितको बाढी लागेको देख्दा अवस्थाको वास्तविकता स्पष्ट भएको छ। अधिकांश विवरण विगत वर्षबाटै कपीपेस्ट गरिँदै थोरै शब्द तल माथि पार्दै प्रस्तुत गर्ने परम्परा नौलो होइन। शिक्षामा प्रविधिको पहुँच र बिस्तार वर्तमानले मागेको छ। तर यसतर्फ जिम्मेवार निकाय औपचारिकतामा सीमित बनेको छ। आर्थिक वर्ष २०७८७९ का लागि सरकारले कूल बजेट १६ खर्ब, ४७ अर्ब, ५७ करोडमध्ये १ खर्ब, ८० अर्ब, चार करोड शिक्षामा खर्च गर्ने भनिएको छ। यो कूल बजेटको झन्डै १०९३ प्रतिशत देखिन्छ जबकि शिक्षाका सरोकारवर्गले कम्तिमा २० प्रतिशत माग गर्दै आएको दसकौं बितिसकेको छ। यसै बजेटभित्र विश्वविद्यालय अनुदान आयोगलाई १८ अर्ब ३४ करोड समावेश गरिएको छ। राष्ट्रपति शैक्षिक सुधार कार्यक्रम शीर्षकमा १० अर्ब पनि यसैमा पर्दछ। बजेट वक्तव्य नं २१३ देखि २३५ सम्म २३ वटा बुँदामा उल्लेखित शिक्षा विज्ञान तथा प्रविधि मन्त्रालयको कार्यक्रम र बजेटमा एक विद्यालय एक स्वास्थ्यकर्मी, बाल प्रज्ञा प्रतिष्ठानको स्थापना, विज्ञान प्रविधि तथा नवप्रवर्तन परिषद्को गठन, नतिजामूलक शैक्षिक मूल्यांकन प्रणाली, १५ सय सामुदायिक विद्यालय र क्याम्पस भवन निर्माण, शिक्षक दरबन्दी मिलान, दुई वर्षभित्र सामुदायिक विद्यालयमा निःशुल्क ब्रोडब्यान्ड इन्टरनेट सेवा, सिकाई पोर्टलको व्यवस्था, नेपाल टेलिभिजनमा शैक्षिक च्यानल, कक्षा १२ सम्म निःशुल्क पाठ्यपुस्तक, १३ हिमाली जिल्लामा आवासीय माध्यमिक विद्यालय सञ्चालन, मदन भण्डारी विश्वविद्यालय र योगमाया आयुर्वेद विश्वविद्यालयको प्रसंगले विगत वर्षबाटै प्रवेश पाएको हो। प्रस्तावित नेपाल विश्वविद्यालयको पूर्वाधार निर्माण र सञ्चालनको विषय पनि विगतकै निरन्तरता देखिन्छ। कक्षा १५ का विद्यार्थीलाई दिवा खाजा, विद्यार्थी भर्ना दर बढाउने, यी सबै विगतका शीर्षकहरूकै रिन्तरता भए पनि सकारात्मक मानिएको छ। नेपालमा शिक्षा र शिक्षकका सवाल र मुद्दालाई सरकारले प्राथमिकतामा कहिल्यै राखेन। यहाँ शिक्षामा साँच्चै परिवर्तन गर्ने हो भने थालनी संवैधानिक व्यवस्थाबाट गरिनु पर्दछ। शिक्षक सेवा होइन, शिक्षा आयोगको व्यवस्था संविधानमै उल्लेख हुनुपर्छ। बिनालागतको काम संघीय शिक्षा ऐनप्रतिको सरकारी बेवास्ता रहस्यको विषय बन्दै गएको छ। शिक्षण सेवामा प्रवेशदेखि नै सरकारी दृष्टिकोण पूर्वाग्रही देखिन्छ। तहगत प्रमोसनको माग लत्याएर श्रेणीको नाममा बीसौं वर्ष एउटै ठाउँमा राखी योग्यता, दक्षता र अनुभवको उपहास गरिएको छ। शिक्षा प्रशासन र शिक्षकबीचको खाडल फराकिलो र गहिरो बनाउने काममा सबैखाले सरकार प्रतिस्पर्धामा छन्। हचुवामा दलगत र व्यक्तिगत स्वार्थलाई केन्द्रमानी प्राविधिक शिक्षालयहरू स्वीकृत गरिएका छन्। कलेजहरूको सम्बन्धनमा पनि आवश्यकता, दूरी, विषय, विद्यार्थी संख्याजस्ता महŒवपूर्ण पक्ष व्यवहारमा उपेक्षा गरिएको छ। कागजात मिलाउने र झोले स्कुल कलेजसँगै फर्जी शिक्षक प्राध्यापक बोकेर सरकारको स्तुति गाउने शैक्षिक विचौलियाहरूको बिगबिगी पछिल्ला दिनमा बढेको पाइन्छ। वर्तमान कोभिड१९ को महामारीमा संस्थागत स्कुल तथा निजी कलेजहरूमा कार्यरत शिक्षक कर्मचारीको व्यवस्थापन राज्यको नागरिक दायित्व हो। राज्यको नियम कानुनको पालना गरेर सञ्चालित अन्य उद्योग व्यवसायको संरक्षण गरेजस्तै शिक्षण संस्थाको सवालमा पनि विपद्कालमा जिम्मेवार सरकार हो भने पन्छिन मिल्दैन। शिक्षक अस्पतालको प्रसंग उठाइएको वर्षौं बित्दा पनि सरकारले सुनेको नसुन्यै गरेको छ। शिक्षा व्यवस्था मात्र होइन, शिक्षालयहरूको समग्र नक्सांकनसमेत पुनर्संगठित र पुनर्संयोजन गर्न विलम्ब भएकाले बढी नै भद्रगोल देखिएको छ। राष्ट्र समृद्धिको मूलस्रोत शिक्षा प्रणालीको प्रभावपूर्ण वैज्ञानिक व्यवस्थापन नै हो भन्ने मर्मलाई आत्मसात नगरिएसम्म शिक्षण पेशाकर्मीले परिवर्तनको अनुभूति नहुने स्थितिमा शंका छैन। हालको कोभिड महामारीको कारणबाट ज्यान गुमाउन बाध्य शिक्षकको परिवारमा न्यूनतम राहतको सम्बोधनको अपेक्षा पनि कतै सुनुवाई भएन। अबको शिक्षा प्रविधिमैत्री हुनैपर्ने परिवेश टड्कारो छ। शिक्षक प्राध्यापकलाई प्रविधिमा दक्ष गराए मात्र शिक्षा डिजिटलाइज्ड युगमा प्रवेश गर्न सक्छ।"
नेपाल किन धनी हुन सकेन ?,"हामीलाई यस्तो नेतृत्व वर्गको खाँचो छ जसले यस्तो काल्पनिक सत्यको निर्माण गर्न सकोस् देश धनी हुन केही नेता र नागरिक मात्र धनी भएर पुग्दो रहेनछ। त्यसमा हरेक नागरिक तथा नेतृत्ववर्गको सकारात्मक सोच, दूरदर्शिता र अन्य व्यक्तिलाई हेर्ने असल दृष्टिकोण र सम्पूर्ण नागरिकलाई बाँध्न सक्ने साझा सोच, विचार, दर्शन, आचारसहिंता अझ महŒवपूर्ण हुन्छ। केही व्यक्ति धनी हुँदैमा अर्थात् केही नेताले रहरलाग्दा र लोभलाग्दा राजनीतिक दर्शनका ठेली रटेर राजनीति गर्दैमा पनि हुँदैन भन्ने देखिइसकेको छ। त्यसलाई मात्र समुन्नत देश विकासको जडसूत्र मान्दैमा देश धनी हुने भए विश्वमै सबैभन्दा धनी देश सायद हाम्रै नेपाल हुन्थ्यो। विश्वयुद्धमा थङ्थिलो भएको जापानको अहिलेको अवस्था हेरौं। हिजोको आर्थिक विकासको रेखामा नेपाल सँगसँगै आउन सक्ने चीनको अहिलेको अवस्था हेरौं। अर्थात् पछिल्लो समयमा पत्ता लगाइएको भनिएको देश अमेरिकालाई हेरौं। ती शक्तिशाली राष्ट्रको रूपमा चिनिएका छन्। अर्थात् हिजोको नाइजेरियालाई नै आज हेरौं न कति फड्को मारेको छ अर्थतन्त्रमा ? समस्या त हरेक देशका आआफ्नै हुन्छन्। स्वतन्त्रताको प्रतिमूर्ति मानिएको देश अमेरिकामा त अझै पनि जातीयता, गोरा अतिवाद र रंगभेदको नाममा द्वन्द्व चलिरहन्छ, गोली चलिरहन्छ। देश धनी हुन के चाहिन्छ भनेर नाप्ने आधारहरू के के हुन् त ? नेपाल न गौतम बुद्धको देश भएर धनी हुन सक्यो, न सगरमाथाको, न भृकुटी र सीताको, न अरनिकोको, न राजा जनकको। न राणा शासनको अन्त्य भएर नै देश धनी हुन सक्यो। अफ्रिकन देश बुरुन्डी, मलावीभन्दा नेपाल धेरै अगाडि छ। सबैभन्दा पुरानो भनिएका देशमध्येको एक नेपाल भने गरिब देशहरूकै वर्गमा परिरह्यो। किन हुन सकेन हाम्रो देश हामीले सोचेजति धनी ? छिमेकी राष्ट्र भारत र अझ भनौं चीनले विश्व अर्थतन्त्रमा यति ठूलो फड्को मारिसकेको छ। विश्वमा हरहिसाबमा पहिलो हुँदैछ सीमा जोडिएको चीन। किन अझै पनि विकसित देशको तुलनामा नेपालको औसत आयु, शिशु मृत्युदर, मानवीय पुँजी सूचांक, मानवीय विकास सूचांक किन कम छ ? बहुभाषिक, बहुजातीय, बहुसांस्कृतिक हाम्रो देश नेपाल कहाँ चुक्यो ? पटकपटक भएका राजनीतिक आन्दोलनले किन ल्याउन सकेन ठोस परिवर्तन ? आखिर के चाहिन्छ देश धनी हुन ? देश धनी हुन के चाहिन्छ भनेर नाप्ने आधारहरू के के हुन् त ? नेपाल न गौतम बुद्धको देश भएर धनी हुन सक्यो, न सगरमाथाको, न भृकुटी र सीताको, न अरनिकोको, न राजा जनकको। न राणा शासनको अन्त्य भएर नै देश धनी हुन सक्यो, न पञ्चायत व्यवस्था, न बहुदलीय व्यवस्था, न लोकतान्त्रिक गणतान्त्रिक राज्यको स्थापनाले नै देशलाई समुन्नत बनाउन सक्यो। देशको समुन्नत विकास हुन न प्राकृतिक सम्पदा, न सांस्कृतिक सम्पदा, न व्यवस्था परिवर्तनले केही गर्न सक्दोरहेछ। जबसम्म नेतृत्व वर्गको सोच र दृष्टिकोणमा परिवर्तन आउँदैन, नेतृत्वमा परिवर्तन आउँदैन, विभिन्न, भाषा, जाति, वर्ग, लिंग, समुदाय र संस्कृतिका मानिसलाई जोड्ने एउटा साझा विचार र दर्शनको विकास र त्यसको कार्यान्वयन हुँदैन। जब भाषण वा गफमा सगरमाथा र गौतम बुद्धको नाम आउँछ र त्यसलाई जोडेर राष्ट्र र राष्ट्रियताको आवेग रोपिन्छ जनतामाझ। मूर्त रूपमा जनताका साझा हक र अधिकारको सम्बोधन भने हुँदैन। जुन भाषण एउटा भ्रम मात्र हुँदोरहेछ, आडम्बरीको खोल ओडेर बाँडिने खोक्रो सपना हुँदोरहेछ। सत्तामा टिकिरहने चाल अनि जनतालाई दिग्भ्रमित बनाउने खेल हुँदोरहेछ। त्यसले त अझ देशको संस्कृति, भौगोलिकता, जातीयता, बहुलतामाथि खिल्ली उडाएको लाग्दोरहेछ। किन बन्न सकेन एउटै डोरी यो देशको बहुलतालाई बाँध्न सक्ने ? किन बन्न सकेन एउटै पुल विविधतालाई जोड्न सक्ने ? किन प्रत्युत्पादक हुन सकेन साझा विचार जहाँ हरेक समुदायले आफूलाई पाउन सकुन् ? किन बन्न सकेन फुटाउनै नसक्ने तराई, पहाड र हिमाल जोड्ने एउटै चट्टान ? एउटै विचार, विवेक, व्यवहार र विशाल हृदयको चट्टान आखिर किन बनेन ? नेतृत्व वर्गले कहिल्यै यी प्रश्नतिर नजर डुलाए ? यी प्रश्नहरूमा घोत्लिए ? समस्याहरूको खोजी गरे ? जब समस्या पत्ता लाग्छ तव न समाधान सम्भव छ। समस्याको जड पत्ता नलगाई कहिले राष्ट्रियताको नाममा, कहिले कथित जनताको नाममा अनेक प्रपञ्च रचेर नेपाली नागरिकलाई दिग्भ्रमित बनाउने काम मात्र भइरह्यो। देशका लागि केही गर्छु भनेर सडकबाट सदन पुगेका नेताहरूको ध्येय सत्ता र कुर्सीतिर मात्र गहिरह्यो। फलतः यो देशलाई अरू देशले आर्थिक रूपमा उछिनिरहे, पछाडि पारिरहे। राष्ट्रिय बिम्बहरूको सहारा लिएर जनतामाझ एउटा आवेग र सुविधाको शंका जगाइरहे। त्यसले नेपाली बहुल समाजलाई समेट्न सकेन, हरेक नेपालीको ढुकढुकी छाम्न सकेन। नेतृत्ववर्गले वास्तविक नेपाल र नेपालीलाई महसुस गर्न सकेन। उनीहरूले भोगेको समाज र जीवन अनुभवलाई हृदयंगम गर्न सकेन। नेतृत्व वर्गले एउटा आचारसंहिता बनाउन सकेन जहाँ हरेक नेपालीले सहमति जनाओस्। आचारसंहिता समयसापेक्ष र नेपाली माटो सुहाउँदो होस्। जसले हरेक नेतालाई सही दिशानिर्देश गरोस् र त्यो देशको हरेक क्रियाकलापमा बलियो खम्बा बनोस्। पहिल्यै बनिएका वा भएका राष्ट्रबिम्बहरू माथि चढेर राष्ट्रियताको पगरी गुथ्नु र भ्रम सृजना गर्नु नपरोस्। प्राचीन मेसोपोटामियन सभ्यताको हम्बुरावीको आचारसंहिता होस् या अमेरिकाकै स्वतन्त्रताको घोषणापत्र। यिनीहरूकै जगमा टेकेर कति निर्णय गरिन्छन्। हुन त ती आचारसंहिताहरू पनि काल्पनिक सत्य हुन् किनकि त्यो देख्दा कतिपय कुराहरू हामीलाई सही लाग्दैन। हामी बाँचेको समाज उनीहरूको भन्दा फरक छ। त्यही फरक समाजलाई डोहोर्याएर लान सक्ने हाम्रै समाजलाई मिल्ने अर्को काल्पनिक सत्यको निर्माण समाज र समयसापेक्ष भएन भने हाम्रो देशको बहुल जाति, बहुल भाषा र बहुल धर्म र वरदान होइन, अभिसाप हुनेछ। हामीलाई यस्तो नेतृत्व वर्गको खाँचो छ जसले यस्तो काल्पनिक सत्यको निर्माण गर्न सकोस्। जसले सबैलाई समेट्न सकोस्। मधेसी दलले आफूलाई होच्याएको महसुस गर्नु नपरोस्। दलितले दलित भएकै कारण सजाय नपाओस्। जनजातिले आफू सिमान्तकृत भएको बोध नगरोस्। महिलाहरूले आफूलाई दोस्रो दर्जाको नागरिक भएको ठान्नु नपरोस्। तेस्रो लिंगीले आफूलाई असामाजिक भएको महसुस गर्नु नपरोस्। अपांगता भएका व्यक्तिहरूले आफ्नो भाग्यलाई दोष दिनु नपरोस्। यो समाज खण्डित हुन नपरोस्। समाजमा यस्ता मान्छे पनि बस्छन् जसले विश्वको सर्वोच्च शिखर सगरमाथालाई भन्दा कोशी नदीको खुवालुङ ढुंगालाई मान्छन्। गौतम बुद्धलाई भन्दा पारुहाङलाई मान्छन्। त्यही भएर यो राष्ट्रियताका बिम्ब गौतम बुद्ध, राम, सीता, अरनिको र जनक मात्र होइनन्। यी त एक समयमा सिर्जित काल्पनिक सत्य थिए, अब यसैमा रमेर बसिरहनु समय सान्दर्भिक हुँदैन। अब समयसापेक्ष अर्को काल्पनिक सत्यको खाँचो छ। संसारमा जति पनि धनी देशहरू देख्छौं, तिनीहरू राष्ट्रिय र प्राकृतिक सम्पदामा भन्दा अरू नै कुरामा अगाडि छन्। चाहे त्यो चीन, सिंगापुर, जापान वा अमेरिका नै किन नहोस्। यी सबै देशलाई हेर्ने हो भने यी देश प्राकृतिक तथा सांस्कृतिक सम्पदाको हिसाबले नेपालभन्दा धेरै पछाडि छन्। केही सम्पदाबाहेक नेपाल ती देशभन्दा धेरै पछाडि छ। आर्थिक हिसाबले धनी देशहरूलाई हेर्दा त्यहाँ उनीहरूको व्यवस्थित सहरीकरण, शिक्षा, प्रतिव्यक्ति आयु, औसत आयु, स्वास्थ्य सुविधा धेरै राम्रो देखिन्छ। जनसंख्या वृद्धिदर तथा शिशु तथा मातृ मृत्युदर ज्यादै न्यून छ। भौतिक संरचना आधुनिक हुनुका साथै पेशागत संरचनाको कुरा गर्दा कृषिभन्दा अरू नै किसिमका व्यवसायमा संग्लग्न भएको ज्यादा देखिन्छ। नेपाल कृषिप्रधान देश भएकाले धेरै जनसंख्या यसैमा आश्रित छ। अरू किसिमको पेशा जस्तो ः यातायात, शिक्षा, बैंकिङमा बढी संग्लग्न भएको त्यति पाइँदैन। यसले के देखाउँछ भने जबसम्म देशभित्रै रोजगार उत्पन्न गराउन सकिँदैन तबसम्म देशको आर्थिक विकासको कल्पना गर्न सकिँदैन। त्यही भएर नेतृत्व वर्गले शक्ति र सत्ताका लागि हानाथाप गर्नु र पुराना राष्ट्रिय बिम्बमा खेलेर राष्ट्रियताको भ्रम पैदा गर्न समय खर्चिनु र आफ्ना कार्यकर्तालाई भेला गरेर झुट सन्देश फैलाउन लाउनुभन्दा जतिसक्दो समय, सामथ्र्य र सोच आफ्नै देशभित्र रोजगार उत्पादन गर्नेतिर लाउनु अपरिहार्य छ। यसैगरी विकसित देशहरूका सरकारको कार्यकाल हेर्ने हो भने त्यहाँ सरकार परिवर्तन हुन समय लाग्छ। नेपालमा जस्तो एकै वर्षमा सरकार परिवर्तन भइराख्दैन। नेपालमा लोकतान्त्रिक गणतन्त्रको स्थापना भएपछि करिब १३ वर्षमा १२ जना प्रधानमन्त्री भसकेका छन्, कुनै दोहोरिएर त कुनै तेहेरिएर पनि। त्यही तुलना विकसित देशसँग गर्ने हो भने धेरै न्यून छ। सिंगापुरको कुरा गर्ने हो भने त सन् २००६ सालयता अहिलेसम्म एकजना मात्रै प्रधानमन्त्री भएका छन् ली सिएन लुङ। यसले के देखाउँछ भने जबसम्म स्थिर सरकार हुँदैन तबसम्म देशको आर्थिक विकास प्रायः शून्य रहन्छ। त्योसँगै नेतृत्व वर्गले खेल्ने भूमिका, बनिएका नियम कानुन र तिनीहरूको ठोस कार्यान्वयन आदिले देश अगाडि बढ्ने वा पछाडि पर्ने कुराको निर्धारण गर्दछ। त्यही भएर अबको देशको आर्थिक उन्नतिका लागि त्यस्तो नेतृत्व र सरकारको खाँचो छ जसले यी सबै कुरालाई मिलाएर लैजान सकोस्। न कि केवल राष्ट्रियताको मात्र कुरा गरेर अनि झुटा आश्वासन बाँढ्दै हिँडोस्। एउटा बलियो आचारसहिंताको निर्माण गरोस् जसलाई सबैले पछ्याउन्। एउटा यस्तो काल्पनिक सत्यको निर्माण होस्, जहाँ बहुलता अटाओस्। जहाँ सगरमाथा मात्र होइन, खुवालुंग पनि अटोस, गौतम बुद्ध मात्र होइन, पारुहाङ पनि अटोस्। हरेक योजनाले मूर्तरूप पाउन्। र, हाम्रो देश नेपाल एउटा सम्मुन्नत र धनी देश बनोस्।"
चार ताराको मान,"शैलजा आचार्य, शेरबहादुर देउवा, सुशील कोइराला र रामचन्द्र पौडेललाई चार ताराका रूपमा बुझ्ने गरिन्थ्यो सैद्धान्तिक बहसभन्दा नितान्त निजी आरोपप्रत्यारोप मात्र चल्ने कांग्रेसमा राष्ट्रिय महाधिवेशन गर्नै पर्ने संवैधानिक बाध्यता नजिकिएलगतै नेतृत्वका बारेमा आन्तरिक जोडघटाउ प्रारम्भ भएको छ। कोभिडका महामारीबीच महाधिवेशन हुनेमा संशय देखिएको छ। तर पनि पार्टी सभापति शेरबहादुर देउवाले विज्ञप्तिमार्फत पार्टीको महाधिवेशन प्राविधिक वा प्रशासनिक विषय मात्र नभएर यो एक महŒवपूर्ण राजनीतिक अभियान हो। पार्टीको जीवन्तताका लागि महायज्ञ पनि भएकाले निर्धारित मितिमै महाधिवेशन हुन्छ। अन्यथा आशंका नगर्न भन्दै आफ्नो धारणा सार्वजनिकसँगै महाधिवेशनको कार्यतालिका निष्कृयपश्चात उक्त वक्तव्य र कार्यतालिका चालबाजीमा आधारित छैन भने महाधिवेशन हुने देखिएको छ। कोभिडको प्रभाव, सम्भावित संकटकाल, मध्य वर्षा र अन्य विषम परिस्थिति देखा परे महाधिवेशन सम्पन्न गर्ने विषय प्राथमिकतामा पर्ने सम्भावना न्युन नै हुन्छ। यही विषयलाई बहाना बनाएर महाधिवेशन सम्पन्न गर्न पार्टीको संस्थापन पक्ष तयार नहुने बुझाइसहितको आशंका संस्थापन इतरको रहेकै बेला देउवाद्धारा जारी विज्ञप्ति र प्रकाशित कार्यतालिकाले कांग्रेसको आन्तरिक राजनीतिमा देखा परेको एक प्रकारको संशय टुंगिएको छ। कानुनी बाध्यताको समयसीमाभित्रै महाधिवेशन सम्पन्न गर्न नसकेर कानुनमा उल्लेख भएबमोजिम ५० हजार जरिवानाको तहमा कांग्रेस पार्टी पुग्ने स्थिति रह्यो भने राजसंस्थाको विदाइसँगै नेपालको पुरानो एवं गतिशील पार्टी र पार्टी नेतृत्वमाथि नैतिकताको प्रश्न भने जोडदार रूपमा अगाडि आउने छ। तसर्थ पनि समयसीमाकै कारण महाधिवेशन गर्नैपर्ने मुद्दा अगाडि आएको छ। पुस्तान्तरणको रोमाञ्चकारी टकराव पञ्चायतविरुद्धको आन्दोलनबाट राजनीतिमा स्थापित, प्रजातन्त्र प्राप्तिपश्चात पार्टी राजनीतिमा क्रियाशील र गणतन्त्र प्राप्तिको आन्दोलनमा सरिक भएका तीनवटा पुस्ताको उपस्थिति कांग्रेसमा बराबरी हैसियतमा रहेकाले पनि कांग्रेसको चौधौं महाधिवेशनको टकराव रोमाञ्चकारी बन्ने निश्चित प्रायः छ। हिजो कांग्रेस बिग्रियो बुढाले, एमाले बिग्रियो कुराले र माओवादी बिग्रियो भुराले भन्ने गरिन्थ्यो ! त्यो नारामा आज परिवर्तन आएको छ। आज कांग्रेस बिग्रियो सम्भ्रान्त साइनोले, एमाले बिग्रियो दक्षिणपन्थी बाटो रोज्नाले र माओवादी बिग्रियो अडान नहुनाले भन्ने स्थिति देखिएको छ। तसर्थ पनि यी सबै दलमा पुस्तान्तरणको मुद्दा जोडदार रूपमा उठ्न थालेको हो। आजका मितिमा कांग्रेसको उपल्लो तहका नेतामा न व्यत्तित्त्व, न त विचार र कार्यक्रम नै देखा पर्यो। प्रधानमन्त्री केपी शर्मा ओलीको पटक पटकको कदमले केही हदसम्म कांग्रेसलाई घोर निन्द्राबाट ब्युँझाइदिएको छ। युवा पुस्ताको सपना, समर्पण र संघर्षबाट बनेको देशमा विचार र उमेर दुवै कारण अवकास लिने बेला भएका हजुरबा पुस्ताबाटै शासित हुनुपर्ने अवस्था भनेको मुलुक निर्माणको सन्दर्भमा अशुभ संकेत हो। कांग्रेसकै सन्दर्भ जोड्नुपर्दा कांग्रेसले आज कांग्रेस निर्माणको जग मानिएको समाजवादसमेत बिर्सिएको छ। अर्थतन्त्रको विश्वव्यापी उदारीकरणको लहरकै पछि लागेर अर्थतन्त्रलाई पुँजीवादको भरिया बनाउँदा धनी र गरिबबीचको खाडल फराकिलो बन्दैछ ! पार्टीभित्रै पनि ऐक्यबद्धताको संस्कृतिभन्दा स्वार्थको विषयले प्रधानता पाउँदै गएको छ। परिवर्तनका निम्ति जन्म भएको कांग्रेसभित्र आज निजी स्वार्थ र गुट यसरी झाँगिएका छन् कि समग्र कांग्रेस भेट्टाउनै मुस्किल छ। यही चरित्र कांग्रेसमा विद्यमान रहने हो भने आगामी युगको प्रतिनिधित्व कांग्रेसबाट सम्भवै छैन। आजको व्यग्रप्रतीक्षा भनेको पुस्तान्तरणसहितको नयाँ नेतृत्वको हो। जो लोकतान्त्रिक राजनीतिप्रति जवाफदेही हुँदै पारदर्शी रूपमा पार्टी र समाज निर्माणमा लाग्न सक्षम होस्। क्रान्तिचेत र गतिशिलता हराएको कांग्रेसलाई ससानो धक्का वा तयारीले पुग्ने देखिँदैन। ठेक्कापट्टा, गुण्डागर्दी, व्यापार व्यवसाय, जागीर, उद्योग कलकारखानादेखि मानव तस्करीसम्म सबै तहबाट असफल वा अवकासपछि जम्मा हुने थलो भइदियो। राजनीति र तिनै व्यक्तिलाई सुनपानी छर्केर राजनीतिज्ञको बर्को ओढाइदिने तह भइदिए नेपालको राजनीतिक दल ! कांग्रेस कम्तिमा यी विषयबाट धेरथोर मुक्त हुन मात्र सक्यो भने पनि जनताको पार्टी बन्न सम्भव छ। आजका मितिमा कांग्रेस कमजोर हुनुका मुख्य दुई कारणमध्ये एक पार्टी नेतृत्वको सम्भ्रान्त साइनो हो भने अर्को युवा नेताले विचार निर्माण गरेर जनता र कार्यकर्ता तहमा जानुभन्दा फूलबुट्टा निर्माण गरेर तिनै अवकास लिने बेला भएका नेताको घरदैलो चहार्नु नै हो। कम्तिमा यी दुई विषयबाट कांग्रेस र तीनका नेता मुक्त हुन सके भने त्यसपछिको पुस्तान्तरण रोमाञ्चकारी टकरावले पार्टीलाई गति दिन सम्भव छ। त्यो टकरावमा विचारले स्थान पाउने छ भने त्यसपछि क्रान्तिचेत भएका नेताकार्यकर्ता सहितको पार्टी निर्माण हुनेछ। अन्यथा, युवा नेतामा पनि आजकै मितिको सोच, संस्कार र शैली कायमै रहने हो भने आगामी महाधिवेशनबाट पार्टीले एकथान नेतृत्व त पाउला नै, नेता भने पाउने छैन। चार ताराको मान राख्नेहरू गणेशमान सिंह, कृष्णप्रसाद भट्टराई र गिरिजाप्रसाद कोइरालाकालीन समयमा शैलजा आचार्य, शेरबहादुर देउवा, सुशील कोइराला र रामचन्द्र पौडेललाई चार ताराका रूपमा बुझ्ने गरिन्थ्यो। देउवा र पौडेलबाहेक बाँकी सबै नेता दिवंगत भसक्नुभएको छ। देउवा र पौडेल पनि फिक्का ताराका रूपमा रूपान्तरण भइसक्नु भयो। प्रजातन्त्र प्राप्तियता विरलै सत्ता र शक्तिबाहिर रहेका देउवापौडेलले सरकार, संसद् र पार्टीमा समयक्रमसँगै यथोचित भूमिका त पाए तर राष्ट्रियअन्तर्राष्ट्रिय रूपमा आशालाग्दो छवि निर्माण गर्न भने सकेनन्। वंशवादविरुद्ध जेहाद छेडेर पार्टीमा स्थापित देउवाको पहिलो काम नै अर्धांगिनीलाई राजनीतिमा स्थापित गरेर आफ्नै भनाइलाई खण्डित गर्ने काम भयो। उता देउवाविरोधी मोर्चाको नेताका रूपमा भूमिका पाए पनि पौडेलले उक्त भूमिकाको कार्य सम्पादन आफ्नो समूहलाई चित्तबुझ्दो रूपमा गर्नवाट चुक्दै गए। फराकिलो सोचको अभाव नै पौडेलको समस्या बनिदियो। देउवापौडेललाई छाडेर कांग्रेसको राजनीतिभित्र दोस्रा तहका नेतामा कृष्णप्रसाद सिटौला, प्रकाशमान सिंह, विमलेन्द्र निधि, शशांक कोइराला र शेखर कोइराला (कृप्रविशशे) देखा परे। जो सभापतिका सम्भावित दाबेदारका रूपमा बुझ्ने गरिन्छ। यी पाँच भाइ नेतामध्ये सिटौला त तेह्रौं महाधिवेशनमा सभापतिका प्रत्यासी भइसकेका हुन्। प्रधानमन्त्री केपी शर्मा ओलीको एकपछि अर्को गर्दै देखा परेको असंवैधानिक कदमबारे देउवाले कांग्रेसको वर्गचरित्रअनुसार सत्तालाई सच्याउन धक्का दिने आस गरिएको थियो। त्यो हुन सकेन। अब पार्टीको राष्ट्रिय महाधिवेशनलाई नै सत्ताविरोधी आन्दोलनको रूपमा सम्पन्न गरेर सत्तालाई धक्कासँगै डगमगाएको सिस्टमलाई ट्रयाकमा ल्याउन कृप्रविशशेले पार्टीका युवानेताहरू चन्द्र भण्डारी, गगनकुमार थापा, गुरुराज घिमिरे, प्रदिप पौडेल, जीवन परियार लगायतको सुझबुझपूर्ण जोसलाई समायोजन गर्दै प्रभावकारी भूमिका खेल्न सक्नुपर्छ। अन्यथा सत्ता योभन्दा पनि निरंकुश भएर प्रस्तुत हुने कुरामा दुई मत नरहला। विरासतबाट कांग्रेसले पाएको चरित्र आजका मितिको हँुदै होइन, एउटा आन्दोलनको रूपमा स्थापित कांग्रेस आज जनमत विपक्षीको पाएको भएता पनि एकातिर सत्तामुखी भएको छ भने अर्कातिर आगामी भाद्रभित्र महाधिवेशन सम्पन्न गर्न सकेन भने साढे पाँच वर्षको समयावधिभित्र पनि आफ्नो राष्ट्रिय महाधिवेशन सम्पन्न गर्न नसक्ने लाजमर्दो अवस्थामा रूपान्तरण हुनेछ। विरासतबाट पाएको वर्गचरित्रविपरीत सत्ताको ढोकामा दुईचार थान सरकारी नियुक्तिको भीख माग्नु कांग्रेसको चरित्रभित्र पर्ने विषय नै नहुनुपर्ने हो। राप्रपा र मधेसवादी दलको पथमा आज कांग्रेस जाँदैछ। यसैले पनि कांग्रेस माथि राजनीतिक र नैतिक हिसावले दर्जनौ प्रश्न खडा भएका छन्। कांग्रेसभित्रको आजको मूल प्रश्न भनेको चार ताराको मान कसले राख्ला भन्ने नै हो। लोकतान्त्रिक पद्दतिमा नागरिकसँग दललाई जोड्ने माध्यम भनेकै व्यक्ति, विचार, संगठन र कार्यक्रम हुन्। आजका मितिमा कांग्रेसको उपल्लो तहका नेतामा न व्यक्तित्व, न त विचार र कार्यक्रम नै देखा पर्यो। प्रधानमन्त्री केपी शर्मा ओलीको पटक पटकको कदमले केही हदसम्म कांग्रेसलाई घोर निन्द्राबाट ब्युँझाइदिएको छ। ब्यँुझिएको कांग्रेसले एकातिर राष्ट्रिय महाधिवेशन सम्पन्न गरेर चार ताराको मान राख्ने नेतृत्वको चयन गर्न कति सक्षम हुन्छ र अर्कातिर मुलुकलाई दक्षिणपन्थी भासमा लैजाँदै गरेका प्रम ओलीको कदमको कसरी प्रतीकार गर्छ ? यसका निम्ति कांग्रेसको महाधिवेशनसम्म पर्खनै पर्ने हुन्छ भने कांग्रेसकै कारण मुलुकले भावी राजनीतिको गन्तव्य पनि तय गर्नेछ।"
क्रिकेट प्रशिक्षण स्थगित,काठमाडौं : राष्ट्रिय क्रिकेट टोलीको बन्द प्रशिक्षण स्थगित भएको छ। आगामी जुलाईमा स्पेनमा तय भएको विश्वकप क्रिकेट लिग२ अन्तर्गत नेपाल स्कटल्यान्ड र नामिबिया सम्मिलित एकदिवसीय शृंखला स्थगित भएपछि नेपालको प्रशिक्षण पनि स्थगित गरिएको नेपाल क्रिकेट संघ (क्यान) ले जनाएको छ। क्यानले स्पेनमा हुने उक्त शृंखलाको तयारीका लागि २० खेलाडी समावेश गरेर बन्द प्रशिक्षण सञ्चालन गरेको थियो। प्रशिक्षण सुरु गर्नुअघि सबै खेलाडीको पीसीआर परीक्षण गरिएको थियो भने सबै स्वास्थ्य मापदण्ड पनि अपनाइएको थियो। बन्द प्रशिक्षण स्थगित भए पनि खेलाडीहरूले कीर्तिपुरस्थित त्रिवि क्रिकेट मैदानमा सानो समूहमा मुख्य प्रशिक्षक डेभ वाटमोर र फिजियो विक्रम न्यौपानेको निगरानीमा प्रशिक्षण गर्ने क्यानले जनाएको छ।
यूएई सर्यो टीट्वेन्टी विश्वकप,"दुबई : भारतमा आयोजना हुने भनिएको आईसीसी टीट्वेन्टी विश्वकप क्रिकेट प्रतियोगिता संयुक्त अरब इमिरेट्स (यूएई)मा हुने भएको छ। भारतमा कोरोना भाइरसको महामारी अहिले पनि कायम रहेका कारण अन्तर्राष्ट्रिय क्रिकेट परिषद् (आईसीसी) ले टीट्वेन्टी विश्वकप यूएईमा आयोजना गर्न लागेको अन्तर्राष्ट्रिय सञ्चार माध्यमले जनाएका छन्। भारतीय क्रिकेटको सर्वोच्च निकाय भारतीय क्रिकेट कन्ट्रोल बोर्ड (बीसीसीआई) पनि टीट्वेन्टी विश्वकप यूएईमा गराउन राजी भएको छ। बीसीसीआईले प्रतियोगिता यूएईमा सार्न आईसीसीसँग प्रस्ताव गरिसकेको छ। आईसीसीको आगामी बैठकले यसबारे आधिकारिक निर्णय लिने जनाइएको छ। १६ टोलीको सहभागिता रहने टीट्वेन्टी विश्वकप अक्टोबर १७ बाट सुरु हुने बताइएको छ। यस्तै फाइनल खेल नोभेम्बर १४ मा हुनेछ। यूएईका आबुधावी, शारजहा र दुबईमा प्रतियोगिताका खेलहरू सञ्चालन हुनेछन्। इन्डियन प्रिमियर लिग (आईपीएल) क्रिकेट सकिएको दुई दिनपछि विश्वकप सुरु हुनेछ । कोरोनाका कारण आईपीएलको बाँकी खेलहरू यूएईमा हुँदैछ। आईपीएल सेप्टेम्बर १९ देखि अक्टोबर १५ सम्म हुनेछ। प्रतियोगिता स्थगित हुनु अघिसम्म दिल्ली क्यापिटल्स शीर्ष स्थानमा छ। दिल्लीले आठ खेलबाट १२ अंक जोडेको छ। यस्तै, चेन्नई दोस्रो र बैंगलोर तेस्रो स्थानमा छ।"
केनको ध्यान युरो कपमा,"लन्डन : इङ्ल्यान्डका कप्तान हेरी केनले अहिले आफ्नो भविष्यका बारेमा सोच्नुभन्दा पनि युरो कपमा मात्रै केन्द्रित भएको बताएका छन्। उनले प्रिमियर लिग क्लब टोट्टनहाम छाडेर अर्को क्लबमा जान लागेको चर्चा चलिरहेका बेला केनले आफ्नो ध्यान क्लबमा भन्दा पनि युरो कपमा केन्द्रित भएको बताएका हुन्। उनले टोट्टनहामसँग पछिल्लो समय कुनै सम्पर्क नभएको र पुरानो क्लब छाड्न चाहे पनि आगामी गन्तव्यका बारेमा भने अहिलेसम्म नसोचेको बताएका छन्। इङ्लिस प्रिमियर लिग विजेता म्यानचेस्टर सिटीमा आबद्ध हुन लागेको खबर बाहिर आए पनि केनले भने अहिलेसम्म कुनै निर्णय गरिनसकेको बताए। टोट्टनहाममा मेरो भविष्य के हुन्छ भनेर मैले अहिलेसम्म सोचेकै छैन। म अहिले युरो कपमा केन्द्रित भएको छु। मैले टोलीका लागि अहिलेसम्म गोल गर्न सकेको छैन। त्यसैले धेरैले यसले मेरो क्लब भविष्यलाई पनि असर पर्ने मान्छन्, केनले भने, तर मलाई क्लबको चिन्ताभन्दा पनि युरो कपमा इङ्ल्यान्डलाई कसरी सफलता दिलाउने भन्ने छ। केनले गत सिजन टोट्टनहामबाट ४९ खेलमा ३३ गोल गरेका थिए। उनले जारी युरो कपमा भने गोलको खाता खोल्न सकेका छैनन्। त्यसैले केनको प्रदर्शनलाई लिएर धेरैले प्रश्न पनि उठाउँदै आएका छन्। केनले सन् २०२०२१ सिजनमा प्रिमियर लिगको गोल्डेन बुटको अवार्ड जितेका थिए। त्यस्तै उनले सन् २०१८ मा रूस विश्वकपमा सर्वाधिक गोलकर्ता बन्दै गोल्डेन बुट जितेका थिए। इङ्ल्यान्डले युरो कपमा मंगलबार राति जर्मनीको सामना गर्दैछ। अन्तिम १६ को खेलमा सशक्त प्रतिद्वन्द्वी पाएकाले पनि धेरैले केनको अग्निपरीक्षा हुने बताएका छन्। मानिसहरूले छिट्टै आफ्नो धारणा परिवर्तन गर्छन्, केनले भनेका छन्, सबै मैले गोल गरेको हेर्न चाहन्छन्। यो स्वाभाविक पनि हो। तर, सधैं कुनै खेलाडीले एकै प्रकारको प्रदर्शन गर्छ भन्ने छैन। कहिले उत्कृष्ट हुन्छ त कहिले स्वाभाविक प्रदर्शन गर्न पनि सक्दैन। मलाई आपूप्रति विश्वास छ। म १०१५ खेलमा गोल नगरी बस्न सक्छु र त्यसपछि पुनः लयमा पनि फर्कन सक्छु। त्यसैले केही खेलमा गोल नगर्दा म चिन्तित छैन। मैले रूस विश्वकपमा गोल्डेन बुट जितेको धेरै समय भएको छैन।"
विम्बल्डनबाट बाहिरिन् सिमोना हालेप,"लन्डन : रोमानियाकी टेनिस स्टार सिमोना हालेपले विम्बल्डन टेनिस नखेल्ने भएकी छन्। विश्व वरीयतामा तेस्रो स्थानमा रहेकी हालेपले चोटको कारण विम्बल्डन गुमाउने भएकी हुन्। हालेपले इटालियन ओपनको खेल दौरान चोट बोकेकी थिइन्। देब्रे खुट्टाको पिँडुलामा चोट बोकेपछि उनले फ्रेन्च ओपनसमेत गुमाएकी थिइन्। हालेप विम्बल्डनको साविक विजेतासमेत हुन्। २९ वर्षीया हालेपले सन् २०१९ मा विम्बल्डनको उपाधि जितेकी थिइन्। गत वर्ष भने कोरोना महामारीका कारण प्रतियोगिता आयोजना हुन सकेन। यस वर्षको विम्बल्डन यही सोमबारबाट सुरु हुँदैछ। हालेपले विम्बल्डन गुमाए पनि अल इङ्ल्यान्ड क्लब च्याम्पियनसिप भने खेल्ने विश्वास गरिएको छ। यो प्रतियोगिता अर्को हप्ताबाट सुरु हुँदैछ। त्यतिखेरसम्म उनी ठीक हुने अनुमान गरिएको छ। उनले यस प्रतियोगिताको पनि सन् २०१९ मा उपाधि जितेकी थिइन्। यो निर्णय लिनुपर्दा म निराश छु। विम्बल्डनका लागि मैले धेरै मेहनत गरेको थिएँ। प्रतियोगितामा उत्कृष्ट नतिजा ल्याउनेमा आशावादी पनि थिएँ। साविक विजेता पनि भएकाले ममाथि ठूलो आशा पनि गरिएको थियो, उनले भनेकी छन्, तर दुर्भाग्य मलाई मेरो शरीरले साथ दिएन। उनले आगामी दिन आफ्ना लागि अझै चुनौतीपूर्ण रहेको बताइन्। यो निर्णय लिनुपर्दा वास्तवमै दुःखी छु। मैले पछिल्लो दुई महŒवपूर्ण प्रतियोगिता गुमाएको छु, उनले भनेकी छन्, मानसिक तथा शारीरिक रूपमा मेरा लागि अझै चुनौतीपूर्ण रहनेछ। तर, मलाई विश्वास छ, म एक मजबुद खेलाडीका रूपमा अगाडि बढ्नेछु। विम्बल्डन टेनिसबाट हात झिक्ने हालेप दोस्रो महिला खेलाडी बनेकी छन्। यसअघि जापानी खेलाडी नाओमी ओसाकाले प्रतियोगिताबाट हात झिकेकी थिइन्। २३ वर्षीया ओसाकाले डिप्रेसनका कारण टेनिसबाट केही समय विश्राम लिने बताउँदै विम्बल्डन नखेल्ने बताएकी थिइन्। चार पटकको ग्रान्डस्लाम विजेता ओसाकाले यसअघि फ्रेन्च ओपन टेनिसको दोस्रो चरणबाट नाम फिर्ता लिएकी थिइन्। सन् २०१८ मा अमेरिकी टेनिस स्टार सेरेना विलियम्सलाई पराजित गरेदेखि नै मानसिक रोगको सिकार भएको ओसाकाले बताउँदै आएकी छन्। सोमबारबाट सुरु हुने विम्बल्डन नखेले पनि आफ्नै देशमा आयोजना हुने टोकियो ओलम्पिक भने खेल्ने सम्भावना रहेको बताएकी छन्। ओसाका विश्व वरीयतामा दोस्रो स्थानमा छिन्। टोकियो ओलम्पिक जुलाई २३ देखि अगस्ट ८ सम्म हुँदैछ।"
कृष्णलाई बुद्धिचाल उपाधि,"ललितपुर : राजेशहरि जोशी स्मृति अनलाइन बुद्धिचाल प्रतियोगिताको उपाधि हेटौंडाका कृष्ण थापाले जितेका छन्। एघारौं चरणको खेलमा बद्रीलाल नेपालीलाई पराजित गर्दै १० अंकका साथ उनले उपाधि जितेका हुन्। लगातार नवौं चरणसम्म अपराजित रहँदै उत्कृष्ट खेल खेलेका १३ वर्षीय पुरुषोत्तम सिलवाल प्रोग्रेसिभ अंकमा पछाडि पर्दा १० अंकसहित दोस्रो स्थानमा रहन सफल भए। उनले एघारौं चरणको खेलमा सप्तरीका महेशकुमार चौधरीलाई पराजित गरेका थिए। यस्तै नौ अंकका साथ फिडे मास्टर क्षितिज भण्डारी तेस्रो भए। उनले झापाका अर्जुन घिमिरेलाई हराए। झापाका राजन सुवेदीले चौथो स्थान हात पारे। ललितपुर स्पोर्ट्स क्लबको आयोजनामा सञ्चालन भएको प्रतियोगितामा संयुक्त ८५ अंक बनाउँदै रूपेश जैसवाल पाँचौं, तीन पटकका नेपाल च्याम्पियन बद्रीलाल नेपाली छैटौं र विवेक थिङले सातौं हात पारे। महिलातर्फ पुनम गुरुङले पहिलो स्थान हात पारिन्। सुजना लोहनी दोस्रो र इन्दिरा वस्तीले तेस्रो स्थान हात पारे। भेट्रानतर्फ काठमाडौंका महेश्वरलाल डंगोल पहिलो र ललितपुरका सूर्यमान महर्जन दोस्रो भए। २ सय ७९ जना खेलाडी सहभागी भएको अनलाइन बुद्धिचाल प्रतियोगिता सञ्चालनका लागि भक्तपुरका रामप्रसाद कासुला, ललितपुरका पुरुषोत्तम थापा, मकवानपुरका ज्ञानकृष्ण प्रजापति र मोरङका ज्ञानेन्द्र पराजुलीलगायतले आर्थिक सहयोग गरेका थिए। यसअघि ललितपुर स्पोर्ट्स क्लबले नेपाल बुद्धिचाल संघका पूर्वअध्यक्ष तथा क्लबका सल्लाहकार राजेशहरि जोशीको १३औं दिनको पुण्यतिथिमा अनलाइन शोकसभा कार्यक्रम आयोजना गरेको थियो। कार्यक्रममा राष्ट्रिय खेलकुद परिषद्का सदस्यसचिव रमेशकुमार सिलवाल, एसियन चेस फेडरेसनका उपाध्यक्ष भारतका भरतसिंह चौहान, एसियन जोनल ३२ का अध्यक्ष बंगलादेशका सहबुद्दिनले स्व जोशीप्रति श्रद्धाञ्जलि व्यक्त गरेका थिए।"
