शीर्षक,विवरण
१० महिनासम्म कोरोना संक्रमित ७२ वर्षे वृद्ध: जो ७ पटक अस्पताल भर्ना भए,"लण्डन: बेलायतमा ७२ वर्षीय एक वृद्ध लगातार १० महिनासम्म कोरोनाभाइरसबाट संक्रमित भएका छन् । जुन हालसम्म विश्वमै सबैभन्दा लामो समयसम्म संक्रमण रहेको विज्ञहरुले बताएका छन् । ब्रिस्टलका डेभ स्मिथ नामका यी वृद्ध ४३ पटकसम्म संक्रमित भएका हुन् । ड्राइभिङ प्रशिक्षक पेशाबाट निवृत्त भएका उनी सातपटकसम्म अस्पताल भर्ना भएका छन् । र मृत्यु नजिक पुगेर उनको अन्त्येष्टिको तयारी समेत गरिएको थियो । ""मैले आफैँ विदा मागेँ । परिवारलाई बोलाएँ र सबैसँग मेलमिलाप गरेँ । र सबैसँग अन्तिम बिदाइ मागेको थिएँ,"" उनले भनेका छन् । डेभकी पत्नी लिना पनि कोरोना संक्रमणका कारण आफ्नै निवासमा क्वारेन्टाइनमै छिन् । डेभिड यसरी संक्रमित भएको एक वर्ष नै भयो । ब्रिस्टल युनिभर्सिटी र नर्थ ब्रिस्टल एनएचएस ट्रस्टका संक्रामक रोग विज्ञ एड मोरनका अनुसार स्मिथको शरीरमा सक्रिय किसिमको भाइरस छ । विज्ञहरुले उनको संक्रमणबारे अनुसन्धान गरिरहेका छन् । स्मिथ अहिले भने निको भइसकेका छन् । उनी कोरोनाभाइरस परीक्षणको नेगेटिभ रिपोर्ट आएको ४५ दिनपछि पत्नीसँग खुसी साटेको भन्दै मिडियासँग कुराकानी गरेका थिए । हाल उनको भाइरसबारे भाइरोलोजिस्ट एन्ड्र्यू डेभिडसनले ब्रिस्टल यूनिभर्सिटीमा अध्ययन गरिरहेका छन् । उनको भाइरसबारे तयार पारिने रिपोर्ट जुलाइमा सार्वजनिक गरिने बताइएको छ । ""भाइरस शरीरभित्र कहाँ लुकेको हुन्छ ? यसले कसरी मानिसलाई लगातार संक्रमित बनाउन सक्छ ? हामीलाई त्यो थाहा छैन,"" यसबारे अध्ययन गरिरहेका डेभिडसनले भने । स्मिथलाई विगतमा फोक्सोको समस्या थियो । र २०२० को मार्चमा कोभिडबाट संक्रमित हुँदा उनी भर्खरै ल्युकेमियाबाट निको भएका थिए । स्मिथ संक्रमणबाट निको भएपछि यात्रामा निस्किएका छन् । साथै नातिनीलाई ड्राइभिङ सिकाउन थालेको समेत उनले मिडियासँग भने । र स्वासप्रस्वासमा सजिलो भएको समेत उनले बताए ।"
त्रिकोणात्मक क्रिकेट सिरिज स्थगित,"काठमाडौं : नेपालले खेल्ने तय भएको स्कटल्याण्ड र नामिबियासँगको विश्वकप लिग२ अन्तर्गतको त्रिकोणात्मक एकदिवसीय सिरिज स्थगन भएको छ। आगामी महिना स्पेनमा हुने तालिका निर्धारण भएको सो सिरिज कोभिड १९ का कारण स्थगन गरिएको होे। सो सिरिज सन् २०२२ को जुलाइसम्मका लागि स्थगन भएको नेपाल क्रिकेट संघ९क्यान०का सचिव अशोकनाथ प्याकुर्यालद्वारा बिहीबार जारी विज्ञप्तिमा उल्लेख छ। सिरिजका लागि मंगलबारदेखि कीर्तिपुरस्थित त्रिवि खेल मैदानमा बन्द प्रशिक्षण शुरु भएको थियो। बन्द प्रशिक्षणका लागि प्रधानमन्त्री कप र मेयर कपमा गरिएको खेल प्रदर्शनका आधारमा २० खेलाडी छनोट गरिएको थियो। प्रशिक्षण दिन श्रीलंकामा रहनुभएका मुख्य प्रशिक्षक डेभ ह्वाटमोर गत साता नेपाल आउनुभएको थियो। नेपालले हालसम्म लिगमा चार खेल खेल्दै चार अंक जोडेको छ। लिग दुईमा नेपालसहित ओमान, युनाइटेड अरब इमिरेट्स, अमेरिका, नामिबिया, स्कटल्याण्ड र पपुवा न्युगिनी छन्।"
मनाङमा नेपाली सेनाले घट्टेखोलामा बनायो पुल,मनाङ : अविरल वर्षाको कारण बाढी तथा पहिरोले बगाएको पुल नेपाली सेनाले बनाएको छ । मनाङ जिल्लाको चामे गाउँपालिका ३ स्थित नयाँ बजार र चामे बजार जोड्ने घट्टेखोलाको पुल सेनाले बनाएको हो । स्थानीय स्रोतसाधनको प्रयोग गरेर नेपाली सेनाले नेपाल प्रहरीसँगको सहकार्यमा काठे पुल निर्माण गरेको हो । पुल बनेपछि स्थानीय बासिन्दाहरुलाई आवतजावत सहज भएको छ ।
प्रतिनिधिसभा विघटनविरुद्ध पाँच विद्यार्थी संगठनको प्रदर्शन (फोटोफिचर),"काठमाडौं : प्रतिनिधिसभा विघटनविरुद्ध विपक्षी गठबन्धनमा आवद्ध पाँच दलका विभिन्न भातृ संगठनले विरोध प्रदर्शन गरेका छन् । बिहीबार विपक्षी पाँच दलका भातृ संगठनले प्रदर्शनीमार्गमा प्रदर्शन गरेका हुन् । असंवैधानिक कदम खारेज गर, प्रतिगमन अब त अति भो, राष्ट्रलाई क्षति भो, विधिको शासन कायम गर लगायत विभिन्न नारा लेखिएका प्लेकार्ड बोकेर प्रदर्शन गरेका हुन् । प्रतिनिधिसभा पटकपटक विघटन गरेर प्रतिगमन भएको भन्दै विपक्षी दलका भातृ संगठनले आन्दोलन सुरु गरेका हुन् । शुक्रबारसमेत आन्दोलनलाई निरन्तरता दिने विपक्षी गठबन्धनका भातृ संस्थाले जनाएका छन् । तस्बिर : सुनिता डंगोल"
फिलिपिन्समा सैनिक हेलिकप्टर दुर्घटना हुँदा ६ जनाको मृत्यु,मनिला: फिलिपिन्समा सैनिक हेलिकप्टर दुर्घटना हुँदा ६ जनाको मृत्यु भएको छ । बुधबार राति राजधानी मनिलाको उत्तरी क्षेत्रमा उक्त दुर्घटना भएको थियो । फिलिपिन्स सेनाका अनुसार एस७०आई ब्लाक हक हेलिकप्टरमा ६ जना सवार थिए । त्यहाँ सवार सबै ६ जनाको मृत्यु भएको हो । फिलिपिन्स वायुसेनाले जारी गरेको विज्ञप्ति अनुसार तार्लाक प्रान्तको कापास शहरस्थित हवाई अखडाबाट तालिमका लागि राति १० बजेतिर उक्त हेलिकप्रटर उडेको थियो । उडेको केही क्षणसम्म हेलिकप्टर सम्पर्क विहीन भएको थियो । सेनाले तत्कालै खोजी सुरु गर्दा दुर्घटना भएको पुष्टि गरेको थियो ।
निर्वाचन आयुक्तको शपथ,काठमाडौं : प्रमुख निर्वाचन आयुक्त दिनेशकुमार थपलियाले नवनियुक्त निर्वाचन आयुक्त सगुनशम्शेर जबरालाई पद तथा गोपनीयताको शपथ गराएका छन् । कान्तिपथस्थित निर्वाचन आयोगमा आयोजित कार्यक्रममा प्रमुख निर्वाचन आयुक्त थपलियासमक्ष नवनियुक्त आयुक्त राणाले शपथ लिएका हुन् । निर्वाचन आयुक्त राणाले बिहीबार नै पदबहाली गरेको आयोगका प्रवक्ता राजकुमार श्रेष्ठले जानकारी दिए। नवनियुक्त राणाको नेपाली सेनामा रही काम गरेको लामो अनुभव र पृष्ठभूमि रहेको बताइएको छ । हाल प्रतिनिधिसभा नरहेको र संसदीय सुनुवाइ हुने अवस्था नभएकाले संवैधानिक परिषद्ले सिफारिस गरेको ४५ दिन बुधबार पुगेपछि सवैधानिक व्यवस्थानुरुप उनको शपथ र पदबहाली भएको हो ।
ओलीले गरे मन्त्रीको जिम्मेवारी हेरफेर : विष्णु पौडेल उपप्रधानसहित गृहमन्त्री,"काठमाडौं : प्रधानमन्त्री केपी ओलीले मन्त्रीको जिम्मेवारी हेरफेर गरेका छन्। बिहीबार ओलीले आफूसँग रक्षा र परराष्ट्र मन्त्रालय राख्दै अन्य चार मन्त्रीलाई थप मन्त्रालयको जिम्मेवारी दिएका हुन्। राष्ट्रपति कार्यालयका अनुसार उपप्रधानमन्त्री विष्णु पौडेललाई अर्थ; उद्योग, वाणिज्य तथा आपूर्ति; ऊर्जा, जलस्रोत तथा सिंचाई; गृह मन्त्रालयको जिम्मेवारी तोकिएको छ। सँगै कृष्णगोपाल श्रेष्ठलाई वन तथा वातावरण; युवा तथा खेलकुद; शिक्षा, विज्ञान तथा प्रविधि; श्रम, रोजगार तथा सामाजिक सुरक्षा; स्वास्थ्य तथा जनसंख्या मन्त्रालयको जिम्मेवारी दिएका छन्। मन्त्री बसन्तकुमार नेम्वाङलाई भौतिक पूर्वाधार तथा यातायातसँगै कृषि तथा पशुपन्छी विकास; खानेपानी; सञ्चार तथा सूचना प्रविधि; सहरी विकास मन्त्रालयको जिम्मेवारी दिइएको छ। त्यसैगरी लीलानाथ श्रेष्ठलाई कानुन, न्याय तथा संसदीय मामिला; भूमि व्यवस्था सहकारी तथा गरिवी निवारण; महिला, बालबालिका तथा ज्येष्ठ नागरिक; संस्कृति, पर्यटन तथा नागरिक उड्डयन; सङ्घीय मामिला तथा सामान्य प्रशासन मन्त्रालयको जिम्मेवारी दिइएको राष्ट्रपति कार्यालयका प्रवक्ता रुपनारायण भट्टराईले जानकारी दिए।"
बाँकेका ८ स्थानीय तहको झन्डै ७ अर्बको बजेट,"नेपालगन्ज: बाँकेका ८ वटा स्थानीय तहले बिहीबार आर्थिक वर्ष ०७८७९ को लागि झन्डै ७ अर्बको बजेट ल्याएका छन् । सबैभन्दा बढी बजेट नेपालगन्ज उपमहानगरपालिकाले एक अर्ब ५४ करोड ७७ लाख ११ हजारको रहेको छ । उपप्रमुख उमा थापा मगरले प्रस्तुत गरेको बजेटमा एक तिहाइ बजेट वडालाई छुट्टयाइएको छ । वडालाई ३९ करोड २६ लाख ४० हजार विनियोजन गरेको छ । २३ नं वडालाई कम्तीमा ७२ लाख ८७ हजार र सबैभन्दा बढी वडा नं १८ लाई १ करोड ८७ लाख ९५ हजार बजेट छ । कोहलपुर नगरपालिकाले विवादकै बीचमा १ अर्ब १७ करोड ३४ लाखको बजेट प्रस्तुत गरेको छ । उपप्रमुख सञ्जुकुमारी चौधरीलगायत, कांग्रेस र नेकपा निकटका सभा सदस्यले बहिस्कार गरेपछि नेकपा एमाले निकटका सभा सदस्यले मात्र बजेट प्रस्तुत गरेका थिए । असहमतिका बाबजुत बजेट ल्याएको नगर प्रमुख लुटबहादुर रावतले बताए । नगर उपप्रमुख चौधरीले भने बजेट निर्माणकै विषयमा सहमति नजुटेको बताइन् । बहिस्कार गर्ने पक्षले शुक्रबार पत्रकार सम्मेलन गर्दैछ । त्यसैगरी खजुरा गाउँपालिकाले ७५ करोड ९३ लाख ४० हजार, बैजनाथ गाउँपालिकाले ६५ करोड, ४३ लाख ९० हजारको, राप्ती सोनारीले ८२ करोड ३४ लाख ९१ हजारको, जानकीले ६९ करोेड ८५ लाख ३७ हजार, डुडुवाले ६८ करोड ६३ लाख ११ हजार र नरैनापुर गाउँपालिकाले ४९ करोड १ लाख ४६ हजारको बजेट ल्याएका छन् ।"
ह्वीप नलाग्ने अवस्थामा राष्ट्रपतिले दलको समर्थन खोज्नु असंवैधानिक,"काठमाडौं : प्रतिनिधिसभा विघटनसम्बन्धी रिटमा सर्वोच्च अदालतको संवैधानिक इजलासमा बहस जारी छ। संवैधानिक इजलासमा बुधबारदेखि सुरु भएको सुनुवाइको क्रममा बिहीबार पनि विपक्षीतर्फबाट बहस जारी रह्यो। बहसका क्रममा बिहीबार वरिष्ठ अधिवक्ता हरिप्रसाद उप्रेतीले संविधानको धारा ७६ (५) अनुसार स्वतन्त्र सांसदले सरकार बनाउने जिकिर गरे। दलहरु असफल भएपछि स्वतन्त्र सांसदले पनि सरकार दिने व्यवस्था हो, नेपाली कांग्रेसका सभापति शेरबहादुर देउवाले १४९ सांसदको हस्ताक्षरसहितको दाबी पेश गर्नुभएको छ, अदालतमा १४६ सांसदको हस्ताक्षरसहित मुद्दा दायर भएको छ, यसलाई अदालतले वेवास्ता गर्न मिल्दैन, उनले भने, त्यसैले देउवालाई नियुक्त गरेर विश्वासको मतसहित प्रतिनिधिसभाको मिति तय गर्न आदेश जारी गरियोस्। वरिष्ठ अधिवक्ता वोर्णबहादुर कार्कीले ७६ (३) अनुसार नियुक्त भएका प्रधानमन्त्री केपी ओलीले ३० दिनभित्र ७६ (४) अनुसार विश्वासको मत नलिएपछि फेरि धारा ७६ (५) अनुसार प्रधानमन्त्री नियुक्तिका लागि योग्य नहुने जिकिर गरे। उनले भने, संविधानको धारा ७६ (५) को व्यवस्था भनेको दलको नभई सांसदको हो। धारा ७६ (१), (२) र (३) मात्र दलको सर्मथनमा प्रधानमन्त्री नियुक्त गर्ने व्यवस्था हो। प्रधानमन्त्री ओलीले ७६ (५) अनुसार प्रतिनिधिसभा सदस्यको समर्थन नभई दलको समर्थन लिएकाले उनको दाबीलाई अस्वीकृत गर्दै सांसदको समर्थनमा प्रधानमन्त्रीमा दाबी गरिएका शेरबहादुर देउवालाई प्रधानमन्त्रीमा नियुक्तिका लागि परमादेश जारी गर्न माग गरे। वरिष्ठ अधिक्ता डा गान्धि पण्डितले बहुमत सांसदको हस्ताक्षरसहित प्रधानमन्त्रीमा दाबी पेश गरेका देउवालाई नै प्रधानमन्त्रीमा नियुक्ति गर्न माग गरे। वरिष्ठ अधिवक्ता शेरबहादुर केसीले बहुमत पुर्याएर दाबी पेश गरेको व्यक्तिलाई प्रधानमन्त्रीमा नियुक्त नगरी उल्टै प्रतिनिधिसभा विघटन गर्ने राष्ट्रपतिको कदम असंवैधानिक देखिएकाले बदरयोग्य रहेको तर्क अगाडि सारेका छन्। वरिष्ठ अधिवक्ता प्रेमबहादुर खड्काले संविधानको धारा ७६ (३) को प्रधानमन्त्री ७६ (४) अनुसार विश्वासको मत नपाए वा उक्त धारामा नटेके स्वतः पदमुक्त हुने बताए। संविधानको धारा ७६ (५) दलहरूले संसद् जोगाउन नसकेपछि सांसदको प्रयोगका लागि हो। जहाँ सांसदको स्वतन्त्र अधिकार सिर्जना हुन्छ, त्यहाँ दलको ह्वीप लाग्दैन, उनले भने, ह्वीपसमेत नलाग्ने अवस्थामा राष्ट्रपतिबाट दलको समर्थनको खोजी हुनु नै असंवैधानिक हो।  प्रतिनिधिसभा विघटनविरुद्ध शेरबहादुर देउवासहितका सांसदले दायर गरेको रिटमाथि बुधबारदेखि बहस सुरु भएको हो। बुधबार वरिष्ठ अधिवक्ताद्वय शम्भु थापा, बद्रीवहादुर कार्की, महादेव यादव अधिवक्ताद्वय खम्बवहादुर खाती र गोविन्द बन्दीले बहस गरेका थिए। वरिष्ठ अधिवक्ता थापाले देउवालाई प्रधानमन्त्रीका लागि प्रतिनिधिसभाका २७५ सांसदमध्ये १४९ ले हस्ताक्षर सहित बुझाएको आधार नै संसदमा विश्वासको मत प्राप्त गर्ने बलियो पक्ष भएको दाबी गरेका थिए। १ सय ४९ जनाको लिखित हस्ताक्षरसहित दाबी गरेपछि नेकपा (एमाले)का २६ जनाले, जसपाका १२ जनाले भोट हाल्न पाउँदैन भन्ने अधिकार राष्ट्रपतिलाई नभएको थापाको जिकिर थियो। प्रधानमन्त्री छान्ने अधिकार राष्ट्रपतिलाई नभई संसदलाई रहेको दाबी थापाको थियो। बुधबारको बहसमा अर्का वरिष्ठ अधिवक्ता यादवले ७६ (५) बमोजिम प्रधानमन्त्रीको पदका लागि देउवालाई समर्थन गरेका १४९ प्रतिनिधिसभाका सांसद दल नभई सभाका सदस्य भएको जिकिर गरेका थिए। प्रधानमन्त्री पदका लागि दाबी पुगेन भन्ने अधिकार राष्ट्रपति भण्डारीलाई नभई संसदलाई रहेको उनको भनाइ थियो। बुधबारको बहसमा सहभागी वरिष्ठ अधिवक्ता कार्कीले संविधानको धारा ७६ (३) अनुसार नियुक्त भएका प्रधानमन्त्री केपी ओलीले विश्वासको मत प्राप्त नगरेकाले पुनः प्रधानमन्त्रीका लागि ७६ (५) मा दाबी गर्न नमिल्ने बताएका थिए।  प्रधानन्यायाधीश चोलेन्द्रशम्शेर जबरासहित न्यायाधीश दीपककुमार कार्की, मीरा ढुंगाना, ईश्वरप्रसाद खतिवडा र आनन्दमोहन भट्टराईको संवैधानिक इजलासले विपक्षीका नाममा कारण देखाउ ओदश जारी गर्दै जेठ ९ बाट निरन्तर सुनुवाइका लागी मुद्दा पेश गर्न भनेका थिए। सर्वोच्च अदालतले राष्ट्रपति कार्यालयसहित विपक्षीको नाममा आदेश दिएको थियो। निवेदकको तर्फबाट बहसको सुरुवातका लागि कुल १२ घण्टा र पछि जबाफी बहसका लागि ३ घण्टासहित कुल १५ घण्टा मात्र समय अदालतले तोकेको छ। मुद्दामा पक्ष तथा विपक्षका गरेर ४ सय बढी कानुन व्यवसायीले वकालतनामा दिएका छन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा जारी छ। पाँच दलका शीर्ष नेताले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६ (५) अन्तर्गत सरकार गठन गर्नका लागि प्रधानमन्त्री ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीले आन्दोलनसमेत गरेका थिए।"
राष्ट्रपतिबाट संवैधानिक आयोगमा २० पदाधिकारी नियुक्त : कसको नियुक्ति कता ? (सूचीसहित),"काठमाडौं : राष्ट्रपति विद्यादेवी भण्डारीले संवैधानिक आयोगका २० पदाधिकारीकाे नियुक्ति गरेकी छन् । बिहीबार राष्ट्रपति भण्डारीले संवैधानिक परिषद्को सिफारिसमा २० पदाधिकारी नियुक्त गरेकी हुन् । राष्ट्रपति भण्डारीले लोकसेवा आयोग, अख्तियार दुरुपयोग अनुसन्धान आयोग , महिला आयोगसहित संवैधानिक निकायमा २० पदाधिकारीको नियुक्ती गरेको राष्ट्रपति कार्यालयले जनाएको छ । संवैधानिक परिषद्ले वैशाख २७ गते गरेको सिफारिस अनुसार २० पदाधिकारीको नियुक्ती भएको राष्ट्रपति कार्यालयका प्रवक्ता रुपनारायण भट्टराईले जानकारी दिए । लोकसेवा आयोगको अध्यक्षमा माधवप्रसाद रेग्मी नियुक्त भएका छन् भने आयोगको सदस्यमा माधव बेल्बासे, वीरबहादुर राई, दिनेश सिलवाल, मञ्जुकमारी महतो नियुक्त भएका छन् । राष्ट्रपति भण्डारीले अख्तियार दुरुपयोग अनुसन्धान आयोगको आयुक्तमा डा हरि पौडेल र डा सुमित्रा श्रेष्ठलाई नियुक्त गरेकी छन् । त्यसैगरी निर्वाचन आयोगको आयुक्तमा सगुन शम्शेर जबरा नियुक्त भएका छन् । राष्ट्रिय प्राकृतिक स्रोत तथा वित्त आयोगमा विपिनराज निरौला, राष्ट्रिय महिला आयोगमा जया घिमिरे, राष्ट्रिय महिला आयोगमा सावित्राकुमारी शर्मा, राष्ट्रिय दलित आयोगमा सुन्दर पुर्कुटी सदस्यको रुपमा नियुक्त भएका छन् । राष्ट्रिय समावेशी आयोगको अध्यक्षमा रामकृष्ण तिमल्सेना नियुक्त भएका छन् भने सदस्यमा पुष्पराज तिमिल्सिना, मानप्रसाद खत्री नियुक्त भएका छन् । त्यसैगरी आदिवासी जनजाति आयोगमा सूर्यबहादुर गुरुङ सदस्यको रुपमा नियिुक्त भएका छन् भने मधेसी आयोगमा आभाकुमारी, थारु आयोग सदस्यमा उमाशंकर प्रसाद चौधरी र शान्ति मोदी नियुक्त भएका छन्। मुस्लिम आयोगको सदस्यमा भने मोहम्मद समशुल हक नियुक्त भएका छन् ।"
"१२ हजार २३२ नमूना परीक्षणमा २४ सय ७४ जनामा संक्रमण, २४ को मृत्यु",काठमाडौं : १२ हजार २३२ नमूना परीक्षणमा २४ सय ७४ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा ७२ सय ३५ पीसीआर र ४९ सय ९७ नमूनाको एन्टिजेन विधिबाट परीक्षण गराउँदा २४ सय ७४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा २५ सय १८ जना कोरोनामुक्त भएका छन्। यो सहित नेपालमा कोरोना भाइरस संक्रमणबाट मुक्त हुनेको संख्या ५ लाख ७० हजार ९५८ पुगेको छ। मन्त्रालयका अनुसार पछिल्लो २४ घन्टामा कोरोनाबाट थप २४ जनाको मृत्यु भएको छ।
लोकसेवा आयोगको अध्यक्षमा माधवप्रसाद रेग्मी नियुक्त,"काठमाडौं : लोकसेवा आयोगको अध्यक्षमा माधवप्रसाद रेग्मी नियुक्त भएका छन्। बिहीबार राष्ट्रपति विद्यादेवी भण्डारीले रेग्मीलाई अध्यक्षमा नियुक्त गरेकी हुन्। संवैधानिक परिषद्ले वैशाख २७ गते गरेको सिफारिस अनुसार रेग्मीलाई आयोगको अध्यक्षमा नियुक्त गरिएको राष्ट्रपति कार्यालयका प्रवक्ता रुपनारायण भट्टराईले जानकारी दिए। त्यसैगरी आयोगको सदस्यमा माधव बेल्बासे, वीरबहादुर राई, दिनेश सिलवाल, मञ्जुकमारी महतो नियुक्त भएका छन्। योसँगै राष्ट्रपति भण्डारीले बिहीबार एकसाथ संवैधानिक आयोगका २० पदाधिकारीलाई नियुक्त गरेकी छन्। राष्ट्रपति भण्डारीले अख्तियार दुरुपयोग अनुसन्धान आयोगको आयुक्तमा डा हरि पौडेल र डा सुमित्रा श्रेष्ठलाई नियुक्त गरेकी छन्। त्यसैगरी निर्वाचन आयोगको आयुक्तमा सगुन शम्शेर जबरा नियुक्त भएका छन्। राष्ट्रिय प्राकृतिक स्रोत तथा वित्त आयोगमा विपिनराज निरौला, राष्ट्रिय महिला आयोगमा जया घिमिरे, राष्ट्रिय महिला आयोगमा सावित्राकुमारी शर्मा, राष्ट्रिय दलित आयोगमा सुन्दर पुर्कुटी सदस्यको रुपमा नियुक्त भएका छन्। राष्ट्रपतिबाट संवैधानिक आयोगमा २० पदाधिकारी नियुक्त : कसको नियुक्ति कता ? (सूचीसहित) राष्ट्रिय समावेशी आयोगको अध्यक्षमा रामकृष्ण तिमल्सेना नियुक्त भएका छन् भने सदस्यमा पुष्पराज तिमिल्सिना, मानप्रसाद खत्री नियुक्त भएका छन्। त्यसैगरी आदिवासी जनजाति आयोगमा सूर्यबहादुर गुरुङ सदस्यको रुपमा नियिुक्त भएका छन् भने मधेसी आयोगमा आभाकुमारी, थारु आयोग सदस्यमा उमाशंकर प्रसाद चौधरी र शान्ति मोदी नियुक्त भएका छन्। मुस्लिम आयोगको सदस्यमा भने मोहम्मद समशुल हक नियुक्त भएका छन्।"
वीरगन्ज महानगरले ल्यायो साढे ३ अर्बको बजेट,"वीरगन्ज : वीरगन्ज महानगरपालिकाले स्वास्थ्य र भौतिक पूर्वाधार विकासलाई प्राथमिकतामा राखेर अगामी आर्थिक वर्षका लागि साढे ३ अर्ब रुपैयाँभन्दा बढीको नीति कार्यक्रम तथा बजेट सार्वजनिक गरेको छ । पहिलो र दोस्रो लहरको कोरोना संक्रमणको हटस्पट बनेको वीरगन्ज महानगरले सम्भावित तेस्रो लहरलाई मध्यनजर गरी स्वास्थ्य क्षेत्रलाई प्राथमिकतामा राखेर आगामी आर्थिक वर्षका लागि नीति कार्यक्रम तथा बजेट ल्याएको हो । प्रदेश २ को एक मात्र महानगर वीरगन्ज महानगरपालिकाको बिहीबार आयोजित नवौं नगरसभामा उपप्रमुख एंव राजश्व परामर्श समितिकी संयोजक शान्ति कार्कीले अगामी आर्थिक वर्ष २०७८०७९ का लागि ३ अर्ब ५५ करोड ३९ लाख ३७ हजार रुपैयाँको बजेट सार्वजनिक गरेकी हुन् । विनियोजित बजेट मध्य चालु खर्चतर्फ १ अर्व ८६ करोड ३५ लाख ४२ हजार ९ सय रुपैयाँ अर्थात् ५२४४ प्रतिशत विनियोजन गरिएको छ । पुँजीगत खर्चतर्फ १ अर्ब ६२ करोड ३३ लाख ३० हजार १ सय रुपैयाँ अर्थात् ४५६८ प्रतिशत र वित्तीय व्यवस्थातर्फ ६ करोड ७० लाख ६४ हजार रुपैयाँ अर्थात् १८८ प्रतिशत खर्च हुने अनुमान महानगरको छ । बजेटमा सबै भन्दा बढी पूर्वाधार विकास क्षेत्रमा १ अर्व ३५ करोड ६६ लाख १८ हजार अर्थात ३८१७ प्रतिशत विनियोजन गरिएको छ । सामाजिक विकास क्षेत्रमा १ अर्ब १५ करोड ५८ लाख ७२ हजार अर्थात् ३२५१ , कार्यालय संचालनतर्फ ८० करोड ७३ लाख ४३ हजार रुपैयाँ अर्थात् २२७३ प्रतिशत महानगरले विनियोजन गरेको छ । आर्थिक विकास क्षेत्रमा १० करोड ८ लाख ३० हजार रुपैयाँ अर्थात् २८४ प्रतिशत, सुशासन तथा अन्तर सम्बन्धी क्षेत्रतर्फ (वन, वातावरण तथा विपद् समेतमा गरी ) १३ करोड ३२ लाख ७४ हजार रुपैयाँ अर्थात् ३७५ प्रतिशत र खर्च हुने अनुमान महानगरको छ । बजेटको प्राथमिकतामा कोरोना रोकथाम महानगरले आगामी आर्थिक वर्षको नीति कार्यक्रम तथा बजेटमा,कोभिड महमारीको सम्भावित तेस्रो लहरलाई मध्यनजर गरी स्वास्थ्य क्षेत्रलाई मुख्य प्राथमिकतामा राखेको नगर प्रमुख विजय सरावगीले बताए । महानगरले स्वास्थ्य क्षेत्रका लागि २१ करोड ३० लाख १५ हजार रुपैयाँ विनियोजन गरेको छ ।नगरप्मुख सरावगीले भने , कोभिडलाइ नै लक्षित गरि चालु आर्थिक वर्षको भन्दा आगामी आर्थिक वर्षको बजेटमा डेढ करोड बढी रकम विनियोजन गरेका छौं।' यदि महामारी रोकथाम र नियन्त्रणका लागि बजेट अपुग भयो भने विकास निर्माण तर्फको बजेट समेत कटौती गरेर महामारीको विपद व्यवस्थापनमा खर्च गर्ने निर्णय नगरसभाबाट पारित गरिने उनले बताए। महानगरले कोभिड संक्रमितको उपचारका लागि आफ्नै सुविधासम्पन्न कोभिड अस्पताल निर्माण गर्ने कार्यक्रम पनि ल्याएको उनले बताए । तेस्रो लहरको संक्रमणमा सबै भन्दा बढी बालबालिका जोखीममा पर्ने भनिएकाले हरेक अस्पतालमा कोभिड संक्रमित बालबालिकाको उपचारका लागि कम्तिमा २० शैयाको व्यवस्थापन अहिले देखि नै गरिने उनले बताए । महानगरपालिकाले, स्वास्थ्य उपचार सेवामा प्रत्येक नगरवासीको पहुँचका लागि मेयर स्वास्थ्य उपचार सेवा नामक नयाँ कार्यक्रम ल्याएको छ । उक्त कार्यक्रम अन्तर्गत सरकारी स्वास्थ्य केन्द्र नभएका महानगरका वडाहरुमा आधारभूत स्वास्थ्य केन्द्र स्थापना गर्ने ,घरमै सुत्केरी हुने अवस्थालाई अन्त्य गरी शून्य होम डिलेभरी वडाको घोषणा गरिने सरावगीले बताए । यस्तै ४ हजार गर्भवती महिला र १० हजार बालबालिकालाई पौष्टिक आहार वितरण गर्ने कार्यक्रम पनि ल्याइएको उनले जानकारी दिए । गर्भवती र सुत्केरी महिलालाई लक्षित गरि घरघरमा नर्सीङ उपचार सेवा पनि उपलब्ध गराइने उनले बताए । यसका साथै महानगरका सबै वडामा ज्येष्ठ नागरिकको घरघरमै पुगेर स्वास्थ्य चेकजाच र उपचार गरि छाता र कम्बल वितरण गरिने जानकारी उनले दिए । मेयर स्वास्थ्य उपचार सेवा कार्यक्रम अन्तरगत नै आँखा, नाक कान र घाँटी रोगका बिरामीका लागि हरेक वडामा घुम्ति शिविर संचालन गरी उपचार गरिने सरावगीले बताए । यस्तै महानगरका ३२ वटै वडामा गरि चार हजार गभर्वती महिला र १० हजार बालबालिकालाइ पौष्टिक आहारा वितरण गर्ने कार्यक्रम समावेश गरिएको उनले बताए । आगामी आर्थिक वर्षको बजेटमा महानगरका ग्रामीण भेगका वडामा विद्यमान खानेपानीको समस्या समाधानका लागि १ हजार चापाकल गाड्ने र भेडाहा खोलाको कटान नियन्त्रणका लागि १० करोड ३८ लाख रुपैयाँ विनियोजन गरिएको जानकारी पनि उनले दिए । संघ र प्रदेश सरकारबाट चाहे जति रकम आएन आगामी आर्थिक वर्षको बजेट प्रस्तुत गर्दै उपप्रमुख कार्कीले वीरगन्ज महानगरले चालू आर्थिक वर्षको आयतर्फ संघीय सरकारबाट वित्तीय समानिकरणमा ४२ करोड ८८ लाख प्राप्त हुने अनुमान गरिएकोमा हाल सम्म ३२ करोड १६ लाख रुपैया मात्र प्राप्त भएको जानकारी दिइन् । यस्तै सशर्त तर्फ ७५ करोड १६ लाख प्राप्त हुने अनुमान गरिएकोमा अहिले सम्म ६४ करोड ९४ लाख ५१ हजार रुपैयाँ मात्र प्राप्त भएको उनले बताइन् । यस्तै राजश्व बाँडफाँड तर्फ २३ करोड ४२ लाख ६७ हजार रुपैयाँ मात्र संघीय सरकारबाट प्राप्त भएको वीरगन्ज महानगरपालिकाले जनाएको छ । त्यसैगरी प्रदेश सरकारबाट वित्तीय समानिकरणमा १ करोड १६ लाख २० हजार प्राप्त हुने अनुमान गरिएकोमा ८७ लाख १५ हजार रुपैयाँ मात्र प्राप्त भएको छ । प्रदेश सरकारबाट सशर्ततर्फ ३ करोड रुपैयाँ प्राप्त हुने अनुमान गरिएकोमा हाल सम्म एक रुपैया पनि प्राप्त हुन नसकेको वीरगन्ज महानगरपालिकाले जनाएको छ । चालु आर्थिक वर्षमा आधा बजेट खर्च भएन वीरगन्ज महानगरपालिकाले चालु आर्थिक वर्ष २०७७०७८ वर्षका लागि ३ अर्ब ८६ करोड ५१ लाख ९० हजार बजेट ल्याएको थियो । तर हाल सम्मको अवधिमा १ अर्ब ९९ करोड २८ लाख २ हजार खर्च भई ५१५९ प्रतिशत मात्र खर्च प्रगति छ । पुँजीगततर्फ हालसम्म ९२ करोड ३८ लाख ८३ हजार र चालू तर्फ हालसम्म १ अर्ब ३ करोड ६५ लाख ५४ हजार मात्र खर्च भएको छ । कोभिड संक्रमणको असरले , चालु आर्थिक पुरा बजेट खर्च हुन नसकेको नगर प्रमुख विजय सरावगीले बताए । उनले भने , तर अझ २० दिन बाँकी छ , थुप्रै कामका बिल भुक्तानी प्रकृयामा छ , असार मसान्त सम्म खर्च प्रगती ८० प्रतिशत पुग्छ होला । नगर प्रमुख सरावगीकै अध्यक्षतामा भएको नवौं नगरसभाको उद्घाटन सत्रमा महानगरपालिकाका प्रमुख प्रशासकीय अधिकृत प्रदीप निरौला , कार्यपालिका सदस्यहरु , ३२ वटै वडाका वडा अध्यक्षहरु , वडा सदस्यहरु , कर्मचारी लगायतको सहभागीता थियो ।"
पत्नीको साथमा परपुरुष देख्दा हत्या !,"कपिलवस्तु: कपिलवस्तु नगरपालिका वडा नं ८ बेलौहामा विवाहेतर सम्बन्धका कारण एक युवकको ज्यान गएको छ । स्थानीय १८ वर्षीय युवक विजयबहादुर कुर्मीलाई आफ्नी पत्नीसँग अनैतिक सम्बन्ध राखेको भन्दै कपिलवस्तु नगरपालिका वडा नं ८ का ३२ वर्षीय रमेश कुर्मीले कुटपिट गर्दा ज्यान गएको प्रहरीले जनाएको छ । हत्या आरोपमा रमेशसँगै उनका २३ वर्षीय भाइ अनिल कहार र २२ वर्षीय पत्नी बासमति कहारलाई समेत प्रहरीले पक्राउ गरेको नायब प्रहरी उपरीक्षक धर्मराज भण्डारीले बताए । कुटपिटपछि भएको हत्यामा घटनाका बेला छरछिमेकमा गुहार नमागेको र घटनालाई गोप्य ढंगमा लुकाइ राखेको भन्दै प्रहरीले रमेश कहारकी पत्नी बासमति कहारलाई पनि पक्राउ गरेको छ । प्रहरीको अनुसन्धान अनुसार बासमति र मृतक विजयबीच केही वर्ष अघिदेखि विवाहेतर सम्बन्ध रहँदै आएको थियो । गत बिहीबार रमेश छिमेकीको छिमेकीको विवाहमा गएको मौका छोपी रमेशकी पत्नी बासमतिले विजयलाई घरमा बोलाएको अनुसन्धानले देखाएको छ । तर रमेश अचानक सोही रात विवाहबाट फर्केर घर आउँदा एउटै कोठामा आफ्नी श्रीमतीसँगै विजयलाई देखे । रमेश र उनका भाइ अनिलले विजयलाई निर्घात रुपमा कुटपिट गरे । कुटपिटपछि विजयको सोही राति रमेशकै घरमा मृत्यु भयो। बासमति र भाइ अनिलको सहयोगमा रमेशले विजयको शव घर नजिककैको पोखरीमा फालेको प्रहरीको अनुसन्धानमा खुलेको छ । घटनाको चार दिनपछि मात्र प्रहरीले कपिलवस्तु नगरपालिका वडा नं ८ पूर्व डिही बेलौहास्थित सरकारी पोखरीमा विजयको शव फेला पारेको प्रहरी नायब उपरीक्षक भण्डारीले बताए । ""घटना बारे थप अनुसन्धान गर्दा अनैतिक प्रेम सम्बन्धका कारण बासमतिले पति नभएको मौकामा विजयलाई घरमा बोलाइन् । तर सोही राति अचानक उनका पति अनिल घरमा आएका कारण घटना घट्यो प्रहरी नायब उपरीक्षक भण्डारीले भने । पक्राउ परेका तीन जनामाथि कर्तव्य ज्यान मुद्दामा थप अनुसन्धानका लागि जिल्ला अदालतबाट म्याद थप गरी जिल्ला प्रहरी कार्यालयमा थुनामा राखिएको प्रहरी उपरीक्षक नवराज अधिकारीले बताए । घटनालाई आत्महत्या जस्तो देखाउने प्रयास गरिए पनि प्रहरीको सुक्ष्म अनुसन्धानबाट घटना हत्या भएको प्रहरीले ठहर गरेको छ ।"
"कांग्रेस दक्षिणपन्थी होइन, ओलीजी वामपन्थी होइन : प्रचण्ड","काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले कांग्रेस दक्षिणपन्थी नभएको बताएका छन्। बिहीबार विपक्षी गठबन्धनले सम्पादकसँग गरेको अन्तरक्रियामा बोल्दै प्रचण्डले यस्तो बताएका हुन्। बरु प्रधानमन्त्री एवम् नेकपा (एमाले) अध्यक्ष केपी ओली वामपन्थी नभएको उनको तर्क छ। प्रधानमन्त्री ओलीले प्रचण्ड, वरिष्ठ नेता माधवकुमार नेपालमाथि दक्षिणपन्थी शक्तिसँग सहकार्य गरेर वामपन्थी सिध्याउन लागेको भन्दै लगाएको आरोपको खण्डन गर्दै प्रचण्डले यस्तो बताएका हुन्। उनले राष्ट्रको स्वतन्त्रता र सार्वभौमिकताको रक्षाका लागि गठबन्धनको साझा एजेण्डा रहेको उल्लेख गरे। कांग्रेस सधै संविधान र लोकतन्त्र बचाउन हिँडेको छ। केपी ओली संविधान र लोकतन्त्र सिध्याउन हिँड्नुभएको छ, प्रचण्डले भने, कांग्रेसले ओलीजीलाई विदेशीको टाङमुनि छिरेको भनेको छ। ओलीजी विदेशी दलालको टाङमुनि नै हुनुहुन्छ भनेको छ। त्यसैले कांग्रेस दक्षिणपन्थी र ओलीजी वामपन्थी होइन। प्रचण्डले नेपालको राजनीतिक पृष्ठभूमि उल्लेख गर्दै राजनीतिक आन्दोलनको इतिहास हेर्नसमेत सुझाव दिएका छन्। संविधान बनाउने बेलामा, निर्वाचन बनाउने बेलामा र गठबन्धन बनाउने बेलामा लोकतन्त्र, संविधान र राष्ट्रको पक्षमा जस्तोसुकै त्याग गर्नेगरी सहकार्य भएको उनले बताए। हामी राष्ट्र र लोकतन्त्रको निम्ति जहाँ जानुपर्छ जान्छौँ प्रचण्डले राष्ट्र र लोकतन्त्रका निम्ति जहाँ जानुपर्छ त्यहाँ जान तयार रहेको बताए। हामी राष्ट्र र लोकतन्त्रको निम्ति जहाँ जानुपर्छ जान्छौँ, प्रचण्डले भने, हामी पाँच दल र पाँच पूर्वप्रधानमन्त्री जस्तोसुकै चुनौती र त्याग गर्ने अवस्था आए पनि गर्ने भनेर अगाडि बढेका छौँ। पाँच पूर्वप्रधानमन्त्रीले राष्ट्रियताको विषयमा प्रश्न उठाउनु स्वभाविक भएको बताए। उनले पाँच पूर्वप्रधानमन्त्रीको विज्ञप्ति नेपाल र नेपालीको चिन्ताको विषयमा केन्द्रित भएकाले त्यसमा थप टिप्पणी आवश्यक नभएको बताए। प्रचण्डले विपक्षी गठबन्धन दीर्घकालीनमा शंका नगर्नसमेत अनुरोध गरेका छन्। राजनीतिक र सैद्धान्तिक धरातलमा उभिएर गठबन्धन बनेको भन्दै उनले सम्पादकहरुसँग यस्तो प्रतिवद्धता जनाएका हुन्। सबैसँग न्युनतम सहमति बनेको संविधान, लोकतन्त्र, राष्ट्रियता र जनताको पक्षमा उभिन सबै तयार रहेको भन्दै उनले गठबन्धनमाथि शंका नगर्न आग्रह गरेका हुन्। प्रधानमन्त्रीबाट राष्ट्रिय हितमा आँच पुग्ने कार्य भए : सभापति देउवा गल्ती स्वीकार गरेर आउँनुहुन्छ भने ओलीलाई स्वागत छ : माधवकुमार नेपाल प्रचण्डले ओलीलाई हटाउन वा चुनाव जित्नमात्र गठबन्धन नबनेको दाबी गरे। एउटा चुनाव जित्न वा ओली हटाउनका लागि मात्रै नभएर दीर्घकालीन रुपमा संविधान, लोकतन्त्र र राष्ट्रियता जोगाउन गठबन्धन निरन्तर रहन्छ, प्रचण्डले भने। प्रचण्डले गठबन्धनमा सहभागी कांग्रेस, माओवादी, जनमोर्चा, जसपा उपेन्द्र यादवलाई समस्या नभएको प्रष्ट पारे। उनले यसअघिसमेत यादवसँग सहकार्य भएको भन्दै त्यसले अझ सजिलो बनाएको सुनाए।"
प्रदेश मन्त्रिपरिषद् समावेसी बनाउन रिट,"धनुषा : प्रदेश नम्बर २ का मुख्यमन्त्री लालबाबु राउतको सिफारिसमा प्रदेश प्रमुख डा राजेश झाबाट गरिएको मन्त्रिपरिषद् विस्तार समावेशी नभएको जिकिर गर्दै उच्च अदालत जनकपुरधाममा रिट दर्ता भएको छ । उच्च अदालत जनकपुरमा दायर भएको रिट निवेदनमा प्रदेश प्रमुख, मुख्यमन्त्री तथा मन्त्रिपरिषद्को कार्यालय, मुख्यमन्त्री लालबाबु राउत, भौतिक पूर्वाधार विकास मन्त्री रामसरोज यादव, खानेपानी तथा ऊर्जा विकास मन्त्री ओमप्रकाश शर्मा र महिला, बालबालिका, युवा तथा खेलकुद मन्त्री वीरेन्द्रकुमार सिंहलाई विपक्षी बनाएर उत्प्रेषणयुक्त परमादेशलगायत अन्य आवश्यक र उपयुक्त आदेश जारी गरी पाउन भनि माग गरिएको छ । एडभोकेसी फोरमका प्रदेश २ संयोजक समेत रहेका अधिवक्ता राजकुमार महासेठ र अमित कुमार पण्डितले नेपालको संवैधानिक व्यवस्थाको प्रभावकारी कार्यान्वयन एवं सार्वजनिक सरोकारको रुपमा रहेको मौलिक हक समेतको कार्यान्वयनको लागि संविधानका विभिन्न धाराबमोजिम समावेशीताको पालना हुनुपर्ने जिकिर गरिएको छ । प्रदेशमा गत जेठ २६ गते मन्त्रिमण्डल हेरफर भएको थियो । नगरसभामा अवरोध धनुषाको मिथिला नगरपालिकाको आठौं नगरसभाको क्रममा स्थानीयबासीले विरोध गरेका छन् । ढल्केवरमा नगरपालिकाको नगरसभा शुरु भएपछि स्थानीयबासीले आफ्ना माग सम्बोधन गराउन प्लेकार्ड र ब्यानरसहित नाराबाजी गर्दै कार्यक्रमस्थल पुगेका थिए । कार्यक्रमस्थल घेराउ भएपछि प्रमुख हरिनारायण महतो आवेशमा आउँदा स्थिति तनावग्रस्त भएको थियो । नेपाल सरकारले मिथिला नगरपालिकाको ढल्केवरलाई तोकेर ट्रमा सेन्टर निर्माणका लागि बजेट विनियोजन गरेको केही दिनपछि सो ट्रमा सेन्टर अन्यत्र सार्ने निर्णय गरेको खबर बाहिरिएपछि ढल्केवरबासी आन्दोलित भएका छन् । रासस"
असार १७ गते राष्ट्रिय सभाको अधिवेशन आह्वान,काठमाडौं : राष्ट्रपति विद्यादेवी भण्डारीले राष्ट्रिय सभाको अधिवेशन आह्वान गरेकी छन्। बिहीबार राष्ट्रपति भण्डारीबाट मन्त्रिपरिषद्को सिफारिसमा नेपालको संविधानको धारा ९३ को उपधारा (१) बमोजिम राष्ट्रिय सभाको अधिवेशन आह्वान भएको हो। राष्ट्रपति कार्यालयका प्रवक्ता रुपनारायण भट्टराईका अनुसार असार १० गतेको मन्त्रिपरिषद्को सिफारिस अनुसार असार १७ गते दिउँसो ४ बजेका लागि राष्ट्रपतिबाट अधिवेशन आह्वान भएको हो।
फिलिपिन्सका पूर्वराष्ट्रपति बेनिग्नोको निधन,मनिला: फिलिपिन्सका पूर्वराष्ट्रपति बेनिग्नो अक्विनो (तेस्रो)को ६१ वर्षको उमेरमा निधन भएको छ । क्वेजोन सहरस्थित अस्पतालमा उपचारको क्रममा उनको बिहीबार निधन भएको हो । न्योन्यो नामले समेत चिनिने अक्विनो २०१० देखि २०१६ सम्म देशको १५औं राष्ट्रपति बनेका थिए । राजानी मनिला नजिकै क्यापिटल मेडिकल सेन्टरमा उनको बिहीबार निधन भएको स्थानीय मिडियाले जनाएका छन् । अक्विनोले राजनीतिमा प्रवेश गर्नुअघि पारिवारसँग मिलेर १९९८ मा चिनी व्यवसाय गरेका थिए । उनी २००७ मा सिनेटर हुनुभन्दा अघि प्रतिनिधिसभामा तीन पटकसम्म सदस्य थिए । उनी प्रजातन्त्रवादी नेता सिनेटर बेनिग्नो निन्यो अक्विनो र पूर्व राष्ट्रपति काराजोनका एक मात्र छोरा समेत थिए । उनका पिताले तानाशाह फर्डिनान्ड मार्कोसको विरोध गर्ने क्रममा अमेरिका निर्वासित जीवन भोग्नु परेको थियो । जसलाई १९८३ मा अमेरिकाबाट फर्किने क्रममा हत्या गरिएको थियो । १९८७ मा उनकी आमा देशको राष्ट्रपति थिइन् । मनिलास्थित उनको निवास मलाकानांग दरबारमा विद्रोहीहरुले हमला गर्दा अक्विनो बचेका थिए । अक्विनोकी आमाको २००९ को अगस्टमा निधन भएको थियो । उनले १९८६ देखि १९९२ सम्म राष्ट्रपतिको पद सम्हालेकी थिइन् ।
गल्ती स्वीकार गरेर आउँनुहुन्छ भने ओलीलाई स्वागत छ : माधवकुमार नेपाल,"काठमाडौं : नेकपा (एमाले)का वरिष्ठ नेता माधवकुमार नेपालले पार्टी अध्यक्ष एवम् प्रधानमन्त्री केपी ओलीले गल्ती सच्याएर आए स्वागत गर्ने बताएका छन् । बिहीबार सम्पादकसँगको अन्तरक्रियामा बोल्दै नेता नेपालले यस्तो बताएका हुन् । पार्टी अध्यक्ष एवम् प्रधानमन्त्री केपी ओलीले गल्ती सच्याउन विपक्षी गठबन्धनमा सहभागी भएको भन्दै नेता नेपालले यस्तो बताएका हुन् । नेपालले आफूहरु पनि मानिस भएको र कहिलेकाही गल्ती हुने भन्दै राष्ट्रिय हितप्रति भने सचेत रहेका बताए । उनले ओलीले गल्ती स्वीकार गरेर आए स्वागत गर्ने प्रष्ट पारे । हामी पनि मान्छे हौँ, कहिलेकाहीँ गल्ती हुन्छ, नेपालले भने, गल्ती स्वीकारेर आउनुहुन्छ भने केपी ओलीलाई स्वागत छ । देश र जनताको हितका लागि दृढताका साथ विपक्षी गठबन्धनमा सहभागी भएको उनको भनाइ छ । पदका लागि होइन कसरी हाम्रो देशको स्वाधिनता र स्वाभिमानको रक्षा हुन्छ भन्ने कुरामा हाम्रो चिन्ता छ, नेता नेपालले भने, हामी केपी ओलीले गरेका गल्ती सच्याउन लागेका छौँ । नेता नेपालले ओलीले गरेको कारवाहीको कुनै अर्थ नभएको प्रष्ट पारे । विपक्षी गठबन्धन संविधान, स्वाधिनता र स्वाभिमानको रक्षाका लागि अगाडि बढेको भन्दै उनले सकारात्मक सोच हुनेसँग सहकार्य हुनेसमेत प्रष्ट पारेका छन् । हामी संविधान र लोकतन्त्र जोगाउन सकारात्मक सोच राख्ने सबैसँग हातेमालो गर्न तयार छौँ, नेता नेपालले भने ।"
नाकामा छैन कडाइ : खेत रोप्न भारतीय श्रमिक,परासी : भारतसँग सिमाना जोडिएका नाकाबाट आउजाउमा रोक लगाइए पनि पश्चिम नवलपरासीका विभिन्न नाकाबाट खेत रोप्ने भारतीय मजदुरहरू (खेताला) ओइरो लगाएर जिल्ला भित्रिएका छन् । जिल्ला प्रशासनले असार १४ गतेसम्मका लागि निषेधाज्ञा लगाएको छ । तर भारतको बिहार र उत्तर प्रदेशका विभिन्न ठाउँबाट खेत रोप्न आएका मजदुरहरू निर्वाध रूपमा कामको खोजीमा हिँडिरहेका छन् । ससाना बालबालिकासहित बोकेर आएका भारतीय मजदुरहरूको संख्या करिब २ हजार बढीको हाराहारी छ । केहीले काम पाएका छन् । अधिकांशले काम पाएका छैनन् । काम नपाएका मजदुरहरू बजार क्षेत्रका सडक पेटीमा पुगेर काम दिने किसानहरूको प्रतीक्षामा बसिरहेका छन् । अहिले हामी धेरैको संख्यामा छौं । काम पाएका छैनौं । के खाने भनेर पिरोलिँदै सडक पेटीमा बस्न बाध्य छौं । बिहारको खटौलीबाट आएका भारतीय मजदुर मुन्ना मुसहरले भने । हरेक वर्ष खेत रोप्ने कामको खोजीमा यसरी नै भारतीय मजदुरहरू जिल्ला भित्रिने गरेका छन् । यस वर्ष पनि उनीहरू त्रिवेणी र महेशपुर नाकाबाट जिल्ला भित्रिएका हुन् । आउजाउमा कडाइ भएपछि उनीहरू प्रमुख नाकाबाट नभई अन्य बाटो भएर आउने गरेका छन् । भारतमा भन्दा नेपालमा ज्याला बढी पाइने भएकाले रोपाइँको समयमा नेपाल आउने गरेको उनीहरू बताउँछन् । खेत रोपाइँको समयमा मजदुर नपाइने र भारतीय मजदुरहरूले बढी काम गर्ने भएकाले नेपाली किसानका लागि भारतीय मजदुरहरू रोजाइमा पर्ने गरेका छन् । भारतीय मजदुर लिन केही किसान सिमानामै पुग्ने गर्दछन् भने केही किसानहरू बाटोमा हिँड्दै गरेका मजदुरलाई रकम तय गरेर लैजाने गर्छन् । भारतीय मजदुरहरूलाई दैनिक ३ सयदेखि साढे ३ सय भारतीय रुपैयाँ ज्याला दिने गरिएको छ । त्यसरी खेत रोप्न जाने मजदुर र किसानबीच दुई छाक खाना र ज्यालासँगै रक्सी अनिवार्य दिनुपर्ने सर्त राखिएको हुन्छ । तर सर्तअनुसार रकम दिने नगरेको मजदुरको गुनासो छ । काममा लैजाने बेलामा दैनिक ३ सय ५० रुपैयाँ र एक सीसी रक्सी (३ सय एमएल) दिन्छु भनेर लग्छन् । तर दिने बेलामा रक्सी त परै जाओस् ज्याला पनि घटाएर २ सय ५० देखि ३ सयभन्दा दिदैंनन् । खाना भने दुवै छाक दिने गरेका छन् । उत्तर प्रदेश कुशीनगरबाट आएका भारतीय मजदुर दिनेश भारतीले भने । नेपाली खेतालाहरूले बिहान ८ बजेदेखि साँझ ५ बजेसम्म काम गर्छन् । भारतीयहरूले भने बिहानै ५ बजेदेखि राति ७८ बजेसम्म काम गर्छन् । दुवै खेतालाहरूको ज्याला बराबरजस्तै छ । तर एक जना भारतीयले दुई जना नेपालीबराबरको काम गर्ने भएकाले उनीहरूलाई खोज्ने गरिएको रामग्रामका किसान रामकिसुन यादवले बताए । नाकाको आउजाउमा रोक लगाइए पनि लुकेर आउँदा समस्या भएको प्रमुख जिल्ला अधिकारी धर्मेन्द्र मिश्रले बताए । ठूलो संख्यामा आएका भारतीय मजदुरहरूले अहिले टाउको दुखाइको विषय बनाएका छन् । एन्टिजेन परीक्षण गरेर काम गर्न दिने वा उनीहरूकै घरतर्फ फर्काउनेबारे छलफल भइरहेको छ । प्रजिअ मिश्रले भने ।
जगत बगरका तीन घरमा बूढीगण्डकी पस्यो,"गोरखा : चुमनुब्री गाउँपालिका ३ जगत बगरका तीन घरमा बूढीगण्डकी पसेको छ। बुधबार रातिदेखि आएको अबिरल वर्षापछिको बाढी त्यहाँका तीन घरमा बूढीगण्डकी पसेको स्थानीय कुशल घलेले जानकारी दिए। नदी बढिरहेको छ। घरभित्र पानी पसिसकेको छ, उनले भने, घरका मान्छेले यहाँको भत्काएर काठपात झिकिरहेका छन्। एकहप्ताअघि आएको बाढीपछि स्थानीयबासी घर छाडेर विस्थापित भइसकेका उनले बताए। यसअघि २०७२ सालको बाढीले यहाँका सात घर विस्थापित भएर भालुवनमा पुनस्थापित भएका थिए। बाँकी रहेको विशाल गुरुङ, विशाल घले र धनबहादुर गुरुङको घर परिवार पनि अहिले विस्थापित भएका हुन्। उनीहरु भागेर माथिल्लो बगरमा बसोबास गरेका छन्। अघिल्लो हप्ता जगतभन्दा केही माथिको सल्लेरीको छ घर बूढीगण्डकीले बगाएको थियो। त्यतिबेला हेलिकोप्टर चढेर सल्लेरी हेर्न आएका सिडियो र एसपीलाई हाम्रो टोल पनि जोखिम छ हेरिदिनुपर्यो भनेर अनुरोध गरेका थियौँ तर उहाँहरुले मान्नु भएन, स्थानीय पीडित सरिता घलेले भनिन्, गाउँपालिकाका प्रमुख, उपप्रमुखलाई पनि भनेका थियौँ। उहाँहरुले पनि मान्नु भएन। अहिले यस्तो भयो। माथिल्लो बगर पनि अहिले जोखिम भइसकेको उनले बताइन्।"
'देउवालाई ७६ (५) अनुसार प्रधानमन्त्री नियुक्त गरेर संसद् बोलाउनुपर्छ',"काठमाडौं : वरिष्ठ अधिवक्ता रमण श्रेष्ठले प्रतिनिधिसभाका सदस्य शेरबहादुर देउवाले संविधानको धारा ७६ (५) अनुसार १४९ सांसदको हस्ताक्षरसहित प्रधानमन्त्रीमा दाबी गरेका अवस्थामा राष्ट्रपतिले उनलाई सो पदमा नियुक्त गर्नुपर्ने जिकिर गरेका छन्। प्रतिनिधिसभा विघटनको खारेजी र देउवालाई प्रधानमन्त्रीमा नियुक्तिको माग गर्दै सर्वोच्च अदालतमा परेको रिट निवेदनमाथि संवैधानिक इजलासमा भएको सुनुवाइका क्रममा बहस गर्दै उनले प्रधानमन्त्री बन्नका लागि आवश्यक बहुमतसहितका सांसदको हस्ताक्षरसहितको दाबी पेश गर्दा सो पदमा नियुक्त नगरेर संविधानको उल्लंघन भएको बताए। सर्वोच्च अदालतका पछिल्ला फैसलाले विकृत संसदीय प्रणाली सुधार गरेको उनको भनाइ थियो । 'प्रधानमन्त्री रहनेनरहने भन्ने होइन, संविधानसभाले बनाएको संविधान असफल भयो भने जिम्मा कसले लिन्छ ?', उनले प्रश्न गरे, धारा ७६ का सबै अधिकार मैले जे गरे नि हुने भन्ने राष्ट्रपतिलाई भयो । सदनप्रति उत्तरदायी हुनु नपर्ने त्यो अधिकार उहाँलाई छ त ?' प्रधानमन्त्री कार्यालयबाट अघिल्लो पटक र यसपटक फरकफरक लिखित जवाफ दिइएको जिकिर गर्दै उनले १४९ जनाको हस्ताक्षरसहित दाबी पेश गरेपछि राष्ट्रपतिले संविधानको धारा ७६ (५) अनुसार प्रधानमन्त्री देउवालाई नियुक्त गरेर संसद् बोलाउनुपर्ने जिकिर गरे। झण्डै ५० मिनेट बहसमा उत्रिनुभएका श्रेष्ठले संविधानको धारा (७६) ५ मा आइपुग्दा सांसद स्वतन्त्र हुने जिकिर गरे । सरकार गठनका अन्य विकल्पमा दलको संलग्नता संविधानमा नै निर्दिष्ट गरिएको उल्लेख गर्दै उनले दलको संलग्नतामा सरकार बन्न नसकेपछि स्वतन्त्र सांसदको हैसियतमा प्रधानमन्त्री बन्न सक्ने गरी (७६)५ को व्यवस्था गरिएको बताए। 'धारा ७६ (५) सांसदहरुलाई दिइएको ब्रह्मास्त्र हो । उपधारा ५ अनुसार सांसदहरुले अन्तिमसम्म पनि सरकार दिएर संसद् जोगाउन सक्छन्', उनले भने, 'जहाँ सांसदहरुले स्वतन्त्र रुपमा सरकार बनाएर संसद् जोगाउन सक्छन् । धारा ७६ (५) अनुसार दलको समर्थन चाहिने, अर्को दलका नेतालाई प्रधानमन्त्री बनाउन हस्ताक्षर गर्न नपाउने भन्ने तर्कै हुन सक्दैन ।' वरिष्ठ अधिवक्ता हरिहर दाहालले १४९ सांसदको हस्ताक्षरभन्दा बलियो आधार के हुन्छ भनी प्रश्न गरे । उनले भने, 'प्रतिनिधिसभा रातारात विघटन भयो, बिहान पनि पर्खिएन । दुई मिनेट ढिला भयो भने त बर्बादै हुन्छ कि जस्तो गरियो । राष्ट्रपतिले जसरी भए पनि केपी शर्मा ओलीलाई प्रधानमन्त्रीमा टिकाइराख्न खोज्नुभयो, रातारात भए पनि प्रधानमन्त्रीको पद जोगाउनुपर्यो उहाँहरुलाई ।' रासस"
कमलामाईको नीति तथा कार्यक्रम : जेष्ठ नागरिकलाई नि:शुल्क दाँतदेखि दैनिक एक लिटर दूध वितरण,"सिन्धुली : कमलामाई नगरपालिका सिन्धुलीले आर्थिक वर्ष ०७८०७९ को नीति तथा कार्यक्रममा जेष्ठ नागरिकलाई दाँत हाल्नेदेखि दैनिकी एक लिटर दूध निशुल्क वितरण गर्नेसम्मका कार्यक्रम ल्याएको छ । नगरपालिकाले नीति तथा कार्यक्रममार्फत बृद्धबृद्धाको सम्मानका विशेष कार्यक्रम ल्याएको हो । जेष्ठ नागरिकलाई नयाँ दाँत राख्ने व्यवस्थादेखि १ सय वर्ष नाघेका वृद्धवृद्धालाई दैनिक एक लिटर दूध निशुल्क उपलव्ध गराउने कार्यक्रमममा उल्लेख छ । त्यस्तै, सुखी नगरबासी र समृद्ध नगर कार्यक्रमलाई निरन्तरता दिएका छन् भने नगर स्वरोजगार कार्यक्रमअन्तर्गत विनाधितो बिनाव्याज कार्यलाई पनि निरन्तरता दिइएको कमलामाई नगरपालिकाका मेयर खड्गबहादुर खत्रीले जानकारी दिए । सुत्केरी महिलाको सम्वेदनालाई मध्यनजर गर्दै सुत्केरी महिलाको पीडामा साथ दिन हरेक सुत्केरी महिलालाई २ (दुई) केजी घ्यू उपलब्ध गराइनेछ । यस्तै दुईवटी मात्र छोरी जन्माउने दम्पतीलाई सम्मान गरिने समेत कार्यक्रमहरु समावेस गरिएको छ, उनले भने । सीटी हल निर्माण, गायक कृष्ण विक्रम थापाको शालिक निर्माण, जातजाती संग्राहलय निर्माण, निरोगी नगरबासी, स्वस्थ नगर भन्ने नारालाई साकार पार्न खाली रहेका सरकारी भवनहरु वा अन्यमा व्यायामशाला, योगशाला निर्माण गर्ने नीति लिइएको छ । कोभिड१९ को कारण व्यवसायमा परेको प्रभावलाई मध्य नजर गर्दै नगरपालिकाभित्र संचालित व्यापार व्यवसायको हकमा आव २०७७७८ सम्म सबै बक्यौता कर तिरेका करदाताहरुलाई आगामी आर्थिक वर्ष २०७८८९ को व्यवसाय करमा सतप्रतिशत १०० प्रतिशत छुट दिइने पनि व्यवस्था गरिएको छ, उनले थपे । नीति तथा कार्यक्रमहरु सर्वसम्मत रुपमा पास गरिएको छ भने आगामी आर्थिक वर्षको वजेट बिहिबार दिउँसो सार्वजनिक गर्ने कार्यक्रम रहेको छ । नगर सभाबाट सर्वसम्म पारित केही नीति तथा कार्यक्रम। बा आमाको मुस्कान नगरपालिकाको खुशी यस कार्यक्रममा नगरक्षेत्र भित्रका जेष्ठ नागरिकलाई पुरै नयाँ दात राख्ने व्यवस्था मिलाईनेछ । नगरभित्रका १०० (सय) वर्ष नाघेका बा आमालाई उहाँहरुको सम्मान र स्वास्थ्यलाई ध्यान दिदै दैनिक १ एक) लिटर दुधको व्यवस्था गरिनेछ । सुखी नगरवासी र समृद्ध नगर ९ यस कार्यक्रममा श्रमिक र मजदुर विमालाई निरन्तरता दिइनेछ । नगर स्वरोजगार कार्यक्रम अन्तरगत विना धितो बिना ब्याज ऋण कार्यलाई आगामी बर्ष पनि निरन्तरता दिइनेछ । सुत्केरी महिलाहरुको संम्वेदनालाई मध्यनजर गर्दै उहाँहरुको पीडामा साथ दिन हरेक सुत्केरी महिलालाई २ (दुई) केजी घ्यू उपलब्ध गराइनेछ । व्यवसायिक रुपमा काम गर्ने किसानलाई नगरपालिकाको सम्मानः किसानलाई उत्पादनको आधारमा अनुदान । एक घर एक करेशाबारी यस कार्यक्रममार्फत पकेट क्षेत्रमा व्यावसायिक तरकारी अभियान संचालन गरिनेछ । स्वस्थ मजदूर, स्वच्छ श्रम यस कार्यक्रममा श्रमिक र मजदुर विमालाई निरन्तरता दिइनेछ । सुखी नगरवासी र समृद्ध नगर यस कार्यक्रममा नगरपालिकाको वडाहरुमा योग शिविर संचालनको नीति लिइनेछ । निशल्क कानुनी सहयाता कार्यक्रम सीटी हल निर्माण गायक कृष्ण विक्रम थापाको शालिक निर्माण गर्ने जातजाती संग्राहलय निर्माण निरोगी नगरबासी, स्वस्थ नगर भन्ने नारालाई साकार पार्न खाली रहेका सरकारी भवनहरु वा अन्यमा व्यायामशाला, योगशाला निर्माण गर्ने नीति लिइनेछ । आशालाग्दा अभ्यास र प्रयास गरे परिवर्तन सम्भव छ भन्ने मान्यता स्थापितका लागि शैक्षिक प्रणालीलाई जिम्मेवार, जवाफदेही, पारदर्शी, नतिजामुखी र उत्तरदायी बनाउँदै नगरपालिकालाई शैक्षिक क्षेत्रको हबको रुपमा विकास गरिनेछ । कृषिसँग सम्बन्धित समस्याहरु तथा अन्य सूचनाहरु घरमानै रहेर किसानका समस्याहरुको हल गर्नको लागि टोल फ्रि नम्बरको ब्यवस्थापनको नीति लिइने छ । धान, मकै, आलु आदिमा वीउ वीजनमा दिँदै आएको ५० प्रतिशत अनुदानलाई निरन्तरता दिइनेछ । कृषकलाई दुध उत्पादनमा केही प्रतिशत अनुदान दिने नीति लिइनेछ । पशु सुत्केरी भत्ताको रुपमा प्रत्येक सुत्केरी गाई भैसींलाई रु २ हजारका दरले दिँदै आएको अवस्थामा सो कार्यलाई निरन्तरता दिइनेछ । अति न्यून पारिश्रमिक सहित पठन पाठनमा संलग्न बालविकास केन्द्रका सहयोगी सहजकर्ताहरुलाई निश्चित मापदण्ड निर्माण गरी थप प्रोत्साहन रकमलाई निरन्तरता दिइनेछ । बढीमा दुई मात्र छोरी जन्माउने दम्पतीलाई सम्मान गर्ने नीति लिइनेछ । समाजका जेष्ठ नागरिककालागि विश्राम भवन निर्माण कार्यलाई निरन्तरता दिइनेछ । शैक्षिक वेरोजगार नगरबासीहरुलाई साना तथा मझौला उद्योगव्यबसाय संचालन गर्न आवश्यक पर्ने सीप, पूँजीको प्रबन्ध गर्न नगर स्वरोजगार कार्यक्रम संचालन गरि ऋण लगानी गरिएको छ , नगर स्वरोजगार कार्यक्रमलाई निरन्तरता दिइनेछ । करको दायरालाई बढाउँदै लैजाने नगरको नीति भए अनुसार आर्थिक वर्ष २०७८८९ मा नयाँ व्यवसाय दर्ता निशुल्क गरिने व्यवस्था मिलाईनेछ । कोभिड१९ को कारण व्यवसायमा परेको प्रभावलाई मध्य नजर गर्दै नगरपालिकाभित्र संचालित व्यापार व्यवसायको हकमा आ।व। २०७७७८ सम्म सवै बक्यौता कर तिरेका करदाताहरुलाई आगामी आर्थिक वर्ष २०७८८९ को व्यवसाय करमा सतप्रतिशत १०० प्रतिशत छुट दिइनेछ । नगरपालिका भित्र नमुना सामुदायिक विद्यालय र आवासीय विद्यालय संचालन गरिएको छ । यसलाई थप ब्यवस्थित गर्न कार्यविधिहरु वनाइनेछ, आगामी दिनमा अरु विद्यालयमा पनि कार्यक्रम विस्तार गरी एक वडा एक नमुना विद्यालय संचालन गर्ने नीति लिइनेछ । प्रत्येक माध्यमिक बिद्यालय, एक आइसिटी, एक बिज्ञान प्रयोगशाला, पुस्तकालय कार्यक्रम अन्तर्गत २६ वटा माविमध्ये ९ वटामा आइसिटी, ८ वटामा बिज्ञान प्रयोगशाला, १० वटामा पुस्तकालय संचालन भएको छ । बाँकीमा गरिने नीति अबलम्वन गरिनेछ । संस्थागत विद्यालयसंग लिइँदै आएको कक्षा ८ को परीक्षा शुल्कमा छुट दिने नीति लिईनेछ । बावुआमा नभएका बालबालिकालाई छात्रबृति उपलब्ध गराउने कार्यक्रमलाई निरन्तरता दिइनेछ । उत्कृष्ट कार्य सम्पादन गर्ने विद्यालय, विद्यालय व्यवस्थापन समिति, प्रअ एवम् शिक्षकहरुलाई पुरस्कृतसम्मानित गर्ने कार्यलाई निरन्तरता दिइनेछ । महिला पुरुष बराबरी, विकास निर्माणमा समान जिम्मेवारी भन्ने नीति अनुसार महिलालाई नगरको हरेक विकासात्मक कार्यहरुमा महिलाको सहभागितामा ५० (पचास) प्रतिशत अनिवार्य गरिनेछ । महिलाको सम्मान नै असल समाजको पहिचान भन्ने मान्यता स्थापित गरिने छ । म भ्रष्टचार गर्दिन, म भ्रष्टचार हुन दिन्न, म देश र जनताका लागि इमान्दार भएर काम गर्ने प्रतिज्ञा गर्दछु भन्ने प्रतिवद्धता पूर्णरुपमा कार्यान्वयनमा ल्याईनेछ । विकास निर्माण, सेवा प्रवाह लगायत सबै क्षेत्रमा सदाचार पद्धति अवलम्बन गरिनेछ । कोभिड १९ को संक्रमणका कारणले ज्यान गुमाएका परिवारजनलाई रु १५,००० (पन्ध्र हजार) नगरपालिकाले उपलब्ध गराइ आएकोमा सो कार्यलाई निरन्तरता दिइनेछ । सुत्केरी हुँदाको अवस्थामा चाहिन सक्ने रगत सहज र पूर्ण रुपमा निशुल्क उपलब्ध गराइनेछ । नगरपालिका अन्तरर्गत रहेका सवै स्वास्थ्य चौकीहरुलाई वर्थिङ सेन्टर सहितको सुविधा विस्तार गरिने नीति लिइनेछ साथै भिमान स्वास्थ्य चौकीमा एमवीवीएस चिकित्सक सहितको सेवा विस्तार गरिने छ । नगरक्षेत्र भित्र सुत्केरी भएका महिलालाई घर जान निःशल्क एम्बुलेन्स सेवा प्रदान गरिनेछ । सबै वडाहरुलाई विद्युतीय सञ्चारसँग जोड्ने अवधारणा प्रयोगमा ल्याउने नीति लिइनेछ ।"
"मन घोच्छ, शरणार्थी नभनियोस्","मनमा घोचिरहन्छ शरणार्थी भनिदिँदा, अब नभनियोस्। मान्छे ठाउँ फेर्छ, नाम फेर्छ, जात फेर्छ, धर्म फेर्छ यो उसको अधिकार हो। जंगबहादुर राणा निरंकुश शासक थिए होलान्। उनका सन्तानलाई त्यही विशेषणले बोलाउन सकिन्न, हुँदैन। सुहार्तो अर्का निरंकुश थिए होलान्। अब उनका नातिलाई त्यसै भन्न पाइन्छ र ? नेपालीले अमेरिका आएर यतैको नागरिकता लियो भने ऊ राष्ट्रियमूलमा नेपाली होला तर राष्ट्रियता अमेरिकी हुन्छ।मान्छे चलायमान छ। सर्ने मात्र होइन, मान्छे। परिवर्तनशील छ। हो, हिजोका दिनमा नेपालमा शरणार्थी जीवन बिताएको मानिस सधैंका लागि शरणार्थी हुँदैन। सन्दर्भ, कोरोना महामारी, नेपालको अवस्था, अमेरिकाबाट पुगेको सहयोगको। नेपाल जान नपाएर यतैबाट सहयोग गरिरहेका गायक रामकृष्ण ढकालले गरेको राहत संकलनबारे छापिएको समाचारले केही नेपालीभाषी भुटानी साथीहरूको मन दुख्यो। समाचार प्रयोग भएको शरणार्थी भन्ने शब्दप्रति उनीहरूको दुःखेसो हो। भयो के भने लकडाउनका कारण नेपाल फर्कन नपाएका उनले अमेरिकामै सहयोग संकलन अभियानको थालनी गर्दै पहिलो चरणमा १५ हजार २ सय ८८ अमेरिकी डलर नेपाल पठाए। उनको सक्रियतामा सञ्चालित सहयोग अभियानमा त्यहाँ रहेका नेपाली र नेपालीभाषी भुटानीले सहयोग गरेको समाचार सम्प्रेषण हुँदा नेपालीभाषी भुटानी लेखिनुको सट्टा भुटानी शरणार्थी लेखिएको थियो। नेपालबाट पुनर्स्थापना भएर अमेरिकालगायत आधा दर्जन बढी मुलुकमा पुगेका करिब १ लाख १५ हजार नेपालीभाषी भुटानी अब शरणार्थी होइन। म पनि त्यस वर्गमा पर्दिनँ। अरू पनि पर्दैनन्। हामी पुनर्स्थापित भुटानी, पुनर्वास गराइएका भुटानी, नेपालीभाषी भुटानी आदि यस्तै नामका भयौं। हो, नेपालमा अझै रहेका करिब ७ हजारलाई पक्कै शरणार्थी भन्न सकिन्छ। नेपालबाट शरणार्थी पुनर्स्थापना थालिएको १३ वर्ष पनि त भइसक्यो। अब पुनर्स्थापना रोकिएकै तीन वर्ष भयो। ९७ हजार त अमेरिकामै आएका छन्। स्थापित हुने होडमा नेपालीभाषी भुटानीले अमेरिकामा धेरै उन्नतिप्रगति पनि गरिसकेका छन्। नेपालीभाषी भुटानी अमेरिकी अन्तरिक्ष संस्था नासामा काम गर्न पुगेका छन्, व्यापार व्यवसायमा धेरै राम्रो गर्नेहरू पनि छन्। डाक्टरइन्जिनियर बनिसकेको यथार्थ पनि जाहेरै छ। यो सबै नेपालीभाषीका लागि गर्वको विषय पनि हो। अमेरिकामा एउटा चलन छ, एसियाबाट आएको मानिसलाई एसियाली अमेरिकी (एसियन अमेरिकन), अफ्रिकाबाट आएको मानिसलाई अफ्रिकी अमेरिकी, नेपालबाट आएकोलाई नेपाली अमेरिकी आदि भनिन्छ। यहाँ कुन हैसियत बोकेर को आयो खोजिँदैन। अहिलेको दुःखेसो पोख्नेमा कमल धिमाल पनि हुन्। यसै विषयलाई लिएर मध्यस्थकर्ताको काम गरिदिनुपर्ने भयो। गायक ढकाल धिमालका मनपर्ने कलाकार हुन्। तर उहाँको नाम जोडिएको समाचारमा शरणार्थी शब्द प्रयोग भएको पाइएपछि धिमाल निराश भए। आजकल समाचार सामाजिक सञ्जालमा साँच्चै जाल बनेर आउँछन्। थाहा नपाउँदै घाँटीमा बेरिन्छन् र अँठ्याउँछन्। यही भयो, गायक ढकाललाई। दुईजनालाईराखेर बीचमा बसें। मध्यस्थता गराउने प्रयासमा जुटे। यो मध्यस्थका क्रममा ढकालले शरणार्थी शब्द आफूले नभनेको बताए। वार्तालापमा पटकपटक उनले त्यसो भन्नै सक्दिनँ, भनेकै होइन भनेर जिकिर गरे। भुटानीमाझ धेरै कार्यक्रम गरेको छु, उहाँहरू नेपालीभाषा र संस्कृतिप्रति धेरै माया गर्नुहुन्छ, जगेर्ना गर्नुहुन्छढकाले भने। उनको बुझाइ भनाइ दुवै सही पनि छ। ढकालमा मात्र यो सन्दर्भ जोडेर नहेरौं। अरू कलाकारले पनि शरणार्थी शब्द प्रयोग गरेका उदाहरणधिमाललगायत धेरै नेपालीभाषी भुटानीले ख्याल गरेका छन्। उनीहरूको जिकिर अब शरणार्थीको बिल्ला नभिराइयोस् भन्ने हो। समाचार लेख्नेले पनि नेपाली माटोमा टेकेर सोच्नु भएन, परदेशिएपछिको पीडा महसुस गर्नुपर्छ। अब नेपाली मूलको अमेरिकी होला, बर्मेली नेपाली होला, नेपालीभाषी भुटानी होला, नेपालीभाषी भारतीय होला आदि। अमेरिकामा एउटा चलन छ, एसियाबाट आएको मानिसलाई एसियाली अमेरिकी (एसियन अमेरिकन), अफ्रिकाबाट आएको मानिसलाई अफ्रिकी अमेरिकी, क्यानडाबाट आएकालाई क्यानडियन अमेरिकन, नेपालबाट आएकोलाई नेपाली अमेरिकी आदि भनिन्छ। यहाँ कुन हैसियत बोकेर को आयो खोजिँदैन। खोजिन्छ त, ऊ कुन मूलको हो। हामी पनि यस्तै सम्मानजनक शब्द प्रयोग गर्न सिकौं। संसारभर रहेका नेपालीको भाइचारालाई जीवित राखौं। लेखक अमेरिकामा पुनर्स्थापित नेपालीभाषी भुटानीहुन्।"
प्रतिनिधिसभा विघटनविरुद्ध मुद्दामा दोस्रो दिनको बहस सुरु,"काठमाडौं : बुधबार हेर्दाहेर्दैमा राखिएको प्रतिनिधिसभा विघटनविरुद्ध मुद्दाको दोस्रो दिनको बहस सुरु भएको छ। विघटनविरुद्ध विपक्षी गठबन्धनका तर्फबाट नेपाली कांग्रेसका सभापति शेरबहादुर देउवासहित १४६ सांसदले दायर गरेको रिटमाथि दोस्रो दिनको बहस सुरु भएको हो। बुधबार बहस नसकिएपछि हेर्दाहेर्दैमा राखिएको थियो। बुधबार गठबन्धनका वरिष्ठ अधिवक्ता शम्भु थापा, बद्रीबहादुर कार्की र महादेवप्रसाद यादव तथा अधिवक्ता खम्बबहादुर खाती र गोविन्द बन्दीले बहस गरेका थिए। सर्वोच्चले निवेदकहरुलाई बहसका लागि १५ घन्टाको समय तोकेको छ। करिब चार घन्टा बहस भएकाले अब ११ घन्टा उनीहरुले बहस गर्ने छन्। बुधबार गठबन्धनको तर्फबाट बहस गर्ने कानुन व्यवसायीहरुले राष्ट्रपति विद्यादेवी भण्डारीमाथि खनिएका थिए। बहुमत सांसदले हस्ताक्षर गरेर समर्थन गरेको अवस्थामा संविधानको धारा ७६ (५) अनुसार शेरबहादुर देउवालाई प्रधानमन्त्री नियुक्त गर्ने आधार नपुगेको भन्ने राष्ट्रपतिको निर्णय स्वेच्छाचारी भएको दाबी गरेका थिए। उनीहरुले राष्ट्रपतिलाई संविधानको पालना र संरक्षण गर्ने अधिकार भएको तर उल्लंघन गर्ने अधिकार नभएको उल्लेख गरेका थिए। प्रतिनिधि सभा विघटन विरुद्धको मुद्दामा बुधबारदेखि सर्वोच्च अदालतको संवैधानिक इजलासमा सुनुवाइ सुरु भएको हो। निवेदक शेरबहादुर देउवा रहेको रिट निवेदनमाथि संवैधानिक इजलासमा बहस सुरु भएको हो। प्रधानन्यायाधीश चोलेन्द्रशम्शेर जबरासहित न्यायाधीश दीपककुमार कार्की, मीरा ढुंगाना, ईश्वरप्रसाद खतिवडा र आनन्दमोहन भट्टराईको संवैधानिक इजलासले विपक्षीका नाममा कारण देखाउ ओदश जारी गर्दै जेठ ९ बाट निरन्तर सुनुवाइका लागी मुद्दा पेश गर्न भनेका थिए। सर्वोच्च अदालतले राष्ट्रपति कार्यालयसहित विपक्षीको नाममा आदेश दिएको थियो। निवेदकको तर्फबाट बहसको सुरुवातका लागि कुल १२ घण्टा र पछि जबाफी बहसका लागि ३ घण्टासहित कुल १५ घण्टा मात्र समय अदालतले तोकेको छ। मुद्दामा पक्ष तथा विपक्षका गरेर ४ सय बढी कानुन व्यवसायीहरूले वकालतनामा दिएका छन्। नेपालको संविधानको धारा ७६ (५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
"मेरिङ्देन गाउँपालिकाको नमुना योजना: कोरोना नियन्त्रणमा २५ लाख, मयूर संरक्षणमा हेरालु","ताप्लेजुङ: ताप्लेजुङको मेरिङ्देन गाउँपालिकाले कोरोना यिन्त्रणका लागि २५ लाख रुपैयाँको कोष स्थापना गर्ने भएको छ । बुधबार सार्वजनिक आर्थिक वर्ष २०७८२०७९ को नीति तथा कार्यक्रम मार्फत् कोष खडा गर्ने योजना ल्याएको हो । कोरोना प्रभावित स्वास्थ्यकर्मीका लागि १० लाख रुपैयाँको जीवन बिमा गरिदिने, पटकपटक संक्रमित भए २० हजार रुपैयाँ स्वास्थ्य लाभ खर्च प्रदान गर्ने, फ्रनटलाइनमा खटिने कर्मचारीलाई शतप्रतिशत र अन्य स्वास्थ्यकर्मीलाई ५० प्रतिशत प्रोत्साहन भत्ता प्रदान गर्ने नीति तथा कार्यक्रममा उल्लेख छ । यसवाहेक पाठेघर खसेका महिलाहरुको निःशुल्क उपचार र शाल्यक्रिया समेत गर्ने गाउँपालिकाको योजना छ । गाउँपालिका उपाध्यक्ष कल्पना तुम्बाहाम्फेले आगामी आर्थिक वर्षका लागि ४१ करोड १६ लाख ४९ हजार रुपैयाँको बजेट प्रस्तुत गरिन् । चालुतर्फ २७ करोड ५८ लाख ३३ हजार र पुँजिगततर्फ १३ करोड ५८ लाख १६ हजार रुपैयाँ छ । मयूर संरक्षण गर्न हेरालु गाउँपालिकाले ३ नं वडाको तल्लो क्षेत्रलाई सुर्मादेवलडाँडाकागोने मयूर संरक्षण क्षेत्र घोषणा गरेको छ । सुन्दर पंक्षी मयूरको संरक्षण र संवर्द्धनलाई सामाजिक साँस्कृतिक आख्यानसँग जोड्ने, प्रचारप्रसार गरेर जैविक पर्यटन प्रवर्द्धन गर्ने योजना नीति तथा कार्यक्रममा छ । मयूरको आहार व्यवस्थापन र रेखदेख गर्न मयुर हेरालुको समेत व्यवस्था गरिएको छ । त्यस्तै १० लाख वा सोभन्दा माथिका सम्पुर्ण पूर्वाधार निर्माणका योजनाहरु इबिड बोलपत्र र ५ लाख माथीका योजनाहरु दरभाउपत्र मार्फत् मात्रै सञ्चालन गर्ने नीति लिएको छ । गाउँपालिकाको केन्द्रसम्म पक्की सडक पुर्याउन पहल गर्ने, वडा नं १,४,५,६ मा आगामी वर्षभित्रै केन्दीय प्रशारण लाइन पुर्याइने छ । साथै गाउँपालिकास्तरीय सडकहरुको नापी कार्यालयसँगको सहकार्यमा लगत कट्टाको व्यवस्था मिलाउने उल्लेख छ । गर्भवति तथा हजार दिने महिलाहरुलाई न्युनतम पोषण भत्ता प्रदान गर्ने लगायत कार्यक्रम सञ्चालन गरी घरमा शून्य सुत्केरी अभियानलाई व्यापक बनाउने, कुपोषणबाट अति प्रभावित बालबालिकाको स्वास्थ्यमा ध्यान दिइने, आधारभूत विद्यालय स्वास्थ्य पोषण कार्यक्रम पनि सञ्चालन गर्ने नीति तथा कार्यक्रममा उल्लेख छ । त्यस्तै पाठेघर खसेका तथा भिया रिएक्टिभ महिलाहरुको निःशुल्क उपचार तथा शाल्यक्रिया गर्ने योजना ल्याएको छ । विद्यालय भर्नादर शतप्रतिशत पुर्याउन विषेश शैक्षित प्रोत्साहन कार्यक्रम सञ्चालन गर्ने, परीक्षालाई मर्यादित बनाउन फरक विद्यालयको शिक्षकलाई केन्द्राध्यक्ष तोकेर गाउँपालिकास्तरिय परीक्षा सञ्चालन गर्ने निजी शिक्षक नियुक्ति बन्द गर्ने योजना गाउँपालिकको रहेको छ । स्थानीय मात्रिभाषाको पठनपाठनलाई निरन्तरता, हाइड्रो इञ्जिनियरिङ अध्ययनको लागि एक छात्र र एक छात्रालाई छात्रवृत्तिको व्यवस्था समेत गरेको छ । अलैचि र बङ्गुर पकेट, निशुल्क बिउविजन वितरण कार्यक्रम, कृषि संकलन केन्द्र निर्माण, पशुहरुको नश्ल सुधार, गोठ सुधार जस्ता कार्यक्रम सञ्चालन गर्ने गाउँपालिकाले नीति लिएको छ । खाम्लुङ स्वास्थ्य चौकीमा ५ शैय्याको अस्पताल निर्माण सुरु गर्ने, उपाध्यक्ष जस्तापाता कार्यक्रम सञ्चालन गर्ने, जातीय भेदभाव तथा छुवाछुत मुक्त गाउँपालिका घोषणा गर्ने योजना रहेको गाउँपालिका प्रमुख गणेश चोङ्वाङले बताए । जनप्रतिनिधिका ५ वर्ष नामक स्मारिका प्रशासन, गत फागुन १८ गते भएको आगलागिबाट क्षति पुगेको वडा नं ३ स्थित दोभान बजारलाई नयाँ नमुना दोभान बजार क्षेत्र घोषणा गर्ने समेत नीति लिइएको छ । गाउँसभाका सदस्यहरुले नीति तथा कार्यक्रममा उठाएका प्रश्नको गाउँपालिका प्रमुख गणेश बहादुर चोङवाङले जवाफ दिएका थिए ।"
"बर्खा याममा गरेको लतरपतर विकास, सबै बाढीले बगाउँछ","काठमाडौं : जब लाग्छ असार, तब हुन्छ हतार। हतारमा काम गर्दा हुन्छ लतरपतर। त्यसमा पनि बर्खायाम, जे संरचना बनायो, पानीले बगाउँछ। परार त्यसै गरियो। पोहोर त्यसै गरियो। यसपालि पनि त्यसै गरिँदैछ। हरेक वर्ष असारे भेलमा राज्यको ढुकुटी खन्याइन्छ। प्रायः त्यहीँ बगेर सकिन्छ। न विकास हुन्छ, न भएको पनि टिकाउ नै हुन्छ। ११ महिनासम्म सुस्ताएर बस्ने केन्द्रीय मन्त्रालयदेखि स्थानीय गाउँपालिकासम्म असार लागेपछि विकासमा हाँपझाँप गर्छन्। वर्षभरिको काम असार महिनामा मात्रै हुँदा उक्त महिनामा विकासे संरचना निर्माणको चाप थेगी नसक्नु हुन्छ। असार महिनामै चाप बढ्दा अनुगमन र नियमनकारीलाई पनि नियमन गर्न सम्भव हुन्न। असारमा गरिने विकासे कामको बजेटबाट ठेक्केदारले सरकारी इन्जिनियर र नियमनकारी निकायका साथै राजनीतिक दलका कार्यकर्ता र स्थानीय नेतालाई भागबण्डा लगाएपछि त्यस्ता कामको गुणस्तरमाथि प्रश्न चिन्ह पनि खडा हुन्न। अर्थात् असार महिनाभरमा हुने अधिकांश टालटुले विकासे कामको लगानी बालुवामा पानी खन्याएजस्तै हुन्छ। असार सुरु हुनासाथ करिब देशभरकै जिल्लामा विभिन्न प्रकारका विकासका दृश्यहरू असरल्ल देख्न थालिएको छ। टालटुले काम गरी बजेट सकाउन थालिएको छ। सडकमा माटो र ग्राभेल खन्याउने, ससाना पुलपुलेसा निर्माण गर्नेे, सडकमा कालोपत्रे र ढलान गर्ने क्रम सुरु भएको छ। हाट बजारमा टहरा निर्माण, पानी निकासका लागि ढल निर्माण, बालबालिकाका लागि पार्क निर्माणदेखि मठमन्दिर र धर्मशाला बनाउनेलगायत काम एउटै जिल्लामा दर्जनौं गाउँपालिका र नगरपालिकामा हेर्न सकिन्छ। ठेक्केदार, सरकारी इन्जिनियर, नियमनकारी निकाय, राजनीतिक दलका स्थानीय नेता कार्यकर्ता, सम्बन्धित मन्त्रालय मन्त्री र सचिवसम्मको मिलोमतोमा असारे विकास को धन्दा निक्कै फस्टाउँदो छ। असारे विकासको बजेटबाट सबैले आकर्षक भागभण्डा पाएका कारण सबै तै चुप मै चुप उखानजस्तै मौन बसेका छन्। वैशाखसम्म खर्च गर्न नसक्ने र जेठ लागेपछि बल्ल विकास निर्माणसम्बन्धी काम सुरु गरी असारमा त्यस्ता कामलाई तीव्रता दिने प्रवृत्तिले यो वर्ष पनि निरन्तरता पाएको छ। असार सुरु भएपछि सरकारको दैनिक औसत विकास खर्च जेठ मसान्तअघिभन्दा ३ गुनाले बढेको छ। महालेखा नियन्त्रकको कार्यालयअनुसार सरकारले जेठ मसान्तसम्म १ खर्ब ४३ अर्ब ८ करोड रुपैयाँ पुँजीगत खर्च गरेको छ। जेठ महिनाभर दैनिक औसत ४३ करोड ३५ लाख रुपैयाँ पुँजीगत खर्च भएको छ। तर, जब असार महिना सुरु हुन्छ, त्यो खर्च करिब ३ गुणाले बढ्दै गएको देखिन्छ। जेठको पहिलो सातादेखि असारको पहिलो सातासम्म पुँजीगत खर्चको चाप अत्याधिक भएको महालेखा नियन्त्रणको कार्यालयको तथ्यांकले देखाएको छ। असारमा औसत दैनिक १ अर्बभन्दा बढी रुपैयाँ खर्च भएको देखिन्छ। असार महिनामा एक दिनमै ३ अर्ब ७३ करोडसम्म पुँजीगत खर्च भएको छ। सरकारले असारको ८ गतेसम्म ९ अर्ब ८२ करोड ९३ लाख रुपैयाँ खर्च गरेको छ। जबजेठको अन्तिम सातासम्म भने १ खर्ब ४३ अर्ब ८ करोड रुपैयाँ पुँजीगत खर्चतर्फ सरकारले खर्च गरेको थियो। जुन विनियोजित पुँजीगत वार्षिक बजेटको ४०५४ प्रतिशत हो। सरकारले ८ गतेसम्म पुँजीगततर्फ १ खर्ब ५२ अर्ब ९२ करोड रुपैयाँ खर्च गरेको छ। यो खर्च कुल वार्षिक पुँजीगत बजेटको ४३३३ प्रतिशत हो। सरकारले चालू आर्थिक वर्षमा पुँजीगततर्फ कुल ३ खर्ब ५२ अर्ब ९१ करोड ७५ लाख रुपैयाँ विनियोजन गरेको थियो। अर्थविद् केशव आचार्यले राजनीतिक दलका कार्यकर्ता र मन्त्री अनुशासित र जिम्मेवारी नबनेका कारण असारे विकासको धन्दा निक्कै मौलाउँदै गएको बताए। राजनीतिक दलका नेता र कार्यकर्ताले निर्वाचनसहित विभिन्न बहानामा चन्दा उठाउने, ठेक्केदारसँग साँठगाँठ गर्ने, कामको गुणस्तर नहेर्नेजस्ता प्रवृत्तिले असारे विकास फल्दैफुल्दै गएको हो, आचार्यले भने, यसमा सुधार गर्न पहिले राजनीतिक दलका नेता र कार्यकर्ता नै अनुशासित बन्नुपर्छ। यो हुन सक्यो भने कर्मचारी प्रशासन आफैं सच्चिएर सही ठाउँमा आउँछन्। त्यसपछि बल्ल असारे विकासलाई रोक्न सकिन्छ। दसैं, तिहार र छठ सकेपछि बल्ल टेण्डर गराउने प्रवृत्ति अझै कायम भएकाले पनि असारमा खर्चको चाप अत्याधिक देखिएको अर्थविद् आचार्यले जानकारी दिए। महालेखा नियन्त्रक कार्यालयका प्रवक्ता ज्ञानेन्द्र पौडेलका अनुसार प्रतिवेदनमा ढिलाइ, भुक्तानी बिलम्ब, कार्यान्वयनमा ढिलाइ, आर्थिक वर्षको बीच वा अन्त्यतिर निकासा दिएर बिना तयारीका परियोजनामा खर्च गरिनुले असारे विकास मौलाउँदै गएको हो। आर्थिक वर्ष सुरु हुनासाथ मन्त्रालयहरूले काम सुरु नगर्ने, फागुनदेखि बल्ल काम गर्न जाँगर देखाउने र भौतिक पूर्वाधारका क्षेत्रमा कार्यरत निर्माण व्यवसायीले पनि निक्कै ढिलो गरी बिल पेश गर्ने र त्यस्ता बिलको भुक्तानी पनि ढिलो गरी हुने भएकाले असारमा खर्चको दर निक्कै देखिएको पौडेलले जानकारी दिए। पछिल्लो समयमा कोभिडको प्रत्यक्ष असरका कारण पनि समयमा काम सम्पन्न नभएर असारमा चाप बढेको हो, पौडेलले भने। अर्थ मन्त्रालयका प्रवक्ता महेश आचार्यले असारे विकास प्रवृत्ति मौलाउँदै जानुमा अर्थ मन्त्रालयको दोष नभएको दाबी गरे। उनकाअनुसार असारे विकास रोक्नकै लागि संविधानले जेठ १५ मै बजेट ल्याउने व्यवस्था गरेको छ। सोहीअनुसार पछिल्ला वर्षहरूमा बजेट पनि आइरहेको छ। साउन र भदौमा बजेट कार्यान्वयन र बजेट अख्तियारी पनि दिइन्छ। तर, सम्बन्धित मन्त्रालयका मन्त्री र सचिव जिम्मेवार नबन्दा असारे विकासको प्रवृत्तिलाई रोक्न नसकिएको आचार्यले बताए। प्रायः जसो विकासे मन्त्रालयदेखि स्थानीय तहसम्मले सुरुमै सुरु गर्नुपर्ने काम गर्दैनन्। काम र टेण्डर गर्न ढिलो गर्छन्। यसले गर्दा यसको चाप असारमा बढेको आचार्यले बताए। नयाँ आर्थिक वर्ष सुरु हुनासाथ काम गर्न सहज होस् भनेर असार मसान्तभित्रै आवश्यक कार्यविधि बनाउन भनेका छौं। अन्तिम समयमा निकासा गर्दैनौं भनेर पनि मन्त्रालयहरूलाई पटकपटक सचेत गराउँदै आएका छौं, आचार्यले भने, तर भनेजस्तो प्रतिफल आएको छैन। असारे विकास : बनाउँदाबनाउँदै भत्कियो नाला ३४ प्रतिशत बजेट असारमा खर्च असारे विकास : हिलो र झरिमै धमाधम कालोपत्रे"
प्रधानमन्त्रीबाट राष्ट्रिय हितमा आँच पुग्ने कार्य भए : सभापति देउवा,"काठमाडौं : प्रमुख प्रतिपक्षी दलका नेता एवम् नेपाली कांग्रेसका सभापति शेरबहादुर देउवाले प्रधानमन्त्रीबाट राष्ट्रिय हितमा आँच पुग्ने किसिमका कार्य भएको आरोप लगाएका छन्। बिहीबार विभिन्न सञ्चार माध्यमका सम्पादकसँगको अन्तरक्रियामा बोल्दै देउवाले यस्तो आरोप लगाएका हुन्। उनले राज्यका लागि प्रधानमन्त्रीबाट गैरजिम्मेवार कार्य भएको, लोकतान्त्रिक प्रणाली र देशलाई नै संकटतर्फ धकेल्ने कार्य भएको भन्दै यस्तो बताएका हुन्। देउवाले यो चुनौती पार गरेर सहज संवैधानिक र राजनीतिक प्रक्रियामा अग्रसर हुन मुलुकमा नवीन संघर्ष सुरु भएकोसमेत बताएका छन्। उनले यो सघर्ष र अभिभारा साझा भएकोसमेत उल्लेख गरेका छन्। दुई पटक प्रतिनिधिसभा विघटन, अध्यादेशमार्फत् शासन सञ्चालन, स्वतन्त्र न्यायलय र संवैधानिक निकायमाथि नियन्त्रण महामारीको समयमा पहिलो खोप लगाएकालाई दोस्रो खोप नपाउने स्थितिको सिर्जना हुनुमा प्रधानमन्त्री गैरजिम्मेवार भएको उनको ठहर छ। यसमा प्रधानमन्त्री केपी ओलीको शासकीय अहंकार र स्वेच्छाचारी निर्णय कारक रहेको उनको भनाइ छ। छसंविधान सभाले निर्माण गरी जारी नेपालको संविधान आज प्रधानमन्त्री केपी शर्मा ओलीको शासकीय अहंकार र स्वेच्छाचारी निर्णय र कामका कारण संकटमा छ। उहाँले असंवैधानिकरुपमा दुईदुई पटक प्रतिनिधि सभाको विघटन गर्नुभएको छ। अध्यादेशमार्फत शासन सञ्चालन गर्ने, स्वतन्त्र न्यायालय तथा संवैधानिक निकाय लगायतका राज्य संयन्त्रहरुमाथि नियन्त्रण गर्ने, कोरोना महामारीबाट जनतालाई सुरक्षित तुल्याउनको लागि जिम्मेवारपूर्ण पाइला चाल्नुपर्नेमा पहिलो खोप लगाएका मानिसहरुका दोस्रो खोप नपाउने स्थिति सिर्जना गर्ने, बाढी, पहिरो र डुबान जस्ता प्राकृतिक विपत्तिबाट जनधनको सुरक्षाका लागि कुनै पूर्व तयारी नगर्ने जस्ता गैरजिम्मेवार कार्य प्रधानमन्त्रीबाट भएका छन्। राष्ट्रिय हितमा आँच पुग्ने किसिमका कार्यहरु भएका छन्, देउवाले भनेका छन्, लोकतान्त्रिक प्रणाली र देशलाई नै संकटतर्फ धकेल्ने कार्य भएको छ। यो चुनौती पार गरेर सहज संवैधानिक र राजनीतिक प्रक्रियामा अग्रसर हुन मुलुकमा नविन संघर्ष जारी छ। यो संघर्ष र अभिभारा साझा अपनत्व र कर्तब्यको विषय हो। कार्यक्रममा देउवाले राखेको धारणा जस्ताकाे तस्तै : प्रिय सम्पादक मित्रहरु, आजको अन्तरक्रिया कार्यक्रममा यहाँहरुलाई हार्दिक स्वागत छ ! संविधान सभाले निर्माण गरी जारी नेपालको संविधान आज प्रधानमन्त्री केपी शर्मा ओलीको शासकीय अहंकार र स्वेच्छाचारी निर्णय र कामका कारण संकटमा छ । उहाँले असंवैधानिकरुपमा दुईदुई पटक प्रतिनिधि सभाको विघटन गर्नुभएको छ । अध्यादेशमार्फत शासन सञ्चालन गर्ने, स्वतन्त्र न्यायालय तथा संवैधानिक निकाय लगायतका राज्य संयन्त्रहरुमाथि नियन्त्रण गर्ने, कोरोना महामारीबाट जनतालाई सुरक्षित तुल्याउनको लागि जिम्मेवारपूर्ण पाइला चाल्नुपर्नेमा पहिलो खोप लगाएका मानिसहरुका दोस्रो खोप नपाउने स्थिति सिर्जना गर्ने, बाढी, पहिरो र डुबान जस्ता प्राकृतिक विपत्तिबाट जनधनको सुरक्षाका लागि कुनै पूर्व तयारी नगर्ने जस्ता गैरजिम्मेवार कार्य प्रधानमन्त्रीबाट भएका छन् । राष्ट्रिय हितमा आँच पुग्ने किसिमका कार्यहरु भएका छन् । लोकतान्त्रिक प्रणाली र देशलाई नै संकटतर्फ धकेल्ने कार्य भएको छ । यो चुनौती पार गरेर सहज संवैधानिक र राजनीतिक प्रक्रियामा अग्रसर हुन मुलुकमा नविन संघर्ष जारी छ । यो संघर्ष र अभिभारा साझा अपनत्व र कर्तब्यको विषय हो । अतः यसतर्फ आजको संवाद, समीक्षा र छलफलले योगदान गर्ने अपेक्षा गरेका छौं । राष्ट्रपति र प्रधानमन्त्रीको मिलोमतोबाट मध्यरातमा असंवैधानिकरुपमा गरिएको प्रतिनिधि सभाको विघटनले लोकतन्त्रमाथिनै खतरा उत्पन्न गरेको छ । प्रतिनिधि सभाका बहुमत १४९ सदस्यहरुको हस्ताक्षरसहित राष्ट्रपतिको आह्वान अनुसार हामीले प्रधानमन्त्रीका लागि दावी सहित पेश गरेको आवेदनलाई स्वेच्छाचारी किसिमले अस्वीकर गर्दै लोकतान्त्रिक मूल्य र मान्यतामाथि नै प्रहार भएको छ । तसर्थ हामीले संवैधानिक अधिकार र लोकतन्त्रको लागि सर्वोच्च अदालतमा रिट निवेदन दिएका छौं । हामीहरु राष्ट्रिय हितको संरक्षण, नेपालको संविधान, लोकतन्त्र, संसदको रक्षा तथा जनतालाई महामारी एवम् प्राकृतिक विपत्तिबाट जोगाउने उद्देश्यका साथ पाँच राजनीतिक दलहरुको संयुक्त मोर्चाका साथ अग्रसर छौं । सरकारबाट भएका कतिपय संविधान र कानून विपरीतका अलोकतान्त्रिक कार्यहरु अदालतको निर्णयबाट रोकिएका छन् । हामीले राष्ट्रिय स्वार्थ र जनताको हितलाई सर्वोपरी राख्दै संघीय लोकतान्त्रिक गणतन्त्रको कार्यान्वयन, सामाजिक न्याय, समावेशी लोकतन्त्र, कानूनी शासन र समृद्धिलाई साझा गन्तव्यका रुपमा लिएका छौं । देशमा सिर्जना गरिएको राजनीतिक अस्थीरता तथा अन्योल समाप्त गरी नेपाली जनताको लामो र कठोर संघर्ष, त्याग र बलिदानबाट प्राप्त उपलब्धिहरुको रक्षा गर्ने संकल्पका साथ हामीहरु राजनीतिक र कानूनी संघर्षका विविध कार्यक्रमका साथ क्रियाशील छौं । यस सन्दर्भमा आवश्यक परेमा हामी जनपरिचालनको दिशातर्फ समेत अगाडि बढ्ने छौं । हामी सबै मित्रराष्ट्र तथा अन्तर्राष्ट्रिय समुदायसँग नेपालको संविधानमा उल्लेखित राष्ट्रिय हितमा आधारित स्वतन्त्र परराष्ट्र नीतिको आधारमा सुमधुर सम्बन्ध कायम गर्न चाहन्छौं । नेपालको गौरव र स्वाभिमानलाई ध्यानमा राख्दै नेपालको बारेमा नेपालीहरुले नै निर्णय गर्ने कुरामा अटल विश्वासका साथ बदलिदो विश्व परिवेशमा राष्ट्रिय हितको रक्षा लोकतान्त्रिक प्रणालीको आधारमा गर्नुपर्दछ भन्ने मान्यता राख्दछौं । विभिन्न कालखण्डमा निरंकुश शासन व्यवस्थाका विरुद्ध तथा लोकतन्त्रको पुनःस्थापनाका लागि नेपाली जनताको आन्दोलनमा राज्यको चौथो अंगको रुपमा स्थापित नेपाली सञ्चार जगतले महत्वपूर्ण योगदान गर्दै आएको छ । लोकतन्त्र, मानवाधिकार र प्रेस स्वतन्त्रताको रक्षाका लागि पहरेदारको भूमिका निर्वाह गरेको छ । नेपाली सञ्चार जगतको निर्भिक सक्रियताले सङ्घीय लोकतान्त्रिक गणतन्त्र माथिका प्रहार र खतरालाई चिर्न सार्थक योगदान पुयाउंदै आएको छ । यसको हामीले सदैव उच्च मूल्यांकन गरेका छौं । आजको जटिल स्थितिमा पनि संविधान, लोकतन्त्र र न्यायको पक्षमा अविचलित क्रियाशील तपाई सम्पादकहरु एवम् तपाईहरु मार्फत सबै सञ्चारकर्मीहरुमा हामी धन्यवाद र सम्मान व्यक्त गर्दछौं । निरंकुशता विरुद्ध लोकतन्त्रको पक्षमा उठौं, सबै किसिमका षडयन्त्र चिर्दै संविधान रक्षामा जुटौं भन्ने आह्वान साथ राजनीतिक दलहरु, सञ्चार माध्यम, विभिन्न पेशा, वर्ग, समुदाय, नागरिक समाज, लेखक र श्रमजीवीका बीच वृहत्तर सहकार्य आज आवश्यक भएको छ । यही वृहत्तर सहकार्यको एउटा पाइलाको रुपमा आज तपाईहरुसँगको अन्तरक्रिया र संवादमा हामीले प्रवेश गरेका छौं । तपाईहरु सबैलाई अन्तरक्रिया कार्यक्रममा सहभागी हुँदै मुलुकका लागि सार्थक निष्कर्षको खोजीमा योगदान गर्न हार्दिक आग्रह गर्दछौं । धन्यवाद । जय नेपाल !"
रवि र राजेशको कुर्सी तानातान,"काठमाडौं : नेपाल आइडल सिजन२ का विजेता रवि ओड र एपी वान टेलिभिजनमा जूनकीरी दोहोरीका प्रस्तोता एवं गायक राजेश बर्देवाको समसामयिक गीत कुर्सी तानातान सार्वजनिक भएको छ। नेपाली राजनीतिक वृत्तमा देखिएको नेताहरूको जुँगाको लडाइँ, कोभिड१९ को प्रभावले कष्टकर जीवन बिताउन विवश नेपाली जनता र जनताको मत लिएर नेता भएकाहरूको गतिविधिको प्रसंगलाई गीतमा समावेश गरिएको छ। मान्यज्यूलाई कुर्सी प्यारो बिरामीलाई शय्या सासै फेर्न गाहो भयो मुटु दुख्यो ऐया फरफराउने चन्द्र सूर्य जमिन तिरै झुक्ला गल्ती गयौं जानाजान सधैं कुर्सी तानातान विचार गर नेताज्यु इतिहासले थुक्ला गीतमा रवि र राजेशलाई विपना अधिकारी र रेजिना परियारले स्वरमा साथ दिएका छन्। प्रतिभा चापागाईं तथा एलपी धमलाको शब्द रहेको गीतमा राजेशले संगीत र सगीत संयोजन गरेका छन्। गीतको भिडियोमा पनि गायकगायिकालाई देख्न सकिन्छ। शिला क्षत्रीको निर्देशन रहेको भिडियोमा अनिल विष्टको छायांकन र सम्पादन छ।"
"स्वास्थ्य, कृषि र पर्यटन सन्धिखर्कको प्राथमिकतामा","सन्धिखर्क : अर्घाखाँचीको सन्धिखर्क नगरपालिकाले आर्थिक वर्ष २०७८०७९ को नीति तथा कार्यक्रममा 'स्वस्थ सन्धिखर्क, सम्बृद्ध सन्धिखर्क बनाउने दिशातर्फ बढी केन्द्रित गरेको छ । कोभिड१९ को महामारीबाट सम्पूर्ण विश्व जगत नै आक्रान्त भैरहेको परिवेशमा सन्धिखर्क नगरपालिकाले नीति तथा कार्यक्रम महामारीको रोकथाम, नियन्त्रण तथा उपचारमार्फत स्थानीय अर्थतन्त्र र सामाजिक जनजीवनमा यसले पार्ने प्रभाव न्यूनीकरण गर्ने तर्फ केन्द्रीत गरेको छ । संघीय सरकारसँगको समन्वयमा सन्धिखर्क नगरपालिकाका सम्पूर्ण नगरबासीलाई कोभिड १९ बिरुद्धको खोप लगाउने कार्यको लागि आवश्यक बजेटको व्यवस्था गर्ने गरी नगर प्रमुख कमल प्रसाद भुसालले नीति तथा कार्यक्रम प्रस्तुत गरेका थिए । नगर प्रमुख भुसालले पेश गरेको नीति तथा कार्यक्रम सर्वसहमतिले पास गरेको छ । नगरबासीको सुविधाको लागि आवश्यकता र जोखिमका आधारमा नगरपालिकाबाट टोल टोलमा गर्दै आएको एन्टिजेन परीक्षण प्रत्येक स्वास्थ्य संस्थाबाट निशुल्क गर्ने व्यवस्था मिलाउने भएको छ । कोरोनाको रोकथाम, नियन्त्रण तथा उपचारको लागि गठित नगरस्तरीय र वडास्तरीय रेस्पोन्स टिमलाई वर्षभरि क्रियाशील बनाइने र नगरपालिकाले संचालन गर्दै आएको वडा तथा टोलस्तरीय एन्टिजेन परीक्षण र संक्रमितलाई औषधि वितरण गर्ने कार्यक्रमलाई निरन्तरता दिने भएको छ । कोभिड१९ को परिक्षण, तथा उपाचारमा खटिने स्वास्थ्यकर्मी तथा कर्मचारीलाई उपलब्ध गराउँदै आएको जोखिम भत्तालाई निरन्तरता दिने जनाएको छ । बर्थिङ्ग सेन्टर रहेका वडाहरुका स्वास्थ्य संस्थामा पूर्णतः संस्थागत सुत्केरी गराई घरमा शून्य सुत्केरी कार्यक्रम अझ प्रभावकारी रुपमा कार्यान्वयन गर्ने भएको छ । सुत्केरीलाई प्रदान गर्दै आएको प्रोत्साहन भत्तालाई निरन्तरता दिइने र सुत्केरी अवस्थामा आवश्यक पर्ने रगतको सहज आपूर्तिको व्यवस्था गर्न प्रत्येक चौमासिकमा नगर उपप्रमुख रक्तदान कार्यक्रम संचालन गर्ने भएको छ । पालिकाभित्रका स्वास्थ्य संस्थाबाट निशुल्क रुपमा गर्भ जाँचको व्यवस्था समेत गर्ने भएको नगरपालिकाका प्रमुख प्रशासकीय अधिकृत नारायण अर्यालले बताए । जटिल प्रकृतिका रोगहरुको उपचारमा सहयोग पुर्याउने उद्देश्यले नगरपालिकाबाट आर्थिक सहायता प्रदान गर्ने कार्यलाई निरन्तरता दिइने र अति विपन्न परिवारका गन्दर्भ, बादी तथा अति अशक्त अपाङ्गता भएका व्यक्तिका लागि निश्चित मापदण्ड निर्धारण गरि निशुल्क स्वास्थ्य बिमा कार्यक्रम संचालन गर्ने भएको छ । नगर क्षेत्रभित्र पाठेघर खस्ने, फिस्टुला, पाठेघर तथा स्तन क्यान्सर तथा मुटु रोगबाट पीडित महिलालाई लक्षित गर्दै निशुल्क जाँच सिबिर संचालन गर्ने भएको छ । स्वास्थ्य संस्थासँगको समन्वय तथा साझेदारीमा मोतिबिन्दुको निशुल्क शल्यक्रियाको व्यवस्था गर्ने तथा निशुल्क गर्भ परीक्षण, सुरक्षित गर्भपतन सेवा तथा निमोनिया र दमका बिरामीका लागि निशुल्क नेबुलाइजेशन सेवा उपलब्ध गराउने नीति अवलम्बन गर्दै बालबालिका, किशोरीहरु तथा सुनौलो हजार दिन भित्रका महिलाको पोषण स्थितिमा सुधार ल्याउन विशेष कार्यक्रम संचालन गर्ने भएको छ । कृषि व्यवसायलाई आधुनिकीकरण, व्यवसायीकरण, यान्त्रिकरण तथा बजारीकरण गर्दै नगरपालिकालाई कृषिजन्य उत्पादनमा आत्मनिर्भर बनाउने कार्यक्रम लागू गर्ने गरी नीति ल्याइएको नगर प्रमुख भुसालको भनाइ छ । नगर क्षेत्रभित्र उत्पादित तरकारी, फलफूल तथा अन्य भण्डारण योग्य उपजको भण्डारण गरि उचीत बजार मुल्य सुनिश्चित गरी उत्पादित बस्तुको न्युनतम समर्थन मूल्य कायम गर्न संघ तथा प्रदेश सरकारसंग समन्वय गर्ने भएको छ । यस्तै चक्लाबन्दी, लिज खेति सामुहिक तथा करार कृषि खेतीलाई प्रोत्साहन गरी खेतियोग्य जमिनमा बस्ती विकास र सहरीकरण गर्ने कार्यलाई निरुत्साहित गर्ने भएको छ । कृषि उपज संकलन केन्द्र तथा कृषि सहकारी मार्फत बिक्रि हुन आएको तरकारीको प्रति केजीको हिसाबले उत्पादनको आधारमा प्रोत्साहन अनुदान उपलब्ध गराई कृषि पेशालाई प्रोत्साहित गर्ने साथै तरकारी, जडिबुटी तथा फलफूल खेतीलाई क्षेत्रफलको आधारमा प्रोत्साहन गरिने नगर उपप्रमुख ठाकुर कुमार बिकले बताए । बाझो जग्गा राख्ने कार्यलाई निरुत्साहित गर्दै बाझो जग्गा भाडामा लिई कृषि कार्य गर्ने व्यक्ति तथा समूहलाई प्रोत्साहन गर्ने भएको छ । कोभिड १९ को कारण बैदेशिक रोजगारी गुमाई स्वदेश फर्कीएका व्यक्तिहरुले व्यवसायिक रुपमा तरकारी, जडिबुटी तथा फलफूल खेति गर्न चाहेमा संघ तथा प्रदेश सरकारसंग समन्वय गरि प्रति रोपनीका दरले प्रोत्साहन अनुदान उपलब्ध गराइने प्रमुख प्रशासकीय अधिकृत नारायण अर्यालको भनाई छ । सार्वजनिक जग्गा, मठ मन्दिर, विद्यालय, स्वास्थ्य केन्द्रका जग्गामा फलफूल बिरुवा रोपण कार्य अगाडि बढाइने र प्रांगारिक, अर्गानिक तथा बेमौसमी खेतिलाई प्रोत्साहन गर्ने भएको छ । गाउँ घरका फलफूल र तरकारी, बिक्री गर्ने हाम्रै सहकारी' भन्ने मूल मन्त्रलाई आत्मसात गरि सहकारी संस्थाहरुलाई नगरपालिका क्षेत्रभित्र उत्पादित कृषि तथा पशुजन्य उत्पादनहरु संकलन, भण्डारण र बिक्री वितरण गर्न परिचालन गर्ने नीति तथा कार्यक्रममा उल्लेख गरिएको छ । सुपा देउराली, खाँची दरबार, शिद्देश्वर शिवालय मन्दिर, अर्घा भगवती मन्दिर, गोपेश्वोर पिठ मथुराबेसी क्षेत्रलाई धार्मिक पर्यटन क्षेत्रको रुपमा विकास गर्न एकीकृत योजना बनाइ अगाडि बढ्ने भएको छ । नरपानीमा रहेको गंगा सरोबर क्षेत्रको प्रथम चरणको निर्माण कार्य पुरा गरि तालमा प्याडल बोट संचालन गरिने नगर प्रमुख भुसालको भनाई छ । नरपानी पिकनिक स्थलको निर्माण तथा सौन्दर्यकरण गरि मनोरन्जनात्मक पर्यटकीय केन्द्रको रुपमा विकास गर्ने भएको छ । जाललकाँडा प्राकृतिक स्टोन गार्डेनको बिस्तृत परियोजना प्रतिवेदन निर्माण गर्ने लदाम बगैचा, शान्ति बगैचा, मथुरा बगैचा, बिपी स्मृति पार्क, सहिद मनोज झपेन्द्र पार्कको सौन्दर्यकरण गरि अन्तरिक पर्यटकीय स्थलको रुपमा विकास गर्ने जनाएको छ । अर्घा भगवती मन्दिर परिसरमा देवीको विशाल मूर्ति स्थापना गरि मन्दिर क्षेत्रको पुनर्निर्माण तथा सौन्दर्यकरणमार्फत आकर्षक धार्मिक पर्यटकीय स्थलको रुपमा विकास गरी अर्घा दरबार क्षेत्रमा परम्परागत धार्मिक तथा संस्कृतिक बस्तुहरुको संग्रहालय तथा प्रदर्शनी केन्द्र स्थापनाका लागि आवश्यक प्रकृया अगाडी बढाउने भएको छ । वडा नं ९ नौलापानी र वडा नं ७ को सुपा देउरालीमा रहेको झोलुंगे पूलमा शाहसिक पर्यटन प्रवर्द्धन गर्न बन्जीजम्प संचालनको लागि संघ तथा प्रदेश सरकारसंग आवश्यक पहल गर्ने भएको छ । पूर्ण रुपमा स्वदेशी कच्चा पदार्थ प्रयोग गर्ने गरि नगर क्षेत्रभित्र स्थापना हुने साना तथा मझौला उद्योगलाई कर छुटको व्यवस्था गर्ने तथा कोरोनाका कारण वा अन्य जुनसुकै कारणबाट बैदेशिक रोजगारीबाट फर्केका युवाहरुलाई लक्षित गरि बैंक तथा वित्तीय संस्थाहरुसंगको सहकार्यमा 'नगर प्रमुख उद्यमशील सहुलियतपूर्ण पशुपालन तथा कृषि कर्जा कार्यक्रम' तर्जुमा गरी लागू गर्ने जनाएको छ ।"
निषेधाज्ञा खुकुलो भएसँगै उपत्यकामा चहलपहल (फोटोफिचर),"काठमाडौं : कोरोना भाइरस (कोभिड१९) संक्रमण रोकथामका लागि काठमाडौं उपत्यकामा निषेधाज्ञाको मोडालिटी परिवर्तन भएको हो। काठमाडौं, भक्तपुर र ललितपुरका प्रमुख जिल्ला अधिकारीको बैठकले निषेधाज्ञा असार १४ गते मध्यरातसम्म थप गरेको हो। निषेधाज्ञाको नयाँ मोडालिटी अनुसार प्रशासनले बारको आधारमा व्यवसाय सञ्चालन गर्न दिएको छ। असार ८ गतेदेखि आइतबार, मंगलबार र बिहीबार सुनचाँदी, भाँडा, विद्युतीय, घरायसी सामानका पसल खुल्नेछन्। त्यसैगरी सोमबार, बुधबार र शुक्रबार सपिङ मल, खेलकुद सामग्री पसल, कपडा, जुत्ता पसल खोल्न दिने निर्णय भएको छ। बारको आधारमा बिहान ११ बजेदेखि ४ बजेसम्म पसल खोल्न पाइने छ। तरकारी, खाद्यान्न र फलफूलका पसल बिहान ११ बजेसम्म खुल्नेछन्। गत वैशाख १६ गतेदेखि उपत्यकाभित्र निषेधाज्ञा जारी गरिएको थियो। निषेधाज्ञा खुकुलो भएसँगै उपत्यकामा चहलपहल बढेको छ। अन्नपूर्णकर्मी सुनीता डंगोलको क्यामरामा कैद भएका तस्बिरहरु"
भिसी तुलबहादुर पुनको नाम अङ्कित बेलायती रेल सञ्चालन,"लण्डन : बेलायतमा भूतपूर्व गोर्खा सैनिक तुलबहादुर पुनको नाम अङ्कित रेल सञ्चालनमा आएको छ। गत वर्ष नै बेलायतको ग्रेट वेस्टर्न रेलवे सेवाले बेलायतको प्रतिष्ठित भिक्टोरिया क्रस (भिसी) पाउनुभएका भूतपूर्व गोर्खा सैनिक पुनको नाम अङ्कित एक रेल सञ्चालन गर्ने जनाएको थियो। लण्डनको प्याडिङ्टन रेलवे स्टेशनमा बुधबार बिहान एक समारोहबीच रेलवे सञ्चालक ग्रेट वेस्टर्न रेलवेले भिसी पुनको नाममा एक रेल सेवाको नामकरण गरी सञ्चालन गरेको हो। बिहान १० बजे शुरु भएको उक्त समारोहमा लामो समयदेखि भूपू गोरखा सैनिकका हक हितका लागि सङ्घर्षरत बेलायतकी चर्चित नायिका जोअना लुम्ले पनि सहभागी थिए। लुम्लेका पिता जेम्स रुथफोर्ड लुम्ले पनि तुलबहादुरसँगैको बटालियनमा कार्यरत थिए। आफू सानै छँदा भिसी पुनलाई भेट्दा आफ्ना बाबाको हालखबर सोध्नुभएको र त्यो बेला आफूले बाबा गुमाइसकेको बताउँदा अब तिमी मेरी छोरीसरह नै हौ भनेर आफूलाई परिवारकै सदस्यको दर्जामा राखेको भावनात्मक भनाइले मन छोएको कहिलै भुल्न नसकेको नायिका लुम्लेले बताउनुभएको गैरआवसीय नेपाली सङ्घ यूकेका पूर्वअध्यक्ष योगकुमार फगामीले बताए। कार्यक्रममा भिसी पुनका सुपुत्र अर्जुन तिलिजा र छोरी मेघकुमारी पुनसहित केही नेपालीको उपस्थिति थियो। भिसी पुनले भिक्टोरिया क्रस प्राप्त गरेको दिनको अवसरमा भएको उक्त कार्यक्रममा नेपाली समाजका धर्म तमाङ, ज्ञानराज राई, कृष्णबहादुर राई, धन गुरुङ, मनीकुमार राई र ग्यारी घलेको उपस्थित थियो। व्यक्तिगत रूपमा तुलबहादुर पुनलाई सम्मान गरेको मात्र नभई यसले नेपाल र नेपालीले गौरव गर्नुपर्ने कार्य भएको फगामीले बताए। बेलायतले नेपालप्रति गरेको सम्मानका रूपमा पनि हेरेको उनको भनाइ थियो। उनले यति राम्रो र उल्लेखनीय कार्य हुँदा यहाँका कुनै सरकारी निकायका प्रतिनिधि तथा भूपू गोर्खाका सङ्गठनका प्रतिनिधि र नेपाली सङ्घसंस्थाका प्रतिनिधिलाई समेत सामेल गराउन सकेको भए अझै सुनमा सुगन्ध हुने बताए।"
श्रीमतीको हत्या गर्ने श्रीमान पक्राउ,कुश्मा : पर्वत जिल्लाको बिहादी गाउँपालिका १ बाच्छाका एक युवाले आफ्नै श्रीमतीको कोदालोले हानेर हत्या गरेका छन्। बाच्छाको क्यूडाँडा बस्ने लालबहादूर सार्कीले आफनै श्रीमती ३६ वर्षिया तारा नेपालीको हत्या गरेका हुन्। सार्कीले असार ४ गते मादक पदार्थ सेवन गरी गम्भीर घाइते हुने गरी कोदालोले कुटपीट गरेका थिए। गम्भीर घाइते भएकी नेपालीको सोमबार दिउँसो घरमै मृत्यु भएको जिल्ला प्रहरी कार्यालय पर्वतले जनाएको छ। श्रीमतीको कुटपिटबाट मृत्यु भएको सुचनाको आधारमा प्रहरी कार्यालयवाट प्रहरी निरीक्षक राजेन्द्र अधिकारी नेतृत्वमा गएको टोलीले अभियुक्त सार्कीलाई पक्राउ गरेको छ। अभियुक्त सार्कीको विरुद्धमा ज्यान सम्बन्धी कसूरमा मृतकका भाई जितबहादुर नेपालीले किटानी जाहेरी दरखास्त दिएका छन्। सार्कीलाई बुधबार पर्बत जिल्ला अदालतबाट पहिलो पटक दिन सात दिनको म्याद थप गरी अनुसन्धान भइरहेको प्रहरी निरीक्षक राजेन्द्र अधिकारीले जानकारी दिए। घटनाको बारेमा थप अनुसन्धान भइरहेको पनि अधिकारीले जानकारी दिए। मृतक नेपालीका ५ जना छोराछोरी रहेका छन्। २ वटा छोरी तीन वटा छोरा रहेको प्रहरीले जनाएको छ। आमाको हत्या र बाबु पक्राउ परेपछि साना बालबालिकाहरुको बिचल्लि भएको छ।
नत्र समयले पर्खंदैन !,"नेपालको राजनीति दिनानुदिन एउटा गहिरो दलदलमा फसेको प्रत्यक्ष प्रमाण देखिँदैछ नेपालको राजनीति दिनानुदिन एउटा गहिरो दलदलमा फसेको प्रत्यक्ष प्रमाण देखिँदैछ। जनताका समस्या, ज्यानमालको सुरक्षा र गाँस बास कपासको आवश्यकतासँग कुनै सरोकार नै नभएको जस्तो एउटा शासक वर्ग देखिन्छ। जुन कान्तिपुरीमा लीलामाथि चर्तिकलामा व्यस्त छ। त्यो शासक वर्ग सरकारमा होस् वा प्रतिपक्षमा, कार्यपालिकामा होस् वा व्यवस्थापिका अथवा न्यायालयमा उसको स्वरूप र प्रवृत्ति उस्तै देखिन्छ। ऊ आफ्नो स्वार्थको रक्षाभन्दा माथि केही सोच्दैन, देश उसका लागि दोहन गर्ने कामधेनु गाई जस्तो मात्र हो र जनताको संवेदना मात्र क्यास गर्न मिल्ने एउटा ब्ल्यान्क चेक। सशस्त्र द्वन्द्व, त्यसपछिको संक्रमणकाल र त्यसपछिको दुईतिहाईको पतन कालले अहिलेका स्थापित राजनीतिक दल, राज्यका अन्य जिम्मेवार संघसंस्था र नेतृत्वको विश्वसनीयता माटोमा मिलाइसकेको छ। यस्तो अवस्थामा एकतर्फबाट के नेपालका मुख्य दलहरूको पुनर्गठन गरेर नयाँ बाटो निकाल्न सकिन्छ त भन्ने प्रयास हुँदैछ। माओवादी द्वन्द्वका प्रमुख विचारकमध्ये एक बाबुराम भट्टराईले केही दिनअघि यस्तो ट्विट लेखे ः भनिन्छ, टाउकाको ओखती नाइटामा लगाएर हुन्न। अहिले देशको चौतर्फी संकटको प्रमुख कारण राजनीतिदलनेतृत्वको स्खलन नै हो। कांग्रेस कांग्रेस नरहनु, कम्युनिस्ट कम्युनिस्ट नरहनु, समाजवादी समाजवादी नरहनु। कि यिनलाई आमूल परिवर्तन गर्ने वा नयाँ पार्टी बनाउने आँट गरौं, नत्र समयले कसैलाई पर्खंदैन है ! दलहरू लाई आमूल परिवर्तन गरौं अथवा नयाँ पार्टी बनाउने आँट गरौं, नत्र समयले कसैलाई पर्खंदैन है भनेर लेखेका भट्टराईले आफैंले केही वर्षअघि आँटेर नयाँ शक्तिको नाममा नयाँ पार्टी सुरु गरेका थिए, निर्वाचनमा आमजनताको त्यसप्रति कुनै आकर्षण नरहेको स्पष्ट देखिएपछि उनको उक्त पार्टीलाई नै एउटा क्षेत्रीयता र जातीयतावादी शक्तिसँग विलय गराएर त्यो नयाँ उद्यमको अन्त्य गरेका थिए। तर प्रश्न यो उठ्छ कि आफू सेवा निवृत्त हुने उमेरका भइसकेका पूर्वप्रधानमन्त्री र एकपटकको आफ्नो नयाँ पार्टी बनाउने उद्यम असफल भइसकेपछि पनि किन अझै, नयाँ पार्टी बनाउने आह्वान गर्ने र त्यो नगरे समयले नपर्खने घोषणा उनी गर्छन् ? त्यो आँट उनलाई कहाँबाट आउँछ ? हुन त भट्टराई सामाजिक सञ्जालमा सक्रिय नेता हुन् र त्यसकारण उनका टिप्पणीहरूप्रति नकारात्मक प्रतिक्रिया पनि धेरै नै आउने गर्छन्। तर, उनको त्यो ट्विट अहिलेका लगभग धेरै शीर्ष नेताहरूको मनस्थितिको झलक पनि हो। देशलाई यो गर्तमा पुर्याएको अवस्थामा पनि अझै सत्तरी वर्ष वरिपरि पुगेका यी तमाम नेताहरूलाई न आत्मग्लानि छ, न आफूहरू असफल भएको बोध छ। बरु हामी बाहेक यो देश कसैले चलाउन सक्दैन भन्ने भ्रम मात्र छ। अझै पनि समयले हामीलाई नै मौका दिनु पर्छ भन्ने आशा छ। तर के अहिलेको अवस्थामा अहिलेका दलहरूलाई आमूल परिवर्तन गर्न सम्भव छ त ? नेकपा एमालेको अहिलेको अवस्था हेर्दा त्यो दलबारे अहिले कुनै पनि आँकलन नै गर्न सकिने अवस्था छैन। माओवादी केन्द्रसँगको हुन नसकेको एकीकरणले गर्दा शीर्ष नेताहरूमा आएको जुँगाको लडाईले पार्टी मात्र धरापमा पारेन। दुईतिहाईको बहुमत दिएर जनताले प्रकट गरेको स्थिरताको चाहनाप्रति घोर घात पनि भएको छ। नयाँ संविधानअन्तर्गत स्पष्ट बहुमतका साथ सत्तामा आएको सरकारको यो जुन हवीगत भयो व्यवस्थामाथि नै प्रश्न उठ्ने प्रशस्त ठाउँ यसले सिर्जना गर्यो। जनताले धैर्यपूर्वक द्वन्द्वकाल र संक्रमणकाल झेलेर त्यो अन्योलको अवस्थाबाट मुक्ति खोजेको समयमा यति गैरजिम्मेवार व्यवहार नेतृत्वबाट भए कि यसले सबै आशा पानीमा मिलाइदियो। तर सबैभन्दा खट्केर देखियो यो दलमा दोस्रो पुस्ताका नेताहरूको लाचारी र अविवेकीपन। म्याद सकिएका शीर्षहरूकै पिछ्लग्गु भएर जुन प्रकारको अक्षम्य निरीहता दोस्रो पुस्ताका नेताहरूले देखाए, त्यसले यो दलप्रति कुनै आकांक्षा राख्न नसकिने अवस्थामा पुर्याएको छ। अर्कोतिर नेपाली कांग्रेसको अवस्था छ जहाँ स्पष्ट छ कि पच्चीस वर्षअघि प्रधानमन्त्री बनेका देउवा अझै पनि पार्टीमा सर्वेसर्वा छन्। उनलाई चुनौति दिएर सफल हुने नेता देखिएन। नेपाली कांग्रेस हालको अवस्थामा गुटहरूको महासंघजस्तो बनेको छ। जस्तोसुकै काबिल नेता पनि आआफ्ना गुटको दममा मात्र टिक्न सक्ने र गुट बाहिर उभिनै नसक्ने अवस्था छ। टाउकाको ओखती नाइटामा लगाएर हुन्न। अहिले देशको चौतर्फी संकटको प्रमुख कारण राजनीतिदलनेतृत्वको स्खलन नै हो। कांग्रेस कांग्रेस नरहनु, कम्युनिस्ट कम्युनिस्ट नरहनु, समाजवादी समाजवादी नरहनु। कि यिनलाई आमूल परिवर्तन गर्ने वा नयाँ पार्टी बनाउने आँट गरौं, नत्र समयले कसैलाई पर्खंदैन है ! यस्तो अवस्थामा आमूल परिवर्तनका लागि चाहिने तरंग र तरलता यो दलमा पनि सम्भव छैन। यी कारणहरूले गर्दा अहिलेको अवस्थामा नयाँ दलको दरिलो उपस्थिति अपरिहार्य भएको छ। तर के पुरानै नेताहरूले बनाएको नयाँ दलले अहिलेको समस्याको निकास दिन सक्छ त ? वास्तवमा, भट्टराई जस्तै अन्य नेताले नयाँ पार्टी बनाउने आँट गर्दैमा त्यो पार्टी नयाँ बन्दोरहेनछ भन्ने उनैले सिद्ध गरेका छन्। अहिलेसम्मको नेपाली राजनीतिक दलहरूको संस्कार र अभ्यासले कस्ता खालका दलहरू जन्माउने रहेछन् भन्ने उदाहरणहरू छर्लङ छ। भट्टराईले बनाउन खोजेको नयाँ शक्ति पनि उनको आफू र परिवारकेन्द्रित एउटा सामान्ती प्रवृत्तिको शासक समूहजस्तो भनेको थियो भन्ने संकेत उनका साथ छोडेका धेरै नेताको उदाहरणबाट बुझ्न सकिन्छ। त्यसो भए अहिलेको अवस्थामा समाधान के त ? पारम्परिक पार्टीहरू आफैंमा समस्या हुन् र नाम फेर्दैमा यिनको चरित्र फेरिँंदैन। जब नेतृत्व आफैं समस्याको जड भइदिन्छ, फेरि उनैबाट समाधान आउन सक्दैन। नेपाली राजनीतिको यो स्तरको पतन निरन्तर चलिरहेको समयमा त्यसको ओखती पनि सँगसँगै समाजले निकालिरहेको छ। केही समयअगाडि स्वर्गीय उज्वल थापाको शालीन नेतृत्व शैलीमा स्थापित भएको र नागरिक आन्दोलनको रूपमा सुरु भएको विवेकशील नेपाली दल हाल आएर रवीन्द्र मिश्रको नेतृत्वमा स्थापित साझा पार्टीसँग एकीकरणपछि विवेकशील साझा दल बनेको छ। युवाको नेतृत्वमा फरक शैली र अभ्यासलाई राजनीतिको आधार बनाउँदै हुर्कँदै गएको विवेकशील राजनीतिमा साझा पार्टी मिसिन गएर बनेको यो दल नै आजको समयका लागि ओखती बनेर आउने सम्भावना प्रबल भएको पार्टी हो। उक्त दलका तीन सांसदको बागमती प्रदेशमा उपस्थिति र प्रस्तुतिको रेकर्ड होस् अथवा उक्त दलद्वारा विभिन्न मुद्दामा सभ्य शैलीमा गरिने गरेको प्रस्तुति, नेपालमा सुसंस्कृत राजनीतिको जग बसेको सिद्ध भएको छ। यही दलबाटै अब वैकल्पिक राजनीतिलाई नयाँ दिशा दिएर अहिलेको गर्तबाट देशलाई उन्मुक्ति दिलाउन सकिने आशा गर्न सकिन्छ। यो अपेक्षा गर्नुका पछाडि अन्यभन्दा फरक शैली मात्र एउटा कारण होइन। दक्ष र शिक्षित युवालाई जसरी छिटो नेतृत्वमा पुर्याउन सक्ने खुबी यो दलले देखाएको छ, परिवर्तन सम्भव छ भन्ने त्यसले सिद्ध गरेको छ। तर विवेकशील साझा पार्टी जनताको विश्वास जित्न सक्ने सशक्त राजनीतिक दल बन्न सक्ला त ? यो दललाई मुख्य आक्षेप यो आउने गरेको छ कि यो सहरकेन्द्रित मुद्दा मात्र उठाउने सहरी युवाको पार्टी बनेको छ। निकै हदसम्म यो आरोप सत्य हो तर जुनसुकै राजनीतिक परिवर्तन समाजका तत्कालीन एलिट वर्गको नेतृत्वबाट नै सम्भव हुन्छ। त्यसकारण अबको समय यस दलले तीव्र गतिमा आफ्नो पहुँच आमजनतासमक्ष पुर्याउन सके एउटा नयाँ विकल्पको आभास र आशा जगाउन असम्भव छैन। अर्को महत्वपूर्ण कुरा छ मुद्दामा अस्पष्टताबारे। मिश्रका पुराना लेखहरू र बिचबिचमा आउने भ्रामक अभिव्यक्तिहरूले धर्म र राजतन्त्रबारे स्पष्ट अडान लिन हिच्किचाएको जस्तो बेलाबेलामा देखिने गरेको छ। कहीँकतै युवालाई यो पनि दक्षिणपन्थी शक्ति बनेर निस्कने त होइन भन्ने आशंका पनि छ। मलाई लाग्छ, सक्षम युवालाई नेतृत्वमा पुर्याउने उदाहरणसहित स्पष्ट सन्देश दिएर अगाडि बढ्न सक्ने हो भने यो दलले दक्षिणपन्थी सस्तो लोकप्रियताको सहारा लिनु पर्दैन। युवाको नेतृत्व, सक्षम नेतृत्व र प्रत्यक्ष निर्वाचित कार्यकारी राष्ट्रप्रमुखको मुद्दा आफैंमा नयाँ दल स्थापित गर्ने तागत भएका मुद्दा हुन्। विवेकशील साझा पार्टी दरिलो रूपमा यी मुद्दासहित मैदानमा उपस्थित हुन सक्ने हो भने बाबुराम भट्टराईका पुस्ताका नेताहरूले राजनीतिबारे धेरै चिन्ता गर्न छोडेर सेवानिवृत्त अवस्थामा स्वस्थ मार्गदर्शन गर्ने सुखद् अवस्था आउँछ।"
कर्मचारीमाथि दुर्व्यवहार,"गोरखा : गोरखाकी एक महिलाले दलित कर्मचारीलाई गोठभित्र पस्न पनि प्रतिबन्ध लगाएकी छन् । भीमसेन थापा गाउँपालिका ८ की मीरा पौडेलले पशुमा पूर्ण खोप कार्यक्रममा खटिएका दुई जना दलित कर्मचारी प्रीति गैरे र विशाल सिर्मललाई गोठभित्र पसेर गाईगोरुलाई छुन नदिएकी हुन् । हाम्रा गाईगोरुलाई नछो भन्दै दुर्व्यवहार गरेको पीडितको गुनासो छ । उनीहरू भेटेरेनरी अस्पताल तथा पशु विज्ञ केन्द्रका करारका कर्मचारी हुन् । पशुमा पूर्ण खोप कार्यक्रममा खटिने क्रममा ती महिलाको गोठमा पुगेका थिए । सुरुमा त हामीले गोठभित्रै बाँधेको ठाउँमा खोप लगाइदिने कि फुकाएर लगाउने भनेर सोधेका पनि थियौँ, पीडितमध्यकी प्रीति गैरेले भनिन्, उहाँले बाँधेकै ठाउँमा लगाइदेऊ भन्नुभयो । हामी गोठभित्र पस्यौँ तर उहाँ आएर तिमीहरू सार्कीका छोराछोरी किन मेरो गोठभित्र पसेको भन्दै कराउनु भयो । हामीसँगै रहेका श्रेष्ठ थरका अर्का कर्मचारीलाई चाहिँ केही भन्नु भएन । कानुनले जातीय भेदभाव तथा छुवाछूत गर्नेलाई कारबाहीको व्यवस्था गरे पनि व्यवहारमा पीडित पीडितै भइरहनु परेको उनको गुनासो छ । पीडितले आफूहरूमाथि जातीय भेदभावको आधारमा अपमान गरेको भन्दै वडास्तरको मेलमिलाप केन्द्र र प्रहरी चौकी बोर्लाङमा उजुरी दिएका छन् । सो घटनाको बारेमा छलफल गरी मेलमिलाप गराएर पठाएको वडाध्यक्ष नारायण श्रेष्ठले जानकारी दिए । पीडक पक्षले मैले बिराएँ भनेर माफी माग्नु भयो । पीडितकी आमा आफैंमेलमिलाप केन्द्रको संयोजक हो । उहाँले माफी दिनुभयो अनि सबै जना फर्कनु भयो, उनले भने । तर पीडित प्रीति र विशालले भने आफू र आफ्ना परिवारमाथि बारम्बार छुवाछूतको व्यवहार भइरहेको भन्दै मेलमिलापप्रति असहमति जनाएका छन् । आमा त आफंै मेलमिलाप केन्द्रको संयोजक हुनुहुन्छ । उहाँले त मिल्नुपर्छ भन्नुहुन्छ, प्रीतिले भनिन्, तर केही समयअघि बिहेभोजमा उहाँ पनि अरूकै हारमा बसेर भोज खाएको भनेर गाउँलेले उहाँमाथि दुर्व्यवहार गरेका थिए । त्यतिबेला पनि माफी दिनुभयो । सधैं अन्याय गर्ने, माफी माग्ने गरेर हुन्छ ? घर परिवारका अन्य सदस्यसँग सल्लाह गरेर कारबाही प्रक्रियामा अघि बढ्ने र नबढ्ने निधो गर्ने उनले बताइन् ।"
फरक खोप लगाउँदा प्रभावकारी हुन्छ भन्ने आधार छैन : डब्लुएचओ,"काठमाडौं : विश्व स्वास्थ्य सङ्गठन (डब्लुएचओ)ले कोरोना भाइरस विरुद्धको पहिलो मात्रा एस्ट्राजेनेका (कोभिसिल्ड) खोप लगाएका व्यक्तिले दोस्रो मात्रा भेरोसेल खोप लगाउँदा अझै बढी प्रभावकारी हुन्छ भन्ने आधार पुष्टि नभएको बताएको छ। पहिलो मात्रा एस्ट्राजेनेका (कोभिसिल्ड) खोप लगाएका व्यक्तिले दोस्रो मात्रा भेरोसेल खोप लगाउँदा अझै बढी प्रभावकारी हुन्छ भन्ने भन्ने गलत समाचारप्रति डब्लुएचओ ध्यानआकर्षण गराउन चाहन्छ, डब्लुएचओले जारी गरिएको विज्ञप्तिमा भनिएको छ, डब्लुएचओले यस किसिमको कुनै पनि बयान जारी गरेको छैन र यो झूटो आरोप हो। यस किसिमका गलत सूचनाले जनताको स्वास्थ्यमा गम्भीर परिणाम निम्त्याउन सक्छ। डब्लुएचओले दुई भिन्न किसिमका खोप लगाउँदाको प्रभावकारिताका बारे सीमित तथ्याङ्क मात्र उपलब्ध भएको जनाएको छ। विज्ञप्तिमा भिन्न किसिमका खोपको प्रयोग र प्रभावकारिताका विषयमा अध्ययनहरु भइरहेको र एस्ट्राजेनेका (कोभिसिल्ड) खोपको साटो (दोस्रो मात्रामा) भेरोसेल खोप लगाउन मिल्छ भन्ने निष्र्कषमा पुग्नका लागि पर्याप्त वैज्ञानिक प्रमाण आवश्यक रहेको जनाइएको छ। रासस"
नेप्से परिसूचक ओरालो,"काठमाडौं : सेयर बजार र नेप्से परिसूचकमा उच्च गिरावट आएको छ। नेपाल स्टक एक्सचेन्जका अनुसार ५१६५ अंकले घटेर नेप्से २ हजार ८ सय ६२१८ पुगेको छ। ठूला कम्पनीको सेयर कारोबार मापन गर्ने सेन्सेटिभ परिसूचक ७३७ बिन्दुले घटेर ५ सय २८९७ मा ओर्लेको छ। नेप्सेका अनुसार बुधबार २ सय १८ कम्पनीको १ करोड ९४ लाख १७ हजार ५ सय ३२ कित्ता सेयर किनबेच भएको छ। सेयर बजार केही समयअघि २० अर्बसम्म कारोबार भएको थियो। बजार पुँजीकरण पनि खुम्चिएको छ। मंगलबार ४० खर्ब ४८ अर्ब २ करोड ४४ लाख बराबर पुगेको बजार पुँजीकरण बुधबार ३९ खर्ब ७३ अर्ब १७ करोड ७५ लाखमा सीमित भएको छ। कारोबार भएका १३ उपसमूहको सेयरमा उच्च गिरावट आएको छ। निर्जीवन बिमा २८०१२, उत्पादन १२११३, अन्य ४४४३, लघुवित्त १००३२, जीवन बिमा ३८७ ३८७४२ बिन्दुले घटेको छ। त्यस्तै बैंकिङ २८५४, व्यापार ५५५६, होटल तथा पर्यटन ६९७७, विकास बैंक १६०६६, जलविद्युत् ७१४९ बिन्दुले घटेको छ। वित्त ६७४४, सामूहिक लगानी कोष ०१४ र लगानी उपसमूह ०३९ बिन्दुले घटेको छ। नेपाल पुनर्बिमा कम्पनीको कारोबार धेरै भएको छ। यो कम्पनीको ५४ करोड २० लाखबराबरको कारोबार भयो। नेपाल इन्स्योरेन्स कम्पनी ४२ करोड ४ लाख ४८ हजार, राधी विद्युत् कम्पनी ३८ करोड ४१ लाख ६८ हजार, नेसनल हाइड्रोपावर कम्पनी ३३ करोड ८९ लाख ५६ हजार र एचआईडीसीएल ३० करोड ३१ लाख ७६ हजारबराबरको कारोबार भएको नेप्सेले जनाएको छ।"
बोयरमा एक करोड घोटाला,"विराटनगर : मोरङको बेलबारी नगरपालिका क्षेत्रलाई बोयर पकेट क्षेत्र बनाउने अभियानका साथ गरिएको बाख्रा वितरणमा ठेकेदारले एक करोड चलखेल गरेको पाइएको छ। अस्ट्रेलियन बोयर भन्दै पश्चिम नेपालबाट ल्याएर बाख्रा वितरण गरिएको खुलेको हो। ठूलो बदमासी गरेको फेला परेपछि नगरपालिका कार्यालयले ठेक्का सम्झौता रद्द गरेर ठेकेदारलाई कालोसूचीमा राख्ने निर्णय गरेको छ। अस्ट्रेलियाबाट फुल ब्लड बोयर जातका बाख्रा आयातका लागि नगरपालिका र संखुवासभाको ग्रो अर्गानिक कृषि फार्मबीच गत जेठ ३ गते १ करोड २४ लाख रुपैयाँको ठेक्का सम्झौता भएको थियो। नगरपालिकालाई बोयर पकेट क्षेत्र बनाउने योजनाअनुरूप गरिएको ठेक्का सम्झौताविपरीत ठेकेदारले भने अस्ट्रेलियाको भन्दै नवलपरासी र आसपासका स्थानबाट संकलन गरेर बाख्रा ल्याएको पाइएको हो। अस्ट्रेलियाबाट प्लेन चार्टर गरेर ल्याएको दाबी गर्दै ठेकेदारले उपलब्ध गराएपछि नगरपालिकाले त्यही विश्वासका भरमा जेठ १५ गते कृषक र विभिन्न ४४ कृषि फार्मलाई ९२ वटा बाख्रा वितरण गरेको थियो। बाख्रा अस्ट्रेलियाको र पियोर बोयर नभएको खुलेपछि ठेकेदारको चलखेल एवं बद्मासी बाहिरिएको हो। ठेकेदार कम्पनीले अस्ट्रेलियाबाट भारतको लखनउ हुँदै सुनौली भन्सारबाट बाख्रा आयात गरेको दाबी गरेको नगरपालिकाका प्रमुख प्रशासकीय अधिकृत प्रदीप साहले बताए। भन्सारमा बुझ्दा बाख्रा आयात भएको देखिएन। शुद्ध बोयर नभएको भन्दै बाख्रा पाएका फार्म र किसानले विरोध गरेपछि नगरपालिकालाई थाहा भयो, उनले भने, नगरलाई बोयर पकेट क्षेत्र बनाउने योजनाअनुरूप अस्ट्रेलियाबाट पियोर बोयर ल्याउने सम्झौता थियो। तर ठेकेदारले पश्चिम नेपालबाट संकलन गरेर ल्याइदिएपछि नगरपालिकाको महŒवपूर्ण अभियानमै तुषारापात भयो। बाख्रा आयात गरिएको कागजपत्र पछि बुझाउँछौ भनेकाले राख्ने ठाउँको अभावमा आयातकर्ताले ल्याइपुर्याएकै दिन बाख्रा वितरण गरिएको साहको भनाइ छ। उनका अनुसार कोरोना महामारीका कारण सामूहिक रूपमा सम्भव नभएपछि कृषकलाई घरमै र कृषि फार्मलाई सञ्चालन भएकै स्थानमा पुर्याएर बाख्रा बाँडिएको हो। बाख्रा नगरपालिकालाई बुझाएर वितरण भइसकेको लामो समय भइसक्दा पनि ठेकेदारले भने अझैसम्म आयातको कागजात नबुझाएको उनले बताए। कागजात नबुझाएपछि भुक्तानी रोकेर ठेक्का सम्झौता नै रद्द गरिएको बेलबारी नगरपालिकाका प्रवक्ता योगेन्द्र सुवेदीले बताए। बाख्रा ल्याउनेबित्तिकै कागजात सप्लायर्सले बुझाएनन्। रकम भुक्तानी कागजात बुझाएपछि मात्रै गर्ने योजना थियो, उनले भने, भन्सारमा बुझ्दा बाख्रा आयात नभएको पाइएपछि ठेकेदारले बबन्डर गर्न खोजेको पुष्टि भयो। बाख्रा नै नक्कली परेपछि ठेक्का सम्झौता खारेज गरेर फार्म तथा ठेकेदारलाई कालोसूचीमा राख्न सार्वजनिक खरिद अनुगमन कार्यालयलाई सिफारिस गरिएको छ। सुवेदीका अनुसार ग्रो अर्गानिक कृषि फार्ममार्फत सम्झौता गरेर बाख्रा आयातको जिम्मा श्याम पाण्डेले लिएका थिए। मोरङका ६ वटा स्थानीय तहको फोहोर व्यवस्थापन र सौर्य ऊर्जाको सम्भाव्यता अध्ययनको जिम्मेवारी पनि पाण्डेकै कम्पनीले पाएको छ। स्रोतका अनुसार उनले सक्कली भन्दै पश्चिम नेपालबाट सरदर २५ हजार रुपैयाँसम्ममा बोयर जातका क्रस बोकापाठी खरिद गरेर ल्याएका रहेछन्। १ करोड २४ लाख रुपैयाँको ठेक्का सम्झौता थियो। लगभग २४ लाख रुपैयाँ जति खर्च गरेर बाख्रा ल्याएको पाइयो, स्रोतले भन्यो, एक करोड रुपैयाँ झ्वाम बनाउन अनेक चलखेल गरिएको रहेछ। तर विज्ञ र किसानले बाख्रा शुद्ध बोयर नभइकन क्रस रहेको बताएपछि करोड रुपैयाँ पचाउने ठेकेदारको योजना सफल भएन। बाख्रा आयात गरेका पाण्डेले भने खरिदमा गरेको जालसाँजी र फट्याइँ बाहिरिएपछि बोल्न मानिरहेका छैनन्। उनले आफू बिरामी रहेको भन्दै बोल्न मानेनन्। नगरपालिकासँगको सम्झौतापत्रमा हस्ताक्षर गरेका गोविन्द राय भने बाख्रा आयातका विषयमा आफूलाई केही जानकारी नभएको भन्दै पन्छिए। नेपाल व्यावसायिक बाख्रापालक महासंघका केन्द्रीय अध्यक्ष प्रेमसागर पौडेलले कृषकलाई ठग्ने र एकै पटक ठूलो रकम कमाउने योजना बनाएर सप्लायर्सले ठूलो बद्मासी गरेको बताए। ठेकेदारले ल्याउनसाथ नगरपालिकाले पनि वास्तविकता नबुझी बाख्रा वितरण गरेको पाइयो, उनी भन्छन्, कृषकका लागि भनेर छुट्ट्याइएको राज्यको रकममा ब्रह्मलुट मच्चाउने योजना रहेछ। पौडेलले ठेकेदारले ठगी गरेर किसानमाथि ठूलो अन्याय गरेको बताए। यस्ता बद्मासी गर्नेलाई कारबाही हुनुपर्छ, अध्यक्ष पौडेलले भने, बाख्रा अस्ट्रेलियादेखि ल्याएको नभइकन पश्चिम नेपालका कृषक समूहबाट संकलन गरेर पूर्व ल्याएको खुल्यो। उनले बाख्रामा नगरपालिकाको पनि कमजोरी देखाउँछन्। अस्टेलियाबाट ल्याउनुपर्ने बाख्रा जेठ ३ गते सम्झौता गरेर १५ गते नहुँदै ल्याइपुर्याइएको छ। कोरोना महामारीले विश्वलाई नै आक्रान्त बनाइरहेका बेला सबै क्षेत्र ठप्प हुँदा अस्ट्रेलियादेखि यति चाँडै बाख्रा कसरी आइपुग्छ भन्नेमा शंका गर्नुपर्नेमा ध्यान गएको देखिँदैन, पौडेलले भने, सम्झौता गरेको १२ दिन पनि बित्न नपाउँदै बाख्रा आयात भएको भन्दा पत्याएर आधिकारिक कागजपत्र प्राप्त नभइकन वितरण गर्नु नगरपालिकाको पनि कमजोरी हो। तर ढिलै भए पनि थाहा पाएकाले ठूलो रकम भ्रष्टाचार हुनबाट जोगियो र कृषकले पनि ठगिएछौँ भन्ने थाहा पाए। यस विषयमा विस्तृतमा छानबिन थालिएको बताउँदै नगर प्रवक्ता सुवेदीले ठेकेदार तथा छानबिनबाट खुले जतिलाई कारबाहीको अरू प्रक्रिया अघि बढाइने जानकारी दिए। नगर कार्यपालिकाको बैठकबाट उक्त फार्मसँगको सम्झौता खारेज गर्ने निर्णय भएको हो। बैठकले फार्मको जमानत जफत गर्ने निर्णय पनि गरेको छ। बाख्रा आयातका लागि ठेकेदारले जम्मा गरेको धरौटी रकम जफत गर्ने निर्णय बैठकमा भयो, सुवेदीले भने, खरिद अनियमितताको छानबिनका लागि नगर कार्यापालिका सदस्य बिन्दुकला गुरुङको संयोजकत्वमा छानबिन समिति गठन गरिएको छ। एक साताभित्रमा छानबिन समितिले बुझाएको प्रतिवेदनका आधारमा यस सम्बन्धमा थप निर्णय लिइने प्रवक्ता सुवेदीको भनाइ छ।"
परिवर्तनभन्दा पर छन् पहरीहरू,"समाजमा विभिन्न परिवर्तन आए पनि पहरी समुदायमा परिवर्तनले छुन सकेको छैन चेपबहादुरलाई थाहा छआफ्नो परम्परागत सीप उपयोगी छ। मकवानपुरको बागमती गाउँपालिका, झुरझुरेका ६६ वर्षीय चेपबहादुर पहरी त्यही सीप प्रयोग गरेर घरायसी सामान बनाउँछन्। बाँसको चोया काढेर बुनेको डोको र बोराको धागोबाट बनेको नाम्लो गाउँघरमा मल बोक्न, मकैका भारी ओसार पसार गर्न काम लाग्छन्। डालो कोदो टिप्न काम लाग्छ भने नाङ्ला अन्न केलाई कुलाई गर्न। माछा मार्ने छपी, असारे झरीमा धान रोप्दा ओढ्ने घुम, गाईबस्तु बाँध्ने नाम्लो सबका सब उपयोगी छन्, ग्रामीण दैनिक जीवनमा। बजारमा पनि यस्ता सामान खोज्नेहरू नभएका होइनन् तर यी सामानले बजार पाएका छ्रैनन्। यस्तो सम्झँदा दुख लाग्छ, चेपबहादुरलाई। पहरी समुदायको परम्परागत सीप नै बेत र बाँसका सामान बनाउने हो। डोरी बाट्न, डोका, डाला, नाङ्ला, दाम्ला, नाम्ला, छपी बुन्न उनीहरू बहुत सिपालु छन्। माछा मार्ने र खेतीपाती र बुगुर पालन गर्ने पहरी समुदायमा अर्को पेशाका रूपमा परिचित छ। पहरी समुदायमा अहिले पनि केही मानिस दैनिक गुजारा बेत र बाँससँग खेलेरै चलाइरहेका छन्, यसैलाई पहिलो पेशा मानेर। नयाँ पुस्तामा भने मावि तहसम्म स्कुल जाने र त्यसपछि पढ्न छोड्ने प्रवृत्ति रहेको पहरी समुदायका जानकार जनक पहरी बताउँछन्। एकातिर गतिलो अवसर नपाउने र अन्य जातिसँग प्रतिस्पर्धा गर्न नसक्ने, अनि अर्कातिर जीविका निर्वाह गर्न पैसा आवश्यक पर्ने भएकाले उनीहरू पढ्न छोड्छन्। त्यसमध्ये कतिपय युवाहरू गाउँमै दैनिक ज्याला मजदुरी, खेतीकिसानीमा लाग्छन् भने कोही सदरमुकाम हेटौंडालगायत अन्ततिर काम गर्न जान्छन्। अरूले जस्तै बिकी पहरीले पनि आफ्नो ज्ञान र सीप उपयोगमा समस्या भएको महसुस गरेका छन्। समुदायका मानिसले यस्ता सामग्रीलाई उपयोगी बनाउनमा ध्यान जानुपर्ने र राज्यले पनि सीपमूलक सामग्रीका लागि अनुदान वा सहयोग गर्नुपर्ने उनी ठान्छन्। युवा पुस्ताहरूले वास्ता नगरेका कारणले पनि परम्परागत सीपलाई व्यावसायिक रूप दिनमा समस्या रहेको उनको अनुभव छ। वेत र बाँसका सामान गाउँघरमा मात्र होइन, अचेल घर सजावटका लागि सहरहरूमा पनि छनोटमा परेको देखिन्छ। पहरीको पहिचान रातो र पहेलो अनि सेतो कमेरो माटोले लिपपोत गरिएको राम्रो घर पहरी समुदायको हो। धेरै जस्तोको खरले छाएका घर। घरको पछिल्तिर गाईगोठ, सुँगुर, कुखुरा, परेवा, बाख्राका खोर, तथा अघिल्तिर आँगन र प्रायःजसो घरमा पिँढी। पहरीहरूको इष्ट देव हुन् भीमसेन।मकवानपुरको बागमती गाउँपालिका केही वडाहरूमा पहरीहरूको बाक्लो बस्ती रहेको छ। कतै कतै एकादुई घर देखिन्छन्। जहाँ पहरी जातिको सामाजिक, सांस्कृतिक र भाषाको संरक्षण भएकोे पाइन्छ। बडिखेलबाट बागमतीको खोलाको किनार हँुदै मकवानपुरको राईगाउँ, फापरबारी हुँदै बारा, पर्सा, रौतहट, सर्लाही लगायतका जिल्लामा पहरीहरूको बसोबास रहेको पहरी विषयमा शोध गरेका रामबहादुर थापा बताउँछन्।पहरी जातिको मौलिक मातृभाषाको प्रयोग नयाँ पुस्तामा छैन। पहरी जातिको उत्पत्ति र नामका सम्बन्धमा कुनै ठोस प्रमाणहरू नभए तापनि जानकारहरूले बडिखेललाई नै उत्पत्तिको थलो मानेको पाइन्छ। केहीले दैलेखलाईमानेको पाइन्छ। भक्तपुरको तलेजु भैरवस्थाको शिलालेखलाई पनि उत्पत्तिको थलो मान्ने पनि छन्। नेवार समुदायबाट कुनै समयमा पतन भएर पहरी हुन गएको भन्ने उल्लेख भएकाले यिनीहरूको मूलपूर्खा नेवारलाई नै मान्नेहरूको तर्क छ। बुढापाकाहरूको भनाइअनुसार पहरीहरू पहिले नेवार नै थिए। बाहिरबाट मानिस आएर बस्न थालेपछि विपन्न नेवारहरू सहर छोडी पहाडतिर लागे। पहाडमा उनीहरूको सम्पर्क तामाङसँग भयो र तिनै तामाङ र नेवारबाट जन्मेका जातिलाई पहरी भन्न थालियो। यस्ता अभिव्यक्ति र शिलालेखमा वर्णित तथ्यमा संगति देखिएको हुँदा पहरीहरू नेवारै बनेको एउटा जात भएको विश्वास गरिन्छ। भाषामा पनि उनीहरू नेवारसँग झन्डैझन्डै मिल्दाजुल्दा छन्। पहरी जातिको उत्पत्ति र नामका सम्बन्धमा कुनै ठोस प्रमाणहरू नभए तापनि जानकारहरूले ललितपुरको बडिखेललाई नै उत्पत्तिको थलो मानेको पाइन्छ। केहीले दैलेखलाईमानेको पाइन्छ। भक्तपुरको तलेजु भैरवस्थाको शिलालेखलाई पनि उत्पत्तिको थलो मान्ने पनि छन्। कान्छाकाजी पहरीले लेखेको पुस्तकमा पहरी पिही जातिको चिनारीमा तालुकी प्रथा कायम हुँदा जिम्मुवाललाई मिजार गग्रुड भन्ने चलन थियो। दसैंमा रैतीहरू प्रसादस्वरूप बोका तथा राँगाको टाउको लिएर आफ्नो मिजार तथा गग्रुड मान्न तथा टिका थाप्न जान्थे। तालुकी प्रथा हटी पगरी हरण भएकाले पहरी हुन गएको हो र यस जातिका पुरुषले अहिले पनि विवाह तथा मांगलिक कार्यहरूमा शीरमा पगरी वा फेटा लगाउनुले सो कुराको पुष्टी भएको भनी चर्चा गरिएको छ। कान्छाकाजीको पुस्तकअनुसार, सिन्धुपाल्चोकको धुस्कुनका गोल्मा राजारानीका सन्तान नै हालका पहरी हुन्। पश्चिमेली खालका गीत गाउने हुनाले यिनीहरू पश्चिमबाटै आएको हुनुपर्छ भनी पुस्तकमा छ। मकवानपुरका पहरीहरू बौद्ध धर्म मान्छन्। पहरीहरू ८० प्रतिशतजतिले हिन्दू धर्म र २० प्रतिशत जति क्रिश्चियन पाएको थापाले शोधपत्रमा उल्लेख गरेका छन्। उनीहरूले मनाउने चाडपर्व र सांस्कृतिक गतिविधिमा हिन्दूधर्मकै प्रभाव बढी छ। सिन्धुपाल्चोक जिल्लामा भने २०५८ को जनगणनामा नदेखिए पनि २०६८ को जनगणनामा तीन सय ९६ जनाले मातृभाषा प्रयोगमा ल्याएको देखिन्छ जसमध्ये एक सय ८९ पुरुष र दुई सय सात महिला छन्। २०६८ को जनगणनामा अनुसार रामेछापका ३२३ पहरीहरू पनि मातृभाषा जान्छन्। धादिङ र मकवानपुरका पहरीहरूले चाहिँ मातृभाषा नजान्ने केन्द्रीय तथ्यांक विभागको तथ्यांकमा उल्लेख छ। कहाँ कति छन् पहरी ? पहरीहरूको मूलथलो मकवानपुरको राईगाउँ हो। ललितपुर, काभ्रे, सिन्धुपाल्चोक, धादिङ र रामेछापमा पनि पहरीहरूको बसोबास रहेको विभागको तथ्यांकमा छ। नेपालमा सीमान्तकृत जातिमध्ये पर्ने पहरीको जनसंख्या राष्ट्रिय जनगणना २०६८ अनुसार बागमती गाउँपालिकामा ११८७ छ। बागमतीले २०७४ सालमा गरेको सर्वेक्षणमा १७९० देखिएको थियो। सिन्धुपाल्चोकमा २०५८ मा ४८८ देखिएकोमा २०६८ सालमा १८८१ रहेको पाइयो। धादिङमा २०५८ मा ७६ रहेकोमा २०६८ मा शून्यमा झरेको देखियो। रामेछापमा ७२२ जना पहरीहरू रहेकोविभागको तथ्यांकमा छ। पहरी समुदायबाट सबैभन्दा ठूलो पदमा पुगेका व्यक्ति हुन् शेरबहादुर पहरी। उनी समानुपातिक कोटामा एनेकपा माओवादीका तर्फबाट पहरी जातिको प्रतिनिधित्व गदै संविधान सभासदस्य भए। ललितपुर गोदावरी४ का वडाध्यक्ष मुकुन्द पहरी र बागमती गाउँपालिकाका सदस्य जनक पहरी पनिसार्वजनिक पदमा पुगे।यस समुदायका छोरीचेलीले शैक्षिक क्षेत्रमा अवसर पाउने त कमै मात्र छ। हेटौडा९ का बिष्णु पहरीले छोरी सुप्रियालाई पाइलट बनाउन सक्षम भए। जेठी छोरी सुप्रिया २०७७ असोज महिनामा फिलिपिन्सबाट पाइलटको कोर्ष पूरा गरेर घर फर्किएकी छन्। उनले लाइसेन्स पनि प्राप्त गरिसकेकी छन्। भाषा, संस्कृति जोगाउन कसले के गरे ? भाषासँगै पहरीहरूको छुट्टै लिपि छ। विज्ञ सुरेश पहरीका अनुसार, पहरी समुदाय सीमान्तकृत भएको र समुदायका अगुवाहरूमा पढाइ लेखाइको कमी भएका कारण पनि पहरी समुदायमा लिपिको प्रयोग राम्रोसँग हुन सकेको छैन। भाषा तथा संस्कृतिको संरक्षण र सम्वद्र्धनका पहरी समुदायमा चेतनाकै कमी देखिएको पाइएको छ। खासगरी पुरानो पुस्ताले यसतर्फ ध्यान दिन आवश्यक नै ठानेन। राईगाउँका गाउँपालिका सदस्य जनक पहरीका अनुसार, पहिला जे भए पनि अहिलेको पुस्ताले भने भाषा संरक्षणका लागि विभिन्न पहल गरेको छ। भाषा कक्षा सञ्चालन भएको छ। पहरी सेवा समाजको आयोजना र स्थानीय जनप्रतिनिधिमूलक निकायको सहयोगमा २०७० बाट यस्तो कक्षा सुरुआत भएको हो। भाषा कक्षामा २०७० सालमा ७० र २०७४ मा ४० र २०७५ मा ६० बालबालिका सहभागी थिए। जनक पहरीका अनुसार, लिपी र भाषाका धर्म संस्कृतिका विषयमा पुस्तक पनि प्रकाशन गर्न लागिएको छ। पहरी जागरण युवा क्लब काभ्रे र पहरी युवा समाज सिन्धुपाल्चोक, पहरी विकास संघ लगायतका संस्थाले किताब प्रकाशनमा तदारुकता देखाएका छन्। पुस्तकमा संस्थाका पदाधिकारीहरूले नै विभिन्न विषयवस्तुमा लेखरचना तयार गर्ने पहरी जागरण युवा क्लबका अध्यक्ष श्रीकृष्ण पहरीले जानकारी दिन्छन्। भाषा संस्कृतिको जगेर्ना र संरक्षणका लागि संग्रहालय निमार्णको चरणमा छ। पहरी संग्रहालय निर्माण उपभोक्ता समितिका अध्यक्ष बेनीबहादुर पहरीका अनुसार बागमती गाउँपालिकाको सहयोगमा राईगाउँमा पहरी समुदायको संग्रहालय निर्माण भइरहेको छ। संग्रहालयमा पहरीहरूको वेशभूषा र जातित्व झल्किने सामग्रीका साथै आफ्नो धर्मसंस्कृतिका बारेमा जानकारी प्रदान गर्न सकिने खालका लेखरचनाको पनि संरक्षण गरिने अवधारणा बनाइएको छ। पहरी समुदायको इतिहासलाई संरक्षण गर्ने हेतुले संग्रहालय निर्माणमा सहयोग प्रदान गरिएकोे वागमती गाउँपालिकाका अध्यक्ष सर्केश घलान बताउँछन्। परिवर्तनले कति छोए पहरीलाई ? समाजमा विभिन्न परिवर्तन आए पनि पहरी समुदायमा परिवर्तनले छुन सकेको छैन। पहरी विकास संघका केन्द्रीय अध्यक्ष साथै पहरी समुदायका जानकार मुकुन्द पहरीका अनुसार, पहरी समुदायलाई समाज र समुदायसँगै राज्यले पनि छायाँमा पारेको छ। उनी भन्छन् चेपाङ समुदायका लागि त कम से कम राज्यले चेपाङ आवास निर्माण त गरेको छ। उनीहरूको संरक्षणको विषयलाई प्राथमिकतामा राखेको छ। पहरीलाई वास्ता पनि गरेको छैन। यस्तै बेवास्ताको शिकार भएका कारण पहरीहरू अहिले पनि खेतीकिसानी, ज्यालामजदुरी र खोलामा माछा मार्ने काम गरेर गुजारा चलाइरहेका छन्।समयसँगै विभिन्न खालका सामाजिक, राजनीतिक परिवर्तन आए पनि तिनले हुनेखानेको जीवनमा मात्रै परिवर्तन ल्याएको र हुँदा खाने पहरीहरू हेरेको हेर्यै भएको झुरझुरेका पूर्णबहादुर पहरी बताउँछन्।नेपालको संविधानको भाग ३४अन्तर्गत धारा ३०६(ड)मा लेखिएको छ, राजनीतिक, आर्थिक र सामाजिक रूपले पछाडि पारिएका, विभेद र उत्पीडन तथा भौगोलिक विकटताको कारणले सेवा सुविधाको उपभोग गर्न नसकेका वा त्यसबाट वञ्चित रहेका संघीय कानुनबमोजिमको मानव विकासको स्तरभन्दा न्यूनस्थितिमा रहेका समुदाय नै सीमान्तीकृत समुदाय हुन्। पहरी पनि यसैमा पर्छन्।"
इङ्ल्यान्ड समूह विजेता,"लन्डन : रहिम स्टर्लिङको गोलको मद्दतमा चेक रिपब्लिकलाई पराजित गर्दै इङ्ल्यान्ड समूह डी को विजेता बन्दै युरोकप फुटबलको नकआउट चरणमा प्रवेश गरेको छ। मंगलबार राति घरेलु मैदान वेम्बली स्टेडियममा भएको खेलमा इङ्ल्यान्डका लागि स्टर्लिङले खेलको १२औं मिनेटमा गोल गरेका थिए। त्यही गोल इङ्ल्यान्डलाई तीन अंक दिलाउन निर्णायक बन्यो। यसअघि पहिलो खेलमा क्रोएसियालाई हराउँदा पनि स्टर्लिङले नै निर्णायक गोल गरेका थिए। इङ्ल्यान्ड स्कटल्यान्डसँग भने गोलरहित बराबरीमा रोकिएको थियो। इङ्ल्यान्डका कप्तान हेरी केनले भने युरोकपमा गोल गर्न सकेका छैनन्। उनी अझै पनि पहिलो गोलको खोजीमै छन्। पहिलो हाफमा सशक्त प्रहार गरे पनि चेक रिपब्लिकका गोलरक्षक टोमस भ्याक्लिकले उत्कृष्ट बचाउ गरेपछि केन निरास बनेका थिए। केनले गोल गर्न नसक्नु इङ्ल्यान्ड र प्रशिक्षक गारेथ साउथगेटका लागि पनि चिन्ताको विषय बनेको छ। उनले गोलका लागि लगातार प्रयास गरेका छन्। तर, फिनिसिङमा चुक्दै आएका छन्। जितपछि तीन खेलबाट सात अंक जोड्दै इङ्ल्यान्ड समूह विजेता बन्यो। अब इङ्ल्यान्डले समूह एफको उपविजेतासँग क्वार्टरफाइनल प्रवेशका लागि प्रतिस्पर्धा गर्नेेछ। इङ्ल्यान्डसँग पराजय भोगे पनि चेक रिपब्लिक तेस्रो स्थानमा रहेर अन्तिम १६ मा प्रवेश गरेको छ। तीन खेलमा चार अंक जोडेको चेक रिपब्लिक तेस्रो हुने टोलीमध्ये उत्कृष्ट हुँदै नकआउट चरणमा पुगेको हो। यही समूहको अर्को खेलमा स्कटल्यान्डलाई पराजित गर्दै क्रोएसिया समूह उपविजेता बन्यो। समूह डी को अन्तिम खेलमा स्कटल्यान्डलाई ३१ गोलले पराजित गर्दै क्रोएसिया अन्तिम १६ मा प्रवेश गरेको हो। क्रोएसियाले चेक रिपब्लिकलाई पछि पार्दै समूह उपविजेताका रूपमा नकआउट चरणमा पुगेको हो। क्रोएसियाले तीन खेलबाट चार अंक जोड्यो। चार अंक नै बनाएको चेक रिपब्लिक गोल भिन्नतामा पछि परेको थियो। स्कटल्यान्डलाई उसैको मैदानमा पराजित गर्न क्रोएसियाका निकोला भ्लासिक, कप्तान लुका मोड्रिच र इभान पेरिसिकले एकएक गोल गरेका थिए। स्कटल्यान्डका कलुम म्याकग्रेगोरले एक गोल फर्काए पनि टोलीको हार टार्न सकेनन्। खेलको १७औं मिनेटमा भ्लासिकले गोल गर्दै क्रोएसियालाई अग्रता दिलाएका थिए। ४२औं मिनटमा म्याकग्रेगोरले स्कटल्यान्डका लागि बराबरी गोल गरेका थिए। पहिलो हाफ बराबरीमा सकिएको खेलको ६२औं मिनेटमा मोड्रिच र ७७औं मिनेटमा पेरिसिकले गोल गर्दै क्रोएसियालाई प्रभावशाली जित दिलाएका थिए। यसअघि क्रोएसियाले इङ्ल्यान्डसँग १० को पराजय बेहोरेको थियो भने चेक रिपब्लिकसँग ११ गोलको बराबरी खेल्दै अंक बाँडेको थियो।"
३४ प्रतिशत बजेट असारमा खर्च,"हेटौंडा : बागमती प्रदेश सरकारले आर्थिक वर्ष २०७७०७८ मा ८० प्रतिशत बजेट खर्च गर्ने लक्ष्य राखेको छ। तर जेठ मसान्तसम्म कुल बजेटको जम्मा ४६ प्रतिशत रकम मात्र खर्च भएको छ। पुँजीगततर्फ २६ अर्ब ५३ करोड ५५ लाख रुपैयाँ बजेट रहेकोमा जेठ मसान्तसम्म ४२ प्रतिशत अर्थात्जम्मा ११ अर्ब १४ करोड ४० लाख रुपैयाँ खर्च भएको प्रदेश कोष तथा लेखा नियन्त्रण कार्यालयको तथ्यांक छ। चालूतर्फ २२ अर्ब ८९ करोड ९१ लाख रुपैयाँ बजेट रहेकोमा ४८६५ प्रतिशत अर्थात् ११ अर्ब १३ करोड ९२ लाख रुपैयाँ खर्च भएको हो। खर्च हुने दर वैशाख महिनामा भन्दा जेठ महिनामा करिब १० प्रतिशतले बढेको छ। पुँजीगततर्फ कुल बजेटको ३६४१ प्रतिशत अर्थात् ९ अर्ब ५९ करोड ६४ लाख रुपैयाँ खर्च भएको कार्यालयको तथ्यांक छ। प्रदेश सरकारको लक्ष्य पूरा हुन असार महिनाभर कुल बजेटको ३४ प्रतिशत बजेट खर्च गर्नुपर्ने हुन्छ। अरू समय भएको कामको पनि भुक्तानी असारमा हुने भएकाले असारमा खर्च धेरे हुने देखिएको हो, कोष तथा लेखा नियन्त्रण कार्यालयका सूचना अधिकारी राजेन्द्र पाण्डेले भने। कोष तथा लेखा नियन्त्रण कार्यालयका अनुसार आजभोलि दैनिक एक सयभन्दा बढी भौचरको काम भइरहेको छ। गत आर्थिक वर्ष प्रदेश सरकारको कुल बजेटको ५९ प्रतिशत बजेट खर्च भएको थियो। कार्यालयको तथ्यांकअनुसार प्रदेश सरकारले गत आर्थिक वर्ष २०७६७७ मा चालूतर्फ खर्च ६०९८ प्रतिशत अर्थात्१२ अर्ब ४४ करोड ७२ लाख रुपैयाँ र पुँजीगततर्फ खर्च ५७३५ प्रतिशत अर्थात्१५ अर्ब ५९ करोड ६१ लाख रुपैयाँ खर्च गरेको थियो। आर्थिक वर्ष २०७६०७७ मा ४७ अर्ब ६० करोड ७८ लाख रुपैयाँ बजेटमध्ये २८ अर्ब ४ करोड ४३ लाख रुपैयाँ खर्च भएको कार्यालयको तथ्यांक छ। आर्थिक वर्ष २०७५०७६ मा प्रदेश सरकारले ६० प्रतिशत बजेट खर्च गरेको थियो। कोभिडका कारण केही प्रभाव परेपनि खर्चको लक्ष्य नजिक पुग्ने आर्थिक मामिला तथा योजना मन्त्रालयको अनुमान छ। कोभिडका बीचमा पनि कामहरू भएका छन्,त्यसैले लक्ष्य नजिक पुग्ने हामीले अनुमान गरेका छौं, मन्त्रालयका प्रवक्ता विमला अधिकारीले भनिन्। मन्त्रालयले विभिन्न मन्त्रालयहरूबाट खर्च नहुने शीर्षकको रकम तानेर कोभिड नियन्त्रण र स्वास्थ्यउपचारको लागि सामाजिक विकास मन्त्रालयलाई रकम उपलब्ध गराएको छ। आर्थिक वर्षको अन्त्यमा बजेट खर्च गर्ने परिपाटी अन्त्य नभएको प्रति जनता भने निराश छन्। गाउँगाउँमा अहिले हतारहतार काम भइरहेको छ, वर्षात्मा भएको काम बजेट मास्ने काम मात्र हुन्छ, संविधानसभा सदस्य तथा मकवानपुरको राक्सिराङ गाउँपालिकाका स्थानीय गोविन्दराम चेपाङले भने, सरकारले नै आर्थिक वर्षको सुरुबाटै काम हुने प्रणाली विकास नगरेसम्म असारे विकासको नाममा सधैं राज्यको कोष खेर गइरहन्छ।"
वैज्ञानिक छ ज्योतिषशास्त्र,"प्राचीन समयमा जब ज्योतिषीहरूको दृष्टि सौर्यमण्डलमा पर्यो, त्यसपछि उनीहरूले सूक्ष्म विचार गर्न लागे। सौर्यमण्डलस्थित गतिशील ग्रहका किरण पृथ्वीमा रहेका सम्पूर्ण प्राणीमा परेको कुरा थाहा भयो। मनुष्यको जन्मसमयमा आकाशमण्डलबाट उनीहरूलाई सूर्यादि ग्रहका किरण पर्नाले जन्मदेखि मृत्युपर्यन्त सम्पूर्ण घटना थाहा हुने कुरा उनीहरूले पत्ता लगाए। यसरी जन्मकालमा मनुष्यलाई परेका ग्रहका किरणबाट उसको सम्पूर्ण जीवन सञ्चालित हुन्छ। ज्योतिषविज्ञका अनुसार टिभी र रिमोटकन्ट्रोलको जस्तो सम्बन्ध ग्रह र मनुष्यबीच छ। हजारौं वर्षको मेहनत र परिश्रमद्वारा निश्चित भयो कि सौर्यमण्डलका ग्रह, नक्षत्र, ताराहरूको किरणले आफूमा समेट्ने शक्ति तथा दोस्रो वस्तुलाई कम्पन गर्ने शक्ति प्रचुर मात्रामा विद्यमान छ। मानवजीवनप्रति आकाशीय ग्रहहरूका सर्वाधिक प्रभाव पर्दछ भन्ने कुरा उल्लेखित ज्योतिषशास्त्रमा पाइन्छ। कुनै पनि मनुष्यको रंगरूप, स्वभाव, विद्या, बल, बुद्धि, जीवन, मरण आदि सबै जानकारी व्युत्पत्ति ज्योतिषां सूर्यादि ग्रहणा बोधकं शास्त्रमा भनिन्छ, विज्ञानमा प्रत्येक सिद्धान्तको प्रथमतः स्वरूप पत्ता लगाई त्यसपछि परीक्षण अनि फल थाहा हुन्छ।ज्योतिषमा अनुभव एवं दृष्टिद्वारा प्रतिपादन हुन्छ। ग्रहका निश्चित गति पत्ता लगाई विविध ग्रहका जो प्रभाव मानव समूहमा पर्यो, त्यसलाई विस्तृत अध्ययन गरी एक निश्चित तथ्यफल निकालियो। त्यसैले ज्योतिषशास्त्र अत्यन्त सूक्ष्म एवं गुढ विषय हो र विज्ञानदृष्टि साध्य विषय हो भने यो ज्योतिष व्यवहार एवं अनुभव साध्य विषय हो। ज्योतिष एक जागृत संसारको एक दिव्यज्योतिस्वरूप हो। ज्योतिषशास्त्रमा तीन स्कन्ध छन् संहिता, तन्त्र र होरा। यसमा होरा स्कन्ध अनन्त छ। तन्त्र होरा फलादेश गर्ने खण्ड रहेको छ। ज्योतिषशास्त्रलाई जीवित राख्न विभिन्न ज्योतिषीले विशिष्ट योगदान दिएको देखिन्छ। १ बराहमिहिर २ गंगाचार्य ३ परासर ४ वशिष्ठ ५ कल्याण ६ वर्मा ७ वैद्यनाथ ८ जातक कलानिधिकार ९ वृहद्यवन जातककार १० काशिनाथ ११ जागेश्वर १२ पुञ्जराज १३ मन्त्रेश्वर १४ नारायण १५ हरिवंश १६ तत्वदीप जातककार १७ कश्यप १८ भृगुसूत्राकार १९ नारद २० गौरी जातक २१ जानक मुक्तावली २२ ढुण्डीराज २३ जीवनाथ २४ व्याङ्कट शर्मा जातककार २५ जैमिनी २६ रावणं २७ जयदेव आदि छन्। यसरी दैवज्ञहरू, अलौकिक, बुद्धिमान्, महान् तपस्वी एवं त्रिकालदर्शी भएकाले आफ्नो तपोबलको आधारमा जनलाभार्थ अनेक शास्त्रहरू निर्माण गरिए। जसमा ज्योतिषशास्त्रको स्थान सर्वश्रेष्ठ छ। सृष्टिको प्रत्येक वस्तुको उत्पत्ति, प्रगति, प्रलयादि कालाधीन छ। उसकालमा सम्पूर्ण वर्णन तथा शुभाशुभ परिणाम आकाशास्थ ग्रहका उदय, अस्त, युति, प्रतियूति, गति स्थितिमा निर्भर छ। यसरी ग्रहको शुभाशुभ स्थितिमा आधारित रहेका जगत्का मानवप्राणीका सुख, दुःख, लाभ, हानि, जीवन, मरण पूर्णरूपले अवलम्बित छ। अतः ज्योतिषशास्त्रको ज्ञान मानवका लागि अत्यन्त आवश्यक एवं महत्वपूर्ण छ। त्रिकालदर्शी शास्त्र ज्योतिषको जन्म हजारौं वर्ष पूर्व मानव कल्याणार्थ भएको हो। अज्ञानीलाई ज्ञानी, प्रारब्धवादीलाई प्रयत्नवादी, नास्तिकलाई आस्तिक, दुःखीलाई सुखी, भौतिकवादीलाई आध्यात्मिकवादी, माुढात्मालाई शुद्धात्मा बनाई मनको अन्धकार नष्ट गरी उसलाई कुलधर्म र राष्ट्रधर्मको भावना उत्पन्न गराउने सफल प्रयत्न गरिएको छ। ज्योतिषसम्बन्धी ज्ञानको कारणबाट राष्ट्रको प्रत्येक व्यक्ति असल मार्गमा लाग्ने र देशको प्रत्येक व्यक्तिको हृदयमा जनकल्याण साथै राष्ट्रधर्मको भावना जागृत हुने निश्चित छ। प्रत्येक व्यक्तिका हृदयमा राष्ट्रविद्या, राष्ट्रधर्म, राष्ट्रसंस्कृति, राष्ट्राभिमानको विचार उदय नभई विश्वका कुनै पनि राष्ट्रको उत्थान सम्भव छैन। त्रिकालदर्शी शास्त्र केवल यसका जिज्ञासुहरूका लागि मात्र नभई समस्त देशका भावी पिँढी, नेता, सांसद, प्रधानमन्त्रीदेखि राजपरिवारसम्म मार्गदर्शन, कार्यसञ्चालन एवं देश विकासका लागि अत्यन्त आवश्यक छ। आकाशस्थ ग्रहका स्थिति, गतिका समस्त ज्ञान गणितशास्त्रका आधारमा रहेको छ। हिसाबको आधारमै ज्योतिषशास्त्रको सम्पूर्ण फलित भविष्य कथन निर्भर छ। यस शास्त्रको मर्यादा कायम राख्न त्रिकालदर्शीले ज्यादै सतर्क रही फलकथन गर्नुपर्छ। मुढ मनुष्यहरूले यसको परिभाषिक ज्ञानबिनै ज्योतिष शास्त्रप्रति अविश्वास गर्नाले भोग्नुपरेको दुःखको जिम्मेवार उनीहरू आफैं छन् र पश्चाताप भोगिरहेका छन्।ज्योतिषशास्त्रको महत्व, उपयोगिता तथा अद्भूत सत्य चमत्कारदेखि विश्व परिचित छ। सर्वोपयोगी भएका कारण यो शास्त्र विश्वमा परिचित छ। अनादिकालदेखि विरोधी आघातसँग टक्कर लिई आफू प्रगतिमार्गमा अनवरतरूपले लम्किरहेको छ। संसारभर विश्वास कायम राखेको छ। ज्योतिषशास्त्रको ज्ञान सर्वप्रथम नेपाल,भारतवर्ष, त्यसपछि बेलायत, अमेरिका, जर्मन, फ्रान्सआदि पाश्चात्य देशका धुरन्धर विद्वान्हरूले ज्योतिष संशोधन दूरदर्शी यन्त्र निर्माण गरे। यसको सहायताबाट निरन्तर, अथक परिश्रम गरी सौर्यमण्डलका ग्रह र स्थान पत्ता लगाइयो। अहिले पाश्चात्य देशमा जयोतिषसम्बन्धी अनेकौं पुस्तक प्रकाशित छन्। अमेरिका लगायतका देशमा५० हजारभन्दा बढी ज्योतिषज्ञ विश्वव्यापीरूपले कार्यरत छन्। वेद मन्त्र जान्नका लागि व्याकरण एवं निरुक्तको नितान्त आबश्यकता पर्दछ। यथार्थ ज्ञान वेद मन्त्रको उपयोग गर्नज्योतिष एवं कल्पको आवश्यकता पर्दछ। यी सबै ब्रम्हाद्वारा लिखित भएकाले मन्त्रैमन्त्रले भरिएका छन्। आजको प्रगति प्रत्यक्ष ज्योतिषशास्त्र आपत्यरूपी समुन्द्रलाई पार गर्ने डुंगाका रूपमा छ। प्रवासमा जीवन बचाउने धनआर्जनको योग्य मार्ग र धनको सही उपयोगसम्बन्धी कुराको ज्ञान दिने यो शास्त्र यस प्राप्तिहेतु अनुकूल बनाउने कौस्तुभमणि हो। यो शास्त्र जगतमा आफ्नो महत्व, प्रभुत्व र अस्तित्व जोगाउँदै प्रगतिको उच्च विन्दुमा पुगेको कुरा सर्वविदितै छ। मानिस एक आशाको बलमा नै अनेक संकटको सामना गर्दै जीवितछ। ज्योतिषशास्त्रको ज्ञानबिना आयु ज्ञान हुँदैन, दुःखबाट बच्ने कुरा थाहा हुँदैन, जीवनमरणको निर्णय हुँदैन। भित्री विचार परिवर्तन गर्ने कुरा थाहा हुँदैन, जीवन पूर्वजन्म तथा अन्य ८४ योनिमा गरेका शुभाशुभ कार्यफल आदिको ज्ञान हुँदैन। प्रत्येक मनुष्यको ग्रहको प्रभावबाट सारा मनुष्यको जन्म मृत्यु व्यवहार अवलम्बित छ। ज्योतिषीय विद्याद्वारा आकाशस्थित ग्रह, नक्षत्रादिका गति, परिणाम, दूरीको निर्णय गर्न सकिन्छ। खगोलीय ज्योतिषशास्त्र भनेको त्यस्तो शास्त्र हो जसमा ग्रहसम्बन्धी उपदेश, व्याख्या तथा वर्णन एवं सूक्ष्मातिसूक्ष्म निरूपण गरिएको हुन्छ। समस्त भारतवर्षका प्राचीन विद्वान्हरूले ज्यातिषशास्त्रलाई दुई भागमा विभाजन एवं विभक्त गरेका छन्। एक सिद्धान्त ज्योतिष र दोस्रो फलित ज्योतिष। यिनीहरूलाई अंग्रेजीमा एष्ट्रोनोमी तथा एष्ट्रोलोजी भनिन्छ। जसलाई भागद्वारा स्पस्ट एवं अभ्रान्त रूपले गणना गरी ग्रहनक्षत्रालिको गति तथा संस्थानादिका नियम, प्रकृति तथा तत्जन्य फलामको दृढ तरिकाले निश्चय गरिन्छ। यसैलाई गणित अथवा सिद्धान्त अर्थात् एष्ट्रोनोमी भन्ने गरिन्छ। जुन विभागद्वारा गगनस्थ ग्रहनक्षत्रादिका गति देखेर पृथ्वीका समस्त प्राणीको भावी अवस्था अथवा मंगलामंगलको निर्णय गर्न सकिन्छ। त्यस्तो शास्त्रलाई फलित ज्योतिषशास्त्र भन्ने गरिएको छ। गणित ज्योतिष भारतवर्षमा विकसित भएको थियो। प्राचीन नेपाल तथा भारतमा मानव सभ्यताको आदिकालमा ज्योतिषको चर्चा मिलेको थियो। वेद सबैको आदिग्रन्थ हो। वेद मन्त्रहरू परम रहस्यपूर्ण सम्झाउनप्राचीन हुन्छ। दुई प्रतिशत कानबाट, नाक, मुख र हातबाट क्रमशः एक एक प्रतिशत मात्र मानिएको छ। साम ब्राम्हण छन्दोवाक्य भाग, प्रठाक ७, खण्ड १ प्रवाकरजस्ता शास्त्रहरूको अध्ययन गर्नाले जहाँ महर्षि ऋषिले विविध ग्रन्थहरू लेखेका थिए, जुन आजसम्म जीवित एवं शक्तिमा छन्। वेद मन्त्र जान्नका लागि व्याकरण एवं निरुक्तको नितान्त आबश्यकता पर्दछ। यथार्थ ज्ञानवेद मन्त्रको उपयोग गर्नज्योतिष एवं कल्पको आवश्यकता पर्दछ। वेदाध्ययनको पूर्ण सहायताका लागि विभिन्न षड्शास्त्रहरूको रचना भएका छन्। यी सबै ब्रम्हाद्वारा लिखित भएकाले मन्त्रैमन्त्रले भरिएका छन्। केवल परवर्ती विद्वान्को व्यवहारको सुविधाका लागि उपयुक्त प्रत्येक विषयका नियमहरूलाई संग्रहित गरी अलगअलग नामांकन गरिदिए। यसप्रकार यसै शास्त्रलाई षडंग वेदशास्त्र भनिएको हो। प्रथम शिक्षा (वेदको नासिका), द्वितीय व्याकरण (मुख), तृतीय निरुक्त (कान), चतुर्थ ज्योतिष (आँखा), पञ्चम कल्प (हात) र पष्ट (पैताला) भनिएको छ। अतः ज्योतिषशास्त्रको प्राचीन महत्ता यस विषयमा सिद्ध छ कि ऋषिहरूले यस विद्यालाई वेदान्त नेत्र पनि मानेका छन्। शरीर तथा जीवनमा नेत्र (आँखा) को कति महत्वपूर्ण भूमिका छ भन्ने कुरा त सबैलाई थाहा भएकै तथ्य हो। आजका वैज्ञानिकहरूले वेदको आधार लिएर यो धारणा निश्चित गरेका छन् कि मानव मानसको ९५ प्रतिशत भावहरूको उदय आँखाबाट भएको कुरा शास्त्रमा उल्लेख छ। सनतकुमार एवं नारदको संवाद रहेको छ, यसबाट यो सिद्ध हुन्छ कि ब्राम्हण ग्रन्थ निर्माणको पूर्वअनेक प्रकारका विद्याहरू पढाइन्थ्यो। सनतकुमारले प्रश्न गर्दा नारदजीले उत्तर दिनुभयो किमैले ऋग्वेद, यजुर्वेद, सामवेद तथा अथर्ववेदका अतिरिक्त निम्न विद्याहरू अध्ययन एवं मनन् गरेको छु। इतिहास, पुराण, वेदानां वेदम् अर्थात् वेदको अर्थ बताउने पुस्तक, विद्या यथा व्याकरण, निरुक्ता, पित्तयं सेवा सुश्रुषाबाट पितालाई प्रसन्न बनाउने, राशिमा गणित, वैदम् उत्पात विद्या यथा भुकम्प, जलप्लावन, विद्युत्प्रकोप, वायु प्रकोप, विधिम अर्थात् खानेकुरासम्बन्धी विद्याको वाक्यन अर्थात् तर्कशास्त्र, एकामनम अर्थात् नीति विद्याआदि छन्।"
९७ वर्षीया वृद्धाले जितिन् कोरोना,"नुवाकोट : नुवाकोटकी एक वृद्धाले कोरोनालाई जितेकी छन् । नुवाकोटको किस्पाङ गाउँपालिकाकी ९७ वर्षीया वृद्धाले कोरोना जितेर घर फिर्ता भएकी हुन् । कोरोना संक्रमित भएकी किस्पाङ गाउँपालिका४ की ९७ वर्षीया सोनाम घलेलाई उपचारका लागि नुवाकोट जिल्ला अस्पताल त्रिशूली भर्ना गरिएको थियो । अस्पतालमा उपचाररत उनको स्वास्थ्य अवस्था सुधार भई पुनः स्वाबको नमुना लिएर आरटीपीसीआर परीक्षण गर्दा उनको आरटीपीसीआर नेगेटिभ आएकोले डिस्चार्ज गरिएको त्रिशूली अस्पतालका मेडिकल सुपरिटेन्डेन्ट डा दीपेन्द्र पाण्डेले जानकारी दिए । वृद्धाको अवस्था सामान्य भएपछि उनलाई घर पठाइएको डा पाण्डेले जानकारी दिए । ९७ वर्षको उमेरमा कोरोना जित्ने घले नुवाकोटको सबैभन्दा बढी उमेरको संक्रमित रहेको त्रिशूली अस्पतालले जानकारी दिएको छ । यही असार १ गते कोरोना पोजेटिभ भएर वृद्धा घलेलाई उपचारका लागि त्रिशूली अस्पतालमा भर्ना गरिएको थियो । यसैबीच, नुवाकोटमा थप ७८ जना कोरोना संक्रमित थपिएका छन् । स्वास्थ्य कार्यालय नुवाकोटका अनुसार पछिल्लो २४ घण्टामा १२ स्थानीय तह रहेको नुवाकोटमा १ सय ७६ जनाको स्वाबको नमुना संकलन गरी आरटीपीसीआर परीक्षण गर्दा ३१ म्हिलासहित ७८ जनामा कोरोना संक्रमण पुष्टि भएको हो । यससँगै जिल्लामा कोरोना संक्रमितको कुल संख्या ५ हजार ६६ जना पुगेको छ । स्वास्थ्य कार्यालयका सूचना अधिकारी उत्तमराज खनालका अनुसार पछिल्लो २४ घण्टामा जिल्लाको विदुर नगरपालिकामा सबैभन्दा बढी १३ महिलासहित २७ जना कोरोना संक्रमित थपिएका हुन् ।"
असारे विकास : बनाउँदाबनाउँदै भत्कियो नाला,"गौर : जब वर्षा सुरु हुन्छ, विकास निर्माणका योजनाहरूले तीव्रता पाउँछन्। अहिले रौतहटमा पनि यस्तै भइरहेको छ। आर्थिक वर्षको अन्तिम महिना असारमा विभिन्न विकासका योजनाहरू सञ्चालनमा छन्। बौधीमाई नगरपालिका७ र ८ मा पर्ने बंकुल बजारको मुख्य सडक हिलाम्मे छ। सडकको छेउमा नाला निर्माण गरिएको छ। पानी सडकमै जम्छ। उक्त नाला निर्माणकै चरणमा भत्किएको थियो। केही समयपछि मर्मत गरिएको छ। बौधीमाई नगरपालिकाकै प्रमुख र पुरानो बजार बंकुल बजारमा गुणस्तरहीन काम भएको भन्दै स्थानीयले गुनासो समेत गर्दै आएका छन्। स्थानीय सिकेन्द्र यादवले उपभोक्ता समितिमार्फत लिएका काम ठेकेदारलाई जिम्मा दिएका थिए। बौधीमाई नगरपालिकाबाट विनियोजित १६ लाख रुपैयाँको लागतमा २ सय ६४ मिटर लम्बाइको पक्की नाला निर्माण गरिएको थियो। चन्द्रपुर नपा४ स्थित मुख्य चोकबाट देउराली चोकसम्म करिब एक किलोमिटर नाला निर्माण भइरहेको छ। वर्षामा नाला बनाउँदा बजार क्षेत्र हिलाम्मे हुनुका साथै गुणस्तरीय काम नभएको गुनासो छ। राजापुर नगरपालिकाको पानीट्यांकीदेखि अकलोवा जाने सडक किनारमा नाला बनेको छ। तर, सडकमा पानी जमेर आवतजावतमा समस्या छ। जिल्लाको १६ वटा नगरपालिका र दुईवटा गाउँपालिकाको विभिन्न वडाहरूमा दर्जनांै योजनाहरूका काम भइरहेका छन्। सडक कालोपत्रे, ग्राभेल हाल्ने, माटो पुर्ने, सिँचाइ, पुलपुलेसा, ढल, कल्भर्ट, तटबन्ध र भवन निर्माणका काम हाल भइरहेका छन्। विनियोजित बजेट असार मसान्तभित्र खर्च गरिसक्नुपर्ने र उपभोक्ता समिति तथा ठेकेदारले असार मसान्तभित्रै काम सम्पन्न गरी भुक्तानी लिनुपर्ने हँुदा योजनाको गुणस्तरमा भन्दा पनि काम सम्पन्न गर्नेमा बढी ध्यान केन्द्रित हुने गरेको पाइन्छ। नगरपालिका तथा अन्य विकासे कार्यालय अगाडि ठेकेदार र उपभोक्ता समितिका पदाधिकारीहरूको भीड पनि देख्न सकिन्छ। जनप्रतिनिधिहरू विकासको काम भएको र प्रतिबद्धता पूरा गरेँ भन्ने देखाउन असारमै दौडधुप गरिरहेका छन्। पानी परेको बेलामा समेत कालोपत्रे गर्ने काम भइरहेको गुनासो स्थानीयले गर्दै आएका छन्। न्यूनतम मापदण्डसमेत पूरा नगरी योजनाहरू सम्पन्न हुँदा एक वर्ष पनि नटिकेको र राज्यको लगानी खेर गइरहेको भन्दै धेरैले चिन्ता व्यक्त गर्दै आएका छन्।"
किल बिलको रिमेकमा कृति,"मुम्बई : हलिउडका चलचित्रबाट प्रभावित भएर थुप्रै बलिउड चलचित्र बनेका छन्। ती चलचित्रले हलिउडमा जस्तै बलिउडमा पनि राम्रो चर्चा बटुल्न सफल भएका छन्। अब चर्चित हलिउड चलचित्र किल बिल पनि भारतमा रिमेक हुने भएको छ। किल बिलको रिमेकका लागि निखिल द्विवेदीले दुई वर्षअघि नै हिन्दी राइट्स खरिद गरेका थिए। सम्झौता गरेको लामो समयसम्म पनि चलचित्र बन्छ कि बन्दैन भन्ने द्विविधा थियो। तर, अब सबै द्विविधा हटेको छ। चलचित्र निर्माणको तयारी अन्तिम चरणमा पुगेको र कलाकारहरूको छनौट पनि अन्तिममा पुगेको निर्माण पक्षले जानकारी दिएको भारतीय सञ्चारमाध्यमले जनाएका छन्। अनुराग कश्यपले निर्देशन गर्ने चलचित्रमा कृति सेननले मुख्य भूमिका निर्वाह गर्ने भएकी छन्। किल बिलमा भने यो भूमिका उमा थरमनले निभाएकी थिइन्। किल बिलमा थरमनले खतरनाक हत्यारा महिलाको भूमिका निर्वाह गरेकी थिइन्। भारतीय सञ्चार माध्यमका अनुसार कोरोना भाइरसको संक्रमण नियन्त्रणका लागि गरिएको लकडाउनका समयमा निखिल र अनुरागले सुटिङमा जानुअघि गर्नुपर्ने सम्पूर्ण तयारी पूरा गरिसकेका छन्। चलचित्रको मुख्य भूमिकाका लागि कृतिले निकै मेहनत गर्नुपर्ने देखिएको छ। एक्सन चलचित्र भएकाले पनि त्यसका लागि निकै मेहनत गर्नुपर्ने देखिएको छ। चलचित्रमा कृतिसँगै अन्य दुई अभिनेत्री पनि हुनेछन्। तर, त्यो भूमिकामा कोको अभिनेत्रीले अभिनय गर्ने भन्ने अहिलेसम्म निश्चित भइसकेको छैन। लामो समयको आन्तरिक गृहकार्यपछि सन् २०२२ को सुरुआतबाट चलचित्रको सुटिङ सुरु हुने जनाइएको छ। कृति सेननले पछिल्लो पटक अर्जुन कपुर र सञ्जय दत्तका साथ पानीपतमा अभिनय गरेकी थिइन्। कृति मिमी, बच्चन पाण्डे, भेडिया र आदि पुरुषमा पनि देखिने छिन्। भारतीय सञ्चार माध्यमका अनुसार आदि पुरुषको काम सकेपछि कृतिले किल बिलको सुटिङ गर्ने भएकी छन्।"
प्रदेश बजेटमा पहुँचको हालीमुहाली,"नेपालको संघीय स्वरूप विधिवत् कार्यान्वयनमा आएपछि प्रदेशहरू आफैंले बजेट प्रस्तुत गर्दै आएका छन्। अनुगमन संयन्त्रको निगरानी नजिकैबाट हुने हुँदा बजेट धेरै कार्यान्वयन हुने सकारात्मक पाटो पनि यसमा छ। तर, बजेटको प्राथमिकता र बाँडफाँटको क्षेत्र हेर्दा पहुँच हुनेको हात र क्षेत्रमा मात्रै बजेट पुगेको प्रदेशका रातो किताबहरूले प्रष्ट पारेका छन्। स्वास्थ्य, शिक्षा, पूर्वाधार निर्माण, पर्यटन, कृषि लगायतका क्षेत्रलाई प्राथमिकतामा राखेको बताउने प्रदेशहरूले मन्त्री र पहुँच भएका सांसदको क्षेत्रमा मात्रै बजेट खन्याएको देखिन्छ। ससाना टुक्रे योजना छरछार पारेर पहुँच पुगेका सांसद, योजना निर्माणमा सहभागी बनेका व्यक्ति र मन्त्रीको क्षेत्रमा मात्रै बजेट दिइयो भनेर बजेट माथिको छलफलमा पनि चर्को बहस र प्रदेश सरकारको आलोचना भइरहेको छ। कोरोना महामारी नियन्त्रणको योजना, स्वास्थ्य क्षेत्रका विकास र यस क्षेत्रमा खटिएकाहरूको मनोबल उच्च बनाउने योजना प्रदेशले पनि समेट्नु यो समय अनुकूल र सकारात्मक पक्ष पनि हो। जारी गौरवका आयोजना सक्ने योजना बनाएर केही प्रदेशले त्यसमा पनि बजेट विनियोजन गरेका छन्। यसले विकासमा फड्को पनि मार्छ। तर, गौरवका आयोजनामा थोपो र नेता हिँड्ने बाटोमा बजेटको खोलो बगेको विषय पनि सार्वजनिक भइरहेका छन्। यस्तै एउटा ज्वलन्त उदाहरण हो सुदूरपश्चिम प्रदेशको बजेट। यस प्रदेशमा गौरवका योजनामा एक करोड र भीम रावलको घर जाने बाटोमा ६ करोड बजेट बिनियोजन भएको छ। यहाँ आर्थिक मामिला तथा योजनामन्त्री प्रकाशबहादुर शाहको जिल्ला बाहेकका सबै सडकमा बजेट घटाइएको छ। ६ करोडले आफ्नै हात, जगन्नाथ भन्ने नेपाली उखानलाई सम्झाउँछ। प्रदेश १ मा मुख्यमन्त्रीसँग जोडिएका नाममा बजेट बढी छ। आआफ्ना क्षेत्रलाई प्राथमिकता दिएर मन्त्रीहरूको योजना मात्रै समेटेको भन्दै प्रदेशसभामा सत्ता पक्षकै सांसदले सरकारको आलोचना दैनिक गरिरहेका छन्। बजेट र योजनामा अत्यावश्यक कामलाई प्राथमिकतामा राखेर समानुपातिक वितरण हुनुपर्छ। तर, कुनै पनि प्रदेशका बजेट त्यो लयमा देखिएका छैनन्। सातै प्रदेशमा स्थानीय आवश्यकताभन्दा पहुँचका आधारमा आफ्ना क्षेत्रमा बजेट केन्द्रित भएका छन्। यो घटनाक्रमले प्रदेश सरकारले बजेट तर्जुमाका लागि सुझाव संकलन गरे पनि औपचारिकतामै सीमित भएको देखिएको छ। बजेट निर्माणको क्रममा जिल्लादेखि केन्द्रका नेता र मन्त्रीसम्मको योजनालाई प्राथमिकतामा राख्दै सरकारले बजेट तयारी गर्ने र सांसदसँग योजना माग गरेर औपचारिकता निभाउने क्रम प्रदेशमा पनि छ। यसले आवश्यकताको क्षेत्र ओझेलमा पर्दैछन्। बजेट ल्याउन प्रकृया पूरा गर्ने तर पहुँचकै आधारमा योजना र बजेट बनाई वितरण गर्ने हुँदा संघीय संरचनाअनुसार प्रदेशहरूले आफूलाई अझै अब्बल बनाउन नसकेका हुन्। प्रदेश, केन्द्रका मन्त्री र नेताले आआफ्ना जिल्ला र टोलमा बजेट थुपार्दा अन्य जिल्ला र प्राथमिकतामा राख्नुपर्ने योजना उपेक्षामा पर्दै आएका छन्। यो समस्या नयाँ भने होइन। पहिले प्रदेश र तह नहुँदा पनि पहुँचका आधारमा सीमित जिल्लामा मात्रै बजेट थुप्रिएको हो। तर, संघीयतासँगै आएका प्रदेश र तहहरूले पनि केन्द्रको लय समाउँदै बजेट पहुँचका आधारमा वितरण गर्दा अनुत्पादक र अनावश्यक क्षेत्रमा बजेटको दुरूपयोग बढ्दो छ। संविधानमा उल्लेख भएबमोजिम संघीयताको मर्म र भावनाको कदर यस्ता कृयाकलापले गर्दैन। बेतिथिकै बाटोमा प्रदेश पनि हिँडेको प्रष्ट हुन्छ। बजेट निर्माणको क्रममा कस्तो योजना समेटिँदैछ पहुँचमा भएकाले चासो राख्ने हो। तर, आफ्नो क्षेत्र मात्रै हेर्ने र बजेट छर्दै चुनाव जितेर कुर्सी ताक्ने योजना बनाउने र समेट्ने होइन। प्रदेशका मुख्यमन्त्री र मन्त्री आफ्नो जिल्ला मात्र नभई त्यस प्रदेशका सबै जिल्लाका मन्त्री हुन्। उनीहरूले सबै जिल्ला र आवश्यकताको क्षेत्रलाई बजेटको प्राथमिकता र महत्वमा राख्नुपर्छ। प्रत्येक टोल र वडालाई त वडाध्यक्षले नै विकास गर्छन्। पहुँचको आधारमा प्रत्येक वर्ष एउटै क्षेत्रमा मात्रै बजेट खन्याउने हो भने सोचेको लक्ष्य र बनाएका नारा पूरा हुँदैनन्। बजेटमा पहुँचको हालीमुहाली अब रोकियोस्।"
असारे विकास : हिलो र झरिमै धमाधम कालोपत्रे,"विराटनगर : प्रदेश १ को राजधानी विराटनगरमा महानगरपालिकाले २ नम्बर वडा क्षेत्रमा सडक कालोपत्रेको काम असारको पहिलो साता मात्रै सुरु गर्यो। बजेट सक्ने धुनमा सडक भित्रै बिजुलीका पोल भए पनि त्यसलाई व्यवस्थित गर्न महानगरले भ्याएन। असार १५ मा काम नसके बजेट फ्रिज हुने भएकाले हिलो र झरिमै भए पनि कालोपत्रे गर्ने तयारीमा महानगर लागेको छ। महानगरको २ नम्बर वडाको स्वस्तिक मार्गमा मात्रै यो वर्ष कालोपत्रेमा १० लाख रुपैयाँ महानगरले सक्दैछ। अघिल्लो वर्ष यस स्थानमा नाला निर्माणका लागि २९ लाख १२ हजार ६ सय २६ रुपैयाँ सकिएको थियो। अब अर्को वर्ष बिजुलीको पोल सार्दा यो सडक र नाला भत्केर पुनः बनाउनुपर्ने अवस्था आउनेछ। कुनै दीर्घकालीन योजना बिना असारमा यसरी बजेट सक्नेतर्फ मात्रै ध्यान दिँदा करोडौं रकम खेर जाँदै छ। यो त एक उदाहरण मात्रै हो। प्रदेश १ का प्राय सबै तहका वडामा अहिले बजेट सक्न हिलो र झरिमानै धमाधम काम भइरहेका छन्। जुन दिगो हुने कुनै लक्षण देखिँदैन। विराटनगर महानगरपालिकासँगै जोडिएका बूढीगंगा गाउँपालिका२ मा अहिले नाली निर्माण र सडक ग्राभेलको काम चलिरहेको छ। अबको १० दिनमा सबै काम सक्ने चटारो वडाध्यक्ष रेवतीनारायण चौधरीलाई छ। उनी भन्छन्, बजेट किन फ्रिज गर्ने, काम गर्दा राम्रै होला नि। आर्थिक वर्षको अन्त्यसँगै सडक, ढल, नाला र पुलको काममा बढी रकम खर्च भइरहेका छन्। पहाडी जिल्लामा सडक र तराईका जिल्लामा तीब्र गतीमा भइरहेका नालीका काम वर्षात्का बाबजुत पनि रोकिएको छैन। प्रदेश १ मा जेठ महिनाभित्रमा भौतिक पूर्वाधारको काम सकिसक्नु पर्ने र असार १५ भित्रमा हरहिसाब मिलान गरिसक्नु पर्ने भए पनि बजेटको अधिकांश हिस्सा असारमा नै खर्च हुने गरेको छ। मुख्यमन्त्री शेरधन राईले असारे विकास हुन नदिने पटकपटक प्रतिबद्धता जनाए पनि यसले सार्थकता भने पाउन सकेको छैन। कोरोना महामारीमा संक्रमित घटेर निषेधाज्ञा खुकुलो बनेसँगै प्रत्येक जिल्लामा स्काभेटर र डोजर चलेको मात्रै आवाज आउन थालेको स्थानीय बताउँछन्। पोहोर पनि हिलोमा माटो र गिटी हालेर पुरे, सबै पानीले बगायो, विराटनगर२ मुनालपथका स्थानीय दुर्गा न्यौपाने भन्छन्, यो वर्ष पनि कालोपत्रे गर्नलाई हिलोमा पेल्दैछन्, छाता ओडेर ठेकेदार कुद्छन्, पानीमा डोजर चलाएका छन्। असारमा भौतिक पूर्वाधारको काम हुँदा पानीका कारण कम गुणस्तरको काम हुने र अनुगमनमा समेत समस्या पर्ने अर्थ विज्ञ बताउँछन्। यो समय काम गर्ने समय होइन, अनुगमन र फरफारक गर्ने समयमा काम हुँदा, भ्रष्टाचार मौलाउँछ, काम गुणस्तरको हुँदैन, प्रदेश लेखा नियन्त्रण कार्यालयका प्रमुख दामोदर खत्री भन्छन्, यसै कारणले समस्या हुने गरेको छ। यो समयमा अनुगमन तथा नियन्त्रणका लागि समय नहुँदा ठेकेदारले पानीको कारण देखाउँदै भ्रष्टचारसमेत गर्दै आएको खत्री दाबी गर्छन्। वर्षातमा जति काम भए पनि पानीले बगायो भन्न पाइन्छ, खत्रीले भने, यही बहानामा कमसल काम गरेर बजेट पचाउने काम भइरहेको छ। प्रदेश १ मा चालू आर्थिक वर्षको विकास खर्च निराशाजनक छ। चालू वर्षको जेठ महिनासम्ममा ४६४७२ प्रतिशत मात्र खर्च भएको प्रदेश १ लेखा नियन्त्रक कार्यालयको तथ्यांकले देखाउँछ। चालू वर्षमा कुल बजेटको सिलिङमा ४ करोड वित्तीय व्यवस्थाको थप रकमसहित प्रदेश सरकारले ४१ अर्ब ८६ करोड ३४ लाख ९ हजारको बजेट प्रदेश १ मा खर्च गर्नुपर्ने थियो। जसमा जेठ मसान्तसम्ममा १९ अर्ब ४५ करोड ३८ लाख ५५ हजार ८७९ रुपैयाँ खर्च भएको छ। आर्थिक वर्षको अन्त्यतिर बजेट खर्च गर्ने प्रवृत्ति रोक्न संविधानमा जेठ १५ मा केन्द्रमा र असार १५ मा प्रदेशमा बजेट ल्याउनुपर्ने बाध्यात्मक व्यवस्था गरिए पनि यसले असारे विकास रोकेको छैन। जेठमा संघ र असारमा प्रदेशमा बजेट सार्वजनिक भएर पारित हुँदा पनि सरकारी निकायले बोलपत्र कागजात तयार पार्न असोज कुर्ने प्रवृत्ति नछाड्दा समस्या जहाँको त्यहीँ छ। यसै कारण सरकारको ठेक्का प्रणाली र खर्चमा सुधार हुनसकेको छैन। चालू आर्थिक वर्षको सन्दर्भमा घाटाको बजेट ल्याएको प्रदेश १ सरकारले पहिलो चौमासिकमै आधा बजेट मात्र कार्यान्वयनमा लैजाने गरी मन्त्रिपरिषद्बाट निर्णय गरेको थियो। सरकारले पुँजीगत खर्च बढाउन विभिन्न उपाय अवलम्बन गरे पनि विगतको तुलनामा यो वर्ष बजेट कार्यान्वयन अर्थात् विकास बजेटको खर्च न्यून छ। प्रदेश सरकारको निर्देशनअनुसार मन्त्रालयहरूले बजेट कार्यान्वयनको खाका तयार पारेर सार्वजनिक गरे पनि कार्ययोजनालाई पछ्याउन नसक्दा विकास खर्चको अवस्थामा सुधार नभएको अर्थविज्ञ डा अर्जुन बराल बताउँछन्। मुख्यमन्त्री शेरधन राई भने कोरोनाका कारण यस वर्ष पनि समयमा बजेट खर्च गर्न नसकेको बताउँछन्। असारे विकास रोक्न मेरो नेतृत्वको सरकार लागेको हो, तर, कोरोना महामारीले समयमा काम गर्न नपाएकाले असारमा पनि काम गर्ने अवस्था आएको हो, उनले भने। तर, असारे बजेटमा हुने अनियमितता रोक्न र काम पारदर्शी बनाउन अनुगमन गर्ने सम्यन्त्र कडाइका साथ परिचालन गर्ने उनले बताए।"
बजेट माथिको छलफल उत्कर्षमा : प्रतिपक्षद्वारा संसद अवरुद्ध,"धनगढी : सुदूरपश्चिम प्रदेश सरकारले असार १ गते पेश गरेको बजेट माथिको छलफलको क्रम अवरुद्ध भएको छ। बजेटमाथि सत्ता पक्षकै सांसदहरुको चरम असन्तुष्टि रहेका बेला, प्रतिपक्षी दल नेपाली काँग्रेस र प्रतिपक्षमा रहेको राष्ट्रिय जनता पार्टी (राजपा)ले सदन अवरुद्ध पारेका हुन्। बुधबार दिउँसो सुरु भएको प्रदेश सभाको बैठकको सुरुवातमै कांग्रेस र राजपाका सांसदहरुले उठेर विरोध जनाएका थिए। प्रतिपक्षले बजेट विचौलियाको सेटिङमा आएको र अध्यादेशबाट आएकाले असंवैधानिक भएको बताउँदै आएको छ। सभामुख अर्जुनबहादुर थापाले आफ्ना भनाई राखेर संसद चल्न दिन अनुरोध गरेपनि प्रतिपक्षले आफ्ना भनाई राख्दै फेरि संसदमा उठेर विरोध जनाएको थियो। प्रतिपक्षी दल नेपाली कांग्रेस र राजपाले, प्रदेश सरकारले ल्याएको बजेट असंवैधानिक भएको समेत आरोप लगाएका छन। कांग्रेस संसदीय दलका प्रमुख सचेतक गोविन्द राज बोहराले सरकारले अध्यादेश मार्फत ल्याएको बजेट असंवैधानिक भएको बताए। जेठ १५ गते नीति तथा कार्यक्रम ल्याई सक्नुपर्ने संवैधानिक व्यवस्था छ। तर प्रदेश सरकार त्यतिबेला सरकार विस्तार, ओलीनेपाल समुहबीचको किचलो र मुख्यमन्त्रीले विश्वासको मत लिने लगायतका कारणले समयमा नीति तथा कार्यक्रम ल्याउन सकेन। उसले, अध्यादेशमार्फत जेठ २७ गते निति तथा कार्यक्रम पेश गरेको थियो। नेपाली कांग्रेस र राजपाले अध्यादेशमार्फत बजेट ल्याईएपनि त्यो अध्यादेश सदनमा पेश नभएको भन्दै विरोध गरेका छन्। सुदूरपश्चिम आर्थिक कार्यविधि तथा वित्तिय उत्तरदायीत्व ऐन २०७४ लाई संशोधन गर्न बनेको अध्यादेश सदनमा पेश भएन, त्यसैले बजेट असंवैधानिक भयो नेपाली कांग्रेसका प्रमुख सचेतक गोविन्द राज बोहराले भने। प्रतिपक्षले अध्यादेश सदनबाट पास नहुँदासम्म संसद चल्न नदिने जनाएको छ। नेपालको संविधान २०७२, सुदूरपश्चिम प्रदेश सभा नियमावलीमा पनि, अध्यादेश ल्याएपछिको पहिलो संसद बैठकमा उक्त अध्यादेश पेश गर्नुपर्ने प्रावधान छ। संविधानको धारा २०२ मा पनि अध्यादेश, सदन चलेको पहिलो बैठकमै ल्याएर पास गर्नुपर्ने प्रावधान छ, त्यस्तो गरिएन, अध्यादेशका बारेमा कुनै जानकारी नै नदिईकन बजेट माथिको छलफल सुरु भयो, अहिले बजेट पास भएपनि, त्योपछि कोल्याप्स हुनसक्छ नेपाली कांग्रेस संसदीय दलका नेता डाक्टर रण बहादुर रावलले भने। उनले अहिले बजेट पास भएपनि भोली कसैले सर्वोच्चमा रिट निवेदन हालेमा यो बजेट कोल्याप्सहुन सक्ने बताए। त्यसैले जानीजानी हामीले त्यो गल्ती गर्नु हुँदैन भनेर संविधानअनुसार हुनुपर्ने माग गरेका हौं उनले भने। अध्यादेशको बहाना भएपनि, विपक्षीले आफुले भने अनुसारको बजेट नपाएकाले झन विरोध गरेको हो। उसले बजेटमाथिको छलफलमा सुरुका दुई दिन भने भाग लिएको थियो। सोमबार र मंगलबार बजेटको छलफलमा भाग लिएपछि उसले बुधबार मात्रै सदन अवरुद्ध पारेको हो। प्रतिपक्षका चारजनाले बजेट माथिको छलफमा भाग लिएपनि सांसद भरत खडकाले मात्रै बजेट माथि संवैधानिक प्रश्न रहेको कुरा उठाएका थिए। अध्यादेश पास नभईकन बजेटमाथि छलफल हुनै नसक्ने उनले बताएका थिए। त्यसपछि मात्रै कांग्रेसभित्र बजेटको वैधानिकताको कुरा चर्चामा आएको हो। गतवर्ष पनि प्रतिपक्षले संसद सचिवालको गेटमै रातो किताब जलाएर बजेटको विरोध गरेको थियो। सत्ता पक्षले बजेटमा केही मिलाउने भनिएपछि उसले सदन चल्न दिएको थियो। त्यतिबेला विपक्षीलाई सत्ता पक्षसँग योजनामा सम्झौता गरेको आरोप पनि लागेको थियो। आर्थिक वर्ष २०७८७९ को बजेटमा भने सत्ता पक्षबाटै ब्यापक असन्तुष्टि छ। सरकारको नेतृत्व गरिरहेको नेकपा माओवादी केन्द्रका भागमा परेका मन्त्रालयमा १६ प्रतिशत मात्रै बजेट विनियोजन गरिएको भन्दै सत्ता पक्षमै असन्तुष्टि छ। सत्ता पक्षमा भएकाले सदनमा खुलेर विरोध नगरेपनि उनीहरुले बजेटमा चरम असन्तुष्टि भने पोखेका छन्। प्रदेश सरकारमा उद्योग वन वातावरण तथा पर्यटन मन्त्रालय र भुमी व्यवस्था कृषि तथा सहकारी मन्त्रालय मात्र माओवादीसँग छन्। यी दुई मन्त्रालयमध्ये उद्योग वन वातावरण तथा पर्यटन मन्त्रालयमा ७ प्रतिशत र भुमी व्यवस्था कृषि तथा सहकारी मन्त्रालयमा ९ प्रतिशत मात्रै बजेट परेको छ। आफ्नो नेतृत्व टिकाउन मुख्यमन्त्री त्रिलोचन भट्टले सरकार विस्तारका बेला महत्वपुर्ण मन्त्रालय एमालेको नेपालखनाल समुहलाई दिएको भन्दै आलोचनासमेत भएको थियो। अहिले एमालेले बजेटमा पनि उसलाई उछिनेको छ। बजेट, मन्त्रीको जिल्ला, उनकै निर्वाचन क्षेत्रका कार्यकर्ता, चुनावमा खटिने र कमिशन दिनेहरुका ईच्छामा आएको भन्दै प्रतिपक्षले विरोध पनि गरेको छ। नीजी कम्पनीहरुलाई ५५ करोड अनुदान दिने गरि बजेट विनियोजन भएको, राष्ट्रिय गौरवका योजनालाई प्राथमिकता दिनुभन्दा आफ्ना नेताका घर जाने सडकमा करोडौं रकम विनियोजन गरेको, असारे विसासको नमुना पेस गरेको भन्दै बजेटको विरोध हुँदै आएको छ। असार १ गते आर्थिक मामिला तथा योजना मन्त्री प्रकाशबहादुर शाहले ३० अर्ब ३३ करोडको बजेट प्रस्तुत गरेका थिए। उक्त बजेटमाथि सोमबार र मंगलबार छलफल भएपनि बुधबारबाट भने अवरुद्ध भएको हो। अर्को बैठक शुक्रबार दिउँसो २ बजे बस्ने गरी स्थगित गरिएको छ।"
नत्र समयले पर्खंदैन !,"नेपालको राजनीति दिनानुदिन एउटा गहिरो दलदलमा फसेको प्रत्यक्ष प्रमाण देखिँदैछ नेपालको राजनीति दिनानुदिन एउटा गहिरो दलदलमा फसेको प्रत्यक्ष प्रमाण देखिँदैछ। जनताका समस्या, ज्यानमालको सुरक्षा र गाँस बास कपासको आवश्यकतासँग कुनै सरोकार नै नभएको जस्तो एउटा शासक वर्ग देखिन्छ। जुन कान्तिपुरीमा लीलामाथि चर्तिकलामा व्यस्त छ। त्यो शासक वर्ग सरकारमा होस् वा प्रतिपक्षमा, कार्यपालिकामा होस् वा व्यवस्थापिका अथवा न्यायालयमा उसको स्वरूप र प्रवृत्ति उस्तै देखिन्छ। ऊ आफ्नो स्वार्थको रक्षाभन्दा माथि केही सोच्दैन, देश उसका लागि दोहन गर्ने कामधेनु गाई जस्तो मात्र हो र जनताको संवेदना मात्र क्यास गर्न मिल्ने एउटा ब्ल्यान्क चेक। सशस्त्र द्वन्द्व, त्यसपछिको संक्रमणकाल र त्यसपछिको दुईतिहाईको पतन कालले अहिलेका स्थापित राजनीतिक दल, राज्यका अन्य जिम्मेवार संघसंस्था र नेतृत्वको विश्वसनीयता माटोमा मिलाइसकेको छ। यस्तो अवस्थामा एकतर्फबाट के नेपालका मुख्य दलहरूको पुनर्गठन गरेर नयाँ बाटो निकाल्न सकिन्छ त भन्ने प्रयास हुँदैछ। माओवादी द्वन्द्वका प्रमुख विचारकमध्ये एक बाबुराम भट्टराईले केही दिनअघि यस्तो ट्विट लेखे ः भनिन्छ, टाउकाको ओखती नाइटामा लगाएर हुन्न। अहिले देशको चौतर्फी संकटको प्रमुख कारण राजनीतिदलनेतृत्वको स्खलन नै हो। कांग्रेस कांग्रेस नरहनु, कम्युनिस्ट कम्युनिस्ट नरहनु, समाजवादी समाजवादी नरहनु। कि यिनलाई आमूल परिवर्तन गर्ने वा नयाँ पार्टी बनाउने आँट गरौं, नत्र समयले कसैलाई पर्खंदैन है ! दलहरू लाई आमूल परिवर्तन गरौं अथवा नयाँ पार्टी बनाउने आँट गरौं, नत्र समयले कसैलाई पर्खंदैन है भनेर लेखेका भट्टराईले आफैंले केही वर्षअघि आँटेर नयाँ शक्तिको नाममा नयाँ पार्टी सुरु गरेका थिए, निर्वाचनमा आमजनताको त्यसप्रति कुनै आकर्षण नरहेको स्पष्ट देखिएपछि उनको उक्त पार्टीलाई नै एउटा क्षेत्रीयता र जातीयतावादी शक्तिसँग विलय गराएर त्यो नयाँ उद्यमको अन्त्य गरेका थिए। तर प्रश्न यो उठ्छ कि आफू सेवा निवृत्त हुने उमेरका भइसकेका पूर्वप्रधानमन्त्री र एकपटकको आफ्नो नयाँ पार्टी बनाउने उद्यम असफल भइसकेपछि पनि किन अझै, नयाँ पार्टी बनाउने आह्वान गर्ने र त्यो नगरे समयले नपर्खने घोषणा उनी गर्छन् ? त्यो आँट उनलाई कहाँबाट आउँछ ? हुन त भट्टराई सामाजिक सञ्जालमा सक्रिय नेता हुन् र त्यसकारण उनका टिप्पणीहरूप्रति नकारात्मक प्रतिक्रिया पनि धेरै नै आउने गर्छन्। तर, उनको त्यो ट्विट अहिलेका लगभग धेरै शीर्ष नेताहरूको मनस्थितिको झलक पनि हो। देशलाई यो गर्तमा पुर्याएको अवस्थामा पनि अझै सत्तरी वर्ष वरिपरि पुगेका यी तमाम नेताहरूलाई न आत्मग्लानि छ, न आफूहरू असफल भएको बोध छ। बरु हामी बाहेक यो देश कसैले चलाउन सक्दैन भन्ने भ्रम मात्र छ। अझै पनि समयले हामीलाई नै मौका दिनु पर्छ भन्ने आशा छ। तर के अहिलेको अवस्थामा अहिलेका दलहरूलाई आमूल परिवर्तन गर्न सम्भव छ त ? नेकपा एमालेको अहिलेको अवस्था हेर्दा त्यो दलबारे अहिले कुनै पनि आँकलन नै गर्न सकिने अवस्था छैन। माओवादी केन्द्रसँगको हुन नसकेको एकीकरणले गर्दा शीर्ष नेताहरूमा आएको जुँगाको लडाईले पार्टी मात्र धरापमा पारेन। दुईतिहाईको बहुमत दिएर जनताले प्रकट गरेको स्थिरताको चाहनाप्रति घोर घात पनि भएको छ। नयाँ संविधानअन्तर्गत स्पष्ट बहुमतका साथ सत्तामा आएको सरकारको यो जुन हवीगत भयो व्यवस्थामाथि नै प्रश्न उठ्ने प्रशस्त ठाउँ यसले सिर्जना गर्यो। जनताले धैर्यपूर्वक द्वन्द्वकाल र संक्रमणकाल झेलेर त्यो अन्योलको अवस्थाबाट मुक्ति खोजेको समयमा यति गैरजिम्मेवार व्यवहार नेतृत्वबाट भए कि यसले सबै आशा पानीमा मिलाइदियो। तर सबैभन्दा खट्केर देखियो यो दलमा दोस्रो पुस्ताका नेताहरूको लाचारी र अविवेकीपन। म्याद सकिएका शीर्षहरूकै पिछ्लग्गु भएर जुन प्रकारको अक्षम्य निरीहता दोस्रो पुस्ताका नेताहरूले देखाए, त्यसले यो दलप्रति कुनै आकांक्षा राख्न नसकिने अवस्थामा पुर्याएको छ। अर्कोतिर नेपाली कांग्रेसको अवस्था छ जहाँ स्पष्ट छ कि पच्चीस वर्षअघि प्रधानमन्त्री बनेका देउवा अझै पनि पार्टीमा सर्वेसर्वा छन्। उनलाई चुनौति दिएर सफल हुने नेता देखिएन। नेपाली कांग्रेस हालको अवस्थामा गुटहरूको महासंघजस्तो बनेको छ। जस्तोसुकै काबिल नेता पनि आआफ्ना गुटको दममा मात्र टिक्न सक्ने र गुट बाहिर उभिनै नसक्ने अवस्था छ। टाउकाको ओखती नाइटामा लगाएर हुन्न। अहिले देशको चौतर्फी संकटको प्रमुख कारण राजनीतिदलनेतृत्वको स्खलन नै हो। कांग्रेस कांग्रेस नरहनु, कम्युनिस्ट कम्युनिस्ट नरहनु, समाजवादी समाजवादी नरहनु। कि यिनलाई आमूल परिवर्तन गर्ने वा नयाँ पार्टी बनाउने आँट गरौं, नत्र समयले कसैलाई पर्खंदैन है ! यस्तो अवस्थामा आमूल परिवर्तनका लागि चाहिने तरंग र तरलता यो दलमा पनि सम्भव छैन। यी कारणहरूले गर्दा अहिलेको अवस्थामा नयाँ दलको दरिलो उपस्थिति अपरिहार्य भएको छ। तर के पुरानै नेताहरूले बनाएको नयाँ दलले अहिलेको समस्याको निकास दिन सक्छ त ? वास्तवमा, भट्टराई जस्तै अन्य नेताले नयाँ पार्टी बनाउने आँट गर्दैमा त्यो पार्टी नयाँ बन्दोरहेनछ भन्ने उनैले सिद्ध गरेका छन्। अहिलेसम्मको नेपाली राजनीतिक दलहरूको संस्कार र अभ्यासले कस्ता खालका दलहरू जन्माउने रहेछन् भन्ने उदाहरणहरू छर्लङ छ। भट्टराईले बनाउन खोजेको नयाँ शक्ति पनि उनको आफू र परिवारकेन्द्रित एउटा सामान्ती प्रवृत्तिको शासक समूहजस्तो भनेको थियो भन्ने संकेत उनका साथ छोडेका धेरै नेताको उदाहरणबाट बुझ्न सकिन्छ। त्यसो भए अहिलेको अवस्थामा समाधान के त ? पारम्परिक पार्टीहरू आफैंमा समस्या हुन् र नाम फेर्दैमा यिनको चरित्र फेरिँंदैन। जब नेतृत्व आफैं समस्याको जड भइदिन्छ, फेरि उनैबाट समाधान आउन सक्दैन। नेपाली राजनीतिको यो स्तरको पतन निरन्तर चलिरहेको समयमा त्यसको ओखती पनि सँगसँगै समाजले निकालिरहेको छ। केही समयअगाडि स्वर्गीय उज्वल थापाको शालीन नेतृत्व शैलीमा स्थापित भएको र नागरिक आन्दोलनको रूपमा सुरु भएको विवेकशील नेपाली दल हाल आएर रवीन्द्र मिश्रको नेतृत्वमा स्थापित साझा पार्टीसँग एकीकरणपछि विवेकशील साझा दल बनेको छ। युवाको नेतृत्वमा फरक शैली र अभ्यासलाई राजनीतिको आधार बनाउँदै हुर्कँदै गएको विवेकशील राजनीतिमा साझा पार्टी मिसिन गएर बनेको यो दल नै आजको समयका लागि ओखती बनेर आउने सम्भावना प्रबल भएको पार्टी हो। उक्त दलका तीन सांसदको बागमती प्रदेशमा उपस्थिति र प्रस्तुतिको रेकर्ड होस् अथवा उक्त दलद्वारा विभिन्न मुद्दामा सभ्य शैलीमा गरिने गरेको प्रस्तुति, नेपालमा सुसंस्कृत राजनीतिको जग बसेको सिद्ध भएको छ। यही दलबाटै अब वैकल्पिक राजनीतिलाई नयाँ दिशा दिएर अहिलेको गर्तबाट देशलाई उन्मुक्ति दिलाउन सकिने आशा गर्न सकिन्छ। यो अपेक्षा गर्नुका पछाडि अन्यभन्दा फरक शैली मात्र एउटा कारण होइन। दक्ष र शिक्षित युवालाई जसरी छिटो नेतृत्वमा पुर्याउन सक्ने खुबी यो दलले देखाएको छ, परिवर्तन सम्भव छ भन्ने त्यसले सिद्ध गरेको छ। तर विवेकशील साझा पार्टी जनताको विश्वास जित्न सक्ने सशक्त राजनीतिक दल बन्न सक्ला त ? यो दललाई मुख्य आक्षेप यो आउने गरेको छ कि यो सहरकेन्द्रित मुद्दा मात्र उठाउने सहरी युवाको पार्टी बनेको छ। निकै हदसम्म यो आरोप सत्य हो तर जुनसुकै राजनीतिक परिवर्तन समाजका तत्कालीन एलिट वर्गको नेतृत्वबाट नै सम्भव हुन्छ। त्यसकारण अबको समय यस दलले तीव्र गतिमा आफ्नो पहुँच आमजनतासमक्ष पुर्याउन सके एउटा नयाँ विकल्पको आभास र आशा जगाउन असम्भव छैन। अर्को महत्वपूर्ण कुरा छ मुद्दामा अस्पष्टताबारे। मिश्रका पुराना लेखहरू र बिचबिचमा आउने भ्रामक अभिव्यक्तिहरूले धर्म र राजतन्त्रबारे स्पष्ट अडान लिन हिच्किचाएको जस्तो बेलाबेलामा देखिने गरेको छ। कहीँकतै युवालाई यो पनि दक्षिणपन्थी शक्ति बनेर निस्कने त होइन भन्ने आशंका पनि छ। मलाई लाग्छ, सक्षम युवालाई नेतृत्वमा पुर्याउने उदाहरणसहित स्पष्ट सन्देश दिएर अगाडि बढ्न सक्ने हो भने यो दलले दक्षिणपन्थी सस्तो लोकप्रियताको सहारा लिनु पर्दैन। युवाको नेतृत्व, सक्षम नेतृत्व र प्रत्यक्ष निर्वाचित कार्यकारी राष्ट्रप्रमुखको मुद्दा आफैंमा नयाँ दल स्थापित गर्ने तागत भएका मुद्दा हुन्। विवेकशील साझा पार्टी दरिलो रूपमा यी मुद्दासहित मैदानमा उपस्थित हुन सक्ने हो भने बाबुराम भट्टराईका पुस्ताका नेताहरूले राजनीतिबारे धेरै चिन्ता गर्न छोडेर सेवानिवृत्त अवस्थामा स्वस्थ मार्गदर्शन गर्ने सुखद् अवस्था आउँछ।"
वैज्ञानिक छ ज्योतिषशास्त्र,"प्राचीन समयमा जब ज्योतिषीहरूको दृष्टि सौर्यमण्डलमा पर्यो, त्यसपछि उनीहरूले सूक्ष्म विचार गर्न लागे। सौर्यमण्डलस्थित गतिशील ग्रहका किरण पृथ्वीमा रहेका सम्पूर्ण प्राणीमा परेको कुरा थाहा भयो। मनुष्यको जन्मसमयमा आकाशमण्डलबाट उनीहरूलाई सूर्यादि ग्रहका किरण पर्नाले जन्मदेखि मृत्युपर्यन्त सम्पूर्ण घटना थाहा हुने कुरा उनीहरूले पत्ता लगाए। यसरी जन्मकालमा मनुष्यलाई परेका ग्रहका किरणबाट उसको सम्पूर्ण जीवन सञ्चालित हुन्छ। ज्योतिषविज्ञका अनुसार टिभी र रिमोटकन्ट्रोलको जस्तो सम्बन्ध ग्रह र मनुष्यबीच छ। हजारौं वर्षको मेहनत र परिश्रमद्वारा निश्चित भयो कि सौर्यमण्डलका ग्रह, नक्षत्र, ताराहरूको किरणले आफूमा समेट्ने शक्ति तथा दोस्रो वस्तुलाई कम्पन गर्ने शक्ति प्रचुर मात्रामा विद्यमान छ। मानवजीवनप्रति आकाशीय ग्रहहरूका सर्वाधिक प्रभाव पर्दछ भन्ने कुरा उल्लेखित ज्योतिषशास्त्रमा पाइन्छ। कुनै पनि मनुष्यको रंगरूप, स्वभाव, विद्या, बल, बुद्धि, जीवन, मरण आदि सबै जानकारी व्युत्पत्ति ज्योतिषां सूर्यादि ग्रहणा बोधकं शास्त्रमा भनिन्छ, विज्ञानमा प्रत्येक सिद्धान्तको प्रथमतः स्वरूप पत्ता लगाई त्यसपछि परीक्षण अनि फल थाहा हुन्छ।ज्योतिषमा अनुभव एवं दृष्टिद्वारा प्रतिपादन हुन्छ। ग्रहका निश्चित गति पत्ता लगाई विविध ग्रहका जो प्रभाव मानव समूहमा पर्यो, त्यसलाई विस्तृत अध्ययन गरी एक निश्चित तथ्यफल निकालियो। त्यसैले ज्योतिषशास्त्र अत्यन्त सूक्ष्म एवं गुढ विषय हो र विज्ञानदृष्टि साध्य विषय हो भने यो ज्योतिष व्यवहार एवं अनुभव साध्य विषय हो। ज्योतिष एक जागृत संसारको एक दिव्यज्योतिस्वरूप हो। ज्योतिषशास्त्रमा तीन स्कन्ध छन् संहिता, तन्त्र र होरा। यसमा होरा स्कन्ध अनन्त छ। तन्त्र होरा फलादेश गर्ने खण्ड रहेको छ। ज्योतिषशास्त्रलाई जीवित राख्न विभिन्न ज्योतिषीले विशिष्ट योगदान दिएको देखिन्छ। १ बराहमिहिर २ गंगाचार्य ३ परासर ४ वशिष्ठ ५ कल्याण ६ वर्मा ७ वैद्यनाथ ८ जातक कलानिधिकार ९ वृहद्यवन जातककार १० काशिनाथ ११ जागेश्वर १२ पुञ्जराज १३ मन्त्रेश्वर १४ नारायण १५ हरिवंश १६ तत्वदीप जातककार १७ कश्यप १८ भृगुसूत्राकार १९ नारद २० गौरी जातक २१ जानक मुक्तावली २२ ढुण्डीराज २३ जीवनाथ २४ व्याङ्कट शर्मा जातककार २५ जैमिनी २६ रावणं २७ जयदेव आदि छन्। यसरी दैवज्ञहरू, अलौकिक, बुद्धिमान्, महान् तपस्वी एवं त्रिकालदर्शी भएकाले आफ्नो तपोबलको आधारमा जनलाभार्थ अनेक शास्त्रहरू निर्माण गरिए। जसमा ज्योतिषशास्त्रको स्थान सर्वश्रेष्ठ छ। सृष्टिको प्रत्येक वस्तुको उत्पत्ति, प्रगति, प्रलयादि कालाधीन छ। उसकालमा सम्पूर्ण वर्णन तथा शुभाशुभ परिणाम आकाशास्थ ग्रहका उदय, अस्त, युति, प्रतियूति, गति स्थितिमा निर्भर छ। यसरी ग्रहको शुभाशुभ स्थितिमा आधारित रहेका जगत्का मानवप्राणीका सुख, दुःख, लाभ, हानि, जीवन, मरण पूर्णरूपले अवलम्बित छ। अतः ज्योतिषशास्त्रको ज्ञान मानवका लागि अत्यन्त आवश्यक एवं महत्वपूर्ण छ। त्रिकालदर्शी शास्त्र ज्योतिषको जन्म हजारौं वर्ष पूर्व मानव कल्याणार्थ भएको हो। अज्ञानीलाई ज्ञानी, प्रारब्धवादीलाई प्रयत्नवादी, नास्तिकलाई आस्तिक, दुःखीलाई सुखी, भौतिकवादीलाई आध्यात्मिकवादी, माुढात्मालाई शुद्धात्मा बनाई मनको अन्धकार नष्ट गरी उसलाई कुलधर्म र राष्ट्रधर्मको भावना उत्पन्न गराउने सफल प्रयत्न गरिएको छ। ज्योतिषसम्बन्धी ज्ञानको कारणबाट राष्ट्रको प्रत्येक व्यक्ति असल मार्गमा लाग्ने र देशको प्रत्येक व्यक्तिको हृदयमा जनकल्याण साथै राष्ट्रधर्मको भावना जागृत हुने निश्चित छ। प्रत्येक व्यक्तिका हृदयमा राष्ट्रविद्या, राष्ट्रधर्म, राष्ट्रसंस्कृति, राष्ट्राभिमानको विचार उदय नभई विश्वका कुनै पनि राष्ट्रको उत्थान सम्भव छैन। त्रिकालदर्शी शास्त्र केवल यसका जिज्ञासुहरूका लागि मात्र नभई समस्त देशका भावी पिँढी, नेता, सांसद, प्रधानमन्त्रीदेखि राजपरिवारसम्म मार्गदर्शन, कार्यसञ्चालन एवं देश विकासका लागि अत्यन्त आवश्यक छ। आकाशस्थ ग्रहका स्थिति, गतिका समस्त ज्ञान गणितशास्त्रका आधारमा रहेको छ। हिसाबको आधारमै ज्योतिषशास्त्रको सम्पूर्ण फलित भविष्य कथन निर्भर छ। यस शास्त्रको मर्यादा कायम राख्न त्रिकालदर्शीले ज्यादै सतर्क रही फलकथन गर्नुपर्छ। मुढ मनुष्यहरूले यसको परिभाषिक ज्ञानबिनै ज्योतिष शास्त्रप्रति अविश्वास गर्नाले भोग्नुपरेको दुःखको जिम्मेवार उनीहरू आफैं छन् र पश्चाताप भोगिरहेका छन्।ज्योतिषशास्त्रको महत्व, उपयोगिता तथा अद्भूत सत्य चमत्कारदेखि विश्व परिचित छ। सर्वोपयोगी भएका कारण यो शास्त्र विश्वमा परिचित छ। अनादिकालदेखि विरोधी आघातसँग टक्कर लिई आफू प्रगतिमार्गमा अनवरतरूपले लम्किरहेको छ। संसारभर विश्वास कायम राखेको छ। ज्योतिषशास्त्रको ज्ञान सर्वप्रथम नेपाल,भारतवर्ष, त्यसपछि बेलायत, अमेरिका, जर्मन, फ्रान्सआदि पाश्चात्य देशका धुरन्धर विद्वान्हरूले ज्योतिष संशोधन दूरदर्शी यन्त्र निर्माण गरे। यसको सहायताबाट निरन्तर, अथक परिश्रम गरी सौर्यमण्डलका ग्रह र स्थान पत्ता लगाइयो। अहिले पाश्चात्य देशमा जयोतिषसम्बन्धी अनेकौं पुस्तक प्रकाशित छन्। अमेरिका लगायतका देशमा५० हजारभन्दा बढी ज्योतिषज्ञ विश्वव्यापीरूपले कार्यरत छन्। वेद मन्त्र जान्नका लागि व्याकरण एवं निरुक्तको नितान्त आबश्यकता पर्दछ। यथार्थ ज्ञान वेद मन्त्रको उपयोग गर्नज्योतिष एवं कल्पको आवश्यकता पर्दछ। यी सबै ब्रम्हाद्वारा लिखित भएकाले मन्त्रैमन्त्रले भरिएका छन्। आजको प्रगति प्रत्यक्ष ज्योतिषशास्त्र आपत्यरूपी समुन्द्रलाई पार गर्ने डुंगाका रूपमा छ। प्रवासमा जीवन बचाउने धनआर्जनको योग्य मार्ग र धनको सही उपयोगसम्बन्धी कुराको ज्ञान दिने यो शास्त्र यस प्राप्तिहेतु अनुकूल बनाउने कौस्तुभमणि हो। यो शास्त्र जगतमा आफ्नो महत्व, प्रभुत्व र अस्तित्व जोगाउँदै प्रगतिको उच्च विन्दुमा पुगेको कुरा सर्वविदितै छ। मानिस एक आशाको बलमा नै अनेक संकटको सामना गर्दै जीवितछ। ज्योतिषशास्त्रको ज्ञानबिना आयु ज्ञान हुँदैन, दुःखबाट बच्ने कुरा थाहा हुँदैन, जीवनमरणको निर्णय हुँदैन। भित्री विचार परिवर्तन गर्ने कुरा थाहा हुँदैन, जीवन पूर्वजन्म तथा अन्य ८४ योनिमा गरेका शुभाशुभ कार्यफल आदिको ज्ञान हुँदैन। प्रत्येक मनुष्यको ग्रहको प्रभावबाट सारा मनुष्यको जन्म मृत्यु व्यवहार अवलम्बित छ। ज्योतिषीय विद्याद्वारा आकाशस्थित ग्रह, नक्षत्रादिका गति, परिणाम, दूरीको निर्णय गर्न सकिन्छ। खगोलीय ज्योतिषशास्त्र भनेको त्यस्तो शास्त्र हो जसमा ग्रहसम्बन्धी उपदेश, व्याख्या तथा वर्णन एवं सूक्ष्मातिसूक्ष्म निरूपण गरिएको हुन्छ। समस्त भारतवर्षका प्राचीन विद्वान्हरूले ज्यातिषशास्त्रलाई दुई भागमा विभाजन एवं विभक्त गरेका छन्। एक सिद्धान्त ज्योतिष र दोस्रो फलित ज्योतिष। यिनीहरूलाई अंग्रेजीमा एष्ट्रोनोमी तथा एष्ट्रोलोजी भनिन्छ। जसलाई भागद्वारा स्पस्ट एवं अभ्रान्त रूपले गणना गरी ग्रहनक्षत्रालिको गति तथा संस्थानादिका नियम, प्रकृति तथा तत्जन्य फलामको दृढ तरिकाले निश्चय गरिन्छ। यसैलाई गणित अथवा सिद्धान्त अर्थात् एष्ट्रोनोमी भन्ने गरिन्छ। जुन विभागद्वारा गगनस्थ ग्रहनक्षत्रादिका गति देखेर पृथ्वीका समस्त प्राणीको भावी अवस्था अथवा मंगलामंगलको निर्णय गर्न सकिन्छ। त्यस्तो शास्त्रलाई फलित ज्योतिषशास्त्र भन्ने गरिएको छ। गणित ज्योतिष भारतवर्षमा विकसित भएको थियो। प्राचीन नेपाल तथा भारतमा मानव सभ्यताको आदिकालमा ज्योतिषको चर्चा मिलेको थियो। वेद सबैको आदिग्रन्थ हो। वेद मन्त्रहरू परम रहस्यपूर्ण सम्झाउनप्राचीन हुन्छ। दुई प्रतिशत कानबाट, नाक, मुख र हातबाट क्रमशः एक एक प्रतिशत मात्र मानिएको छ। साम ब्राम्हण छन्दोवाक्य भाग, प्रठाक ७, खण्ड १ प्रवाकरजस्ता शास्त्रहरूको अध्ययन गर्नाले जहाँ महर्षि ऋषिले विविध ग्रन्थहरू लेखेका थिए, जुन आजसम्म जीवित एवं शक्तिमा छन्। वेद मन्त्र जान्नका लागि व्याकरण एवं निरुक्तको नितान्त आबश्यकता पर्दछ। यथार्थ ज्ञानवेद मन्त्रको उपयोग गर्नज्योतिष एवं कल्पको आवश्यकता पर्दछ। वेदाध्ययनको पूर्ण सहायताका लागि विभिन्न षड्शास्त्रहरूको रचना भएका छन्। यी सबै ब्रम्हाद्वारा लिखित भएकाले मन्त्रैमन्त्रले भरिएका छन्। केवल परवर्ती विद्वान्को व्यवहारको सुविधाका लागि उपयुक्त प्रत्येक विषयका नियमहरूलाई संग्रहित गरी अलगअलग नामांकन गरिदिए। यसप्रकार यसै शास्त्रलाई षडंग वेदशास्त्र भनिएको हो। प्रथम शिक्षा (वेदको नासिका), द्वितीय व्याकरण (मुख), तृतीय निरुक्त (कान), चतुर्थ ज्योतिष (आँखा), पञ्चम कल्प (हात) र पष्ट (पैताला) भनिएको छ। अतः ज्योतिषशास्त्रको प्राचीन महत्ता यस विषयमा सिद्ध छ कि ऋषिहरूले यस विद्यालाई वेदान्त नेत्र पनि मानेका छन्। शरीर तथा जीवनमा नेत्र (आँखा) को कति महत्वपूर्ण भूमिका छ भन्ने कुरा त सबैलाई थाहा भएकै तथ्य हो। आजका वैज्ञानिकहरूले वेदको आधार लिएर यो धारणा निश्चित गरेका छन् कि मानव मानसको ९५ प्रतिशत भावहरूको उदय आँखाबाट भएको कुरा शास्त्रमा उल्लेख छ। सनतकुमार एवं नारदको संवाद रहेको छ, यसबाट यो सिद्ध हुन्छ कि ब्राम्हण ग्रन्थ निर्माणको पूर्वअनेक प्रकारका विद्याहरू पढाइन्थ्यो। सनतकुमारले प्रश्न गर्दा नारदजीले उत्तर दिनुभयो किमैले ऋग्वेद, यजुर्वेद, सामवेद तथा अथर्ववेदका अतिरिक्त निम्न विद्याहरू अध्ययन एवं मनन् गरेको छु। इतिहास, पुराण, वेदानां वेदम् अर्थात् वेदको अर्थ बताउने पुस्तक, विद्या यथा व्याकरण, निरुक्ता, पित्तयं सेवा सुश्रुषाबाट पितालाई प्रसन्न बनाउने, राशिमा गणित, वैदम् उत्पात विद्या यथा भुकम्प, जलप्लावन, विद्युत्प्रकोप, वायु प्रकोप, विधिम अर्थात् खानेकुरासम्बन्धी विद्याको वाक्यन अर्थात् तर्कशास्त्र, एकामनम अर्थात् नीति विद्याआदि छन्।"
"मन घोच्छ, शरणार्थी नभनियोस्","मनमा घोचिरहन्छ शरणार्थी भनिदिँदा, अब नभनियोस्। मान्छे ठाउँ फेर्छ, नाम फेर्छ, जात फेर्छ, धर्म फेर्छ यो उसको अधिकार हो। जंगबहादुर राणा निरंकुश शासक थिए होलान्। उनका सन्तानलाई त्यही विशेषणले बोलाउन सकिन्न, हुँदैन। सुहार्तो अर्का निरंकुश थिए होलान्। अब उनका नातिलाई त्यसै भन्न पाइन्छ र ? नेपालीले अमेरिका आएर यतैको नागरिकता लियो भने ऊ राष्ट्रियमूलमा नेपाली होला तर राष्ट्रियता अमेरिकी हुन्छ।मान्छे चलायमान छ। सर्ने मात्र होइन, मान्छे। परिवर्तनशील छ। हो, हिजोका दिनमा नेपालमा शरणार्थी जीवन बिताएको मानिस सधैंका लागि शरणार्थी हुँदैन। सन्दर्भ, कोरोना महामारी, नेपालको अवस्था, अमेरिकाबाट पुगेको सहयोगको। नेपाल जान नपाएर यतैबाट सहयोग गरिरहेका गायक रामकृष्ण ढकालले गरेको राहत संकलनबारे छापिएको समाचारले केही नेपालीभाषी भुटानी साथीहरूको मन दुख्यो। समाचार प्रयोग भएको शरणार्थी भन्ने शब्दप्रति उनीहरूको दुःखेसो हो। भयो के भने लकडाउनका कारण नेपाल फर्कन नपाएका उनले अमेरिकामै सहयोग संकलन अभियानको थालनी गर्दै पहिलो चरणमा १५ हजार २ सय ८८ अमेरिकी डलर नेपाल पठाए। उनको सक्रियतामा सञ्चालित सहयोग अभियानमा त्यहाँ रहेका नेपाली र नेपालीभाषी भुटानीले सहयोग गरेको समाचार सम्प्रेषण हुँदा नेपालीभाषी भुटानी लेखिनुको सट्टा भुटानी शरणार्थी लेखिएको थियो। नेपालबाट पुनर्स्थापना भएर अमेरिकालगायत आधा दर्जन बढी मुलुकमा पुगेका करिब १ लाख १५ हजार नेपालीभाषी भुटानी अब शरणार्थी होइन। म पनि त्यस वर्गमा पर्दिनँ। अरू पनि पर्दैनन्। हामी पुनर्स्थापित भुटानी, पुनर्वास गराइएका भुटानी, नेपालीभाषी भुटानी आदि यस्तै नामका भयौं। हो, नेपालमा अझै रहेका करिब ७ हजारलाई पक्कै शरणार्थी भन्न सकिन्छ। नेपालबाट शरणार्थी पुनर्स्थापना थालिएको १३ वर्ष पनि त भइसक्यो। अब पुनर्स्थापना रोकिएकै तीन वर्ष भयो। ९७ हजार त अमेरिकामै आएका छन्। स्थापित हुने होडमा नेपालीभाषी भुटानीले अमेरिकामा धेरै उन्नतिप्रगति पनि गरिसकेका छन्। नेपालीभाषी भुटानी अमेरिकी अन्तरिक्ष संस्था नासामा काम गर्न पुगेका छन्, व्यापार व्यवसायमा धेरै राम्रो गर्नेहरू पनि छन्। डाक्टरइन्जिनियर बनिसकेको यथार्थ पनि जाहेरै छ। यो सबै नेपालीभाषीका लागि गर्वको विषय पनि हो। अमेरिकामा एउटा चलन छ, एसियाबाट आएको मानिसलाई एसियाली अमेरिकी (एसियन अमेरिकन), अफ्रिकाबाट आएको मानिसलाई अफ्रिकी अमेरिकी, नेपालबाट आएकोलाई नेपाली अमेरिकी आदि भनिन्छ। यहाँ कुन हैसियत बोकेर को आयो खोजिँदैन। अहिलेको दुःखेसो पोख्नेमा कमल धिमाल पनि हुन्। यसै विषयलाई लिएर मध्यस्थकर्ताको काम गरिदिनुपर्ने भयो। गायक ढकाल धिमालका मनपर्ने कलाकार हुन्। तर उहाँको नाम जोडिएको समाचारमा शरणार्थी शब्द प्रयोग भएको पाइएपछि धिमाल निराश भए। आजकल समाचार सामाजिक सञ्जालमा साँच्चै जाल बनेर आउँछन्। थाहा नपाउँदै घाँटीमा बेरिन्छन् र अँठ्याउँछन्। यही भयो, गायक ढकाललाई। दुईजनालाईराखेर बीचमा बसें। मध्यस्थता गराउने प्रयासमा जुटे। यो मध्यस्थका क्रममा ढकालले शरणार्थी शब्द आफूले नभनेको बताए। वार्तालापमा पटकपटक उनले त्यसो भन्नै सक्दिनँ, भनेकै होइन भनेर जिकिर गरे। भुटानीमाझ धेरै कार्यक्रम गरेको छु, उहाँहरू नेपालीभाषा र संस्कृतिप्रति धेरै माया गर्नुहुन्छ, जगेर्ना गर्नुहुन्छढकाले भने। उनको बुझाइ भनाइ दुवै सही पनि छ। ढकालमा मात्र यो सन्दर्भ जोडेर नहेरौं। अरू कलाकारले पनि शरणार्थी शब्द प्रयोग गरेका उदाहरणधिमाललगायत धेरै नेपालीभाषी भुटानीले ख्याल गरेका छन्। उनीहरूको जिकिर अब शरणार्थीको बिल्ला नभिराइयोस् भन्ने हो। समाचार लेख्नेले पनि नेपाली माटोमा टेकेर सोच्नु भएन, परदेशिएपछिको पीडा महसुस गर्नुपर्छ। अब नेपाली मूलको अमेरिकी होला, बर्मेली नेपाली होला, नेपालीभाषी भुटानी होला, नेपालीभाषी भारतीय होला आदि। अमेरिकामा एउटा चलन छ, एसियाबाट आएको मानिसलाई एसियाली अमेरिकी (एसियन अमेरिकन), अफ्रिकाबाट आएको मानिसलाई अफ्रिकी अमेरिकी, क्यानडाबाट आएकालाई क्यानडियन अमेरिकन, नेपालबाट आएकोलाई नेपाली अमेरिकी आदि भनिन्छ। यहाँ कुन हैसियत बोकेर को आयो खोजिँदैन। खोजिन्छ त, ऊ कुन मूलको हो। हामी पनि यस्तै सम्मानजनक शब्द प्रयोग गर्न सिकौं। संसारभर रहेका नेपालीको भाइचारालाई जीवित राखौं। लेखक अमेरिकामा पुनर्स्थापित नेपालीभाषी भुटानीहुन्।"
परिवर्तनभन्दा पर छन् पहरीहरू,"समाजमा विभिन्न परिवर्तन आए पनि पहरी समुदायमा परिवर्तनले छुन सकेको छैन चेपबहादुरलाई थाहा छआफ्नो परम्परागत सीप उपयोगी छ। मकवानपुरको बागमती गाउँपालिका, झुरझुरेका ६६ वर्षीय चेपबहादुर पहरी त्यही सीप प्रयोग गरेर घरायसी सामान बनाउँछन्। बाँसको चोया काढेर बुनेको डोको र बोराको धागोबाट बनेको नाम्लो गाउँघरमा मल बोक्न, मकैका भारी ओसार पसार गर्न काम लाग्छन्। डालो कोदो टिप्न काम लाग्छ भने नाङ्ला अन्न केलाई कुलाई गर्न। माछा मार्ने छपी, असारे झरीमा धान रोप्दा ओढ्ने घुम, गाईबस्तु बाँध्ने नाम्लो सबका सब उपयोगी छन्, ग्रामीण दैनिक जीवनमा। बजारमा पनि यस्ता सामान खोज्नेहरू नभएका होइनन् तर यी सामानले बजार पाएका छ्रैनन्। यस्तो सम्झँदा दुख लाग्छ, चेपबहादुरलाई। पहरी समुदायको परम्परागत सीप नै बेत र बाँसका सामान बनाउने हो। डोरी बाट्न, डोका, डाला, नाङ्ला, दाम्ला, नाम्ला, छपी बुन्न उनीहरू बहुत सिपालु छन्। माछा मार्ने र खेतीपाती र बुगुर पालन गर्ने पहरी समुदायमा अर्को पेशाका रूपमा परिचित छ। पहरी समुदायमा अहिले पनि केही मानिस दैनिक गुजारा बेत र बाँससँग खेलेरै चलाइरहेका छन्, यसैलाई पहिलो पेशा मानेर। नयाँ पुस्तामा भने मावि तहसम्म स्कुल जाने र त्यसपछि पढ्न छोड्ने प्रवृत्ति रहेको पहरी समुदायका जानकार जनक पहरी बताउँछन्। एकातिर गतिलो अवसर नपाउने र अन्य जातिसँग प्रतिस्पर्धा गर्न नसक्ने, अनि अर्कातिर जीविका निर्वाह गर्न पैसा आवश्यक पर्ने भएकाले उनीहरू पढ्न छोड्छन्। त्यसमध्ये कतिपय युवाहरू गाउँमै दैनिक ज्याला मजदुरी, खेतीकिसानीमा लाग्छन् भने कोही सदरमुकाम हेटौंडालगायत अन्ततिर काम गर्न जान्छन्। अरूले जस्तै बिकी पहरीले पनि आफ्नो ज्ञान र सीप उपयोगमा समस्या भएको महसुस गरेका छन्। समुदायका मानिसले यस्ता सामग्रीलाई उपयोगी बनाउनमा ध्यान जानुपर्ने र राज्यले पनि सीपमूलक सामग्रीका लागि अनुदान वा सहयोग गर्नुपर्ने उनी ठान्छन्। युवा पुस्ताहरूले वास्ता नगरेका कारणले पनि परम्परागत सीपलाई व्यावसायिक रूप दिनमा समस्या रहेको उनको अनुभव छ। वेत र बाँसका सामान गाउँघरमा मात्र होइन, अचेल घर सजावटका लागि सहरहरूमा पनि छनोटमा परेको देखिन्छ। पहरीको पहिचान रातो र पहेलो अनि सेतो कमेरो माटोले लिपपोत गरिएको राम्रो घर पहरी समुदायको हो। धेरै जस्तोको खरले छाएका घर। घरको पछिल्तिर गाईगोठ, सुँगुर, कुखुरा, परेवा, बाख्राका खोर, तथा अघिल्तिर आँगन र प्रायःजसो घरमा पिँढी। पहरीहरूको इष्ट देव हुन् भीमसेन।मकवानपुरको बागमती गाउँपालिका केही वडाहरूमा पहरीहरूको बाक्लो बस्ती रहेको छ। कतै कतै एकादुई घर देखिन्छन्। जहाँ पहरी जातिको सामाजिक, सांस्कृतिक र भाषाको संरक्षण भएकोे पाइन्छ। बडिखेलबाट बागमतीको खोलाको किनार हँुदै मकवानपुरको राईगाउँ, फापरबारी हुँदै बारा, पर्सा, रौतहट, सर्लाही लगायतका जिल्लामा पहरीहरूको बसोबास रहेको पहरी विषयमा शोध गरेका रामबहादुर थापा बताउँछन्।पहरी जातिको मौलिक मातृभाषाको प्रयोग नयाँ पुस्तामा छैन। पहरी जातिको उत्पत्ति र नामका सम्बन्धमा कुनै ठोस प्रमाणहरू नभए तापनि जानकारहरूले बडिखेललाई नै उत्पत्तिको थलो मानेको पाइन्छ। केहीले दैलेखलाईमानेको पाइन्छ। भक्तपुरको तलेजु भैरवस्थाको शिलालेखलाई पनि उत्पत्तिको थलो मान्ने पनि छन्। नेवार समुदायबाट कुनै समयमा पतन भएर पहरी हुन गएको भन्ने उल्लेख भएकाले यिनीहरूको मूलपूर्खा नेवारलाई नै मान्नेहरूको तर्क छ। बुढापाकाहरूको भनाइअनुसार पहरीहरू पहिले नेवार नै थिए। बाहिरबाट मानिस आएर बस्न थालेपछि विपन्न नेवारहरू सहर छोडी पहाडतिर लागे। पहाडमा उनीहरूको सम्पर्क तामाङसँग भयो र तिनै तामाङ र नेवारबाट जन्मेका जातिलाई पहरी भन्न थालियो। यस्ता अभिव्यक्ति र शिलालेखमा वर्णित तथ्यमा संगति देखिएको हुँदा पहरीहरू नेवारै बनेको एउटा जात भएको विश्वास गरिन्छ। भाषामा पनि उनीहरू नेवारसँग झन्डैझन्डै मिल्दाजुल्दा छन्। पहरी जातिको उत्पत्ति र नामका सम्बन्धमा कुनै ठोस प्रमाणहरू नभए तापनि जानकारहरूले ललितपुरको बडिखेललाई नै उत्पत्तिको थलो मानेको पाइन्छ। केहीले दैलेखलाईमानेको पाइन्छ। भक्तपुरको तलेजु भैरवस्थाको शिलालेखलाई पनि उत्पत्तिको थलो मान्ने पनि छन्। कान्छाकाजी पहरीले लेखेको पुस्तकमा पहरी पिही जातिको चिनारीमा तालुकी प्रथा कायम हुँदा जिम्मुवाललाई मिजार गग्रुड भन्ने चलन थियो। दसैंमा रैतीहरू प्रसादस्वरूप बोका तथा राँगाको टाउको लिएर आफ्नो मिजार तथा गग्रुड मान्न तथा टिका थाप्न जान्थे। तालुकी प्रथा हटी पगरी हरण भएकाले पहरी हुन गएको हो र यस जातिका पुरुषले अहिले पनि विवाह तथा मांगलिक कार्यहरूमा शीरमा पगरी वा फेटा लगाउनुले सो कुराको पुष्टी भएको भनी चर्चा गरिएको छ। कान्छाकाजीको पुस्तकअनुसार, सिन्धुपाल्चोकको धुस्कुनका गोल्मा राजारानीका सन्तान नै हालका पहरी हुन्। पश्चिमेली खालका गीत गाउने हुनाले यिनीहरू पश्चिमबाटै आएको हुनुपर्छ भनी पुस्तकमा छ। मकवानपुरका पहरीहरू बौद्ध धर्म मान्छन्। पहरीहरू ८० प्रतिशतजतिले हिन्दू धर्म र २० प्रतिशत जति क्रिश्चियन पाएको थापाले शोधपत्रमा उल्लेख गरेका छन्। उनीहरूले मनाउने चाडपर्व र सांस्कृतिक गतिविधिमा हिन्दूधर्मकै प्रभाव बढी छ। सिन्धुपाल्चोक जिल्लामा भने २०५८ को जनगणनामा नदेखिए पनि २०६८ को जनगणनामा तीन सय ९६ जनाले मातृभाषा प्रयोगमा ल्याएको देखिन्छ जसमध्ये एक सय ८९ पुरुष र दुई सय सात महिला छन्। २०६८ को जनगणनामा अनुसार रामेछापका ३२३ पहरीहरू पनि मातृभाषा जान्छन्। धादिङ र मकवानपुरका पहरीहरूले चाहिँ मातृभाषा नजान्ने केन्द्रीय तथ्यांक विभागको तथ्यांकमा उल्लेख छ। कहाँ कति छन् पहरी ? पहरीहरूको मूलथलो मकवानपुरको राईगाउँ हो। ललितपुर, काभ्रे, सिन्धुपाल्चोक, धादिङ र रामेछापमा पनि पहरीहरूको बसोबास रहेको विभागको तथ्यांकमा छ। नेपालमा सीमान्तकृत जातिमध्ये पर्ने पहरीको जनसंख्या राष्ट्रिय जनगणना २०६८ अनुसार बागमती गाउँपालिकामा ११८७ छ। बागमतीले २०७४ सालमा गरेको सर्वेक्षणमा १७९० देखिएको थियो। सिन्धुपाल्चोकमा २०५८ मा ४८८ देखिएकोमा २०६८ सालमा १८८१ रहेको पाइयो। धादिङमा २०५८ मा ७६ रहेकोमा २०६८ मा शून्यमा झरेको देखियो। रामेछापमा ७२२ जना पहरीहरू रहेकोविभागको तथ्यांकमा छ। पहरी समुदायबाट सबैभन्दा ठूलो पदमा पुगेका व्यक्ति हुन् शेरबहादुर पहरी। उनी समानुपातिक कोटामा एनेकपा माओवादीका तर्फबाट पहरी जातिको प्रतिनिधित्व गदै संविधान सभासदस्य भए। ललितपुर गोदावरी४ का वडाध्यक्ष मुकुन्द पहरी र बागमती गाउँपालिकाका सदस्य जनक पहरी पनिसार्वजनिक पदमा पुगे।यस समुदायका छोरीचेलीले शैक्षिक क्षेत्रमा अवसर पाउने त कमै मात्र छ। हेटौडा९ का बिष्णु पहरीले छोरी सुप्रियालाई पाइलट बनाउन सक्षम भए। जेठी छोरी सुप्रिया २०७७ असोज महिनामा फिलिपिन्सबाट पाइलटको कोर्ष पूरा गरेर घर फर्किएकी छन्। उनले लाइसेन्स पनि प्राप्त गरिसकेकी छन्। भाषा, संस्कृति जोगाउन कसले के गरे ? भाषासँगै पहरीहरूको छुट्टै लिपि छ। विज्ञ सुरेश पहरीका अनुसार, पहरी समुदाय सीमान्तकृत भएको र समुदायका अगुवाहरूमा पढाइ लेखाइको कमी भएका कारण पनि पहरी समुदायमा लिपिको प्रयोग राम्रोसँग हुन सकेको छैन। भाषा तथा संस्कृतिको संरक्षण र सम्वद्र्धनका पहरी समुदायमा चेतनाकै कमी देखिएको पाइएको छ। खासगरी पुरानो पुस्ताले यसतर्फ ध्यान दिन आवश्यक नै ठानेन। राईगाउँका गाउँपालिका सदस्य जनक पहरीका अनुसार, पहिला जे भए पनि अहिलेको पुस्ताले भने भाषा संरक्षणका लागि विभिन्न पहल गरेको छ। भाषा कक्षा सञ्चालन भएको छ। पहरी सेवा समाजको आयोजना र स्थानीय जनप्रतिनिधिमूलक निकायको सहयोगमा २०७० बाट यस्तो कक्षा सुरुआत भएको हो। भाषा कक्षामा २०७० सालमा ७० र २०७४ मा ४० र २०७५ मा ६० बालबालिका सहभागी थिए। जनक पहरीका अनुसार, लिपी र भाषाका धर्म संस्कृतिका विषयमा पुस्तक पनि प्रकाशन गर्न लागिएको छ। पहरी जागरण युवा क्लब काभ्रे र पहरी युवा समाज सिन्धुपाल्चोक, पहरी विकास संघ लगायतका संस्थाले किताब प्रकाशनमा तदारुकता देखाएका छन्। पुस्तकमा संस्थाका पदाधिकारीहरूले नै विभिन्न विषयवस्तुमा लेखरचना तयार गर्ने पहरी जागरण युवा क्लबका अध्यक्ष श्रीकृष्ण पहरीले जानकारी दिन्छन्। भाषा संस्कृतिको जगेर्ना र संरक्षणका लागि संग्रहालय निमार्णको चरणमा छ। पहरी संग्रहालय निर्माण उपभोक्ता समितिका अध्यक्ष बेनीबहादुर पहरीका अनुसार बागमती गाउँपालिकाको सहयोगमा राईगाउँमा पहरी समुदायको संग्रहालय निर्माण भइरहेको छ। संग्रहालयमा पहरीहरूको वेशभूषा र जातित्व झल्किने सामग्रीका साथै आफ्नो धर्मसंस्कृतिका बारेमा जानकारी प्रदान गर्न सकिने खालका लेखरचनाको पनि संरक्षण गरिने अवधारणा बनाइएको छ। पहरी समुदायको इतिहासलाई संरक्षण गर्ने हेतुले संग्रहालय निर्माणमा सहयोग प्रदान गरिएकोे वागमती गाउँपालिकाका अध्यक्ष सर्केश घलान बताउँछन्। परिवर्तनले कति छोए पहरीलाई ? समाजमा विभिन्न परिवर्तन आए पनि पहरी समुदायमा परिवर्तनले छुन सकेको छैन। पहरी विकास संघका केन्द्रीय अध्यक्ष साथै पहरी समुदायका जानकार मुकुन्द पहरीका अनुसार, पहरी समुदायलाई समाज र समुदायसँगै राज्यले पनि छायाँमा पारेको छ। उनी भन्छन् चेपाङ समुदायका लागि त कम से कम राज्यले चेपाङ आवास निर्माण त गरेको छ। उनीहरूको संरक्षणको विषयलाई प्राथमिकतामा राखेको छ। पहरीलाई वास्ता पनि गरेको छैन। यस्तै बेवास्ताको शिकार भएका कारण पहरीहरू अहिले पनि खेतीकिसानी, ज्यालामजदुरी र खोलामा माछा मार्ने काम गरेर गुजारा चलाइरहेका छन्।समयसँगै विभिन्न खालका सामाजिक, राजनीतिक परिवर्तन आए पनि तिनले हुनेखानेको जीवनमा मात्रै परिवर्तन ल्याएको र हुँदा खाने पहरीहरू हेरेको हेर्यै भएको झुरझुरेका पूर्णबहादुर पहरी बताउँछन्।नेपालको संविधानको भाग ३४अन्तर्गत धारा ३०६(ड)मा लेखिएको छ, राजनीतिक, आर्थिक र सामाजिक रूपले पछाडि पारिएका, विभेद र उत्पीडन तथा भौगोलिक विकटताको कारणले सेवा सुविधाको उपभोग गर्न नसकेका वा त्यसबाट वञ्चित रहेका संघीय कानुनबमोजिमको मानव विकासको स्तरभन्दा न्यूनस्थितिमा रहेका समुदाय नै सीमान्तीकृत समुदाय हुन्। पहरी पनि यसैमा पर्छन्।"
त्रिकोणात्मक क्रिकेट सिरिज स्थगित,"काठमाडौं : नेपालले खेल्ने तय भएको स्कटल्याण्ड र नामिबियासँगको विश्वकप लिग२ अन्तर्गतको त्रिकोणात्मक एकदिवसीय सिरिज स्थगन भएको छ। आगामी महिना स्पेनमा हुने तालिका निर्धारण भएको सो सिरिज कोभिड १९ का कारण स्थगन गरिएको होे। सो सिरिज सन् २०२२ को जुलाइसम्मका लागि स्थगन भएको नेपाल क्रिकेट संघ९क्यान०का सचिव अशोकनाथ प्याकुर्यालद्वारा बिहीबार जारी विज्ञप्तिमा उल्लेख छ। सिरिजका लागि मंगलबारदेखि कीर्तिपुरस्थित त्रिवि खेल मैदानमा बन्द प्रशिक्षण शुरु भएको थियो। बन्द प्रशिक्षणका लागि प्रधानमन्त्री कप र मेयर कपमा गरिएको खेल प्रदर्शनका आधारमा २० खेलाडी छनोट गरिएको थियो। प्रशिक्षण दिन श्रीलंकामा रहनुभएका मुख्य प्रशिक्षक डेभ ह्वाटमोर गत साता नेपाल आउनुभएको थियो। नेपालले हालसम्म लिगमा चार खेल खेल्दै चार अंक जोडेको छ। लिग दुईमा नेपालसहित ओमान, युनाइटेड अरब इमिरेट्स, अमेरिका, नामिबिया, स्कटल्याण्ड र पपुवा न्युगिनी छन्।"
इङ्ल्यान्ड समूह विजेता,"लन्डन : रहिम स्टर्लिङको गोलको मद्दतमा चेक रिपब्लिकलाई पराजित गर्दै इङ्ल्यान्ड समूह डी को विजेता बन्दै युरोकप फुटबलको नकआउट चरणमा प्रवेश गरेको छ। मंगलबार राति घरेलु मैदान वेम्बली स्टेडियममा भएको खेलमा इङ्ल्यान्डका लागि स्टर्लिङले खेलको १२औं मिनेटमा गोल गरेका थिए। त्यही गोल इङ्ल्यान्डलाई तीन अंक दिलाउन निर्णायक बन्यो। यसअघि पहिलो खेलमा क्रोएसियालाई हराउँदा पनि स्टर्लिङले नै निर्णायक गोल गरेका थिए। इङ्ल्यान्ड स्कटल्यान्डसँग भने गोलरहित बराबरीमा रोकिएको थियो। इङ्ल्यान्डका कप्तान हेरी केनले भने युरोकपमा गोल गर्न सकेका छैनन्। उनी अझै पनि पहिलो गोलको खोजीमै छन्। पहिलो हाफमा सशक्त प्रहार गरे पनि चेक रिपब्लिकका गोलरक्षक टोमस भ्याक्लिकले उत्कृष्ट बचाउ गरेपछि केन निरास बनेका थिए। केनले गोल गर्न नसक्नु इङ्ल्यान्ड र प्रशिक्षक गारेथ साउथगेटका लागि पनि चिन्ताको विषय बनेको छ। उनले गोलका लागि लगातार प्रयास गरेका छन्। तर, फिनिसिङमा चुक्दै आएका छन्। जितपछि तीन खेलबाट सात अंक जोड्दै इङ्ल्यान्ड समूह विजेता बन्यो। अब इङ्ल्यान्डले समूह एफको उपविजेतासँग क्वार्टरफाइनल प्रवेशका लागि प्रतिस्पर्धा गर्नेेछ। इङ्ल्यान्डसँग पराजय भोगे पनि चेक रिपब्लिक तेस्रो स्थानमा रहेर अन्तिम १६ मा प्रवेश गरेको छ। तीन खेलमा चार अंक जोडेको चेक रिपब्लिक तेस्रो हुने टोलीमध्ये उत्कृष्ट हुँदै नकआउट चरणमा पुगेको हो। यही समूहको अर्को खेलमा स्कटल्यान्डलाई पराजित गर्दै क्रोएसिया समूह उपविजेता बन्यो। समूह डी को अन्तिम खेलमा स्कटल्यान्डलाई ३१ गोलले पराजित गर्दै क्रोएसिया अन्तिम १६ मा प्रवेश गरेको हो। क्रोएसियाले चेक रिपब्लिकलाई पछि पार्दै समूह उपविजेताका रूपमा नकआउट चरणमा पुगेको हो। क्रोएसियाले तीन खेलबाट चार अंक जोड्यो। चार अंक नै बनाएको चेक रिपब्लिक गोल भिन्नतामा पछि परेको थियो। स्कटल्यान्डलाई उसैको मैदानमा पराजित गर्न क्रोएसियाका निकोला भ्लासिक, कप्तान लुका मोड्रिच र इभान पेरिसिकले एकएक गोल गरेका थिए। स्कटल्यान्डका कलुम म्याकग्रेगोरले एक गोल फर्काए पनि टोलीको हार टार्न सकेनन्। खेलको १७औं मिनेटमा भ्लासिकले गोल गर्दै क्रोएसियालाई अग्रता दिलाएका थिए। ४२औं मिनटमा म्याकग्रेगोरले स्कटल्यान्डका लागि बराबरी गोल गरेका थिए। पहिलो हाफ बराबरीमा सकिएको खेलको ६२औं मिनेटमा मोड्रिच र ७७औं मिनेटमा पेरिसिकले गोल गर्दै क्रोएसियालाई प्रभावशाली जित दिलाएका थिए। यसअघि क्रोएसियाले इङ्ल्यान्डसँग १० को पराजय बेहोरेको थियो भने चेक रिपब्लिकसँग ११ गोलको बराबरी खेल्दै अंक बाँडेको थियो।"
