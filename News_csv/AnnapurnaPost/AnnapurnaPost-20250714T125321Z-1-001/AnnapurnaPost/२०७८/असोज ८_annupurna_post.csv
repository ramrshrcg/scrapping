शीर्षक,विवरण
"अमेरिकामा भारतीय प्रधानमन्त्री मोदीविरुद्ध प्रदर्शन, २३ हजार वर्ष पुरानो मानव जातिको पदचाप फेला","संयुक्त राष्ट्र संघको वार्षिक सभामा भाग लिन अमेरिकाको चार दिने भ्रमणमा रहेका भारतीय प्रधानमन्त्रीविरुद्ध ह्वाइट हाउसअघि प्रदर्शन भएको छ। प्रदर्शनकारीले ब्याक टु मोदीलगायतका नारा लगाएका थिए। शुक्रबार कोरियाली युद्ध अन्त्य गर्न सकिने उत्तर कोरियाको प्रतिक्रिया पनि अन्तर्राष्ट्रिय मिडियामा चर्चाको विषय रह्यो। सर्वोच्च नेता किम जोन उनकी बहिनीले शर्तसहित युद्धको अन्त्य गर्न उत्तर कोरिया तयार रहेको बताएकी हुन्। यीबाहेक विश्भर शुक्रबार विभिन्न घटना घटेका छन्। शर्तहरू पुरा भएमा कोरिया युद्ध समाप्त गर्न उत्तर कोरिया तयार छ प्योङयाङ : उत्तर कोरियाका सर्वोच्च नेता किम जोङ उनकी बहिनी किम यो जोङले उत्तर कोरिया कोरियाली युद्ध अन्त्य गर्न तयार रहेको बताएकी छन्। कोरियाली युद्धबारे आधिकारिक रूपमा प्रतिक्रिया दिँदै उनले शर्तहरू पुरा भएमा युद्ध अन्त्य गर्ने बताएकी हुन्। सन् १९५३ मा भएको युद्धमा शान्ति सम्झौताबिना युद्धविराम गर्दै प्रायद्धिप क्षेत्रको कोरिया दुई भागमा विभाजित भएको थियो। त्यसयता दुवै मुलुकबिच द्वन्द्व जारी छ भने कहिलेकाहीँ दुई देशबिच तनावपूर्ण अवस्था सिर्जना हुने गरेको छ। यसै साता दक्षिण कोरियाका राष्ट्रपति मुन जेइले दुवै कोरियाली राष्ट्रलाई औपचारिक रुपमा द्वन्द्व अन्त्य गरी प्रायद्धिप क्षेत्रमा शान्ति स्थापना गर्न प्रस्ताव गरेका थिए। उत्तर कोरियाली मन्त्रीले सो प्रस्ताव अपरिपक्व भएको भन्दै युद्ध समाप्तीको अस्वीकार गरेका थिए। तर किमले अकल्पिनीय रूपमा शुक्रबार एक विज्ञप्ति जारी गर्दै दक्षिण कोरियाको प्रस्ताव स्वागतयोग्य भएको बताएकी छन्। यद्यपि, दक्षिण कोरिया र उत्तर कोरियाबिचको शर्तहरू पुरा भएमा मात्र कोरिया युद्ध समाप्त हुनेछ विज्ञप्तिमार्फत उनले भनेकी छन्, शर्तबमोजिम दक्षिण कोरियाले बहुरुपी सम्झौताहरू त्याग्नुपर्नेछ, अव्यवहारिक पूर्वाग्रहहरू र खराब आचरणसमेत त्याग्नुपर्नेछ। साथै आत्मरक्षाको नाममा हुने गरेको शत्रुतापूर्ण व्यवहारहरू र गतिविधिहरू रोक्नुपर्नेछ। ००० अमेरिकामा भारतीय प्रधानमन्त्री मोदीको विरोध वासिङटन डिसी : चार दिने अमेरिका भ्रमणमा रहेका भारतीय प्रधानमन्त्री नरेन्द्र मोदीको विरोध भएको छ। दर्जनौँ भारतीयअमेरिकी नागरिकहरूले अमेरिकी राष्ट्रपति निवास ह्वाइट हाउसअघि विरोध जनाएका हुन्। विरोधकर्ताहरूले विभिन्न प्लेकार्ड र पर्चा बोक्दै ह्वाइट हाउसअघि नाराबाजी गरेका थिए। उनीहरूले बोकेको पर्चामा भारतलाई फासिज्मबाट बचाउ, मुस्लिम र अन्य अल्पस्ंख्यकमाथिको अत्याचार बन्द गर, मानव अधिकार हनन बन्द गर, मोदी फिर्ता जाउ लगायतका नारा लेखिएका थिए। सन् २०१४ मा मोदी भारतको प्रधानमन्त्री बनेदेखि उनीमाथि देशमा हिन्दूवाद बढेको र मुस्लिम र अन्य अल्पसंख्यक समूहमाथि विभेद गरेको आरोप लागिरहेको छ। क्वाड सम्मेलनका लागि यतिबेला मोदी अमेरिकामा छन्। मोदी शनिबार न्यूयोर्कमा जारी संयुक्त राष्ट्रसंघको वार्षिक साधारण सभामा समेत भाग लिनेछन्। ००० क्वाड समिट भारत चीनसँगको मुद्दामा केन्द्रित हुने वासिङटन : अमेरिकामा आयोजित क्वाड समिटमा शुक्रबार संयुक्त राज्य अमेरिका, अष्ट्रेलिया, भारत र जापानका शीर्ष नेताबीच छुट्टाछुट्टै भेटवार्ता हुँदैछ। चारै देशका शीर्ष नेताले चीनको पछिल्लो सैन्य गतिविधि र ओकस सम्झौताबारे छलफल गर्ने बताइएको छ। क्वाड समिटको मुख्य मुद्धा विश्व अर्थतन्त्र, विश्व महामारी, ओकस सम्झौता र प्रशान्त महासागर क्षेत्रमा केन्द्रित हुने बताइएको छ। सो समिटमा भारतीय प्रधानमन्त्री नरेन्द्र मोदीले चीनको प्रभाव र पछिल्लो सैन्य गतिविधिमा जोड दिँदै अमेरिकी राष्ट्रपति जो बाइडेन, अष्ट्रेलियन प्रधानमन्त्री स्कट मोरिसन र जापानी प्रधानमन्त्री योसिहिडे सुगासँग छफलफल गर्ने बताइएको छ। क्वाड समिट एक उच्चस्तरीय रणनैतिक सम्मेलन भएकोले यसलाई चासोको रुपमा हेरिएको बीबीसी समाचारमा उल्लेख छ। ००० पाकिस्तानले अमेरिकालाई भन्यो, अफगानिस्तान त्याग्नु मानवीय संकट हो काबुल : पाकिस्तानले अमेरिकालाई केन्द्रित गर्दै तालिबानको अफगानिस्तान कब्जापछि देश त्याग्दा मानवीय संकटको जोखिम बढेको बताएको छ। अमेरिकाले अफगानिस्तानबाट सेना फिर्तीसँगै अफगानिस्तान त्याग्न चाहनेहरू बढेकोले त्यहाँ मानवीय संकटको जोखिम बढेको बताएको हो। संयुक्त राष्ट्रसंघको साधारण सभा कार्यक्रमको अवसरमा अमेरिकी सचिवालयका एन्टोनी ब्लिङकनसँगको भेटमा पाकिस्तानी विदेश मन्त्रीले सो कुरा बताएका हुन्। दुवै नेताले अफगानिस्तानको सम्भावित मानवीय संकटविरुद्ध विश्वका शक्ति र छिमेकी राष्ट्र एकजुट हुनुपर्ने बताएका थिए। न्यूयोर्कमा जारी सो कार्यक्रममा उच्चस्तरीय नेताहरूसँग भेटवार्ता भएको थियो। जलवायु परिवर्तन र क्वाड भेटमा अफगानिस्तानको विषयलाई समेत केन्द्रित गरिएको थियो। ००० २३ हजार वर्ष पुरानो मानव जातिको पदचाप फेला वासिङटन : न्यू मेक्सिकोमा करिब २३ हजार वर्ष पुरानो मानवजातिको पदचाप फेला परेको छ। संयुक्त राज्य अमेरिका जियोलोजिकल सर्भेका वैज्ञानिक र अन्वेषकको टोलीले न्यू मेक्सिको हुँदै उत्तर अमेरिकातर्फ गइरहेका मानिसहरूको पदचाप फेला पारेका हुन्। सो टोलीले सन् २००९ मा ह्वाइट स्याण्ड नेसनल पार्कस्थित पहिलो पदचाप फेला पारेका थिए। सो पदचापको आधारमा हालै करिब २३ हजारदेखि २१ हजार वर्ष पुरानो मानव जातिको पदचाप फेला पारेका हुन्। वैज्ञानिकहरूले विभिन्न प्रमाणहरूको आधारमा सो पदचाप करिब २३ हजार वर्ष पुरानो भएको बताएका छन्। सो मानवजाति अफ्रिका र एसिया भन्दाअघि अमेरिका कहिले पुगे भन्नेबारे अझै रहस्यमय रहेको वैज्ञानिकको टोलीले बताएका छन्। कतिपय वैज्ञानिकले भने अफ्रिकाबाट एसिया हुँदै सो मानवजाति अमेरिकासम्म पुगेको हुन सक्ने अनुमान गरेका छन् भने करिब २३ हजार वर्षदेखि २६ हजार वर्ष पहिले मानव जाति अमेरिका पुगेको हुन सक्ने बताएका छन्। ००० साउदीको राष्ट्रिय दिवसमा हुथी विद्रोहीको आक्रमण रियाद : साउदी अरेवियाले आफ्नो ९१ औं राष्ट्रिय दिवस मनाइरहँदा हुथी विद्रोहीले ड्रोन आक्रमण गरेको छ। स्थानीय मिडिया अल इखबारिया टिभीका अनुसार साउदी अरबको राष्ट्रिय दिवसको असवरमा हुथी विद्रोहीले करिब पाँचवटा ड्रोन आक्रमण गरेको हो। विद्रोहीहरूले हतियारसहितका ड्रोनहरू साउदीको वायु रक्षा क्षेत्रमा ड्रोन आक्रमण गरेका थिए। बिहिबार राति राष्ट्रिय दिवस मनाइरहँदा उनीहरूले ड्रोन खसालेका थिए। हुथीले राष्ट्रिय दिवसको अवसरमा अवरोध खडा गर्न ड्रोन आक्रमण गरेको स्थानीय मिडियाले जनाएका छन्। यद्यपि, यसबारे हुथी विद्रोहीले कुनै पनि प्रतिक्रिया नजनाएको अरब न्यूजमा खबर छ।  संयोजन अस्मिता खड्का"
कांग्रेस काठमाडौंको नगर अधिवेशन असोज १६ मा,"काठमाडौं : नेपाली कांग्रेस काठमाडौंको नगर अधिवेशन यही असोज १६ गते हुने भएको छ। कांग्रेसको केन्द्रीय निर्वाचन समितिले वडा अधिवेशन सम्पन्न भएका जिल्लाको पालिका एवम् नगर अधिवेशन असोज ९ गते गर्ने निर्णय गरे पनि काठमाडौंको भने असोज १६ गते शनिबार हुने भएको हो। काठमाडौंका प्रमुख निर्वाचन अधिकृत वरिष्ठ अधिवक्ता नरहरि आचार्यले यही असोज ५ गते गरिएको वडा अधिवेशनबाट निर्वाचित क्रियाशिल सदस्यताको पूरा नामावली निर्वाचन समितिले तयार पार्न केही ढिलाई भएको र केही वडामा पुनःनिर्वाचन गर्नुपर्ने भएकाले असोज १६ गते नगर अधिवेशन गर्न लागेको जानकारी दिए। 'थप गरिएका मतदाता नामावलीको नाम वडामा नपुगेको र पुगेका नामावलीमा विवाद भएको कारण दक्षिणकाली नगरपालिका२ र कागेश्वरी मनोहरा नगरपालिका५ को वडा अधिवेशन पुनःगराउनुपर्ने भएकाले कार्यतालिका एक हप्ताका लागि सारेका हौँ', प्रमुख निर्वाचन अधिकृत आचार्यले भने। दश प्रतिनिधिसभा निर्वाचन क्षेत्र र २० प्रदेशसभा निर्वाचन क्षेत्र रहेको काठमाडौंमा काठमाडौं महानगरपालिकासहित ११ स्थानीय तह र १३८ वडा रहेका छन्।"
इटहरीमा दिउँसै छुरा प्रहार गरी हत्या,इटहरी : सुनसरीको इटहरीमा शुक्रबार दिउँसो छुरा प्रहारबाट एक युवाको हत्या गरिएको छ। इटहरी ३ सुनौलो वस्तीका २२ वर्षीय राजु थापाको हत्या गरिएको हो। स्थानीय ५८ वर्षीय देविप्रसाद अधिकारीले छिमेकी थापालाई सामान्य विवादमै छुरा हानेका हुन्। राजुका भाइ दिपेश र अधिकारीबिच घाँसको बारेमा भएको विवाद मिलाउन पुगेका राजुलाई छातिमा छुरी प्रहार गरिएको थियो। उपचारका लागि लैजाने क्रममा बाटैमा उनको मृत्यु भएको इलाका प्रहरी कार्यालय इटहरीले जानकारी दिएको छ। अधिकारी र राजुका भाइ दिपेश इलाका प्रहरी कार्यालय इटहरीको नियन्त्रणमा छन्।
होम सेन्टरमै सम्पन्न भयो कक्षा १२ को परीक्षा,काठमाडौं : राष्ट्रिय परीक्षा बोर्डले विद्यार्थीको भौतिक उपस्थितिमै भदौ ३० गतेदेखि होम सेन्टरबाट सञ्चालन गरेको कक्षा १२ को परीक्षा आजबाट सम्पन्न भएको छ । परीक्षामा सहभागी हुने अधिकांश विद्यार्थीलाई कोभिडविरुद्धको खोप लगाएर स्वास्थ्य मापदण्ड अपनाउँदै होम सेन्टरमा सञ्चालन भएको परीक्षा शुक्रबारदेखि सम्पन्न भएको बोर्डका परीक्षा नियन्त्रक कृष्ण शर्माले जानकारी दिए। कूल चार हजार ३१५ विद्यालयमा भएको परीक्षामा तीन लाख ७४ हजार ४१३ परीक्षार्थी सहभागी भएको उनले जानकारी दिए। यस वर्ष नेपाली चलचित्रकी नायिका करिश्मा मानन्धरदेखि सांसद शान्ता चौधरीलेसमेत कक्षा १२ को परीक्षा दिएका छन् । बोर्डले यसवर्ष प्रश्नपत्र इमेल गरेर विद्यालयमा पठाएको थियो । बोर्डले इन्टरनेट नपुगेका ११३ केन्द्रमा प्रश्नपत्र पठाइएको र बाँकी केन्द्रमा परीक्षा हुनु आधा घण्टाअघि इमेलमार्फत प्रश्नपत्र पठाएको थियो । बोर्डले सबै केन्द्रलाई फरकफरक पासकोर्ड दिएर प्रश्नपत्र प्रिन्ट गर्न सक्ने व्यवस्था गरेको थियो ।
तिनाउमा पौडी खेल्दा ८ वर्षीय बालकको मृत्यु,बुटवल : रुपन्देही जिल्लाको बुटवल उपमहानगरपालिका देविनगरस्थित तिनाउ नदीमा पौडी खेल्दा ८ वर्षीय सुजन शारुको मृत्यु भएको प्रहरीले जनाएको छ। प्रहरीका अनुसार बुटवल४ आदर्शनगरका सुजन बिहीबार साँझदेखि परिवारको सम्पर्कमा नरहेको भन्दै परिवारले प्रहरीलाई जानकारी गराएको थियो। शुक्रबार बिहान बुटवल११ बुद्धनगरको पुलमुनी ढुंगामा अडुकिरहेको अवस्थामा सुजनको शव भेटिएको इलाका प्रहरी कार्यालय वुटवलका प्रमुख (डिएसपी) मदन कुवँरले जानकारी दिए। कुवँरका अनुसार पौडी खेल्दा सुजनलाई खोलाले बगाएर मृत्यु भएको हो।
"आज इन्द्रजात्राको अन्तिम दिन : महिलाले ताने भैरव, गणेश र कुमारीको रथ","काठमाडौं : शुक्रबार इन्द्रजात्राको आठौं अर्थात अन्तिम दिन हो । आज इन्द्रध्वजा फहराएको लिङ्गो ढाली इन्द्रजात्राको विधिवत रुपमा अन्त्य गरिन्छ । साढे १० बजे राति लिङ्गो ढाल्ने बताइएको छ। इन्द्रजात्राको अन्तिम दिन आज भैरव, गणेश र कुमारीको रथ महिलाहरुले तानेका थिए । योभन्दा अघिल्लो वर्ष कोरोना संक्रमणको कारणले रोकिएको इन्द्रजात्र यसपालि २ वर्षपछि गरिएको हो। इन्द्रजात्रामा शाक्य जातकी एक बालिकालाई कुमारीका रूप र दुई बालकलाई गणेश र भैरवको स्वरूपमा बेग्लाबेग्लै रथमा राखिन्छ । रथलाई बाजागाजाका साथ जात्रा गर्दै परिक्रमा गराइन्छ। अन्तिम दिनमा नानीचा याः भनी वसन्तपुरदेखि प्याफल, नरदेवी, किलागल, असन, इन्द्रचोक मखन भइ पुनः वसन्तपुर नै पुर्याएपछि इन्द्रजात्रा सकिन्छ। राती लिंगो ढाली तानेर बाग्मतीमा लगेर सेलाएपछि यो वर्षको इन्द्रजात्रा समाप्त हुन्छ। कालभैरव मन्दिर अगाडि ३२ फिटे लिङ्गो ठ्याएर इन्द्रजात्राको आगमन गरिएको थियो । इन्द्र देवताको प्रतीकका रुपमा लिंगो ठड्याइन्छ। यो जात्रा शताब्दियौंदेखि चल्दै आएको छ। साँस्कृतिक शहर काठमाडौं, भक्तपुर, ललितपुरमा विशेष रुपमा इन्द्रजात्रा मनाइन्छ। इन्द्रजात्राको उद्गम स्थल हनुमानढोका दरबार क्षेत्र हो। यहाँ १२औंदेखि १८औं शताब्दीमा निर्मित थुप्रै मठमन्दिर छन्। भाद्र शुक्लपक्ष यँलाथ्व द्वादशीका दिन लिङ्गो उठाएपछि इन्द्रजात्रा विधिवत् रुपमा सुरु भएको मानिन्छ। र, उक्त लिङ्गो बागमती नदीमा बिसर्जन गरेपछि जात्रा औपचारिक रुपमा समापन हुने गर्दछ। इन्द्रजात्राको रौनक रथयात्रा मौलिक नाच, गान, रथयात्रा इन्द्रजात्राको रौनक र विशेषता हो। जहाँ हामी मात्रै होइन, विदेशी पर्यटक पनि औधी रमाउँछन्। इन्द्रजात्राको अर्को मुख्य आकर्षण कुमारी, गणेश र भैरवको रथयात्रा हो। इन्द्रजात्रामा ३३ कोटी देवता उपस्थित भएको जनविश्वास रहेको इन्द्रजात्रा व्यवस्थापन समितिका अध्यक्ष गौतमरत्न शाक्य बताउँछन्। दर्शनका लागि प्रत्येक वर्ष राष्ट्र प्रमुखको सवारी हुन्छ, उनले भने, जात्रामा सबै देवीदेवताको समिश्रण हुन्छ। श्वेतभैरवको मुखबाट प्रसादका रुपमा रक्सी बगाउने चलन छ। त्यो प्रशाद खानाले शरीरमा भएको रोग निवारण हुने जनविश्वास छ, शाक्य भन्छन्। वर्षा र सहकालका देवता इन्द्रको पूजाआराधना गरी परम्परागत रूपमा नेवार समुदायले मनाउने जात्रा हो, इन्द्रजात्रा। राजधानीमा मनाइने विविध जात्रामध्येको एउटा रमाइलो र महत्वपूर्ण जात्रा इन्द्रजात्रा हो। इन्त्रजात्राको प्रमुख कार्य नै लिंगो (ध्वजा) स्थापना हो। उक्त लिंगो ठड्याएपछि फेदमा हात्ती चढेको सुनको जलप लगाइएको इन्द्रको प्रतिमा राखेर पूजा गरिन्छ। नाला जंगलको लिङ्गो भक्तपुरको नाला जंगलबाट लिङ्गो ठड्याउन सालको रुख काटिन्छ। ३२ फिट अग्लो सिधा रुख छनोट गरिन्छ। लिङ्गोका लागि रुख काट्न कालोबोको लिएर जात्रा व्यवस्थान समितिका पदाधिकारी जंगलमा जान्छ। उनीहरूको साथमा केन्द्रीय मानन्धर समूह र नेपाली सेनाका जवान हुन्छन्। रुखलाई इन्द्रको रुपमा पूजा गर्दै बोका बली दिइन्छ, अध्यक्ष शाक्य भन्छन्, लिङ्गोका लागि पहिलो पटक चाँदीको बञ्चरोले रुखको जरामा हानिन्छ। त्यसपछि मात्रै बञ्चरोले काटेर रुख ढालिन्छ। लिङ्गोलाई डोरीमा बाँधेर तान्दै भोटाहिटीको असनमा ल्याइन्छ। यहाँसम्म लिङ्गोलाई ल्याउन ४५ दिनसम्म लाग्छ। यस वर्ष २९ गते नै जंगलबाट लिङ्गो नगरप्रवेश गराइएको थियो। इन्द्रजात्रा : प्राचीन जात्रा इन्द्रजात्राका लागि सरकारले बर्सेनि २३ लाख बजेट दिन्छ। तर, यसपालि भने व्यवस्थान समितिको खातामा रकम आएको छैन। इन्द्रजात्रा प्राचीन जात्रा रहेको राष्ट्रिय धर्म सभा नेपालका अध्यक्ष प्राडा माधव भट्टराई बताउँछन्। २४२५ सय वर्ष अगाडि लेखिएकोे नाटक सिद्धान्तमा इन्द्रजात्राकोे चर्चा गरिएको छ । त्यसअघि मनाइन्थ्यो र चर्चा गरियो, उनी भन्छन्, यो पर्वले सिंगो नेपाल र नेपालीको साँस्कृतिक, धार्मिक र सामाजिक एकताको पहिचान झल्काएको छ। पछिल्लो समय इन्द्रजात्राको रौनकमा कमी आएको अध्यक्ष भट्टराईले औंल्याए। पहिला परम्परागत नाचगान हुन्थ्यो। अहिले मौलिकताभन्दा देखावटी ज्यादा भयो, उनी भन्छन्, विश्वको सबैभन्दा पुरानो जात्राको सरकारले प्रचार गर्न सकेको छैन। बैदिक सनातन धर्म, तान्त्रिक विधि र बौद्धमार्गीलाई इन्दजात्राले एउटै मालामा उन्ने काम गर्दै आएको बताउँदै उनले थपे, संसारको समावेशी, धार्मिक र समाजलाई जोड्ने कुनै पर्व हो भने त्यो इन्द्रजात्रा नै हो। इन्द्र वर्षाका देवता पनि हुन्। समयमा पानी पर्दा धान खेती गरेर किसानहरू वर्षभरी खाद्यान्न उब्जाउँछन्। वर्षा होस् र धान फलोस् भन्ने कामना गर्दै किसानहरू इन्द्रलाई देवताका रुपमा पूजा गर्छन्। इन्द्रजात्राको किंवदन्ती स्वर्गलोकका राजा इन्द्र काठमाडौं आएर पारिजातको फूल टिप्दा चोर भनेर पक्राउ परे। उनको आमा बसुन्धराले ब्रत गरेकी थिइन्। पूजामा सघाउन फूल टिप्दा उनलाई चोर भनी नियन्त्रणमा लिएको थियो। डोरीले पाता कसी बिच सडकमै जात्रा गरेको दिनमा इन्द्रजात्रा मनाइन्छ। इन्द्रकी आमा स्वयंम् काठमाडौं आएर छोराको बदलामा कुहिरो दिने बाचा गरी इन्द्रलाई फर्काएर लग्छिन्। त्यही कुहिरोले गर्दा धानबाली समयमा पाक्ने भयो भन्ने कथन अझै पनि जनजिब्रोमा जीवितै छ। पुराण अनुसार प्राचीन कालमा देवता र असुरहरू ठूलो युद्धको तयारीमा लागे। त्रिदेव र सम्पूर्ण देवगणले देवराज इन्द्रलाई विजयी गराउन ध्वजा बनाएर त्यसलाई पूजा गरेर इन्द्रलाई हस्तान्तरण गरे। इन्द्रले समातेकाले त्यस ध्वजालाई इन्द्रध्वजा भनियो। देवासुर संग्राममा देवताहरूको विजय भएपछि इन्द्रध्वज पूजा र समारोहले निरन्तरता पायो। स्वर्गलोक र पृथ्वीमा समेत विजयको कामनाले राजाहरूले इन्द्रध्वज स्थापना गर्न थाले। पृथ्वीका राजा उपरिचर बसुलाई देवराज इन्द्रले इन्द्रध्वजा दिएपछि उनले युद्धमा सजिलै विजय हासिल गरेको चर्चाले सबैमा यो पर्व मनाउने हौसला जाग्यो। आफ्नो राज्यमा सुख, समृद्धि वृद्धि गर्न इन्द्रध्वजा स्थापना गर्ने परम्परा बस्न थाल्यो। जात्रामा नेवारी परिकार इन्द्रजात्रा एक हप्ता अघिदेखि नै पूर्णचण्डी मन्दिरलाई टोलबासीले मिलेर सरसफाई गर्छन्। मन्दिरको मर्मतसम्भार र रंग लगाई चिटिक्क पारिन्छ, ललितपुरका विकेश शाक्य भन्छन्, नेवारहरूले घरघरमा सयम:बजी खान्छन्। यसमा च्यूरा, भटमास, आलु, साग, छोइला, अदुवा, जेरी हुन्छ। बेलुका बाँडेर प्रसादका रुपमा खाइन्छ। इन्द्रजात्रा परम्परागत परिकारहरूलाई संरक्षण गर्दै आएको उनी बताउँछन्। पुरानो पुस्ताले इन्द्रजात्रा मनाएको देखेर नयाँ पुस्तामा यो जात्रा हस्तान्तरण हुन्छ। एकताको अभूतपूर्व पर्व नेपाल एकीकरणको परिप्रेक्षमा यस दिनको विशेष महत्व छ। यही दिन पृथ्वीनारायण शाहले राजा जयप्रकाश मल्ललाई हराएर कान्तिपुर विजय गरेका थिए। प्राय: सबै पर्वहरू सामाजिक एकताका पर्वहरू हुन्। तर, अरुभन्दा पनि इन्द्रजात्राको एकताको अभूतपूर्व पर्व छ। नेपाल एकीकरणकर्ता पृथ्वीनारायण शाहले पनि नेपाल एकीकरण गर्दा सबै जात्रामा रमाइरहेको मौका छोपेका थिए भने यहाँका राजालाई पराजित गरेपछि उनले कुमारीको दर्शन गरेर जनताको मत लिएका थिए भन्ने किंवदन्ती छ।"
"शापु रोग के हो, कसरी बच्ने ?",काठमाडौं : शापु एक दृष्टिनाशक रोग हो । प्राय वर्षायामपछि भदौदेखि मंसिरसम्म विशेष गरी नेपालको मध्य पहाडी भेगमा शापु महामारीको रूपमा देखिने गरेको छ । यो रोगको लक्षणहरू देखापरेको २४ देखि ४८ घण्टासम्म उपचार हुन नपाए आँखाको दृष्टि गुम्न सक्छ । शापु के कारणले लाग्छ ? हालसम्म सेतो पुतली (मोथ) लाई शापुको कारक मानिएको छ तथापि कतिपय अवस्थामा भने सेतो पुतलीको संसर्गमा नआएका बिरामीलाई पनि यो रोग देखा परेको छ । अन्य जीवाणु र विषाणुले समेत यो रोग लागेको पाइएको छ । शापु रोगका लक्षणहरू के के हुन् ? एक्कासी एउटा आँखा रातो हुनु चिप्रा नलाग्नु उज्यालोमा हेर्न नसक्नु आँखाको दृष्टिमा तत्कालै कमी हनु आँखा दुख्नु उपचारमा ढिलो भएमा कालो नानीमा सेतो देखिनु शापूको रोकथाम कसरी गर्ने सेतो पुतलीको संसर्गबाट टाढै रहने धेरै उज्यालो सेतो बत्ती नबाल्ने साँझ र राती झ्याल ढोका बन्द गर्ने सम्भव भएसम्म अयाल ढोकामा जाली हाल्ने आफूखुसी औषधि वा जडिबुटिको प्रयोग नगर्ने सुल्ने कोठामा बत्ती निभाएर वा मधुरो बत्ती बालेर कुल लगाएर मात्र सुत्ने समयमै उपचार भएमा यो रोग निको हुन्छ तर ढिला हुन गएमा बिरामीको दृष्टि गुम्न सक्छ वा आँखा सुकेर जान सक्छ । यो रोग लागेको शंका लागेमा तुरुन्तै अस्पताल वा आँखा उपचार केन्द्र जानुपर्छ।
रामेछापमा लुटपाट गर्ने चार जना पक्राउ,"काठमाडौं : रामेछापमा संगठित रुपमा लुटपाट गर्ने चार जनालाई प्रहरीले पक्राउ गरेको छ। भरुवा बन्दुक र छुरी देखाएर सुनका गरगहना, नगद लुटपाट गर्ने चार जनालाई प्रहरीले पक्राउ गरेको हो। रामेछाप जिल्ला प्रहरी कार्यालयका अनुसार गोकुलगंगा गाउँपालिका६ फर्पुका ३३ वर्षीय ठुला भन्ने मिलन तामाङ, २६ वर्षीय राहुल भन्ने लालबहादुर तामाङ, ३४ वर्षीय जंगे भन्ने आकाश तामाङ र १८ वर्षीय आशिष भन्ने भुमिराज तामाङ पक्राउ गरिएको छ। उनीहरुमध्ये २ जना रामेछाप र २ जनालाई काठमाडौंबाट पक्राउ गरिएको हो। उनीहरुलाई प्रहरीले शुक्रबार सार्वजनिक गरेको हो। लिखु तामाकोशी गाउँपालिका६, जामुनेस्थित चन्द्रबहादुर बुढाथोकीको घरमा उनीहरुले भदौ ३१ गते लुटपाट गरेको प्रहरीले जनाएको छ। चन्द्रबहादुरकी श्रीमती सुनीता र दुई छोरी मात्रै भएको समयमा उनीहरु घरमा आएका थिए। डाँका समूहले भरुवा बन्दुकको कुन्दाले हिर्काएर आमा छोरी तिनै जनालाई घाइते बनाएर सुनका गर गहना र नगद पैसा चोरेका हुन्। उनीहरु हिँडेपछि छोरीहरु छिमेकीको घरमा गुहार माग्न गएपछि प्रहरीले घटनाको जानकारी पाएको थियो। घटनालगत्तै जिल्ला प्रहरी कार्यालयबाट तत्काल अनुसन्धान अधिकृत तथा घटनास्थल विशेषज्ञ र प्रहरी चौकी खिम्ति समेतको टोली परिचालन गरेको थियो। पक्राउ गरिएका व्यक्तिहरुले प्रारम्भिक सोधपुछमा आफ्नो कसूर स्वीकार गरेको जारी विज्ञप्तिमा उल्लेख छ। प्रहरीले उनीहरुको साथबाट भरुवा बन्दुक जस्तो देखिने एक थान वस्तु नियन्त्रणमा लिएको छ।"
एमालेभित्र तीव्र असन्तुष्टि: १० बुँदे कार्यान्वयनमा १० भाइको आशंका,"काठमाडौं : १० बुँदे सहमति कार्यान्वयनको आशंका भएपछि एमालेको दोस्रो धारका नेताहरुले असन्तुष्ट व्यक्त गरेका छन् । उनीहरुले १० बुँदे सहमति कार्यान्वयन नआएको भन्दै आपत्ति जनाएका हुन् । यस्तै, ती नेताहरुले अन्तरपार्टी निर्देशन (अपानि) को समीक्षा गर्न पनि माग गरेका छन् । सहमति कार्यान्वयन गर्ने प्रतिवद्धता जनाएपछि माधव नेपाल समूहका नेताहरु एमालेमा रहेका थिए । तर, पार्टीको केन्द्रीय कमिटी बैठकमा अध्यक्ष केपी ओलीले सहमति कार्यान्वयन गर्न लचकता देखाएका छैनन् । एमालेका एक केन्द्रीय सदस्यले भने, समूहगत रुपमा छलफल भइरहेको छ । १० बुँदे सहमति कार्यान्वयनका विषयमा पनि व्यापक बहस भइरहेको छ । पार्टीका अध्यक्ष ओलीको राजनीतिक प्रतिवेदनमा उल्लेख गरिएका विषयवस्तु र संगठनात्मक संरचनाप्रति माधव नेपाल छोडेर एमालेमा समाहित भएका १० नेताहरुले असन्तुष्ट व्यक्त गरेका छन्। ओलीको राजनीतिक प्रतिवेदनमा एमसीसी, इण्डोप्यासिफिक रणनीति, इपीजी र बीआरआइप्रति मौनतामा ती नेताहरुले सन्तुष्ट छैनन् । नेकपा (एमाले)मा विद्यमान समस्या समाधान सम्बन्धी प्रस्तावसहितको १० बुँदे सहमतिपत्रमा पार्टीका आन्तरिक अन्तरविरोधहरुलाई पार्टीभित्रै विधिसम्मत ढङगले समाधान गर्दै अघि बढ्ने उल्लेख छ । जारी केन्द्रीय कमिटि बैठकमा आसन्न विधान महाधिवेशनमा पेश गर्ने राजनीतिक र सांगठनिक प्रतिवेदन तथा विधान संशोधनको प्रस्तावमाथि छलफल भइरहेको छ । १० बुँदे सहमति कार्यान्वयनमा नेपालबाट अलग भएर एमालेमा समाहित भएका अष्टलक्ष्मी शाक्य, युवराज ज्ञवाली, भीम रावल, घनश्याम भुसाल, गोकर्ण विष्ट, योगेश भट्टराई, भीम आचार्य, सुरेन्द्र पाण्डे, रघुजी पन्त, अमृत बोहोराले शंका व्यक्त गरेका छन्। पार्टीका सबै तहका कमिटी, निकाय र जनसंगठनहरु नवौं राष्ट्रिय महाधिवेशनबाट पारित राजनीतिक कार्यदिशा र विधानको व्यवस्था बमोजिम नेकपा गठन हुनुपूर्व २०७५ साल जेठ २ गतेको संगठनात्मक अवस्थाबाट क्रियाशील हुने सहमतिपत्रमा भनिएको छ । २०७७ साल फागन २३ गते सर्वोच्च अदालतको फैसलाबाट नेकपा (एमाले) पुनर्जीवित भएपछिका पार्टीको वैधानिक व्यवस्था तथा एकतासँग मेल नखाने कुनैपनि तर्फका राजनीतिक र संगठनात्मक काम कारवाही स्वतः बदर भएको भनिएको छ । २०७७ साल फागुन २३ गतेको सर्वोच्च अदालतको फैसला पछि नेकपा (एमाले)मा रहने हरुको निर्णयलाई स्वागत गर्दै नेपाल कम्युनिस्ट पार्टी (नेकपा) मा रहँदा स्थायी कमिटी र केन्द्रीय कमिटीमा रहेकालाई सोही कमिटीको सदस्यको जिम्मेवारी निर्धारण गरिएको थियो । पार्टीमा महत्वपूर्ण योगदान गरेका कमरेडहरुलाई मौजुदा केन्द्रीय कमिटीको कूल सदस्य संख्याको १० प्रतिशतमा नबढ्ने गरी उक्त कमिटीमा मनोनित गरिने उल्लेख छ ।प्रतिनिधिसभाको विघटनसम्बन्धी सर्वोच्च अदालतमा विचाराधीन मुद्दा र सरकारका सम्बन्धमा पार्टी एकताको मर्म र भावनाका आधारमा विधिसम्मत एवम् संस्थागत निर्णय अनुरुप अगाडि बढ्ने भनिएको थियो । पार्टी तथा जनसंगठनहरु पूर्ववत अवस्थामा क्रियाशील हुने क्रममा उत्पन्न हुनसक्ने समस्याको निराकरण गर्न र सदस्यता नवीकरण, महाधिवेशन तथा विभिन्न तहका अधिवेशनका सम्बन्धमा सुझाव दिन कार्यदल गठन गरिने उल्लेख छ। सो निर्णयहरु आवश्यकता अनुसार अनुमोदनका लागि यथाशीघ्र विधान महधिवेशन आयोजना गरी प्रस्तुत गरिने सहमति पत्रमा भनिएको छ ।"
एमिकस क्युरी उपस्थित नभएपछि मुद्दाको सुनुवाइ प्रभावित,काठमाडौं : संवैधानिक इजलासमा प्रधानन्यायाधीश चोलेन्द्र शमशेर जबरा अनिवार्य रहनुपर्ने माग गर्दै सर्वोच्च अदालतमा दायर भएको रिटको सुनुवाइ प्रभावित बनेको छ । नेपाल बार एशोसियनले आधिकारिकरूपमा एमिकस क्यूरीको नाम नपठाएका कारण सुनुवाइ प्रभावित भएको हो । न्यायाधीशद्वय प्रकाशकुमार ढुगांना र डा मनोजकुमार शर्माको संयुक्त इजलासमा पेशी तोकिएको थियो । अधिवक्ता डागणेश रेग्मीले संवैधानिक इजलासमा प्रधानन्यायाधीश अनिवार्य रहनुपर्ने माग गर्दै रिट दायर गरेका थिए । संवैधानिक परिषद्ले गरेका नियुक्तिविरुद्धको रिटमा सुनुवाइका लागि बस्ने संवैधानिक इजलासमा प्रधानन्यायाधीश बस्न हुने कि नहुने भन्नेबारे इजलासमै पनि बहस भएको थियो । एमिकस क्युरी पठाउन आदेश भएको सर्वोच्च प्रशासनले बताएको छ । भदौ १७ गते न्यायाधीश हरिप्रसाद फुँयालको एकल इजलासले एमिकस क्युरी झिकाउन अन्तरिम आदेश जारी गरेको थियो । संवैधानिक परिषद्सम्बन्धी अध्यादेश विवाद मुद्दाको सुनुवाइमा प्रधानन्यायाधीश जबरा अलग हुनुपर्नेनपर्ने विवादका कारण मुद्धा प्रभावित बन्दै आएको छ ।
प्रचण्डले पार्टीको लाइन छोडे : बादल,"चितवन : एमाले नेता रामबहादुर थापा 'बादल'ले प्रचण्डले पार्टीको लाइन छोडेको आरोप लगाएका छन्। भरतपुर विमानस्थलमा पत्रकारसँग कुराकानी गर्दै उनले प्रचण्ड पलाएन हुँदै गरेको आरोप लगाए। उनले प्रचण्ड गैर राजनैतिक हिसाबले अगाडि बढेको धारणा राखे। प्रचण्डले माओवादी छोडेर एमालेमा गएका रामबहादुर थापा बादललाई लाल गद्धार भएको आरोप लगाएका थिए। त्यही आरोपको खन्डन गर्दै आफूले धोका नदिएको भन्दै प्रचण्ड नै गैर राजनैतिक हिसावले अघि बढेको बताए। एमाले स्थायी कमिटि सदस्य थापाले पार्टीको लाइन बिर्सिएर दाहालले नयाँ गुट स्थापना गरेको बताए। लाइन भनेको लोकतन्त्र, राष्ट्रियता, समाजवाद र समृद्धि हो। लाइन मैले छोडेको होइन त्यो पुष्पकमल दाहालले छोड्नुभएको छ । उनले नयाँ गुट स्थापना गरेका छन्। त्यो गुट बुर्जुवाको पछाडी लागेको छ, थापाले भने , पार्टी फुटाएर जानेहरु लाइन छोडेर गएका हुन्। हामी लाइनमै छौं। बादलले प्रचण्ड अब विस्तरै एक्लिंदै गएको बताए। माओवादी भित्र अन्तरविरोध बढेको बताउँदै उनले प्रचण्डको राजनैतिक भविष्य सकिएको बताए। तपाईंले माओवादी भित्रको अन्तरविरोध देखिरहनुभएको छ। यो कुरालाई स्वयम् प्रचण्डले नै व्यक्त गरिरहेका छन् म कतै एक्लो हुने त होइन । यहाँ मन्त्रि हुन लुछाचुडी गरिरहेका छन्। म त्यो घेरा तोडेर अहिले आइरहेको छु भन्ने जुन अभिब्यक्ति सुनिरहनु भएको छ। त्यसको अर्थ प्रचण्डको पछाडी लागेका छन् भन्ने त बुझिएन उनले भने, अहिले सही लाइनको सही पार्टीको पक्षमा आवद्ध छन्। तपाईं प्रचण्डसँग चुनाव लड्नुहुन्छ ? भन्ने पत्रकारको प्रश्नमा उनले पार्टीले निर्णय गरे त्यो हुन सक्ने बताए। उनले पार्टी भित्र देखिएको दशबुँदे कार्यान्वयनको विषयमा कुनै समस्या नभएको बताए। उनको बुझाइमा समस्या रहेको भन्दै केन्द्रीय समितिको बैठकले समाधान गर्ने बताए। त्यस्तो विवाद केही छैन। त्यसलाई बुझ्ने सन्दर्भमा केही प्रश्नहरु उठेका छन्। केन्द्रीय समितिको बैठकबाट ती बुझाइमा एकरुपता ल्याउँछ, उनले भने। सरकारको कार्यशैली लोकतन्त्र र राष्ट्रियताको विरुद्धमा केन्द्रित रहेको उनले बताए। सिमा अतिक्रमण र एमसिसिको विषयमा मित्रराष्ट्रको विरोध गर्न नपाउने गहृमन्त्रालयको निर्णय लोकतन्त्र विरोधी भएको टिप्पणी गरेका छन्। पदीय मर्यादा मिचेर सभामुखले लोकत्नत्र र विधिको उल्लंघन गरेको आरोप लगाए। निश्पक्ष नभएको आरोप लगाउँदै कुनै पार्टीको कार्यकर्ताको भूमिका खेलेको भन्दै आलोचना गरेका छन्। उनले परिमार्जन गरेर भए पनि एमसिसि पास गर्नुपर्ने बताए।"
चुम उपत्यका जाने बाटो खुलाउने गृहमन्त्रीको प्रतिवद्धता,"गोरखा : बिगत डेढ महिनादेखि अवरुद्ध रहेको चुम उपत्यका जाने पदमार्ग खुलाउन पहल गर्ने गृहमन्त्री बालकृष्ण खाँडले प्रतिवद्धता व्यक्त गरेका छन्। शुक्रबार हेलिकोप्टर चढेर चुमनुब्री गाउँपालिका ६ को चुम सिप्चेत मानखाङ गुम्बा उद्घाटन गर्न पुगेका गृहमन्त्री खाँणले स्थानीयबासीलाई यथासीघ्र बाटो खुलाइदिने आश्वासन दिएका हुन्। डेढ महिनाभन्दा धेरै समयदेखि बाटो बन्द भएर हिँडडुल गर्न र दैनिक उपभोग्य बस्तुको अभाव भएको विषयमा धेरै गुनासो आएको छ, गृहमन्त्री खाँणले भने, त्यसैले हामी यो बाटो खुलाउन हर सम्भव पहल गर्नेछौँ। सो क्षेत्रमा हेलिकप्टरमार्फत यथासीघ्र खाद्यान्न पुर्याउने ब्यवस्था गर्नेछौँ। गृहमन्त्रालयको बिपद् ब्यवस्थापन महाशाखामार्फत छिट्टै खाद्यान्न ब्यवस्थापन हुने उनले आश्वासन दिए। लोक्पाखोलामा डेढ महिनादेखि सुख्खा पहिरो खसिरहेको छ। सो पहिरो ब्यवस्थापनमा पनि मन्त्रालयले सहयोग गर्नेछ। साथै उनले उत्तरी गोरखा चीनसित सिमाना जोडिएको ठाउँ भएकाले सीमानाको संरक्षण गर्न स्थानीयबासीलाई आग्रह गरे। सीमा क्षेत्रको संरक्षण गर्ने काम यहाँको स्थानीयको हो त्यसैले यहाँको सीमाको रक्षा गर्न स्थानीयबासीले चासो देखाउनुहोस्। सुरक्षाको थप ब्यवस्थापनमा सरकारले ध्यान दिनेछ। चुमनुब्रीको धार्मिक, सांस्कृतिक विविधताको रक्षा गर्नुपर्छ। यसका लागि सरकारले पनि सहयोग गर्छ। गृहमन्त्री गाऊँ आएका बेला स्थानीयले वडा कार्यालयमार्फत सर्दीभिर, लोक्पाखोलामा पहिरोले बाटो अवरुद्ध हुँदा आउजाउमा समस्या भएको, खाद्यान्न हाहाकार भएको गुनासो गरेका थिए। वडा अध्यक्ष लोप्साङ फुन्जो लामाले ध्यानाकर्षण पत्र बुझाउँदै न्याकमा एक वर्षअघि टेलिफोनको टावर बने पनि सेवा सुचारु नभएको, सुरक्षाको दृष्टिकोणले संवेदनशील ठाउँ भएकाले विषेश ध्यान दिन अनुरोध गरेका थिए। गृहमन्त्री खाँणले सिप्चेतमा २०७२ को भूकम्पले भत्काएर पुननिर्माण भएको ३७ घरको बस्तीको पनि उद्घाटन गरेका थिए। उक्त गुम्बा र बस्ती खेम्पो कर्मा दावाले निर्माण गरिदिएका हुन्। चुमनुब्री उत्तरी गोरखाको दुर्गम पालिका हो। त्यहाँ अहिलेसम्म सडक सञ्जाल पुगेको छैन। खच्चड वा हेलिकप्टर मार्फत खाद्यान्न ढुवानी गर्नुपर्ने बाध्यता स्थानीयलाई छ। एक महिनाभन्दा बढी समय पहिरोले भत्किएको बाटो मर्मत नहुँदा वडा नम्बर ६ र ७ मा समस्या भएको छ।"
आलमविरुद्ध मुद्दा हेर्न नमिल्नेमा,काठमाडौं : पूर्वमन्त्री मोहम्मद अफ्ताव आलमविरुद्ध मुद्दा हेर्न नमिल्ने भएको छ। सर्वोच्च अदालतका न्यायाधीशद्वय अनिलकुमार सिन्हा र डा कुमार चुडालको संयुक्त इजलासमा शुक्रबार पेसी तोकिएको थियो । रौतहटको राजापुरमा बम विस्फोट हुँदा घाइते भएकालाई ज्यूँदै लगेर इँटाभट्टामा हालेर हत्या गरेको अभियोग आलाममाथि छ । २०७० सालको निर्वाचन बेला १७ जना मजदुरलाई इँटा भट्टामा राखेर मारेको अभियोग लागेका नेता आलमविरुद्ध मुद्दाको सुनुवाइ पटकपटक सर्दै आएको छ।
दिल्लीको अदालतमा गोली चल्यो तीनजनाको मृत्यु,नयाँ दिल्ली : भारतको नयाँ दिल्लीस्थित रोहिणी अदालतमा न्यायाधीशको अगाडि गोली ताक्ने अपराधिक समूहका तीनजनाको मृत्यु भएको छ। प्रहरीसँगको दोहोरो भिडन्तमा जितेन्द्रमान उर्फ गोगिसहित तीनजनाको शुक्रबार अदालतमै मृत्यु भएको हो। आक्रमणकारीहरु वकिलको पहिरनमा अदालत उपस्थित भएका थिए। मृतकमध्ये एकजनाको भने सनाखत हुन बाँकी रहेको भारतीय संचारमाध्यमले जनाएका छन्। अदालतमा सो समूहविरुद्ध मुद्दाको पेशी तोकिएको थियो। अदालतमा उपस्थित रहेकै समयमा गोगि र उनको समूहका तिल्लु ताजपुरियाले न्यायाधीशकै अगाडि गोली ताकेका थिए । गोगी समूहविरुद्ध दर्जनौं अपराधसम्बन्धमा अदालतमा मुद्धा चलिरहेको दिल्ली प्रहरीका प्रवक्ता चिन्मोय बैस्वालले हिन्दुस्तान टाइम्सलाई बताएका छन् । गोगिसहित उनको समूहमा अन्य तीन अपराधीलाई प्रहरीले भारतको गुर्डगाउँबाट गत मार्चमा पक्राउ गरेको थियो । घटनाबारे थप अनुसन्धान भइरहेको बताइएको छ। भारतीय अदालतको इतिहासमा यो पहिलो घटना भएको हिन्दुस्तान टाइम्समा उल्लेख छ।
पक्राउ परेका घर्तीले भने  राजा हुन मन लागेर श्रीपेच निकाल्न खोजेँ,काठमाडौं : नारायणहिटी दरबार सङ्ग्रहालयमा राखिएको श्रीपेच निकाल्न खोज्ने क्रममा पक्राउ परेका खिमबहादुर घर्तीले आफूलाई राजा हुन मन लागेर श्रीपेच निकाल्न खोजेको प्रहरीसमक्ष बताएका छन्। उनले दरबारमा बस्न मन लागेर श्रीपेच निकाल्न खोजेको बयान प्रहरीसमक्ष दिएको स्रोतले बताएको छ। उनी अहिले प्रहरी नियन्त्रणमा छन्। घटनाबारे थप अनुसन्धान भइरहेको जनाइएको छ। शुक्रबार बिहान अवलोकन गर्न पुगेका पश्चिम रुकुम मसिकोट ११ का घर्तीले श्रीपेच राखिएको ठाउँबाट खुकुरी झिकेर सिसा फुटाउन खोजेका थिए। श्रीपेच बुलेटप्रुफ सिसाभित्र रहेकाले सुरक्षित रहेको बताइएको छ । त्यहाँ सुरक्षामा खटिएका नेपाली सेनाले उनलाई नियन्त्रणमा लिएको थियो। सिसा फुटाउँदा उनको हात समेत काटिएको छ। नारायणहिटी दरबार सङ्ग्रहालयबाट श्रीपेच चोर्न खोज्ने पक्राउ
दल विभाजन अध्यादेशविरुद्ध रिटमा अन्तरिम आदेश दिन अस्वीकार,"काठमाडौं : सर्वोच्च अदालतले राजनीतिक दलसम्बन्धी अध्यादेशविरुद्ध रिटमा अन्तरिम आदेश दिन अस्वीकार गरेको छ। सर्वोच्चले नेकपा एकीकृत समाजवादी दल दर्ताविरुद्ध परेको रिटमाथि अन्तरिम आदेश दिन अस्वीकार गरेको हो । प्रधानन्यायाधीश चोलेन्द्रशमशेर जबरा, न्यायाधीश दीपककुमार कार्की, मीरा खडका, हरिकृष्ण कार्की र ईश्वरप्रसाद खतिवडाको शुक्रबारको इजलासले अन्तरिम आदेश दिन नमानेको हो। दल दर्ता गर्ने निर्वाचन आयोगको निर्णयविरुद्ध सर्वोच्चमा रिट परेको थियो। संवैधानिक इजलासले कारण देखाउ आदेश भने जारी गरेको छ । अध्यादेशविरुद्ध अधिवक्ता प्रवेश केसीसहितले प्रधानमन्त्री तथा मन्त्रिपरिषद् कार्यालयलाई विपक्षी बनाइ रिट दायर गरेका थिए । संविधानको धारा ११४ को उपधारा ९१० बमोजिम मन्त्रिपरिषद्को सिफारिसमा जारी भएको अध्यादेश बदर गर्न आदेश माग गर्दै रिट दायर भएको थियो । सरकारले अध्यादेश जारी गरेलगत्तै माधवकुमार नेपालको नेतृत्वमा नेकपा एकीकृत समाजवादी र महन्थ ठाकुरको नेतृत्वमा लोकतान्त्रिक समाजवादी पार्टी निर्वाचन आयोगमा दर्ता भएका हुन् । नेकपा एमालेले भने पार्टी फुटाउनका लागि पूर्वाग्रही ढंगबाट विधेयक ल्याएको भन्दै सरकारको विरोध जनाएको थियो ।"
त्रिशुलीमा कार खसेर बेपत्ता भएकाको ड्रोनबाट खोजी गरिंदै,"चितवन : त्रिशुलीमा कार खसेर बेपत्ता भएका तीनजनालाई शुक्रबार दिनभर खोज्दा पनि फेला पार्न सकिएन। सशस्त्र प्रहरी बलको गोताखोर टोलीले शुक्रबार दिनभर खोजेको थियो। शुक्रबार दिनभर खोजी गर्दा पनि फेला पार्न नसकेपछि ड्रोनको सहायताबाट खोज्न थालिएको छ। कार दुर्घटना हुँदा नदीमा बेपत्ता तीन जनाको अवस्था खोज्न नेपाल प्रहरीले ड्रोनको प्रयोग गर्न लागेको हो। चितवनको इच्छाकामना५ नाग्दी खोला नजिकै दुर्घटनामा परेको गाडी त्रिशुलीमा डुबेको थियो। कास्कीको पोखरा महानगरपालिका१७ का प्रेमबहादुर भुजेल, लेखबहादुर भुजेल र ३६ वर्षीया ईश्वरी भुजेल बेपत्ता छन्। बेपत्ता भएकाहरुको ड्रोनको प्रयोगबाट खोजी गर्न लागिएको जिल्ला प्रहरी कार्यालय चितवनका डिएसपी सूर्य थापाले बताए। न प्रहरी प्रधान कार्यालयबाट ड्रोनसहितको टोली चितवन आउँदै छ। काठमाडौंबाट पोखरातर्फ जाँदै गरेको ग २ च ४९१८ नम्बरको कार अनियन्त्रित भइ सडकबाट अन्दाजी १०० मिटर तल नदीमा खसेको थियो। दुर्घटनामा परी घाइते भएका कास्कीको पोखरा महानगरपालिका१७ का रुद्रलाल सुवेदीको उद्वार गरेर पुरानो मेडिकल कलेजमा उपचार भइरहेको छ।"
आन्तरिक र राष्ट्रिय राजनीतिका समस्यामाथि छलफल गर्नुपर्छ : ओली,"काठमाडौं : एमाले अध्यक्ष केपी शर्मा ओलीले विधान महाधिवेशनलाई व्यवस्थित, एकताबद्ध र मर्यादितरुपमा सम्पन्न गर्नुपर्ने बताएका छन्। शुक्रबारदेखि सुरु भएको केन्द्रीय कमिटीको बैठकमा उनले पार्टीका आन्तरिक समस्यामा छलफल गरेर अगाडि बढ्नुपर्ने बताएका हुन्। विधान महाधिवेशनलाई व्यवस्थित, एकताबद्ध र मर्यादितरुपमा सम्पन्न गर्नुपर्नेछ। हाम्रा आन्तरिक र राष्ट्रिय राजनीतिका समस्या छन्। त्यसमा छलफल गर्नुपर्छ। उनले भने, आगामी मङ्सिरमा हुने पार्टीको दशौँ राष्ट्रिय महाधिवेशन त्यसपछि तोकिने स्थानीय निर्वाचनको तयारीमा जुट्न आवश्यक छ। ओलीले असोज १५ देखि १७ गतेसम्म हुने विधान महाधिवेशनका लागि तयार राजनीतिक प्रतिवेदन प्रस्तुत गरेका छन्। ललितपुरको च्यासलस्थित तुल्सीलाल स्मृति भवनमा आयोजित बैठकको आरम्भमा मन्तव्यसहित अध्यक्ष ओलीले प्रतिवेदन प्रस्तुत गरेका हुन्। बैठकमा साङ्गठनिक प्रतिवेदन तथा विधान संशोधनको मस्यौदा प्रस्तुत गर्नुका साथै छलफल हुनेछ। अध्यक्ष ओलीले स्थायी कमिटीको सुझावसहित प्रतिवेदन ल्याइएको र विधान महाधिवेशनको व्यवस्थापनलाई पनि सँगसँगै अघि बढाउनुपर्ने बताए। ललितपुरको च्यासलस्थित तुल्सीलाल स्मृति भवनमा सुरु भएको बैठक शनिबारसम्म चल्नेछ। आइतबार बसेको स्थायी कमिटी बैठकमा राजनीतिक प्रतिवेदनलगायतका दस्तावेजमा छलफल भएको थियो। विधान महाधिवेशनका लागि एमाले पार्टी अध्यक्ष केपी शर्मा ओली संयोजक रहेको राजनीतिक प्रतिवेदन मस्यौदा समिति, महासचिव ईश्वर पोखरेल संयोजक रहेको संगठनात्मक प्रतिवेदन मस्यौदा समिति, विष्णु पौडेलको संयोजकत्वमा विधान संशोधन मस्यौदा समिति, रामबहादुर थापा संयोजक रहेको व्यवस्थापन समिति सदस्य बनाएको थियो। उनीहरुले केन्द्रीय कमिटी प्रतिवेदन प्रस्तुत गर्नेछन्। एमालेको १० औं महाधिवेशनको विधानमा पदाधिकारी प्रत्यक्ष निर्वाचित हुने व्यवस्था गरिएको छ। स्थायी कमिटी बैठकमा पेस भएको विधान संशोधनसम्बन्धी प्रस्तावमा सबै पदाधिकारी महाधिवेशनबाटै निर्वाचित हुने उल्लेख छ। गत साउन २५ गतेको केन्द्रीय कमिटीको बैठकले अध्यक्ष मात्रै निर्वाचित हुने प्रस्ताव पारित गरेको थियो। तर, मध्यमार्गी नेता एमालेमै बसेपछि उनीहरूको प्रस्तावमा सबै पदाधिकारी निर्वाचित हुने व्यवस्था गरिएको हो। एमालेमा उमेर हद ७० वर्ष कायमै एमालेको निष्कर्ष : एकतापछि संगठनात्मक अराजकता नेकपा एमालेसँग मात्र समृद्ध नेपालको परिकल्पना छ : केपी ओली एमालेसँग लडेर देखाउन गठबन्धन दललाई ओलीको चुनौती एमाले केन्द्रीय कमिटी बैठक जारी : विधान संशोधनको प्रस्तावमाथि छलफल त्यस्तै, नवौं महाधिवेशनबाट पारित विधानमा नेतृत्वका लागि ७० वर्षे उमेर हद राखिएको थियो। जुन उमेर हद अहिले पनि कायमै रहने भएको छ। यसअनुसार केही नेता आगामी महाधिवेशनबाट बिदा हुने भएका छन्। त्यसैगरी, विधानमा १ अध्यक्ष, ३ उपाध्यक्ष, १ महासचिव, २ उपमहासचिव र ७ सचिव रहने प्रस्ताव गरिएको छ। नवौं महाधिवेशनबाट १ सय ५९ जना केन्द्रीय सदस्य निर्वाचित भएका थिए। आगामी विधान महाधिवशेनमा २ सय २५ केन्द्रीय सदस्य निर्वाचित हुने प्रस्ताव गरिएको छ। नेकपा माओवादी केन्द्रसँग एकतापछि संगठनात्मक अराजकता संस्थागतरुपमा भित्रिएको एमालेले निष्कर्ष निकालेको छ। स्थायी कमिटी बैठकमा महासचिव ईश्वर पोखरेलद्वारा प्रस्तुत गरिएको संगठनात्मक प्रतिवेदनमा माओवादीसँग एकतापछि पार्टीमा संस्थागतरुपमा गुटबन्दी र अराजकता भित्रिएको उल्लेख थियो। राससको सहयोगमा"
भरुवा बन्दुकसहित पक्राउ,जाजरकोट : जाजरकोटका एक जना भरुवा बन्दुक सहित पक्राउ परेका छन्। भेरी नगरपालिका ६ भेरे निवासी ५५ वर्षीय रगवीर घर्तीलाई अवैध भरुवा बन्दुक सहित प्रहरीले पक्राउ गरेको हो। दर्ता नभएको अवैध एक नाले भरुवा बन्दुक बोकेर जंगलमा शिकार खेल्न हिंडेका घर्तीलाई सादा पोषाकमा खटिएका प्रहरीले पक्राउ गरेको जिल्ला प्रहरी प्रमुख डिएस्पी मधुकुमार थापाले बताए। घर्तीलाई अदालतबाट म्याद थपाएर थप अनुसन्धानका लागि प्रहरी हिरासतमा राखिएको छ। उनलाई अवैध हातहतियार तथा खरखजाना सम्बन्धी मुद्धा चलाइने थापाले बताए। यस अघि पनि प्रहरीले जिल्लाका विभिन्न स्थानबाट ५ थान अवैध भरुवा बन्दुक बरामत गरेको थियो।
२१ जिल्लाको अधिवेशन दसैंअघि गर्ने कांग्रेसको निर्णय,काठमाडौं : कांग्रेस पदाधिकारी बैठकले शनिबारदेखि ६४ जिल्लामा पालिका अधिवेशन गर्ने निर्णय गरेको छ। शुक्रबार बिहानदेखि सिंहदरबारस्थित संसदीय दलको कार्यालयमा बसेको बैठकले ६४ जिल्लामा पालिका अधिवेशन गर्ने निर्णय गरेको हो। कांग्रेस प्रवक्ता विश्व प्रकाश शर्माले २१ वटा हिमाली जिल्लामा दशैं अघिनै जिल्ला अधिवेशन गर्ने निर्णय गरेको जानकारी दिए। पदाधिकारी बैठकले वडा अधिवेशन सम्पन्न भएका ६४ जिल्लामा मात्र पालिका अधिवेशन गर्ने निर्णय गरेको छ । पूर्वमहामन्त्री कृष्णप्रसाद सिटौला संयोजक रहेको कार्यदलले क्रियाशील सदस्यता विवाद टुंग्याए पनि कार्यान्वयनमा भने सहमति नजुटेकाले कांग्रेसको वडा अधिवेशनहरु पनि प्रभावित बनेका छन् । प्रवक्ता शर्माले १३ जिल्लाका क्रियाशील सदस्यको सूची पनि छिटै सार्वजनिक हुने बताए। उनले केन्द्रीय समितिले महाधिवेशनको आवश्यकता अनुसार विधानका प्रावधान निलम्बन गर्ने र त्यसलाई महाधिवेशनबाट अनुमोदन गरिने उल्लेख गरेका छन्।
"विजयादशमी असोज २९ गते, टीकाको साइत बिहान १०:०२ बजे","काठमाडौं : नेपाल पञ्चाङ्ग निर्णायक समितिले यस वर्षको बडादसैँका विभिन्न साइत सार्वजनिक गरेको छ । असोज २१ गते बिहीबार बिहान ११:४६ बजे घटस्थापनाको साइत रहेको समितिका अध्यक्ष प्रा श्रीकृष्ण अधिकारीले जानकारी दिए। घटस्थापनाका दिन चित्रा नक्षत्र र वैधृति योग परेकाले ११ : ४६ बजेअघि चित्रा नक्षत्र र वैधृति योगको शान्ति गरेर घटस्थापना गर्नुपर्छ । असोज २२ गते शुक्रबार झण्डा फेर्ने साइत ११:५६ बजे रहेको छ । पश्चिम फर्केर झण्डा फेर्नुपर्ने उनले जानकारी दिए । असोज २५ गते सोमबार पचली भैरव यात्रा गरिन्छ । असोज २६ गते मङ्गलबार फूलपाती परेको छ । फूलपाती बेलुकीको समयमा गरिने र यसको साइत आवश्यक नपर्ने अध्यक्ष प्रा अधिकारीले बताए। फूलपातीकै दिन तुलजा भवानीलाई मूल मन्दिरबाट हनुमानढोकाको मूल चोकमा यात्रा गराइन्छ । मूलचोकमै भवानीलाई साक्षी राखेर महाअष्टमीका दिन राति कालरात्रि पूजासहित राज्यकोतर्फबाट बोका र राँगाको बलि दिइन्छ । तुलजा भवानी यात्राको साइत बिहान ७ :११ बजे रहेको छ । तुलजा भवानीलाई बिहान ८ : ४४ बजे स्थिरासन गराइन्छ । असोज २७ गते बुधबार महाअष्टमी, त्यसै राति कालरात्रिको पूजा गर्नुपर्ने समितिले जनाएको छ । असोज २८ गते बिहीबार महानवमी पर्व मनाइन्छ । असोज २९ गते शुक्रबार विजयादशमी पर्व परेको छ । घटस्थापनाका दिनदेखि पूजा आराधना गरिने देवीलाई बिहान ८: १९ बजे विसर्जन गरिने साइत छ । विजयादशमीका दिन साइत खोजेर टीका लगाउनेका लागि बिहान १० :०२ बजेको साइत शुभ रहेको छ । टीका लगाउने मानिस पूर्वफर्कनुपर्ने समितिले जनाएको छ । त्यस दिनदेखि कोजाग्रत पूर्णिमासम्म दुर्गा भवानीको प्रसाद लगाउन सकिन्छ । विजयादशमीका दिन बिहान ७ :०१ बजे तुलजा भवानीलाई मूल चोकबाट मूल मन्दिरमा फिर्ती यात्रा गराइने साइत छ । तुलजा भवानीलाई बिहान ८: ३२ बजे स्थिरासन गराइने साइत पनि समितिले निकालेको छ । खड्गयात्रा पनि यसै दिन गरिने छ । आश्विन शुक्ल पूर्णिमाका दिन कात्तिक २ गते सबै बलि पूर्ति गरिन्छ । त्यसै रात कोजाग्रत पूर्णिमा पर्व मनाइन्छ । रासस"
"थप १४ सय ७६ जनामा कोरोना संक्रमण, ९ को मृत्यु",काठमाडौं : १५ हजार ६९० नमूना परीक्षणमा १४ सय ७६ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा १० हजार ५७५ नमूनाको पीसीआर र ५ हजार ११५ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ११ सय ३ र एन्टिजेन विधिबाट ३७३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप ९ जनाको मृत्यु भएको छ। यो सँगै नेपालमा कोरोनाबाट मृत्यु हुनेको संख्या ११०८१ पुगेको हो। मन्त्रालयका अनुसार शुक्रबार थप १५ सय ५० जना कोरोनामुक्त भएका छन्। कोरोनाका सक्रिय संक्रमितको संख्या २०२८७ पुगेको छ। मन्त्रालयका अनुसार संक्रमित ३४७ जनाको भेन्टिलेटरमा र १०५ जनाको आइसीयूमा उपचार भइरहेको छ। पछिल्लो २४ घन्टामा १७२५९० जनाले कोरोनाविरुद्धको खोप लगाएका छन्।
इटहरीका मेयरविरुद्ध महिला आन्दोलित,"इटहरी : मेयर द्वारिकालाल चौधरीले महिला सेवाग्राहीलाई महिला भन्दै दुर्व्यवहार गरेको भन्दै सुनसरीका विभिन्न संघसंस्थाका महिला आन्दोलित भएका छन्। गत बुधबार मेयर चौधरीको कार्यकक्षमा ताला लगाएका महिलाले शुक्रबारसम्म लगातार धर्ना, नाराबाजी तथा नगर परिक्रमा गरिरहेका छन्। बुधबार दिउँसो उपमहानगरपालिकालाई ज्ञापन पत्र बुझाउँदै कार्यालय अगाडी संयुक्त विरोध कार्यक्रमको ब्यानर टाँगेकोमा प्रहरीले ब्यानर निकालिदिएपछि उनीहरु झन आक्रोशित बनेका थिए। उनीहरुले चौधरीलाई कारवाही गर्न माग गर्दै नगरे चरणबद्ध आन्दोलनका कार्यक्रम गर्ने चेतावनी दिएका छन्। अघिल्लो बुधबार दिउँसो कार्यालय पुगेका सीता शेर्पा राई र सर्मिला भट्टराईलाई सेवा सिफारिसमा तोक लगाउने क्रममा जथाभावी बोलेर दुर्व्यवहार गरेको उनीहरुको आरोप छ। लगत्तै दर्जन बढी महिला अधिकारवादी संस्थाहरुले विरोध जनाउँदै माफी माग्न भने पनि मेयर चौधरीले माफी नमागेपछि थप आन्दोलित बनेको सुशीला उप्रेतीले बताइन्। महिलाहरुले शान्ती सुरक्षा कायम गर्न, महिला हिंसा बन्द गर्न माग गर्दै नाराबाजी गरिरहेका छन्। मेयर चौधरीले चर्चा कमाउनकै लागि विवादित कामहरु गरिरहेको भन्दै अर्की महिला अधिकारकर्मी योषा गुरागाईंले मेयरको फोटोसहितको ब्यानर चोक चोकमा टाँसिएको बताइन्। महिलाहरुले यसअघि नै इटहरीका विभिन्न राजनीतिक दलका नेताहरुलाई ज्ञापन पत्र बुझाएका छन् भने महिला आयोगमासमेत उजुरी दिएका छन्।"
किम जोङ उनकी बहिनी भन्छिन् : सर्त पूरा भए उत्तर कोरिया युद्ध समाप्त गर्न तयार छ,"कोरिया : उत्तर कोरियाली नेता किम जोङ उनकी बहिनी किम यो जोङले सर्त सहित युद्ध अन्त्य गर्न उत्तर कोरिया तयार रहेको बताएकी छन्। कोरियाली युद्धबारे आधिकारिक रुपमा प्रतिक्रिया दिंदै उनले सर्तहरु पूरा भएमा उत्तर कोरिया युद्ध अन्त्य गर्न तयार रहेको बताएकी हुन्। यसै साता दक्षिण कोरियाका राष्ट्रपति मुन जेइले दुबै कोरियाली राष्ट्रलाई औपचारिक रुपमा द्वन्द्व अन्त्य गरी प्रायद्वीप क्षेत्रमा शान्ति स्थापना गर्न प्रस्ताव गरेका थिए। त्यसको जवाफमा किम यो जोङले यस्तो बताएकी हुन्। उत्तर कोरियाली मन्त्रीले दक्षिण कोरियाका राष्ट्रपतिले राखेको सो प्रस्ताव अपरिपक्क भएको भन्दै युद्ध समाप्ती अस्वीकार गरेका थिए। तर किमले अकल्पिनीय रुपमा शुक्रबार एक विज्ञप्ती जारी गर्दै दक्षिण कोरियाको प्रस्ताव स्वागतयोग्य भएको बताएकी छन्। उत्तर कोरियाको सर्तहरू पूरा भएमा मात्र कोरिया युद्ध समाप्त हुनेछ, विज्ञप्तीमार्फत उनले भनेकी छन्, सर्त बमोजिम दक्षिण कोरियाले बहुरुपी सम्झौताहरु त्याग्नुपर्नेछ, अव्यवहारिक पूर्वाग्रहरु र खराब आचरणसमेत त्याग्नुपर्नेछ। साथै शत्रुतापूर्ण व्यवहारहरु र गतिविधि रोक्नुपर्नेछ। तब मात्र कोरिया बीचको युद्ध समाप्त हुनेछ। सन् १९५३ मा भएको युद्धमा शान्ति सम्झौता विना युद्धविराम गर्दै प्रायद्वीप क्षेत्रको कोरिया दुई भागमा विभाजित भएको थियो। त्यसयता दुबै मुलुकबीच द्वन्द्व जारी छ । कहिलेकाहीं दुई देशबीच तनावपूर्ण अवस्था सिर्जना हुने गर्छ।"
भ्रष्टाचारविरुद्ध नगरपालिकाको प्रवेशद्वारमा रिले अनशन,"ढल्केवर(धनुषा) : धनुषाको सबैला नगरपालिका भ्रष्टाचारमा चुर्लुम डुबेको आरोप लगाउँदै स्थानीय आन्दोलित भएका छन्। नगरपालिका भ्रष्टाचारको अखडा बनेको भन्दै स्थानीयहरु आन्दोलनमा उत्रिएका हुन्। भ्रष्टाचारविरुद्ध संयुक्त संघर्ष समिति गठन गरेर केहिदिनदेखि उनीहरु भ्रष्टाचारविरुद्ध जागरण अभियान नै चलाएका छन्। जागरण अभियान अन्तर्गत संघर्ष समितिले गत भदौं ४ गतेदेखि रिले अनशन शुरु गरेको छ। उनीहरु भ्रष्टचारविरुद्ध सबैला बजारस्थित रहेको नगरपालिका कार्यालयको प्रवेशद्वारमै टेन्ट बनाएर चार दिनदेखि रिले अनशनमा बस्दै आएका छन्। भ्रष्टाचारविरुद्ध संयुक्त संघर्ष समितिका संयोजकसमेत रहेका सबैला नगरपालिका१२ रघुनाथपुरका सुरेशकुमार यादवले गत जेठ २३ गते सूचनाको हक प्रयोग गर्दै विभिन्न ९ शीर्षकमा नगरपालिकासंग सूचना मागेका थिए। तर नगरपालिकाले महिनौंदिन वित्दा पनि सूचना दिन मानेन। सूचना दिनुको साटो जनप्रतिनिधि र कर्मचारीहरु उल्टै धाँधली गरेपछि बाध्य भएर आफूहरु आन्दोलनमा उत्रिएको संघर्ष समितिका संयोजक यादवले बताए। नगरपालिकामा विभिन्न शीर्षकमा करोडौं रुपैयाँ अनियमितता भएको उनको आरोप छ। परामर्शकै नाउँमा नक्कली कागजात बनाएर बजेट निकासा गरी एक करोड रुपैयाँ जनप्रतिनिधि र कर्मचारीहरुले बाँडेर खाएको यादवले आरोप लगाए। उनका अनुसार गत असारमा बासमती धानको बीउ वितरण गरेको भन्दै फर्जी कागजात तयार गरेर १९ लाख रुपैयाँ निकासा गरेको छ। त्यसमा भने ५० ग्राम पनि बीउ वितरण नगरिएको संयोजक यादवको दावी छ। यस्तै गत आर्थिक वर्षमा सबैलादेखि खरिहानीसम्म(दुर्गा पथ)को सडक निर्माणका लागि सर्लाहीको डीपीआर बुझाएर नगरपालिकाबाट ५५ लाख रुपैयाँ निकासा गरेको संघर्ष समितिका अर्का संयोजक रामबहादुर साहको दावी छ। उनले अर्कोतर्फ नगरपालिकाका जनप्रतिनिधिहरु बसेको एक घण्टाको गोष्ठीमा मात्रै ४० लाख रुपैयाँ खर्चिएको दावी गरे। हामी हसहिसाब माग्दै चारदिनदेखि रिले अनशनमा बसेका छौं। मेयर साब हाम्रो अगाडसबाटै जानुहुन्छ तर हामीलाई केही सम्बोधन गर्नुभएको छैन, आक्रोशित हुँदै साहले भने हरहिसाब पार्दर्शी नभएसम्म हाम्रो आन्दोलन जारी रहन्छ। यीनै विषयहरुसहित विभिन्न शीर्षकमा आवश्यक अनुसन्धान र कारबाहीका लागि संघर्ष समितिका तर्फबाट संयोजक सुरेशकुमार यादवले गत भदौं २५ गते अख्तियार दुरुपयोग अनुसन्धान आयोगको क्षेत्रिय कार्यालय बर्दिवास महोत्तरीमा उजुरी गरेको छ। तर अख्तियारले पनि आफूहरुको उजुरीमाथि अहिलेसम्म कुनै कामकारबाही सुरु नगरेको यादवले गुनासो गरे। अब २४ दिनमै सर्वदलिय बैठक बसेर भ्रष्टाचारविरुद्ध थप शसक्त भएर अघि बढ्ने संयोजक यादवको भनाइ छ। भ्रष्टाचारविरुद्ध संयुक्त संघर्ष समिति सबैलाका संयोजक सुरेशकुमार यादव। नगरपालिकाको सूचना सम्पूर्ण नगरवासीले पाउनुपर्ने अधिकार रहेकोले वेबसाइटमार्फत नै सूचना उपलब्ध गराउने तयारी रहेको नगरपालिकाका सूचना अधिकारी रंजित यादव बताउँछन्। उनले आइटी अफिसरको अभावमा हालका लागि वेबसाइटमा सूचना उपलब्ध नरहेको बताए। सूचनाको हक सबैलाई छ। सबै सूचनाहरु वेबसाइटमा अपलोड गर्ने काम हुँदैछ। सम्भवत दशैसम्म सबै सूचना सहज रुपमा उपलब्ध हुन्छ, सूचना अधिकारी यादवले भने। उनले नगरपालिकाको प्रवेशद्वारमा किन र केका लागि रिले अनशन बसेको हो भन्नेबारे आफूलाई केहि थाहा नभएको जिकिर गरे। यता नगरपालिकाकी उपमेयर निलु देवी कापरले आनदोलनरत पक्षको माग जायज रहेको बताइन्। नगरपालिकाको हरहिसाब खोज्नु सबै नगरबासीको हकअधिकार रहेको उनी बताउँछिन्। हरहिसाब पार्दर्शी हुनुपर्छ। नगरबासी जो कोहीले मागेको सूचना दिनुपर्छ। अब नगरप्रमुख र कार्यालय प्रमुखले किन त्यो सूचना दिनखोज्नु भएन त्यो उहाँहरुलाई थाहा होला, उपमेयर कापर भन्छिन् मलाई जहाँसम्म लाग्छ हरहिसाबमा ठूलो घोटाला भएको होला। त्यसैले हरहिसाब दिन डराउँदैछ। नगरपालिकाको अवस्था अस्तव्यस्त रहेको उनले सुनाइन्। यता नगरपालिकाका मेयर विजय शंकरप्रसाद साहले आफूमाथि लगाइएको भ्रष्टाचारको आरोप निराधार रहेको बताए। आफूले नगरपालिकाको कुनै पनि शीर्षकमा अनियमितता नगरेको उनले जिकिर गरे। आन्दोलनरत पक्षले सुरु गरेको रिले अनशनको औचित्य नरहेको मेयर साहको भनाइ छ। आन्दोलनरत पक्षसँग वार्ताको माध्यमबाट निराकरण गर्नेतर्फ आफ्नो प्रयास रहने उनले बताए। बढ्दै छ भ्रष्टाचारीको मनोबल भ्रष्टाचारीविरुद्ध विवेकपूर्ण निर्ममता धान खरिदमा भ्रष्टाचार भ्रष्टाचारको स्रोत नै चुनाव भ्रष्टाचारविरुद्ध सदाचार शिक्षा"
आईपीएल क्रिकेट : साविक विजेता मुम्बई इन्डियन्सको लगातार दोस्रो हार,अबुधाबी : इन्डियन प्रिमियर लिग (आईपीएल) मा लगातार साविक विजेता मुम्बई इन्डियन्स पराजित भएको छ। बिहीबार राति सम्पन्न खेलमा मुम्बई कोलकाता नाइट राइडर्ससँग ७ विकेटले पराजित भएको हो। यसअघि चेन्नई सुपर किंससँग मुम्बई २० रनले पराजित भएको थियो। युएईको अबुधाबी क्रिकेट रंगशालमा भएको खेलमा टस हारेर पहिलो ब्याटिङ गरेको मुम्बईले कोलकाताविरुद्ध निर्धारित २० ओभरमा ६ विकेट गुमाउँदै १५५ रन बनाएको थियो। १५६ रनको विजय लक्ष्य पछ्याएको कोलकाताले १५१ ओभरमा ३ विकेट गुमाउँदै लक्ष्य भेट्टायो। कोलकाताका लागि राहुल त्रिपाठीले अविजित ७४ रन बनाए। उनले ४२ बलको सामना गर्दै ३ छक्का र ८ चौका हिर्काए। त्यस्तै वेंकटेस आयरले ५३ तथा सुबमन गिलले १३ रन जोडे। मुम्बईका जसप्रित बुम्रा एक्लैले ३ विकेट लिए। यसअघि ब्याटिङ गरेको मुम्बईका क्वीन्टन डी ककले ५५ तथा कप्तान रोहित शर्माले ३३ रन जोडेका थिए। त्यस्तै किएरोन पोलार्डले २१ र इशान किसनले १४ रन बनाए। मुम्बईलाई रोक्न कोलकाताका लकी फर्गुसन र प्रसिद्ध कृष्णले २२ विकेट झारे भने सुनि नरिनले १ विकेट लिए। हारसँगै ९ खेल खेलेको मुम्बई छैठौँ स्थानमा रहेको छ भने जित निकालेको कोलकाताले चौँथो स्थानमा पुगेको छ। समान ९ खेलमध्ये ७ मा जित निकालेको दिल्ली क्यापिटल्स पहिलो स्थानमा छ। त्यस्तै चेन्नई सुपर किंस दोस्रा तथा रोयल च्यालेन्जर्स बैंग्लोर तेस्रो स्थानमा छ।
एमाले केन्द्रीय कमिटी बैठक जारी : विधान संशोधनको प्रस्तावमाथि छलफल,"काठमाडौं : प्रमुख प्रतिपक्षी दल नेकपा (एमाले)को केन्द्रीय कमिटीको बैठक जारी रहेछ। शुक्रबारबाट ललितपुरको च्यासलस्थित तुल्सीलाल स्मृति भवनमा सुरु भएको बैठक शनिबारसम्म चल्नेछ। बैठकमा विधान महाधिवेशनको राजनीतिक प्रतिवेदन, संगठनात्मक प्रस्ताव, विधान संशोधनको प्रस्तावमाथि छलफल हुने एमाले केन्द्रीय कार्यालयका सचिव शेरबहादुर तामाङले जानकारी दिए। आइतबार बसेको स्थायी कमिटी बैठकमा राजनीतिक प्रतिवेदनलगायतका दस्तावेजमा छलफल भएको थियो। विधान महाधिवेशनका लागि एमाले पार्टी अध्यक्ष केपी शर्मा ओली संयोजक रहेको राजनीतिक प्रतिवेदन मस्यौदा समिति, महासचिव ईश्वर पोखरेल संयोजक रहेको संगठनात्मक प्रतिवेदन मस्यौदा समिति, विष्णु पौडेलको संयोजकत्वमा विधान संशोधन मस्यौदा समिति, रामबहादुर थापा संयोजक रहेको व्यवस्थापन समिति सदस्य बनाएको थियो। उनीहरुले केन्द्रीय कमिटी प्रतिवेदन प्रस्तुत गर्नेछन्। एमालेको १० औं महाधिवेशनको विधानमा पदाधिकारी प्रत्यक्ष निर्वाचित हुने व्यवस्था गरिएको छ। स्थायी कमिटी बैठकमा पेस भएको विधान संशोधनसम्बन्धी प्रस्तावमा सबै पदाधिकारी महाधिवेशनबाटै निर्वाचित हुने उल्लेख छ। गत साउन २५ गतेको केन्द्रीय कमिटीको बैठकले अध्यक्ष मात्रै निर्वाचित हुने प्रस्ताव पारित गरेको थियो। तर, मध्यमार्गी नेता एमालेमै बसेपछि उनीहरूको प्रस्तावमा सबै पदाधिकारी निर्वाचित हुने व्यवस्था गरिएको हो। त्यस्तै, नवौं महाधिवेशनबाट पारित विधानमा नेतृत्वका लागि ७० वर्षे उमेर हद राखिएको थियो। जुन उमेर हद अहिले पनि कायमै रहने भएको छ। यसअनुसार केही नेता आगामी महाधिवेशनबाट बिदा हुने भएका छन्। त्यसैगरी, विधानमा १ अध्यक्ष, ३ उपाध्यक्ष, १ महासचिव, २ उपमहासचिव र ७ सचिव रहने प्रस्ताव गरिएको छ। नवौं महाधिवेशनबाट १ सय ५९ जना केन्द्रीय सदस्य निर्वाचित भएका थिए। आगामी विधान महाधिवशेनमा २ सय २५ केन्द्रीय सदस्य निर्वाचित हुने प्रस्ताव गरिएको छ। नेकपा माओवादी केन्द्रसँग एकतापछि संगठनात्मक अराजकता संस्थागतरुपमा भित्रिएको एमालेले निष्कर्ष निकालेको छ। स्थायी कमिटी बैठकमा महासचिव ईश्वर पोखरेलद्वारा प्रस्तुत गरिएको संगठनात्मक प्रतिवेदनमा माओवादीसँग एकतापछि पार्टीमा संस्थागतरुपमा गुटबन्दी र अराजकता भित्रिएको उल्लेख थियो। एमालेको विधान महाधिवेशन असोज १५ गतेदेखि १७ गतेसम्म गर्ने कार्यतालिका छ।"
कांग्रेस पदाधिकारी बैठक : महाधिवेशन र मन्त्रिपरिषद् विस्तारबारे छलफल,"काठमाडौं : सत्तारुढ दल नेपाली कांग्रेसको पदाधिकारी बैठक जारी छ। बैठक सिंहदरबारस्थित कांग्रेस संसदीय दलको कार्यालयमा बसिरहेको छ। बैठकमा पार्टीको आसन्न महाधिवेशन तथा मन्त्रिपरिषद् विस्तार, पार्टीबाट मन्त्रीको छनोटलगायत विषयमाथि छलफल भइरहेको बैठकमा सहभागी एक नेताले अन्नपूर्णलाई जानकारी दिए। सत्तारुढ दलबीच सहमति नजुट्दा मन्त्रिपरिषद् विस्तार हुन सकेको छैन। यस्तै कांग्रेसभित्र ककसलाई मन्त्री बनाउने भन्ने विषयमासमेत विवाद भइरहेको छ। यी नै विषयमा पदाधिकारी बैठक केन्द्रित रहेको बताइएको छ।"
टापु व्यापार सम्झौताको विरोधमा चीनको आक्रामक व्यवहार,"ताइपेई : टापु व्यापार सम्झौताको विरोधमा चीनले पुन: आक्रामक व्यवहार देखाएको छ। चीनले ताइवानसँगको प्रशान्त टापु व्यापार सम्झौताको विरोधमा युद्धक विमान र बमवर्षक विमान ताइवानको सीमानजिकै पठाएर सो व्यवहार देखाएको हो। ताइवानको आधिकारीक सूचनाअनुसार चीनले आक्रामक रुपमा परमाणु क्षमता भएको बमवर्षक विमानसहित एक हप्तामा २४ वटा युद्धक विमान ताइवानको वायु रक्षा क्षेत्रमा पठाएको छ। प्रशान्त व्यापार सम्झौता सीपीटिपीपीको सदस्य हुन पाउँ भन्दै गत हप्ता चीनले एक आवेदन पेस गरेको थियो। ताइवाने बिहीबार आफूहरुले वर्षौदेखि सो सम्झौताको लागि लवि गरेको र आफूहरुले आधिकारीक रुपमा सीपीटिपीपीको सदस्य घोषित भएको दाबी गरेको थियो। सो विरोधमा चीनले ताइवानको सीमा र वायु रक्षा क्षेत्रमा आक्रामक रुपमा घुसपैठ गर्दै आएको भन्दै ताइवानले आपत्ति जनाइरहेको छ। ताइवानको विदेश मन्त्रालयका प्रवक्ता जाओ लिजियानका अनुसार १८ युद्धक विमान र दुईवटा परमाणु क्षमता भएका बम्बरसहित २४ चिनियाँ विमानले हालै ताइवानको वायु रक्षा क्षेत्र हुँदै उडान गरेको थियो। ताइवानको स्वतन्त्रतामाथि दख्खल पुर्याउन चीन सरकारसँग कुनै हक नभएको उनले बताएका छन्। उक्त व्यापार सम्झौतामा कसले सहभागिता जनाउने र कसले नजानाउने भन्ने निर्णय लिन चीन सरकारसँग कुनै हक छैन प्रवक्ता जाओले भनेका छन्, चीनले पटकपटक अन्तर्राष्ट्रिय नियमको उल्लंघन गर्दै ताइवानलाई जिस्काइरहन्छ। यो चीनको आक्रामक र अपराधिक व्यवहार हो। स्वायत्त राज्य ताइवानमाथि चीनले आफ्नो दाबी गरिरहेको छ। चीनले पटकपटक ताइवानको टापु एवम् सीमा क्षेत्रमा आफ्नो सैन्य अभ्याससमेत जारी राख्दै आएको छ। चीनको व्यवहारसँग चिडिदै ताइवानले चेतावनी समेत दिँदै आएको छ।"
त्रिशूलीमा कार खस्दा तीन बेपत्ता,"चितवन :त्रिशूली नदीमा कार खस्दा तीन जना बेपत्ता भएका छन् । एक जनाको उद्दार भएको छ। काठमाडौंबाट पोखरा आउँदै गरेको ग २ च ४९१८ नम्बरको कार बिहीबार राती मुग्लिङ नजिक त्रिशूली नदीमा खसेको थियो। नदीमा कार खस्दा पोखरा घर भएका कार चालक प्रेमबहादुर भुजेल,सोही कारमा सवार लेखबहादुर भुजेल र उनकी श्रीमती ईश्वरी भुजेल बेपत्ता भएका हुन्। पोखराकै रुद्रलाल सुवेदीको उद्धारपछि अहिले चितवनमा उपचार भइरहेको प्रहरीले जनाएको छ।"
औद्योगिक क्षेत्रको ४३ बिघा अतिक्रमण,"हेटौंडा : हेटौंडा १३ र १४ स्थित निर्माणाधीन मयूरधाप औद्योगिक क्षेत्रको करिब ४३ बिघा जमिन व्यक्ति तथा संघसंस्थाले अतिक्रमण गरेका छन्। सरकारले नयाँ औद्योगिक क्षेत्र स्थापनाको लागि औद्योगिक क्षेत्र व्यवस्थापन लिमिटेडलाई २०७३ सालमा दुई सय बिघा जमिनको जग्गाधनी पुर्जा उपलब्ध गराएको थियो। तर मयूरधापमा औद्योगिक क्षेत्र निर्माण सुरु भएको पाँच वर्षमा पनि व्यक्ति तथा संघसंस्थाले अतिक्रमण गरेको उक्त जमिन औद्योगिक क्षेत्र व्यवस्थापन कार्यालयले फिर्ता लिन सकेको छैन। अतिक्रमित जमिनका कारण विस्तृत परियोजना अध्ययन प्रतिवेदन (डीपीआर) निर्माण कार्यमा समेत ढिलाइ भएको थियो। हेटौंडा औद्योगिक क्षेत्र व्यवस्थापन कार्यालयका अनुसार व्यक्तिले करिब ४० बिघा, अनाथ अपांग बाल पुनस्र्थापना केन्द्रले करिब दुई बिघा र ओम बाबा आश्रमले करिब एक बिघा जमिन अतिक्रमण गरेको छ। पुनस्र्थापना केन्द्र र आश्रमले विभिन्न संरचना बनाएका छन्, व्यक्तिहरूले खेतीपाती गरिरहेका छन्, हेटौंडा औद्योगिक क्षेत्र व्यवस्थापन कार्यालयका प्रमुख राजेन्द्र कँडेलले भने, ती जग्गा फिर्ता लिन पहल भइरहेको छ। हेटौंडा उपमहानगरपालिकामार्फत पत्र काटेर केही समयअघि जग्गा फिर्ता लिन पहल गरेपछि जमिन अतिक्रमण गरेर बसेका संघसंस्था तथा व्यक्तिहरूले जिल्ला अदालत मकवानपुरमा मुद्दा हालेका छन्। उक्त मुद्दा औद्योगिक क्षेत्र व्यवस्थापन कार्यालयले जितिसकेको छ। जग्गाको अड्चनका कारण नयाँ औद्योगिक क्षेत्र स्थापनाका लागि पूर्वाधारका काम सुरु हुन सकेको छैन। पर्सा राष्ट्रिय निकुञ्जले उक्त जमिनको धेरै क्षेत्र आफ्नो भोगाधिकारभित्र पर्ने भन्दै काम रोकेको थियो। २०७७ माघमा सरकारले औद्योगिक क्षेत्र व्यवस्थापनको नाममा जारी गरेको लालपुर्जा बदर गर्दै वन मन्त्रालयमार्फत भोगाधिकार दिएपछि आरक्षले गर्दै आएको अवरोध हटेको छ। सरकारले २०७२ चैत १ मा मयूरधापमा नयाँ औद्योगिक क्षेत्र घोषणा गर्ने निर्णय गरेको थियो। आरक्षको समस्या र अतिक्रमणमा परेको जमिनको व्यवस्थापन नभएकाले काम गर्न समस्या भएको छ, औद्योगिक क्षेत्र व्यवस्थापन लिमिटेडका अध्यक्ष नन्दकिशोर बस्नेतले भने, आरक्षतर्फको अवरोध हटेको छ। अब अतिक्रमणमा परेको जमिन हामी फिर्ता लिएर संरचना निर्माण गर्छौं। कुखरेनी खोलास्थित पक्की पुलबाट दुई सय मिटर तल र माथिल्लो क्षेत्रमा बनेलधापसम्म औद्योगिक क्षेत्रको जमिन छ। हाल वातावरणीय प्रभाव मूल्यांकन (ईआए) को काम भइरहेको हेटौंडा औद्योगिक क्षेत्र व्यवस्थापन कार्यालयले जनाएको छ। ईआएको काम सकिएपछि स्थानीयको सहयोग लिएर हामी तारबार गरी आफ्नो जमिन संरक्षणको काममा अघि बढ्छौं, व्यवस्थापन कार्यालय प्रमुख कँडेलले भने। हाल ५० प्रतिशत जमिनमा तारबार गरिसकेको छ। नयाँ औद्योगिक क्षेत्रभित्र ६४ वटा प्लट निर्माण गरिएको छ। उक्त जमिनभित्र ठूला एक सयभन्दा बढी उद्योग स्थापना गर्न सकिने कार्यालयले जनाएको छ। २० बिघा जमिन मुद्रण विभागले लिइसकेको छ। अमेरिकी सरकारको सहयोगमा २०२० सालमा २ सय १२ बिघा जमिनमा हेटौंडा औद्योगिक क्षेत्र स्थापना भएको थियो। नयाँ उद्योगको लागि जग्गा अभाव हुन थालेपछि सरकारले ५३ वर्षपछि यो क्षेत्र नजिककै नयाँ औद्योगिक क्षेत्र स्थापना गर्न प्रक्रिया अघि बढएको हो।"
नारायणहिटी दरबार सङ्ग्रहालयबाट श्रीपेच चोर्न खोज्ने पक्राउ,काठमाडौं : नारायणहिटी दरबार संङ्ग्रहालयमा राखिएको श्रीपेच निकाल्न खोज्ने एकजनालाई नेपाली सेनाले नियन्त्रणमा लिएको छ । सुरक्षामा खटिएका नेपाली सेनाले उनलाई पक्राउ गरेको हो। नारायणहिटी सङ्ग्रहालयका कार्यकारी निर्देशक भेषनारायण दाहालले श्रीपेच निकाल्न खोज्ने व्यक्तिलाई निर्यन्त्रणमा लिएर अनुसन्धान भइरहेको जानकारी दिए। शुक्रबार बिहान अवलोकन गर्ने पुगेका पश्चिम रुकुम मसिकोट ११ का खिमबहादुर घर्तीले सिसा फुटाएर श्रीपेच निकाल्ने प्रयास गरेका थिए । सिसा फुटाउँदा उनको हात समेत काटिएको छ। उनलाई अहिले सेनाले नियन्त्रणमा राखेको छ। पक्राउ परेका घर्तीले भने  राजा हुन मन लागेर श्रीपेच निकाल्न खोजेँ
बलात्कारका पीडक र पीडितबीच बिहे !,"विराटनगर : मोरङको सुनवर्षी नगरपालिका७ का २२ वर्षीय युवकविरुद्ध इलाका प्रहरी कार्यालय रंगेलीमा जबरजस्ती करणी सम्बन्धी जाहेरी पर्यो। युवकले आफ्नै घरमा लगेर बलात्कार गरेको भन्दै रतुवामाई नगरपालिकाकी २० वर्षीया युवतीले २०७७ साल असार १३ गते उनीविरुद्ध जाहेरी दिएकी थिइन्। बिहे गर्छु भनेर २०७६ साल चैत २० गते ललाईफकाई बलात्कार गरेको भन्दै पीडिताबाटै जाहेरी परेपछि प्रहरीले घटनास्थल मुचुल्का तयार पार्नेदेखि युवतीको स्वास्थ्य परीक्षणको प्रक्रिया सुरु गरेर घटनाको अनुसन्धान अघि बढायो। जाहेरी परेपछि फरार भएका युवक पक्राउ परेनन्। प्रहरीले अनुसन्धान सकेर हदम्यादभित्रै (२०७७ साल चैत ५ गते) मिसिल बुझाएपछि सरकारी वकिल कार्यालयले युवकलाई प्रतिवादी बनाउँदै जिल्ला अदालत मोरङमा चैत १७ गते जबरजस्ती करणी मुद्दा दर्ता गर्यो। प्रतिवादी फरार भएमा मुद्दा बुझाउन प्रहरीलाई १ बर्से हदम्याद हुन्छ। मुद्दा दर्ता भएपछि अदालतले फरार प्रतिवादीका नाममा म्याद तामेल गर्यो। उनी सुटुक्क अदालतमा हाजिर भए। न्यायाधीश सुदर्शन लामिछानको इजलासले धरौटी बापत ५० हजार रूपैयाँ लिएर छाड्न आदेश दियो। धरौटी रकम बुझाएर युवक गत वैशाख ८ गते छुटेको अदालतका सूचना अधिकारी राजेन्द्रप्रसाद धमलाले बताए। उनका अनुसार विचाराधीन मुद्दाको किनारा लाग्न बाँकी छ। मुद्दाको फैसलाका लागि अदालतले पीडित युवतीसहित उनका पक्षका साक्षीहरुलाई यही असोज १३ गते बकपत्रमा उपस्थिति गराउन आदेश दिएको धमलाले बताए। साक्षी बकपत्रको तयारीमा प्रहरी लागेको छ। तर घटनासँग एउटा फरक प्रसंग जोडिएको छ। प्रहरीमा जाहेरी परिसकेपछि दबाब र प्रभावमा पारेर पीडितालाई बलात्कार आरोपीसँग बिहे गर्न बाध्य पारिएको खुलेको छ। सुनवर्षी७ का वडाध्यक्ष प्रकाश यादवका अनुसार युवक धरौटीमा छुट्नुभन्दा ७ महिनाअघि नै पीडक पक्षको दबाबमा बलात्कार घटनाका पीडित र पीडकबीच बिहे गराइएको खुल्यो। घटना अनुसन्धानकै क्रममा रहेका बेला राजनैतिक अगुवा, गाउँका भद्रभलादमी र पीडक पक्षको दबाबमा पीडकसँगै पीडित युवतीलाई बिहे गर्न बाध्य पारिएछ, उनले भने, कानुनी कारबाहीबाट बच्नका लागि बिहेलाई हतियार बनाउन खोजिएको देखिन्छ। यादवका अनुसार प्रहरीमा जाहेरी पर्नासाथ युवक फरार भएपनि उनका परिवारका सदस्य र आफन्तले पीडितालाई बिहेका लागि दबाब दिएको पाइयो। युवक फरार भएकै अवस्थामा उनका परिवारले पीडितलाई बुहारी बनाएर भित्राएको यादवले बताए। तर अदालतबाट धरौटी रकम बुझाएर युवक छुटेपछि परिवारले युवतीलाई कुटपिट गर्दै यातना दिएर घरबाट निकालिदिएको उनको भनाइ छ। युवती अहिले माइतीमा छन्। दुई वर्षदेखि केटा र केटी प्रेम सम्बन्धमा रहेछन्। उनीहरुबीच शारीरिक सम्पर्क पनि भएछ, वडाध्यक्ष यादवले भने, केटा पक्षले बिहे गर्न नमानेको गुनासोपछि वडा कार्यालयमा दुई पक्षलाई राखेर छलफल गराइयो। छलफलमा केटा पक्षले बिहे स्वीकार गरेन। पछि प्रहरीमा मुद्दा पुगेसँगै दुई जनाबीच बिहे गराइएको आफूले थाहा पाएको उनको भनाइ छ। बिहेपछि आफ्नै श्रीमानलाई फसाउन हुँदैन भनेर परिवारकै दबाबमा पीडितलाई मुद्दा कमजोर बनाउन लगाइएको यादव बताउँछन्। तर युवक छुटेपछि घरनिकाला गरिएको भनेर युवती रुँदै वडा कार्यालयमा आइपुगेको जानकारी उनले दिए। कुरा बुझ्दा केटा पक्षले बुहारी स्वीकार गर्न र सँगै राख्न नसकिने भन्दै घरनिकाला गरेको पाइएको यादवले बताए। भने, अदालतमा विचाराधीन मुद्दामा छलफल हुँदैन भनेर पीडितलाई प्रहरीमा पठाइदियौँ। पीडित युवतीकी आमाले बिहे गरिदिने भनेर दबाब आउन थालेपछि छोरी पनि विवाहका लागि राजी भएको बताइन्। केटो भारततिर भागेको छ। बिहे भइसकेपछि आउँछ भनेकाले छोरी केटाकै घरमा गएर ६७ महिनाजति बसि, उनले भनिन्, तर केटा छुटेर आइसकेपछि छोरीलाई पत्नी स्वीकार गरेनन्। अहिले माइतीमै आएर बसेकी छ। रतुवामाई५ का वडाध्यक्ष कन्हैयालाल राजवंशीले सुरुमा युवतीको सहमतिविपरीत शारीरिक सम्पर्क गरेका युवकले पछि पत्नी स्वीकार नगरेको बताए। मुद्दा परेपछि चैँ सामाजिक परम्परा एवं रीतिरिवाजअनुसार बिहे भएछ, उनले भने, तर अहिले परिवारै मिलेर युवतीलाई घरबाट लखेटेछन्। मुद्दा पर्नुअघि वडामा छलफल गराउँदा केटा पक्षले केटीलाई स्वीकार गर्न नसकिने बताएको राजवंशीको भनाइ छ। घटनाबाट युवती पीडित भएकै हुन्, उनले भने, पटकपटक न्याय माग्न आए पनि हामीले केही गर्न सकिरहेका छैनौँ। मोरङ प्रहरी प्रमुख एसपी जनार्दन जीसीले पीडक र पीडितबीच बिहे भइसकेपछि बलात्कार घटनाको अनुसन्धानमा कठिनाइ भएको बताए। घटना प्रहरीमा आउनुअघि पनि विभिन्न चलखेल भएको पाइयो। पीडककै श्रीमती बनेर पीडित गइसकेपछि अनुसन्धानमा निक्कै समस्या भयो, उनले भने, घटना विवरण कागज गराउँदा पीडित पक्षबाट सहयोग भएन। अनुसन्धानमा युवतीले सहयोग गरुन्जेल पीडकले पनि राम्रो व्यवहार गरेको र धरौटीमा छुटेपछि तिरस्कार गरेर घरबाटै निकालिदिएको खुल्यो। प्रहरीमा पुगेपछि पीडितलाई अनेक दबाब र प्रभावमा पारिँदा घटनाको अनुसन्धान कमजोर हुने गरेको जीसीले बताए। युवती अहिले झन् ठूलो हिंसाको सिकार बनेको उनको भनाइ छ। एसपी जीसीका अनुसार घरमा जान केटा पक्षले नदिने र कुटपिट एवं गालीगलौज गर्ने गरेको गुनासो लिएर युवती प्रहरी कार्यालय आइन्। एक महिनाअघि प्रहरीले केटासहित उनका दाजु र भाइ गरेर तीन जनाविरुद्ध अभद्र व्यवहार मुद्दा पनि चलायो। धरौटी बुझाएर तीनै जना छुटे। सुरुदेखि पीडितलाई बिहे गरेर कमजोर बनाइएको मुद्दाको बकपत्र भने बाँकी रहेको जीसीको भनाइ छ। अधिवक्ता हेमराज पन्त पीडकमाथिको कारबाही कमजोर बनाउने उद्देश्यले पीडितसँग बिहे गराउनु कानुनी एवं सामाजिक हिसाबले पनि गलत भएको बताउँछन्। घटना नै तीन महिनापछि प्रहरीमा पुगेको छ। बलात्कार जस्तो घटनामा कारबाही ढिलो सुरु हुँदा प्रमाणहरु लोप भइसकेका हुन्छन्, उनले भने एउटा घटनाबाट पीडित भइरहेकी युवतीमाथि अर्को हिंसा पनि भयो। जबरजस्ती करणी हुँदा न्यायका लागि लड्नुपर्ने पीडितले पीडकका घरमा गएर बस्न सक्ने अवस्था हुँदैन। आवेशमा जाहेरी दिनेभन्दा पनि अन्याय भएको हो वा हैन भनेर यकिन गरेर मात्रै जाहेरी दिनुपर्ने उनको भनाइ छ। आवेगमा निर्णय लिँदा सामाजिक एवं कानुनी समस्या निम्तन सक्ने कुरा पीडित पक्षले ख्याल गर्नुपर्ने अधिवक्ता पन्त बताउँछन्। जिल्ला न्यायाधीवक्ता रामहरि शर्मा काफ्लेले पीडितासँग बिहे गर्दैमा अघिल्लो अपराधबाट पीडकले उन्मुक्ति पाउन नसक्ने बताए। सहमतिविपरीतको शारीरिक सम्पर्क बलात्कार हो। बिहेले मुद्दामा कुनै असर गर्दैन, उनले भने, बलात्कारमा पीडितको कुरा र बकपत्रले विशेष अर्थ राख्छ। तर घटनाको बयानमै बिहे गर्न नमानेकाले मुद्दा हालेको बयान पीडितले दिएकी छन्।"
समाज कल्याण परिषद्का पदाधिकारीले दिए सामूहिक राजीनामा,"काठमाडौं: समाज कल्याण परिषद्का पदाधिकारीले राजीनामा दिएका छन् । परिषद्का उपाध्यक्ष पद्यमप्रसाद खतिवडासहित सातजना पदाधिकारीले राजीनामा दिएको परिषद्का सूचना अधिकारी दुर्गाप्रसाद भट्टराईले अन्नपूर्णलाई जानकारी दिए । यस्तै, सदस्यसचिव पुस्कर खाती, कोषाध्यक्ष लोकनाथ सुवेदी, सदस्यहरू नानीमाया नेपाल, गोविन्दबहादुर शाही, सुशील ज्ञवाली, ब्रह्मध्वज गुरुङ, मणिराम बन्जाडे र सञ्जयकुमार साहले शुक्रबार राजीनामा दिएका छन् । एक वर्षअघि तत्कालीन केपी ओली नेतृत्वको सरकारले उनीहरुलाई नियुक्त गरेको थियो । महिला, बालबालिका तथा ज्येष्ठ नागरिकमन्त्री परिषद्को अध्यक्ष हुने व्यवस्था छ ।"
एम्बुलेन्स चालकमाथि कुटपिट,गुल्मी : जिल्लाको इस्मा गाउँपालिका ४ दोहली स्वास्थ्य चौकीका एम्बुलेन्स चालकमाथि स्थानीय युवाले कुटपिट गरेका छन् । सोही गाउँपालिका४ दोहोलीका ३८ वर्षीय दानबहादुर पाण्डेयलाई स्थानीय लिलबहादुर अछामीले गम्भीर घाइते हुने गरि कुटपिट गरेको जिल्ला प्रहरी कार्यालय गुल्मीले जनाएको छ । प्रहरीका अनुसार पाण्डेयको कुटपिटबाट टाउको र खुट्टामा चोट लागेको छ । हाल चालक पाण्डेलाई उपचारका लागि पाल्पा प्रभासस्थित लुम्बिनी मेडिकल कलेजमा लगिएको जिल्ला प्रहरी कार्यालय गुल्मीका प्रहरी नायब उपरीक्षक पुरुषोत्तम पाण्डेले जानकारी दिए । प्रारम्भिक अनुसन्धानबाट दुवैजनाले मादक पदार्थ सेवन गरेका कारण उक्त घटना घटेको बुझिएको छ । घटनामा संलग्नको खोजि कार्य भइरहेको प्रहरीले जनाएको छ ।
बसको ठक्करबाट साइकल यात्रीको मृत्यु,विराटनगर: कोसी लोकमार्ग अन्तर्गत मोरङको बूढीगंगा गाउँपालिका२ मा यात्रुबहाक बसको ठक्करबाट बिहीबारसाँझ साइकल यात्रीको मृत्यु भएको छ । को १ ख ७५४८ नम्बरको बसले ठक्कर दिँदा संखुवासभा घर भइ मोरङको बेलबारी नगरपालिका८ मा बस्दै आएका ५१ वर्षीय देवेन्द्र पन्तको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार साइकलमा सडक पार गर्ने क्रममा बसले ठक्कर दिँदा पन्त गम्भीर घाइते भएका थिए । उनको उपचारका क्रममा विराटनगरको कोसी अस्पतालमा साँझ ७ बजेतिर मृत्यु भएको प्रहरीले जनाएको छ । प्रहरीका अनुसार साइकल यात्रीले अचानक बाटो काट्दा दुर्घटना भएको हो । बस चालक सुनसरीको बराहक्षेत्र५ का ५३ वर्षीय शिवबहादुर पौडेललाई नियन्त्रणमा लिएर घटनाको अनुसन्धान सुरु गरिएको डीएसपी श्रेष्ठले बताए ।
खुले स्याङ्जाका प्रसिद्ध शक्तिपीठहरु,"स्याङ्जा : कोरोना संक्रमण घटेसँगै बन्द गरिएका मन्दिरहरु खुलेका छन्। जिल्ला सुरक्षा समितिको बैठकले स्मार्ट लकडाउन गरेसँगै यहाँका मुख्य शक्तिपीठ खुलेका हुन् । मन्दिर व्यवस्थापन समितिले मन्दिर खुला भएको जानकारी गराएका छन्। दोस्रो चरणको कोरोना संक्रमण बढेसँगै वैशाखको अन्तिम सातादेखि बन्द गरिएका मन्दिरहरु असोज लागेसँगै खुलाउन थालिएको हो। यहाँका सबै मन्दिरमा नित्यपूजाबाहेक अन्य बन्द थिए। पुतलीबजार नगरपालिका १४ स्थित चण्डीकालिका, भीरकोट नगरपालिका ४ स्थित छाङ्छाङ्दी मन्दिर, वालिङ् नगरपालिका ८ स्थित गह्रौंसुर मन्दिर र वडा नं १२ स्थित अकलादेवी मन्दिर, कालीगण्डकी गाउँपालिका ३ स्थित आलमदेवी यहाँका प्रख्यात शक्तिपीठ हुन्। आलमदेवी मन्दिर मुलुकका उत्कृष्ट १ सय गन्तव्यमा सूचीकृत आलमदेवी मन्दिर शाह वंशीय राजाका कुलदेवता हुन। बर्सेनि वडा दशैंको अवसरमा शाहवंशीय राजपरिवारले यहाँ आएर पूजाआजा गर्ने गर्दथे। तर, केही वर्षयता राजपरिवारले नियमित पूजा गरेका छैन। वेगमाता वेगेश्वरी कुलदेवी अलप भएको र पवित्रताका लागि अलप भएको ठाउँदेखि करिब एक हजार मिटरभित्रबाट सुरुङहुँदै कालीगङ्गाको जल र शालिग्रामको पवित्रता प्राप्त गरी पुनः सोही मार्गबाट भीमसेन पातीको फेदमा आएर बसेको किंवदन्ती छ। भीमसेन पातीको रुखबाट अलप भएकाले वेगमाता वेगेश्वरीलाई अलप देवीबाट अपभ्रंश भइ आलमदेवी भन्न पुगेको धार्मिक कथन हो। आलमदेवीलाई वैद्धिक विधिअनुसार अष्टमात्रिकाका रुपमा जागरण गराइएकाले सबै मानवलाई आफ्नै सन्तानसरह माया र आर्शिवाद दिने र अष्ट सिद्धिमध्येका प्राकाम्य अनुष्ठान भएकाले दर्शनार्थीलाई निरोगी, भाकल एवम् इच्छाइएको वरदान माग्दा पुग्ने विश्वास छ। जसले गर्दा यहाँ आउने दर्शनार्थीको अत्यन्त भीड हुन्छ। मन्दिरको आयआर्जन पनि निकै राम्रो छ। सतौँकोटस्थित चण्डी र कालिका पुतलीबजार१४ सतौँकोटस्थित चण्डी र कालिका मन्दिर पनि खुला गरिएको छ। दुवै मन्दिरका देवीलाई सतौँकोटे राजाको इष्टदेवीकारुपमा पुजिन्छ। विभिन्न भाग तथा छिमेकी देश भारतबाट पनि बर्सेनि श्रद्धालु भक्तजन आउने गर्छन्। सतौचण्डीस्थान चण्डीदेवी, कालिकादेवी र पशुपतिनाथद्वारा रक्षित छन्। यहाँ ३ वटै भगवानको एकसाथ पूजाआजा गर्न सकिन्छ। यहाँ सतौंकोटे राजाको दरबार र कोटघर छन्। यि ऐतिहासिक धरोहरसहितको क्षेत्र हो। कोटघरको पुननिर्माण गर्दै संरक्षण गरिएको छ भने दरबारको भग्नावशेष भने अझै केही देख्न पाइन्छ। जिल्लाकै प्रसिद्ध सतौं चण्डीकालिका धार्मिक दृष्टिकोणले अति शक्तिशाली मानिन्छन्। भाकल पुरा हुने बताउँदै टाढा टाढादेखि सतौंकालिको दर्शन गर्न आउनेको भीड पनि उत्तिकै हुन्छ। सतौँ चण्डीको पूजा आराधनाले सुख, शान्ति, समृद्धि र मनोकांक्षा पुरा हुने विश्वास रहिआएको छ। गह्रौँसुर मन्दिर करिब ५ सय ५० वर्ष पुरानो गह्रोंसुर मन्दिर झण्डै ६ महिनादेखि बन्द थियो। अहिले खुलेको छ। दर्शनार्थीको भीड बढेको छ। सुन्दर शान्त वातावरणमा मन्दिर परिसर छ। तत्कालित बाइसी चौबिसी राज्यअन्र्तगतको गह्रौँकोट राज्यका पहिला राजा दशरथ खांणको समयमा स्थापित भएको किम्बदन्ती छ। गह्रौँसुरदेवीलाई भाकल गर्दा सबै प्रकारका मनोकांक्षा पूरा हुने विश्वासका कारण भक्तजनहरु देवीको दर्शन तथा पूजापाठका लागि यहाँ आउने गर्छन्। मन्दिर निकै आर्कषित छ। सुनको गजुर, ताम्र छादन छ। ऐतिहासिक तथा धार्मिक महत्वका साथै पर्यटकीयस्थलको रुपमा समेत विकास भइरहेको गह्रौँसुर १ हजार ५ सय ९६ मिटर उचाइमा छ। ८ सय हेक्टर क्षेत्रफलमा फैलिएको मन्दिरबाट विभिन्न हिमश्रृङखला, कालीगण्डकी नदी हेर्न सकिन्छ भने मन्दिरको चार सय मिटर तल स्वार्गाश्रम गौशाला, गह्रौँकालिका होमिस्टे, घ्वाङखोला पर्यटकीय स्थलहरु समेत छन्। अकलादेवी मन्दिर वालिङ् नगरपालिका १२ शिर्शेकोटस्थित अकलादेवी मन्दिर पनि असोज महिना सुरु भएसँगै खुलेको छ। अकलादेवीको भाकलपछि मनोकामना पूरा हुन्छ भन्ने भनाइ छ। बन्न नसकेका काम पूरा होउन भन्दै अकलादेवीलाई भाकलगरेपछि पुरा हुने र पछि भाकल पूजा गर्न मन्दिरमा जानेको संख्या उल्लेख्य भेटिन्छन्। अकलादेवी मन्दिरमा तीनवटा शिलामूर्ति राखिएका छन्। ती तीनवटै शिलाका मूर्तिलाई तीन कन्या पनि भन्ने गरिन्छ। तीन कन्या अकलादेवीलाई शक्तिशाली देवीका रुपमा पुज्ने गरिन्छ। प्रस्रव पीडामा छट्पटाइरहेकी देवी यसस्थानमा आउँदा बिहान भएको र भाले बासेपछि देवीले प्रसूति हुन नसकेको भन्ने धार्मिक किंम्बदन्ती छ। देवी प्रसूति हुन नसकेको जनाउँदै यसदेवीको नाम अकलादेवी रहन गएको स्थानीय बूढापाकाको भनाइ छ। मन्दिरमा प्रसूति अवस्थामा जस्तो देखिने मूर्ति पनि राखिएका छन्। छाङ्छाङदीस्थित छायाँक्षेत्र भीरकोट नगरपालिका४ छाङ्छाङदीस्थित छायाँक्षेत्र मन्दिर पनि दर्शनार्थीका लागि खुला गरिएको छ। यसअघि यहाँ पनि नित्य पूजामात्रै हुन्थ्यो। सिद्धार्थ राजमार्गसँगै रहेको मन्दिरमा सबैजना पूजाका लागि जान सक्छन्। वृद्ध, जेष्ठ नागरिक र बालबालिका पनि सजिलै मन्दिरमा जानसक्छन्। धार्मिक कथन अनुसार अग्नीकुण्डमा हामफालेपछि महादेवीले सत्यदेवीको मृत शरीर बोकेर हिँड्दा शरीरको अन्तिम शेष यहीआएर झरेर पतन भएको भन्ने भनाइ छ। मन्दिरमा पूजाआजाका लागि मात्र नभइ छाङ्छाङ्दी पर्यटकीय स्थल पनि हो। पहाडी भित्तामा अडिएको मन्दिरमाथिको चट्टानै चट्टानभित्रबाट छङ्छङ् गर्दै नियमितरुपमा एकैनासबाट पानी बगेकी छन्। वर्षात होस् या हिउँद यहाँ सधैंभरी पानी बगिरहन्छ। सोही झरना झैं बगेकी पवित्र जलको स्नान गर्दै पूजाआजा गरिन्छ। मन्दिरलाई धार्मिक पर्यटनसँग जोड्ने अभियानसँगै मन्दिर व्यवस्थापन समितिले गुरुयोजना बनाइ निकै आर्कषणसहितका संरचना तयार पारेको छ। जिल्लामा स्मार्ट लकडाउनसँगै स्वास्थ्य मापदण्ड पूरा गरी पूजाआजाका लागि मन्दिर खुला गरिएको मन्दिर व्यवस्थापन समितिका अध्यक्ष पीताम्बर श्रेष्ठले जानकारी दिए।असोज लागेसँगै नजिकिँदै गरेका हिन्दुहरुको महान् पर्व दशैं, तिहार, छटलगायतका पर्वलाई लक्षित गर्दे मन्दिर व्यवस्थापन समितिले सफासुग्घर, खानेपानी, बाटोघाटोलगायतको सुविधाको प्रबन्ध मिलाएका छन्। दशैं तिहारको पुजाआजाबाट मात्रै यि शक्तिपीठहरुबाट लाखौं रुपैयाँ बराबरको भेटी संकलन हुन्छ। ६ महिनापछि मन्दिरमै पुगेर भाकलसहितको पूजा गर्न पाएको भन्दै खुशी हुन्छिन् पुतलीबजार नगरपालिका ३ का माया शर्मा। यी लगायत अन्य थुप्रै शक्तिपीठहरु पनि खुल्ने क्रम जारी छ। असोज संक्रान्तिसँगै खुलेका मन्दिरमा अहिले सोह्र श्राद्ध परेकाले शक्तिपीठहरुमा पुजाआज रोकिएका छन्। श्राद्ध सकिएसँगै नवदुर्गादेखि मन्दिरमा पुजाआजा र चलहपहल बढ्नेछन्। आधा वर्षजसो सुनसान भएका शक्तिपीठहरुमा पूजाआजा र घण्टीका आवाजले वातावरणलाई पुनः गुञ्जाएमान बनाउनेछ।"
बृद्धभत्ताबाट दुर्गगमको विद्यालयमा ईलाइब्रेरी,ओखलढुंगा : होमबहादुरप्रेम कुमारी ट्रष्टका संस्थापक प्रेमकुमारी श्रेष्ठले आफ्नो वृद्ध भत्ताको रकमबाट दुर्गमको विद्यालयमा पुस्तकालय स्थापना गरेकी छन्। सिद्दिचरण नगरपालिका ११ की ८२ वर्षीया श्रेष्ठले जन्मथलो सोलुखुम्बुको जनजागृति उच्च माध्यमिक विद्यालयमा इलाइब्रेरी स्थापना गरेकी हुन्। उनी सोलुखुम्बुको दोर्पु बजारमा जन्मिएकी थिइन्। प्रेमकुमारीका कान्छो छोरा केन्द्र श्रेष्ठले विद्यालयका प्रधानाध्यापक मानबहादुर कार्की र विद्यालय व्यवस्थापन समितिका अध्यक्ष प्रेम राइलाई इलाइब्रेरीका सामाग्री हस्तान्तरण गरे। विद्यालय व्यवस्थापन समितिका अध्यक्ष प्रेम राईले सोलुमै जन्मिएकी महान् हृदयका दाताको तर्फबाट स्थापित इलाइब्रेरीले विद्यार्थीको पठन पाठनमा सकारात्मक प्रभाव पार्ने बताए। दुर्गमको विद्यालयमा पाठ्यपुस्तक तथा अन्य महत्वपूर्ण सामग्रीहरुले शिक्षण सिकाइ सहज हुने शिक्षकहरुको भनाइ छ। विद्यालयका प्रधानाध्यापक मानबहादुर कार्कीले विद्यालयमा रहेको २४ वटा कम्प्युटरमार्फत विद्यार्थीहरुले अध्यावधिक गरिएको डिजिटल लाइब्रेरीको उपयोगबाट ज्ञान अभिवृद्धिमा मद्दत पुग्ने विश्वास व्यक्त गरे। दाता होमबहादुरप्रेम कुमारी श्रेष्ठ दम्पतिका छोराबुहारी र छोरीज्वाईले बुवाआमाको नाममा विभिन्न सामाजिक काम गर्दै आएका छन्। यस अघि कोरोनाको महामारीमा भएको लकडाउनमा कामको अभावमा खाना नपाएर भोकभोकै परेका परिवारहरुलाई खाध्य सामाग्री वितरण गरेका थिए भने स्थानीय क्याम्पस र विद्यालयमा छात्रवृति अक्षय कोषको स्थापना गरेका छन्। नेपाल लाइब्रेरी फाउन्डेसनका महासचिव धनकुमार श्रेष्ठका अनुसार दाता होमबहादुरप्रेम कुमारी श्रेष्ठका परिवारले आफ्नै परिवारको मात्रै लगानीमा यस अघि ओखलढुंगाको सगरमाथा जनता उच्च मावि मा ४ वर्ष पहिले इलाइब्रेरी स्थापना गरेका थिए। यो प्रदेश १ कै दोस्रो इलाइब्रेरी हो।
उड्ने मान्छे दिनेश सुनार,"दिनेश सुनार अत्यन्तै न्यून आयआर्जन घरानाका सामान्य व्यक्ति थिए। विभिन्न संघर्षको बाबजुद अहिले उनी अमेरिकामा पटकपटक विश्व कीर्तिमानी चुम्नु सफल भएका छन्। उनको गाउँमा कयौं माइलसम्म सुनकोसीबाट पानी बोकेर खानुपर्ने अवस्था थियो। समाजमा तथाकथित उच्चजाति र नीचजातीय कारण छुवाछूत विभेद र अपमानजस्ता मात्रै होइन, गरिबी र अभावका अनेकौं संघर्ष गर्दै आफू आफ्नो समुदाय र देशको नाम विश्वमा चिनाउँदै कामीडाँडादेखि अमेरिकासम्म पुगेर इतिहास रच्न सफल भएका छन्। नेपाली समाजमा तथाकथित अछूत र वर्गीय रूपमा गरिबीको कोखबाट जन्मिए देशकै एउटा विकट समाजमा हुर्किएका सुनार सानो छँदा उफ्रिनु र कुद्नमा उनी अब्बल छन्। उनी चार पटकको गिनिज बुक अफ वर्ल्ड रेकर्डमा आफ्नै रेकर्ड तोड्दै पाँचौं पटक नाम लेखाउन सफल भएका छन्। नेपाली भूमिमा जन्मिएर अमेरिकाको भूमिमा पुगेर पाँचौं पटक विश्व रेकर्ड राख्न सफल दिनेश सुनार अमेरिकाकै विभिन्न संघसंस्थाले सम्मान पाएका छन्। तर, जन्मभूमि नेपालमा खासै चर्चा परिचर्चा पाउन सकेका छैनन्। आमनेपाली समाजमा बेखबर जस्तै बनेका छन् भने विश्वकै पर्कर खेलाडी उनी अहिले उड्ने मान्छेको रूपमा परिचय बनाएका छन्। खोटाङको विकट कामीडाँडा गाउँमा जन्मेका दिनेश सुनार प्रहरीमा कार्यरत थिए। आफ्नो खेललाई थप सशक्त बनाउने आफ्नो परिचय, समुदाय र राष्ट्रको नामलाई विश्वभर र उचाइमा पुयाउने उद्देश्यले प्रहरीको जागिरबाट राजीनामा दिइहिँडेका उनी अहिले अमेरिकामा उनले सोचलाई पूरा गर्दै नेपाली नागरिकता नेपालीको पहिचान दौरा सुरुवाल र टोपीको भेषमा नेपालको झण्डा हातमा बोकेर नेपाल राष्ट्रियताको परिचयलाई अन्तर्राष्ट्रिय रूपमा थप परिचय दिन सफल भएका छन्। विश्व विडम्बनापूर्ण त यो छ, पार्कर खेलबाट पाँचौं विश्वमानी रेकर्ड चुम्नु सफल दिनेश सुनारलाई राज्यले चिन्न सकेको छैन। राज्य बेखबर छ, एकाध मिडियाबाहेक राष्ट्रिय सञ्चारमाध्यमसमेत अदेखा भएका छन्। नेपाली दूतावास अमेरिकाले समेत उनलाई अहिलेसम्म भेट्ने कोसिस गरेको छैन। पार्कर खेलाडी दिनेशको संघर्ष र पारिवारिक पृष्ठभूमिलाई हेर्दा अचम्म र उदेकलाग्दो छ। उनको परिवार भने खेलकै लागि समर्पित हुन् कि क्या हो झैं लाग्छ। दिनेशकी बहिनी अस्मिता नेपालकै पहिलो महिला रेस्लिङ खेलाडी हुन्। प्रायः सबै खेल बिल्कुलै चुनौतीपूर्ण दुःखको भवसागरमा हुन्छ। यस्तो अवस्थामा पूर्वी नेपालको पहाडी जिल्ला खोटाङको हलेसी चुवाचुङ११, राजापानी कामीडाँडामा बाबु बिर्खबहादुर सुनार र आमा रीता सुनारको जेठो छोरा दिनेश गाउँमा सानैदेखि उफ्रिने, उल्टी मार्ने देख्दा गाउँलेले बाँदरको संज्ञा दिएका थिए। उनीहरू कुनदिन लडेर मर्छ भनी खिल्ली उडाउने गर्थे। पार्कर खेलाडी सुनारको पृष्ठभूमि नियाल्दा नेपाली समाजमा पछाडि पारिएको शिल्पी (तथाकथित दलित) समुदायबाट नेपालकै अति विकट गाउँमा जन्मेर पनि कडा परिश्रम गरी खारिएका प्रभावशाली व्यक्तित्वको रूपमा उनलाई लिन सकिन्छ। संघर्ष सुनाउँदै उनी भन्छन्, विपन्न पारिवारिक अवस्था र जातीय विभेद र दमनजस्तो आगोको भुँमरीमा संघर्ष गर्न आफूले सशस्त्र प्रहरीमा अगाडि बढ्ने अठोट लिएँ। प्रहरीमा भर्ना भएपछि दिनेश कमाउने भएपछि अब भने पहिलाको विपन्नताबाट परिवार माथि उठ्न थालेको भन्दै बुवाआमा खुसी भएका छन्। सशस्त्र प्रहरीको जागिरमै चुप रहेनन् दिनेश बरु त्यसलाई निरन्तरता दिँदै अहिले गिनिज बुक अफ वर्ल्ड रेकर्डमा पाँचौं पटक नाम दर्ता गराउन सफल भए। जुन नेपाल र तीन करोड नेपालीको गौरवको विषय हो। उनको जागिरताका सशस्त्र प्रहरी संगठनभित्र पनि उनलाई एउटा सक्षम पार्कर खेलाडीका हेरिने गरेको र जिम्न्यास्टिक जस्तै विभिन्न विधामा उल्टिने, उफ्रिने खेलमा सबैभन्दा अब्बल कार्य गर्थे जुन कलालाई पार्कर भनिन्छ। आफूले जागिर छाडेको भए पनि जागिरमा छँदा सशस्त्र प्रहरीसँग अगाध प्रेम र सम्बन्ध नङ र मासुको जस्तै रहेको उनी बताउँछन्। नेपालमा पार्कर खेलाडी निकै कम रहेको बताउँदै उनी थप्छन्, राज्यले खेलाडीलाई प्रोत्साहन र संरक्षण नगरेसम्म व्यक्तिको संघर्षले मात्रै खेलको विकास हुन सक्दैन। भइहाले त्यो अपवाद हो जुन दिगो हुँदैन। प्रायः पर्कर खेल अत्यन्तै जोखिमयुक्त रहेकाले विश्वमा कमै खेलिन्छ। नेपालमा कममध्येका एक विश्वमै उदाहरणीय बनेका दिनेश सुनार छन्। दिनेश खेलमैदानमा रबरजस्तै बन्छन्। अचम्मको उफ्र्याइ जतासुकै जस्तोसुकै उफ्रन्छ खुम्चने उनी भन्छन्, सशस्त्र प्रहरीमा जागिरे भएपछि अझ तीव्र गतिमा यही खेलमा अघि बढ्ने अठोट गरे। उनलाई खेलमा सशस्त्रमा पनि धेरैको सहयोग रहेको अनुभव सुनाउँदै भन्छन्, हबल्दार सुन्तली, हँसिया, किस्मत२ जस्ता फिल्ममा स्टन्ट म्यानको फिल्मनगरीमा भूमिका निर्वाह गर्ने अवसर पाएँ। धेरैमा अफर आएको छ तर उनी गिनिज बुकमा रेकर्ड राख्न दौडमा अमेरिका पुगेका छन्। पार्कर खेलाडी भएकै कारण दिनेशको फिल्म क्षेत्रमा पनि माग बढ्दो छ। सुनारले मस्ट ट्वि स्टिङ व्याक फिलिप्स अफ द वाल इन वन मिनट टाइटलमा पहिलोपटक गिनिज बुक अफ वर्ल्ड रेकर्डमा नाम दर्ता गराए। दिनेशले गिनिज बुकमा नाम दर्ता गराउन न्यूनतम १५ पटकसम्म गर्नुपर्ने उल्लेख थियो तर उनले १८ पटकसम्म गरेका थिए भने निरन्तरको रेकर्ड हासिल गर्दै पछिल्लो पटक जीपी फाउन्डेसन र ब्यालेन्स ग्रुप अफ कम्पनी अमेरिकाको संयुक्त सहकार्यमा न्युयोर्कमा उनले पाँचौं पटक नाम लेखाउन पार्कर खेलमै प्रयास गरे। भ्रमण वर्षको प्रचार गर्दै गएको जनवरीमा भर्जिनियामा सुनारले द मस्ट ब्याकवार्डस् समरसल्टस अगेन्स्ट अन ट्र्यापोलाइन इन वान आवर इन्डिभिज्युअलमा ४६० पटक गरी विश्व रेकर्ड कायम गरेका हुन्। दिनेश भन्छन्, पार्कर खेल शरीरलाई अति जोखिममा राखेर खेलिने खेल हो, कथंकदाचित दुर्घटना भए जीवन नै खतरामा पर्छ। जोखिमनै भए पनि उनी आफू कहिल्यै नडराएको र यात्रा निरन्तर अगाडि रहेको बताउँछन्। पार्कर खेल भनेको आज पनि नेपाली समाजमा धेरैले सुनेका छैनन्। दिनेशसहित विश्वका विभिन्न मुलुकका ८० अब्बल खेलाडीबीच उनले सुखद् प्रदर्शन गरे। उत्कृष्ट आठमा पर्न सफल भए। पाँचौंपटक गिनिज बुकमा नाम लेखाउन अमेरिकामा उनलाई थुप्रै नेपालीले सहयोग गरे। पाँचौ रेकर्डमा आफ्नो र मुलककै नाम पाँचौंपटक दर्ता गराउन सफल सुनार अर्को पटकका लागि पनि आत्मविश्वास बढेको बताउँछन्। दिनेशलाई अमेरिकाको न्युयोर्क स्टेटका सिनेटर जोन सी लुईले सम्मान गरेका गरेका थिए। यही खेलका माध्यमबाट संघर्षका मैदानमा उनी क्यालिबर सुजको ब्रान्ड एम्बेस्डर भए। उनले सन् २०१९ मा इन्करेजमेन्ट अवार्ड जिते। जापान र नेपाल बेस्ट पार्कर एथलेटिक वर्ल्ड एस्ट्रा अर्डिनरी एबिलिटी ट्यालेन्ट पनि उनले पाइसकेका छन्। दिनेशले पाँचौं रेकर्ड राख्न सफल भएको कुरा नेपाली समयअनुसार २०७८ असार २९ गते जानकारी पाए। असोजभित्र नेपाल आउने उनले जानकारी गराएका छन्। दिनेश सुनारलाई हार्दिक बधाई तथा शुभकामना।"
यात्रा गर्दै हुनुहुन्छ ? यस्तो छ तीन दिनको मौसम,काठमाडौं : नेपालमा भारतको पश्चिम राजस्थान आसपासमा रहेको तथा छत्तिसगढ आसपासमा अवस्थित न्युन चापीय क्षेत्रहरुको आंशिक प्रभाव रहेको जल तथा मौसम विज्ञान विभागले जनाएको छ। मनसुन न्यून चापीय रेखा औसत स्थानभन्दा थोरै दक्षिणतिर रहेको छ। विभागको मौसम पूर्वानुमान महाशाखाले शुक्रबार जारी मौसम बुलेटिन अनुसार शुक्रबारकेही स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। राती देशभर आंशिकदेखि सामान्य बदली रही थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। शनिबार देशभर सामान्य बदली रही केही स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। आइतबार देशभर सामान्य बदली रही केही स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ।
जब गणेशमानले राणाको जेल तोडे,"गोली हान्न भचाखुसी लाने क्रममा गंगालालले गणेशमान दाइ हाम्रो रगतलाई नबिर्सनु भनेको त्यो वाणी गणेशमानको मन मस्तिष्कमा अमिट छाप बनेर रह्यो। बेलुकीपख विष्णुमती पश्चिमतिर अवस्थित माँ स्वाहा भगवती मन्दिरमा तीनजना दुवै हात जोडेर उभिरहेका थिए। बीचकाले भवानी माँको पाउमा ढोग गर्दै ती दुवैलाई पनि ढोग्न लगाए र भने, म जे जे भन्दै जान्छु तिमीहरू त्यही दोहोर्याउँदै जाउ। त्यहाँ भगवतीलाई साक्षी राखेर किरिया ख्वाउने र खाने विधि चलिरहेको थियो। शेरे बंगाल धर्मभक्त माथेमाले गंगालाल श्रेष्ठलाई आफ्नो दायाँतिर र गणेशमान सिंह श्रेष्ठलाई बायाँतिर राखेर नेपालको पहिलो राजनीतिक संगठन प्रजापरिषद् परिवारमा सम्मिलित गराउनुपूर्व दुवैलाई किरिया खान लगाएका थिए। आजदेखि हामी जीउज्यान दिएर प्रजापरिषद्लाई मजबुत पार्छौं। कदाचित् त्यो प्रक्रियामा कहीँ पक्राउ परियो भने बरु मरेर जाने छौं तर, सास रहुञ्जेल कसैलाई धोखा दिने छैनौं।दुवैले दृढताका साथ किरिया खाए। काठमाडौंमा राणाशाहीविरुद्ध पौंठेजोरी खोल्दाका हीराकाजी भारतको कलकत्तामा अध्ययन गरी म्याट्रिकुलेसन परीक्षा प्रथम श्रेणीमा उत्तीर्ण भएर विज्ञान संकायमा अध्ययन गर्दा उनमा वैचारिक परिपक्वता परिमार्जित भइसकेको थियो। तथापि इन्द्रचोकमा शुक्रराज शास्त्री र गंगालाल श्रेष्ठले राणा शासनका खिलाफ जनचेतना जगाउन दिएको जोसिलो भाषणको प्रसंगमा २२ वर्षे गंगालालको व्यक्तित्व र उनले दिएको भाषणको बखान यत्रतत्र हुन थालेपछि गणेशमान सिंहमा ईष्र्याभाव जागृत भएको थियो। देश र जनताप्रतिको कर्तव्य र त्यसको प्राप्तिका बाटो एउटै भएकाले आज दुवैजना आफ्नो एकै राजनीतिक गुरुबाट एकै ठाउँमा एकै समयमा एउटै किरिया खाँदै थिए। कलकत्ताको विद्यासागर कलेजको पहिलो वर्ष त गणेशमान सिंहले हडताल, जुलुस र आमसभाहरूमा जाने, गान्धी, सुभाषचन्द्र बोस, जिन्हालगायत जवाहरलाल नेहरूको सम्बोधन सुन्ने र पत्रपत्रिका पढ्नमा नै बिताए। जसका कारण परीक्षाको नतिजा एकदम निम्न आयो झन्डै कलेज निकाला हुनु परेको थियो। शास्त्रीले लेखेको ब्रम्हसूत्रको व्याख्या छपाउन कलकत्ता आएको थाहा पाएर गणेशमान सिंह आफ्ना मित्रमण्डली साथ लिएर भेट गर्न गएका थिए। भेटमा राजनीतिक, धार्मिक, नेपालको समसामयिक विषयमा छलफल भएको थियो। शास्त्रीको दृष्टिकोणमा नेपालमा राणाहरूको पारिवारिक शासन अन्त्य हुनुपर्छ, प्रजातान्त्रिक पद्धतिबिना मुलुक हामी सबैको हो भन्ने भावना आउँदैन। एक दिन विश्वामित्र मा नेपालका शुक्रराज शास्त्रीले गान्धीलाई भेटेर नेपालको अवस्थाबारे प्रकाश पारेको खबरले गणेशमान सिंहलगायतमा उहाँप्रति असिम श्रद्धा बढेको थियो। बिदामा काठमाडौं आएका बेला हरिकृष्ण श्रेष्ठले गणेशमान सिंहको भेट गंगालालसँग गराएका थिए। जनमानसमा आफ्नोभन्दा गंगालालको बढ्दो लोकप्रियता र ख्यातिका कारण मनमा पालिराखेको ईष्याभाव उहाँले गंगालाललाई हदैसम्म होच्याउने कुरा गरेका थिए। बिना आवेश, रिस वा द्वेषपूर्ण कटुवचन गंगालालले सुनिरहेका थिए। अन्तमा उनले गणेशमान दाइ भन्दै बडो शालिन र सभ्य भाषामा भने, यदि राणाले तपाईंको स्वास्नी, दिदीबहिनी वा घरका अन्य कुनै महिलालाई तपाईंकै सामु उठाएर लगेमा तपाईं के गर्न सक्नुहुन्छ ? नाजवाफ बनेका गणेशमानले आफूलाई होच्याएको भन्ठान्दै फेरि भने, हितका कुरा र औषधि तीतो हुन्छ। तपार्इंलाई बिझ्यो होला तर, अन्यथा नठान्नु। तपाईंको भलाइकै लागि भनेको हुँ। घर पुगेपछि गणेशमान सिंहलाई गंगालालसँग भएका संवाद र उनले उठाएका प्रश्न मानसपटलमा नाच्न थाल्यो। प्रश्नको गहराइले रातिको निद्रा गायब भयो। कुखुराको पहिलो डाँकमै उठेर गंगालालको घरतर्फ लागे। रातको तेस्रो प्रहरको बेला थियो कोही उठेकै थिएनन्। गंगालालजी भन्दै दुईतीन पटक बोलाएपछि यस्तो राति कसले बोलाएको भन्दै झ्यालबाट गंगालालले हेरे। ओहो ! गणेशमान दाइ यतिबेला तपाईं यहाँ ! भन्दै ढोका खोलेर घरभित्र बोलाए। उनले राणाशाही ढाल्न राजनीतिक पार्टी खोल्न सल्लाह गर्न आएको भनेपछि गंगालालले त्यो गाह्रो काम भएकाले प्रजापरिषद्को सदस्य बन्न सुझाव दिए। त्यसपछि दुवैले हप्ताको प्रत्येक शनिबार प्रजापरिषद् खोज्न जाने योजना बनाए। योजनाअनुसार काठमाडौंको गल्ली, फराकिलो ठाउँ, कुनाकाप्चा, डाँडाकाँडा, नदीनाला जताततै खोज्ने काम भयो। गणेशमान जंगिएर भने, तपाई त मांसपिण्डको भारीमात्र हुनुहुँदो रहेछ। एक नम्बरको डरपोक। त्यस्तो डर छेरुवाले हामीसँग प्रजापरिषद्का विषयमा किन जिज्ञासा राखेको होला ? एकदिन गणेशमान काम विशेषले ओमबहालबाट हिँड्दै गर्दा एकजना व्यक्ति व्यायाम सकेर तेल मालिस गरिरहेको देखें। त्यसपछि सरासर गएर म गणेशमान। म पनि कलकत्तामा व्यायाम गर्थें भनें। केही सामान समातेर व्यायाम गर्न थालें। तेल मालिस गरिरहेका व्यक्ति अरू कोही नभई शेरे बंगाल विजेता धर्मभक्त माथेमा थिए। उनको सुष्ठ शरीर, विकसित मांसपेशी र व्यायामसम्बन्धी ज्ञानका कारण व्यायाममा पार पाउन नसकिने ठानेर बक्सिङ खेल्ने प्रस्ताव राखे। दुई दिनपछि बक्सिङ खेल्दा पहिला त गणेशमानले खुबै प्रहार गरे। त्यसपछि धर्मभक्तले एक पञ्च के हानेका थिए। होसमा आउँदा त धर्मभक्त आफ्नो अनुहारमा गुलाबजल छर्कंदै गरेको पाए। त्यसपछि उनले धर्मभक्तलाई गुरु मानेर नियमित व्यायाम गर्न थाले। एकदिन धर्मभक्तले गणेशमान समक्ष गंगालालसँग भेट्ने इच्छा व्यक्त गरे। सहरमा राणाका जासुस छ्यापछ्याप्ती पैलिएकाले ओमबहालको घरमा भेट्दा राणाको आँखा पर्न सक्ने थियो। त्यसैले अन्यत्र भेट्ने निधो भयो। अनायास कालीमाटीमा भेटेर स्वयम्भू स्तूपामा पुगेर देशको समसामयिक विषयमा कुरा गर्दै अन्तमा प्रजापरिषद्का सन्दर्भमा कुरा केन्द्रित भयो। गंगालाल र गणेशमानले धेरै दिनदेखि प्रजापरिषद् खोज्दै हिँडेको कुरा सुनाए। धर्मभक्तको हाउभाउले प्रजापरिषद् र त्यसले छर्ने गरेको पर्चाबाट आपू त्रसित भएको देखाउँदै त्यस्तो गतिविधिबाट टाढा रहन सल्लाह दिए। उनको सुझावले गणेशमान जंगिएर भने, तपाई त मांसपिण्डको भारीमात्र हुनुहुँदो रहेछ। एक नम्बरको डरपोक। त्यस्तो डर छेरुवाले हामीसँग प्रजापरिषद्का विषयमा किन जिज्ञासा राखेको होला ? यसरी अनेक किसिमबाट ती दुईको सुरोपन, निडरता, देश र जनताप्रति केही गरी छोडने अठोट, नडग्ने, नझुक्ने प्रवृत्तिबारे राम्रोसँग परीक्षण गरेर आश्वस्त भएपछि धर्मभक्तले उनीहरूलाई शोभा भगवतीसमक्ष किरिया खान लगाएका थिए। त्यसै दिन धर्मभक्तलाई गणेशमान र गंगालालले राजनीतिक गुरु माने। प्रजापरिषद्को सदस्य बनेको उन्मादले आपूलाई ठूलै क्रान्तिकारी ठान्ने गणेशमानले प्रजापरिषद्ले छरेको पर्चा डबलीमा बसेर धक्कु लगाएर आसपासका सबैले सुन्नेगरी जोडजोडले पढेका कारण धर्मभक्त रिसाएका थिए। साहसिलो कारनामा गरेको ठानी उत्साहपूर्वक ओमबहालको घरमा पुगेका गणेशमानलाई धर्मभक्तले हपार्दै अब उप्रान्त आफ्नोमा कहिले नआउनु भनेका थिए। स्याबासी देला भन्ठानेकोमा एक्कासी हपारेर कहिल्यै नआउनु भनेपछि रिसको झोंकमा गणेशमान भर्याङबाटै फनक्क फर्केर गएका थिए। केही दिनपछि धर्मभक्तले गणेशमानलाई बोलाउन पठाए। गणेशमानलाई देख्नेबित्तिकै मायाको भाषामा भने, हेर्नुस् गणेशमानजी तपाई पहिलाको हेराकाजी रहनु भएन। गणेशमानमा रूपान्तरित भइसक्नु भयो। अब फेरि त्यस्तो बच्पना हरकत कहिल्यै नगर्नु। मैले तपाईंलाई पहिलो पटक देख्नासाथ तपाईंले देशका लागि केही गर्नुहुनेछ भन्ने लागेको थियो। तपाईंले देशका लागि धेरै गर्न सक्नुहुन्छ, गम्भीर बन्नु होस्। गंगालाल र गणेशमानले प्रजापरिषद्को सदस्यता पाएको छोटो समयमा नै एकजना कमजोर सदस्यले गर्दा संगठनमा आबद्ध सबैजसो पक्राउमा परेका थिए। सिंहदरबारमा बयान लिने क्रममा गंगालाललाई अमानवीय यातना दिइएको थियो। उनको गुप्ताङ र कञ्चटको रौं थुतेको थियो। बाँसमा बाँधेर एकातिर दुईजना अर्कोतिर दुईजना गरी चारजनाले उठाएर झुन्ड्याइएको थियो। यस्तै रातभरि पानीमा डुबाएर राखेर छालाको कोर्रा शरीरभरि वर्षाएको थियो। बुट र घुस्साको प्रहार भएकै हुन्थ्यो। भचाखुसीमा लगेर गोली हान्दासमेत क्रूरता देखाइयो। छातीमा गोली नहानी पेटमा, तीघ्रामा हानेर भयंकर यातना दिइएको थियो। प्रतादनाको चरम सीमा नाघेपछि बल्ल छातीमा गोली हानेको थियो। गोली हान्न भचाखुसी लाने क्रममा गंगालालले गणेशमान दाइ हाम्रो रगतलाई नबिर्सनु भनेको त्यो वाणी गणेशमानको मन मस्तिष्कमा अमिट छाप बनेर रह्यो। लौहपुरुष गणेशमान सिंहले राणाको जेल तोडे । बन्धनमुक्त बनी अनेक शारीरिक, मासिक र आर्थिक दुःखकष्ट भोगे । भारत पुगेर बीपी कोइरालासँगको भेटपछि राणाशासन अन्त्यका लागि राजनीतिक दल खोल्ने विषयमा छलफल भएको थियो। आपू प्रजापरिषद् पृष्ठभूमिको रहेको र त्यस संगठनले राजाको वैधानिक नेतृत्वमा जनउत्तरदायी सरकारको पक्षमा चलाएको आन्दोलनाका कारणले तीनजना संस्थापक सदस्यहरू दशरथ चन्द, धर्ममक्त र गंगालाल तथा नागरिक अधिकारको प्रबल पक्षधर शुक्रराज शास्त्रीसमेत चार जनालाई राणाशाहीले मृत्युदण्ड दिइसके पनि गणेशमानले नयाँ पार्टी खोल्नुभन्दा नेपालको राजनीतिक दृश्यपटलमा आइसकेको प्रजापरिषद्लाई नै निरन्तरता दिन प्रस्ताव राखेका थिए।"
यस्तो होस् मित्रता,"राजनीतिक पण्डितहरूले गरेको आपसी सम्झौता र मित्रता धुमिल भएको छ। देशवासी अहिले खिन्न भएका छन्। एक जीउ दुई टाउका भई देशको विकास गर्ने आश्वासन दिएर जनतालाई भुलाउनेहरू एक जंगलका दुई शेरझैं सिँगौरी खेले। अन्ततः मित्रता क्षणिक साबित भयो। निरीह नागरिकले हिँड्ने बाटो पाएनन्, काम गर्ने माहोल भएन। राजनीतिझैं समाज पनि चिराचिरा परेको छ। सहयोगी विचार मित्रताको गुण हो। घमण्ड, रिस, क्रोध, इष्र्या, वैमनश्यतालाई त्याग गर्नाले मित्रहरू वृद्धि हुन्छन्। संगतिबाट विचार पैदा हुन्छ। विचाररूपी जलको स्रोत भनेको संगीतरूपी कुवा हो ! मित्र त्यस्तो होस्, जसले अवनतिमा पनि साथ देओस् उन्नतिमा मात्रै होइन। अवनतिमा पनि ढाडस दिने मित्र असल मित्र हो। मित्रमा जलन नहोस्। मित्र सकेसम्म रंग, रूप मिलेको, सुन्दर होस्। तर कुरूप भए पनि विचार राम्रो भए त्यो असल मित्र हुन सक्छ। मित्र त्यस्तो होस्, जसको बोलीमा स्पष्टता, मधुरता, क्षमाशील, इष्र्यारहित होस्। स्मरण शक्ति तीव्र, तीखो बुद्धिको, सोच सकारात्मक होस्, शान्त, धीर र वीर पनि ! कर्मशील, धर्मानुरागी, मानमा नमात्तिने, अपमानमा नआत्तिने होस्, धैर्य नगुमाओेस्। मित्र दयालु होस्, साथमा कुशलता होस्। हृदयमा प्रबलता होस्। मनमा पवित्रता होस्। कामनाले रहित होस्, निष्काम भावको होस्, बदला लिने भावले काम गरेको नहोस्। भय, सन्त्रास, लोभ र क्रोधरहित होस्। धर्मलाई रत्तिभर विचलित नगराओस्। कार्यमा त्रुटि हुन नदेओस्, धैर्य र साहसी होस्, सभ्य, परिवेश अनुसार कुराकानी गर्न सक्ने होस्, परिस्थितिलाई बुझ्ने, समयको महŒवलाई बुझ्न सक्ने होस्। परिवेशलाई आत्मसात् गर्ने, कर्तव्य र अकर्तव्यको बोध गर्ने होस्। मित्र त्यस्तो होस् जसले आफन्तको अपमानलाई आफ्नै अपमान सम्झोस्। मित्र त्यस्ता हुन् जसले उदासीन र कायर भावलाई मनमा आउनै नदेओस्। स्फूर्ति, जाँगर, उत्साह र धैर्यलाई आत्मबलको रूपमा आत्मसात् गरोस्। समयमा खानपान गर्ने होस्, सात्विक आहार गर्ने होस्। हिंसामा विश्वास नगरोस्। हरेक कार्यलाई कुशलता र दक्षतापूर्वक सम्पन्न गर्न सकोस्। कार्यमा अग्रसर होस्। नैतिक र शिक्षाप्रद ज्ञान दिन सक्ने र लिन सक्ने होस्। ध्यानपूर्वक अरूको कुरा सुनोस्। प्रमाण, तर्क र युक्तिसंगत वार्तालाप गर्ने साहसिलो होस्। शालीनताको व्यवहार होस्, नियमित व्यायाम गर्ने होस्। मित्र धेरै हुन्छन् तर परममित्र कम हुन्छन्। सामान्यतया सम्झौता गर्न लायक मित्रहरू पाँच प्रकारका हुन्छन्। कृत्रिम, सहयोगी, पुख्र्यौली, सहज र धार्मिक ! असल मित्रको पहिचान गर्ने केही आधारहरू छन् जस्तै ईश्वरमा विश्वास कति राख्छ, धनको मोहमा कति लाग्छ। अभाव, दुःख, कष्टमा कति साथ दिन्छ, संकटको घडीमा कति नजिक हुन्छ। मित्रको उदय, उन्नतिमा कत्तिको खुसी व्यक्त गर्छ, दुःखमा कत्तिको साथ दिन्छ। कुरूप भए पनि विचार राम्रो भए त्यो असल मित्र हुन सक्छ। मित्र त्यस्तो होस्, जसको बोलीमा स्पष्टता, मधुरता, क्षमाशील, इर्ष्याहित होस्। लोभको कारण अरूको धन र तनको मोह हुन्छ। काम इन्द्रियहरू तीव्र हुन थाल्छन्। जिब्रोले रसको खोजी बढी गर्छ। मिथ्या बोलीबाट आफू ठूलो हुने प्रयास व्यक्तिले गर्छ। अरूप्रति द्वेष, घृणा, दुर्गुण बढ्दै जान्छ। स्नेह, भातृत्व, क्षमा र दया स्वतः हटेर, घटेर जान थाल्छन्। लोभको स्वरूप अचम्मको हुन्छ। मान्छे बूढो हुन्छ तर लोभ तन्नेरी हुँदै जान्छ। उसको स्वभाव जवानी हुँदै जान्छ। सम्पूर्ण खहरेहरू, नदीहरू, वर्षाकालीन भेलहरू समुद्रमा पुग्छन्। ठीक त्यस्तै धन, पद, प्रतिभा एकोहोरिएर बर्सन थाल्छन् तर पूर्णता प्राप्ति हुँदैन। वर्षाकालीन नदीनालाहरू सोहोरिएर समुद्रमा पुग्दा पनि समुद्रले पुग्यो भन्दैन ठीक त्यस्तै सबै रूप, प्रतिष्ठा, धन सम्पत्ति एवं सोहोरिएर आए पनि लोभी व्यक्तिले मलाई पुग्यो भनेर कहिल्यै भन्दैन। लोभको वास्तविक स्वरूप कोही जान्दैन। मनुष्यपिच्छे लोभको स्वरूप आवरणअनुसार फरकफरक हुन्छ। परिवेशअनुसार लोभको रूप पनि अलग हुन्छ। लोभको स्वरूप बुझ्न चाहिँ सजिलो छ। यसको स्वरूप दम्भ हो, द्रोहीपना हो, निन्दा हो, चुक्ली हो, द्वेष हो, यस्ता अवगुण जसमा पाइन्छ ऊ लोभी हो भन्ने बुझ्नुपर्ने हुन्छ। अहिले सत्तोश्राप, हिलो छ्यापाछ्याप देखिएकै हो। मान्छे सबै कार्य आफूले गरेको भन्ने ठान्छ। कुविचार र कुप्रवृत्ति नरक हो। अरूको उन्नति र प्रगतिलाई देख्न नसक्नु त्यसबाट जलन पैदा हुनु लोभको प्रतीकात्मकता हो। अज्ञानताले यस्तो स्वभाव पैदा हुन्छ। लोभ बढ्नु भनेको अज्ञानको वृद्धि हुनु हो। लोभको मात्रा घट्न जानाले अज्ञानतालाई केही हदसम्म तल झार्न सकिन्छ। लोभ र अज्ञानता एक अर्काका परिपूरक हुन्। लोभका निराकरणका केही सजिला उपाय पनि छन्। इन्द्रिय संयम गरेर, शुभ कर्ममा अग्रसर भएर, खराब कार्यलाई तिरस्कार गरेर, सकारात्मक सोचको वृद्धि गर्न सकिन्छ। सकारात्मक सोचले दीर्घजीवी बनाउँछ। रागबाट टाढा हुनेले रोगबाट पनि टाढा रहन सक्छ। मनमा शान्ति स्थापना गरेर, स्वाध्यायबाट र आनन्द लिएर, क्रोधलाई चेहरामा आउन नदिएर, प्रफुल्ल रहेर, हाँसेर, हँसाएर यो रोग घटाउन सकिन्छ। संयमीको लक्षण क्षमा, धीरता, अहिंसा, समता, सत्यता, सरलता, दक्षता, कोमलता, स्थिरता, उदारता, शान्त स्वभाव र सन्तोष हो। दोष नदेख्ने बानीले प्राणीप्रति दया भाव पैदा हुन्छ। अरूलाई अपमान नगर्ने, निन्दा नगर्ने बानीले संयमीको लक्षण उजागर हुन्छ। मुक्त व्यक्ति त्यही हो जसले सदैव कसैको निन्दा गर्दैन, अरूको प्रशंसाबाट पनि बच्दछ।"
लागुऔषधको ट्रान्जिट हब बन्दै नेपाल,"काठमाडौं : अफ्रिकाबाट नेपालको बाटो हुँदै भारत पुर्याउन लागेको ९ करोड रुपैयाँ बराबरको कोकिन केही दिन अगाडि नेपाल प्रहरीले बरामद गरेको थियो। कोकिनसहित ३३ वर्षका भारतीय नागरिक विजय सिंह, दक्षिण अफ्रिकन नागरिक ३० वर्षीया सिर्ले गामा, तान्जानीया २६ वर्षीया गेरट्युड लियोनार्ड किमारा पनि प्रक्राउ परेका छन्। लागुऔषध नियन्त्रण ब्युरोको अनुसार काठमाडौं कमलादीको एक होटलबाट दुई किलो ९६६ ग्राम लागुऔषध कोकिन बरामद भएको हो। अफ्रिकन नागरिक सिर्ले गामाले करिब ३ केजी कोकिन विमानस्थलको कडा सुरक्षा घेरा तोड्दै कमलादीस्थित एक होटलमा पुर्याएकी थिइन्। विमानस्थलको कडा सुरक्षा घेरा र निगरानीकाबीच पनि नेपालमा कोकिन तथा अन्य लागुऔषध भित्रिएको घटना भने यो नौलो हैन। लागुऔषध नियन्त्रण व्युरोको अनुसार पछिल्लो एक दशकमा ५४ केजी ७६२ ग्राम कोकिन नेपाल भित्रिएको छ। कोकिन तस्करीमा धेरैजसो विदेशी मानिस सहभागी हुने गरेका छन्। पछिल्लो एक दशकको तथ्याङ्कअनुसार कोकिन तस्करीमा संग्लन ४५ जना व्यक्ति प्रक्राउ परेका छन्। जसमध्ये ३० जना विदेशी र १५ जना नेपालीको संग्लनता देखिएको छ। बरामद भएको कोकिन युरोप तथा अफ्रिकन राष्ट्र्रबाट नेपालको बाटो हुँदै थाइल्याण्ड, ब्राजिल, भारत, हङकङ, भेनेजुयला, लगायतका देशमा तस्कर हुने गरेको छ। कोकिन तस्करीमा नेपाल, भारत, थाइल्याण्ड, बोलिभिया, मलेसिया र पाकिस्तानका नागरिक बढी छन्। धेरैजसो विदेशी नागरिक प्रक्राउ पर्नु र बरामद भएको कोकिन अन्य राष्ट्रमा पुर्याउनको लागी नेपालको बाटो प्रयोग भएको घटना हेर्दा नेपाल कोकिन तस्करीको टान्जीट हवको रुपमा विकास भैरहेको देख्न सकिन्छ। लागुऔषध व्युरोका प्रबक्ता एसपी जिवन श्रेष्ठका अनुसार नेपालमा कोकिन, चरेस, अफिम, हिरोइन लगायतका लागुऔषध विदेशबाट तस्कर हुने गर्छ। नेपालमै खपत हुने भन्दा पनि नेपालको बाटो हुदै तेस्रो मुलुक पुग्ने गरेको छ। डाइजापाम, खैरो हिरोइन, ट्याब्लेट , इन्जेक्सनबाट तथा सुधेर लिने लागुऔषध भारतबाट आउने गर्छ। जुन नेपालमा धेरै मात्रामा प्रयोग हुने गर्छ। गाँजा भने नेपालमै उत्पादन हुन्छ र यहि खपत पनि हुन्छ। नेपालबाट भारततर्फ गाजा तस्कर गर्ने समूहहरु पनि सक्रिय छन्। जुनसुकै प्रकारको भएपनि लागुऔषध प्रयोग, ओसारपसार र बेचविखन गर्न नेपालमा कानुनी रुपमा प्रतिबन्ध गरिएको छ। लागुऔषध सम्बन्धि कडा कानुन पनि छ। प्रवक्ता श्रेष्ठका अनुसार लागुऔषध ओसारपसार तथा बेचबिखनमा लाग्ने धेरैलाई कानुनको जानकारी नै हुन्न। थाहा नभएर फसेका देखिन्छन्। के हो कोकिन ? कोकिन कडा खालको लागुऔषध हो। यो कोलम्विया, पेरु लगायत दक्षिण अमेरिकी राष्ट्र्रहरुमा उत्पादन हुने गर्छ। ती देशमा तस्करहरु निकै सक्रिय छन्। तस्करहले ती देशका सरकार ढाल्ने सम्मको क्षमता राख्ने गर्छन। प्रायजसो युरोपेली देश र एसियन देशहरुमा कोकिन खपत हुने गर्छ। दक्षिण अमेरिकी राष्ट्र्रबाट ब्राजिल, इथियोपीया, दुवई, वा खाडी राष्ट्रको सेन्टर हुँदै त्यहाँबाट नेपालको बाटो भएर भारत, हङकङ चाइना वा थाइल्याण्ड पुग्ने गर्छ। लागुऔषध ब्युरोको जानकारी अनुसार कोकिन एक ग्रामकै २५ देखि ३० हजारमा बजारमा खरिद बिक्रि हुन्छ। कोकिन कारोबारमा संग्लन व्यक्तिहरु उपर लागुऔषध निवारण ऐन २०३३ अनुसार कारवाही हुन्छ। कसरी पास हुन्छ कोकिन ? पछिल्लो घटनाकी दक्षिण अफ्रिकन नागरिक सिर्ले गामा २ केजी ९६६ ग्राम कोकिन बोकेर जोनेसबर्ग, केपटाउन अनि कतार एयरलाइन्सको दोहा हुँदै गत भदौ ३ गते काठमाडौं आइपुगेकी हुन्। काठमाडौंसहित ४ वटा अन्तर्राष्ट्रिय विमानस्थलको सुरक्षा घेरा पार गर्दै अन्तत कोकिन कमलादी पुगेको थियो। लागुऔषध व्युरोका अनुसार विमानस्थलमा सबै सामानलाई चेकजाँच गर्ने सामान्य स्क्रिनिङ मेसिन छ। लागुऔषधकै लागी स्क्रिनिङ गर्ने भनेर छुट्टै एक्सरे मेसिन नै छैन। सामान्य मेसिनको लागुऔषध पहिचान गर्न सक्दैन। एक्स रे मेसिनमा देखिने भिडियो र तस्करको यात्रा विवरण, शंस्कापद व्यवहार हेरेरै विमानस्थलमा कोकिन बरामद हुने गरेको छ। मुख्यत स्क्रिनमा देखिने भिडियो नै प्रमुख सूचना हो। अनुसन्धान अधिकृतलाई शंका लागेको खण्डमा तालिमप्राप्त कुकुरको पनि प्रयोग गर्ने गरिन्छ। गन्ध सुधेर कुकुरले लागुऔषध पत्ता लगाउने गर्छ। प्राय साउथ अफ्रिकन देशबाट कोकिन आउछ। यसरी आउने यात्रुमाथी प्रहरीले विशेष निगरानी गर्छ। प्रहरीसँग ड्रग डिटेक्ट गर्ने किट पनि छ। विमानस्थलबाट कोकिन पास हुनुमा विशेषत एक्सरे मेसिनमा बसेर काम गर्ने कर्मचारीको ध्यान र जिम्मेवारी हुने गर्छ। आगमन वा प्रस्थान कक्षमा रहेको स्क्रिनिङ मेसिनमा सामान राख्दै गर्दा एक सेकेन्ड मात्रै ध्यान मोडियो भने कोकिन पास भइहाल्ने सम्भावना हुन्छ। तस्करहरुले अनेक उपाय लगाएर विमानस्थल पार गराउने प्रपन्च रच्ने गरेको अनुसन्धान अधिकृतहरु बताउँछन्। प्रहरीले विभिन्न सुरक्षाका विकल्प अपनाउँदा अपनाउँदै पनि नेपालको बाटो हुँदै तेस्रो मुलुकमा कोकिन पुग्ने गर्छ। त्रिभुवन विमानस्थलमा महाप्रबन्धक प्रतापबाबु तिवारी विमानस्थलबाट लागुऔषध पास हुनुमा आफ्नो कमजोरी नरहेको बताउँछन्। उनी भन्छन्, हामीले विमानस्थलको सम्पूर्ण सुरक्षा हेर्ने हो। हातहतियार लिएर कोहि विमानस्थल प्रवेश गर्छ भने हामीले सुरक्षा दिने हो। सुन कसरी पास हुन्छ ? लागुऔषध कसरी हुन्छ त्यो हाम्रो जिम्मा हैन। यसका लागि छुट्टै निकाय स्थापना गरिएको छ।'"
शान्तिको शक्ति,"एकदिन बुद्ध आफ्नो शिष्य आनन्दसँगै जंगलको बाटो हुँदै गइरहेका थिए। लामो दूरीको यात्राका कारण थकान र तिर्खा लागेकाले नजिकैको एउटा रूखको फेदमा विश्राम लिए। असाध्यै तिर्खा लागेकाले शिष्य आनन्द पानी खोज्न जंगलभित्र गए। जंगलको बीचमा उनले एउटा झरना भेट्टाए। त्यो झरनाको पानीको मुहानमा भर्खरै मात्र जनावरहरूले भागदौड गरिरहेकाले पानी निकै फोहोर र धमिलो बनिसकेको थियो। निराश हुँदै आनन्द पानीबिना नै फर्किए। आनन्दले बुद्धलाई झरनाको पानी फोहोर भएकाले ल्याउन नसकेको बताए। आनन्दको कुरा सुनिसकेपछि बुद्धले फेरि झरनामा गएर पानी ल्याउन भने। आनन्द पुन: झरनाको पानी लिन पहिलेकै ठाउँमा गए। झरनामा पुग्दा पानीमा कुनै परिवर्तन भएको थिएन। फोहोर र धमिलो पानी पिउन दियो भने बुद्ध अस्वस्थ हुने सोचेर आनन्द फेरि पनि पानीबिनै फर्किए। यसपटक पनि पानीबिना नै शिष्य आनन्द फर्किएको देखेर बुद्धले उनलाई झरनाको पानी लिएर मात्र फर्कन भने। गुरुको आदेश पालना गर्न आनन्द पुन: झरनातिर गए। यस पटक झरनामा पुग्नेबित्तिकै आनन्द अचम्ममा परे। यसपटक झरनाको पानी पूरै शान्त अनि सफा देखिन्थ्यो। फोहोर पानी विस्तारै मुनि मत्थर भई बसिसकेको थियो। पानीको निरन्तरको बहावले पानीको धमिलोपना पनि बगेर सकिसकेको थियो। त्यो सफा पानीलाई लिएर आनन्द फर्किए र बुद्धलाई दिए। पानी खाइसकेपछि बुद्धले उनलाई ज्ञानको दीक्षा दिन थाले। शिष्य आनन्द, हामी मानिसहरूको मन पनि त्यो झरनाको पानी जस्तै नै हो। जीवनको दैनिकी, भागदौड र व्यस्तताले गर्दा कतिपय अवस्थामा मानिसको मन पनि निराशहतास भई त्यो झरनाको पानी जस्तै फोहोर र धमिलो हुने गर्छ। तर जब हामीले आपूलाई समय दिन्छौं र आफ्नो मनलाई धैर्यपूर्वक शान्त राख्ने कोसिस गर्छौं, हाम्रो मनभित्रको अशान्तिको फोहोर बिस्तारै मत्थर हुँदै तल जान थाल्छ र हाम्रो मन फेरि पहिले जस्तै शान्त र सफा हुन थाल्छ। नैतिक शिक्षा : झरनाको पानीमा जस्तै हाम्रो जीवनमा पनि अनेक प्रकारका समस्या आउन सक्छ। त्यस्ता समस्याले मन भारी हुने, आत्तिने र स्वास्थ्यमा पनि असहज महसुस हुन सक्छ। यस्तो बेलामा हामीले आपूलाई समय दिएर धैर्य गर्यौं भने समस्याको समाधान पनि भेटिन्छ र मन पनि शान्त हुन्छ। नीतिकथा : आत्मज्योतिको मिलन आनन्दमय जीवन सुखी जीवनको रहस्य नीति कथा : सुखको सूत्र"
समाजवादीमा नेता मिलाउन पदैपद,"काठमाडौं : नेकपा (एकीकृत समाजवादी)ले केन्द्रीय कमिटी र पार्टी संरचना जम्बो बनाएको छ। नेता व्यवस्थापन गर्न ७ उपाध्यक्ष, १ महासचिव, ३ उपमहासचिव र ४ सचिव चयन गरेको छ। केन्द्रीय कमिटीको बिहीबार सम्पन्न बैठकले पदाधिकारी र पार्टी संरचनाबारे निर्णय गरेको हो। पार्टीको केन्द्रीय कमिटी ३ सय १ सदस्यीय बनाइएको छ। नेता व्यवस्थापनमा हम्मेहम्मे परेपछि पार्टीमा नयाँ नेता पदसमेत सिर्जना गरिएको छ। उक्त पद मुकुन्द न्यौपानेलाई दिइएको छ। महासचिव बेदुराम भुसाल बनेका छन् भने उपाध्यक्षमा राजेन्द्र पाण्डे, धर्मनाथ साह, जयन्ती राई र प्रमेशकुमार हमाललाई चयन गरिएको छ। पुराना नेता घनेन्द्र बस्नेत र केदार न्यौपाने पनि उपाध्यक्ष चयन भएका छन्। सचिवमा बस्न नमानेपछि केशवलाल श्रेष्ठलाई पनि उपाध्यक्ष बनाइएको छ। सुरुमा ४ उपाध्यक्ष राख्ने तयारी थियो। तर, आकांक्षी धेरै भएपछि उपाध्यक्ष नै सात जना बनाइएका छन्। उपमहासचिवमा डा विजय पौडेल, डा गंगालाल तुलाधर र प्रकाश ज्वाला चयन भएका छन्। यस्तै, सचिवमा रामकुमारी झाँक्री, जगन्नाथ खतिवडा, नागेन्द्र चौधरी र राजेन्द्र राई चयन भएका छन्। सचिवमा प्रस्ताव गरिएका श्रेष्ठलाई उपाध्यक्षमा बढुवा गरियो भने राई पछि थप भएका थिए। पदाधिकारी चयनमै असन्तुष्टि व्यक्त भएपछि धेरै पद थप गरिएका थिए। वरिष्ठ नेतामा झलनाथ खनाललाई चयन गरिएको छ। तेस्रो वरियतामा नेता न्यौपानेलाई राखिएको छ। पार्टीमा १८ जना पदाधिकारीको व्यवस्था गरिएको छ। स्थायी कमिटी ३१ सदस्य बनाइएको छ। पोलिटब्युरो ७१ सदस्यीय र केन्द्रीय कमिटी सदस्य (पूर्ण र वैकल्पिक गरी) जम्मा ३ सय १ सदस्यीय गठन गरिएको छ। बैठकले सातै प्रदेश तथा जिल्लामा इन्चार्जहरूको जिम्मेवारीसमेत तोकेको सचिव एवं प्रचार विभाग प्रमुख जगन्नाथ खतिवडाले बताए। पार्टीका सम्पूर्ण तह तथा कमिटीमा महिला र युवाको एक तिहाइ सहभागिता गराउने निर्णय बैठकले गरेको छ। प्रत्येक प्रादेशिक निर्वाचन क्षेत्रबाट कम्तीमा एक जना, केन्द्रीय आयोग, विभाग, जनसंगठनको समेत आवश्यक प्रतिनिधित्व हुने गरी ७ सय १ सदस्यीय केन्द्रीय परिषद् हुनेछ।"
राष्ट्रकविको व्यक्तित्व चर्चा,"यो मट्टीमा अकुशल कलाकारको मूर्ति रुन्छ हाँसी हिँड्छन् पथिक अरुको दर्द को आज सुन्छ मेरो शिल्पी यस सकलमा स्वस्थ आकार देऊ यौटै सानो सरल कृतिमा पूर्ण संसार देऊ। राष्ट्रकवि माधवप्रसाद घिमिरेको १०३औं जन्मजयन्तीका अवसरमा नेपाल प्रज्ञा प्रतिष्ठानले व्यक्तित्व चर्चा र रचनावाचन कार्यक्रमको आयोजना गरेको छ। कार्यक्रमको आरम्भमा कुलपति गंगाप्रसाद उप्रेतीले गरेका थिए। उनले राष्ट्रकवि घिमिरे लोकको भावना बुझेर काव्य सिर्जना गर्ने साधक भएको उल्लेख गर्दै लोकजीवन, राष्ट्र र राष्ट्रियतालाई आत्मसात गरी सिर्जना गरिएका सिर्जनाहरू कालजयी रहेको बताए। राष्ट्रकवि घिमिरे प्रज्ञा प्रतिष्ठानको अभिभावक भएको उनले बताए। उनले घिमिरेको अन्तिम र महत्वकांक्षी महाकाव्य ऋतम्भरा परिवारका सदस्यको अनुमति पाएमा प्रज्ञा प्रतिष्ठान छाप्न तयार रहेको बताए। उपकुलपति डा जगमान गुरुङले राष्ट्रकविलाई आफूले सदैव राष्ट्र र राष्ट्रियताप्रति जिम्मेवार स्रष्टाका रूपमा पाएको उल्लेख गरे। यसैगरी सदस्यसचिव प्रा जगतप्रसाद उपाध्यायले राष्ट्रकविको व्यक्तित्व तथा कृतित्वमाथि प्रकाश पार्दै नेपाली राष्ट्रिय भावनालाई मजबुद बनाउन राष्ट्रकवि घिमिरेका सृजनाहरूले महत्त्वपूर्ण भूमिका खेलेको उल्लेख गरे। प्राज्ञ सभा सदस्य तथा नेपाली शिक्षा परिषद्का अध्यक्ष रमा शर्माले नेपाल प्रज्ञा प्रतिष्ठानसमक्ष राष्ट्रकवि घिमिरेले आफ्नो जीवनकालमा प्राप्त गरेका मानसम्मान र पुरस्कारसँग सम्बन्धित सामग्रीको संरक्षण गरिदिन उहाँकी धर्मपत्नी महाकाली घिमिरेको सम्मानमा आजीवन भत्ताको व्यवस्था र राष्ट्रकवि घिमिरेको निवासतर्फ जाने मार्गको नाम राष्ट्रकवि माधवप्रसाद घिमिरे नामकरणका लागि सरकारसमक्ष प्रस्ताव राखिदिन अनुरोध गरेकी थिइन्। कार्यक्रममा राष्ट्रकवि घिमिरेका कान्छा छोरा इन्जिनियर राजीव घिमिरेले बुवासँगका केही प्रमुख स्मृतिहरू सुनाएका थिए। नेपाली काव्यसाहित्यका राष्ट्रकवि घिमिरे विसं १९७६ असोज ७ गते लमजुङ जिल्लाको पुस्तुनमा जन्मिएका थिए। उनको १०२ वर्षको उमेरमा गत साल भाद्र २ गतेका दिन निधन भएको थियो।"
"इङ्नामलाई मदन, थापालाई जगदम्बाश्री","काठमाडौं : यस वर्षको मदन पुरस्कार भगिराज इङ्नामको लिम्बुवानको ऐतिहासिक दस्तावेज संग्रहलाई प्रदान गरिएको छ। मदन पुरस्कार गुठीको बिहीबार बसेको बैठकले सो कृतिलाई मदन पुरस्कार दिने निर्णय गरेको हो। यसैगरी बैठकले जगदम्बाश्री पुरस्कार नृत्यशास्त्री भैरवबहादुर थापालाई प्रदान गर्ने निर्णय गरेको मदन पुरस्कार गुठीका अध्यक्ष कुन्द दीक्षितद्वारा जारी विज्ञप्तिमा जनाइएको छ। दुवै पुरस्कारको राशि जनही चार लाख रुपैयाँ रहेको छ। मदन पुरस्कार गुठीले नेपाली इतिहासका प्राथमिक सामग्रीहरूको संकलन र पहुँचलाई विस्तार गरेकाले लिम्बुवानको ऐतिहासिक दस्तावेजलाई मदन पुरस्कार प्रदान गरेको जनाएको छ। मदन पुरस्कार गुठीमा २०७७ सालमा प्राप्त २२२ पुस्तकमध्येबाट गुठीले नौ वटाको मदन पुरस्कार श्रेष्ठ सूची सार्वजनिक गरेको थियो। जसमा गिरि श्रीस मगरको एकलव्यको देब्रे हात, कृष्ण अविरलको करिया, कुमार नगरकोटीको कल्प ग्रन्थ, भैरवबहादुर थापाको नृत्याक्षर विज्ञान, प्रभा बरालको फिलिङ्गो, लेखनाथ क्षत्रीको फुलाङ्गे, केशव दाहालको मोक्षभूमि, जेसन कुँवरको रमिते र इङ्नामको लिम्बुवानको ऐतिहासिक दस्तावेज संग्रह रहेका थिए। विसं २०१२ सालमा स्थापित मदन पुरस्कार गुठीले पहिलो पटक २०१३ सालमा गद्य विधामा सत्यमोहन जोशीको हाम्रो लोक संस्कृति, सामाजिक शास्त्रमा चित्तरञ्जन नेपालीको जनरल भीमसेन थापा र तत्कालीन नेपाल तथा विज्ञान विधामा बलराम जोशीको अधिकविभव स्थिरविद्युत उत्पादक पुस्तकलाई पुरस्कार प्रदान गरेको थियो। २०४५ सालमा रानी जगदम्बाको निधन भएपछि उनको सम्झनामा जगदम्बाश्री पुरस्कार स्थापना गरिएको थियो। सो पुरस्कार पहिलो पटक नारायणगोपाल गुरुवाचार्यलाई प्रदान गरिएको थियो।"
शोधनान्तर फेरि घाटामा,"काठमाडौं : मुलुक भित्रिनेभन्दा बाहिरिने विदेशी मुद्रा बढी हुँदा शोधनान्तर फेरि घाटामा गएको छ। विदेशी मुद्राको मुख्य स्रोत विप्रेषण घट्दा र आयात अत्यधिक बढेकाले शोधनान्तर घाटामा पुगेको हो। नेपाल राष्ट्र बैंकले बिहीबार सार्वजनिक गरेको आर्थिक वर्ष २०७८०७९ को पहिलो महिना (साउन) मा शोधनान्तर स्थिति ३८ अर्ब ७५ करोडले घाटामा छ। अमेरिकी डलरमा ३२ करोड ५५ लाख रुपैयाँले घाटामा गएको हो। गत आवको सोही अवधिमा शोधनान्तर स्थिति ५१ अर्ब ४६ करोडले बचतमा थियो। यसअघि गत आवको जेठमा शोधनान्तर स्थिति १५ अर्ब १५ करोडले घाटामा थियो। तर असारमा भने १ अर्ब २३ करोडले बचतमा गएको थियो। चालू खाता पनि ४७ अर्ब ९० करोडले घाटामा छ। अघिल्लो वर्षको सोही अवधिमा चालू खाता २४ अर्ब ८९ करोडले बचतमा थियो। नेपाल राष्ट्र बैंक आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठ पर्यटनबाट आम्दानी नभएको अवस्थामा विप्रेषण पनि घटेकाले शोधनान्तर घाटामा गएको बताए। आयात उच्च भएकाले पनि शोधनान्तर घाटामा गएको छ। मुलुकमा परनिर्भर बढ्दै गएकाले अब स्वदेशी उत्पादनमा जोड दिनुपर्छ उनले भने, आयात नियन्त्रण गर्नु उत्पादनमा महŒव दिनै पर्छ। उच्च आयातको तुलनामा निर्यात कम हुँदा व्यापारघाटा बढेको छ। चालू आवको पहिलो महिनामा कुल वस्तु व्यापारघाटा ७०६ प्रतिशतले वृद्धि भई १ खर्ब २९ अर्ब ९७ करोड पुगेको छ। गत वर्षको सोही अवधिमा यस्तो घाटा २२२ प्रतिशतले घटेको थियो। चालू आवको साउनसम्म आयात ७५७ प्रतिशतले वृद्धि भई १ खर्ब ५० अर्ब ७३ करोड पुगेको छ। गत वर्षको सोही अवधिमा यस्तो आयात १९६ प्रतिशतले घटेको थियो। पेट्रोलियम पदार्थ, यातायातका साधन तथा पार्टपुर्जा, कच्चा सोयबिन तेल, एमएस बिलेट, सुनलगायतका वस्तुको आयात बढेको छ। तर रासायनिक मल, सिमेन्ट, सुर्ती, हवाईजहाजका पार्टपुर्जा, तयारी पोसाकलगायतका वस्तुको आयात घटेको छ। पहिलो महिनामा ११५९ प्रतिशतले निर्यात वृद्धि भई २० अर्ब ७६ करोड पुगेको छ। अघिल्लो वर्षको सोही अवधिमा यस्तो निर्यात ८९ प्रतिशतले वृद्धि भएको थियो। सोयाविन तेल, पाम तेल, धागो (पोलिस्टर तथा अन्य), जुस, पिनालगायतका वस्तुको निर्यात बढेको छ । तर अलंैची, आयुर्वेदिक औषधि, जडीबुटी, तार, तयारी छालाका समानलगायतका वस्तुको निर्यात घटेको छ। सामान्यतया दसैं नजिकिएपछि विप्रेषण (रेमिट्यान्स) बढ्ने गर्दथ्यो। तर चालू आवको साउनमा विप्रेषण ७५ अर्ब ९६ करोड मात्रै भित्रिएको छ। यो गत वर्षभन्दा १८१ प्रतिशतले कम हो। अमेरिकी डलरमा विप्रेषण आप्रवाह १७५ प्रतिशतले कमी आई ६३ करोड ८२ लाख पुगेको छ। गत वर्षको सोही अवधिमा विप्रेषण आप्रवाह २३ प्रतिशतले बढेको थियो। विप्रेषणसँगै नेपालमा हुने वैदेशिक लगानी पनि घटेको छ। यस्तो लगानी साउनमा ६५५ प्रतिशतले घटेर ४८ करोड ६ लाख कायम भएको छ। मुलुक भित्रिने रकममा कमी आउँदा विदेशी विनिमय सञ्चितिमा समेत प्रभाव परेको छ। गत असारको तुलनामा साउनमै यस्तो सञ्चिति ३२ प्रतिशतले घटेर १३ खर्ब ५३ अर्ब ८२ करोड कायम भएको छ। अमेरिकी डलरमा यस्तो सञ्चिति ११ अर्ब ४२ करोड छ। गत असारसम्म १३ खर्ब ९९ अर्ब ३ करोड थियो। विदेशी विनिमय सञ्चिति ९३ महिनाको वस्तु आयात र ८३ महिनाको वस्तु तथा सेवा आयात धान्न पुग्छ। बजारमा तरकारी, तेल, गेडागुडीको मूल्य बढेको छ। राष्ट्र बैंकको गत साउनको तथ्यांकले पनि उपभोक्ता मूल्यवृद्धि (मुद्रास्फीति) बढेर ४३५ प्रतिशत पुगेको देखाएको छ। गत वर्षको सोही महिनामा ३४९ प्रतिशत थियो।"
नाप्न नसकिएको समृद्धि,"सर्वसाधारण मालिक र सरकार सेवक हो भन्ने सत्यको बोध भएको छ। कुनै पनि मुलुकको वर्तमान राजनीतिक र सामाजिक अवस्थाको चित्रण गर्नुअघि इतिहासको वास्तविक अवस्थितिको बोध हुनु आवश्यक छ। विगत र वर्तमानको तुलनात्मक समीक्षा गरियो भने मात्र वर्तमान परिस्थिति सफल, सन्तोषजनक या गिरावटको मार्गमा रहेको थाहा हुन्छ। अतीतका तीतामीठा घटनाका साथै सफलता र असफलताका पाठहरूले राजनीतिलाई सजग र सतर्क बनाउँछन्। इतिहास राजनीतिक र सामाजिक घटनाको प्रयोगशाला हो। इतिहास भविष्यको सच्चा मार्गचित्र कोर्न प्रेरणा दिने स्रोत पनि हो। हिन्दुस्तान विदेशी शासनको चंगुलबाट मुक्त भएको चार वर्षपछि नेपाल स्वदेशी निरंकुश जहानियाँ शासनबाट मुक्त भयो। विदेशीले शासन गरे तापनि हिन्दुस्तानमा विकासका पूर्वाधार तयार थिए। शिक्षित जनशक्ति र स्थापित प्रशासकीय संयन्त्र थियो। किन्तु नेपाललाई भने स्वदेशी शासकहरूको तर्फबाट नै बहुआयामिक तवरले पछाडि पारिएको थियो। २०१७ सालमा तत्कालीन राजाले प्रथम जननिर्वाचित सरकारलाई बलात् विघटन गरेर प्रधानमन्त्रीलाई थुनामा राखे। ३० वर्षे पञ्चायती व्यवस्थाको समयमा भौतिक पूर्वाधारको क्षेत्रमा केही काम भए तापनि राजनीतिक र सामाजिक चेतनाको मामिलामा मुलुक पछौटे अवस्थामै रह्यो। त्यस बखत बन्द राजनीतिक प्रणालीभित्रको बन्द समाजका प्रजाले पञ्चायतको प्रशंसा गर्नु नै चेतनशीलताको सबुत मानिन्थ्यो। बहुदलीय व्यवस्थाको बीचमै मच्चिएको द्वन्द्वले नेपाली समाजलाई डामाडोलको स्थितिमा पुर्यायो। गाउँमा बसेर खेतीपाती गर्ने परिश्रमी मानिसहरू शोषकमा दरिए। दोहोरो चपेटामा परेका कतिपय मानिस जिल्ला सदरमुकाम, राजधानी र सहरी इलाकातिर पलायन भए। गाउँमा खेती गरेर खाने युवकहरू काम खोज्दै विदेश हानिन थाले। खेतीयोग्य जमिन बाँझिए। स्थिर ग्रामीण जनसंख्या त्यसरी विस्थापित हुनु देशको सुदूर भविष्यसम्मका लागि हानिकारक घटना हो। तथापि परिवर्तन ऐतिहासिक वास्तविकता र आवश्यकता पनि हो। मेसिनजस्तै समाजको पनि समयसमयमा सर्भिसिङ र ओभरह्वेल्मिङको दरकार पर्दछ। त्यो दोहोरो हिंसापछिको सकारात्मक परिणाम क्रान्तिकारी र क्रान्तिविरोधी दुवै पक्षको सोचमा परिवर्तन आउनु हो। अहिले संघीयताको विरोधमा प्रकट भएका उद्गारहरूलाई नियालेर हेर्दा यस्तो लाग्छ कि हिजोको दिनमा सबै ठीकठाक थियो। वर्तमान विकृतिको जड नै यही प्रणाली हो। संघीय पद्धतिको विरोधमा केही जाने बुझेकाहरूको स्वर प्रखर भइरहेको यसै समयमा समुदायको पल्लो छेउमा रहेका साधारण जनतामा भने आफू बृहत् राष्ट्रिय समुदायको प्रतिष्ठित र सम्मानित सदस्य हुँ भन्ने भावनाको विकास भइरहेको छ। राजनीतिक व्यवस्था प्रबल हुन त्यसप्रति जनताको निष्ठा आवश्यक पर्दछ। यहाँ भन्ने गरिन्छ, जनता आजित भइसके, जनता परिवर्तन चाहन्छन्। लोकतन्त्रमा विश्वास गर्ने कुनै पनि नागरिकले राजकाजमा संलग्न व्यक्तिहरूको मनपरीको विरोध गर्दछ। व्यवस्थाका परिचालकहरूले जनताको अपेक्षाको बेवास्ता गरे भने जनताले विरोध जनाउँछन्। भ्रष्टाचार, अनाचार र दुराचारको निन्दा हुन्छ। यस्तो निन्दा व्यवस्थाको विरोध होइन। यो झनै उन्नत लोकतन्त्रको चाहनाको प्रस्फुटन हो। मुख्य प्रश्न जनता सरकार खोज्दै जाने कि सरकार जनता खोज्दै भन्ने हो। जनता सरकार खोज्दै जाने हो भने जनताको पैसा खर्च हुन्छ। सरकार जनता खोज्दै जाने हो भने सरकारको पैसा खर्च हुन्छ। संघीय प्रणाली तुलनात्मक रूपमा खर्चिलो र जटिल हुन्छ। शासनपद्धति जति जनमुखी भयो त्यति नै खर्चिलो हुँदै जानु स्वाभाविक हो। मुख्य प्रश्न जनता सरकार खोज्दै जाने कि सरकार जनता खोज्दै जाने भन्ने हो। जनता सरकार खोज्दै जाने हो भने जनताको पैसा खर्च हुन्छ र सरकार जनता खोज्दै जाने हो भने सरकारको पैसा खर्च हुन्छ। आफ्नो सामुन्नेमै सरकार पाउनु सम्प्रभु जनताको अधिकार हो। जनताको नजिकमा सेवा पुर्याउनु भनेको त्वदीयं वस्तु गोविन्द तुभ्यमेव समर्पये। गृहाण सम्मुखो भुत्वा प्रसिद्ध परमेश्वर। अर्थात् यो सबै तपाईंको हो र तपाईंमै समर्पित छ, प्रसन्न भएर ग्रहण गर्नुहोस् भन्ने शास्त्रीय वचन जस्तै हो। सम्प्रभुता सम्पन्न जनताले यो अधिकार कसैको दया र करुणाले पाएका होइनन्। अहिले स्थानीय स्तरमा आएको चेतनालाई मौद्रिक र अंकगणितीय मूल्यमा आँकलन गर्नु सम्भव छैन। संवैधानिक प्रावधानबमोजिम प्रत्याभूत भएको समावेशी प्रतिनिधित्व संघीय प्रणालीको ठुलो उपलब्धि हो। यसको महत्त्व संख्यामा नभई सम्बन्धित समस्त समुदायको मनोविज्ञानमा छ। अंकले परिमाण मात्र देखाउँछ। अंकले मनोसामाजिक उपलब्धि, परिणाम र राष्ट्रिय एकताको सवालमा परेको सकारात्मक प्रभाव प्रकाशन गर्न सक्दैन। महिला प्रतिनिधित्वको सन्दर्भमा नेपाल विश्वकै अग्रणी मुलुकमध्येमा पर्दछ। प्रत्येक वडामा दलित महिला प्रतिनिधिको उपस्थिति छ। घरदैलोमै सरकार भेट्टाएका मानिसहरूले प्रश्न गर्न सिकेका छन्। हिजोसम्म सार्वजनिक स्थानमा जाने हैसियत नराख्ने वञ्चनामा परेका महिला र दलितहरू आज सरकारको तर्फबाट जनतालाई न्याय दिने हैसियतमा पुगेका छन्। कानुन के हो भन्ने थाहा नपाएका जनसमुदायहरू आफंै कानुन निर्माण गर्न सक्षम भएका छन्। जनताले सरकार के हो, बजेट के हो र सरकारको उत्तरदायित्त्व के हो भन्ने बुझ्नै थालिसके। सर्वसाधारण जनताको प्रश्नशक्ति र तर्कशक्ति समुन्नत भएको छ। यो नाप्न नसकिएको मानवीय समृद्धि हो। जनतामा आफ्नै घरको नजिकमा सरकारको उपस्थिति सम्भव रहेछ भन्ने बोध भएको छ। नीति र योजना निर्माणमा सबैको सहभागिता सम्भव नभए तापनि जो सहभागी भएका छन् ती सबै स्थानीयवासी नै हुन्। विकासको चाहना र स्थानीय सरकारसँगको अपेक्षा बढेको छ। स्थानीय तहसम्म आमसञ्चार माध्यमको ध्यानाकर्षण भएको छ। कामकाजमा पारदर्शिताको खोजी हुन थालेको छ। अब वञ्चना, विभेद र प्रताडनालाई भाग्यको खेल र पूर्वजन्मको कर्मको फल मान्दै नीच मारेर बस्न कोही तयार छैन। सर्वसाधारण जनतामा जनता मालिक र सरकार सेवक हो भन्ने सत्यको बोध भएको छ। जन्मका आधारमा कोही सानो ठुलो हुँदैन भन्ने चेतनाको विकास हुँदै छ। प्रत्येक राजनीतिक विषयको आर्थिक र आर्थिक विषयको राजनीतिक आयाम हुन्छ। राजनीतिक सहभागिताले विकासको चाहना र विकासको माध्यमबाट राजनीतिक चेतनामा अभिवृद्धि हुन्छ अहिले जनता र स्थानीय सरकारबीच निकटता र समझदारी बढिरहेको छ। पछाडि परेका जुनसुकै व्यक्तिमा आफूलाई समुदायको जिम्मेवार र प्रतिष्ठित सदस्य भएको महसुस र सम्मानित नागरिक हुँ भन्ने आत्मबोध हुनु सानो उपलब्धि होइन। यो सहभागिताले सम्बन्धित समुदायका अन्य सदस्यहरूमा समेत सकारात्मक मनस्थिति एवं लोकतान्त्रिक प्रणालीप्रति भरोसा र आस्थाको विकास भएको छनक पाउन सकिन्छ। यो नेपाल राष्ट्रका लागि अत्यन्तै मूल्यवान मानवीय पुँजी हो। हो, आजका सम्पूर्ण परिदृश्यहरू सुखद र सन्तोषजनक छैनन्। हाम्रो मुलुकको अवस्था त्यस्तो संयुक्त परिवारको जस्तो भएको छ, जहाँ सन्तान बरु ठीक मार्गको अनुसरण गर्न तयार छन्, तर घरमुली नै समस्याको रूपमा खडा भइदिन्छ। राणाहरूले आफ्नो खानदानभन्दा बाहिरको व्यक्ति जति नै योग्य भए तापनि उपेक्षा नै गर्दथे। त्यस बखतमा ल्याकत हेरेर जिम्मेवारी दिनुपर्छ भन्ने कर्तब्यबोध थिएन। दुर्भाग्यवश अहिले पनि खास गरेर प्रदेश र संघीय स्तरमा समावेशिताको दुरुपयोग भएको छ। पार्टीभित्रका योग्य मानिसहरूलाई उपेक्षा गर्दै ठुला नेताका श्रीमती, छोरा, छोरी, ज्वाईं, भान्जाभान्जी र धनाढ्य व्यापारी आदिलाई महत्त्वपूर्ण पद बाँडिएको छ। कैयौं वर्षदेखि पार्टीमा काम गरिरहेका भविष्यका कर्णधार युवाहरू नारा लाउने, ढुंगा हान्ने र पुत्ला दहन गर्ने कार्यमा सीमित छन्। मै हुँ भन्नेहरू नै शृंखलाबद्ध गालीगलौज र टुटफुटमा निमग्न छन्। राजनीतिक अगुवाहरूको यो मूढतापूर्ण प्रवृत्ति उदेकलाग्दो छ। प्रमुख राजनीतिक दलका केन्द्रीय स्तरका नेताहरूको गलत प्रवृत्तिका कारण अहिलेको समग्र राजनीतिक वातावरण सुखदायी छैन। परन्तु सकारात्मक भएर उज्ज्वल परिदृश्य खोज्ने हो भने स्थानीय स्तरका लोकतान्त्रिक उपवनमा सुन्दर फूलहरू फुलिरहेको देख्न सकिन्छ। राष्ट्रिय जीवनको ग्रास रुट तहको अवस्था चित्त बुझाउन र भरोसा गर्न लायक छ। समावेशी प्रतिनिधित्व, तलसम्म पुगेको राज्यशक्तिको अधिकार एवं त्यसको ग्रहण र कार्यान्वयनको स्तर आशाप्रद छ। कोरोना महामारीको समयमा स्थानीय सरकारहरूले प्रशंसनीय काम गरेर आफ्नो क्षमताको परिचय दिइसकेका छन्। अब आउने जनप्रतिनिधिहरूले अविच्छिन्न उत्तराधिकार, स्थापित कार्य वातावरण एवं अनुभवी कर्मचारीसमेत पाउने हुँदा भविष्य झनै रचनात्मक मार्गतर्फ उन्मुख हुने विश्वास गर्न सकिन्छ। यो निराशाको अन्धकारभित्र छिरेको प्रेरणादायी प्रकाशपुञ्ज हो। पृथ्वीनारायण शाह भन्ने गर्दथे प्रजा मोटा भया दरबार बलियो हुन्छ। अब जनता चेतनशील र जनप्रतिनिधि इमानदार भए राष्ट्र बलियो हुन्छ भन्नुपर्ने समय आएको छ।"
नजिकिँदै निपाह,"चीनको वुहान प्रान्तबाट सुरु भएको कोरोना संक्रमण विश्वभर फैलियो। संक्रमण दर घटे पनि त्रास घटेको छैन। विश्वभर भाइरस शून्यमा पुर्याउन सबै देशलाई सकस छ। यसै समय निपाह भाइरसको अर्को त्रास थपिएको छ। भारतको दक्षिणी राज्य केरलामा एक नर्ससहित १० जनाको ज्यान लिएको निपाह नेपालभन्दा टाढा छैन। फलफूल खाने फ्रुट ब्याट प्रजातिको संक्रमित चमेरोले भाइरस सार्ने हुँदा नेपाल जोखिमपूर्ण सूचीमा पर्छ। फलफूल खान चमेरो नेपाल पनि आउने भएकाले संक्रमण फैलने सम्भावना उच्च छ। निपाहबाट हुने मृत्युदर कोभिड१९ को तुलनामा धेरै छ। जसको मृत्युदर ४५ देखि ७५ प्रतिशत छ। यसले महामारीको रूप लिए नियन्त्रण चुनौतीपूर्ण छ। निपाह भाइरस सार्न सक्ने चमेरो नेपालमा पनि भेटिएको छ। इपिडिमियोलोजी तथा रोग नियन्त्रण महाशाखाले उपत्यकालगायत अन्य स्थानमा संक्रमण गराउन सक्ने चमेरो रहेको पुष्टि गरेको छ। यो भाइरस जनावरबाट जनावर, जनावरबाट मानिसमा र मानिसबाट मानिसमा पनि तीव्ररूपमा सर्न सक्ने भएकाले महामारीको रूप नलेला भन्न सकिँदैन। निपाह भाइरस जुनोटिक भाइरस हो। जुन जनावरबाट मानिसमा छिटो सर्छ। भाइरस संक्रमित जनावर जस्तै चमेरो तथा सुँगुरको थुक र पिसाबबाट पनि सर्छ। जनावर र मानिस घुलमिल हुने भएकाले यस्ता भाइरस मानव जीवनका लागि सबैभन्दा जोखिमपूर्ण छ। अमेरिकाको सेन्टर फर डिजिज कन्ट्रोल एन्ड प्रिभेन्सनका अनुसार यो भाइरस पहिलोपटक मलेसिया तथा सिंगापुरमा सन् १९९८९९ मा देखिएको थियो। यो भाइरसको नाम मलेसियाको एक गाउँबाट राखिएको हो। यो भाइरस पहिलोपटक घरपालुवा सुँगुरमा देखिएको थियो जसबाट तीन सय जना संक्रमित बने। जसमध्ये सय जनाको मृत्यु भएको थियो। भाइरस नियन्त्रणका लागि १० लाखभन्दा बढी सुँगुर पनि मारिएको थियो। त्यसयता भने उक्त ठाउँमा संक्रमण देखिएको छैन। तर भारत र बंगलादेशमा भने बेलाबेलामा संक्रमण देखिन्छ। भारतमा सन् २००१ को जनवरीफेब्रुअरीमा पश्चिम बंगालको सिलिगुडीमा पहिलोपटक यो भाइरस देखिएको थियो। त्यतिबेला ६६ जनामा संक्रमण देखिएको थियो। त्यसपछि सन् २००७ मा पनि यो भाइरस देखियो। सन् २०१८ मा पुनः यो भाइरस देखिएको थियो जसमा १७ जनाले ज्यान गुमाए। बंगलादेशमा भने सन् २००१ मा यो भाइरस भेटिएको थियो। नेपालमा हालसम्म यसका संक्रमित भेटिएको तथ्यांक छैन। निपाह दक्षिण भारतमा अत्यन्त संक्रामक बनेपछि नेपाल पनि यसको संक्रमणबाट जोगिन तयार भएर रहनुपर्ने अवस्थामा छ। उक्त भाइरस संक्रमण भएका व्यक्ति भित्रिए नेपालमा उपचारको प्रबन्ध छैन। कोरोना संक्रमण घट्दै गएपछि सीमा नाका खुलेका छन्। भारतबाट नेपाल आवत्जावत गर्न अब असहज छैन। भाइरसका संक्रमित भेटिएको भारतको केरलामा नेपाली विद्यार्थी, कामदार छन् भने त्यहाँका स्थानीय बासिन्दा पर्यटकका रूपमा नेपाल आउँछन्। चाडपर्वको समय नजिकिएको छ। भारतबाट नेपाल आउनेसँग भाइरस पनि भित्रिने सम्भावना उच्च छ। निपाह संक्रमित व्यक्ति भेटिए त्यो संक्रमणलाई रोक्ने क्षमता नेपालमा छैन। स्वास्थ्य विज्ञका अनुसार यस्ता बिरामीको उपचार गर्न हेपा फिल्टर भएको अत्याधुनिक आइसोलेसन वार्ड चाहिन्छ। जुन नेपालमा उपलब्ध नै छैन। सरकारले अहिले सचेत रहन आग्रह गर्नेबाहेकका तयारी केही गरेको छैन। भाइरस अझै कडा र फरकफरक बन्दै आउँदैछन्। पहिलेका संरचना र स्वास्थ्य उपकरणले धान्ने र काम गर्ने अवस्था छैन। कोरोना भाइरस नियन्त्रण हुँदैछ भनेर सरकारले हात बाँधेरै हुँदैन। नयाँ भाइरस आइरहने भएकाले आधुनिक स्वास्थ्य उपकरण समयमा खरिद गर्नुपर्छ। रोगबाट बच्न जनचेतना फैलाउने र समयमा नै नियन्त्रणका लागि सावधानी अपनाउन अब ढिला गर्नु हुँदैन। नत्र पुनः कोरोना महामारीको समयमा जस्तो व्यवस्थापनमा आत्तिने समय आउन सक्छ। अन्यथा धेरैको ज्यान जान सक्छ। निपाह भाइरसप्रति सचेत रहन स्वास्थ्य मन्त्रालयको आग्रह निपाह भाइरसको जोखिम अर्को त्रास, निपाह भाइरस"
सबै मुलुकका नागरिकलाई अनअराइभल भिसा दिने,"काठमाडौं : सरकारले झन्डै १७ महिनापछि विदेशी पर्यटकलाई नेपालको ढोका खुला गरेको छ। कोरोना भाइरस भित्रिएसँगै २०७६ फागुनदेखि पर्यटक भिसा बन्द थियो। महामारीअघि खुला गरिएका सबै मुलुकका नागरिकलाई अनअराइभल भिसा दिने निर्णय भएको पर्यटन मन्त्रालयका प्रवक्ता तारानाथ अधिकारीले बताए। यससँगै आगामी सिजनमा पर्यटकको संख्या बढ्ने सरकारको अनुमान छ। जसकारण व्यवसायी उत्साहित बनेका छन्। पर्यटकलाई ससर्त आउन दिने निर्णय कार्यान्वयन गर्न मन्त्रालयले यात्रा व्यवस्थापनसम्बन्धी आदेश जारी गरेको छ। उक्त आदेशले पूरा डोज खोप लगाएकाहरूले क्वारेन्टाइन बस्नु नपर्ने व्यवस्था गरेको छ। व्यवसायीले खोपको मात्रा पूरा गरेकाहरूका हकमा क्वारेन्टाइनको व्यवस्था हटाउन माग गर्दै आएका थिए। खोपको मात्रा पूरा गरेको १४ दिन कटेको प्रमाण र हवाई उडानको चेकइन हुनुभन्दा ७२ घण्टाभित्रको पीसीआर परीक्षणको रिपोर्ट भने अनिवार्य गरिएको छ। यी प्रक्रिया पूरा गरी आउनेलाई आगमन बिन्दुमा नै अनअराइभल भिसा दिइने मन्त्रालयले जनाएको छ। खोप नलगाएकाहरू भने आफ्नै खर्चमा १० दिन होटल क्वारेन्टाइन बस्नुपर्नेछ। ११ औं दिनमा कोभिड परीक्षणपछि नेगेटिभ आए गन्तव्यमा जान पाउने छन्। पर्वतारोहण र पदयात्रा तथा अनुमति लिनुपर्ने अन्य विषयको हकमा सोसम्बन्धी अनुमतिसमेत देखाउनुपर्नेछ। पर्यटकले नेपालमा होटल बुक गरेको प्रमाणसमेत साथमा बोक्नुपर्नेछ। सम्बन्धित नियोगबाटै भिसा लिन चाहने पर्यटकले पनि माथिका सर्त नै पालना गर्नुपर्नेछ। खोपको डोज पूरा नगरेकाले भने सम्बन्धित मुलुकमा रहेको नेपाली नियोगबाटै भिसा लिनुपर्नेछ। उनीहरूलाई एजेन्सीमार्फत मात्र नेपाल भ्रमणका लागि अनुमति दिइने मन्त्रालयले जनाएको छ। मन्त्रालयका अनुसार सबै विदेशी नागरिकको अध्यागमन प्रवेश बिन्दुमा एन्टिजेन परीक्षण गरिनेछ। स्वास्थ्य तथा जनसंख्या मन्त्रालयसँगको सहकार्यमा त्रिभुवन अन्तर्राष्ट्रिय विमानस्थलनमा परीक्षणको व्यवस्था मिलाइने प्रवक्ता अधिकारीले बताए। कोभिडका कारण थला परेको पर्यटन उद्योगले २ खर्ब रुपैयाँभन्दा बढी नोक्सानी बेहोरेको छ। नेपाल पर्यटन बोर्डले प्रतिमहिना १० अर्ब बराबरको नोक्सानी भइरहेको तथ्यांक सार्वजनिक गरेको छ। कोभिडअघि २०१९ मा ११ लाख ९७ हजार नेपाल भित्रिएका थिए। तर, २०२० मा पर्यटकको संख्या ह्वात्तै घटेको थियो। यो वर्ष जम्मा २ लाख ३० हजार पर्यटक आएका थिए। सन् २०२१ को ८ महिनामा ६६ हजार मात्र पर्यटक नेपाल भित्रिएका छन्। एकजना पर्यटकले दैनिक औसत ५० अमेरिकी डलर खर्च गर्ने गरेको र औसत बसाइ दर १२ दिनको रहेको छ। होटल संघ नेपालका उपाध्यक्ष विनायक शाहले सरकारको निर्णय स्वागतयोग्य रहेको बताए।"
आउन थाले पर्यटक,"चितवन : गत साता सौराहाको होटल पार्क सफारी होटलमा विदेशी पर्यटकको समूह देखिए। लगातार दुई वर्षदेखि आगमन प्रायः ठप्प भएको सौराहा आएको विदेशी पर्यटक देख्दा व्यवसायी दंग परे। दक्षिण एसिया र युरोपेली मुलुकबाट २० जना आएका थिए। लकडाउनपछि चितवन घुम्न आएको विदेशी पर्यटकको पहिलो समूह हो। कोरोनाको जोखिमले थिलथिलो परेको व्यवसायमा विदेशी समूह देखिँदा व्यवसायीलाई आशा जगाएको छ। पर्यटन व्यवसायमा निराशापन छाएको बेला यसरी विदेशी आउँदा हामीलाई ठूलो आशा जागेको छ, पार्क सफारी होटलका सञ्चालक महेश खनालले भने, बाह्य पर्यटक आउनु भनेको वातावरण सहज हुन थालेको भन्ने ठानेका छौं। कोभिडको जोखिमका कारण लगातार दुई वर्ष पर्यटकीय गतिविधि ठप्प थियो। लकडाउनले होटल व्यवसाय नराम्ररी प्रभावित बन्यो। सुनसान बनेको होटलमा फाट्टफुट्ट भए पनि पाहुना आउन थालेपछि व्यवसायी खुसी छन्। सरकारले पहल गरिदिए व्यवयाय सहज हुने उनीहरूको भनाइ छ। लामो समय व्यवसाय सञ्चालन नहुँदा व्यवसायी निराश छन्। फाट्टफुट्ट आउने आन्तरिक पर्यटकको भरमा चित्त बुझाएर बसेका छन्। शुक्रबारबाहेक अन्य दिनमा चहलपहल शून्यजस्तै हुन्छ। व्यवसाय नचलेपछि बैंकको ऋणको ब्याज तिर्न उनीहरूलाई हम्मे परेको छ। अब पर्यटक बढ्नेमा आशा जागेको होटल नेचर हेरिटेजका सञ्चालक दामोदर रेग्मीले बताए। वातावरण केही सहज भएसँगै व्यवसाय चल्छ भन्ने लागेको छ उनले भने। सरकारले विदेशी पर्यटकको आवागमनलाई व्यवस्थित गर्न अन अराइभल भिसा दिने निर्णय गरेसँगै व्यवसायी खुसी भएका छन्। होटल सेन्ट्रल पार्कका सञ्चालक श्याम महतले अनअराइभल भिसाको व्यवस्थाले पर्यटन प्रवद्र्धन हुने बताए। यसले पर्यटक आउनलाई धेरै सहज बनाउँछ, उनले भने यसले पर्यटक बढ्नेछन्। तर उडान संख्या कम भएका कारण हवाई भाडा झन्डै दोब्बर महँगो छ। यस कारण पनि नेपाल आउने पर्यटकको संख्या कम छ। हवाई भाडादर कम भए मात्रै विदेशी पर्यटकका लागि सहज हुने क्षेत्रीय होटल संघ चितवन च्याप्टरका निवर्तमान अध्यक्ष सुमन घिमिरेले बताए। उडान संख्या बढाएर भए पनि भाडा कम हुने व्यवस्था भए बल्ल पर्यटनमा सहज हुन्छ। साउन र भदौमा १ सय ७८ जना विदेशीले चितवन राष्ट्रिय निकुञ्जको भ्रमण गरे। यीमध्ये ९८ जना सार्क मुलुकका थिए। गत आर्थिक वर्षमा ९२ हजार २ सय ९ जनाले चितवन राष्ट्रिय निकुञ्ज घुमेका थिए। यीमध्ये २ हजार ६ सय ८जना विदेशी थिए। तीमध्येका पनि १ हजार ३ सय ६४ जना सार्क मुलुकबाट आएको निकुञ्जका सूचना अधिकारी लोकेन्द्र अधिकारीले बताए। चितवनमा सौराहा, जगतपुर, पटिहानी र मेघौलीमा पर्यटकीय होटल छन्। वन्यजन्तु अवलोकनका लागि पर्यटक आउने गर्छन्। सानाठूला गरेर चितवनमा झन्डै १ सय ६० वटा होटल छन्।"
"तमसुकमा बिहे, वडामा तलाक","सिरहा : सिरहाको लहान नगरपालिका५ की तवसुम अजमेरी र सिरहाकै भगवानपुर२ गम्हरियाका मोहम्मद नइम मियाँबीच २०७५ साउन २० गते विवाह भयो। विवाहनामामा दुलहा र दुलहीको सहीछापसहित मुस्लिम समुदायका अगुवा काजी र दुई साक्षीले हस्ताक्षर गरे। दैन मोहर १ लाख ५१ हजार ७ सय ८६ रुपैयाँमा बिहे सम्पन्न भएको उक्त लिखतमा उल्लेख छ। सुनचाँदीका गहनादेखि दाइजोको ६६ प्रकारका सामान दाइजो दिएको विवरण समेटिएको छ। जसमा लेखिएको छ श्रीमान्ले श्रीमतीसँग स्त्री हकअनुसार कुनै किसिमको अनुचित व्यवहार गरेमा तपसीलमा लेखिएको दहेजका सरसामानहरू दैन मोहरसमेत इस्लाम धर्मको अधिनमा रही मुलुकी ऐनको स्त्री अंश महलको दफा उपदफामा उल्लेख भएअनुसार असुल गराई लिनू। नइम बिहेको दुई महिना नबित्दै वैदेशिक रोजगारीका लागि कतारतिर उडे। बिहे भएको महिना नबित्दै घरमा दुःख दिन थालेको थियो। श्रीमान् पनि विदेश गयो। विदेश जान रोक्न खोज्दा पनि मानेन। थाहै नदिई गयो, तवसुमले अन्नपूर्ण पोस्ट्सित भनिन्, विदेश गएपछि झन् सम्पर्क, कुराकानी केही गर्न मानेन। यता घरमा सासूससुराले पीडा दिन थाल्यो। कम्तीमा दाइजो फिर्ता लिएर भए पनि मैले अलग बस्न चाहेको छु। कति दुःख भोग्नु ? तवसुम अन्सारी, पीडित दुवै पक्ष राजीशुखी सम्बन्ध विच्छेदका लागि सहमत भएका थिए। मलाई कानुनबारे थाहा भएन। गल्तीले यस्तो भएको छ। सुलेमान मियाँ अन्सारी, वडाध्यक्ष, लहान नगरपालिका५ निवेदन आएको छ। पीडितले नै अहिले दर्ता नगर्नू भनेपछि रोकिएको छ। दाइजो फिर्ता लिएर केटी पक्ष छुट्टिन चाहेको देखिएको छ। डा तपनकुमार दाहाल, प्रमुख, इलाका प्रहरी लहान उनी बुबाआमासँग सम्पर्क गरी माइत आएर बस्न थालिन्। पछि गाउँका जातीय अगुवाले छलफल गरी सासूससुरासँगै बस्न पठाएको उनले सुनाइन्। केही महिना नपुग्दै फेरि पहिलेजस्तै दुःख दिन थालेपछि माइत फर्केर आएँ। श्रीमान् पनि सम्पर्कविहीन भयो। सासूससुराले धाकधम्की हिंसा गर्न छाडेनन्, उनले भनिन्, मेरो बुबाले गाउँका अगुवा, वडाध्यक्षलाई घटना मिलाइदिन आग्रह गरे। तर, अगुवाहरूले केटा पक्षको दबाबमा सम्बन्ध विच्छेद (तलाक)को निवेदन हाल्न लगायो। उनले २०७७ मंसिर ४ गते लहान नगरपालिका५ को वडा कार्यालयमा निवेदन दिइन्। वडा कार्यालयमै मंसिर ८ गते सम्बन्ध विच्छेदको कागज बन्यो। नइम भने विदेशमै थिए। छोडपत्रमा उनका बुबाले हस्ताक्षर गरेको पाइएको छ। त्यसमा तवसुमको अंश भागमा पर्ने चलअचल सम्पत्तिबापत १ लाख ५१ हजार रुपैयाँ बुझिलिई भनेर लेखिएको छ। तर, विवाहनामाको सर्त उल्लेख छैन। दाइजोका सामान र नगद फिर्ता गर्नुपर्ने कुराकानी भएको तवसुमले सुनाइन्। लेखेअनुसार न सामान फिर्ता भयो न नगद, उनले भनिन्, कम्तीमा दाइजो फिर्ता लिएर भए पनि मैले अलग बस्न चाहेको छु। कति दुःख भोग्नु ? बिहेमा नगद ५ लाख दिएको तर दैन मोहरमा डेढ लाख मात्रै लेखेको दाबी उनले गरिन्। लहान नगरपालिका५ का वडाध्यक्ष सुलेमान मियाँ अन्सारीले सम्बन्ध विच्छेकको कागज प्रमाणीकरण गरेका छन्। त्यसमा वडासचिवले पनि हस्ताक्षर गरेका छन्। जबकि कानुनतः सम्बन्ध विच्छेदको मुद्दा अदालतले हेर्छ। श्रीमान्श्रीमती एकअर्कोसँग छुट्टिन चाहे अदालत जानुपर्ने हुन्छ। वडाध्यक्ष सुलेमानले सामाजिक रूपमा पञ्चायतबाट छलफलपश्चात् सहमति गरी वडा कार्यालयमा आएपछि कागज बनाइएको बताए। दुवै पक्ष राजीखुसी सम्बन्ध विच्छेदका लागि सहमत भएको थियो। जातीय पञ्चहरूले वडा कार्यालय बाहिरै छलफल गराएका थिए। वडा कार्यालयमा आएर कागज बनाई दिन आग्रह गरे, उनले भने, आफूलाई कानुनबारे थाहा भएन। गल्तीले यस्तो भएको छ। वडा सचिवले कागज बनाएपछि मैले प्रमाणित गरेको छु। केटा पक्षले केटीलाई १ लाख २० हजार रुपैयाँ दिइसकेको उनले सुनाए। बुहारीले नै बस्न नमानेपछि अलग हुने कुरा आएको दाबी नइमका बुवा मोलाजिम मियाँले गरे। तवसुमका अनुसार गत साउनमा नइम घर फर्किए। पटकपटक सम्पर्कको प्रयास गर्दा पनि भेट भएन। बरु उनले अर्को बिहे गरे। तवसुमले सहमतिअनुसार न नगद पाएकी छन्, न त न्याय नै। बहुविवाहको निवेदन बोकेर न्याय माग्दै भौतारिरहेका छन्। उक्त कागजमा तवसुमले नै निवेदन दिएपछि सम्बन्ध विच्छेद गरिएको उल्लेख छ। नइमले अर्को बिहे गरेको जानकारी पाएपछि आफूले इलाका प्रहरी कार्यालय लहानमा बहुविवाहको निवेदन दिएको उनले बताइन्। निवेदन दर्ता भने भएको छैन। त्यो थाहा पाएर वडाध्यक्षले मान्छे लगाएर किन प्रहरीमा गएको भनेर दबाब दिँदै आएको उनले बताइन्। नइम पनि फरार भएका छन्। केटा र केटी पक्ष छलफल गर्न इलाका प्रहरी कार्यालय लहानमा गएका थिए। त्यहाँ नइम आएनन्। तवसुमले उनी आउनुपर्ने अडान लिइन्। फेरि अर्को पटक बस्ने गरी छलफल भएको प्रहरीले जनाएको छ। दाइजो फिर्ता दिए म मुद्दामा जाँदिनँ, उनले भनिन्, कति झन्झट व्यहोर्नु ? दुःख पाउनु ? बरु अलग्गै बस्छु। बहुविवाहको निवेदन पीडितकै अनुसार दर्ता नगरिएको इलाका प्रहरी प्रमुख डीएसपी डा तपनकुमार दाहालले बताए। निवेदन आएको छ। पीडितले नै अहिले दर्ता नगर्नु भनेपछि रोकिएको छ। छलफलका लागि दुवै पक्ष आएका थिए, डीएसपी डा दाहालले भने, दाइजो फिर्ता लिएर केटी पक्ष छुट्टिन चाहेको देखिएको छ। अब केटी पक्षले भन्नेबित्तिकै दर्ता हुन्छ। हामीले रोकेको होइन। दाइजो कागज कसरी लेखिन्छ ? केटा र केटीबीच मन परापर भएपछि बिहेको मिति तोकिन्छ। उक्त दिन केटा पक्ष जन्ती लिएर केटीको घर पुग्छ। त्यहाँ मुस्लिम समुदायका मौलानाको उपस्थिति हुन्छ। मुस्लिम धर्मअनुसार केटा र केटीको निगाह हुन्छ। त्यही क्रममा केटी पक्षले दाइजोमा दिने सरसामान देखाउँछ। त्यसको विवरण मौलानाले ल्याएको कागजमा लेखिन्छ। त्यहाँ दैन मोहर (केटी पक्षसँग केटा पक्षले लिएको नगद रुपैयाँ केही अंश) तोकिन्छ। मौलाना मुस्ताक मन्सुरीका अनुसार त्यो रकम केटाले केटीलाई छाडेको खण्डमा केटीलाई तिनुपर्छ। अथवा केटालाई छोडे केटीले तिर्नुपर्छ। मुस्लिम समुदायमा दाइजो धर्मविपरीत रहेको उनले बताए। तर, केटा र केटी पक्षले थाहै नदिई दाइजो लेनदेन गर्ने गरेको उनले सुनाए। कानूनमा के छ ? अधिवक्ता सुनीलकुमार साहले स्थानीय सरकार सञ्चालन ऐन २०७४ अनुसार सम्बन्धित पालिकाको न्यायिक समितिमा पति वा पत्नीले सम्बन्ध विच्छेदको निवेदन दिन सकिने बताए। समितिले दुवै पक्षलाई बोलाएर मेलमिलाप गराउन छलफल गराउँछ। त्यहाँ दुवै पक्ष छुट्टिने नै निर्णय गरे समितिले त्यही ब्यहोरा लेखेर अदालत पठाइदिन्छ। अर्को बाटो छ, मुलुकी देवानी संहिता २०७४ को दफा ९३, दफा ९४ र दफा ९५ दफाहरूअनुसार जिल्ला अदालतमा नालेस परेपछि सम्बन्ध विच्छेदको प्रक्रिया सुरु हुन्छ। कानुनअनुसार सम्बन्ध बिच्छेद हुन्छ। यो घटनामा कानुनविपरीत दाइजो लेनदेन पनि देखिएको छ। अधिकार बाहिर गएर वडाले सम्बन्ध विच्छेदको कागज पनि प्रमाणित गरेको छ। त्यही कागजको आडमा केटा अर्को बिहे गरेको कुरा आएको छ, साहले भने, कानुन नबुझी वा कानुनविपरीत कार्य हुँदा महिलामाथि अन्याय भइरहेको छ।"
