शीर्षक,विवरण
अदालतको आदेशपछि बाबुरामले भने लम्पट बन्नेको आँखा खुलोस्,"काठमाडौं : सर्वोच्च अदालतले प्रतिनिधिसभा घिटन भएर चुनाव घोषणा भइसकेको अवस्थामा विस्तार भएको मन्त्रिपरिषद्विरुद्ध अन्तरिम आदेश दिएको छ । सर्वोच्चको अन्तरिम आदेशले २० मन्त्री पदमुक्त भएका छन् । अन्तरिम आदेश यो विषयमा नेताहरुले विभिन्न धारणा राखेका छन् । पूर्वप्रधानमन्त्रीसमेत रहेका जनता समाजवादी पार्टी (जसपा) संघीय परिषद् अध्यक्ष बाबुराम भट्टराईले यो फैसलाले क्षणिक स्वार्थका निम्ति लम्पट बन्नेको आँखा खुलेको बताएका छन् । बाबुरामले संविधानका निर्मातामध्ये नै संविधानको शब्द र भावना विपरित गएर स्वेच्छाचारी ढंगले मन्त्री बन्नेबनाउने लज्जास्पद बाटोमा हिँडेको र त्यसलाई सर्वोच्चले उल्ट्याउने खेललाई नेपालको राजनीतिको रोचक परिदृश्य भनेका छन् । सामाजिक सञ्जालमा सक्रिय बाबुरामले मन्त्रिपरिषद् विस्तारविरुद्ध सार्वोच्चले अन्तरिम आदेश दिए लगत्तै ट्वीटरमा यस्तो टिप्पणी गरेका हुन् । संविधानका निर्मातामध्ये नै संविधानको शब्दभावना विपरित गएर स्वेच्छाचारी ढंगले मन्त्री बनाउनेबन्ने लज्जास्पद हर्कत गर्नु र संविधानको व्याख्याता सर्वोच्च अदालतले त्यसलाई उल्ट्याउनु नेपाली राजनीतिको रोचक परिदृश्य बन्ने नै भयो, बाबुरामले लेखेका छन्, क्षणिक निजी स्वार्थका निम्ति लम्पट बन्नेहरूको आँखा खुलोस् !"
५२ एसपीको सरुवा : को कता पुगे ? (सूचीसहित),काठमाडौं : एकसाथ नेपाल प्रहरीका ५२ एसपीको सरुवा भएको छ । मंलबार प्रहरी प्रधान कार्यालयले जिल्ला प्रहरी प्रमुखको सरुवा गरेको हो । मंगलबार प्रहरी प्रधान कार्यालयले ५२ एसपीको सरुवा गर्दा अजय केसी अख्तियार दुरुपयोग अनुसन्धान आयोगमा पुगेका छन् । भक्तपुर प्रहरी प्रमुखमा एसपी शिवकुमार श्रेष्ठ पुगेका छन् । रमेश थापा कास्कीको प्रहरी प्रमुख बनेका छन् भने दानबहादुर कार्की कपिलवस्तु पुगेका छन् । त्यस्तै मंलबार नै ५७ डिएसपीकाे समेत सरुवा भएको छ ।
अन्तरिम आदेशमाथि सूर्य थापाको प्रश्न : मन्त्री बनाउने कार्यविधि र अधिकार सर्वोच्चको हो ?,"काठमाडौं : मन्त्रिपरिषद् विरुद्धारविरुद्ध परेको रिटमाथि सर्वोच्च अदालतले गरेको अन्तरिम आदेशमाथि प्रधानमन्त्रीका प्रेस सल्लाहकार सूर्य थापाले प्रश्न गरेका छन्। थापाले अन्तरिमपछि ट्वीट गर्दै त्यसमाथि प्रश्न गरेका हुन्। उनले मन्त्री बनाउने, कार्यविधि र नियमावली बनाउने अधिकार अब सर्वोच्चको हो भन्दै प्रश्न गरेका हुन्। सँगै थापाले २०७४ सालमा शेरबहादुर देउवालाई अधिकार हुने र अहिले ओलीलाई किन नहुने भन्दै अर्को प्रश्न गरेका छन्। उनले आदेशमाथि टिप्पणी गर्दै अदालतको प्रतिष्ठा काययम रहोस् भन्ने कामना गरेका छन्। देउवालाई २०७४ अधिकार थियो, अहिले ओलीलाई छैन ? प्रतिष्ठा कायम रहोस्, बस !, थापाले ट्वीटमा लेखेका छन्, मन्त्री बनाउने, कार्यविधि र नियमावली बनाउने अधिकार अब सर्वोच्चको हो र ? सँगै थापाले सोमबार माओवादी केन्द्रका अध्यक्ष पुष्पकमल दाहाल प्रचण्डले गरेको भाषण फैसलामा मंगलबार हुबहु आएको र माधव नेपाल र भीम रावलको वक्तव्य र भाषण फैसलामा भेटिएको भन्दै अरु दुई प्रश्न गरेका छन्। प्रचण्डले हिजो गरेको भाषण र सर्वोच्चको आजको फैसलामा हुबहु ?, अदालत र विपक्षी नेतामाथि प्रश्न गर्दै उनले थपेका छन्, माधवरावलका वक्तव्य र भाषण श्रीमान राउतको फैसलामा हुबहु ? यो के भएछ ? ओलीको भ्याकेटपछि कर्णालीका चार सांसदलाई सर्वोच्चले बोलायो मन्त्रिपरिषद् विस्तारविरुद्ध सर्वोच्चको अन्तरिम आदेश : २० मन्त्री जिम्मेवारीमुक्त (आदेशको पूर्णपाठ) विपक्षी पाँच दलको चार बुँदे संयुक्त विज्ञप्ति : राष्ट्र गम्भीर संकटतर्फ धकेलियो प्रधानमन्त्रीको गलत काम सर्वोच्चले सच्यायो : रामचन्द्र पौडेल देशलाई भड्खालोमा पुग्नबाट जोगाऔं : माधवकुमार नेपाल अदालतको आदेशमाथि योगेशको टिप्पणी : बुझ्नेलाई श्रीखण्ड नबुझ्नेलाई खुर्पाको बिँड अदालतको आदेशपछि बाबुरामले भने लम्पट बन्नेको आँखा खुलोस् सर्वोच्चले केपी ओलीले गरेका घात र वेथिति खारेज गरेको छ : भीम रावल"
उत्तर कोरियाली नेता किमकी बहिनी भन्छिन्: अमेरिकाले संवादका लागि गलत अपेक्षा गर्यो,"प्योङयाङ: उत्तर कोरियाली नेता किम जोङ उनकी बहिनीले अमेरिकाले उत्तर कोरियासँग वार्ताका लागि गलत अपेक्षा गरेको र ठूलो निराशा सामना गरिरहेको प्रतिक्रिया दिएकी छन् । अमेरिकी राष्ट्रिय सुरक्षा सल्लाहकार जेक सुलीभानले उत्तर कोरियाली नेता किमको अमेरिका प्रतिको टिप्पणीबारे अभिव्यक्ति दिएपछि किमकी बहिनी किम यो जोङको यस्तो प्रतिक्रिया आएको हो । अमेरिकी राष्ट्रपति जो बाइडेन प्रशासनले उत्तर कोरियासँग संवादका लागि कुटनीतिक प्रयाससँगै व्यवहारिक पहल पनि गर्ने जनाएको छ । जसले गर्दा उत्तर कोरियालाई प्रतिबन्धित आणविक हतियार र व्यालिस्टिक मिसाइल कार्यक्रम त्याग्नका लागि दबाव दिनसक्ने बताइन्छ । अमेरिकी भनाइको जवाफ स्वरुप नेता किमले गत साता प्योङयाङले संवाद र विरोध दुबैका लागि तयारी गर्नुपर्ने बताएका थिए । तर अमेरिकी अधिकारीले किमको त्यस भनाइलाई ""चाखलाग्दो"" भन्दै टिप्पणी गरेका हुन् । ""उनीहरु हामीसँग कुनै प्रकारको प्रत्यक्ष वार्ताको सम्भावित मार्गका बारेमा तयार छन् कि छैनन् हामी पर्खनेछौँ"" सुलीभानले भनेका छन् । तर किमकी बहिनी किम यो जङको पछिल्लो अभिव्यक्तिले वार्ताको सम्भावना खारे गर्नसक्ने बताइन्छ । किम यो ले अमेरिका आफैँ सान्त्वना खोजिरहेको समेत बताएकी छन् । साथै अमेरिकाले गलत तरिका अपनाएको पनि उनको भनाइ छ । जसले गर्दा उनीहरुलाई ठूलो निराशामा डुबाएको किम यो ले बताइन् । अमेरिकी कुटनीतिज्ञ दक्षिण कोरियाको राजधानी सोलमा पाँच दिने भ्रमणमा आएकै बेला किमकी बहिनीको यस्तो भनाइ आएको हो । यस क्रममा ती अमेरिकी उच्च अधिकारीले अमेरिका उत्तर कोरियासँग विना शर्त जहाँसुकै र जहिलेसुकै वार्ताको लागि तयार रहेको प्रतिक्रिया दिएका थिए । अमेरिकी निवर्तमान राष्ट्रपति डोनल्ड ट्रम्पले उत्तर कोरियासँग सुरु गरेको वार्ता प्रक्रिया उनकै कार्यकालमा स्थगित भएको हो । यद्यपि बाइडेनको कार्यकालमा दुई देशबीचको वार्ता अघि बढ्ने अपेक्षा गरिएको छ ।"
सर्वोच्चले केपी ओलीले गरेका घात र वेथिति खारेज गरेको छ : भीम रावल,"काठमाडौं : एमाले नेता भीम रावलले पार्टी अध्यक्ष एवम् प्रधानमन्त्री केपी ओलीले गरेका घात र बेथितिलाई सर्वोच्च अदालतले खारेज गरेको बताएका छन्। मंगलबार सर्वोच्च अदालतले प्रतिनिधिसभा विघटन गरेर कामचलाउ बनेको सरकारले मन्त्रिपरिषद् विस्तार गरेकोविरुद्ध अन्तरिम आदेश दिएपछि रावलले यस्तो टिप्पणी गरेका हुन्। नेता रावलले मन्त्रिपरिषद् विस्तारमा संविधानको मर्म, लोकतान्त्रिक मान्यता,पद्धतिमाथि गरिएको घात र बेथितिलाई अदालतले खारेज गरेको बताएका हुन्। उनले यो विषयले प्रधानमन्त्रीले नैतिकताको बोध गर्नुपर्नेसमेत उल्लेख गरेका छन्। आज सर्वोच्च अदालतको आदेशले काम चलाउ प्रम केपीबाट मन्त्रिपरिषद् विस्तारमा संविधानको मर्म, लोकतान्त्रिक मान्यता र जनउत्तरदायी पद्धतिमाथि गरिएको घात र बेथितिलाई खारेज गरेको छ, रावलले ट्वीटमा प्रश्न गर्दै भनेका छन्, के प्रमले राजनीतिक नैतिकताको बोध गर्नुहोला ?, सँगै उनले ओलीले मन्त्रिपरिषद् विस्तार गर्दा आफूले गरेको ट्वीटकोसमेत सम्झना गरेका छन्। मन्त्रिपरिषद् विस्तारविरुद्ध सर्वोच्चको अन्तरिम आदेश : २० मन्त्री जिम्मेवारीमुक्त (आदेशको पूर्णपाठ) विपक्षी पाँच दलको चार बुँदे संयुक्त विज्ञप्ति : राष्ट्र गम्भीर संकटतर्फ धकेलियो प्रधानमन्त्रीको गलत काम सर्वोच्चले सच्यायो : रामचन्द्र पौडेल देशलाई भड्खालोमा पुग्नबाट जोगाऔं : माधवकुमार नेपाल अदालतको आदेशमाथि योगेशको टिप्पणी : बुझ्नेलाई श्रीखण्ड नबुझ्नेलाई खुर्पाको बिँड अदालतको आदेशपछि बाबुरामले भने लम्पट बन्नेको आँखा खुलोस्"
अदालतको आदेशमाथि योगेशको टिप्पणी : बुझ्नेलाई श्रीखण्ड नबुझ्नेलाई खुर्पाको बिँड,"काठमाडौं : एमाले नेता योगेश भट्टराईले मंगलबारको अदालतको फैसलाले नेकपा (एमाले) एकतालाई जोड दिएको बताएका छन्। प्रधानमन्त्री केपी ओलीले प्रतिनिधिसभा विघटन गरेर चुनाव घोषणा गरेपछि विस्तार गरेको मन्त्रिपरिषद्विरुद्ध सर्वोच्च अदालतले अन्तरिम आदेश दिएपछि भट्टराईले यस्तो बताएका हुन्। भट्टराईले यो फैसलालाई एकताको पक्षमा उत्प्रेरणा मान्नुपर्ने बताए। बुझ्नुपर्नेका लागि एक पाठ भएको भन्दै उनले बुझ्नेलाई श्रीखण्ड र नबुझ्नेलाई यो फैसला खुर्पाको बिँड भएको बताएका हुन्। अदालतका पछिल्ला फैसलाले नेकपा एमालेको एकताको अपरिहार्यतालाई नै जोड गरे जस्तो लाग्छ मलाई त। एकताको पक्षमा उत्प्रेरणा नै मान्नु पर्छ। बुझ्नु पर्नेहरुलाई यो एउटा पाठ हो, भट्टराईले ट्वीटरमा लेखेका छन्, भन्छन नि बुझ्नेलाई श्रीखण्ड नबुझ्नेलाई खुर्पाको बिँड।"
आन्तरिक उडान खुला,"काठमाडौं : सरकारले आन्तरिक उडान खुला गरेको छ। ५० प्रतिशत नबढ्ने गरी सरकारले आन्तरिक उडान खुला गर्ने निर्णय गरेको हो। वायुसेवा कम्पनीले सामान्य अवस्थामा हुने उडानको संख्याको आधारमा उडान पाउनेछन्। स्वास्थ्यका मापदण्डको पूर्णा पालना हुनेगरी अर्को आदेश जारी नभएसम्मको लागि कुल उडान संख्याको ५० प्रतिशतमा नबढ्ने गरी आन्तरिक हवाई उडान सञ्चालन गर्ने व्यवस्था संस्कृति, पर्यटन तथा नागरिक उड्डयन मन्त्रालयले मिलाउने, सरकारले भनेको छ। सरकारले आन्तरिक उडान खुला गरेसँगै दुबई, दमाम, कुवेत, मस्कट, मलेसिया, कोरिया, जापान, चीनको छेन्दु, ग्वाङ्जाओको उडान खुला गरेको छ। सरकारले एकएक उडान भएको दोहा, स्तानबुलको उडानलाई बढाएर सातामा चारवटा हुने निर्णय गरेको छ।"
प्रधानमन्त्रीको गलत काम सर्वोच्चले सच्यायो : रामचन्द्र पौडेल,"काठमाडौं : प्रमुख प्रतिपक्षी दलका वरिष्ठ नेता रामचन्द्र पौडेलले सर्वोच्च अदालतले प्रधानमन्त्री केपी ओलीको असंवैधानिक कदमलाई सच्याएको बताएका छन्। प्रतिनिधिसभा विघटनपछि विस्तार भएको मन्त्रिपरिषद्विरुद्ध सर्वोच्चले अन्तरिम आदेश दिएपछि नेता पौडेलले यस्तो बताएका हुन्। पौडेलले संसारमा चुनाव घोषणा गरेको प्रधानमन्त्रीले सरकार विस्तार गर्ने उदाहरण नभएको भन्दै सर्वोच्चको यो निर्णयले सकारात्मक सन्देश दिएको बताएका छन्। संसारमा चुनाव घोषणा गरेको प्रधानमन्त्रीले सरकार विस्तार गर्ने उदाहरण कहीँ थिएन, सर्वोच्चको अन्तरिम आदेशपछि पौडेलले भने, प्रधानमन्त्री ओलीले संविधानविपरीत गरेको काम सच्याएर सर्वोच्चले संविधानको पक्षमा निर्णय गरेको छ। यो सकारात्मक शन्देश हो। ओलीको भ्याकेट निवेदनमाथिको सुनुवाइ सकियो, के आउला फैसला ? मन्त्रिपरिषद् विस्तारविरुद्ध सर्वोच्चको अन्तरिम आदेश : २० मन्त्री जिम्मेवारीमुक्त (आदेशको पूर्णपाठ) विपक्षी पाँच दलको चार बुँदे संयुक्त विज्ञप्ति : राष्ट्र गम्भीर संकटतर्फ धकेलियो"
"ओलीको भ्याकेट निवेदनमाथिको सुनुवाइ सकियो, के आउला फैसला ?","काठमाडौं : एमालेको दशौं राष्ट्रिय महाधिवेशन आयोजक समितिको कारवाहीलाई मान्यता नदिने सर्वोच्चको आदेशविरुद्ध परेको भ्याकेट निवेदनमाथिको सुनुवाइ सकिएको छ। अब फैसला आउन मात्रै बाँकी छ। एमालेको दशौं राष्ट्रिय महाधिवेशन आयोजक समितिको कारवाहीलाई मान्यता नदिने सर्वोच्च अदालतको अन्तरिम आदेश खारेजीको माग गर्दै नेकपा एमालेका अध्यक्ष एवम् प्रधानमन्त्री केपी शर्मा ओलीले सोमबार भ्याकेट निवेदन दिएका थिए । सर्वोच्च अदालतका न्यायाधीशद्वय डा आनन्दमोहन भट्टराई र हरिप्रसाद फुयालको संयुक्त इजलासमा भ्याकेट निवेदनमाथि सुनुवाइ भएको हो। यसअघि कर्णाली प्रदेशका प्रदेशसभा सदस्यहरु प्रकाश ज्वाला, नन्दसिंह बुढा, कुर्मराज शाही र अमरबहादुर थापालाई एमालेले ह्वीप उल्लंघन गरेको भन्दै कारबाही गरेको थियो । तर एमालेले गरेको सो कारवाहीलाई न्यायाधीश प्रकाशमान सिंह राउतको एकल इजलासले बदर गरिदिएको थियो । ओलीले भने केन्द्रीय कमिटीले निर्णय गरेर दशौं राष्ट्रिय महाधिवेशन आयोजक समिति गठन भएको र सो आयोजक समिति नै एमालेको आधिकारिक कार्यकारी कमिटी भएको दावी गर्दै उक्त आदेश खारेजीको माग गरेका छन्।"
ओलीको भ्याकेटपछि कर्णालीका चार सांसदलाई सर्वोच्चले बोलायो,"काठमाडौं : कर्णाली प्रदेशसभाका चार सांसादलाई पुनर्बहाली गरेको मुद्दामा प्रधानमन्त्री एवम् एमाले अध्यक्ष केपी ओलीले दिएको पुनरावलोकन निवेदन (भ्याकेट)मा सर्वोच्च अदालतले दुवै पक्षलाई बोलाएको छ। मंगलबार सार्वोच्च अदालतले ओलीले दिएको भ्याकेटमा दुवै पक्षलाई बोलाउन आदेश दिएको हो। न्यायाधीश डा आनन्दमोहन भट्टराई र हरि फुयाँलको इजलासले दुवै पक्षलाई बोलाउन आदेश दिएको हो। कर्णाली प्रदेशसभामा फ्लोरक्रस गरेर नेकपा (माओवादी केन्द्र)का मुख्यमन्त्री महेन्द्र बहादुर शाहीलाई विश्वासको मत दिएका चार सांसदलाई एमालेले निष्कासन गरेको थियो। पार्टीले निष्कासन गरेपछि सर्वोच्च अदालत पुगेका एमाले सांसद प्रकाश ज्वाला, नन्दसिंह बुढा, अम्मरबहादुर शाही र कुमृराज शाहीलाई सर्वोच्च अदालतले पुनर्बहाली गरिदिएको थियो। सर्वोच्चले जेठ २७ गते एमालेको दसौं महाधिवेशन आयोजक समितिले गरेको कारबाहीलाई अमान्य ठहर गरेपछि अध्यक्ष ओली भ्याकेट निवेदन लिएर अदालत पुगेका थिए।"
विपक्षी पाँच दलको चार बुँदे संयुक्त विज्ञप्ति : राष्ट्र गम्भीर संकटतर्फ धकेलियो,"काठमाडौं : विपक्षी पाँच दलले राष्ट्र गम्भीर संकटतर्फ धकेलिएको बताएका छन् । नेपाली जनताले कष्टपूर्ण संघर्षबाट प्राप्त गरेको उपलब्धि गुम्ने खतरा बढेको भन्दै पाँच दलले यस्तो बताएका हुन् । मंगलबार नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, एमाले वरिष्ठ नेता माधवकुमार नेपाल, जसपा अध्यक्ष उपेन्द्र यादव र राष्ट्रिय जनमोर्चाकी उपाध्यक्ष दुर्गा पौडेलले संयुक्त विज्ञप्ति सार्वजनिक गर्दै यस्तो बताएका हुन् । प्रधानमन्त्री र सरकारले जताततै हस्तक्षेप गर्ने, दबाब र धम्की दिने तथा संकीर्ण स्वार्थका लागि जस्तोसुकै काम पनि गर्ने बाटो अंगिकार गरेका छन्, विज्ञप्तिमा भनिएको छ, नेपाली जनताको कष्टपूर्ण संघर्षबाट प्राप्त उपलब्धिहरु नै गुम्ने हुन् कि भन्ने खतरा उत्पन्न भएको छ । राष्ट्र गम्भीर संकटतर्फ धकेलिएको छ । संयुक्त वक्तव्य (१) नेपालको संविधान अन्तर्गत सम्पन्न आम निर्वाचन पश्चात् नेपालको संविधान जारी भएसंगै देश राजनीतिक स्थायित्व सहित सङ्घीय लोकतान्त्रिक गणतन्त्रलाई सुदृढ गर्ने, कानूनी शासन र सुशासन, सामाजिक न्याय, समावेशिता, राष्ट्रिय हित एवम् जनताको समृद्धितर्फ अग्रसर हुनुको साँटो तीन वर्ष नबित्दै प्रतिगामी पाइला चाल्दै राजनीतिलाई अत्यन्त अस्थीर तुल्याउनुका साथै आन्दोलनका उपलब्धि र राष्ट्रिय हितमा आघात पुयाइएको छ । संविधानको सर्वोच्चताको उल्लङ्घन गरी स्वेच्छाचारी रुपमा प्रतिनिधि सभाको दुईदुई पटक विघटन, अध्यादेशद्वारा शासन सञ्चालन, संवैधानिक अंग लगायत राज्यका निकायहरुको दुरुपयोग, राजनीतिक दलहरुमा विभाजन, भ्रष्टाचार, परराष्ट्र सम्बन्ध र कूटनीतिमा विचलन र असन्तुलन तथा कोरोना संक्रमणको महामारीबाट जनतालाई सुरक्षा र राहत प्रदान गर्न असक्षमता एवम् बाढी, पहिरो र डुवान जस्ता प्राकृतिक विपद् व्यवस्थापनमा पूर्वतयारीको अभाव जस्ता कार्यसमेतले सरकारको अकर्मण्यता र गैरजिम्मेवारीपन देखिएको छ । (२) संवैधानिक सर्वोच्चता, शक्ति पृथकीकरण, कानूनको पालना र निर्धारित जिम्मेवारीको इमान्दार निर्वाह तथा राष्ट्र र जनताको सर्वोपरी हित लोकतान्त्रिक प्रणालीका मूलभूत मान्यता हुन् । जनताको सार्वभौमसत्ता र आफ्नोबारेमा नेपाली जनताले आफै निर्णय गर्ने पद्धतिलाई बलियो बनाउनकै लागि लामो, कठोर र बलिदानपूर्ण जनआन्दोलन र संघर्ष भएका हुन् । तर प्रधानमन्त्री र सरकारले जताततै हस्तक्षेप गर्ने, दवाव र धम्की दिने तथा संकीर्ण स्वार्थका लागि जस्तोसुकै काम पनि गर्ने बाटो अंगिकार गरेका छन् । नेपाली जनताको कष्टपूर्ण संघर्षबाट प्राप्त उपलब्धिहरु नै गुम्ने हुन् कि भन्ने खतरा उत्पन्न भएको छ । राष्ट्र गम्भीर संकटतर्फ धकेलिएको छ । (३) स्वतन्त्र न्यायपालिकालाई धम्क्याउने र लोकतन्त्रको मूल आधार निर्वाचनको निष्पक्षता सुनिश्चित गर्ने दायित्व रहेको निर्वाचन आयोगलाई नियन्त्रण गर्ने षडयन्त्र भइरहेको छ । निर्वाचन आयोगले विभिन्न राजनीतिक दलसम्बन्धी विवादमा कानूनी व्यवस्था, स्थापित मान्यता र परम्पराको निरन्तर उल्लंघन गर्दै निर्धारित जिम्मेवारी अनुरुप निष्पक्षरुपमा काम नगरी कानून र न्यायसंग असंगत व्यवहार प्रदर्शन गर्नु अत्यन्त चिन्ताको विषय हो । यस्तो कार्यले अन्ततः लोकतान्त्रिक अभ्यासमा नै आँच पुयाउँछ । यस्ता गलत गतिविधिहरु अविलम्ब बन्द गरिनुपर्छ । (४) अतः उक्त कुराहरुलाई ध्यानमा राख्दै नेपालको संविधान, लोकतन्त्र, संसद, राष्ट्रिय हितको रक्षा, कोराना महामारी र बाढी, पहिरो र डुबानको विपत्तिबाट जनताको सुरक्षा, उद्धार तथा पुनःस्थापना तथा जनताका अपेक्षा एवम् आवश्यकताप्रतिको जिम्मेवारीबोधका साथ संयुक्तरुपमा पाइला चाल्नैपर्ने अवस्था सिर्जना भएको छ । यस दिशामा एकताबद्धरुपमा अठोटका साथ अघि बढ्न हामी प्रतिबद्ध छौं । देश र जनताको सर्वोपरी हित, संविधान, लोकतन्त्र र कानूनी शासनको संरक्षण र सम्बद्र्धनको लागि आआफ्नो स्थानबाट सक्रिय भूमिका खेल्न हामी सम्पूर्ण जिम्मेवार राजनीतिक दल, नेता, कार्यकर्ता तथा विभिन्न तह, वर्ग, समुदाय र पेशाका जनमुदायमा हार्दिक आव्हान गर्दछौं । शेरबहादुर देउवा, सभापति नेपाली कांग्रेस पुष्पकमल दाहाल प्रचण्ड, अध्यक्ष  नेकपा (माओवादी केन्द्र) माधव कुमार नेपाल, वरिष्ठ नेता नेकपा (एमाले) उपेन्द्र यादव, अध्यक्ष जसपा, नेपाल दुर्गा पौडेल, उपाध्यक्ष राष्ट्रिय जनमोर्चा"
चीनमा क्रिप्टोकरेन्सी कारोबार प्रतिबन्धित,"चीनले डिजिटल मुद्रा क्रिप्टोकरेन्सीमाथि प्रतिबन्धलाई थप प्रभावकारी बनाउन बैंक र भुक्तानी सेवाहरूलाई यसको कारोबार रोक्न निर्देशन दिएको छ। गत शुक्रवार चीनले सिचुवान प्रान्तमा भइरहेको बिटकोइनको माइनिङ कार्यलाई रोक्न आदेश दिएपछि यो नयाँ निर्देशन दिएको हो। सोमबार बिटकोइनको मूल्य १० प्रतिशतले कम भएको थियो तर मंगलवार भने स्थिर भयो। एप्रिलमा प्रतिबिटकोइन ६३,००० अमेरिकी डलर पुगेको मूल्य अहिले त्यसको झन्डै आधा छ। सोमवार केन्द्रीय पीपल्स बैंक अफ चाइनाले हालै मुख्य बैंक र भुक्तानी सेवाहरूलाई बोलाएर क्रिप्टोकरेन्सीको कारोबारमा कडाइ गर्न निर्देशन दिएको बताएको हो। एग्रिकल्चरल बैंक अफ चाइनाले केन्द्रीय बैंकको निर्देशन पालना गर्दै क्रिप्टोकरेन्सी माइनिङ र कारोबारजस्ता गैरकानुनी गतिविधिलाई रोक्न सबै ग्राहकको खाताको परीक्षण गर्ने बताएको छ। पोस्टल सेभिङ बैंकले पनि किप्टोकरेन्सी कारोबार नगर्ने बताएको छ। मोबाइल र अनलाइन भुक्तानी सेवा अलिपेले गैरकानुनी क्रिप्टोकरेन्सी कारोबार रोक्न निरीक्षण प्रणाली विकास गर्ने बताएको छ। गत वर्ष विश्वभरि उत्पादन भएको ६५ प्रतिशत बिटकोइन चीनमा माइनिङ गरिएको थियो। केम्ब्रिज विश्वविद्यालयको अध्ययनले सिचुवान प्रान्त दोस्रो सबैभन्दा बढी बिटकोइन माइनिङ हुने स्थान भएको देखाएको थियो। बिटकोइन माइनिङमा कम्प्युटरको धेरै प्रशोधन शक्ति र ऊर्जा आवश्यक पर्छ। गत महिना चीनको मन्त्रिपरिषद् स्टेट काउन्सिलले वित्तीय जोखिम नियन्त्रण गर्ने अभियान अन्तर्गत क्रिप्टोकरेन्सी कारोबार रोक्ने बताएको थियो।"
देशलाई भड्खालोमा पुग्नबाट जोगाऔं : माधवकुमार नेपाल,"काठमाडौं : एमाले वरिष्ठ नेता एवम् पूर्वप्रधानमन्त्री माधवकुमार नेपालले देशलाई भड्खालोमा पुग्नबाट समयमै जोगाउन लोकतान्त्रिक र परिवर्तनकारी शक्ति एक हुनुपर्ने बताएका छन्। सरकार र पार्टीको पदको दुरुपयोग गरेर पार्टी अध्यक्ष एवम् प्रधानमन्त्री केपी ओलीले पटकपटक गलत निर्णय गर्दाको स्थितिले राम्रो परिणाम नदिएको भन्दै यस्तो बताएका छन्। नेता नेपालले गल्तीलाई स्वीकार गर्दै पार्टीलाई एकतावद्ध बनाएर राष्ट्रको गरिमा उचो राख्न तथा संविधान, गणतन्त्र र नेपाली जनताको हितका लागि सबै सकारात्मक सोच हुने एक हुनुपर्ने उनको भनाइ छ। नेता नेपालले गलत निर्णयको खबरदारी गर्दै आएको र गरिरहने भन्दै यस्तो बताएका हुन्। हामीले गलत कार्यको खबरदारी गर्दै आएका थियौं र छौं। एकताबद्ध पार्टी र आन्दोलन बनाउन लागौं साथै नेपाल राष्ट्रको गरिमा ऊँचो राख्न तथा संविधान, गणतन्त्र र नेपाली जनताको हितको रक्षा गर्न सम्पूर्ण वामपंथी ,लोकतान्त्रिक र परिवर्तनकारी सकारात्मक शक्तिहरू एक हौं, नेता नेपालले भने, मुलुकलाई भड्खालोमा पुग्नबाट समयमै जोगाऔं। नेता नेपालले सामाजिक सञ्जालमार्फत् धारणा सार्वजनिक गर्दै एमालेलाई तहसनहस गरेर गलत बाटो अगाल्दाको परिणाम सिंगो देश र पार्टीसँगै जनताले भोगेको बताएका छन्। संसदमा झण्डै दुई तिहाई बहुमतका साथमा बलियो सरकार बनेको थियो १ जनचाहना अनुसार इतिहासमै सबैभन्दा ठूलो कम्युनिष्ट पार्टी 'नेकपा' बनेको थियो।तर, संसद्, सरकार र पार्टी ९नेकपा० साथै नेकपा (एमाले)लाई तहसनहस गरेर गलत बाटो अंगाल्दाको परिणाम सिंगो देश सहित पार्टी र जनताले भोग्दैछन्, नेता नेपालले फेसबुकमा लेखेका छन्, सरकार र पार्टीको पदको दुरुपयोग गरेर पटक पटक गलत निर्णय गर्दै जाने स्थितिले पार्टी, देश र कसैलाई गन्तब्यमा पुर्याउँदैन र राम्रो परिणाम दिँदैन।"
चापाकोटको नीति तथा कार्यक्रम : हवाइ मैदान निर्माणदेखि कृषि र पर्यटन प्राथमिकता,"स्याङजा : चालु आर्थिक वर्षमा चापाकोट नगरपालिकाले वडा नं २ र ८ स्थित मच्चेडाँडामा हवाईमैदान बनाउन डीपीआर तयार पार्न नीति तथा कार्यक्रममा उल्लेख गरेको छ। नगरपालिकाको ९ औं नगरसभामा नीति तथा कार्यक्रम सार्वजनिक गर्दै नगरप्रमुख शिवकुमार गिरीले हवाईमैदान निर्माणका काम थालनीदेखि स्वास्थ्य, कृषि र पर्यटनलाई प्राथमिकतामा राखेको जनाए। वडा नं १, २ र ३ मा कागती खेती, ४ मा मेन्था र सीताके च्याउ, ५ मा सुन्तला, ६ र ७ मा केरा र ८, ९ र १० मा आलुको पकेट क्षेत्रको रुपमा विकास गर्ने नीति बनाइएको छ। नगरबासीलाई आलुमा आत्मनिर्भर बनाउने र सुन्तलीटारमा आलु भण्डारणचिस्यान केन्द्र निर्माण गर्ने, सबै वडामा पशु आहार कार्यक्रम लागू गर्ने, किसानलाई गाईभैंसी पालनतर्फ आकर्षित बनाउन भैंसी ब्याएपछि किसानलाई नगद एक हजार प्रदान गर्ने गरी कार्यक्रम ल्याइएको छ। नगरका अस्पताल तथा स्वास्थ्य चौकीमा सरकारी मापदण्ड अनुसारको औषधिको व्यवस्था, सामुदायिक स्वास्थ्य इकाइ पूर्वाधारको विकास, प्रत्येक वडामा वर्थिङ सेन्टर, चापाकोट र दार्शिङ अस्पताललाई एकएक वटा एम्बुलेन्स, प्रत्येक वर्ष आवश्यकता अनुरुपका घुम्ति स्वास्थ्य शिविरहरु सञ्चालन गर्ने नीति अवलम्बन गरिएका छन्। पर्यटकीय तथा धार्मिकस्थलका संरक्षण र प्रवद्र्धन, पदमार्ग निर्माण, पुराना मठ मन्दिर संरक्षण गरी पर्यटन प्रवद्र्घनको लागि होमस्टेको स्थापना र सञ्चालन गर्ने नीति लिइएको छ। पर्यटन प्रर्वद्र्धनमा जोड दिने, रामडाँडालाई विशेष पर्यटन क्षेत्रको रुपमा विकासगरी पर्यटन गुरु योजनाको बनाउने, राधाकृष्ण मन्दिर, शिव मन्दिर मणिमुकुन्देश्वर लगायतका सबै धार्मिक स्थलहरुलाई समेटेर उत्तर गंगाधामको रुपमा विकास गर्ने, कालीगण्डकी नदीमा जल यातायात सेवा विस्तार गर्ने निती तथा कार्यक्रममा समावेश छन्। यसैगरी, फोहोरमैला व्यवस्थापन केन्द्र, विकासे भौतिक पूर्वाधार निर्माण, कर्मचारी, दलित, महिला, अपांग, जनजातीका क्षमता अभिबृद्धी र जेष्ठ नागरिकका स्वास्थ्य उपचारका पक्षमा नीति तथा कार्यक्रममा उल्लेख छ। मौलिकहक अन्र्तगत न्यूनतम आधारभूत आवश्यकता परिपूर्ती गर्दै कोरोना संक्रमणले सिर्जित संकटको सामना गर्दै कोरोना नियन्त्रणमुखी कार्यक्रम र नगरबासीको स्वास्थ्यका लागि आवश्यक सबै उपाय अवलम्बन गर्ने नीति लिएको छ। पडाडी जिल्लाको तराई हो चापाकोट नगरपालिका। समथर, फराकिला र प्रर्याप्त पानी र सिंचाइका कारण यहाँ अन्न र फलफूल उत्पादन अत्यन्त राम्रो हुन्छ। धान, मकै र गहुँ, दाल, आप, लिचि, केरा, कटहर यहाँका मुख्य उत्पादन हुन। पछिल्लो समय मौसमी तथा बेमौसमी तरकारीतर्फ किसानको आकर्षण बढेको छ। दलहन र तेलहन खेती पनि राम्रो हुन्छ। खुल्ला र पाटा परेका ठूल्ठूला हरियाली फाँट र तीनै फाँटलाई कालीगण्डकी नदीले फेरो हालेर बगेको छ। केही बर्षअघि यही कालीगण्डकीमा जलयात्रा परिक्षण गर्दा सफलता मिलेको थियो। जसका कारण यहाँ कृषि तथा धार्मिक पर्यटकीय गन्तब्य बनाउन र स्वदेशी तथा विदेशी पर्यटक भित्रयाउने दीर्घकालिन योजना अनुरुप नगरपालिकाले हवाईमैदानको डीपीआर बनाउने काममा अग्रसरता देखाएको प्रमुख गिरीको भनाइ छ।"
ह्युम पाइपभित्र अड्किएर दुई बालकको मृत्यु,दार्चुला : महाकाली नगरपालिका ४ बंगाबगडको लास्कुखोलामा ह्युम पाइपभित्र अड्किएर दुईजना बालकको मृत्यु भएको छ । मृत्यु हुनेमा व्याँस गाउँपालिका ४ घर भइ हाल खलंगा बस्दै आएका १७ वर्षीय प्रकाश खत्री र दुहुँ गाउँपालिका ४ ब्रह्मदेव घर भइ खलंगा आर्मी गेट नजिक बस्दै आएका १२ वर्षीय रमित कुवर रहेको जिल्ला प्रहरी कार्यालय दार्चुलाका प्रहरी प्रमुख डीएसपी मनोहर भट्टले बताए। महाकाली लोकमार्गको दार्चुला तिंकर सडकअन्तर्गत निर्माणाधीन लास्कुखोलाको मोटरवल पुलभित्र राखिएको ह्युम पाइपमा अड्किएर दुवैजनाको मृत्यु भएको हो । गर्मीको समयमा नदीमा पौडी खेल्ने क्रममा उनीहरु बगेर ह्युम पाइपभित्र अड्किका हुन् । निरन्तर वर्षाका कारण निर्माणाधिन पुलभित्र ह्युम पाइप राखेर नदी खुलाइएको थियो । पौडी खेल्ने बेला दुवै बालक बगेर पाइनभित्र अड्किका थिए। ह्युमपाइपभित्र अड्किएर मृत्यु भएका बालकलाई जेसीभीले निकालिएको जिल्ला प्रहरी कार्यालय दार्चुलाले जनाएको छ ।
बर्दियाका ५ वर्षीय बालकले पाए अभिभावक,गुलरिया : शनिवार बर्दियाको गुलरिया नगरपालिका वडा नम्बर ८ स्थित अलपत्र अवस्थामा फेला परेका ५ वर्षीय बालकलाई अभिभावकको जिम्मा लगाइएको छ। प्रहरीले फेला पारेको बालकलाई गुलरिया नगरपालिकाको सेवा केन्द्रमा राखिएको थियो। सोमबार बर्दियामा फेला परेका ५ वर्षीय बालककको अभिभावक खोजिँदै शीर्षकको समाचार अन्नपूर्ण पोस्ट् अनलाइनमा छापिएको थियो। सेवा केन्द्रमा आश्रित ५ वर्षीय बालकका बुवा गुलरिया नगरपालिका वडा नम्वर २ निवासी सुरतबहादुर गुरुङलाई बच्चा जिम्मा लगाइएको जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीले बताए। बाँसगढीस्थित रोजगारी गर्दै आएका गुरुङकी श्रीमती अर्कैसँग बिहे गरेर गएकाले बालक हजुरआमासँग घरमै बस्दै आएका छन्। प्रहरी लगायत विभिन्न मिडियामार्फत अभिभावको खोजी भएपछि तत्काल अभिभावक पनि फेला परेको एसपी कार्कीको भनाइ छ।
सरकारलाई सर्वोच्चका पाँच झापड : पाइलैपिच्छे न्यायालयमा प्रश्न,"काठमाडौं : सरकारका पछिल्ला हरेक कदम र निर्णय न्यायालयबाट पराजित हुन थालेका छन्। संकटमा रहेको वर्तमान सरकारले न्यायलयबाट निरन्तर प्रहारको सामना गर्नुपरेको छ। सर्वोच्च अदालतका पछिल्ला पाँचवटा आदेशले सरकार अप्ठ्यारोमा मात्रै परेको छैन, उसको नीति र नियतमाथि पनि गम्भीर प्रश्न खडा भएको छ। सांसद पद खारेज भएका माओवादीका सातजनालाई मन्त्री बनाउने निर्णयको खारेजीदेखि पदमुक्त प्रदेश सांसदको पुनरवहाली, नागरिकता अध्यादेश, बालुवा, गिटी र ढुंगाको निकासी गर्ने बजेटको नीति र मन्त्रिपरिषद् विस्तारमा रोकजस्ता महत्वपूर्ण आदेश सर्वोच्च अदालतबाट भएका छन्। यी सबै आदेशले सरकारको वैधानिकतामाथि पनि प्रश्न उठाएका छन्। एमाले अध्यक्षसमेत रहेका प्रधानमन्त्री केपी ओलीले बनाएको दसौँ राष्ट्रिय आयोजक कमिटी पार्टीको आधिकारीक संरचना नभएको ठहर गर्दै त्यो कमिटिको निर्णय पनि मान्य नहुने भन्दै सर्वोच्ले सुनाएको निर्णयले एमालेको आन्तरिक राजनीतिलाई समेत तरंगित गरेको थियो। मन्त्रिपरिषद् विस्तारमा रोक लगाउने मंगलबारको फैसला सर्वोच्चले प्रहार गरेको ठूलो झापड हो। यसले प्रधानमन्त्री ओलीको राजनीतिक र नैतिक दुवै हैसियतमाथि प्रश्न उठाएको छ। यसले जनता समाजवादी पार्टीको विभाजित हैसियतमा रहेको महन्थ ठाकुर र राजेन्द्र महतोसँगको सत्ता साझेदारीसमेत संकटमा परेको छ। सरकारको वैधानिकतामाथि सर्वोच्चमा प्रश्न विचराधिन रहेको अवस्थामा ओलीले जसपाका १२ जनालाई समेटेर मन्त्रिमण्डल विस्तार गरेका थिए। पछि थपिएका २० मन्त्रीहरू स्वत पदमुक्त भएर अब ५ जना मात्र कायम रहेका छन्। ओलीलाई प्रधानमन्त्रीमा निरन्तरता दिने राष्ट्रपतिको निर्णय, ओलीकै सिफारिसमा भएको प्रतिनिधिसभाको विघटन र चुनावको घोषणाविरुद्धको रिटउपर सर्वोच्चको संवैधानिक इजलासमा बहस भइरहेको छ। संविधानको धारा ७६ को उपधारा ३ अनुसार प्रतिनिधिसभाको सबैभन्दा ठूलो दलको संसदीय दलको नेताको हैसियतमा प्रधानमन्त्रीमा पुन :नियुक्त भएका ओलीले विश्वासको मत नलिइकन वैकल्पिक सरकार गठन गर्न राष्ट्रपतिलाई आग्रह गरेका थिए। राष्ट्रपतिले ओली र विपक्षी नेता शेरबहादुर देउवा दुवैको दाबी खारेज गरेपछि त्यसैदिनको मध्यरातमा संसद् विघटन गरेर चुनावको घोषणा गरिएको थियो। ओली कामचलाउ हैसियतमा, विस्तार गर्ने अधिकार छैन काम चलाउ हैसियतमा रहेका प्रधानमन्त्री ओलीले गरेको मन्त्रिपरिषद् विस्तारमा समेत सर्वोच्च अदालतले पूर्णविराम लगाइदिएको छ। सर्वोच्चले सोमबार सुनाएको अन्तरिम आदेशमा काम चलाउ हैसियतमा रहेका ओलीसँग मन्त्रिपरिषद् विस्तार र थप गर्ने अधिकार नरहेको उल्लेख गरेको छ। आदेशमा भनिएको छ, 'तत्काल कायम रहेका प्रधानमन्त्रीले सामान्य अवस्थाको प्रधानमन्त्रीले जस्तो मन्त्रिपरिषद विस्तार गर्ने, थप गर्न सक्ने भनी संविधानको कुनै पनि धारामा उल्लेख नभएको र धारा ७७ (३) ले साविककै मन्त्रिपरिषदले कार्य सञ्चालन गर्ने भनी किटान गरिरहेको अवस्थामा   रुपमै मन्त्रिपरिषदको विस्तार गर्ने वा थप गर्ने अधिकार प्रधानमन्त्रीमा रहेको देखिँदैन आदेशमा भनिएको छ ।यो फैसलापछि सरकार थप संकटमा परेको छ। माओवादी छोड्ने सातजनाको मन्त्री खोसियो जेठ ६ गते सर्वोच्च अदालतले माओवादी केन्द्रले बर्खास्त गरेका सात जना गैरसांसदलाई मन्त्री बनाउने ओलीको निर्णय उल्टाइदिएको थियो। पूर्व माओवादीका सात मन्त्री सर्वोच्चको अन्तरिम आदेशपछि पदमुक्त भएका थिए। उनीहरूको नियुक्ति संविाधनको भावना विपरित भएको ठहर गर्दै प्रधानन्यायाधीश चोलेन्द्रशम्शेर जबराको एकल इजलासले निवेदनको टुगो नलाग्दासम्म मन्त्रीको हैसियतमा कुनै पनि काम नगर्न गर्न नदिन अन्तरिम आदेश दिएको थियो। फागुन २३ को सर्वोच्चको फैसलाले साविककै हैसियतमा एमाले र माओवादी केन्द्रलाई ब्यूँताइदिएपछि गृहमन्त्री रामबहादुर थापा बादल, उर्जामन्त्री टोपबहादुर रायमाझी, उद्योगमन्त्री लेखराज भट्ट, शहरी विकासमन्त्री प्रभु साह, श्रममन्त्री गौरीशंकर चौधरी, खानेपानीमन्त्री मणि थापा र खेलकुदमन्त्री दावा लामा माओवादी छोडेर एमालेतिर लागेका थिए। माओवादीको निर्णयअनुसार उनीहरूको सांसद पद खारेज भएपछि ओलीले राजीनामा दिन लगाएर उनीहरूलाई वैशाख ३१ गते पुन: मन्त्री बनाइएको थियो। संघीय संसदको सदस्य नभएको व्यक्तिलाई मन्त्री नियुक्त गर्न सकिने व्यवस्था संविधानको धारा ७८(१) मा छ । तर यसरी नियुक्त मन्त्रीले सपथ ग्रहण गरेको मितिले ६ महिनाभित्र संघीय संसदको सदस्यता प्राप्त गर्नुपर्ने हुन्छ । सदस्यता प्राप्त नगरे पुनः मन्त्रीमा नियुक्त गर्न अयोग्य हुने व्यवस्था छ । सर्वोच्चले गैर सांसदलाई मन्त्रीमा नियुक्त गर्ने कदम संविधानको मुल र्म र भावनाको विपरित देखिएको ठहर गरेको थियो। जसपालाई खुसी पार्न ल्याइएको नागरिकता अध्यादेश रोकियो जनता समाजवादी पार्टीको महन्थ ठाकुर र राजेन्द्र महतो पक्षसँग सत्ता साझेदारीका डिलअनुसार जारी गरिएको नागरिकतासम्बन्धी अध्यादेश पनि सर्वोच्चले रोक लगाएको छ। त्यही अध्यादेश जारी गर्ने सर्तमा महन्थ र महतो जसपाबाट विभाजित हैसियतमा सरकारमा सहभागी हुन तयार भएका थिए। सर्वोच्च अदालतको संवैधानिक इजलासले जेठ २८ गते नेपाल नागरिकता (पहिलो संशोधन) अध्यादेश २०७८ को कार्यान्वयनमा रोक लगाउन अन्तरिम आदेश जारी गरेको थियो। अध्यादेशविरुद्ध परेको रिट निवेदनको अन्तिम किनारा नलागेसम्म उक्त अध्यादेश कार्यान्वयन नगर्ननगराउन तथा यथास्थितिमा राख्न आदेश भएको छ। यसप्रकार विवादित अध्यादेशको विषय र जारी गरिएको समयसन्दर्भसमेत नेपालको संविधानको धार ११४ अनुकूल भएनभएको विषय विचारणीय बन्न आएको छ। विवादित अध्यादेश पछि संघीय संसद्बाट यदि पारित हुन नसकेको स्थितिमा सो अध्यादेशबमोजिम वितरित नेपाली नागरिकताको प्रमाणपत्रको विषयमा कानुनी जटिलता पैदा हुने अवस्थासमेत रहने देखिन्छ। यसप्रकारको विषयमा संघीय संसदबाट विधेयक पारित भई निर्माण भएको ऐनबाट नै आवश्यक व्यवस्था मिलाउनु उपयुक्त हुन्छ। यो नै कानुन निर्माणको नियमित संवैधानिक प्रक्रिया पनि हो, आदेशमा लेखिएको छ, यसरी सुविधा सन्तुलनका दृष्टिले हेर्दा अहिले नै अध्यादेश कार्यान्वयन गर्नुको न्यायिक औचित्य देखिएन। नागरिताजस्तो दुरगामी महत्वको संवेदनशील विषयलाई सत्ता साझेदारीको हिस्सा बनाएर हतारमा अध्यादेश जारी गरेको भन्दै विपक्षी तथा नागरिकस्तरबाट समेत यसको चर्को विरोध भएको थियो। यसलाई संसद्मै वृहत् छलफल गरेर कानुन बनाउनुपर्ने सुझाव दिइएको थियो। वालिग भएका जन्मसिद्धका सन्तानले सहज रुपमा वंशजको नागरिकता पाउने व्यवस्था गर्न सरकारले जेठ ९ मा अध्यादेश जारी गरेको थियो। जसपाले आफ्नाो मागको सम्बोधन भएको उल्लेख गर्दै अध्यादेशको स्वागत गरेको थियो। चुरे दोहनको लाइसेन्समा रोक ढुंगा गिट्टी बालुवालगायतका पदार्थको उत्खनन् र निकासी गर्नका लागि सरकारले बजेटमार्फत ल्याएको नीतिगत व्यवस्थामा सर्वोच्च अदालतले रोक लगाइदिएको छ। सरकारले बजेटमार्फत ल्याएको यो व्यवस्था कार्यान्वयन नगर्न सर्वोच्चले गत असार ४ गते अन्तरिम आदेश दिएको छ । सरकारले गरेको नीतिगत व्यवस्थाले चुरे दोहनलाई छुट दिएको भन्दै यसको खारेजीका लागि सर्वोच्च अदालतमा रिट निवेदन परेका थिए । ती रिट निवेदनमाथि प्रधानन्यायाधीश चोलेन्द्रशम्शेर जबराको अध्यक्षताको संवैधानिक इजलासमा भएको प्रारम्भिक सुनुवाइपछि अन्तरिम आदेश जारी गरेको हो । संवैधानिक इजलासमा न्यायाधीशहरू दीपककुमार कार्की, मीरा खडका, हरिकृष्ण कार्की र विश्वम्भरप्रसाद श्रेष्ठ छन्। संसद् विघटनबारे सर्वोच्चले सरकारसँग माग्यो कारण माओवादी छोडेर एमाले बनेका गैर सांसद सात मन्त्रीको पद सर्वोच्चले गर्यो खारेज कर्णालीका पदमुक्त चार सांसदको पुनर्वहाली मन्त्रिपरिषद् विस्तारविरुद्ध सर्वोच्चको अन्तरिम आदेश : २० मन्त्री जिम्मेवारीमुक्त (आदेशको पूर्णपाठ) बजेटमा सरकारले व्यापार घाटा कम गर्न ढुङ्गा, गिट्टी, बालुवा निकासी गर्ने नीतिगत व्यवस्था गरेर प्रकृति दोहनलाई खुल्ला गर्ने प्रयास गरेपछि सबैतिरबाट यसको चर्को विरोध र आलोचना भएको थियो। राजनीतिक दल, विज्ञ तथा नागरिकस्तरबाट यसको चर्को विरोध तथा आलोचना भएको छ।जेठ १५ गते अध्यादेशमार्फत अर्थमन्त्री विष्णु पौडेलले पेस गरेको बजेट वक्तव्यको वाणिज्य शीर्षकमा १९९ नम्बरको बुँदामा 'वातावरणीय प्रभाव मूल्याङ्कनको आधारमा खानीजन्य ढुङ्गा, गिट्टी, बालुवा निकासी गरी व्यापार घाटा न्यूनीकरण गरिनेछ' उल्लेख छ। २०७१ साउनदेखि चुरे क्षेत्रमा ढुङ्गा, गिट्टी निकासी सरकारले रोक लगाएको थियो। तर लुकीछिपी यो धन्दा हुँदै आएको छ। लुकीछिपी हुँदै आएको यो धन्दालाई खुलेयाम गर्न सरकारले बजेटमार्फत लाइसेन्स दिएको भन्दै यसलाई खारेज गर्न नागरिकस्तरबाट माग भएको थियो। प्रकृति दोहन खुल्ला गर्ने सरकारको नीतिले चुरेको वातावरणीय सन्तुलन विथोलिएर गम्भीर संकट आउने चिन्ता विज्ञहरूले व्यक्त गरेका छन्। आयोजक कमिटी अवैधानिक, प्रदेश सांसदको पुनरवहाली सर्वोच्च अदालतले प्रधानमन्त्री केपी ओलीले गठन गरेको दसौँ राष्ट्रिय आयोजक कमिटी वैधानिक संरचना नभएको ठहर गर्दै त्यसको कामकारबाही मान्य नहुने निर्णय गरेको छ। जेठ २७ गते कर्णाली प्रदेशका चार सांसदलाई पुनर्बहाली गर्न अन्तरिम आदेश दिएको थियो। 'दसौँ राष्ट्रिय आयोजक कमिटी नेकपा एमालेको पार्टीको आधिकारीक संरचना होइन । राजनीतिक दल सम्बन्धी ऐन, २०७३ को दफा ३२ अनुसार दल त्याग सम्बन्धी विषयमा कारवाही गर्दा सम्बन्धित दलको केन्द्रीय समितिले मात्र कारवाही गर्न सक्ने व्यवस्था छ । पार्टीको विधान र राजनीतिक दल सम्बन्धी ऐनले नचिनेको संरचनाबाट गरिएको निर्णय वदरभागी छ,' अदालतको आदेशमा भनिएको छ । न्यायाधीश प्रकाशसिंह राउतको इजलासले बिहीबार सांसदहरू प्रकाश ज्वाला, कुर्मराज शाही, नन्दबहादुर बुढा र अमरबहादुर थापालाई पुनर्बहाली गर्न अन्तरिम आदेश दिएको हो।पार्टीको ह्वीप विपरीत मुख्यमन्त्री महेन्द्रबहादुर शाहीलाई फ्लोर क्रस गरेर भोट दिएको आरोपमा नेकपा एमाले महाधिवेशन आयोजक कमिटीले उनीहरूलाई बर्खास्त गरेको थियो। पार्टीको केन्द्रीय कमिटीले कारबाही गर्नुपर्नेमा महाधिवेशन आयोजक कमिटीले गरेको कारबाही नमिल्दो देखिएकाले पुनर्बहालीको आदेश दिइएको सर्वोच्चले जनाएको छ।उनीहरूले वैशाख ३ गते शाहीलाई फ्लोर क्रस गरी विश्वासको मत दिएका थिए। वैशाख १४ मा कारबाहीमा परेपछि सर्वोच्च अदालतमा निवेदन दिएका थिए।"
फिलिपिन्सका जनतालाई राष्ट्रपतिको चेतावनी: खोप लगाउ नत्र जेल पठाउनेछु !,"मनिला: फिलिपिन्सका राष्ट्रपति रोड्रिगो दुतेर्तेले कोभिड १९ विरुद्धको खोप लगाउन नमान्ने नागरिकलाई जेल पठाउने चेतावनी दिएका छन् । फिलिपिन्समा ठूलो संख्यामा नागरिकहरुले कोरोनाको खोप लगाउन तयार नभइरहँदा उनले यस्तो चेतावनी दिएका हुन् । दुतेर्तेले सोमबार भनेका छन् ""या त कोभिड विरुद्धको खोप लगाउनू नत्र जेल जान तयार हुनु ।"" फिलिपिन्समा हालसम्म कोभिड १९ का कारण २३ हजार जनाको मृत्यु भइसकेको छ । महामारी टास्क फोर्सका अधिकारीहरुसँगको बैठकलाई सम्बोधन गर्दै उनले यस्तो चेतावनी दिएका हुन् । कोभिड विरुद्धको खोपलाई स्वच्छिक भनेर अधिकारीहरुले अभिव्यक्ति दिइरहँदा राष्ट्रपति दुतेर्तेले भने त्यसको विपरीत कडा चेतावनी दिएका हुन् । बैठकमा उनले जनताहरुलाई खोप लगाउनुपर्ने नत्र खोप लगाउन तयार नहुने नागरिकलाई पक्राउ गरेर जेलमा पठाउने बताए । दुतेर्तेले विगतमा पनि यस्तै विवादास्पद अभिव्यक्ति दिँदैआएका थिए । चर्को आलोचनाका बावजुद उनले आम रुपमा रंगभेदी तथा साम्प्रदायीक अभिव्यक्ति दिने गरेका छन् ।"
जेष्ठ नागरिकलाई तत्काल दोस्रो डोज खोप उपलब्ध गराउन सर्वोच्चको अन्तरिम आदेश,काठमाडौं : सर्वोच्च अदालतले ६५ वर्षमाथिका जेष्ठ नागरिकलाई तत्काल कोरोनाविरुद्धको दोस्रो डोज खोप लगाउने व्यवस्था गर्न अन्तरिम आदेश जारी गरेको छ। न्यायाधीश ईश्वरप्रसाद खतिवडाको मंगलबारको एकल इजलासले जेष्ठ नागरिकले दायर गरेको रिटमा सरकारका नाममा यस्तो आदेश जारी गरेको हो। जेष्ठ नागरिक अर्जुनराज गिरीले महिला बालबालिका तथा जेष्ठ नागरिक मन्त्रालयलाई विपक्षी बनाइ सर्वोच्च अदालतमा सोमबार रिट दायर गरेका थिए। उनीहरुले कोरोनाविरुद्धको पहिलो डोज खोप लगाएका तर दोस्रो डोज नपाएपछि सर्वोच्च पुगेका थिए। गत फागुन २३ गते प्रधानमन्त्री केपी शर्मा ओलीले खोप लगाएर ज्येष्ठ नागरिकका लागि खोप अभियान सुरु भएको थियो । ज्येष्ठ नागरिकलाई भारतीय कम्पनी सेरम इन्ष्टिच्युटले उत्पादन गरेको कोभिशिल्ड खोप दिइएको थियो । तर १२ हप्ताभित्र दोस्रो डोज खोप दिनुपर्ने भएपनि पहिलो डोज खोप लगाएका साढे १३ लाख ज्येष्ठ नागरिकले दोस्रो डोज खोप लगाउन पाएका छैनन्। भारतीय कम्पनीले खोप नदिएपछि सरकारले बेलायतबाट अक्सफोर्ड एस्ट्राजेनेकाले विकास गरेको खोप ल्याएर ज्येष्ठ नागरिकलाई दिने बताउँदै आएको छ । तर कहिले आउने टुंगो भने छैन।
सिंहलाई सप्तरी ल्याउने तयारी : लागुऔषध र दोहरो नागरिताको मुद्दा चलाउने,विराटनगर : सुनसरीको धरानमा ब्राउन सुगरसहित पक्राउ परेका राजकुमार सिंहमाथि दोहरो नागरिकता लिएको प्रमाण सप्तरी प्रहरीले फेला पारेको छ । केही महिना अगाडि प्रतिबन्धित लागुऔषध ब्राउन सुगरसहित पक्राउ परेका सिंहले दोहरो नागरिकता लिएको पुष्टि भएपछि सप्तरी प्रहरीले करागारवाटै बयानका लागि सप्तरी ल्याउने तयारी गरेको हो । उनी अहिले सुनसरीको झुम्का कारागारमा पूर्वपक्षको लागि रहेका छन् । भारतमा गएर सप्तरी प्रहरीले भारतीय नागरिक भएको प्रमाण संकल्न गरेपछि बयानका लागि ल्याउन लागेको हो । प्रहरीका प्रमुख राजेन्द्रप्रसाद धमलाले दोहरो नागरिकता सम्बन्धी अनुसन्धान अन्तिम चरणमा रहेको जानकारी दिए । कोभिडले गर्दा सिंहलाई ल्याउन नसेको प्रहरी प्रमुख धमलाले बताए । भारतबाट भारतीय नागरिक भएको सवै प्रमाण संकलन भइसकेको उनको भनाइ छ । मंसिर १९ गते सुनसरीको धरानमा ७७ ग्राम ब्राउन सुगरसहित पक्राउ परेका सिंह भारतीय नागरिक हुँदाहुँदै नेपाली नागरिक भएको प्रमाण सप्तरी प्रहरीले भारतमा नै गरेर ल्याएको बताइएको छ । सिंह सप्तरीको तत्कालीन पकरी गाविस२ निवासी भनिए पनि उनको नेपाली नागरिकता नै किर्ते रहेको रहस्य बाहिर आएपछि सप्तरी प्रहरीले सुरु गरेको अनुसन्धानमा भारतीय नागरिक रहेको प्रमाण फेला परेको पाइएको हो । सप्तरी प्रहरी स्रोत अनुसार दोहोरो नागरिकताको छानबिन गर्न एक टोली विरपुर थाना पुगेको थियो । विरपुर थानका एस एच ओ (सिनियर हाउस अफिसर) राजेशकुमार मण्डलले भिमनगरस्थित रहेको थानाका सव इन्सेपेक्टर शत्रुधनप्रसाद साहको नेतृत्वमा गएको टोलीले उनको गाउँमा पुगेर सोधपुछ गरेको थियो। सप्तरी प्रहरी सई जयप्रकाश साहको नेतृत्वमा सिंह भारतीय नागरिक भएको प्रमाण जुटाउन वीरपुर पुगेको थियो । भारतमा रहेको घरमा सोधपुछको क्रममा सिंहकी पहिलो श्रीमती कान्ती साहसँग समेत सोधपुछ गरिएको बताइएको छ। सोधपुछको क्रममा साह स्वर्गीय रामबालक सिंहको चार छोरामध्ये कान्छो छोरा भएको र भारतमा समेत नागरिक भएको सबै प्रमाण भेटिएको हो । सिंह भारतीय नागरिक हुनु र भारतमा पनि उनको आपराधिक पृष्ठभूमी नै रहेको अनुसन्धानबाट खुलेपछि सप्तरी प्रहरी भारतीय प्रहरीसँग सहयोग मागेको थियो । इलाका प्रहरी कार्यालय धरानले बा १५ च ९०८८ नम्बरको स्कारपियोमा रहेका बेला सिंहलाई ७७ ग्राम ब्राउन सुगरसहित पक्राउ गरेको थियो । बिहारको भीमनगरका स्थायी बासिन्दा सिंह बिहारमा हत्या र लुटपाटका घटनामा जेल परेका थिए। उनी जेलबाट रिहा भएपछि अन्य मुद्दामा समेत समातिने डरले नेपाल प्रवेश गरेको हो। उनको नाममा त्यहाँ ३२०८२९७२१८५६ को आधार कार्डसमेत जारी रहेको छ। त्यहाँको मतदाता नामावलीमा समेत सिरियल नम्बर ११६ मा रामवालक सिंहको छोरा राजकुमार सिंह उल्लेख रहेको छ। पक्राउ परेका सिंहको साथबाट बरामद् भएको उनको सवारीचालक अनुमति पत्रमा रहेको नेपाली नागरिकता प्रमाणपत्रको नम्बरका आधारमा उनको नागरिकता किर्ते भएको खुलेको हो । नेपाली नागरिकता नम्बर २०७३९३११३ उल्लेख रहेको छ भने ठेगाना सप्तरी जिल्लाको तत्कालीन पकरी गाविस वडा नम्बर २ रहेको छ। तर उक्त नम्बरको नेपाली नागरिकता प्रमाणपत्र जिल्ला प्रशासन कार्यालय सप्तरीबाट जारी नै नभएको देखिन्छ। जिल्ला प्रशासन कार्यालय सप्तरीमो २०७३९३११३ नम्बरको नेपाली नागरिकता सप्तरीबाट जारी नभएको पाइएपछि प्रहरीले भारतीय प्रहरीको सहयोग लिएको हो। सवारीचालक अनुमति पत्रमा ठेगाना तात्कालीन पकरी गाविस २ सप्तरी रहे पनि उक्त ठाउँमा सिंह थरका एकजना पनि नरहेको स्थानीयको भनाइ छ। ब्राउन सुगरसहित पक्राउ गरिएका तथा सप्तरीबाट जारी भएको भनिएको किर्ते नागरिकताधारी राजकुमार सिंह बिहारको सुपौल जिल्ला अन्तर्गत वसन्तपुर प्रखण्डको भिमनगर पञ्चायतका बासिन्दा रहेको प्रहरीले प्रमाण सप्तरी प्रहरीले भेटेको छ । बिहारको भिमनगरमा स्थायी बासिन्दा सिंह बिहारमा हत्या र लुटपाटका घटनामा जेल परेका थिए। उनी जेलबाट रिहा भएपछि अन्य मुद्दामा समेत समातिने डरले नेपाल प्रवेश गरेका हुन्। नेपाल आएपछि उनले किर्ते नेपाली नागरिकता मात्र बनाएनन्। नेपालमै विवाहसमेत गरेका छन्। उनको यो दोस्रो विवाह हो। भण्डावारीका कांग्रेस नेतृ तारा पौडेलको छोरी रन्जु पौडेलसँग दोस्रो विवाह गरेका सिंह पछिल्लो समय सुनसरीको इनरुवालाई पछिल्लो पटक कर्मभूमी बनाएर बसेका हुन् । रन्जुसँग विवाह गरेपछि उनले पहिलो श्रीमतीलाई अलपत्र छोडेका छन्। सप्तरी जिल्लाको ठेगाना देखाएर किर्ते नागरिकता बनाएका भारतीय नागरिक राजकुमार सिंहले सुनसरीको इनरुवामा कपडा पसल खोले पनि अन्य प्रतिबन्धित व्यवसायसमेत गर्दे आएको र सोही क्रममा गत मंसिर १९ गते ब्राउन सुगरसहित धरानबाट पक्राउ परेका हुन्। उनले विभिन्न प्रतिबन्धित व्यवसाय गर्दे नेपालमा करौडौको सम्पति नेपालमा जोडेको समेत खुलेको छ। सुनसरी जिल्ला सरकारी वकिल कार्यालयले उनको नागरिकता शंका लागेर सप्तरी प्रहरीलाई नागरिकताको धानबिन गर्न जानकारी दिएपछि प्रहरीले आवश्यक अनुसन्धान सुरु गरेको बताएको छ। उनको नागरिकतामा सप्तरीको तात्कालीन पकरी गाविस२ भनेर ठेगाना देखिएपछि त्यसबारे खोजी थाल्दा सिंहको नागरिकता नै किर्ते रहेको रहस्य उजागर भएको हो ।
एप्पल ट्याबलेट कम्प्युटर विश्व बजारमा अग्रस्थानमा,"एप्पल इलेक्ट्रोनिक्स ट्याब्लेट कम्प्युटर विश्व बजारमा अग्रस्थानमा पर्न सफल भएको छ । यस्तै सामसुङ इलेक्ट्रोनिक्सले ट्याब्लेट दोस्रो स्थान ओगट्न सफल भएका छन् । २१ औं काउन्टरपोइन्ट रिसर्चद्वारा ट्याब्लेट मार्केटबारे प्रकाशित बजार अनुगमन विवरणमा विश्वव्यापी ट्याब्लेट कम्प्युटरको बजार अघिल्लो वर्षको तुलनामा यो बर्ष ५३ प्रतिशतले वृद्धि भएको जानकारी गराइएको छ । गत वर्ष ट्याब्लेट बजारको वृद्धि दर १९ प्रतिशत थियो । यो बर्षको पहिलो त्रैमासिक रिपोर्ट अनुसार एप्पलले विश्वव्यापी ट्याब्लेट बजारको ३७ प्रतिशत हिस्सा ओगटेको छ भने सामसुङले २० प्रतिशत बजार पाएको छ । चिनियाँ टेलिकम कम्पनी हुवावेको ट्याब्लेट उत्पादनले गत बर्ष ११ प्रतिशत बजारसहित तेस्रो स्थान ओगटेकोमा यो बर्ष उक्त स्थान कायम राखेपनि बजार पहुँचमा मात्रै पाँच प्रतिशत स्थान रहेको अध्ययन रिपोर्टमा उल्लेख गरिएको छ। अमेरिकी सरकारले ठूलो संख्यामा चिनियाँ इलेक्ट्रोनिक्स, टेलिकम्युनिकेशन र हुवावेलगायत ड्रोन कम्पनीलाई कालोसूचीमा समावेश गरेका कारण हुवावेको बजारमा निकै गिरावट आएको हो । कम्पनीलाई कालोसूचीमा समावेश गरिएपछि यसले अमेरिकी कम्पनीहरूको स्वामित्वको प्याटेन्ट र स्रोत प्रविधिहरू साथै अमेरिकी प्रबिधि समावेश गर्ने अंशहरू खरीद गर्न सक्दैन । यसबाहेक कालोसूचीमा रहेका कम्पनीहरू सूचीकृत हुन सक्दैनन् । स्मार्टफोन र ट्याब्लेटको पार्ट्स पाउन नसक्दा हुवावेले नयाँ उत्पादनहरुलाई बजारमा ल्याउन सक्दैन। सामसुङको ग्यालक्सी ट्याब एससेभेन लाइट हालै युरोपका धेरै देशहरूमा लोकप्रिय बनेको छ । ग्यालक्सी ट्याब एससेभेन लाइट उत्तरी अमेरिकी, यूरोपेली मुलुकहरूका शैक्षिक संस्थामाझ लोकप्रिय बनेको छ ।"
सकियो नेपालअमेरिका अन्तर्राष्ट्रिय चलचित्र महोत्सव,"काठमाडौं : नेपालअमेरिका अन्तर्राष्ट्रिय चलचित्र महोत्सव सोमबारबाट सकिएको छ। महोत्सव १७ देखि २० जुनसम्म भर्चुअल रुपमा सञ्चालन गरिएको थियो। महोत्सवमा राजेशप्रसाद खत्रीले निर्देशन गरेको जुलुङ्गो (स्केरक्रो)ले लघु फिल्मतर्फको उत्कृष्ट जुरी अवार्ड जितेको छ। त्यस्तै लघु फिल्मतर्फ कै प्याट हेवुड र जेमिल मेगिनिसको चलचित्र ग्रामर्सीले पनि अवार्ड हात पारेको छ। त्यस्तै रामदास कदावल्लुरको फिल्म मन्नु : स्प्राउट्स अफ एन्डुरेन्स ले स्पेसल जुरी मेन्सन अवार्ड पाएको छ। त्यस्तै सोफिया अलावीको फिल्म सो ह्वाट इफ गोट्स डाइ ले पनि स्पेसल जुरी मेन्सन अवार्ड प्राप्त गरेको छ। उत्कृष्ट एक्सपेरिमेन्टलको जुरी अवार्ड लोरी फेल्करकको स्पोटेनस ले प्राप्त गरेको छ। त्यस्तै उत्कृष्ट फिचर फिल्मको जुरी अवार्ड आइएम सफोकेटिङ, दिस इज माइ लास्ट फिल्म अबाउट यू ले हात पारेको छ। लेमोह्याङ जेरिमाया मोसेजद्धारा निर्देशित यही फिल्मले महोत्सवमा ग्रान्ड जुरी अवार्ड प्राप्त जितेको छ। आयोजक नेपालअमेरिका फिल्म सोसाइटीका अध्यक्ष पूर्णसिंह बराइलीका अनुसार महोत्सवमा नेपाललगायत १४ देशका ३० वटा चलचित्र निःशुल्क रुपमा प्रदर्शन गरिएको थियो। कोभिड महामारीका बाबजुद हामीले भर्चुअल्ली भएपनि फेस्टिभल सफल गराएका छौं। दर्शक, चलचित्रकर्मी र कलाका प्रेमीहरुबाट राम्रो प्रतिक्रिया मिलेको छ, उनले भने। प्रदर्शन भएका चलचित्रबारे दर्शक र चलचित्र निर्मातानिर्देशक तथा कलाकारसँग छलफल कार्यक्रम पनि आयोजना गरिएको महोत्सवका निर्देशक युवाकर राजकर्णिकारले बताए। समापन कार्यक्रम तथा प्यानल छलफल सामाजिक सञ्जलमार्फत प्रत्यक्ष प्रसारण गरिएको थियो। महोत्सवको निर्णायक मण्डलमा रम्यता लिम्बु, अमेरिकाबाट सपना शाक्य, रिबेका बिसमान्ते, निना स्ट्रिच्क, रिता मेहर र पोर्सिया कोब थिए। कोरोना महामारीका कारण २०२० को महोत्सव स्थगित भएता पनि साउथ एसियन फिल्म फेस्टिभलहरुको नेटवर्कमा कोसाफको आयोजना भएको थियो।"
विपद् प्राधिकरणको टोली र विशेषज्ञसँग सभामुख सापकोटाको छलफल,"काठमाडौं : सभामुख अग्निप्रसाद सापकोटाले विपद् प्राधिकरणको टोली र विशेषज्ञसँग छुट्टाछुट्टै छलफल गरेका छन्। सभामुख सापकोटाको सचिवालयका अनुसार सभामुख सापकोटाले मंगलबार विपद् प्राधिकरणको टोली र आइतबार विशेषज्ञसँग छुट्टाछुट्टै छलफल गरेका हुन्। छलफलमा सभामुख सापकोटाले यसबर्ष मनसुनको सुरुआतसँगै देशका विभिन्न जिल्लामा आएको बाढी, पहिरो र डुबानबाट भएको क्षति र प्रतिकार्यका सम्बन्धमा राष्ट्रिय विपद् जोखिम न्यूनिकरण तथा व्यवस्थापन प्राधिरकणको टोली र सम्बन्धित क्षेत्रका विशेषज्ञसँग छुट्टाछुट्टै छलफल गरेका हुन्। छलफलमा प्राधिकरणका प्रमुख कार्यकारी अनिल पोखरेलसहितको टोलीले सिन्धुपाल्चोक, मनाङ्लगायत देशका विभिन्न स्थानमा बाढी पहिरो र डुबानले पुर्याएको मानवीय र भौतिक क्षति र प्राधिकरणबाट भइरहेका प्रतिकार्यकाबारे सभामुख सापकोटालाई जानकारी दिए। सो अवसरमा उनले विपद्ग्रस्त क्षेत्रमा अल्पकालीन, मध्यकालीन र दीर्घकालीन योजना अनुसार कार्य अगाडि बढाउनु पर्नेमा जोड दिए। सभामुख सापकोटाले विपत्तिबाट समस्यामा परेकालाई यथासक्य छिटो सम्बोधन गर्न र सबै भन्दा धेरै समस्या भोग्नु परेको सिन्धुपाल्चोकमा छुट्टै युनिट बनाएर काम अघि बढाउन सुझाव दिएका छन्। सभामुख सापकोटाले यसअघि आइतबार सिंहदरबारस्थित कार्यकक्षमा विपद् व्यवस्थापनसँग सम्बन्धित विज्ञहरुसँग छलफल गरेका हुन्। देशभर र मूलतः सिन्धुपाल्चोकमा हालैको मनसुनजन्य विपत्तिबाट भएको क्षति, प्रभाव, पुनर्स्थापना एवं पूर्व तयारीका विषयमा केन्द्रीत सो छलफलका सहभागीले नेपालका ७७ जिल्ला मध्ये भूगोल र मौसमका हिसाबले सिन्धुपाल्चोक निकै जोखिममा रहेको जानकारी गराउँदै अलग्गै योजना बनाएर काम गर्नु उपयुक्त हुने सुझाव दिएका छन्। विज्ञहरुले पूर्व तयारीका लागि पूर्व सूचना प्रणालीको विकास, जोखिम अध्ययन गरी पहिरो, नदि नियन्त्रणका क्षेत्रमा तत्काल काम सुरु गर्नुपर्ने धारणा राखेका छन्। सिन्धुपाल्चोकमा विपद् व्यवस्थापनको नमुनायोग्य काम गरी देशका अन्य स्थानमा पनि सो विधि लागू गर्न सकिने उनीहरुको सुझाव थियो। छलफलमा विज्ञ डागंगालाल तुलाधर, डाहरिकृष्ण श्रेष्ठ, डारञ्जनकुमार दाहाल, डाकृष्ण देवकोटा र डारविनराज निरौला सहभागी थिए। सापकोटाले मंगलबार नै सिन्धुपाल्चोकका प्रमुख जिल्ला अधिकारी अरुण पोखरेलसँग जिल्लाको पछिल्लो अवस्थाका बारेमा जानकारी लिएको सभामुखका प्रेस विज्ञ श्रीधर न्यौपानेले जानकारी दिए।"
"१६ हजार ९१३ नमूना परीक्षणमा ४५ सय २२ मा संक्रमण पुष्टि, ४९ सय ५४ संक्रमणमुक्त",काठमाडौं : १६ हजार ९१३ वटा नमूना परीक्षण गराउँदा ४ हजार ५२२ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा परीक्षण गराएका १२ हजार २०४ नमूनाको पीसीआर र ४ हजार ५०९ नमूनाको एन्टिजेन विधिबाट परीक्षण गराउँदा सो संख्यामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा ४ हजार ९५४ जना संक्रमणमुक्त भएका छन्। मन्त्रालयका अनुसार पछिल्लो २४ घन्टामा कोरोनाबाट थप ४१ जनाको मृत्यु भएको छ।
दुई प्रहरी जवान पुरस्कृत,"विराटनगर : कार्य सम्पादन मूल्यांकनका आधारमा मोरङमा कार्यरत दुईजना प्रहरी जवान पुरस्कृत भएका छन् । नेपाल प्रहरीका जवान राजेशकुमार यादव र ट्राफिक प्रहरी जवान लोकबहादुर कार्की जेठ महिनामा प्रदेशकै उत्कृष्ट हुँदै पुरस्कृत भएका हुन् । प्रहरीको मनोवल उच्च बनाउँदै अपराध नियन्त्रण, अनुसन्धान एवं ट्राफिक व्यवस्थापनमा महत्वपूर्ण भूमिका निर्वाह गरेवापत उनीहरुलाई उत्कृष्ट घोषित गर्दै पुरस्कृत गरिएको हो । प्रदेश १ प्रहरी कार्यालय विराटनगरले नगर प्रहरी कार्यालय विराटनगरमा कार्यरत यादवलाई जेठ महिनाको सर्वोत्कृष्ट प्रहरी घोषित गरेको हो । जघन्य प्रकृतिका अपराधका फरार प्रतिवादीलाई पक्राउ, चोरी तस्करी नियन्त्रण लगायतमा उनी अब्बल देखिएका छन् । भन्सार छली, अवैध चोरी निकासी तथा पैठारीका सामान नियन्त्रणमा लिने तथा आम नागरिकमा सुरक्षाको अनुभूति हुने गरी प्रहरीको छवि उच्च बनाउनेजस्ता प्रशंसनीय कार्य गरेकाले उनलाई कार्यसम्पादन मूल्यांकनका आधारमा २०७८ साल जेठ महिनाको सर्वोत्कृष्ट प्रहरी (वेस्ट पुलिस अफ दी मन्थ) घोषणा गरिएको प्रदेश १ का प्रहरी प्रमुख डीआईजी ईश्वरबाबु कार्कीले जानकारी दिए । प्रदेश १ प्रहरी कार्यालयले प्रदेशभरी कार्यरत प्रहरी कर्मचारीमध्येबाट प्रत्येक महिना सर्वोत्कृष्ट प्रहरी छनोट गर्ने गर्छ । सर्वोत्कृष्ट हुने प्रहरीलाई पुरस्कृत गर्दै उनीहरुले गरेको उत्कृष्ट कार्यविवरणसहितको फ्लेक्स प्रिन्ट प्रदेश प्रहरी कार्यालय विराटनगरमा निर्माण गरिएको स्तम्भ तथा प्रदेशअन्तर्गत रहेका क स्तरसम्मका इलाका प्रहरी कार्यालयहरुमा एक महिनासम्म राख्ने गरिएको छ । त्यस्तै जिल्ला ट्राफिक प्रहरी कार्यालय संखुवासभा दरबन्दी भएर मोरङमा कार्यरत ट्राफिक जवान लोकबहादुर कार्की जेठ महिनाको उत्कृष्ट घोषित भएका छन् । प्रदेश १ ट्राफिक प्रहरी कार्यालय इटहरीले कार्कीलाई कार्य सम्पादनका आधारमा जेष्ठ महिनाको उत्कृष्ट घोषित गरेको हो । विभागीय नीति निर्देशन बमोजिम व्यवसायिक ढंगबाट ट्राफिक जनचेतनामूलक प्रशिक्षणमा उल्लेखनीय भूमिका खेलेका कारण कार्कीलाई उत्कृष्ट घोषित गर्दै पुरस्कृत गरिएको प्रदेश १ ट्राफिक प्रहरी प्रमुख एसपी सञ्जीव शर्मा दासले जानकारी दिए ।"
मन्त्रिपरिषद् विस्तारविरुद्ध सर्वोच्चको अन्तरिम आदेश : २० मन्त्री जिम्मेवारीमुक्त (आदेशको पूर्णपाठ),"काठमाडौं : सर्वोच्च अदालतले मन्त्रिपरिषद विस्तारविरुद्ध अन्तरिम आदेश दिएको छ। वरिष्ठ अधिवक्ता दिनेश त्रिपाठीले दायर गरेको रिटमाथि मंगलबार सर्वोच्चले अन्तरिम आदेश दिएको हो। यो आदेशसँगै प्रतिनिधिसभा विघटनपछि प्रधानमन्त्री केपी ओली नेतृत्वको सरकारमा सहभागी भएका २० मन्त्रीको पद गुमेको छ। प्रतिनिधिसभा विघटनपछि मन्त्रिपरिषद् विस्तार भएको भन्दै दायर गरेको रिटमाथि मंगलबार प्रधानन्यायाधीश चोलेन्द्रशमशेर राणा र न्यायाधीश प्रकाशकुमार ढुंगानाको संयुक्त इजलासले मन्त्रिपरिषद् विस्तारको निर्णय तत्काल कार्यान्वयन नगर्न अन्तरिम आदेश दिएको हो। अन्तरिम आदेशसँगै अब सरकारमा पाँच मन्त्री मात्र रहने भएका छन् । प्रतिनिधिसभा विघटन भएपछि प्रधानमन्त्री ओलीले एमाले प्रवेश गरेको पूर्वमाओवादी समूह, जसपा महन्थ ठाकुर समूहका नेता सरकारमा सहभागी भएका थिए । प्रधानमन्त्री ओलीले प्रतिनिधिसभा विघटनपछि जेठ १७ गते मन्त्रिपरिषद् विस्तार गरेका थिए । जहाँ जसपाको तर्फबाट उपप्रधानमन्त्रीसहित १२ मन्त्री र दुई राज्यमन्त्रीले शपथ लिएका थिए । त्यसैगरी ओलीले जेठ २७ गते गृहमन्त्री खगराज अधिकारीसहित सात मन्त्री नियुक्त गरेका थिए । सर्वोच्चको अन्तरिम आदेशसँगै ओली सरकारमा सहभागी उपप्रधानमन्त्री राजेन्द्र महतो, रघुवीर महासेठसहित २० मन्त्रीको पद गुमेको छ । उपप्रधानमन्त्री तथा अर्थमन्त्री विष्णु पाैडेल यथावत रहेका छन् । यो आदेशसँगै अब सरकारमा प्रधानमन्त्री ओलीसँगै अर्थमन्त्री पाैडेल, शिक्षामन्त्री कृष्णगोपाल श्रेष्ठ, कानुनमन्त्री लिलानाथ श्रेष्ठ, भौतिक पूर्वाधारमन्त्री बसन्तकुमार नेम्वाङमात्रै बहाल रहने भएका छन् । (यसअघि २१ मन्त्री पदमुक्त भनेर लेखिएको समाचार पूर्णपाठ प्राप्त भएपछि सच्याइएको छसम्पादक)"
एमाले एकतामा संशय,"काठमाडौं : नेकपा एमालेको एकतामा पुनः संशय उत्पन्न भएको छ। संस्थापन पक्षले कर्णालीका प्रदेश सभा सदस्यको पुनर्वाहालीको विषयमा पुनरावलोकन गरेको विषयलाई लिएर माधव पक्षले प्रश्नचिन्ह खडा गरेको छ। मुख्यमन्त्री महेन्द्रबहादुर शाहीले विश्वासको मत लिने क्रममा माधव नेपाल पक्षका एमाले प्रदेश सभा सदस्य प्रकाश ज्वाला, कुर्मराज शाही, अम्मरबहादुर थापा र नन्दसिंह बुढाले फ्लोर क्रस गरेर विश्वासको मत दिएका थिए। गत जेठ ३० गते न्यायाधीश प्रकाशमानसिंह राउतको इजलासले एमाले महाधिवेशन आयोजक कमिटीको निर्णयका आधारमा गरिएको कारबाही बदर गर्दै उनीहरूको पुनर्बहाली गरेको थियो। चारमध्ये ३ सांसद माओवादी नेतृत्वको कर्णाली सरकारमा मन्त्री छन्। एमालेका संस्थापन पक्षले कारबाही गरेका कर्णाली प्रदेशका ४ जना सांसदलाई पुनर्बहाली गर्ने सर्वोच्च अदालतको आदेशविरुद्ध पुनरावेदन निवेदन (भ्याकेट) दर्ता गरेको छ।अध्यक्ष केपी शर्मा ओलीले अन्तरिम आदेश बदर गर्न माग गर्दै सर्वोच्चमा पुनरावलोकन निवेदन दिएका छन्। निवेदनमा एमालेको केन्द्रीय कमिटी नै महाधिवेशन आयोजक कमिटीमा रुपान्तरण भएकाले केन्द्रीय कमिटीको अधिकार प्रयोग गर्न बाधा नपर्ने जिकिर गरिएको छ। असन्तुष्ट नेता माधवकुमार नेपालले एमाले संस्थापन पक्षले पार्टीलाई एकता भंग गर्ने दिशामा लग्न खोजेको आरोप लगाएका छन्। सोमबार फेसबुकमार्फत उनले कर्णाली प्रदेशका सांसद्हरूमाथि विधानविपरीत गरिएको कारबाहीलाई अदालतले उल्ट्याएपछि फेरि भ्याकेटमा जाने निर्णयबाट पार्टीलाई एकता भंग गर्ने दिशामा लग्न खोजिएको प्रस्ट बुझ्न सकिने उल्लेख गरेका छन्। नेपालले पार्टी एकता बचाउन अधिकतम लचक भएर प्रस्तुत हुँदा त्यसलाई कमजोरीका रूपमा लिइएको जस्तो देखिएको टिप्पणी गरेका छन्। 'स्थायी कमिटीका नेतामाथि कथित कारबाही, फेरि उहाँहरूसँगै वार्ता पनि गर्ने दोहोरो चरित्रले विभिन्न संका उब्जाएकै थियो' उनले भनेका छन्, 'जिम्मेवार भएर पार्टी एकता बचाउन अधिकतम लचक भएर प्रस्तुत हुँदा त्यसलाई कमजोरीका रूपमा लिएको जस्तो देखियो।' नेपालले अनौपचारिक वार्ता र संवादलाई रणनीतिका रूपमा प्रयोग गर्नेहरू र एकता विरोधी तत्वहरूसँग सावधान हुन सबैको ध्यानाकर्षण गराएका छन्। संस्थापन पक्षका एक नेताका अनुसार सहमतिको खाका तयार गर्ने क्रममा कांग्रेस सभापति शेरबहादुर देउवालाई प्रधानमन्त्री बनाउन अदालतमा गरिएको हस्ताक्षर फिर्ता गर्ने नगर्ने विषयमा मतभिन्नता रहँदै आएको थियो। देउवालाई प्रधानमन्त्रीमा समर्थन र सर्वोच्च अदालतमा रिट निवेदन संसद् र लोकतन्त्र जोगाउनका लागि चालिएको कदम भएको र प्रधानमन्त्रीले संसद् विघटनप्रति आत्मालोचना गरेर फिर्ता लिनुपर्ने अडान माधव पक्षका केही नेताले लिएपछि वार्तामा दरार उत्पन्न भएको हो। पार्टी जेठ २ को अवस्थामा फर्किएपछि देउवालाई प्रधानमन्त्री बनाउन दिएको समर्थन र रिट निवेदन स्वत : निष्प्रभावी हुने तथा एमालेकै यो सरकारको संवैधानिक निरन्तरताको पक्षमा क्रियाशिल हुने भन्ने संस्थापनको प्रस्तावमा माधव पक्षले अड्को थापेको छ। असार ९ गते अघि नै एकताको प्रक्रिया नसकिएमा एमालेको एकता हुनेमा संका गर्न थालिएको छ। योभन्दा अघि एमाले एकबद्ध भएर जानुपर्ने दबाब छ। दोस्रो तहका नेताको एकता प्रयास अहिले अठ् यारो अवस्थामा पुगेको छ। पछिल्लो समयमा पनि माधव पक्षका घनश्याम भुसालबाहेक नेता एकताको प्रयासमा लागिरहेका छन्। दुवै पक्षका अतिवादी धारहरू पहिल्यैदेखि एकताका पक्षमा नभएको स्वयम संवादमा रहेका नेताहरूले बताउँदै आएका थिए। माधव पक्षको अतिवादी धार नयाँ पार्टी बनाउने गृहकार्यमा नै लागि सकेको छ। वरिष्ठ नेता झलनाथ खनालले गरेका एकताको आह्वान पनि माधव पक्षका नेताले प्रायोजित भन्दै टिप्पणी गरेका थिए। एमाले भ्याकेटमा गएपछि नेपालले भने, एकता भंग गर्ने दिशामा लग्न खोजियो"
म्यान्मारमा बालबालिका निसाना,"म्यान्मार : म्यान्मारको सैनिक शासकले हत्याको निसाना बालबालिकालाई बनाएको छ। गत फेब्रुअरीको सैन्य कूयता ७३ निर्दाेष बालबालिकाले सुरक्षाकर्मीको गोलीबाट ज्यान गुमाएका छन्। देशभर सैन्य सत्ताको बन्दुकले ती बालबालिकाहरूको हत्या भएको राष्ट्रिय एकता सरकार (एनयूजी)ले पुष्टि गरेको छ। सैनिक सत्ताद्वारा मारिएका बालबालिका कुनै प्रदर्शनमा सहभागी थिएनन्। उनीहरू घरआँगनमा खेल्दाखेल्दै ताकेरै गोली हानिएको थियो। जुन्ता शासकले हत्या गरेका बालबालिकामध्ये ६३ बालक र ९ बालिका छन्। एक जनाको पहिचान खुल्न सकेको छैन। पछिल्लो सैन्य कब्जायता देशभर ८ सय ७० स्वतन्त्र नागरिकको हत्या भएको छ। प्रजातन्त्रका समर्थकमाथि सैन्य शासकको बन्दुक निधारमा ताकिने क्रम रोकिएको छैन। यो म्यान्मारमा वर्षांैदेखि भोग्दै आएको कहाली लाग्दो कालोकथा हो। तर, सैनिकको गोलीले अबोध बालबालिका समेत यसपालि सुरक्षित बनेका छैनन्। प्रजातन्त्र पुनःस्थापना लागि अग्रसर आन्दोलन दबाउन जुन्ता शासक सके अभिभावक, नसके निर्दोष सन्तानमाथि गोली चलाइरहेको छ। जताततै त्रासमा बाँचिरहेका छन् बालबालिका। सैनिकको आतंकले निराश छन् बुबाआमा। एनयूजीले ७३ बालबालिका मारिएको प्रतिवेदन सार्वजनिक गरे तापनि मिन्टाप, कनी र दिमसोलगायत स्थानमा सैनिकले हत्या गरेकाहरूको संख्या यकिन छैन। अझ थप हुने आँकलन छ। जातीय मुठभेड भएका ठाउँमा सैन्य हवाई हमलाबाट थुप्रै बालबालिकाले ज्यान गुमाएका छन्। तर, चासो कुनै निकायको देखिँदैन। सन् १९८८ को जनआन्दोलनमा समेत दर्जनौं बालबालिकाले ज्यान गुमाउनुपर्यो। तत्कालीन अवस्थामा अभिभावकमा सैनिक त्रासले सीमा नाघिसकेको त्यो आन्दोलनका अग्रजहरू बताउँछन्। अघिल्लो सैन्य शासनमा दुईजना युवाहरूको मृत्यु र केहीको पक्राउपछि कमै नागरिक प्रदर्शनमा जान्थें। तर, यसपल्ट अवस्था त्यसो रहेन। दिनहुँ हुने आन्दोलनले अभिभावक र उनका सन्तान सैनिकको तगारो बनिरहेका छन्। आफू र आफ्ना बालबालिका जतिनै मृत्युको घेरामा भए पनि त्रास साम्राज्य खडा हुन नदिने, जुसुकै परिस्थितिमा पछि नहट्ने म्यान्मालीको अठोट छ। सैनिकले सत्ता कायम गर्न निर्दोष बालबालिकामाथि बन्दुक पड्काइरहेको छ। छिमेकीहरू मर्माहित छन्। स्वतन्त्र नागरिकहरू युद्व मैदानमा ढलिरहेका छन्। दुःखद् दृश्य सात वर्षीय खिन म्यो छिट जब बुवाको काखमा खेलिरहेका थिए त्यसैबेला सैनिकले गोली ठोकी हत्या गर्यो। सत्ताको उन्मादमा म्यान्माली सेना गाउँटोलमा छापा मार्दै खिन म्योछिट्को घरसम्मै पुगेको थियो। सैन्य खानतलासीका क्रममा अतालिएकी म्यो दौडिँदै बुबाको काखमा घुस्रिएका थिए। तर, सेनाले बाबुलाई गोली ताक्दै फायर गरेपछि काखमा रहेको खिन म्योको पेटमा लाग्यो। उनी बुवाको काखमा रुँदै छटपटाइरहे। तर, उनलाई उद्धार गर्न कोही अघि बढेनन्। अन्ततः रगतले लतपत्तिएका खिन म्योको बुवाकै काखमा निधन भयो। भन्छन् तानाशाहको आँखा हँुदैन। मन पनि हुँदैन। न त भावना हुन्छ, न त संवेदना नै। खिन जस्तै १८ वर्षमुनिका ७३ निर्दोष बालबालिकाले ज्यान गुमाए भने लाखौं बालक डरमा बाँचिरहेका छन्। अघिल्लो साता कचिन राज्यको ग्रामीण भेगमा आफ्नो घरमा खेलिरहेकी ९ वर्षे बालिकाको सेनाकै गोलीले मृत्यु भयो। सुरक्षाकर्मीले टोलमा अन्धाधुन्ध आक्रमण थालेपछि भागाभाग मच्चियो। सबै भागे। ती ९ वर्षीय बालिका भाग्दै गर्दा लडिन् र ज्यान गुमाइन्। उत्तरी छिन राज्यको टेदिममा सैनिकले बम बिस्फोट गराउँदा १० वर्षीय बालकको मृत्यु भयो। १० वर्षे अर्का एक घाइते छन्। बालबालिका सैनिक निसानामा परेपछि मानव अधिकारवादी र राजनीतिज्ञले आपत्ति जनाएका छन्। मानव अधिकारकर्मी आङ मायो मिनले भने, सबैलाई थाहा छ, हाम्रा सन्तानहरू सुरक्षित छैनन्। जतिसुकै बेला पनि मारिन सक्छन्। दैनिकजसो हिंसा भइरहेको छ। उनीहरूको बाँच्न पाउने अधिकार तानाशाही शासकले खोसिरहेको छ। सैन्य सरकारले बालबालिकाहरूलाई जानजानी हत्या गरेका घटनाले मानव अधिकार उल्लंघन मात्रै नभई गम्भीर अपराध गरेको समानता म्यान्मारका संस्थापक प्रमुख तथा वकिलले बताएका छन्।"
टोक्यो ओलम्पिक्सका लागि दर्शक संख्या निर्धारण,"स्वास्थ्य अधिकारीहरूको चेतावनीका बावजुद जापान २०२० ओलम्पिक्सका खेलहरू हुने स्थानमा दश हजारसम्म जापानी प्रशंसकलाई सहभागी हुन दिइने भएको छ। विदेशी दर्शकहरूमाथि पहिल्यै प्रतिबन्ध लगाइसकिएको छ तर आयोजकहरूका अनुसार खेल हुने स्थानको क्षमताभन्दा ५० प्रतिशत नाघ्न नदिई घरेलु दर्शकलाई उपस्थित हुन दिइनेछ । दर्शकहरूलाई चिच्याउन अथवा ठूलो स्वरमा बोल्न दिइनेछैन र खेल स्थलमा हरेक समय मास्क लगाएको हुनुपर्छ। ओलम्पिक्सका जुलाइ २३ तारिखबाट शुरू हुनेछ भने त्यसको एक महिनापछि अर्थात् अगस्ट २४ तारिखबाट प्यारालिम्पिक्स शुरू हुनेछ। प्यारालिम्पिक्सको हकमा दर्शकहरूको संख्या जुलाइ १६ तारिखमा टुङ्गो लगाइने इन्टरन्याश्नल ओलिम्पिक कमिटी, इन्टरन्याश्नल प्यारालिम्पिक कमिटी, टोक्यो ओलम्पिक्सका २०२० आयोजक समिति, टोक्यो महानगर तथा जापानी सरकारद्वारा जारी संयुक्त वक्तव्यमा जनाइएको छ। दर्शकविना खेलहरू सञ्चालन गर्नु कम जोखिमयुक्त र राम्रो विकल्प हुने भन्दै जापानका चिकित्साविद्हरूले दिएका सुझावसहितको प्रतिवेदन गत साता मात्र सार्वजनिक भएको थियो। टोक्यो ओलम्पिक्सका २०२० आयोजक समितिका सभापति सिइको हाशिमोतोले भने, 'दर्शकको सहभागितामा हुने घरेलु तथा अन्तर्राष्ट्रिय थुप्रै खेल प्रतियोगिता छन्। 'जनस्वास्थ्यका मापदण्डको पालना र सरकारी नियमभित्र रहेर दर्शकको उपस्थितिमा प्रतियोगिता गराउन सकिने हाम्रो विश्वास छ। 'सारा विश्वले यही समस्या झेलिरहेको छ र यसबाट पार पाउन मिलेर हामीले काम गर्नुपर्छ,' उनले थपे। प्रतिनिधिमण्डलका सदस्य र प्रायोजकलाई आयोजकका रूपमा वर्गीकरण गरिने भएकोले दश हजार संख्यामा उनीहरू जोडिने छैनन्। कोरोना भाइरस संक्रमण बढेमा र जापानको स्वास्थ्य प्रणालीमाथि असर परेको खण्डमा थप प्रतिबन्धात्मक कदमबारे पाँच पक्षले पुनर्विचार गर्नेछन्। त्यो भनेको खेलस्थलमा दर्शकको संख्या थप घटाउन सकिने कुरा हुन्छ। ओलम्पिक्सका कारण जापानमा कोरोना भाइरस संक्रमण बढ्न सक्ने चिन्ताहरू व्यक्त भइरहेका छन्। त्यसलाई ध्यानमा राख्दै गत हप्ता मात्रै जापानी प्रधानमन्त्री योशिहिदे सुगाले रङ्गशाला जानुभन्दा टेलिभिजनमा खेलहरू हेर्न दर्शकहरूलाई प्रोत्साहित गरेका थिए। प्रतियोगिता शुरू हुनुभन्दा पाँच हप्ताअघि आइतवार टोक्योमा आपत्कालीन अवस्था हटाइएको थियो।"
डेल्टा भेरियन्टको डर,"काठमाडौं : स्वास्थ्य मापदण्डको पालना नगरी घरबाट बाहिर निस्कँदै हुनुहुन्छ ? ख्याल राख्नुहोस्। सबैभन्दा घातक मानिएको डेल्टा भेरियन्ट र यसको उत्परिवर्तित रूप (एवाई१ डेल्टा प्लस) ले संक्रमण गराउन सक्छ। कोरोना भाइरसका मुख्य १२ प्रजातिमध्ये सबैभन्दा बढी संक्रामक डेल्टा भेरियन्ट भएको पाइएको छ। यसले सबै उमेर समूहका महिलापु?षलाई संक्रमण गराउने विभिन्न अध्ययनबाट पुष्टि भएको छ। त्रिभुवन विश्वविद्यालयका प्राध्यापक एवं सूक्ष्म जीव विज्ञान विज्ञ डा प्रकाश घिमिरेका अनुसार, पछिल्लो समय विश्वभर नै झण्डै ७० प्रतिशत संक्रमण डेल्टा भेरियन्टले गराएको छ। नेपालसहित भारत, अमेरिका, ब्राजिललगायत मुलुकमा डेल्टा भेरियन्टकै डर देखिएको छ। भारतबाट भित्रियो डेल्टा भेरियन्टको उद्गम भारतलाई मानिएको छ। यो भेरियन्टले संसारभर संक्रमणको जोखिम बढाइरहेको डा घिमिरेले बताए। स्वास्थ्य मन्त्रालयका प्रवक्ता डा कृष्णप्रसाद पौडेलले दोस्रो संक्रमणमा डेल्टा भेरियन्ट सक्रिय रहेको बताए। उनले भने, डेल्टा भेरियन्टकै कारण दोस्रो लहरमा बढी संक्रमण फैलिएको देखियो। यो अलि बढी संक्रामक छ। एक व्यक्तिबाट अर्कोमा छिटो सर्छ । नेपालमा पनि डेल्टा भेरियन्टको संक्रमण अधिक पाइएको छ। गत वैशाख २६ देखि जेठ २० गतेसम्म मुलुकका विभिन्न भागमा विभिन्न उमेर समूहका व्यक्तिहरूबाट ४८ वटा नमुना संकलन गरिएको थियो। संकलित नमुनाहरूको जिनोमिक पहिचान (सिक्वेन्सिङ) गर्दा अधिकांशमा डेल्टा भेरियन्ट पुष्टि भएको स्वास्थ्य मन्त्रालयका सहप्रवक्ता डा समीरकुमार अधिकारीले जनाएका छन् । संकलित ४८ वटा नमुनाहरूको राष्ट्रिय जनस्वास्थ्य प्रयोगशालामा छनौट गरी जिनोम सिक्वेन्सिङका लागि भारत पठाइएको थियो। जसमध्ये ४७ वटा नमुनामा डेल्टा भेरियन्ट पुष्टि भएको छ। एउटा नमुनामा अल्फा भेरियन्ट (बी११७) पुष्टि भए कोडा अधिकारीले जानकारी दिए। डेल्टा भेरियन्ट पुष्टि भएका ४७ वटा नमुनामध्ये ९ वटामा थप उत्परिवर्तन (के ४१७एन म्युटेसन) भेटिएको छ। यसलाई एवाई१ नामाकरण गरिएको छ। यसलाई भारतमा डेल्टा प्लसका रूपमा सञ्चारमाध्यममा चर्चा गरिएको छ। हालसम्म यो उत्परिवर्तन नेपालसहित विश्वका १० मुलुकमा पुष्टि भएको स्वास्थ्य मन्त्रालयले जनाएको छ । विश्व स्वास्थ्य संगठन (डब्लूएचओ)को नेपालस्थित कार्यालय तथा दक्षिण पूर्वी एसिया क्षेत्रीय कार्यालयको सहयोगमा जिनोमिक पहिचान सम्भव भएको हो। भारतको नयाँ दिल्लीस्थित दि इन्स्टिच्युट अफ जेनोमिक्स एण्ड इन्टिग्रेटिभ बायोलोजी जिनोमिक पहिचान गरिएको थियो। नेपालमा हालसम्म भेरियन्ट अफ कन्सर्न अल्फा(बी११७), डेल्टा (बी१६१७२) पाइएको पुष्टि भएको छ। त्यस्तै भेरियन्ट अफ इन्ट्रेष्टका रूपमा कप्पा (बी१६१७१) पुष्टि भएको स्वास्थ्य मन्त्रालयले जनाएको छ। मन्त्रालयका सहप्रवक्ता डा अधिकारीले भने, यी भेरियन्टहरू बढी संक्रामक छन्। सबै उमेर समूहका व्यक्तिलाई असर पार्ने विभिन्न अध्ययनबाट पाइएको छ ।"
विस्थापित : सधैं विस्थापित,"काठमाडौं : बाढी, पहिरो, डुबान, आगलागीजस्ता विपत्बाट बर्सेनि ठूलो जनसंख्या विस्थापित हुन्छ। केही छाकलाई राहत बोकेर उद्धारमा पुग्ने सरकारले तत्काल पुनःस्थापनाको वचन दिन्छ। फर्किएपछि अधिकांशतः बिर्सन्छ। जसले गर्दा विपत्का विस्थापितको जीवन सदाका लागि कष्टपूर्ण बन्न जान्छ। दैवीप्रकोप हेर्ने र विपत् व्यवस्थापन गर्ने भनिएका सरकारी दर्जनौं निकाय छन्। दुःखको कुरो ती कुनैसँग विस्थापितको यकिन तथ्यांक छैन। कसले हेर्ने भन्ने प्रस्टसम्म छैन। यसबारे बुझ्दा सरकारी अधिकारीहरूले बल्ल व्यवस्थित गर्ने प्रयास भइरहेको जवाफ दिएका छन्। विपत्बाट उठीबास हुनेहरूलाई तत्कालका लागि विद्यालय, सार्वजनिक भवन आदिमा राखिन्छ। तर, पुनःस्थापना नहुँदा विपत् कम भएपछि त्यही जोखिमपूर्ण स्थानमा गएर बस्नुपर्ने बाध्यता रहँदै आएको छ। राज्यले जोखिमपूर्ण ठानी स्थानान्तरण गर्ने भनिएका ठाउँमै पुनः गएर बस्नुपर्ने स्थिति छ। यहाँसम्म कि २०७२ को महाभूकम्पमा जोखिममा रहेका बस्तीहरूसमेत स्थानान्तरण भइसकेका छैनन्। २०७१ सालको बाढीबाट विस्थापित भएका सुर्खेतलगायत स्थानका पीडितको पुनःस्थापना अझै भएको छैन। आगलागीमा परेर बर्सेनि सयौं घर जलेर नष्ट हुन्छन्, त्यसको पनि व्यवस्थापन हुन सकेको छैन। गृह मन्त्रालयका प्रवक्ता जनकराज दाहालले राष्ट्रिय विपत् जोखिम न्यूनीकरण तथा व्यवस्थापन प्राधिकरणले सबै निकायसँग समन्वय गरेर तथ्यांक एकीकृत गर्ने काम गरिरहेको जानकारी दिए। उनले विपत्मा परेर जोखिम रहेका बस्ती अध्ययन गरी स्थानान्तरणका लागि काम भइरहेको बताए। उनका अनुसार गत वर्षको बाढी, पहिरोको जोखिम बनेका सिन्धुपाल्चोक, ग्यादी, बाग्लुङलगायत जिल्लाको भौगर्भिक अध्ययन भएको छ। जहाँसम्म स्थानान्तरणको कुरा छ, त्यसका लागि पहिला जग्गा चाहियो। त्यो जग्गा बस्न योग्य हुनुपर्यो। भूकम्पकै पीडितका बस्ती स्थानान्तरण भइसकेको छैन, उनले भने, अध्ययनको काम भने थालिएको छ। यस विषयमा विभिन्न निकायले छुट्टाछुट्टै काम गरिरहेकाले तथ्यांक अध्यावधिक गर्न समस्या भइरहेको छ। विपत् प्राधिकरणका सहप्रवक्ता बेदनिधि खनालले छरिएर रहेका तथ्यांक एकीकृत गरेर योजना बनाउन थालिएको बताए। सबै जोखिमपूर्ण बस्ती स्थानान्तरण गर्दै जाने हो भने पहाड र हिमालका अधिकांश बस्ती खाली हुन्छन्, उनले भने, त्यसैले अत्यन्त जोखिमपूर्ण बस्तीलाई स्थानान्तरण गर्नुपर्ने हुन्छ। जोखिमपूर्ण स्थानको जोखिम न्यूनीकरण गर्दै सुधारका उपाय अबलम्बन गरिनुपर्छ। त्यस विषयमा प्राधिकरण अध्ययन गर्दैछ। सहरी विकास मन्त्रालयले एकीकृत बस्ती विकासमा काम गरिरहेको छ। यस्तै लुम्बिनी प्रदेश सरकारले गुल्मी र रोल्पाका जोखिमपूर्ण बस्ती स्थानान्तरण गर्दैछ। उनका अनुसार बस्ती स्थानान्तरण लगायत विषयमा प्राधिकरणले संघीय र प्रदेश सरकारबीच समन्वय गर्ने हो। मानिसले पुस्तौंदेखि बस्दै आएको थाकथलो नछाड्ने भएकाले एकीकृत बस्ती निर्माणमा समस्या देखिँदै आएका छन्। भूकम्प विस्थापितका लागि बनाइएका कतिपय बस्ती अहिले खाली छन्। पीडितहरू भने थातथलोमै फर्किएका छन्। प्राधिकरणका सहप्रवक्ता खनाल मनोसमाजिक अध्ययन पनि आवश्यक रहेको बताउँछन्। जहाँ चाहन्छन्, त्यो रोज्ने अधिकार उनीहरूलाई दिनुपर्छ। होइन भने थातथलो छोड्न त्यति सहज छैन, उनले भने, आर्थिकलगायत सहयोग भने राज्यले गरिदिनुपर्छ। तर, यही गएर बस भनी बाध्य पार्न सकिन्न। मानिसले मान्दैनन्। आगलागी पनि प्राधिकरणमै आगलागीको विषयमा कसले हेर्ने भन्ने निक्र्योल थिएन। यो बेबारिसे थियो। प्राधिकरणको कार्यकारी समितिले मातहतमा ल्याउने निर्णय गरेको छ। कार्यकारी समितिका अध्यक्षसमेत रहेका प्रधानमन्त्री केपी ओलीको निर्देशनमा आगलागी प्राधिकरणको मातहत ल्याइएको छ। अब राष्ट्रिय पुनर्निर्माण प्राधिकरणको म्याद सकिँदैछ। त्यो पनि विपत् प्राधिकरणकै मातहत आउँछ। प्राधिकरणले बाढी, पहिरो, डुबानलगायत विपत्को कार्यक्षेत्र भने पहिल्यै पाइसकेको थियो। आगलागीमा धेरै बस्तीहरू बर्सेनि क्षति भइरहेका छन्। त्यहाँका बासिन्दाको पुनःस्थापना भएको छैन। प्राधिकरणको मातहत आइसकेपछि त्यसको अध्ययन गरेर रणनीति बनाइने सहप्रवक्ता खनालले बताए।"
"महिनावारी, नसारे हुन्न ?","अमृता (नाम परिवर्तन) कामकाजी ३० वर्षीय महिला हुन्। उनले अहिलेको लकडाउन र कोरोनाको त्रासमय वातावरणमा अनलाइनमै चिकित्सकहरूको राय, सल्लाह तथा परामर्श उपलब्ध गराउने एप्पस्मार्फत प्रश्न पठाइन्, डाक्टरसाब ! सोमबार घरमा पूजा लगाउने भइयो। तर हेर्नु न यही बेला मेरो पिरियड हुने रहेछ। यसलाई पर सार्न के औषधि खानु ? केही औषधिहरू खाने सुझाव दिएँ। सल्लाहअनुसार उनले औषधि सेवन गरेर महिनावारी पर सार्न सफल भएकी अमृताले अनलाइनमै धन्यवाद दिइन्। यद्यपि सुझाव दिए पनि आफैं सन्तुष्ट थिइनँ। महिनावारी एक प्राकृतिक प्रक्रिया हो। खासगरी नारीहरूको शारीरिक परिपक्कता आएपछि मुख्यतया इस्ट्रोजेन र प्रोजेष्ट्रोन हर्मोनले गर्दा पाठेघरको भित्री तहमा आएको परिवर्तन र सो तह टुक्रिएको कारणले महिनावारी हुने गर्छ र यो हरेक महिना हुने भएकाले यसलाई महिनावारी भनिएको हो। यसलाई रजस्वला वा पिरियड पनि भन्ने गरिन्छ। महिनावारी हुनुका पछाडि हाइपोथालामस्, पिट्युटरी ग्रन्थी, अण्डाशय र पाठेघर सबैको आआफ्नै भूमिका हुन्छ। यस वास्तविकताबारे जानकारी हुँदाहुँदै पनि कतिपयले यस अवस्थालाई अशुद्ध भएको वा नछुने भएको भन्ने गर्छन्। यो बेलामा कुनै पनि धार्मिक तथा सांस्कृतिक वा शुभकार्यहरूमा सहभागी नहुने तथा कसैलाई नछुने र छोएको नचल्ने प्रचलन रहेकाले पनि नछुने भनिएको हो। जबकि यो आफैंमा एक प्राकृतिक प्रक्रिया हो र यसम शुद्ध वा अशुद्ध भन्ने प्रश्न नै आउँदैन। महिनावारीको बेला सबैलाई एकै किसिमको अनुभव नहुन सक्छ। कसैलाई यो सामान्य लाग्छ भने कसैका लागि यो पीडादायी हुन्छन्। विभिन्न अध्ययनले ८० प्रतिशत महिलाहरू र विशेषतः किशोरीहरूले महिनावारीलाई पीडाका रूपमा लिने गरेका छन्। महिनावारीको समयमा धेरैको पेट दुख्ने र ढाड दुख्ने हुन्छ। तर कसैकसैलाई महिनावारीका कारणले झर्को लाग्ने, टाउको दुख्ने, वान्ता हुने पनि हुन्छ। अचेल यी समस्याहरू धेरैले झेलिरहेका हुन्छन्। जसलाई महिनावारीको नियमित प्रक्रियाका रूपमा स्विकार गरेका हुन्छन्। कसैकसैले दुखाई धेरै भए सामान्य दुखाई कम गर्ने औषधि सेवन गर्ने र आराम गर्ने गरेका हुन्छन्। तर अहिले पनि धेरैलाई धार्मिक कार्यक्रम खासगरी पूजा र ब्रतका समयमा महिनावारीलाई सामान्य शारीरिक प्रक्रियाका रूपमा लिन सक्दैनन्। महिनावरी सार्नुपर्ने कारण हुन सक्छ। तर स्वास्थ्यका दृष्टिकोणले भन्नुपर्दा यसरी हर्मोन भएका अर्थात् प्रोजेष्ट्रोन वा पिल्सको सेवन २४ दिन खानु पक्कै राम्रो होइन। महिनावारीसम्बन्धी भएका स्वास्थ्य सचेतना कार्यक्रम तथा विभिन्न माध्यमहरूका मद्दतले आएका सचेतनाका कारण समाजले धेरै अवस्थामा यो सामान्य शारीरिक प्रक्रिया हो भन्नेमा आएका छन्। त्यसैले अहिले महिनावारीका समयमा आफ्नो कामबाट विदा लिने, स्कुल कलेज नजाने तथा भान्सा नजानेजस्ता कामहरूमा उल्लेखनीय सुधाार आएको पाइन्छ। धार्मिक कार्यमा सहजता अपनाउन सकेका छैनन्। समाजका अगुवाहरू तथा महिला अधिकारकर्मीहरू स्वयं पनि महिनावारीको यथार्थलाई भान्सा र कार्यकक्षसम्म नियमित प्रक्रियाका रूपमा लिन सके तापनि पूजा र ब्रतमा चाहिँ सहज महसुस गर्न नसकेको पाएका छौं। त्यसैकारण महिनावारीका समयमा कुनै धार्मिक अवसर पर्न गए यसलाई पछाडि धकेल्ने वा पर सार्ने कोशिश हुन्छन्। कसैकसैले घरमा पारिवारिक जमघट, शुभकार्य, भ्रमण तथा अन्य धेरै घरायसी वा व्यक्तिगत कामहरूका लागि पनि महिनावारी सार्ने प्रयासहरू गर्ने गरेको पाइन्छ। महिनावारी सार्नका लागि यसको सम्भावित मितिभन्दा १२ दिन अगाडिदेखि औषधि सेवन गर्ने हुन्छन्। बजारमा सजिलै उपलब्ध हुने प्रोजेष्टेरोन चक्की वा परिवार नियोजनका लागि प्रयोग गरिने पिल्स को प्रयोगले महिनावारी सजिलै पर सार्न सकिन्छ। यस्ता प्रोजेष्टेरोन चक्की वा पिल्स प्रयोग गरेको अवधिसम्म महिनावारी हुँदैन र सेवन गर्न छोडेको केही दिनमा फेरि महिनावारी हुने भएकाले कति महिलाले पटक पटक यसरी सेवन गरेका हुन्छन्। तर सामान्य र नियमित रूपमा भइरहेको महिनावारीलाई औषधि प्रयोग गरेर पर सार्नु उचित हो ? धेरैको मनमा प्रश्न अवश्य रहने गरेको छ। आस्था, विश्वास र संस्कार आआफ्नै हुन्छन्। आफूलाई जे सहज हुन्छ, त्यसैअनुसार नै अगाडि बढ्नु पर्छ। कतिपय सामाजिक तथा सांस्कृतिक चलनहरू नअपनाउँदा आफैंलाई अप्ठ्यारो र नरमाइलो लाग्न सक्छ। त्यसैले महिनावरी सार्नुपर्ने हुन सक्छ। तर स्वास्थ्यका दृष्टिकोणले भन्नुपर्दा यसरी हर्मोन भएका अर्थात् प्रोजेष्ट्रोन वा पिल्सको सेवन २४ दिन खानु पक्कै राम्रो होइन। यी हर्मोनहरूले महिनावारी प्रक्रिया गराउने तथा नियन्त्रण गर्ने भएकाले छोटो समय मात्र सेवन गर्नुले महिनावारीको नियमिततालाई असर गर्ने हुन्छ र थप जटिलताहरूको श्रृजना गर्न सक्ने हुन्छन्। त्यसैले औषधि सेवन गरेर महिनावारी पर सार्नुभन्दा यसलाई नियमित प्रक्रियाका रूपमा स्विकार गर्नु उपयुक्त हो। तर पर सार्नै परे यस्ता हर्मोनल चक्कीहरू (प्रोजेस्टेरोन, पिल्स) पटक पटक २४ दिन मात्र सेवन गर्नुभन्दा पूर्ण अवधि अर्थात् २१ दिन नै खानु राम्रो हुन्छ। यसो गर्दा महिनावारीमा गडबडी तथा अनियमितता हुँदैन। यस्ता औषधिहरूले दीर्घकालीन रूपमा खासै असर गर्दैन। त्यसैले धेरै आत्तिनु पर्दैन। तर चिकित्सकको सल्लाहबिना पटक पटक हर्मोनल औषधिहरू प्रयोग गर्नु हुँदैन।  लेखक प्रसुति तथा स्त्रीरोग बिशेषज्ञ हुन्।"
साना तथा घरेलु व्यवसाय अर्थतन्त्रको मेरुदण्ड,"काठमाडौं। नेपाल राष्ट्र बैंकका गभर्नर महाप्रसाद अधिकारीले अर्थतन्त्रमा साना तथा घरेलु व्यवसायहरूको योगदान महत्वपूर्ण रहेको बताएका छन्। नेपाल घरेलु तथा साना उद्योग महासंघका पदाधिकारीहरूसँग सोमबार वेबिनारमार्फत आयोजना गरिएको अन्तरक्रिया कार्यक्रममा बोल्दै अधिकारीले साना उद्योगलाई प्राथमिकतामा राखेको बताए। नेपाल राष्ट्र बैंकले पोलिसी, आफ्ना नीतिहरूमा प्राथमिकता साना उद्योगलाई प्रथमिकता दिँदै आएको उनको भनाइ छ। गत सालको मौद्रिक नीतिमार्फत हामीले वास्तवमा ऐतिहासिक परिवर्तन नै ल्याउन खोजेका हौं।, उनले भने,नीतिगत हिसाबले धेरै हदसम्म उपलब्धि हासिल भएको छ। सहुलियतपूर्ण कर्जा पनि प्रत्येक शाखामा १० वटा आवेदन आउनुपर्ने र सँगसँगै कुल कर्जाको १५ प्रतिशत एक करोडभन्दा साना कर्जाहरूमा जानुपर्ने व्यवस्था गरी पुनर्कर्जामध्ये पनि ७० प्रतिशत पुनर्कर्जा १५ लाखभन्दा सानालाई दिने गरी व्यवस्था गरिएको उनले बताए। गत साल मात्रै १५ लाखभन्दा साना व्यवसायी लगभग ४२ हजारले पुनकर्जा पाएको उनले बताए । हाम्रो नीतिको यो महत्वपूर्ण उपलब्धि हो। उनले भने। पुनर्कर्जा सबै राष्ट्र बैंकले उपलब्ध गराउन नसक्ने उनले बताए। महासंघका अध्यक्ष श्याम गिरीले उद्योगीहरूले लिएको कर्जामा निषेधाज्ञा अवधिको ब्याज मिनाहा गर्नुपर्नेमा जोड दिए। साना उद्योगीको हकमा पुनर्कर्जासम्बन्धी कार्यविधिलाई पुनर्लेखन गर्नुपर्ने उनको भनाइ छ। पुनर्कर्जा कार्यविधि पुनर्लेखन कार्यमा घरेलु महासंघलाई पनि सहभागी गराइनुपर्ने उनको भनाइ छ। केही बैंकहरूले पुनर्कर्जा कार्यविधि तथा मौद्रिक नीतिमा लेखिएका शब्दहरूलाई केलाएर केही बैंकका शाखाहरूले साना उद्योगीहरूलाई निरुत्साहित गर्ने गरेको गुनासो पोखे। कृषि उपज र प्रशोधनसम्बन्धी उद्योग भनेको छ। तर धान, चामल र चिउराजन्य उद्योगका लागि पुनर्कर्जाको लागि जाँदा तपाईंहरूको त कार्यविधिमा लेखेकै छैन भनिन्छ। बैंकका यस्ता व्यवहारले साना व्यवसायीहरूलाई साह्रै पीडित बनाएको छ। उनले भने। राष्ट्र बैंकले मौद्रिक नीतिमार्फत गरेका व्यवस्थाहरूलाई वाणिज्य बैंक, विकास बैंक र वित्तीय संस्थाहरूले कार्यानवयन नगरेको उनले बताए। महिला उद्यमीको हकमा सहुलियत कर्जा नै पाइएन भन्ने धेरै गुनासो रहेको भन्दै अध्यक्ष गिरीले भने, अघिल्लो वर्ष राष्ट्र बैंकले निर्देशित गर्दैगर्दा पनि धेरै बैंकले लागू गर्न सकेन।"
गरिब देशहरूमा खोपको चरम अभाव : डब्लूएचओ,"विश्वव्यापी साझेदारी कार्यक्रम मार्फत कोभिड१९ विरुद्धको खोप प्राप्त गरिरहेका ठूलो संख्याका गरिब देशहरूसँग आफ्नो खोप कार्यक्रमलाई निरन्तरता दिने गरी पर्याप्त मात्रामा खोप नरहेको विश्व स्वास्थ्य सङ्गठन (डब्लूएचओ)ले जनाएको छ। डब्लूएचओका वरिष्ठ सल्लाहकार डाक्टर ब्रुस एलवर्डले कोभ्याक्स कार्यक्रम मार्फत ९ करोड खोप १ सय ३१ वटा देशमा वितरण भएको बताए। तर उनले विश्वभर फैलिरहेको भाइरसबाट मानिसहरूलाई संरक्षण गर्न उक्त संख्या अपर्याप्त रहेको बताए। अफ्रिकाका देशहरूमा संक्रमणको तेस्रो लहर देखा पर्दा खोपको अभावका विवरण आएका हुन्। सोमवार दक्षिण अफ्रिकाका राष्ट्रपति सिरिल रामापोसाले धनी देशहरूले खोपलाई जम्मा गरेर राख्ने प्रवृत्ति अन्त्य हुनुपर्ने बताएका थिए। महादेश स्तरको कुरा गर्दा हालसम्म अफ्रिकामा ४ करोड मानिसहरूलाई मात्र खोप दिइएको छ जुन त्यहाँको जनसंख्याको दुई प्रतिशतभन्दा कम भएको रामापोसाको भनाइ छ। यसलाई सम्बोधन गर्न दक्षिण अफ्रिकामा नै थप खोपहरू उत्पादन गर्ने हिसाबमा आफ्नो सरकारले काम गरिरहेको उनले बताए। अघिल्लो वर्ष धनी देशहरूले गरिब देशहरूलाई खोपको मूल्यमा छुट सुनिश्चित गर्ने सहितको प्रतिबद्धता जनाएपछि विश्वभर खोपको पहुँच पुर्याउन कोभ्याक्स अभियान थालिएको थियो। डब्लूएचओको नेतृत्वमा अरू सङ्गठनहरू पनि सहभागी रहेको उक्त अभियानले सन् २०२१ भित्र दुई अर्ब मात्रा खोप उपलब्ध गराउने लक्ष्य लिएको थियो। त्यस मध्ये अधिकांश गरिब देशहरूलाई चन्दा दिइने भनिएको थियो र ती देशमा कम्तीमा करिब २० प्रतिशत जनसंख्यालाई खोप उपलब्ध गराउने अपेक्षा कोभ्याक्सको छ। तर खोपको वितरण उत्पादनमा भइरहेका ढिलाइ र आपूर्तिको अवरोधले प्रभावित भइरहेको छ जसले कोभ्याक्समा मात्रै निर्भर देशहरूमा सङ्कट निम्त्याएको छ। युगान्डा, जिम्बाब्वे, बाङ्ग्लादेश र ट्रिनिडाड एण्ड टोबागो हालैका दिनमा खोपको अभाव सामना गर्ने केही देशहरू हुन्। यस्तै खोपको आपूर्तिमा असहजता देखिएसँगै कतिपय धनी देशहरूले आफूलाई बढी भएको खोपको मात्रा कोभ्याक्स र अरू माध्यमबाट वितरण गर्ने प्रयास अघि बढाउन थालेको देखिन्छ। सोमवार अमेरिकी राष्ट्रपति जो बाइडनको प्रशासनले ५ करोड ५० लाख खोप वितरणको योजनाबारे घोषणा गरेको छ।त्यसमध्ये ४ करोड १० लाख कोभ्याक्स अभियानमार्फत बाँडिनेछ भने बाँकी १ करोड १० लाख सिधै प्राथमिकतामा रहेका देशहरूलाई दिइनेछ।"
स्याङ्जाका काफ्लेलाई क्यानडामा उत्कृष्ट नागरिक सम्मान,"स्याङजा : स्याङजाका मित्र काफ्लेले क्यानडामा उत्कृष्ट नागरिक सम्मान पाएका छन्। विषम परिस्थितिमा पनि समुदायमा पुर्याएको योगदानको कदर गर्दै काफ्लेले अन्टरियो प्रान्त अन्तरगतको व्रम्टन सहरको उत्कृष्ठ नागरिक सम्मान पाएका हुन। कोभिड १९ को समयमा ब्रम्टन समुदायलाई पुर्याएको सहयोगको मुल्याङ्कन गर्दै नगर प्रमुख प्याट्रिक ब्राउन्लले काफ्लेलार्ई शनिबार उत्कृष्ट नागरिक सम्मान गरेका हुन्। क्यानेडेली सरकारले उनी लगायत अन्य देशका ७ जनालाई सम्मान गरेको हो। वालिङ नगरपालिका १ मा जन्मेका उनी झण्डै ११ वर्षदेखि क्यानडामा बस्दै आएका छन्। ४८ वर्षीय काफ्ले विभिन्न सामाजिक कार्यमा सक्रिय छन्। क्यानडाको विकास र प्रगतिलाई गहन अध्ययन गरेका काफ्लेलाई ब्रम्टन सरकारले उत्कृष्ट नागरिक सम्मान गर्नुले समग्र नेपाल र नेपालीको सम्मान भएको वालिङ्का केदार काफ्लेको भनाइ छ। उनले भने, 'काफ्लेले उत्कृष्ट नागरिकको सम्मान पाउनु अन्तर्राष्ट्रिय क्षेत्रमै नेपालीको पहिचान झल्काएको छ। क्यानडामा उद्यमी, राजनीतिक तथा समाजसेवीको रुपमा परिचित काफ्ले सामाजिक, एवं सामुदायिक कार्यकर्ता, मानव अधिकार तथा नागरिक अधिकारको क्षेत्रका विज्ञ पनि हुन। पछिल्लो समय उनले नेपालमा गिड्स इन नेपालबिल्डिङ सेफ एण्ड हेल्दी नामक गैरसरकारी संस्थाबाट स्थापनागरी सक्रियता बढाएका छन्। नेपालमा मानव अधिकार, महिला ससक्तिकरण, बाल अधिकार, अन्तरदेशीय मानव तस्कर न्युनिकरणका क्षेत्रमा काम गर्ने उनले जनाए।"
एक वर्षदेखि टेन्टमै बास,"विराटनगर : संखुवासभाको सिलिचोङ गाउँपालिका१ बेसिन्दाका पहिरोपीडित बिर्खबहादुर राईलाई अहिले पनि ठूलो पानी परे रातभर निन्द्रा लाग्दैन। पहिरोबाट विस्थापित उनी टेन्टको ओतमा वर्षा काटिरहेका छन्। पहिरोले विस्थापित बनायो, यसरी टेन्टमा कहिलेसम्म बस्नुपर्ने हो थाहा छैन, उनले भने, बसेकै ठाउँबाट फेरि बगाउला कि भन्ने चिन्ताले पिरोल्न थालेको छ। दिउँसो घाम लागेको समयमा केही पीडा शान्त भए पनि जब रात पर्न थाल्छ सिलिचोङका पहिरो पीडितको मुटु काप्न थाल्छ। सँगै बसेका र सुतेका बेपत्ता भए, सबै पहाडनै बगाउलाकी भन्ने चिन्ता लाग्छ, राई भन्छन्, बस्ने घर पनि छैन, यो पाल जस्तो टेन्टले कहिलेसम्म जीवन गुजार्ने हो टुंगो छैन। गत वर्ष असारमा पहिरो जाँदा सिलिचोङ गाउँपालिका१ बेसिन्दाका ९ घर बगे। ९ घरका ११ जना अझै बेपत्ता छन्। बाँचेकाहरूले पनि विस्थापित जीवन बिताएको एक वर्ष पुग्न लाग्यो। तर, यतिका समय बितिसक्दासमेत उनीहरूको व्यवस्थापनमा कुनै तहका सरकारले चासो देखाएको छैन। वर्षात सुरु भयो, अब त झन् के व्यवस्थापन होला र ? अर्का पीडित सूर्य राई भन्छन्, उता पश्चिममा पनि बगायो रे, अब झन् हाम्रो वास्ता कसले गर्ला र ? बेसिन्दाका पहिरो पीडितलाई स्थानीय तह र प्रदेश सरकारको आशा लाग्न छाडेको छ। खै सरकारले पनि कताकता हेरोस्, हामीले सबै गुहारेका हौं, केन्द्रको चाहिँ आशा लाग्छ, प्रदेश र स्थानीयले धेरै आशा देखाए। तर, वर्ष दिन भयो, केही व्यवस्थापनको तयारी छैन, राईले भने, प्रधानमन्त्रीले पीडा सुने भने केही गर्लान् कि भन्ने आशा हो। सरकारले ११ जना बेपत्ता हुँदा क्षतिपूर्ति भने उपलब्ध गराएको थियो। तर, त्यसपछि सरकार बाँचेकाहरूको व्यवस्थापनबाट पन्छिएको देखिन्छ। घर बगेकाहरू बेसिन्दाबाट सोही वडाको चित्रेमा टेन्ट टाँगेर झुरुप्प भएर बसेका छन्। उनीहरू पुनः फर्किएर गाउँ जाने ठाउँ छैन। पहिलेको स्थान सबै पहिरोले बगाएपछि त्यहाँ पुनः स्थापित हुन नसकिने स्थानीय देवचन्द्र राई बताउँछन्। विस्थापित फर्किएर आउने ठाउँ छैन, पहिरो आसपासका स्थानीय पनि अब वर्षत्मा बस्न सक्दैनन्, उनले भने, गाउँ नै पहिरोले छियाछिया पारेको छ। बेसिन्दामा १ सय १८ परिवार रहेको स्थानीय पालिकाको तथ्याकंमा उल्लेख छ। तीमध्ये अधिकांश परिवार जोखिम मोलेरनै अहिले चर्किएको गाउँमा नै बसेका छन्। यो गाउँ पनि पहिरोपछि चर्किएकाले कुनै पनि समय ठूलो वर्षा भए पुनः पहिरो जान सक्छ। पहिरो प्रभावितलाई प्रदेश १ सरकारले तत्कालै पुनःस्थापना गर्ने बताएको थियो। तर, एक वर्षसम्म प्रभावित बासिन्दा जोखिम मोलेरै बस्न बाध्य भएका छन्। पहिरो गएको केही दिनपछि राहत लिएर पुगेको प्रदेश १ सरकारले त्यसयता चासो दिएको छैन। पहिरोमा परेर बेपत्ता भएकाको परिवारलाई सरकारले एक व्यक्ति बराबर दुई लाख रुपैयाँ सहयोग उपलब्ध गराउने बाहेक हालसम्म कुनै कुराको व्यवस्थापन नगरेको पीडितको गुनासो छ। पहिरो गएको एक वर्षपछि स्थानीय तहले प्रभावितहरूलाई राख्न दुई स्थानमा जग्गा खरिद गर्ने प्रक्रिया बल्ल सुरु गरेको छ। तह भित्रकै चित्रेमा र बखलटुङमा जग्गा खरिद गर्ने तयारीमा रहेको सिलिचोङ गाउँपालिकाका प्रमुख प्रशासकीय अधिकृत रामराज पौडेल बताउँछन्। तर, अझै लामो समय प्रक्रियामा नै अल्झदा यस क्षेत्रमा नै पुनः वर्षा भए विस्थापितको संख्या थपिन सक्छ।"
"बागलुङमा ट्याक्टर दुर्घटना, सहचालकको मृत्यु",बागलुङ : बागलुङ नगरपालिका३ रात्माटामा मंगलबार बिहान ट्याक्टर दुर्घटना हुँदा सहचालकको मृत्यु भएको छ। बागलुङ नगरपालिका३ रात्माटामा ध १ च ८३ नम्बरको ट्याक्टर सडकबाट २० मिटर तल खस्दा गम्भीर घाइते भएका बागलुङ१२ का १८ वर्षीय युवा सरोज विकको उपचारका क्रममा मृत्यु भएको हो । सडकमा गुडिरहेको ट्याक्टर अनियन्त्रित भई सडकबाट खस्दा ट्याक्टरले च्यापिएर गम्भीर घाइते भएका सहचालक विकलाई धौलागिरी अस्पताल लगिएको थियो । अस्पतालमा उपचारकै क्रममा मृत्यु भएको जिल्ला प्रहरी कार्यालय बागलुङका प्रहरी निरीक्षक इकवाल हवारीले जानकारी दिए । चालकलाई प्रहरीले नियन्त्रणमा लिएको छ ।
बाटो बिराएको निजामती ऐन,"संघीय मामिला तथा सामान्य प्रशासनमन्त्री बनेका छन्, युवानेता गणेशकुमार पहाडी। वर्तमान सरकारको साढे तीन वर्षे अवधिका चौथो संघीय मामिलामन्त्री हुन् उनी। यो अवधिमा चार मन्त्री फेरिएका छन् तर कर्मचारीको पुनर्संरचना गर्ने संघीय निजामती सेवा ऐन आउन सकेको छैन। संघीय निजामती सेवाको गठन, सञ्चालन र सेवाका शर्त सम्बन्धमा व्यवस्था गर्न बनेको विधेयक२०७५ माघ २७मा नै संसद्मा दर्ता भएको थियो। तत्कालीन सामान्य प्रशासनमन्त्री लालबाबु पण्डित यो ऐन संसद्मादर्ता गरेका थिए। त्यसपछि पनि तीन मन्त्री फेरिसकेका छन्। लालबाबुकै पालामा संसद्बाट पारित हुन नसक्ने अवस्था देखेर कर्मचारी समायोजन ऐन अध्यादेशमार्फत ल्याइएको थियो। अध्यादेशमार्फत ल्याएर भएपनि कर्मचारी समायोजन ऐन त पारित भयो तर संसद्को बाटोबाट ल्याइएको संघीय निजामती सेवाको गठन, सञ्चालन र सेवाका शर्त सम्बन्धमा व्यवस्था गर्न बनेको विधेयकभने अझै प्रतिनिधि सभामै थन्किएको छ।पण्डितपछि हृदयेश त्रिपाठी र गणेशसिंह ठगुन्ना मन्त्री भए, उनीहरूले यो विधेयक पारित गराउन सकेनन्। अहिले पहाडीमन्त्री भएका छन् तर वर्तमान परिस्थितिमा पनि यो विधेयक पास हुने छाँट देखिएको छैन किनकि अहिले प्रतिनिधिसभा छैन। २०७५ चैत १० देखि लामो समय प्रतिनिधि सभाकोराज्य व्यवस्था तथा सुशासन समितिमा नै अड्कियो।५५ वटाभन्दा बढीसमितिका बैठक बसे। यति धेरै बैठक बस्दा छलफल पनि धेरै भए होला। समितिको बैठकमा छलफलले निकास पाउन नसकेपछि समितिबाट तत्कालीन मन्त्री त्रिपाठीको असहमतिका बाबजुत बहुमतको आधारमा२०७७ असार १५ मा पास गरियो। समितिबाट प्रतिनिधिसभामा पुगेर पुनः यो विधेयक अड्किएको छ।प्रदेश मन्त्रालयका सचिव र स्थानीय तहका प्रमुख प्रशासकीय अधिकृत संघको कर्मचारी हुने कि नहुने भन्ने विषय प्रमुख विवाद रहँदै आएको छ। समितिको पास भएको प्रतिवेदनमा प्रदेश मन्त्रालयका सचिव र स्थानीय तहका प्रमुख प्रशासकीय अधिकृत प्रदेश निजामती सेवाबाट हुने व्यवस्था गरिएको छ। यो विषयमा तत्कालीन नेकपाका सांसदबीच एकमत थिएन। एमाले र माओवादी पक्षको फरक दृष्टिकोण थियो। एमालेले मन्त्रालयको सचिव र प्रमुख प्रशासकीय अधिकृत संघीय निजामती सेवाकै कर्मचारी हुनुपर्ने पक्षमा थियो भने माओवादी केन्द्र प्रदेश निजामती सेवाबाट प्रदेश मन्त्रालयको सचिव र प्रमुख प्रशासकीय अधिकृत नियुक्त गर्नुपर्ने पक्षमा थियो। कांग्रेसले एमालेकै लाइनमाप्रदेश मन्त्रालयका सचिव र स्थानीय तहका प्रमुख प्रशासकीय अधिकृत संघीय निजामती सेवाबाट हुनुपर्ने अडान राख्दै आएको थियो। तर समिति सभापति शशीश्रेष्ठ माओवादी केन्द्रको प्रतिनिधित्व गर्ने भएकोले उनले पार्टीको लाइनअनुसार समितिबाट पारित गराएकी थिइन्। समितिबाट पारित विधेयकमा निजामती कर्मचारीको उमेर हद ५८ बाट बढाएर ६० वर्ष पुर्याइएको छ।निजामती सेवामा खुला ५१ प्रतिशत र आरक्षण ४९ प्रतिशत रहने व्यवस्था गरिएको छ।हाल खुलामा ५५ र आरक्षण ४५ प्रतिशत छ।खुला प्रतिस्पर्धाबाट माथिल्लो पदमा नियुक्त हुँदा पहिलेको अवधि गणना नगरिने, अधिकृत तहमा ८० प्रतिशत खुला र २० प्रतिशत बढुवाबाट पदपूर्ति गर्ने र खसआर्यका लागि आरक्षणको व्यवस्था समितिबाट पारित विधेयकमा छ। राजनीतिक दलको स्वार्थ बाझिँदा महत्वपूर्ण विधेयक संसद्बाट पास हुनै समस्या हुन थालेको छ। अरू धेरै ऐन अध्यादेशमार्फत आइसकेकाले निजामती सेवा ऐन पनि सोही बाटोबाट ल्याउनुको विकल्प देखिँदैन। छुट्टै सेवा रहेको स्वास्थ्य सेवालाई पनि निजामती सेवामै समाहित गरेको छ।निजामती सेवाअन्तर्गत स्वास्थ्य सेवासहित, नेपाल शिक्षा सेवा, नेपाल वन सेवा, नेपाल लेखा परीक्षण सेवा, नेपाल प्रशासन सेवा, नेपाल परराष्ट्र सेवा, नेपाल न्याय सेवा, नेपाल कृषि सेवा, नेपाल इन्जिनियरिङ सेवा, नेपाल आर्थिक योजना तथा तथ्यांक सेवा र विविध सेवा पर्नेछन्।निजामती कर्मचारीलाई आन्तरिक प्रतिस्पर्धाबाट माथिल्लो तहमा जान रोक लगाएको छ। खुला प्रतिस्पर्धा, अन्तर तह प्रतियोगिता र बढुवाबाट मात्र कर्मचारी माथिल्लो तहमा जान पाउने व्यवस्था समितिबाट पारित विधेयकमा छ।निजामती सेवामा प्रवेश गरेका कर्मचारीले पनि ४० वर्षसम्म मात्र खुला प्रतियोगितामा सहभागी हुने प्रावधान राखिएको छ।अहिलेको व्यवस्थाअनुसार सेवा प्रवेश गरेको व्यक्तिलाई खुला प्रतियोगितामा सहभागी हुन उमेरको हद लाग्दैन।आधिकारिक कर्मचारीको ट्रेड युनियन नभनेर आधिकारिक कर्मचारीको युनियन नामाकरण गरिएको छ। एक मात्र कर्मचारीको ट्रेड युनियन रहने व्यवस्था गरिएको छ। विभागीय मन्त्री, सत्तारुढ दलकै एक घटक,प्रमुख प्रतिपक्ष दलको समेत असहमतिमा समितिबाट पारित भएपछि कर्मचारीले यसको विरोध गर्दै आएका छन्। समितिबाट पारित भएको विधेयकको विषयमा धेरैको असहमति भएपछि प्रतिनिधि सभामा यो विधेयक अगाडि बढ्न सकेन। विभागीय मन्त्रीदेखि कर्मचारीको पेशागत संघसंगठनले समेत यो विधयेक अगाडि नबढाउन प्रधानमन्त्रीसम्म दबाब दिए। विधेयकमा रहेको एउटा मात्र आधिकारिक ट्रेड युनियन हुने व्यवस्था, सामूहिक राजीनामाको विषय कर्मचारीले सबैभन्दा बढी विरोध जनाउँदै आएका छन्। नायब सुब्बाबाट आन्तरिक प्रतिस्पर्धामार्फत् अधिकृतमा बढुवा हुन नपाउने व्यवस्था यो विधेयकमा रहेको भन्दै उनीहरूको पनि विरोध छ। नेपाल निजामती कर्मचारी संगठन, नेपाल निजामती कर्मचारी युनियन संघ, राष्ट्रिय निजामती कर्मचारी संगठन, नेपाल मधेसी निजामती कर्मचारी मञ्च विद्यमान छन्। विवादमा रहेको यो विधेयक चार मन्त्री फेरिँदा पनि यसले पूर्णता पाउने छाँटकाँट छैन। संघीय निजामती सेवा ऐन कर्मचारी मूल कानुन हो। यति मात्रै होइन, यो कानुन नबन्दा राज्यको पुनर्संरचना भइसकेको लामो समय भइसक्दा पनि कर्मचारीको पुनर्संरचना हुन सकेको छैन। राज्यको पुनर्संरचना भई तीन तहका सरकार बनेर एउटा आवधिक निर्वाचनको कार्यकाल पनि सकिन लागिसकेको छ। तर राज्यको स्थायी सरकारको रूपमा रहेको निजामती कर्मचारीतन्त्र संक्रमणकै अवस्था छ। तीन तहका सरकारको माग निर्देशक कानुनको रूपमा रहने संघीय निजामती ऐन नै नबन्दा प्रशासनीय पुनर्संरचना नै अघि बढ्न सकेको छैन।वृत्तिविकासमा असर परेको छ। यो कानुन नबन्दा कर्मचारीप्रशासन संक्रमणमा गुज्रिन बाध्य भइरहेको छ। जसले गर्दा प्रदेश निजामती सेवा, स्थानीय कर्मचारीसेवा ऐन ओझेलमा छन्। संघीय निजामती सेवा ऐन प्रदेश निजामती सेवा र स्थानीय कर्मचारी सेवा ऐनको मार्ग निर्देशन गर्छ। संघमा कर्मचारीबिना काम थुप्रिएर रहेका छन्। प्रदेश र स्थानीय तहमा कर्मचारी अभाव छ। जसले विकास निर्माण र सार्वजनिक सेवा प्रवाहमा प्रत्यक्ष असर परिरहेको छ। स्थानीय तह समय अवधि नै सकिन लागेको छ तर कर्मचारी अहिलेसम्म पाएका छैनन्। यो अवधिमा मन्त्री मात्र होइन, सचिवपनि चारजना परिवर्तन भइसकेका छन्। दिनेश थपलिया निर्वाचन आयोगको प्रमुख आयुक्त भएका छन्। सूर्यप्रसाद गौतम र यादवप्रसाद कोइराला सचिव संघीय मन्त्रालयको सचिव भएका थिए। अहिले एकनारायण अर्याल सचिव छन्। उनीपनि सामान्य छोडेर गृह मन्त्रालय जाने प्रयासमा छन्। जसले एउटा कर्मचारीको मूल कानुन बनाउन सकेनन्, त्यो मन्त्री होस् वा सचिव। चार मन्त्री र चार सचिव फेरिँदा पनि संघीय निजामती सेवा ऐन आउन नसक्नु दुर्भाग्य हो। मन्त्री र सचिवबीच टकराब पनि यो विधेयक आउन नसक्नुको एउटा कारण हो। मन्त्री राजनीतिक दलको स्वार्थबाट प्रेरित हुने र सचिव कर्मचारीको स्वार्थबाट प्रेरित हुने भएकाले समस्या भएको छ।कर्मचारीमन्त्रीको स्वार्थ बाझिनु एक ठाउँमा होला तर प्रशासनीय पुनर्संरचनाको मूल कानुन भएको प्रधानमन्त्रीले यसमा अग्रसरता देखाउनु पर्ने हो तर कतिपय विषयमा प्रधानमन्त्री र संसद्को स्वार्थ बाझिएकाले पनि यो कानुन अगाडि बढ्न सकेको छैन। अध्यादेशको विरोध हुने भएपछि यो थाँती राखिँदै आएको छ। राजनीतिक दलको स्वार्थ बाझिँदा महत्वपूर्ण विधेयक संसद्बाट पास हुनै समस्या हुन थालेको छ। अरू धेरै ऐन अध्यादेशमार्फत आइसकेकाले निजामती सेवा ऐन पनि सोही बाटोबाट ल्याउनुको विकल्प देखिँदैन। नयाँ मन्त्री पहाडीले अब यो संघीय निजामती सेवा ऐनको विषयमा के गर्छन्? चासोको विषय छ।अध्यादेशबाट ल्याउँदा पनि विरोध सामना गर्नुपर्ने अवस्था छ। संसद हुँदा ऐन बनाउन नसक्ने अहिले संसद नभएको अवस्था यसरी अध्यादेशमार्फत ल्याइयो भनेर आरोप खेप्नुपर्छ तर प्रतिनिधिसभा पुनस्र्थापना भएको खण्डमा बाहेक अब अध्यादेशमार्फत संघीय निजामती सेवा ऐन ल्याउनुको विकल्प छैन। अब धेरै ढिला भइसकेको छ। यो ऐनजसरी पनि ल्याउनुपर्छ। पहाडीको मात्रै बललेऐन आउने अवस्थामा छैन तर उनले प्रधानमन्त्री र राजनीतिक दलका नेतालाई कन्भिन्स गर्नुपर्ने देखिन्छ।"
एक सातादेखि अवरुद्ध बेनीजोमसोम सडक खुल्यो,"जोमसोम : लगातारको अविरल वर्षासँगै आएको बाढीपहिरो र नदी कटानका कारण एक सातादेखि अवरुद्ध बेनीजोमसोम ७६ किमी सडक सोमबार साँझ ९ बजेबाट भर्खरै सञ्चालनमा आएको छ । बेनीजोमसोम सडकको प्याकेज नम्बर २ र ३ को सडक स्तरोन्नतिको जिम्मा लिएको शर्मा गजुरमुखी जेभीको उपकरणले सडक सफा गरपछि बेनीजोमसोम सिधा सडक सञ्चालनमा आएको सुपरभाइजर इन्द्रसिंह शेरचनले अन्नपूर्णलाई जानकारी दिए । बाढीपहिरो गएको स्थानमा निर्माण कम्पनीले सडक सफा गरेसँगै बेनीजोमसोमको दुबैतर्फ मालबाहक सवारी साधन रातारात गन्तव्यमा प्रस्थान गरेको सुपरभाइजर शेरचनले बताए । ' एक सातादेखि बाढीपहिरो र नदी कटानले सडक अवरुद्ध बनायो, ' निरन्तरको वर्षाले सडक खुलाउन कठिन पर्यो,' सुपरभाइजर शेरचनले भने,' 'बेनीजोमसोम सडक खुलाउन बिहान ४ बजे देखि ९ बजेसम्म ३ दिनसम्म खटियौं । सुपर भाइजर शेरचनले सडक खुलेपछि २ दर्जन मालबाहक सवारी गन्तव्यतर्फ प्रस्थान गरेको उल्लेख गरे । केहीदिन अघिको अवरल वर्षाले बेनीजोमसोम सडकको म्याग्दीतर्फ अन्नपूर्ण गापा ३ को तातोपनी,नौनी बगर ,रुप्से झरनामा बाढीपहिरो र नदी कटानले सडक डाईभर्सन बगाउने लगायतका कारण सडक अवरुद्ध बनेको थियो भने बेनीजोमसोम सडकको मुस्ताङतर्फ मार्फा ,कैकु र मिसी खोलालगायतका बाढीपहिरोले सडक अवरुद्ध भएको थियो । यस्तै ,वर्षाका कारण म्याग्दी र मुस्ताङको सीमाना काभ्रेभीर सडकमा पहिरोले २५ मिटर सडक भासिएको थियो ।मुस्ताङतर्फ सडक सफा गरी संञ्चालनमा ल्याइए पनि म्याग्दी खण्डमा सडक सफा गर्न वर्षाका कारण चुनौती बनेको थियो । आइतबारदेखि मौसममा केही सुधार आएकाले सडक खुलाउन सहज भएको शर्मा गजुरमुखीका प्रोजेक्ट मेनेजर नरेन्द्र न्यौपानेले जानकारी दिए । वर्षाका कारण सडक अवरुद्ध हुदा मुस्ताङमा खाद्यान्न तथा निर्माण सामाग्री ढुवानीमा समस्या पर्दै आइरहेको थियो भने बिरामीलाई उपचारमा पोखरा लैजान अप्ठ्यारो परेको थियो । अविरल वर्षाले मुस्ताङ र म्याग्दीको दर्जनौ स्थानमा सडक अवरुद्ध हुदा गन्तब्यमा पुग्ने यात्रुलाई समस्या परेको थियो ।"
ओलीको भ्याकेट निवेदनमाथिको सुनुवाइ भट्टराई र फुयालको संयुक्त इजलासमा,"काठमाडौं : एमालेको दशौं राष्ट्रिय महाधिवेशन आयोजक समितिको कारवाहीलाई मान्यता नदिने सर्वोच्चको आदेशविरुद्ध परेको भ्याकेट निवेदनमाथि आज सुनुवाइ हुँदैछ। एमालेको दशौं राष्ट्रिय महाधिवेशन आयोजक समितिको कारवाहीलाई मान्यता नदिने सर्वोच्च अदालतको अन्तरिम आदेश खारेजीको माग गर्दै नेकपा एमालेका अध्यक्ष एवम् प्रधानमन्त्री केपी शर्मा ओलीले सोमबार भ्याकेट निवेदन दिएका थिए । भ्याकेट निवेदनको पेशी सर्वोच्च अदालतका न्यायाधीशद्वय डा आनन्दमोहन भट्टराई र हरिप्रसाद फुयालको संयुक्त इजलासमा तोकिएको छ । यसअघि कर्णाली प्रदेशका प्रदेशसभा सदस्यहरु प्रकाश ज्वाला, नन्दसिंह बुढा, कुर्मराज शाही र अमरबहादुर थापालाई एमालेले ह्वीप उल्लंघन गरेको भन्दै कारबाही गरेको थियो । तर एमालेले गरेको सो कारवाहीलाई न्यायाधीश प्रकाशमान सिंह राउतको एकल इजलासले बदर गरिदिएको थियो । ओलीले भने केन्द्रीय कमिटीले निर्णय गरेर दशौं राष्ट्रिय महाधिवेशन आयोजक समिति गठन भएको र सो आयोजक समिति नै एमालेको आधिकारिक कार्यकारी कमिटी भएको दावी गर्दै उक्त आदेश खारेजीको माग गरेका छन्।"
नैतिक रूपमा हत्या गरेको अनुभूति भयो,"मुम्बई : भारतीय चलचित्र उद्योग (बलिउड) मा बोल्ड नायिकाको छवि बनाएकी मल्लिका सेरावतले मर्डर चलचित्रमा सुटिङ गर्दा नैतिक रूपमा हत्या गरेको अनुभूति भएको बताएकी छन्। केही समयअघि भारतीय सञ्चार माध्यमसँग मर्डरको सुटिङको प्रसंगमा कुरा गर्दै मल्लिकाले फिल्ममा बोल्ड सिनको सुटिङ गर्दा कसैले आफ्नो नैतिक रूपमा हत्या गरिरहेको अनुभूति गरेको बताएकी हुन्। त्यतिबेला बोल्ड सिनको सुटिङ गर्दा निकै अप्ठ्यारो लागेको थियो। एउटै सिन पटकपटक रिटेक गर्दा कसैले मेरो नैतिकताको हत्या गरिरहेको त छैन ? भन्ने महसुस भइरहन्थ्यो, मल्लिकाले भनेकी छन्, फिल्म रिलिजपछि पनि मलाई यही चिन्ताले सताइरह्यो। उनले त्यतिबेला आफूले निर्वाह गरेको भूमिकाको धेरैले विरोध गरे पनि अहिले दर्शकको सोच परिवर्तन भएकोमा भने खुसी व्यक्त गरेकी छन्। फिल्म रिलिज हुँदा दर्शकले गाली गर्ने हुन् कि भन्ने डर मनभित्र थियो। नभन्दै भयो पनि त्यस्तै। धेरैले मेरो अभिनयको भन्दा पनि बोल्ड सिनका विषयमा प्रतिक्रिया दिए, मल्लिकाले भनेकी छन्, अहिले बोल्ड सिन सामान्य भएको छ। अहिले दर्शकको सोच परिवर्तन भएकोमा खुसी लागेको छ। हाम्रो सिनेमा उद्योग बदलिएको छ। मल्लिकाले सन् २००३ मा ख्वाहिसमार्फत बलिउडमा डेब्यु गरेकी थिइन्। लिड रोलमा डेब्यु गरेकै वर्ष उनले इमरान हासमीसँग मर्डरमा काम गरेकी थिइन्। निकै बोल्ड मानिएको यो चलचित्रको निर्देशन अनुराग बसुले गरेका थिए। मल्लिकाले प्यार के साइड इफेक्ट्स, आपका सुरुर, वेलकम, डबल धमाललगायतका चलचित्रमा काम गरेकी छन्। यस बाहेक ज्याकी च्याङसँग द मिथ, टाइम रेडर्स, पोलिटिक्स अफ लभलगायत अन्तर्राष्ट्रिय चलचित्रमा समेत अभिनय गरिसकेकी छन्। यसबाहेक उनले थुप्रै डिजिटल सिरिजमा पनि काम गरिसकेकी छन्। लामो समय बलिउडबाट हराएकी मल्लिका सन् २०१९ मा टेलिभिजन सो बिग बोस१३मा देखिएकी थिइन्।"
पर्यटनबाटै समृद्धि सम्भव,"नेपाल पर्यटन बोर्ड एक्लैले पर्यटन प्रवर्द्धन गर्न नसक्ने हुँदा निजीक्षेत्रको सहकार्य उत्तिनै आवश्यक देखिन्छ सगरमाथाको देश भनेर विश्वमाझ परिचय बोकेको नेपाल प्राकृतिक सुन्दरताले भरिपूर्ण देश हो। प्राकृतिक सुन्दरताका अलावा धार्मिक, सामाजिक पुरातात्िवक एवं सांस्कृतिक विविधता नेपाल परिचयका थप बिशेषता हुन्। नेपाल भ्रमणार्थ बर्सेनि लाखौंको संख्यामा पश्चिमा राष्ट्रबाट विशेषगरी हिमाल आरोहण गर्न आउँछन्। अन्नपूर्ण, लाङ्टाङ् आदिजस्ता क्षेत्रमा ट्रेकिङ गर्न तथा विश्व सम्पदा सूचीमा सूचीकृत स्थलहरूको दर्शन एवं अवलोकन हेतु तथा भारत, श्रीलंका, बंगलादेश, म्यानमार, कोरिया, थाइल्यान्ड जापान आदिजस्ता मुलुकबाट धार्मिक पर्यटनार्थ पर्यटकहरू भित्रिने गरेका छन्। नेपाललाई प्रकृतिको भूस्वर्ग भनेर पनि चिनिन्छ। विश्वका अग्ला करिब ८००० मिटर माथिका १४ हिमालमध्ये ८ नेपालमै छन्। विश्वकै अग्लो हिमश्रृंखला सगरमाथा, विश्वकै उचोस्थानको उपत्यका (अरुण), विश्वकै अग्लो ताल (तिलिचो, ४५०० मि), विश्वकै अग्लो स्थानको गहिरो ताल (सेफोक्सुन्डो, १४५ मि, उचाई ३६०० मि) नेपालमै पर्छन्। यसैगरी विश्वका लोपोन्मुख प्रजातिका करिब ६०० वृक्षहरू, चराचुरुंगीको जनसंख्याको करिब ८ प्रतिशत र फुल्ने प्रकृतिका फूलहरूको करिब दुई प्रतिशत प्रजाति नेपालमै छन्। विश्वशान्तिका अग्रदूत गौतमबुद्ध, जगत् जननी माता जानकी (सीता), भृकुटी तथा जीवित देवीकुमारीको जन्मस्थलको रूपमा नेपालको परिचय थप उजागर भएको छ। त्यतिमात्र नभई नेपाल वैदिक सनातन धर्मको उद्गमस्थल तथा विश्वकै तिब्बेतियन बुद्धिज्म अध्ययन गर्ने सबैभन्दा राम्रो राष्ट्रको रूपमा पनि चिनिन्छ। सर्सर्ती हेर्ने हो भने नेपालका डाँडापाखा, लेकबेसी, कान्ला फाँट, किटपतंग, हिमालपहाड, जातजाति, भेषभूषा, रहनसहन आदि सबैनै पर्यटन आकर्षणमैत्री छन्। यहाँका हरेक क्षेत्र कुनै न कुनै रूपमा पर्यटकलाई आकर्षण गर्ने केन्द्रकै रूपमा विकास हुन सक्छन्। तथापि राष्ट्रको समृद्धिको राज के हो भनी पहिल्याउन सकिरहेका छैनौं। समग्र नेपालको विकासका लागि हामीसँग अब मात्र दुई स्थायी र भरपर्दा विकल्पहरू छन्। पहिलो उर्जाको विकास र दोस्रो पर्यटनको प्रवद्र्धन। उर्जाको विकासमा उलेख्य प्रगति हासिल गरिरहेका छौं र केही वर्षभित्रै त्यसमा पनि आत्मनिर्भर हुँदैछौं। सरकारले उर्जा विकास एवं व्यवस्थापनमा देखाएको चासो र प्राथमिकता, तत्क्षेत्रमा भित्रिएको वैदेशिक एवं दातृनिकायको सहयोग तथा निजीक्षेत्रसँगको हातेमालोबाट उर्जाको विकासमा अघि बढ्यौं। अब उर्जाको जत्तिकै प्राथमिकतामा पर्यटनमा रहनुपर्छ। नेपालमा पर्यटनको प्रचुर सम्भाव्यतालाई मध्यनजर गर्दै पर्यटकमैत्री संरचनाहरूको विकास गर्नुपर्छ। विशाल जनसंख्या रहेका दुई छिमेकी मुलुकका पर्यटकलाई केकसरी यहाँ भित्र्याउन सकिन्छ भनेर उपायहरूको खोजी गर्नुपर्छ। संघीय, प्रादेशिक तथा स्थानीय सरकारले पर्यटन क्षेत्रको विकास र प्रवद्र्धन हेतु प्राथमिकतासहित बजेट विनियोजन गरी तद्नुसार योजनाको तर्जुमा गरी अघि बढ्नुपर्छ। संघीय, स्थानीय तथा प्रादेशिक सरकारले हरेक वर्ष एउटा क्षेत्रलाई विशेष पर्यटकीय क्षेत्र घोषणा गर्दै सन् २०३० सम्ममा नेपाललाई संसारकै उत्कृष्ट पर्यटकीय हबकोे रूपमा विकास गर्न सक्नुपर्छ। विदेशी पर्यटकमात्र भित्र्याउने हाम्रो लक्ष्य महत्वकांक्षी हो। अहिलेको कोभिड महामारीबाट आन्तरिक पर्यटनको के कस्तो महत्व रहेछ भनेर बुझिसकेका छौं। त्यसैले आन्तरिक पर्यटनलाई नजर अन्दाज नगरीकन आन्तरिक पर्यटन प्रवद्र्धनका उपायहरूको खोजीमा लाग्नु आवश्यक छ। सगरमाथाको देश भनेर विश्वमाझ परिचय बोकेको नेपाल प्राकृतिक सुन्दरताले भरिपूर्ण देश हो। नेपाललाई प्रकृतिको भूस्वर्ग भनेर पनि चिनिन्छ। विश्वका अग्ला करिब ८००० मिटर माथिका १४ हिमालमध्ये ८ नेपालमै छन्। नेपालको आन्तरिक पर्यटन साँच्चै नै मुलुक विकासको आधारशिला हो। आन्तरिक पर्यटन विकासका लागि सर्वप्रथम नेपालका कुनकुन ठाउँहरू प्रचुर पर्यटकीय सम्भाव्यता बोकेका छन् भनी पहिल्याउनु पर्छ। कुन क्षेत्रहरू के कस्तो हो सोबारे बृहत अध्ययन हुनुपर्छ। जस्तैः मुक्तिनाथ, पशुपतिनाथ, लुम्बिनी, जनकपुर, पाथिभरा, हलेसी, मनकामना, गढीमाई, छिन्नमस्ता, विन्द्यावासिनी, सुपादेउराली, कालिन्चोक, देवघाट, बडिमालिका, मौलाकाली, खप्तड आदि धार्मिक तथा पुरातात्िवक हिसाबले बढी महत्वकारी छन्। यिनमा धार्मिक पर्यटनको प्रचुर सम्भाव्यता छ। ती क्षेत्रमा भारत सरकारले धार्मिक पर्यटनलाई मध्यनजर गर्दै विकास गरिरहेका सुफी, बुद्धिस्ट र जैन, क्रिस्चियन, सिख, हिन्दू र सर्वधर्म आदिजस्ता धार्मिक सर्किटहरूको अनुकरण गरेर पिलग्रिम कनेक्टिभिटी बढाउन सकिन्छ। यसैगरी नेपाल र भारत अनि नेपाल र चीनका बीचमा पनि यस्ता धार्मिक सर्किटहरूको सम्भाव्यता अध्ययन गरी लाखौं भारतीय र चिनियाँ पर्यटकहरू नेपाल भित्र्याउन सकिन्छ। सँगसँगै भारतका चर्चित तिरुपति, कामरूप कामाख्या, मिनाक्षी, पद्मनाभ स्वामी, रंगनाथ स्वामी मन्दिर आदिको व्यवस्थापन शैलीको अध्ययन गरी उपयुक्त लागेका व्यवस्थित कार्यहरूको अनुशरण गरेर यस्ता धार्मिक क्षेत्रहरूलाई थप व्यवस्थित गरी पर्यटकमैत्री बनाउन सकिन्छ। यसैगरी इलाम, हर्देनी, सिन्धुलीगढ़ी, दामन, धुलिखेल, सरङकोट, नगरकोट, आदि रिक्रिएसनल टुरिज्मका हिसाबले महत्वकारी हुन सक्छन्। यस क्षेत्रहरूमा पर्यटकीय बसोवासका लागि व्यवस्थित होटेल, होमस्टे, खाजाघर तथा मनोरञ्जक गतिविधिका लागि विविध संरचनाको विकास हुनुपर्छ। छुट्टी मनाउन नेपाल तथा भारतबाट बर्सेनी लाखौंको संख्यामा यी क्षेत्रमा पर्यटक भित्रिने गर्छन्। भारतस्थित केही हिल स्टेसनहरूको अध्ययन गरी नेपालमा ती क्षेत्रमा के कस्तो पर्यटकीय पूर्वाधारको विकास गर्न सकिन्छ भनी त्यसको अध्ययन र अनुसन्धान पनि गर्नुपर्छ। प्रकृतिसँग रमाउनेहरूका लागि विभिन्न हिमालको आरोहण, निकुञ्जहरूको भ्रमण, तालतलैया, खोला, खोच, झरना, गुफा आदिको अवलोकन महत्वपूर्ण हुन्छ। ती स्थानमा साहसिक पर्यटनको सम्भाव्यता प्रचुर रहन्छ। केही वर्ष अघिसम्म विदेशीमाझ मात्र परिचित यो पर्यटनमा आजकल अन्तरिक पर्यटकहरूको पनि निकै आकर्षण बढेको छ। यसलाई अझ व्यवस्थित र सुरक्षित कसरी गर्न सकिन्छ भन्नेतर्फ अध्ययन गरी तत्अनुसार सुधार र विकासका कार्यक्रमहरू अघि बढाउन थाल्नुपर्छ। सामुद्रिक डुंगासयर तथा छालको अनुभूति हरेक भूपरिवेष्टित मुलकका जनताका लागि एउटा सपना हो। यत्तिकै लागि लाखौं नेपाली बर्सेनी भारतका विभिन्न समुद्री तटको यात्रामा निस्कन्छ। समुद्री तटप्रतिको आकर्षणलाई मध्यनजर गर्दै सर्लाहीमा विकास भइरहेको भीम ताल र कपिलवस्तुमा रहेको यस्तै मानव निर्मित ताललाई व्यवस्थित तरिकाले स्तरोन्नति गरेर अघि बढ्न सकिन्छ। यस्तै नारायणी, कर्णाली, गण्डकी, कोशी आदि नदीमा डुंगासयरको दीर्घकालीन परियोजनाहरूको विकास गरी देशका विभिन्न भागका पर्यटकलाई आकर्षण गर्न सकिन्छ। गोदावरी, दोलालघाट, नुन्थर, त्रिशूली आदिजस्ता क्षेत्रहरूमा मौसमी पर्यटनको अवधारणा अघि सार्न सकिन्छ। पिकनिकका लागि प्रसिद्ध यी स्थलमा यसका अलवा एक पन्थ दुई काम हुने प्रकृतिका पर्यटकीय मनोरञ्जक गतिविधिको विकास गर्न सकिन्छ। तराईका पानीविहीन खोलाहरूमा बालुवामा गरिने राजस्थानी पर्यटनका गतिविधिहरू सञ्चालन गर्न सकिन्छ। झापा, मोरङ, सर्लाही, चितवन, नवलपरासी, रूपन्देही, पर्सा, मनाङ, मुस्ताङ आदि स्थानमा कृषि तथा उद्योग पर्यटनको प्रवद्र्धन गर्न सकिन्छ। ठूलाठूला उद्योग एवं सयौं बिघामा गरिएका खेतीहरू पनि अध्ययन र अनुसन्धानका हिसाबले महत्वकारी हुन सक्छन्। ती क्षेत्रहरू विद्यार्थीकेन्द्रित पर्यटनमा चित्रित हुन सक्छन्। माथि उल्लेखित कुराहरू केवल नमुना उदाहरणहरू मात्र हुन्। आन्तरिक पर्यटन प्रवद्र्धनका लागि कुन ठाउँलाई कसरी पहिचान गर्ने भन्ने यस्ता सयौं उपायहरू पर्यटन प्रवद्र्धनका लागि उपयोग गर्न सक्छौं। पर्यटन प्रवद्र्धनका लागि स्थापित नेपाल पर्यटन बोर्ड एक्लैले पर्यटन प्रवद्र्धन गर्न सक्ने देखिँदैन। आन्तरिक पर्यटन प्रवद्र्धनमा निजीक्षेत्रको सहकार्य उत्तिनै आवश्यक देखिन्छ। नेपाल सरकार तथा नेपाल पर्यटन बोर्डले अविलम्ब निजीक्षेत्रसँग समन्वय गरी पर्यटनको विकासमा सहयोग पुर्याउनु पर्छ। नाट्टा, हान, टानजस्ता संगठनहरूलाई केवल क्षेत्रगत स्वार्थमा मात्र सीमित गर्नु हुँदैन। तिनीहरूमार्फत कयौं पर्यटन क्षेत्रहरूका अध्ययन तथा अनुसन्धान गर्न सकिन्छ। पर्यटन विकासहेतु खुलेका टुरिज्म रिसर्चसँग सम्बन्धित निजीक्षेत्रका संस्थाहरूलाई आवश्यक सहयोग गरी अनुसन्धान कार्य अघि बढाउन थप उत्प्रेरित गर्न सक्नुपर्छ। पर्यटन प्रवद्र्धनमा व्यक्तिगत तथा संस्थागत तवरले प्रत्यक्ष सहयोग पुर्याउनेलाई सम्मानित गर्दै हौसला प्रदान गर्दै जानुपर्ने देखिन्छ। बिमा, बैंक तथा वित्तीय संस्था आदिसँग समन्वय गरी आन्तरिक पर्यटनमैत्री सेवाको विकास, सेवामा विभिन्न खालका छुट एवं सहज ऋण उपलब्धता आदिको व्यवस्था, स्थान विशेष आदिमा अफिसियल भ्याकेसन सेलेब्रेसन, सामाजिक उत्तरदायित्व बहनअन्तर्गत विशेष क्षेत्रहरूलाई प्राथमिकतामा राख्ने व्यवस्था आदि हुन सकेमा पनि प्रवद्र्धन कार्य थप प्रभावकारी तुल्याउन सकिन्छ। बाह्य पर्यटनलाई पनि निम्न उपाय अवलम्बन गरी केही हदसम्म व्यवस्थित बनाई प्रवद्र्धन गर्न सकिन्छ। हालसम्म अध्ययन एवं कामका सिलसिलामा करिब ५० लाख नेपाली प्रवासमा छन्। प्रवासी नेपाली आफू बसोबास गरिरहेको राष्ट्रको निकै ठूला ओहदामा समेत पुगिरहेका छन्। तत्तत् राष्ट्र, विद्यालय, विश्वविद्यालय, सरकारी नियोग आदि समेतमा नेपालीको निकै राम्रो पहुँच कायम भएको छ। प्रवासी नेपाली संगठनमार्फत नेपालका पर्यटकीय स्थलहरूको प्रचारप्रसार एवं प्रवद्र्धन गर्न सक्छौं। नेपालको हालसम्म १६९ राष्ट्रसँग कुटनीतिक सम्बन्ध स्थापित भएको छ। तीमध्येबाट करिब ३० देशमा नेपाली दूतावास छन्। दूतावास रहेकै देशमा नेपालको पर्यटन प्रवद्र्धनमा सहजीकरण गर्न सकिन्छ। दूतावासमार्फत विभिन्न अन्तर्राष्ट्रिय व्यापार मेला, प्रदर्शनी, गोष्ठी आदिका बारेमा सूचना प्राप्त गरी सोहीअनुसार प्रवद्र्धनात्मक कार्ययोजना बनाएर अघि जान सकिन्छ। नेपालबाट हजारौंको संख्यामा विदेशमा रहेका कलेज तथा विश्वविद्यालयमा अध्यनरत विद्यार्थीलाई नेपालको पर्यटनलाई सहजै सहयोग पुग्ने गरी शोधकार्य गर्न उत्प्रेरित गर्न सकिन्छ। उनीहरूलाई नेपालको पर्यटनलाई सहयोग पुग्ने गरी गरिने शोधकार्यमा सहयोग उपलब्ध गराउने तथा उत्कृष्ट शोधलाई सम्मानित गर्ने हो भने त्यस्ता शोधार्थीहरूबाट नेपालको पर्यटन प्रवद्र्धनमा निकै ठूलो सहयोग पुग्नेछ। नेपाल दक्षिण एसियाका सार्क, बिमस्टेक आदिजस्ता संगठनहरूको सदस्यराष्ट्र पनि हो। विभिन्न वर्षको अन्तरालमा यहाँ सार्क तथा बिमस्टेक सम्मेलन आदि हुने गरेको छ। नेपाल सरकारको तर्फबाट यस्ता सम्मेलनमा पाल्ने पाहुनाहरूलाई आतिथ्यतास्वरूप कालापत्थर, राराजस्ता ठाउँमा बैठक, विभिन्न हिलस्टेसनहरूको अवलोकन तथा नयाँ पर्यटकीय गन्तव्यको भ्रमण गराउन सके ती स्थानको सामरिक महत्व बुझाउन सकिन्छ। मुक्तिनाथ मन्दिरमा भारतीय प्रधानमन्त्री नरेन्द्र मोदीको भ्रमणपश्चात् मुक्तिनाथको परिचय विश्वमाझ झन् मुखरित भएको थियो। यसप्रकार विभिन्न पर्यटकीय गन्तव्य पहिल्याई त्यहाँ सञ्चालित एवं सञ्चालन गर्न सकिने गतिविधिको बृहत् अध्ययन तथा अनुसन्धान गरी तिनलाई अडियो, भिडियो, प्रिन्टलगायत सोसल मिडिया, युट्यूब आदिबाट राष्ट्रिय तथा अन्तर्राष्ट्रिय स्तरमा प्रचारप्रसार गर्नुपर्छ। मासिक, त्रैमासिक एवं वार्षिकरूपमा ती क्षेत्रमा सर्भे गरी विगत र वर्तमानमा भएको प्रगति समीक्षा गरी सुधारका कार्य अघि बढाउनु पर्छ। यसरी उर्जाको विकास र पर्यटन प्रवद्र्धन नै नेपालको स्थायी समृद्धिका दीर्घकालीन आधार हुन् भन्ने तवरले पर्यटनको विकास र प्रवद्र्धन नेपालमा हुने हो भने दुईदशकमै दक्षिण एसियाकै विकसित र समृद्ध मुलुकमा परिचित हुनेछौं।"
टिपरको ठक्करबाट मोटरसाइकल चालकको मृत्यु,विराटनगर : मोरङमा टिपरको ठक्करबाट मंगलबार बिहान मोटरसाइकल चालकको मृत्यु भएको छ । रंगेली नगरपालिका७ स्थित रंगेली बजारमा पश्चिमतर्फ आउँदै गरेको ना ४ ख ३४९३ नम्बरको टिपरले प्र १०२०४३ प ८०११ नम्बरको मोटरसाइकललाई ठक्कर दिँदा दुर्घटना भएको हो । बिहान ९:१५ बजेतिर भएको दुर्घटनामा मोटरसाइकल चालक रतुवामाई नगरपालिका६ सौंठाका ४२ वर्षीय तिलकराज खड्काको मृत्यु भएको प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले जानकारी दिए । उनका अनुसार दुर्घटनामा परेर गम्भीर घाइते खड्काको उपचारका लागि रंगेली अस्पताल पुर्याउनसाथ मृत्यु भएको हो । प्रहरीले टिपर र चालक मोरङको धनपालथान गाउँपालिका६ का ३९ वर्षीय विद्यसागर रायलाई नियन्त्रणमा लिएर घटनाको अनुसन्धान थालेको छ ।
सुनचाँदीको मूल्य बढ्यो,काठमाडौं : नेपाली बजारमा मंगलबार सुन र चाँदीको मूल्य बढेको छ । आज सुनको मूल्य तोलामा ६ सय रुपैयाँले बढेको हो । नेपाल सुनचाँदी व्यवसायी महासंघका अनुसार मंगलबार छापावाला सुन प्रतितोला ९१ हजामा र तेजाबी सुन प्रतितोला ९० हजार ५०० रुपैयाँमा किचबेच भइरहेको छ । सोमबार छापावाला सुन प्रतितोला ९० हजार ४ सय रुपैँया र तेजाबी सुन प्रतितोला ८९ हजार ९५० रुपैयाँमा खरिद बिक्री भएको थियो। यस्तै आज चाँदी प्रतितोला १ हजार ३ सय रुपैयाँमा खरिद बिक्री भइरहेको छ। चाँदी तोलामा ५ रुपैयाँले वद्धि भएको हो ।
५४ दिनपछि उपत्यकामा चहलपहल,"काठमाडौं : काठमाडौं उपत्यकामा निषेधाज्ञा थप खुकुलो पार्दै मंगलबारदेखि निजी सवारी साधानमा जोरबिजोर प्रणाली लागू गरिएको छ। उपत्यका प्रशासनले विभिन्न पसल बार तोकेर सञ्चालन गर्ने अनुमति दिएको छ। उपत्यकाका तीन जिल्ला (काठमाडौँ, ललितपुर र भक्तपुर)का प्रमुख जिल्ला अधिकारीसहित आइतबार बसेको संयुक्त बैठकले उक्त आदेश जारी गरेको हो। व्यावसायिक क्षेत्र चलायमान हुने गरी निषेधाज्ञा थप खुकुलो बनाउने निर्णय गरिएको काठमाडौँका प्रमुख जिल्ला अधिकारी कालिप्रसाद पराजुलीले जानकारी दिनुभयो। आजदेखि असार १४ गते राति १२ बजेसम्म उक्त आदेश लागू हुनेछ। यसपटक साना सवारी साधन (कार जीप, भ्यानमा बढीमा चार जना), ट्याक्सीमा तीन जना रहने गरी र मोटरसाइकल, स्कुटरमा जोरबिजोर प्रणाली लागू गरिएको छ । डिपार्टमेन्ट स्टोर्स (ग्रोसरीबाहेक) सपिङ मल, खेलकूद सामग्री पसल, कपडा, जुत्ता, फेन्सी, कस्मेटिक, साडी, उपहारका पसल, टेलरिङ सोमबार, बुधबार र शुक्रबार बिहान ११ बजेदेखि अपराह्न ४ बजेसम्म सञ्चालन गर्न पाइने छ। यस्तै सुन पसल, भाँडा, भान्साजन्य, विद्युतीय, घरायसी सामग्री, अटोमोबाइल, शोरुम अटोमोबाइल पार्ट्स पसल, इलेक्ट्रोनिक्स पसललाई पनि आइतबार, मङ्गलबार र बिहीबार बिहान ११ देखि अपराह्न ४ बजेसम्म खोल्न अनुमति दिइएको छ । निर्माणजन्य सामग्रीको पसल (हाडवेयर्स, बिजुलीका सामान, स्यानिटरी, टायल, मार्बल, फर्निचर, कार्पेट) दैनिक बिहान ११ देखि साँझ ६ बजेसम्म सञ्चालन गर्न पाइने छ। ठूलो परिमाणको ढुवानी राति मात्र गर्न भनिएको छ। औषधि तथा स्वास्थ्य सामग्रीसम्बन्धी पसल जुनसुकै बेला सञ्चालन गर्न सकिने जनाइएको छ। खाद्यान्न, दूध तथा दुग्धजन्य पदार्थ, फलफूल, तरकारी, माछा मासु, पूजा सामग्री बिक्री वितरण गर्ने पसल, खेलकूद सामग्री पसल, डिपार्टमेन्ट स्टोर्स (ग्रोसरीमात्र), स्टेशनरी बिहान ११ बजेसम्म सञ्चालन गर्न सकिने छ । अत्यावश्यक वस्तुको अनलाइन तथा टेकअवे सेवा होमडेलिभरी प्रयोजनका लागि काठमाडौँ उपत्यकामा साँझ ७ बजेसम्म सञ्चालन गर्न पाइने छ । सवारी मर्मतका पसल साँझ ७ बजेसम्म मात्रै सञ्चालन गर्न भनिएको छ। विवाह, व्रतबन्धका कार्य बढीमा १० जनासम्म स्वास्थ्य मापदण्ड अपनाएर घर वा बसेको ठाउँमा गर्न पाइने छ। यसका लागि दुईवटा सवारी साधान प्रयोग गर्न सकिने छ । अत्यावश्यक सेवाजस्तै एम्बुलेन्स, खानेपानी, विद्युत् मर्मत, स्वास्थ्यसम्बन्धीका गाडी, दूरसञ्चार, इन्टरनेट मर्मत, कार्गाे, कुरियर तथा डाँक सेवा, फोहरमैला व्यवस्थापनसम्बन्धी ढुवानीका साधन विषय उल्लेख गरेर सञ्चालन गर्न सकिने छ। भीडभाड हुने सबै गतिविधि, फुटपाथ र खुला ठाउँमा हुने व्यापार, होटल तथा पार्टी प्यालसेमा हुने विवाह व्रतबन्ध, नित्यकर्मबाहेकका धार्मिक कार्यक्रम सञ्चालन गर्न पाइने छैन। भौतिक उपस्थितिमा पठनपाठन पनि गर्न पाइने छैन । सार्वजनिक सवारी सञ्चालन र अत्यावश्यक सवारी, एम्बुलेन्स, स्वास्थ्यकर्मी पशु स्वास्थ्यकर्मी, सुरक्षा निकायले प्रयोग गर्र्नेबाहेकका अन्य जिल्लाबाट पासविहीन सवारीका साधन काठमाडौँ उपत्यकामा सञ्चालन र प्रवेशमा रोक लगाइएको छ। प्रशासनले जारी गरेको आदेशमा शैक्षिक संस्था अनलाइनमार्फत सञ्चालन गर्न सकिने छ। वैदेशिक अध्ययनमा जानुपर्ने विद्यार्थी वा इडिभी परेका व्यक्ति र कूटनीतिक नियोगबाट सञ्चालन हुने परीक्षा तथा भिसा अन्तरवार्ता कार्यका लागि तोकिएको मापदण्ड पालना गरी सञ्चालन गर्न सकिने छ। उद्योग, कलाकारखाना तथा सार्वजनिक र निजी निर्माणकार्य स्वास्थ्य मापदण्ड पालना गरी सञ्चालन गर्न सकिने छ । पसल तथा व्यवसाय सञ्चालन गर्दा कम्तीमा दुई मिटर दूरी कायम गर्ने र अनिवार्यरूपमा स्वास्थ्यका सबै मापदण्ड अवलम्बन गर्नुपर्ने छ। अत्यावश्यक सामग्री बोक्ने सवारी साधन परिचयपत्रका आधारमा सञ्चालन गर्न सकिने प्रजिअ पराजुलीले जानकारी दिए। तरकारी, फलफूल, दुग्धजन्य पदार्थ, कुखुरा दाना, चल्ला पशुपक्षीजन्य पदार्थ, खाद्यान्न भेटेरेनरी, इन्धन, ग्यास, सरसफाइमा प्रयोग गर्ने सामान, प्रिन्ट तथा सरकारी छापाखाना, कृषि कार्यका सामग्री ढुवानीका साधन ब्यानर राखेर राति ८ देखि बिहान ११ बजेसम्म सञ्चालन गर्न सकिने छ। सार्वजनक तथा निजी निर्माणकार्यका लागि राति ९ देखि बिहान ५ बजेसम्म ढुवानी गर्न भनिएको छ। भन्सार विन्दुबाट उल्लेख भएका मालबाहक सवारी साधान सम्बन्धित भन्सार प्रमुखले रुट खुलाई अनुमति प्रदान गरेमा त्यस्ता मालसामान छुटाउने भन्सार एजेन्ट तथा कर्मचारी उल्लेख गरेको दिन र स्थानसम्म आवातजावत गर्न पाउनेछन्। विदेश जाने यात्रुले अन्तर्राष्ट्रिय उडानबाट आवतजावत गर्दा हवाई टिकट, पासपोर्ट, भिसा आदिका आधारमा जिल्ला प्रवेश पाउने जनाइएको छ। विकास निर्माण र सार्वजनिक सेवा प्रवाहसँग सम्बन्धित सबै सरकारी कार्यालयले स्वास्थ्य मापदण्डको पालना हुने गरी आलोपालो प्रणाली कायम गरी न्यूनतम जनशक्ति प्रयोग गरी सेवा प्रवाह गर्न भनिएको छ । बैंक तथा वित्तीय संस्था, धितोपत्र बोर्ड, बीमा, रेमिट, सहकारी, गैरसरकारी संस्था स्वास्थ्य मापदण्ड पालना गरी न्यूनतम जनशक्तिबाट भीडभाड कम हुने गरी वैकल्पिक उपाय अवलम्बन गरेर सञ्चालन गर्ने आदेशमा उल्लेख छ।"
मन्त्रिपरिषद् पुनर्गठनविरुद्धको मुद्दा प्रधानन्यायाधीशको इजलासमा,"काठमाडौं : मन्त्रिपरिषद् पुनर्गठनविरुद्ध परेको रिटमाथि सुनुवाइ हुँदैछ। उक्त रिटको सुनुवाइ प्रधानन्यायाधीश चोलेन्द्र शमशेर राणा र न्यायाधीश प्रकाश कुमार ढुंगानाको इजलासमा हुनेछ। वरिष्ठ अधिवक्ता दिनेश त्रिपाठी लगायत नौ जनाले काम चलाउ सरकारका प्रधानमन्त्री केपी शर्मा ओलीले पछिल्लो समय दुई पटकसम्म गरेको मन्त्रिपरिषद पुनर्गठन रद्ध गर्न माग गर्दै राष्ट्रपति, प्रधानमन्त्रीलगायतलाई विपक्षी बनाउँदै रिट दायर गरेका थिए । प्रधानमन्त्री ओलीले गरेको मन्त्रिपरिषद् पुनर्गठन असंवैधानिक भन्दै रिट निवेदकले अन्तरिम आदेशमार्फत बदर गर्न माग गरेका छन् । रिटमा दुवै पक्षलाई छलफलका लागि आज बोलाइएको छ। दुवै पक्षसँगको छलफलपछि अन्तरिम आदेश दिने वा नदिने टुंगो लगाइनेछ। सर्वोच्चले अन्तरिम आदेश दिएमा पुनर्गठित मन्त्रिपरिषदका मन्त्रीहरुको पद गुम्नेछ । गत जेठ २५ गते न्यायाधीश ईश्वरप्रसाद खतिवडाको इजलासले विपक्षीलाई मन्त्रिपरिषद पुनर्गठन गर्नुपर्नाको कारण १५ दिनभित्र बुझाउन आदेश दिएको थियो ।"
पेरूसँग कोलम्बिया स्तब्ध,रियो दी जेनेरियो : कोलम्बिया कोपा अमेरिका फुटबलमा पेरूसँग स्तब्ध बनेको छ। प्रतियोगितामा पहिलो जित निकाल्ने क्रममा पेरूले कोलम्बियालाई २१ गोलले पराजित गरेको हो। सोमबार बिहान भएको खेलमा पेरूलाई जित दिलाउन सर्जियो पेनाले एक गोल गरे। अर्को गोल पेरूले कोलम्बियाबाट आत्मघाती रूपमा उपहार पाएको थियो। कोलम्बियाका एर्री मिनाले आफ्नै पोस्ट्मा गोल गरेका थिए। कोलम्बियाका मिगुएल बोर्जाले एक गोल फर्काए पनि टोलीको हार टार्न सकेनन्। खेलको १७औं मिनेटमा पेनाले गोल गर्दै पेरूलाई सुरुवाती अग्रता दिलाएका थिए। खेलको ५३औं मिनेटमा बोर्जाले पेनाल्टीमा गोल गर्दै कोलम्बियालाई ११ गोलको बराबरीमा फर्काएका थिए। त्यसपछि ६४औं मिनेटमा कोलम्बियाका एर्री मिनाले आत्मघाती गोल गरेपछि पेरू २१ ले विजयी भयो। यस जितसँगै समूह ए मा रहेको पेरूले दुई खेलमा तीन अंक जोडेको छ। पेरू समूहको तेस्रो स्थानमा छ। कोलम्बियाले भने तीन खेलमा चार अंक जोडेको छ। पहिलो हार बेहोरेको कोलम्बिया दोस्रो स्थानमा छ। यसअघिका दुवै खेलमा जित निकालेको ब्राजिल ६ अंकसहित शीर्ष स्थानमा छ। यसै समूहको अर्को खेलमा भेनेजुएला र इक्वेडरले २२ गोलको बराबरी खेल्दै अंक बाँडेका छन्। भेनेजुएलाका एडसन क्यास्टिलो र रोनाल्ड हर्नान्डेजले एकएक गोल गरेका थिए। यस्तै इक्वेडरका इडुअर प्रिसिडो र गोन्जालो प्लाटाले एकएक गोल फर्काए। बराबरीसँगै चौथो स्थानको भेनेजुएलाले तीन खेलबाट दुई अंक जोडेको छ। पुछारमा रहेको इक्वेडरले दुई खेलमा एक अंक मात्रै जोड्न सकेको छ।
सुदूरपश्चिम प्रदेश सरकारको बेथिति : असारमा बजेटको दोहन,"धनगढी : हरेक वर्षजस्तै यस वर्ष पनि सुदूरपश्चिम प्रदेश सरकारले असारको मध्यमा राज्यकोषको दोहन सुरु गरेको छ। प्रदेश सरकारले मन्त्रिपरिषद्को निर्णय गरेर असारको ७ गते मात्रै ११ करोड ६३ लाखका ११० कार्यकर्तामुखी योजना वितरण गरेको हो। सडक मर्मत, तटबन्धन, खानेपानी मर्मत र सिँचाइ कुलो मर्मत शीर्षकमा यति धेरै योजना वितरण गरिएका हुन्। आर्थिक मामिला तथा योजना मन्त्रालयका उपसचिव तुलसीप्रसाद भट्टराईले प्रदेशका ६ जिल्ला अछाम, बझाङ, बाजुरा, डडेलधुरा, दार्चुला र कैलालीमा गरी १ सय १० योजनामा ११ करोड ६३ लाख रकम दिएको बताए। जेठको १३ गतेको मन्त्रिपरिषद्को बैठकले गरेको निर्णयअनुसार उक्त योजनामा रकम पठाइएको हो, भट्टराईले भने। प्रदेश सरकारले ६ जिल्लाका २० स्थानीय तहलाई सशर्त अनुदानका रूपमा उक्त रकम बाँडेको हो। त्यो रकम सोमबार मात्रै स्थानीय तहहरुलाई पठाइएको छ। २०७७ सालको भदौ २ गते अछामको रामारोसन गाउँपालिका५ को शैनिबजार पूरै बाढीले बगायो। स्थानीय कैलाश खोलामा आएको बाढीमा घरभित्र सुतेका १७ जना मानिस बेपत्ता भए। तीमध्ये ९ जनाको मात्रै शव फेला पर्यो। स्थानीयको सैयौं रोपनी खेतीयोग्य जमिन पनि बाढीले बगायो। त्यतिबेला, प्रदेश सरकारका मुख्यमन्त्री, केन्द्रीय गृहमन्त्री, मन्त्रीहरु सबैले रामारोशन भ्रमण गरे। २०७७ को भदौमै प्रदेश विपत् व्यवस्थापन समितिले रामारोशनको पुनर्निर्माण र पुनस्र्थापनाका लागि बजेट दिने निर्णय गर्यो । तर, त्यो बजेट अर्थविविध शीर्षकबाट असारमा पठाइएको हो। २०७७ को भदौदेखि अहिलेसम्म बजेट नदिने तर अहिले असारको मध्यमा आएको बजेटलाई कसरी खर्च गर्नु ? अछामको रामारोसन गाउँपालिकाकी उपाध्यक्ष सरस्वती रावलले बताइन्। मैले आइतबार मुख्यमन्त्री त्रिलोचन भट्टसँग यसबारे कुरा गरे। रामारोसनका लागि प्याकेजमा कार्यक्रम बनाउन अनुरोध गरेँ। तर, उनले मानेनन्। यो उनका कार्यकर्ताका लागि पठाइएको बजेट हो, अहिले असारको ७ गते आएको बजेटको कसरी सदुपयोग गर्ने ? रावलले भनिन्। भदौमा पठाउने भनिएको बजेट, असारमा मात्र किन आयो ? त्यो कुरा प्रदेश सरकारलाई सोध्ने बताइन्। रामारोसन बगेको छ, त्यहाँ ९ जना मानिसको ज्यान गएको छ, अझै ८ जना बेपत्ता छन्। स्थानीयको घरखेत बगेको छ। सिँचाइ, खानेपानी, सडक भत्किएको छ, तर अहिले उपभोक्ता समिति बनाएर कमाउने बजेट पठाएर हुन्छ ? उनले आक्रोश पोखिन्। रामारोसनका लागि मात्रै २ करोड ७९ लाखका ५० योजनामा असारमा बजेट हालिएको छ। अछामका एमाले नेता खगेन्द्र रोकायाले, अहिले स्थानीय तहहरुले एकै योजनाका तीनचार भाग गरी निर्माण सुरु गरेका छन्। १० लाखको योजना तीनवटा समिति बनाएर बाँडिएको छ। असारे विकासका नाममा कार्यकर्तालाई कमाउ भनेको जस्तो देखिन्छ, रोकायाले भने। अर्थमन्त्री भएकै बेलादेखि सक्रिय भएर लागेका आर्थिक मामिला तथा योजनामन्त्री प्रकाशबहादुर शाहले पनि आफ्नो निर्वाचन क्षेत्रमा एक करोड ८० लाखका चारवटा योजना हालेका छन्। त्रिबेणी नगरपालिकाको खालीखोला र मालागाढ तटबन्धनका लागि ८० लाख, बडिमालिका नगरपालिकाको वडा नम्बर ४ मा रहेको ओलेना तटबन्धनका लागि ५० लाख र बूढीनन्दा नगरपालिकाको वडा नम्बर २ मा रहेको ताप्रेसेरा घट्टेखोला तटबन्धनका लागि ५० लाख गरी एक करोड ८० लाखका योजना हालिएका छन्। ताप्रेसेराका लागि गठन हुने भनिएको उपभोक्ता समितिका लागि झगडा नै परेको स्थानीयले बताएका छन्। अछामको साँफेबगर नगरपालिकालाई पनि ९ योजनाका लागि एक करोड ४० लाख रकम पठाइएको छ। साँफेबगर नगरपालिकाको वडा नम्बर १, २, ३, ४ र ७ का लागि ९ वटै योजना तटबन्धनका हुन्। त्यो क्षेत्र भीम रावलको पकेट क्षेत्र हो, त्यसैले त्यहाँ पनि असारको मध्यमा कमाई खाउ भनेर योजना हालिएका हुन् नेता रोकायाले भने। बझाङको खप्तड छान्ना गाउँपालिकामा २८ लाख, थलारा गाउँपालिकामा ३४ लाख, छविसपाथीभेरा गाउँपालिकामा ४० लाख र तलकोट गाउँपालिकामा ३० लाखका योजना हालिएका छन्। खप्तड छान्ना र छविसपाथीभेरा गाउँपालिका सभामुख अर्जुनबहादुर थापाको निर्वाचन क्षेत्र हो। दार्चुलाको नौगाढ गाउँपालिकामा ४० लाख, मालिकार्जुन गाउँपालिकामा १३ लाख, मार्मा र सैल्यशिखर गाउँपालिकामा १४ लाखका योजना हालिएका छन्। अहिले हालिने योजना भनेका थोरै काम गरेर, विल बनाएर कमाउने खालका योजना हुन्, यो नीतिगत भ्रष्टाचार हो, नेकपा एमाले (ओली) का प्रदेश सभा सांसद लीलाधर भट्टले भने। उनले, तटबन्धनका योजनाहरु असोज र कात्तिकमै दिनुपर्ने बताउँछन्। भदौमा बाढी आयो, त्यसपछि कैयौं मन्त्रिपरिषद्का बैठक बसेका छन्, ती बैठकहरुमा किन यस्ता निर्णय हुँदैनन् ? अहिले असारमा आएर मात्र किन यस्ता बैठक हुन्छन् ? यो विल बनाएर कमाउने धन्दा हो, उनले भने। प्रदेश सभाको सार्वजनिक लेखा समितिले पनि असारमा वितरण गरिएका योजनाबारे छानबिन गर्ने जनाएको छ। सार्वजनिक लेखा समितिकी सभापति नन्दाकुमारी बमले, मुख्यमन्त्री, मन्त्री र सत्तामा रहेका सांसदहरुले आआफ्नो क्षेत्रका कार्यकर्तालाई योजना बाँड्ने र त्यहाँबाट कमिसन लिनका लागि यस्तो कार्य हरेक वर्ष हुने गरेको बताइन्। यी कार्यकर्तालाई काम दिने र त्यहाँबाट मोटो रकम कमिसन खाने योजना हुन्, यसमा सार्वजनिक लेखा समितिको ध्यानाकर्षण भएको छ। यसरी असारमा गरिने कामको नतिजा राम्रो हुँदै हुँदैन सभापति बमले भनिन्। उनले, असारे विकास रोक्न प्रदेश सरकारलाई निर्देशन दिने बताइन्। कैलालीको बर्दगोरिया गाउँपालिकामा ६० लाख, कैलारी गाउँपालिकामा ३० लाख, मोहन्याल गाउँपालिकामा १० लाख र भजनी नगरपालिकामा ८५ लाखका कलभर्ट र सडक मर्मतका योजना राखिएका छन्।"
सुरक्षित स्थानान्तरणको माग,"गोरखा : गत साताको अविरल वर्षापछिको बाढीले तहसनहस बनाएको चुमनुब्री गाउँपालिका३ सल्लेरीका बासिन्दाले सुरक्षित स्थानमा स्थानान्तरणको माग गरेका छन् । बुधबार राहत रकम हस्तान्तरणका लागि त्यहाँ पुगेका प्रमुख जिल्ला अधिकारी शालिग्राम पौडेल तथा प्रहरी उपरीक्षक शेखर खनाल समक्ष पीडितहरूले सुरक्षित स्थलमा स्थानान्तरण गर्न माग गरेका हुन् । सल्लेरीका २६ घरमध्ये ६ घर बूढीगण्डकीको भेलले बगाएको छ । त्यहाँका बाँकी २० घर पनि उच्च जोखिममा रहेकाले सबैलाई अन्यत्र स्थानान्तरण गर्नुपर्ने अवस्था रहेको स्थानीय बलबहादुर गुरुङको भनाइ छ । उनका अनुसार जगत बजारका ३२ घर पनि जोखिममा रहेको छ । बूढीगण्डकीको गत साताको भेलले जगत बजारको शिर हानेको गुरुङको भनाइ छ । जगतको तल्लो टोलको चार घर त बगाइसक्यो, उनले भने, माथिल्लो टोलको पनि शिरमा बूढीगण्डकीले हानेको छ । अघिल्लो हप्ताजस्तै बाढी फेरि पनि आयो भने जगत बजार पनि बग्ने सम्भावना ज्यादै नजिक छ । अहिले सल्लेरीका बासिन्दा गाउँभन्दा माथिको पाखामा अस्थायी टेन्ट टाँगेर बसेका छन् । भूकम्पले भत्किएको घर सरकारी अनुदानमा निर्माण गरे पनि फेरि बूढीगण्डकीको बाढीले बगाएको स्थानीय गणेश कार्कीले जानकारी दिए । यसअघि पैयुँमा बस्दा पहिरोले बगाएर सल्लेरीमा आएर बसेका थिए । त्यहाँ भूकम्पले घर भत्काइदियो । भूकम्पले घर भत्काए पनि घर बनाउने जग्गा त थियो, अहिले त बाढीले झन् घर बनाउने जग्गा पनि बग्यो, उनले भने, अब कहाँ गएर बस्ने अन्योल छ । बाढीले स्थानीय भालुखोला जलविद्युत् आयोजनामा क्षति पुयाउँदा जगतको ३२ घर, सल्लेरीको २६ र भालुवनको १५ घर विद्युत् उपभोग गर्नबाट बञ्चित भएको स्थानीय वीरवल घलेले जानकारी दिए । घटनास्थल पुगेर फर्किएका प्रजिअ पौडेलले बाढीपीडितलाई सुरक्षित स्थलमा स्थानान्तरण गराउनु अपरिहार्य देखिएको बताएका छन् । कि ठूलै तटबन्धको योजना गर्नुपर्छ कि स्थानान्तरण गर्नुको विकल्प देखिँदैन, उनले भने, यस विषयमा म गृहमन्त्रालयमा पनि अनुरोध गर्नेछु । प्रदेश सरकारसमक्ष पनि अनुरोध गर्छु । घरबास गुमेकाहरूलाई अल्पकालीन राहत र दीर्घकालका लागि पुनर्वास गराउनु जरुरी रहेको उनले बताए ।"
यसरी पो मनाउनु जन्मदिन,काठमाडौं : जन्मदिनमा खर्चिने रकम एक परिवारले महाराजगन्जस्थित नर्सिङ क्याम्पसमा उपलब्ध गराएका छन्। बेलायतमा बस्ने शिवजी श्रेष्ठले श्रीमती उर्मिला श्रेष्ठको ५० औं जन्मदिनको अवसर पारेर उक्त नर्सिङ क्याम्पसमा दुई लाख राशिको अक्षय कोष खडा गरेका छन्। उक्त अक्षय कोषबाट आर्थिक अवस्था कमजोर रहेका जेहेनदार विद्यार्थीलाई छात्रवृत्ति प्रदान गर्ने व्यवस्था मिलाइएको छ। उर्मिलाले सोही क्याम्पसबाट अध्ययन पूरा गरेकी हुन्। जन्मदिनभन्दा तीन दिनअघि गत बिहीबार उक्त क्याम्पसमा आयोजित एक कार्यक्रममा शिवजीका बहिनी विनिता श्रेष्ठ र ज्वाईं प्रभात एसीले दुई लाख रुपैयाँको चेक क्याम्पस प्रमुख सुलोचना श्रेष्ठलाई हस्तान्तरण गरेका थिए। शिवजीले आफ्नो श्रीमतीलाई सरप्राइज दिने उद्देश्यले उक्त कोष खडा गरी छात्रवृत्ति उपलब्ध गराएका हुन्। श्रीमतीको जन्मदिन धुमधाम मनाउनुको साटो खर्च जोगाएर रचनात्मक काममा लगाएको शिवजीले बताए। गतवर्ष पनि शिवजीले लकडाउनको कारण श्रीमतीको जन्मदिन मनाउन पाएका थिएनन्। जन्मदिनमा खर्चिने रकम लकडाउनका कारण हातमुख जोर्न समस्यामा परेका इलामका ३० परिवारलाई एक सातासम्म पुग्ने गरी विभिन्न प्रकारका खाद्यान्न सामग्री वितरण गरेका थिए। शिवजीले गत वर्षको लकडाउनको समयमा आफ्नो आमा र सासूको जन्मदिनमा पनि ओखलढुंगा र इलाममा काम नपाएर समस्यामा परेका गरिब र असहाय परिवारलाई खाद्यान्न सामग्री वितरण गरेका थिए। क्याम्पस प्रमुख सुलोचना श्रेष्ठले शिवजीले आफ्नो श्रीमती उर्मिला श्रेष्ठको सम्मानमा छात्रवृत्ति स्थापना गरी उदाहरणीय काम गरेका बताइन्।
युरोकप फुटबल : हारेर पनि नकआउट चरणमा वेल्स,"रोम : वेल्स युरोकप फुटबलको अन्तिम खेलमा पराजित भए पनि नकआउट चरणमा स्थान बनाउन सफल भएको छ। आइतबार राति भएको खेलमा बलियो प्रतिद्वन्द्वी इटालीसँग १० गोलले पराजित भएको वेल्स उपविजेता बन्दै समूह एबाट प्रिक्वार्टरफाइनलमा पुगेको हो। इटालीले भने अपराजित रहँदै समूह विजेताका रूपमा युरोकपको अन्तिम १६ स्थान बनायो। इटालीको घरेलु मैदान रोममा आइतबार राति भएको खेलमा वेल्स इटालीसँग १० गोलले पराजित भएको थियो। ओलम्पिक स्टेडियममा १० खेलाडीमा समेटिएको वेल्सविरुद्ध इटालीलाई जित दिलाउन माटिओ पेसिनाले निर्णायक गोल गरेका थिए। उनले खेलको ३९ औं मिनेटमा निर्णायक गोल गरेका थिए। उनले मार्को भेराट्टीको फ्रिकिक पासमा गोल गरेका थिए। खेलको ५६औं मिनेटमा इथान अमपाडुले रातो कार्ड पाएपछि वेल्स १० खेलाडीमा समेटिएको थियो। इटालीका फेड्रिको बेर्नार्डेस्चीलाई फल गरेपछि रेफ्रीले उनलाई सीधै रातो कार्ड देखाएका थिए। इटालीविरुद्ध वेल्सले पनि केही अवसर बनाएको थियो। तर, त्यसलाई गोलमा परिणत गर्न भने सकेन। वेल्सलाई पराजित गरेसँगै समूह ए मा रहेको इटालीले समूह चरणमा शतप्रतिशत जित निकालेको छ। इटालीले तीन खेलबाट नौ अंक जोडेको छ। इटाली समूह विजेता बन्दै अन्तिम १६ मा पुगेको छ। पहिलो खेलमा इटालीले टर्कीलाई ३० ले हराएको थियो। यस्तै दोस्रो खेलमा इटालीले स्विट्जरल्यान्डलाई ३० गोलले नै पराजित गरेको थियो। समूह चरणमा पहिलो हार बेहोरेको वेल्सले तीन खेलमा चार अंक जोड्दै समूहको दोस्रो स्थानमा रह्यो। समूह चरणको पहिलो खेलमा स्विट्जरल्यान्डसँग ११ गोलको बराबरी खेलेको वेल्सले दोस्रो खेलमा टर्कीलाई २० गोलले पराजित गरेको थियो। यसैगरी आइतबार राति नै भएको खेलमा स्विट्जरल्यान्डले प्रभावशाली जित निकालेको थियो। समूह चरणको अन्तिम खेलमा टर्कीलाई ३१ गोलले परजित गर्दै स्विट्जरल्यान्डले पहिलो जित निकालेको हो। स्विट्जरल्यान्डलाई जित दिलाउन जेरदान शाकिरीले दुई गोल गरेका थिए। यस्तै हरिस सेफेरोभीले एक गोलको योगदान दिएका थिए। टर्कीका इरफान केभाचीले एक गोल फर्काएका थिए। खेलको छैटौं मिनेटमा हरिसले गोल गर्दै स्विट्जरल्यान्डलाई सुरुआती अग्रता दिलाएका थिए। स्टेभेन जुबेरको पासमा उनले आकर्षक गोल गरेका थिए। २६औं मिनेटमा शाकिरीले गोल गर्दै स्विट्जरल्यान्डलाई २० गोलको अग्रता दिलाएका थिए। उनले जुबेरकै पासमा डीबक्स क्षेत्र बाहिरबाट उत्कृष्ट गोल गरेका थिए। खेलको ६२ औं मिनेटमा इरफानले गोल गर्दै टर्कीलाई २१ को स्थितिमा ल्याएका थिए। उनले हकान कालहानोग्लुको पासमा गोल गरेका थिए। त्यसपछि खेलको ६८ औं मिनेटमा जुबेरको पासमा शाकिरीले व्यक्तिगत दोस्रो गोल गर्दै स्विट्जरल्यान्डलाई ३१ को जित दिलाए। समूह चरणको अन्तिम खेलमा जित निकाले पनि स्विट्जरल्यान्ड सीधै नकआउट चरणमा प्रवेश गर्न असफल भयो। समूहको तेस्रो स्थानमा रहने उत्कृष्ट चार टिम बन्दै अन्तिम १६ मा स्थान बनाउने स्विट्जरल्यान्डको सम्भावना भने कायमै छ। जसको लागि सबै समूह चरणको खेल सकिनु पर्नेछ। समूह एमा रहेको स्विट्जरल्यान्डले तीन खेलबाट चार अंक जोडेको छ। वेल्ससँग गोल अन्तरमा पछि पर्दा स्विट्जरल्यान्ड सीधै अन्तिम १६ मा पुग्न असफल भएको हो। समूह चरणको पहिलो खेलमा वेल्ससँग बराबरी खेलेको स्विट्जरल्यान्ड दोस्रो खेलमा इटालीसँग पराजित भएको थियो। टर्की भने अंकविहीन बन्दै समूह चरणबाट बाहिरिएको छ। समूहको पुछारमा रहेको टर्कीले अंक जोड्न सकेन। पहिलो खेलमा खेलमा इटालीसँग पराजित टर्की दोसो खेलमा वेल्ससँग पराजित भएको थियो।"
नाफाभन्दा स्वास्थ्यको चिन्ता,"चितवन : गतवर्ष कोरोना कहरले सौराहाका होटल बन्द भए। कोभिडको जोखिमका कारण बन्द भएपछि घाटा बेहोरे । त्यतिबेला स्वास्थ्य मापदण्ड अपनाएर होटल सञ्चालन गर्न माग गरेका थिए। व्यवसाय घाटामा गएको भन्दै होटल सञ्चालनको मापदण्ड निर्धारण गर्न माग गरेका होटल व्यवसायी यसपटक मौन बसे। दोस्रो भेरियन्टले पारेको असर देखेपछि उनीहरू होटल सञ्चालनका लागि हतारिएका छैनन्। कोरोना महामारीमा व्यवसाय दोस्रो प्राथमिकतामा रहेको होटल गैंडा वाइल्ड लाइफका सञ्चालक टीका गिरीले बताए। व्यवसाय ठप्प हुँदा धेरै मानिस डिप्रेसनमा जाने खतरा छ। तर पनि कोरोनाको कहरले त्यसलाई बिर्सेर जोगिने बाध्यता छ गिरीले भने, व्यवसायको चिन्ताभन्दा पनि यतिबेला आफू कसरी बाँचे भन्ने मात्रै चिन्ता हो। कोरोनाको महामारीसँगै सरकारले लागू गरेको लकडाउनले चितवनको पर्यटन व्यवसाय नराम्रोसँग प्रभावित भएको छ। कर्मचारी कटौती गर्दापनि मासिक दुई लाख क्षति बेहोर्नुपरेको होटल सेन्ट्रल पार्कका सञ्चालक श्याम महतले बताए। सुरुमा ज्यान जोगाउने त्यसपछिमात्रै व्यवसाय कसरी सम्हाल्ने भन्ने चिन्ता चिन्ता छ महतले भने हरेक विपत्तिको मार सधैं पर्यटननै बढी भएको छ। यसले हामीलाई निराश बनाएको छ। पर्यटन व्यवसाय लगातार दोस्रो वर्ष पनि शून्य छ। लकडाउनका कारण यो वर्ष पनि होटल व्यवसाय ठप्प छ। व्यवसायीहरू होटलको गेटमा ताला लगाएर बसेका छन्। उनीहरू बाहिर हिँडडुल पनि गर्दैनन्। होटल सरसफाइ गरेर बसेका छन्। केही नगर्दा पनि होटल सरसफाइ र कुरुवा कर्मचारी राख्न मासिक कम्तीमा ५० हजार खर्च छ। बैंकको ऋण अलग्गै छ। ऋण लागेपनि दिन नलागोस् भन्ने हो होटल नेचर हेरिटेजका सञ्चालक दामोदर रेग्मीले भने सहज भएपछि व्यवसाय चल्छ। त्यसपछि सरकारले केही सम्बोधन गरिदिए हुन्थ्यो भन्ने लागेको छ। होटल व्यवसायीले आफूहरूलाई सरकारले उपेक्षा गरेको गुनासो गर्छन्। कोरोनाको बेला खोपमा समेत पक्षपात गरिएको दुःखेसो गरे। क्षेत्रीय होटल संघ सौराहाका निवर्तमान अध्यक्ष सुमन घिमिरेले गतवर्षको भार खेप्न नपाउँदै यसवर्षको लकडाउनले व्यवसायीको ढाड सेकिएको बताए। व्यवसायमा परेको घाटा कल्पनै गर्न सकिँदैन। सरकारले केही त हेर्ला भन्ने आशा हो उनले भने ती सबै बिर्सेर अहिले बाँच्ने मात्रै चिन्ता लिनुपर्ने बाध्यता आएको छ। कोरोनाका कारण भएको लकडाउनले थला परेको सौराहाको पर्यटनलाई उठाउन घुमौँ सौराहा अभियान पनि चलाएका थिए। बाह्य पर्यटक तत्काल आउने सम्भावना नभएपछि आन्तरिक पर्यटन प्रवद्र्धनका लागी गरिएको अभियानले केही हदसम्म थेगेको थियो। फेरि लकडाउन भएपछि व्यवसाय घाटामा छ। ऋणको किस्ता र ब्याज बुझाउन हम्मेहम्मे परेको छ। गतवर्ष कोभिडको कहरपछि मापदण्ड बनाएर सञ्चालन गर्दा केही गति लिन खोज्दै थियो। यसवर्ष फेरि बन्द भएपछि धेरैको लगानी डुब्ने अवस्थामा पुगेको छ। गत साल नराम्रोसँग थलिएको पर्यटन केही उठ्न नपाउँदै फेरि थला पर्यो होटल पार्क सफारीका सञ्चालक महेश खनाललले भने कोरोनाको जोखिम कम भए फेरि लयमा फर्केला भन्ने आशा छ। अन्यबेला पर्यटकहरूले भरिभराउ हुने होटलदहरू सबै ठप्प छन्। होटल कुर्न राखेका मजदुरबाहेक सबैलाई घर फर्काएका छन्। बैंकको ऋण तिर्न कठिन छ। तरपनि उनीहरूलाई सबैभन्दा बढी स्वास्थ्यको चिन्ता छ। यसपटक कोभिडको असरले धेरैको ज्यान गएपछि उनीहरू त्रसित बनेका छन्। पहिला आफू बाँँच्ने कुरा प्राथमिकताको कुरा हो। गतसालको भन्दा अहिले डरलाग्दो अवस्था देखियो। क्षेत्रीय होटल संघका उपाध्यक्ष अञ्जनकुमार पाण्डेले भने जसरी हुन्छ सुरक्षित तरिकाबाट रहनुपर्ने अवस्था छ। चितवनमा १सय५० वटा पर्यटकीय होटल छन्। करिब सयको हाराहारीमा रेस्टुरेन्ट छन्। वन्यजन्तुको अवलोकनका लागि चितवनको पर्यटन प्रख्यात छ। सौराहा, पटिहानी, जगतपुर, मेघौलीमा ठूलादेखि साना होटल छन्।"
भोक टार्न टाँकी र लट्टेको भर,"चितवन : पोल्किमकी ५७ वर्षीया चन्द्रीमाया चेपाङ जंगलमा आँप र चिउरी खोज्दै थिइन्। घरमा पकाएको खानेकुरा छैन। अन्न नभएपछि पाकेको आँप र चिउरी खोज्दै जंगल चहार्दै थिइन् उनी। पाकेको नपाएपछि काचै आँप खाएर भए पनि उनले भोक टारिन्। कतै आँप त कतै चिउरी पाक्यो कि भनेर खोज्दै हिँडेको चन्द्रीमायाले भनिन्, त्यही आँप पनि असिनाले झार्यो। दुई तीन दाना खाएर भोक टारेँ। परिवारमा छाक टार्नै समस्या छ। कसैले राहत देला कि भन्ने आशमा बसेकी छन् उनी। उनको घर राप्ती नगरपालिका१३ मा पर्छ। नगरपालिकै भए पनि यो विपद्को बेलामा कोही जनप्रतिनिधि पुगेका छैनन्। चेपाङका घरमा अन्न छैन। १५ दिन अघिसम्म बनमा गएर गिट्ठा र भ्याकुर खान्थे उनीहरू। त्यो पनि हुर्किएर छिप्पिएपछि टाँकी र लट्टेको साग खाने गर्छन्। गत वर्षको मकै सकियो। मकै पाक्न अझै एक महिना लाग्छ। त्यति बेलासम्म कसरी धान्ने भन्ने चिन्ता चेपाङ समुदायमा छ। ६० वर्षीया विन्दुमाया चेपाङको घरमा पनि खानेकुरा छैन। परिवार ठूलो छ। मागेर ल्याएको एक माना कोदोको पिठो झोलाबाट निकालेर देखाउँदै त्यसलाई अड्कलीअड्कली खाने गरेको उनले बताइन्। पेटभरि खाए एकैपटक सकिन्छ। थोरैथोरै खाने हो उनले भनिन्, पाएको बेला पेटभरि खाइयो। अहिले केही छैन कहाँ गएर खाने ? सोही ठाँउका ५४ वर्षीय रामबाबु चेपाङले पनि पेटभरि खान नपाएको दुखेसो पोखे। उनी मजदुरी गर्थे। लकडाउनका कारण अहिले गाउँमै छन्। चिउरी पाक्न थालेको छ। अब त्यही खाने हो, उनले भने। लकडाउनका कारण मजदुरी गर्न नपाउँदा आम्दानी छैन। किनेर खान नसकेपछि उनीहरू कन्दमूलको भरमा बाँचेका छन्। गिट्ठा हुर्किसकेको छ। जंगलमा अब टाँकी र लट्टेको साग मात्र छ। अहिले त्यही खाएर छाक टारेका छन्। अहिले मान्छेहरू रोगले भन्दा भोकले चापाचाप छ लक्ष्मण चेपाङले भने, अनिकाल छ टाँकीको साग र लट्टेको भरमा बाँच्नु परेको छ। उनी वडा सदस्य हुन्। उनीसमेत राहतको पर्खाइमा बसेका छन्। नगरपालिकाले केही गरेको छैन। राप्ती नगरपालिकाको १३ नम्बरका स्यामराङ, पोल्किम, सान्थलीलगायतका गाउँ जिल्लाकै दुर्गम भेग हो। पाखो बारीमा लगाएको मकैले आधा वर्ष मात्रै खान पुग्छ। हरेक वर्ष अनिकालको सामना गर्नुपर्छ। यस वर्ष कोभिड संक्रमणको जोखिमले लकडाउन भएपछि बजारी क्षेत्रमा काम गर्न जान पाएनन्। खाद्यान्न अभावले उनीहरूको जनजीवन कष्टकर बनेको छ। चितवनका विभिन्न चेपाङ गाउँ पुगेका चेपाङ अभियन्ता केपी किरण शर्माले खानेकुराको चरम अभावले विकराल अवस्था आएको बताए। चेपाङ गाउँमा भएको अनिकाल टार्न उनले १८ दिनदेखि राहतका लागि समन्वय गरिरहेका छन्। जुन घरमा छिर्छु त्यहाँ अन्नको दाना देख्दिन। अनि मन भक्कानिन्छ, शर्माले भने, राहतको सारै खाँचो छ। राहत दिन चाहनेहरूसँग समन्वय गरेर केही गाउँमा राहत ब्यवस्था भयो। अझै त्यस्ता गाउँ छन् जहाँ राहत पुग्न सकेको छैन। अन्न छैन : छाक टार्न गिट्ठा, भ्याकुर चेपाङको घरमा अन्नको छाक : भन्छन्, पलायो बाँच्ने आश"
सेयर ओरालोतिर,काठमाडौं : नेपाल धितोपत्र बोर्डले असार १ गते ५१ कम्पनीको सेयर जोखिम भनेर सूची सार्वजनिक गरेसँगै सेयर बजार निरन्तर ओरालो लागेको छ। सेयर बजार लगातार पाँच दिनसम्म ओरालो लाग्दा करिब २ सय अंकले घटेको छ। ३ हजार २५ अंकको उच्चतम विन्दु पुगेको सेयर बजार सोमबार नेप्से सूचक २ हजार ८ सय ३४ मा पुगेको छ। सोमबार ७२ अंकले घट्न पुगेको छ। यसअघि ५२ अंकले घटेको थियो। सोमबार २ सय २७ कम्पनीको साढे ११ अर्बरुपैयाँको सेयर कारोबार भयो। चार कम्पनीबाहेक अरू सबैको सेयर घटेको छ। असारअघि २० अर्बसम्म कारोबार भएको सेयर पछिल्लो समयमा घट्दै गइरहेको छ। बोर्डले सूची सार्वजनिक गरेसँगै सेयर घट्दै गएपनि निषेधाज्ञा केही सहज भएका कारण पनि सेयर बजारको कारोबारमा केही कमी आएको बताइन्छ।
प्रत्युत्पादक अभ्यासले लोकतन्त्र खतरामा,"संघीयता सुरु भएसँगै तीनै तहका सरकारले सुशासनकार्यान्वयनमा लैजानुपर्थ्यो तर चुक्दै गएको स्थिति छ। सभ्य र सुसंस्कृत समाजको कल्पना सर्वसत्तावाद हावीभएको देशमा गर्न सकिँदैन। लोकतन्त्रको सैद्धान्तिक आवरणमा तानाशाहीतन्त्रको अवलम्बन गर्ने शासकहरू सर्वसत्तावादीभन्दा ज्यादा पीडादायी हुने गर्छन्। तुलना गर्दा लोकतन्त्रवादी देशभन्दा सर्वसत्तावाद, तानाशाहीतन्त्र र साम्यवादी देशहरूमा भ्रष्टाचार बढी देखिन्छ। लोकतान्त्रिक शासन प्रणालीले पारदर्शिताको निर्वाह राम्ररी गर्न नसक्दा भ्रष्टाचार बढ्छ। स्वार्थसँग गठजोडभएका विषयहरूमा आशक्ति देखाइराखेका क्रियाकलापहरू, राष्ट्रका लागि प्रत्यूत्पादक हर्कतहरू, अधिकारको दुरूपयोग र भ्रष्टाचारजन्य कार्यहरूको सूचना प्रदान गर्ने पद्दतिको विकास हुन नसक्दा र सूचनादाताहरूको पर्याप्त सुरक्षा एवं सम्मान प्रदान गर्न सकिएन भने समाजमा भ्रष्टाचार अल्प अवधिमै नियन्त्रण बाहिर जाने सम्भावना रहन्छ। विभिन्न कारणले लोकतन्त्रको सफल अभ्यासमा अवरोध सिर्जना हुन्छ,यिनै अवरोधका जगमा भ्रष्टाचार मौलाउने स्थिति बन्छ। भ्रष्टाचारसम्बन्धी धारणागत अनुक्रमनिकाले लामो समयदेखि भ्रष्टाचार नियन्त्रण गर्न असफल भएका देशमा लोकतन्त्रको मूल्यमान्यतामा भ्रष्टाचारको मात्राअनुसार क्रमशः संकुचन आउँदै गएको अध्ययन प्रतिवेदनहरू दिएका छन्। ती प्रतिवेदनका अनुसार भ्रष्टाचारबाट विश्वभरका लोकतान्त्रिक शासन प्रणालीहरूले खतराको सामना गर्दैगरेको अवस्था छ। लोकतन्त्रको आवरणमा दिग्भ्रमित, भ्रष्ट र दिशाविहीन राजनीतिकै कारण विश्वका लोकतान्त्रिक शासन प्रणालीउपर गम्भीर प्रश्न खडा भएको अवस्थाछ। शासकहरूको उत्तराद्र्धसमेत पीडादायक बनेका छन्। खतराजन्य अवस्थाहरू पहिलो हो, यथार्थतामा जनतामा अधिकार नहुने अवस्था बन्छ, धनीमानी सीमित वर्ग, ठालु, व्यापारी, माफिया, नाफाखोर र दलालहरूले राज्यका संयन्त्रहरू, सरकार र व्यवस्थापिकामाथि प्रभुत्व जमाउँछन्। सार्वजनिक स्रोतसाधनमाथि नियन्त्रण कायम गर्छन् रस्रोतसाधनहरूको प्रयोग व्यक्तिगत हितमा हुँदै जान्छ। नीतिहरूको तर्जुमा र कानुन निर्माण सीमित वर्गहरूको हितमा केन्द्रित बन्छ। सर्वसाधारण जनताको नीतिनिर्माण र निर्णय प्रक्रियामा सहभागिताको अवस्था कमजोरबन्दै जान्छ। जनताको विश्वास र सहिष्णुतामा नकारात्मक प्रभाव पर्दछ, सरकारले जनस्तरबाट मान्यता नपाउने अवस्था बन्छ। केही सीमित स्वार्थ लोलुप झुन्डहरूको अभिष्ट पूरा गर्न सरकार र राज्य संयन्त्र परिचालित हुनपुग्छ। सरकार र शासकीय पद्धतिप्रति वितृष्णाको स्थितिले गर्दा द्वन्द्वको अवस्था बन्दछ। दोस्रो हो, शक्ति पृथकीकरण र सन्तुलनको अवस्था कायम हुन सक्दैन। सरकारमा रहनेहरूले सबै प्रकारका अपराधकर्महरू गर्दै अभयदान प्राप्तगर्ने र यसैलाई निरन्तरता दिने प्रक्रियाले प्रोत्साहित हुने अवसर प्राप्त गर्दछ। राज्यका तीनवटा अंगहरूमा कार्यकारी मात्र प्रभावी बन्दै जान्छ। न्यायपालिकामा अत्यधिक राजनीतिकरण हुन्छ र कमजोरबन्दै जान्छ। सबै प्रकारका सरकारी अधिकारप्राप्त निकायहरूलाई निस्प्रभावी बनाइन्छ। जनताका आवाजलाई दबाउने काम हुनथाल्छ। जनताका मौलिक हकहरूको हनन गर्दै उनीहरूलाई शारीरिक यातना दिने कार्य सामान्य हुन थाल्छ। लोकतन्त्रको दुरूपयोग गर्दै विश्वव्यापी सम्पर्क, स्वीकार्यता र सौहाद्र्रतालाई गौण मान्ने र निहीत व्यक्तिगत एवं गुटगत स्वार्थमा लिप्त हुने शैली शासकहरूमा स्पस्ट अनुभूति गर्न सकिन्छ। न्याय नपाउने र ढिला गरी पाउने स्थिति बन्छ,। नागरिकका स्वतन्त्रताहरू सिद्धान्तमा सीमित बन्छन्। तेस्रो अवस्था, जनताको भावनाको प्रतिनिधित्व सरकार र व्यवस्थापिकाले गर्न सक्दैनन्। स्वस्थ्य राजनीतिक प्रतिस्पर्धा हुन सक्दैन। संविधानले सबै प्रकारका समानताको अधिकारको प्रत्याभूति गरेको हुन्छ तर धनीमानीले निर्वाचनमा दलको उमेद्वार बन्दै विजय प्राप्त गर्छन्। निष्ठावान कार्यकर्ताहरू सधैं पछि पर्छन्। नियमन निकायहरूलाई कमजोर बनाउँदै गैरलोकतान्त्रिक शासन प्रक्रिया सञ्चालित हुन्छ। मताधिकारको दुरूपयोग हुन्छ, लोकतन्त्रको संस्थागत विकासका लागि अवरोधजन्य कार्यहरू सामान्य बन्छन्। जनता र सरकारबीच विश्वासको संकट हुन्छ। देश र जनतालाई केन्द्रविन्दुमा राखिँदैन। राज्य सरकार यसका संयन्त्र र शासकीय पद्दतिप्रतिको विश्वास घट्दै जान्छ। राजनीतिक दल, शासकहरू र राज्य संयन्त्रप्रति जनताको स्वामित्वभाव रहँदैन। निर्वाचन, सरकार गठन र पुनर्गठन जस्ता महŒवपूर्ण विषयहरूमा जनताले चासो दिन छाड्छन्। निर्वाचनमा मतदान न्युन हुन्छ, निषेध मत जाहेर गर्नेहरूकोवृद्धि हुन्छ। चौथो अवस्था, विकासको गतिमा सुस्तता आउँछ। राजनीतिमा जब सर्वसाधारण जनताले चासो लिन छाड्छन्, लोकतन्त्रको प्रतिफल सीमित व्यक्तिले मात्र प्राप्त गर्छन्। सार्वजनिक मुद्दाहरूमा जनताले सहभागिता दिँदैनन्। सार्वजनिक सेवाको गुणस्तर नकारात्मक रूपमा प्रभावित बन्छ। स्रोतसाधनको अभाव हुन्छ र सर्वत्र असुरक्षाको स्थिति पैदा हुन्छ। सरकार र राज्यको उपस्थितिको अनुभूति जनताले गर्दैनन्। विकासका आधारशीलाहरू कमजोर बन्छन् भने शिक्षा, स्वास्थ्य आदिको गुणस्तर कमजोर बन्दै अत्यन्त खर्चिलो हुन्छ। वैदेशिक लगानी निराशाजनक बन्छ। सरकारलाई बजेटको अभाव हुन्छर स्रोतसाधनको संकलन हुने आधिकारिकताको अभावमा समेत घाटा बजेट प्रस्तुत गर्ने प्रवृत्ति बढ्दै जान्छ। सर्वसाधारण जनताले प्राप्त गर्ने सार्वजनिक सेवाको न्यूनतम मापदण्ड सरकारले निर्धारण गर्न सक्दैन। यो परिवेशमा देशको विकास निर्माणको गति अत्यन्त सुस्त हुने नै भयो। पाँचौ अवस्था, सर्वसत्तावाद र अवसरवादको प्रश्रय, सामाजिक बहिष्करण र भ्रष्टाचारका कारण जनताको सरकारप्रति मोह भंग हुन्छ। राज्यको शासकीय शैली र कायम पद्दतिले जनताको सामाजिक र आर्थिक आवश्यकतालाई सम्बोधन गर्छ भन्नेमा जनता विश्वस्त हुँदैनन्।भ्रष्ट वातावरण निर्माण गर्दै सस्तो लोकप्रियताका आधारमावर्चस्व कायम गर्दै जाने राजनीतिकर्मीबाट केही अपेक्षा गर्न सकिँदैन। स्थापित र विकसित संस्थाहरूलाई कमजोर मात्र होइन, अस्तित्वहीन बनाउने कामलाई निरन्तरता दिइन्छ। नागरिक समाज राजनीतिक दलहरूका छायाँका रूपमा अस्तित्वमा हुन्छन्। सीमित व्यक्तिलाई सबै प्रकारको संरक्षण प्राप्त हुन्छ। व्यवहारमा जननिर्वाचित प्रतिनिधिको भूमिका निर्णायक हुँदैन। लोकतान्त्रिक संस्था र भ्रष्टाचार नियन्त्रक निकायहरू राजनीतिक दलप्रति समर्पित हुने स्थिति देखापर्छ। छैटौं अवस्था, सामाजिक अस्तव्यस्तता र द्वन्द्वको आमन्त्रण हुनु। यही अवस्थामा शासकहरू आसक्ति देखाउँदै गर्छन्। अतिवाद, हत्याहिंसा आदिको अवस्था हुन्छ। कानुन, लोकतान्त्रिक संस्थाहरू र देशको संविधान नै कमजोर बन्न पुग्छ र जनताले शासनगर्नेलाई समर्थन गर्दैनन्। वैकल्पिक शासकीय प्रणालीको माग तीब्र हुन थाल्छ। पीडितहरू द्वन्द्वात्मक अवस्थाबाट गुज्रिदै जान्छन्। धार्मिक सांस्कृतिक, राजनीतिक सबै प्रकारका द्वन्द्वहरूको प्रारम्भ हुन थाल्छ। यस प्रकारको अवस्था भ्रष्टाचारकै कारणले सृजनाभएको र लोकतान्त्रिक प्रणालीनै धरासायी भएका प्रशस्त उदाहरण छन्। ब्राजिलमा न्यायपालिका निष्पक्ष र प्रभावी हुन नसक्दा केही वर्षपहिले जनता आन्दोलित भए र देशमा सैनिक शासन लागू भयो। यस्ता परिस्थितिको निर्माण गर्न देशमा व्याप्त भ्रष्टाचार जिम्मेवार हुनेगरेको यथार्थता धेरै देशमा देखिएको छ। सातौं अवस्था, लोकतन्त्रमाथि नै ठूलो खतरा उत्पन्न भई यसको अवसानको अवस्था आउन सक्छ। सामाजिक मूल्यमान्यता, विधिव्यवहार, नैतिकता, सदाचारजस्ता विषयहरू शून्यउन्मुख हुँदै शासन प्रणाली बदनाम हुन थाल्छ। यही परिस्थितिको सामना विभिन्न देशले गरिराखेका छन्। प्रतिनिधि उदाहरणका रूपमा टर्की, हंगेरी, पोल्याण्डलाई लिन सकिन्छ। एक अध्ययनका अनुसार लोकतान्त्रिक प्रणाली अवलम्बन गर्दै शासन सञ्चालन गरिराखेका विश्वका २५ देशमा ५० प्रतिशत देशले अल्पावधिमै लोकतन्त्रको अवसानको अवस्था सामना गरिरहेछन्। नेपालको अवस्था नेपाल यही अवस्थाबाट गुजिँ्रदै छ। २०४६ र २०६३ सालमा भएका सफल र ऐतिहासिक जनआन्दोलनको उपलब्धिका रूपमा अवलम्बन गरिएको लोकतान्त्रिक शासन प्रणालीले अपेक्षित उपलब्धि दिनसकेको छैन। देशमा भ्रष्टाचार व्याप्त छ।कार्यकर्ता र समर्थकलाई भ्रष्टाचारजन्य कुकर्मलगायत सबै प्रकारका अपराधबाट अभयदान प्रदान गरिएको छ। दलीय सहमतिमा भ्रष्टाचार भइराखेको छ। सबै सार्वजनिक निकायमा राजनीतिकरण भइराखेको छ।राजनीतिको अपराधीकरण र अपराधको राजनीतिकरण हुने देशका रूपमा नेपालको पहिचान बनेको छ। निर्वाचन अत्यन्त महंगो बनाई राजनीतिलाई व्यापारमा परिणत गरिएको छ। व्यापारी घरानालाई सबै दलले आआफ्ना दलमा रातो कार्पेटले स्वागत गर्ने प्रवृत्तिका कारण राजनीतिक दलहरूको अभिष्ट जनताका नजरमा प्रस्ट छ। सबै दलले आपराधिक प्रवृत्तिका व्यक्तिलाई परिचालन गरी राजनीति गरिराखेका छन्। दलहरूका शीर्षनेता सीमित कार्यकर्तालाई समग्र राष्ट्र भएको व्यवहार गर्दै उनीहरूबाट हुने प्रशंसामा मुग्ध बनेर आत्मरतिमा रमाएका छन्। जनताले राजनीतिक दलहरूमा विश्वास गर्नलायक विकल्प देख्न सकेका छैनन्। दलीय अनुशासनमा हदैसम्मको ह्रास आएको छ।नेपालको राजनीतिले देशलाई लोकतन्त्रको स्थायित्व प्रदान गरी आर्थिक समृद्धिका दिशामा अग्रसर हुनुपर्ने समय हो तर दलहरूभित्र आन्तरिक लोकतन्त्र प्रायः समाप्त हुँदै गएको छ। लोकतान्त्रिक विशेषतालाई समेटेर सरकार र जिम्मेवार दलहरू प्रस्तुत हुनसकेका छैनन्। सभ्य र सुसंस्कृत समाजको कल्पना सर्वसत्तावाद हावीभएको देशमा गर्न सकिँदैन। लोकतन्त्रको सैद्धान्तिक आवरणमा तानाशाहीतन्त्रको अवलम्बन गर्ने शासकहरू सर्वसत्तावादीभन्दा ज्यादा पीडादायी हुने गर्छन्। २१औं शताब्दीमा लोकतन्त्रको बहुमतको शासनको मान्यतामा समेत परिवर्तन आई सबैको साझेदारीमा गरिने शासनले मान्यता पाइराखेको छ। पछिपरेका र पारिएका समेतलाई सामाजिक न्याय प्रदान गर्दै समावेशीकरणको नीतिलाई आत्मसात् गर्नुपर्ने र यथार्थमै समानता कायम गर्न सक्नुपर्ने स्थिति छ। राजनीतिक क्षेत्रमा ३३ प्रतिशत आरक्षण दिएर महिलालाई उचित अवसर प्रदान गरेको उदाहरण नेपालले अन्तर्राष्ट्रिय जगत्मा प्रस्तुत गरेको छ। तर अध्ययन र विश्लेषणका कमीका कारण यस नीतिको व्यावहारिक कार्यान्वयनमा असहजता देखिँदै छ। समानुपातिक प्रतिनिधित्वका आधारमा न्याय प्रदान गर्ने विषय प्रभावकारी हुन सकेन किनकि नेपालको जनसंख्याको १३८ प्रतिशत हिस्सा दलितको भएकोमा राजनीतिमा सात प्रतिशतको मात्र प्रतिनिधित्व देखिएको छ। समावेशीकरणले लक्षित गर्ने समूह विपन्न वर्गको ब्राह्मण हो वा होइन, धनी सम्पन्न दलितलाई सम्बोधन गर्नुपर्ने हो वा होइन अथवा यी दुवै समूहलाई सम्बोधन गर्नुपर्ने हो हामी प्रष्ट छैनौं। यी सबै विषयमा सक्रिय राजनीतिक दलबीच उच्चस्तरको मतैक्यतासहित संकल्पआउनु अपरिहार्य छ।संघीयताको अभ्यासका प्रारम्भिक दिनमै देखिएका असहज परिस्थितिले देशले संगीन समस्याको सामना गर्नुपरेको छ। प्रारम्भकै दिनदेखि सबै प्रकारका सरकारलाई सुशासनका दिशामा अभिमुख बनाई कार्यान्वयनमा जान सक्नुपथ्र्याे तर चुक्दै गएको स्थिति छ। समग्र कार्य प्रक्रिया र शासकीय शैलीमा ठूलो परिवर्तनको आवश्यकता देखिएको छ।"
