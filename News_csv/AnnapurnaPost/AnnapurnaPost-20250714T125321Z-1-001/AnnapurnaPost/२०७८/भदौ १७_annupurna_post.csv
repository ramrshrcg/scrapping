शीर्षक,विवरण
झलनाथ खनाललाई भेट्न डल्लु पुगे प्रम देउवा,काठमाडौं : प्रधानमन्त्री शेरबहादुर देउवाले नेकपा (एकीकृत समाजवादी)का वरिष्ठ नेता झलनाथ खनालसँग भेट गरेका छन्। प्रधानमन्त्री देउवाले डल्लुस्थित खनाल निवास पुगेर उनको स्वास्थ्य अवस्थाबारे जानकारी लिएका हुन्। भारतबाट मिर्गौला प्रत्यारोपण गरी हालै स्वदेश फर्किएका खनाललाई प्रधानमन्त्री देउवाले भेटेर स्वास्थ्यलाभको कामना गरेका छन्। प्रधानमन्त्री देउवाले नेता खनालको स्वास्थ्यावस्थाबारे जानकारी लिनुका साथै उनको स्वास्थ्यलाभको कामना गरेको प्रधानमन्त्रीका प्रेस सहयोगी गोविन्द परियारले जानकारी दिए।
नेपालभारत मैत्रीपूर्ण फुटबलमा जे देखियो (फोटो फिचर),काठमाडौँ : नेपालभारत मैत्रीपूर्ण अन्तर्राष्ट्रिय फुटबल बराबरीमा सकिएको छ। दशरथ रंगशालामा बिहीबार साँझ भएको खेल ११ गोलको बराबरीमा सकिएको हो। खेलको ३६ औँ मिनेटमा नेपालका लागि अञ्जन विष्टले १ गोल गरेका थिए । यस्तै दोस्रो हाफमा भारतका लागि अनिरुध थापाले ६० औं मिनेटमा १ गोल गरेको थिए। नेपालले पहिलो हाफमा अग्रता लिएको थियो। सो अग्रतालाई दोस्रो हाफमा कायमै राख्न नसक्दा बराबरी खेल्नु परेको हो। नेपाल पहिलो हाफमा १० गोलले अगाडि रहेको थियो। नेपालका लागि खेलको ३६औं मिनेटमा अञ्जन विष्टले गोल गरेका हुन्। पहिलो हाफमा भारतीय टोलीले पनि गोलको प्रयास गरे पनि सफल भने हुन सकेन। नेपालले दोस्रो हाफमा पनि गोलको प्रयास गरेको थियो। भारतीय गोलकिपर गुरप्रितसिंह सान्धुले नेपाली टोलीको प्रयास विफल पारिदिए। मध्यान्तरपछिको खेलमा भारतले नेपालविरुद्ध गोल गर्न सफल भयो। खेलको ६०औँ मिनेटमा भारतका लागि अनिरुद्ध थापाले गोल गरेका थिए। गोलकिपर किरणकुमार चेम्जोङले उनको प्रहार रोक्न सकेनन्। आजको खेलसँगै नेपाली गोलकिपर चेम्जोङले नेपालको तर्फबाट सर्वाधिक अन्तर्राष्ट्रिय खेल खेल्ने कीर्तिमान बनाएका विराज महर्जनसित बराबरी गरेका छन्। महर्जनले नेपाली टोलीबाट सन्यास लिइसकेका छन्। महर्जन र चेम्जोङ नेपाली टोलीबाट समान ७३ खेल खेलेका छन्। नेपाल र भारतबीच दोस्रो मैत्रीपूर्ण खेल आइतबार दशरथ रङ्गशालामा हुनेछ। नेपाल र भारबीच आजसहित फुटबलमा २० पटक भिडन्त भएको छ। भारत १३ पटक विजयी भएको छ भने नेपालले दुई चोटी मात्र जित निकाल्न सकेको छ। पाँच खेलमा दुवै टोलीले बराबरी खेलेका छन्। विश्व फुटबल महासङ्घको (फिफा) वरियतानुसार भारत १०५ औँ स्थानमा छ भने नेपाल १६८ स्थानमा रहेको छ ।
कांग्रेसको महाधिवेशन रोक्न आदेश माग्दै सर्वोच्चमा रिट,"काठमाडौं : सर्वोच्च अदालतमा नेपाली कांग्रेसको १४औं महाधिवेशन रोक्न आदेशको माग गर्दै रिट निवेदन दायर गरिएको छ। वाग्मती प्रदेशसभा सदस्य नरोत्तम वैद्यले कोरोना नियन्त्रणलाई पहिलो प्राथमिकतामा राखेर कोरोनाको जोखिम न्यूनीकरण भएपछि मात्र महाधिवेशन गर्नुपर्ने आदेशको माग गर्दै उक्त रिट निवेदन दायर गरेका हुन्। 'विश्वभरि नै भेला र मेलाका कारण कोरोना सङ्क्रमण फैलिरहेको छ, अहिलेको अवस्था भनेको कोरोना नियन्त्रण मुख्य काम हो', सांसद वैद्यले भने, 'कोरोना नियन्त्रणपछि महाधिवेशन गर्नुपर्छ, जनताको जीउज्यान सबैभन्दा ठूलो कुरा हो।' पार्टीको महाधिवेशन तत्काल नगर्दा कांग्रेसको वैधानिकतामा कुनै असर नपर्ने रिट निवेदनमा उल्लेख छ। आइतबारका लागि उक्त विषयमा सुनुवाइ हुनेछ। नेपाली कांग्रेसको १४औं महाधिवेशन आगामी मङ्सिर ९ देखि १३ गतेसम्म हुने तय गरिएको छ भने यही भदौ १८ गतेदेखि वडा तहको अधिवेशन सुरु हुँदै छ।"
पहिरो हटाउन तानसेन बुटवल सडक खण्ड राती बन्द,तानसेन : सिद्धार्थ राजमार्ग तानसेनबुटवल सडक खण्डको तल्ले डुम्रेमा डाँडैसहित खसेको पहिरो हटाउन सिद्धार्थ राजमार्ग बन्द गरिने भएको छ। बिहीबार साँझ ७ बजेदेखि शुक्रबार बिहान ६ बजेसम्म र शुक्रबार साँझ ७ बजेदेखि शनिबार बिहान ५ बजेसम्मका लागि डुम्रे क्षेत्रमा सडक बन्द गरिएको हो। सडक डिभिजन कार्यालयको अनुरोधमा बिहीबार जिल्ला प्रशासन कार्यालयले डुम्रेमा खसेको पहिरो हटाउन बाटो बन्द गर्नु परेको सहायक प्रमुख जिल्ला अधिकारी शशिधर घिमिरेले बताए। दुई दिनसम्म रातीको समयमा यात्रा नगर्न सवारी धनी तथा सर्वसाधारणमा जिल्ला प्रशासन कार्यालय पाल्पाले अनुरोध गरेको छ। सो समयमा एम्बुलेन्सबाहेक अन्य सवारीसाधन सञ्चालनमा रोक लगाएको सहायक प्रमुख जिल्ला अधिकारी शशीधर घिमिरेले जानकारी दिए। उक्त क्षेत्रको पहिरो नहटाउँदा थप क्षति हुन सक्ने भएकाले तत्काल पहिरो हटाउन बाटो बन्द गर्नुपरेको डिभिजन सडक कार्यालय पाल्पाका सूचना अधिकारी शिवु खत्रीले बताए। डुम्रेमा केही भाग पहिरो हटाएर एकतर्फी यातायात सञ्चालन गरिए पनि दुईतर्फी सञ्चालनमा समस्या आएको जिल्ला प्रहरी कार्यालयले जनाएको छ।
सरकारले सातौँ संविधान दिवस तीन दिन मनाउने,"काठमाडौं : सरकारले सातौँ संविधान दिवस तीन दिनसम्म विभिन्न कार्यक्रम गरी भव्यरूपमा मनाउने भएको छ। प्रधानमन्त्री शेरबहादुर देउवाको अध्यक्षतामा प्रधानमन्त्री तथा मन्त्रिपरिषद्को कार्यालयमा बिहीबार बसेको सरोकारवाला पदाधिकारीसहितको बैठकले आगामी असोज २, ३ र ४ गते संविधान दिवस मनाउने निर्णय गरेको हो। बैठकले प्रधानमन्त्री देउवाको अध्यक्षतामा दिवस मनाउन मूल समारोह समिति र अन्य विभिन्न विषयगत उपसमिति गठन गर्ने निर्णयसमेत गरेको प्रधानमन्त्रीका निजी सचिव बद्री तिवारीले जानकारी दिए। बैठकले संविधान दिवसका अवसरमा आमनागरिकलाई स्वतःस्फूर्तरूपमा दीपावली गर्न तथा विदेशस्थित नेपाली नियोग र निकायमासमेत नेपाली झण्डा फहराउन आग्रह गर्ने निर्णय गरेको छ। कोभिड१९ को सङ्क्रमणका कारण स्वास्थ्यका आवश्यक मापदण्ड पालना गरी सीमित व्यक्तिको उपस्थितिमा मात्र दिवसको मूल समारोह मनाउने निर्णय भएको छ। प्रधानमन्त्रीको अध्यक्षतामा भएको बैठकमा मन्त्रीहरु, नेपाल सरकारका मुख्यसचिव, सचिव, सुरक्षा निकायका प्रमुखलगायत उपस्थित थिए।"
पाण्डेले समानान्तर गतिविधि नरोके कारवाही गर्ने मिश्र पक्षको चेतावनी,काठमाडौँ: विवकेशील साझा पार्टीका संयोजक रवीन्द्र मिश्रले अर्का संयोजक मिलन पाण्डेलाई समानान्तर गतिविधि नरोके कारवाही गर्ने चेतावनी दिएका छन् । बिहीबार मिश्र र पाण्डे पक्षको छुट्टा छुट्टै बैठक बसेको थियो । पाण्डे पक्षको बैठकले एकलौटी रुपमा पार्टीको न्याय तथा सुशासन आयोग बनाउने प्रक्रिया थाल्ने निर्णय गरेको थियो । त्यसको केही बेरमै मिश्र पक्षको बैठकले पाण्डे पक्षलाई यस्ता गतिविधि नरोके कारवाही गर्ने चेतावनी दिएको हो । विवेकशील साझा पार्टीका दुई संयोजक मिश्र र पाण्डेबीच केही समययता विवाद चर्किँदैआएको छ ।
धानले बजार भाउ नपाउँदा किसान निराश,"महोत्तरी: महोत्तरीको गौशाला नगरपालिका११ का ४२ वर्षीय किसान दिनेश्वर महतो ठूलो मात्रामा धान उब्जनी गरे पनि बजारमा उचित मुल्य नपाउँदा चिन्तित छन् । एक बिघामै २५ क्विन्टल धान फल्दा उनी दंग परेका थिए । गत वर्ष प्रतिक्विन्टल २५ सयका दरले धान बिक्री समेत भएपछि उत्साही हुँदै ठूलो मात्रामा धान लगाएका थिए । तर, यस वर्ष लगानी समेत नउठेपछि निराश बनेका छन् दिनेश्वर । एक बिघामा धान उब्जाउन ५० हजार रुपैयाँ लगानी हुने उनको अनुभव छ । तर पछिल्लो पटक धानको भाउ नपाउँदा गौशालाका किसानहरु निराश बनेका छन् । लगानी समेत नउठ्ने भएपछि उनीहरु चिन्तित बनेका छन् । स्थानीय किसानहरुका अनुसार पछिल्लो वर्ष राम्रो वर्षा हुँदा धान खेती समेत फस्टाएको थियो । धान राम्ररी फले पनि बजार भाउ नपाउँदा किसानहरु दुखी बनेका हसन् । गत वर्ष प्रतिक्विन्टल २५ सयका दरले धान बिक्री भएकोमा यस वर्ष प्रतिक्विन्टल १८ सय देखि २ हजारका दरले मात्रै धान बिक्री भइरहेको गौशालाका किसानहरु बताउँछन् । यस वर्ष पनि किसानले समयमा मलखाद्य पाउन सकेनन् । खेतमा धान उत्पादनमा केही मात्रामा ह्रास आएको छ, महतोले भने, यता हाल बजारमा कायम रहेको धानको मुल्यले धान खेती गर्ने किसानहरुको आशालाई निराशामा परिणत गरिदिएको छ । धान खेती गर्ने किसानहरुको हकमा स्थानीय सरकारले सोच्नुपर्ने आवश्यक रहेको बर्दिवास नगरपालिका १२ बिजलपुरका शंकर सिंहले बताए । उनी भन्छनमलखाद्य, बिउ बिजन र सिंचाइको हकमा स्थानीय सरकारले किसानमैत्री नीति ल्याउनुपर्छ । सहुलीयत दररेटमा खेतीपाती गर्न कृषि सामग्रीको बन्दोवस्तको लागि सशक्त भूमिकामा आउनुपर्छ । सिंचाईको अभावमा अर्थात अकाशे पानीको भरमा खेतीपाती गर्दैआएका गौशाला१० भरतपुरका तनुकलाल कुशवाहालाई बजार भाउले पिरोलिरको छ । तनुकलाल भन्छन्, खेतीपाती गर्ने क्रममा दिनानुदिन मजदुरी, मलखाद्यको भाउमा बृद्धि भइरहेको छ ।' एक बिघामा धान खेती गर्न करिव ५० हजार लगानी लाग्ने किसानहरु बताउँछन् । तर बिक्री गर्ने समयमा धान खेती गर्ने किसानले उत्पादन अनुसारको बजार भाउ नपाएको उनीहरुको गुनासो छ । स्थानीय सरकारले लगानी अनुसारको मुल्यांकन गरी धान लगायत कृषि सामग्रीको उचित तरिकाले मुल्यांकन गरी बजार भाउ निर्धारण गर्नुपर्यो । मौसममा आएको प्रतिकुलताका कारण धान सुक्न नपाउँदै बिक्री गर्नका लागि किसानहरु आउन थालेपछि बजारमा यस वर्ष धानको मुल्यमा कमी आएको धान व्यापार गर्दै आएका व्यापारी संजय गुप्ताले बताए । पछिल्लो ४५ वर्षयता कृषकहरुले धान बग्रँदैआएको कारणले चामल उत्पादनमा ह्रास आएको गुप्ताले जानकारी दिए । स्थानीयस्तरमा उत्पादन भएको धानको चामल सर्वसधारणको रोजाइमा नपर्दा स्थानीय बजारमा धानको कारोबारमा कमी आएको गौशालास्थित न्यु जल्पा सेलर मिलमा संचालक मुकेश कुमार साहले बताए । भारतीय बजारबाट आयात भएका चामलले यहाँका बजारमा सहजै रुपमा स्थान लिएपछि यस्तो अवस्था सिर्जना भएको संचालक साहले जानकारी दिए । जिल्लामा करिब ५० हजार हेक्टरको हाराहारीमा धानखेती हुँदै आएको कृषि ज्ञान केन्द्र महोत्तरी जलेश्वरको तथ्याङ्कले देखाउँछन् । यसपटक गत असार मध्ययता भएको अतिवृष्टिले जिल्लामा ४० हजार हेक्टरमा धानखेती गरिएको केन्द्रले जनाएको छ ।"
"भारतमा कोरोना संक्रमण दर उच्च, उत्तर कोरियाले अस्वीकार गर्यो चिनियाँ कोरोना खोप","आईएसविरुद्ध अमेरिकाले तालिबानसँग मिलेर काम गर्नसक्ने वासिंटन: इस्लामिक स्टेट आईएस के विरुद्ध लड्न अमेरिकाले तालिबानसँग मिलेर काम गर्नसक्ने बताइएको छ । अमेरिकी सेना प्रमुख मार्क मिलेले आईएस के र अन्य विद्रोही समूहविरुद्ध लड्न अमेरिकाले चाँडै तालिबानसँग सहकार्य गर्नसक्ने बताएका छन् । युद्धमा जुन मिसनको लागि खटिएको हो सोही अनुरुप कदम चाल्नुपर्छ र बल प्रयोग गर्नुपर्छउनले भनेका छन्, अफगानिस्तानको अन्तिम मिसन सफल हुनुमा तालिबानको भूमिका छ । हाम्रो मिसन असफल बनाउन अन्तिम पटक आईएस के र अन्य विद्रोही समूहले गरेको हमलाको विरुद्ध तालिबान पनि आक्रोशित छ । त्यसैले विद्रोही समूहसँग लड्न अमेरिकाले तालिबानसँग मिलेर सहकार्य गर्न सम्भव छ । काबुल अन्तर्राष्ट्रिय विमानस्थलमार्फत करिब १ लाख २४ हजार नागरिक उद्धारमा विगत तीन हप्तादेखि तालिबानले अमेरिकी सेनालाई सहयोग गरेको समेत उनले बताएका छन् । सन् २००१ सेप्टेम्बर ११ को हमलापछि अमेरिकाले आफ्नो सेना अफगानिस्तानमा खटाएको थियो । करिब २० वर्ष लामो समयसम्म अफगानिस्तानमा खटिएको अमेरिकी सेना अगष्ट ३१ देखि पूर्ण रुपमा स्वदेश फिर्ता भएको छ । अमेरिकी राष्ट्रपति जो बाइडेनले काबुल विमानस्थलमा १३ अमेरिकी सेना र २० तालिबान सदस्यसहित १७० को ज्यान जाने गरी आई एस के ले गरेको आत्मघाती हमलाको बदला लिने बताउँदै आएका छन् । ००० अमेरिकाको खराब सम्बन्धले जलवायु सहयोग खतरामा पर्ने चीनको चेतावनी बेइजिङ: अमेरिकाको खराब सम्बन्धले जलवायु सहयोग खतरामा पर्ने चीनले चेतावनी दिएको छ । चिनियाँ विदेशमन्त्री वाङ यीले चीनसँग अमेरिकाको खराब सम्बन्धका कारण विश्वको तापक्रम बृद्धि र जलवायु परिवर्तन सहयोग खतरामा पर्ने चेतावनी दिएका हुन् । बुधबार अमेरिकी जलवायु दूत जोन केरीसँगको भेटमा वाङले चीन र अमेरिकाबीच खराब सम्बन्धका कारण अमेरिकाले जलवायु सहयोगलाई वातावरणबाट व्यापक रुपमा अलग गर्न नहुने उल्लेख गर्दै भनेका छन्, अमेरिकाले सम्बन्ध सुधार्न सक्रिय कदम चाल्नु पर्छ । दुई देशीय सम्बन्ध सुधार नभएसम्म जलवायु परिवर्तन सम्बन्धी विश्वव्यापी सहयोग दीगो हुन सक्तैन । त्यसैले अमेरिकाले चीनलाई खतरा र प्रतिद्धन्द्धीको दृष्टिबाट हटाएर संसारको लागि संयुक्त रुपमा जलवायु परिवर्तन संकट कम गर्न सक्रिय कदम चाल्नुपर्छ । जलवायु वार्ताको लागि केरी चीनको तियान्जिन शहरको भ्रमणमा छन् । जलवायु संकट कम गर्न अन्य मुलुकसँग अमेरिका प्रतिबद्ध रहेको र चीनले पनि सक्रिय भूमिका खेल्नुपर्ने केरीले बताएका छन् । उनले विश्वको तापक्रमलाई १५ डिग्री सेल्सियसमा कायम राख्ने प्रतिबद्धतामा चीनले पनि सहभागिता जनाउनुपर्नेमा जोड दिएका छन् । करिब चार वर्षअघि अमेरिकाका पूर्व राष्ट्रपति डोनाल्ड ट्रम्पले विश्व जलवायु कुटनीतिमा बदलाव ल्याएपछि अमेरिकाले जलवायु सहयोगमा हात झिक्ने आशंका गरिएको थियो । बढ्दो जलवायु संकट कम गर्न केरी र चिनियाँ विदेशमन्त्री बीच भएको भेटले उल्लेखनीय भूमिका खेल्ने विश्वास जलवायु पर्यवेक्षकहरुले गरेका छन् । यदी चीन र अमेरिकाले जलवायु संकट रोक्न तिब्र कदम नचालेमा संसार मरुभुमिमा परिणत हुने चेतावनी वातावरणीय समूह ग्रीनपिसका जलवायु सल्लाहकार ली साउओले दिएका छन् । संसारमा हरितगृह ग्यास उत्सर्जन गर्नेमा अमेरिकापछिको दोस्रो ठूलो मुलुक चीन हो । चीनले हाल २० प्रतिशतका दरले कार्बन उत्सर्जन घटाएको बताए पनि सन् २०३० पछि मात्र कार्बन उत्सर्जन घटाउन कदम चाल्ने बताएको थियो । अमेरिकी राष्ट्रपति जो बाइडेनले सन् २०३० सम्ममा अमेरिकाको हतिरगृह ग्यास उत्सर्जन ५२ प्रतिशतले घटाउने लक्ष्य राखेका छन् । जुन पूर्व अमेरिकी राष्ट्रपति बाराक ओबामाले सन् २०१५ मा पेरिस सम्मेलनमा राखेको लक्ष्यभन्दा दोब्बर लक्ष्य हो । संयुक्त राष्ट्र संघको जलवायु परिवर्तनसम्बन्धी सम्मेलन अर्थात् कप २६ आगामी नोभेम्बरमा स्कटल्याण्डमा हुँदैछ । ००० भारतमा कोरोना संक्रमण दर उच्च नयाँदिल्ली: भारतमा कोभिड १९ डेल्टा भेरियन्ट संक्रमण दर हालसम्मकै उच्च रहेको बताइएको छ । बिहीबार सार्वजनिक रिपोर्ट अनुसार दुई महिनाको अन्तरालमा भारतमा कोरोना संक्रमित दर उकालो लाग्दै गएको बताइएको छ । चाडपर्व र विद्यालयहरु सञ्चालन गरेकोले केरला प्रदेशमा संक्रमण दर तिब्र रुपमा फैलिएको र देशभर संक्रमण फैलन सक्ने चिन्ता भारत सरकारले गरेको छ । केरला प्रदेशका स्वास्थ्यमन्त्री मंशुख मन्दभियाका अनुसार केरला प्रदेशमा मात्र पछिल्लो हप्ता मात्र ७० प्रतिशत नयाँ संक्रमित थपिएको र बिहीबार नयाँ संक्रमितको संख्या ४७ हजारभन्दा बढी पुगेका छन् । यो संख्या पछिल्लो दुई महिनायताकै उच्च रहेको बताउँदै उनले भारत सरकारलाई कोरोना प्रभावित क्षेत्रमा चाँडो कोभिड विरुद्धको खोप उपलब्ध गराउन माग गरेका छन् । भारत सरकारले केरलाका अति प्रभावित जिल्लाहरुमा चाँडोभन्दा चाँडो खोप उपलब्ध गराउनु पर्छ । हैन भने संक्रमण देशभर तिब्र रुपमा फैलिने सम्भावना उच्च छ स्वास्थ्यमन्त्री मंशुख मन्दभियाले भने । भारतमा हाल ३ करोड २९ लाख संक्रमित रहेको बताइएको छ । अमेरिकापछि संसारमा सबैभन्दा बढी कोरोना संक्रमित भारतमा रहेको बताइएको छ । भारतमा डेल्टा भेरियन्टबाट बिहीबार ५०९ को मृत्यु भएको बताइएको छ । ००० उत्तर कोरियाद्वारा ३० लाख चिनियाँ कोभिड खोप अस्वीकार प्योङयाङ: उत्तर कोरियाले ३० लाखभन्दा बढी चिनियाँ खोप लिन अस्वीकार गरेको छ । युनिसेफकाअनुसार उत्तर कोरियाले उक्त खोप अन्यत्र प्रदान गर्न भन्दै खोप लिन अस्वीकार गरेको हो । कोभिड १९ अन्तर्राष्ट्रिय खोप वितरण कार्यक्रम कोभ्याक्समार्फत चीनमा बनेको करिब ३० लाख डोज सिनोभ्याक उत्तर कोरियालाई उपलब्ध गराउन खोजिएको थियो । तर उत्तर कोरियाले आफूलाई नभई गरिब मुलुक र अति प्रभावित क्षेत्रमा वितरण गर्न भन्दै सो खोप अस्वीकार गरेको छ युनिसेफका एक प्रवक्ताले इमेलमार्फत भनेका छन् । यसअघि कोभ्यास कार्यक्रमअन्तर्गत उत्तर कोरियामा चिनियाँ खोप पठाउन सकिने बताइएको थियो । करिब १ महिनापछि जवाफ फर्काउँदै उत्तर कोरियाले आफूले कोभिड खोप नलिने बताएको छ । यसअघि जुलाइमा कोभिड १९ विरुद्धको रुसले उपलब्ध गराएको खोप र एस्ट्राजेनिका खोप पनि उत्तर कोरियाले अस्वीकार गरेको थियो । त्यसबेला रुसले उपलब्ध गराएको खोपमा असर देखिएको भन्दै उत्तर कोरियाले उक्त खोप अस्वीकार गरेको थियो । दक्षिण अफ्रिकी थिंक ट्यांक इन्स्टिच्युट फर नेसनल सेक्युरिटी स्ट्राटेजीआइएनएसएस) को एक रिपोर्टअनुसार चिनियाँ खोपको प्रभावकारीतामाथि उत्तर कोरियाले शंका गरे पनि रुसले बनाएको खोप प्रयोग गर्न भने इच्छुक थियो । अगष्ट १९ सम्ममा उत्तर कोरियामा कोभिड संक्रमण नभेटिएको विश्व स्वास्थ्य संगठनले जनाएको छ । उत्तर कोरियाले कोभिड नियन्त्रणलाई ध्यानमा राख्दै गत जनवरीदेखि अन्तर्राष्ट्रिय सीमा बन्द गराएको छ । ००० आइभोरी कोस्टका टिभी प्रस्तोतालाई जेल सजाय आइभोरी कोस्ट: पश्चिम अफ्रिकी मुलुक आइभोरी कोस्टका एक टेलिभिजन प्रस्तोता (होस्ट)लाई १२ महिनाको लागि जेल सजाय सुनाइएको छ । बलात्कारका आरोपीलाई टिभीको मुख्य शोमा बोलाएको र उनलाई शोमार्फत माफी गर्न लगाएको भन्दै टिभी प्रस्तोता एविज दे एमबेल्लालाई जेल सजाय सुनाइएको हो । टिभी प्रस्तोता एमबेल्लालाई आइभोरी कोस्टको श्रव्यदृश्य प्रशासनले १२ महिनाको जेल सजायसँगै ३ हजार ६ सय अमेरिकी डलरको जरिवाना समेत सुनाएको छ । टिभी प्रस्तोता एमबेल्लाले निजी क्षेत्रबाट सञ्चालित एनसिआई टिभी च्यानलमार्फत बलात्कारको आरोप लागेका व्यक्तिको अन्तर्वार्ता प्रसारण गरेका थिए । उक्त च्यानलमार्फत प्रशारित प्राइम शोमा बलात्कार आरोपीले आफूले पीडितमाथि बलात्कार गरेको घटनाक्रमहरु हाँस्दै बताएका थिए । उक्त कार्यक्रम हेरेपछि भड्किएका ५० हजारभन्दा बढी दर्शक एवम् श्रोताहरुले टिभी प्रस्तोतालाई कारवाहीको माग गर्दै टिभी च्यानल र च्यानलमार्फत प्रशारित कार्यक्रम बन्द गर्न माग गरेका थिए । ००० नाइजेरियाका ७० विद्यार्थी बन्दुकधारीको कब्जामा नाइजर: उत्तर पश्चिम नाइजेरियाको उच्च माध्यामिक विद्यालयका करिब ७० भन्दा बढी विद्यार्थी बन्दुकधारीको कब्जा (अपहरण)मा रहेको नाइजेरियन प्रहरीले जनाएको छ । पछिल्लो समय विभिन्न विद्यालयमा गरेको आक्रमणपछि बन्दुकधारीले विद्यालयका बालबालिकालाई लक्षित बनाएको प्रहरीले जनाएको छ । नाइजेरियाको जामफारा स्टेट प्रहरी प्रवक्ता मोहम्मद शेहुका अनुसार बन्दुकधारीको ठूलो समूहले विद्यालयका बालबालिकालाई लक्षित गरेका छन् । बन्दुकधारीले बुधबार मात्र ७३ विद्यार्थीलाई आफ्नो कब्जामा लिएका छन् । प्रहरीको समूहले ती विद्यार्थीहरुको उद्धार कार्य अघि बढाएको र उद्धारपछि सेनाले विद्यार्थीलाई सेनाले सार्वजनिक गर्ने तयारी गरिरहेको प्रवक्ता शेहुले बताएका छन् । डिसेम्बरयता नाइजेरियामा १ हजारभन्दा बढी विद्यार्थीहरु अपहरणमा परेको बताइएको छ । ००० अमेरिकी सर्वोच्च अदालतद्धारा टेक्सासको गर्भपतन प्रतिबन्ध रोक्न अस्वीकार वासिंटन: संयुक्त राज्य अमेरिकाको सर्वोच्च अदालतले टेक्सास राज्यले पारित गरेको गर्भपतन सम्बन्धी प्रतिबन्ध रोक्न अस्वीकार गरेको छ । सर्वोच्च अदालतका न्यायाधीशहरुले बिहीबार बिहान गर्भपतन सेवा प्रदायक निकायहरुले उपलब्ध गराउँदैआएको सेवा कार्यान्यवन रोक्न टेक्सासले पारित गरेको प्रतिबन्ध अस्वीकार गरेका हुन् । राज्य टेक्सासले ६ हप्तामाथिको गर्भपतनमा रोक लगाउन बुधबार नयाँ कानून पारित गरेको थियो । टेक्सास राज्यले हर्टविट ऐन नामक ऐनमार्फत बुधबार ६ हप्तामाथिको गर्भपतनमा रोक लगाउन आदेश दिएको थियो । सो कानून कार्यान्वयनमा नआउँदै सर्वोच्च अदालतले अस्वीकार गरेको छ । टेक्सासको कानूनले अमेरिकी संधिधानको मर्मविपरीत विना निचोड गर्भपतनमा प्रतिबन्ध लगाउन खोजेकोले सर्वोच्च अदालतले गर्भपतन प्रतिबन्ध रोक्न अस्वीकार गरेको न्यायाधीशहरुले बताएका छन् । सर्वोच्च अदालतले गरेको निर्णयको स्वागत गर्दै अमेरिकी राष्ट्रपति जो बाइडेनले महिलाको संवैधानिक हकको कदर गर्नुपर्ने बताएका छन् । अमेरिकामा सन् १९७३ देखि गर्भपतनले मान्यता पाउँदै आएको छ । गर्भपतनका समर्थकहरुले टेक्सासले नाटकीय रुपमा गर्भपतनमाथि प्रतिबन्ध लगाएको भन्दै बुधबार चर्को आलोचना गरेका थिए । गर्भपतनसम्बन्धी नयाँ कानून लागु भएपछि राज्यमा हुने ८५ प्रतिशत गर्भपतन निषेध हुने र गर्भपतनको मुद्दामा कडा नियम लागु गर्ने टेक्सास अमेरिकाकै पहिलो राज्य हुने अधिकारीहरुले बताएका छन्। ००० आँधीका कारण न्युयोर्कमा संकटकाल घोषणा वासिंटन: उत्तरपूर्वी अमेरिकाको न्युयोर्क राज्यमा समुद्री तुफानका कारण शहरमा बाढी पस्दा संकटकाल घोषणा गरिएको छ । हुरिकेन इदाको कारण न्युयोर्क शहरमा भीषण बाढी आउँदा बिहीबार आपतकालीन संकटकालको घोषणा गरिएको हो । भीषण बाढीका कारण न्युयोर्क शहरमा हालसम्म ९ मानिसको मृत्यु भएको रिटनर्सले जनाएको छ । न्युयोर्क राज्यका गर्भनर केथी होचुलले बिहीबार बिहान ट्विटमार्फत ऐतिहासिक मौसमी घटना बताउँदै संकटकालको घोषणा गरेका छन् । उनले भनेका छन्, यो एक ऐतिहासिक मौसमी घटना हो । हुरिकेन इदाले न्युयोर्कवासीहरु निकै प्रभावित बनेकोले मैले बिहीबार बिहानदेखि आगामी तीन दिनसम्मका लागि संकटकालको घोषणा गरेको छु । न्युयोर्कको चर्चित सेन्ट्रल पार्कमा एक घण्टाभित्र करिब ८ सेन्टिमिटर पानी परेको छ भने शहरभित्रको भूमिगत रेल सेवा र हवाई सेवा बन्द गरिएको छ । गत आइतबारदेखि अमेरिका प्रवेश गरेको हुरिकेन इदाले पहिलो चरणमा लुइजिनिया, न्यु जर्सी राज्यमा वितन्डा मच्चाएको थियो । शक्तिशाली हुरिकेन इदाको कारण उत्तर पूर्वी अमेरिकाका विभिन्न राज्यहरुमा भारी वर्षा र भीषण बाढी गएको समाचार छ । न्युयोर्कसँगै न्यु जर्सीमा पनि आगामी तीन दिनको लागि संकटकाल घोषणा गरिएको छ । संयोजन: अस्मिता खड्का"
विपन्न बालबालिकालाई ८० लाखको छात्रावास भवन,"वीरगन्जः वीरगन्जमा जनजाति कल्याण आश्रमले सञ्चालन गरेको आमाको माया छात्रावासको नवनिर्मित भवनको बिहीबार उद्घाटन गरिएको छ । जनजाति समुदायका गरिब तथा अति विपन्न परिवारका बालबालिकाको आवासीय सहितको शिक्षाका लागि वीरगन्ज महानगरपालिका १० बजरङग टोलमा नवनिर्मित छात्रावास भवनको उद्घाटन गरिएको हो । २४ धुर जग्गामा दाताहरुको सहयोगमा ८० लाख रुपैयाँको लागतमा छात्रावास भवन निर्माण गरिएएको हो । छात्रावासको नवनिर्मित भवनको उद्घाटन वीरगन्ज महानगरपालिकाका नगरप्रमुख विजय कुमार सरावगी, अखिल भारतीय वनवासी कल्याण आश्रमका मार्गदर्शक सोमायाजुलु र दाता परिवारका सदस्य मुरलीधर रुगंटाले गरेका हुन् । उक्त छात्रावासमा मुलुकका विभिन्न दुर्गम क्षेत्रबाट आएका गरिब तथा विपन्न परिवारका २२ जना बालबालिकाहरुले आश्रय लिएका छन् । ती बालबालिकाहरु दाताहरुको सहयोगमा वीरगन्जका विभिन्न विद्यालयमा निशुल्क अध्ययन गरिरहेका छन् । छात्रावासमा उनीहरुको गासबास पनि निशुल्क उपलब्ध छ । छात्रावास भवनको उद्घाटन गर्दै नगरप्रमुख सरावगीले नेपालको संस्कृति संकटमा पर्न थालेको भन्दै जनजाति कल्याण आश्रमले आमाको माया छात्रावास मार्फत गरिब तथा अति विपन्न परिवारका बालबालिकालाई गास, बास र शिक्षाको लागि पुर्याउँदै आएको योगदान सराहानीय रहेको पनि बताए । जनजाति कल्याण आश्रमका राष्ट्रिय महासचिव प्रेम थुलुङले जनजाति कल्याण आश्रमले जनजाति समुदायमध्ये केही प्रभावित जनजातिहरुलाई मूल प्रभावमा ल्याउने काम गरिरहेको बताए । दुई दशकअघि वीरगन्जबाट सुरु गरिएको छात्रावास अहिले देशको विभिन्न १० वटा जिल्लामा संगठन विस्तार गरी ३० जिल्लाका शिक्षा क्षेत्रको पहुँचबाट टाडा रहेका सयौँ बालबालिकाहरुलाई निशुल्क रुपमा शिक्षा प्रदान गर्दैआएको बताए । आमाको माया छात्रावासका अध्यक्ष भवंरलाल पारिकको अध्यक्षतामा आयोजित उद्घाटन समारोहमा जनजाति कल्याण आश्रमका अध्यक्ष सुरेश रुंगटा, वरिष्ठ उद्योगपति मुर्लीधर रुगंटा, अशोक बैध, वडा नम्बर १० का वडा अध्यक्ष रामनगिना साह लगायतको सहभागिता थियो ।"
तुइन प्रकरणलाई सरकारले थामथुम गर्न खोजेको एमालेको आरोप,"काठमाडौँः नेकपा एमालेले भारतीय सीमा सुरक्षा बलका सुरक्षाकर्मीले तुइन चुँडाएर जयसिंह धामी महाकाली नदीमा वेपत्ता भएको घटनाको सम्बन्धको सत्यतथ्य सार्वजनिक गर्न माग गरेको छ । गत २०७८ साउन १५ गते महाकाली नदी पार गर्ने क्रममा भारतीय सीमा सुरक्षा बलका सुरक्षाकर्मीले तुइन चुँडाएर धामी महाकाली नदीमा वेपत्ता भएका थिए । (एमाले)ले यस घटनाका सम्बन्धमा अविलम्ब सत्यतथ्य सार्वजनिक गर्न, दोषीलाई कारवाही र पीडित परिवारलाई न्याय दिलाउन माग गरेको छ । प्रवक्ता प्रदीपकुमार ज्ञवालीले विज्ञप्ति जारी गर्दै छानविन गर्न गठित समितिको म्याद पटकपटक थपेर निकै ढिलो गरी प्रतिवेदन बुझाइए पनि प्रतिवेदन अस्पष्ट रहेको जनाएको छ । एमालेले यस घटनालाई सरकारले थामथुम गर्ने प्रयास गर्नखोजेको आरोप लगाएको छ । 'आफ्ना नागरिक वेपत्ता पारिएको यति संवेदनशील घटनाका सम्बन्धमा भारतीय पक्षसँग जानकारी लिने, सोधपुछ गर्ने र आपत्ति जनाउने सामान्य औपचारिकता र कुटनीतिक पहल गर्न नसक्ने सरकारले नेपाली जनताको ध्यान यस घटनाबाट अन्यत्रै मोड्न खोजेको आशङ्का पैदा भएको छ,' विज्ञप्तिमा भनिएको छ । नागरिकको जीवनसँग जोडिएको यस्तो गम्भीर विषयमा सरकारले प्रदर्शन गरेको संवेदनहीनता र लाचारीप्रति खेद व्यक्त प्रकट गरेको छ ।"
नेपालभारत मैत्रीपूर्ण फुटबल: ११ गोलको बराबरीमा खेल जारी (फोटो फिचर),काठमाडौँ: बिहीबार सुरु नेपालभारत मैत्रीपूर्ण अन्तर्राष्ट्रिय फुटबलमा दुबै टीम ११ गोलको बराबरीमा खेलिरहेका छन् । खेलको ३६ औँ मिनेटमा नेपालका लागि अञ्जन विष्टले १ गोल गरेका थिए । यस्तै भारतीय टोलीले ६० औं मिनेटमा १ गोल गर्दै बराबरीमा खेल भइरहेको छ ।
बाजुरामा भालुको आक्रमणबाट युवती घाइते,"बाजुरा : बुढिगंगा नगरपालिका ९ बिर्खम्म डाँडाको जङ्लमा भालुको आक्रमणबाट एक युवती गम्भीर घाइते भएकी छन्। सोही नगरपालिका जुवापानी गाउँकी २१ वर्षीया कौशिल्ला नेपाली घाइते भएकी स्थानिय स्थानिय निराजन सिंहले बताएका छन्। बिहीबार दिउँसो गाईबस्तु चराउन गएको समयमा भालुको आक्रमणबाट गम्भीर घाइते भएकी सिंहले बताएका छन्। घाइते युवतीको उपचारको लागि अछामको बयालपाट अस्पताल लगिएको उनका आफन्तले बताएका छन्। घाइतेको टाउको, मुख र घाँटीमा गम्भीर चोट लागेको छ। आर्थिक अवस्था भने कमजोर रहेको छ।"
आरक्षण कोटा काटिएको भन्दै मुस्लिम संघद्वारा धर्ना,"स्याङ्जा : आरक्षण कोटा हटाएको भन्दै नेपाल मुस्लिम संघ स्याङ्जाले नेपाली कांग्रेस पार्टी कार्यालयमा बिहीबार दिनभर धर्ना दिएका छन्। आसन्न १४ औं अधिवेसनको अघिल्लो दिन पार्टीका विधानको गलत व्याख्या गर्दै असमावेशी निर्वाचन निर्देशिका तयार पारेकोमा संघले आपत्ति जनाइ निर्देशिका सच्चाउन माग गर्दै धर्ना दिएका हुन्। निर्देशिकाले मुस्लिम समुदायसँग पार्टी प्रवेश र प्रतिनिधित्वमा निषेध गर्ने देखिएको गण्डकी प्रदेश मुस्लिम संघका सभापति हाजी शाह मोहम्मदले जानकारी दिए। उनले भने, गण्डकी प्रदेशका अन्य ८ जिल्लामा पनि धर्ना कार्यक्रम जारी छ। आशा छ नेतृत्व वर्गले हाम्रा माग सुन्ने छ र सच्याउनेछ। स्याङ्जा मुस्लिम संघ, कांग्रेस समर्थित मुस्लिम समुदायको संयुक्त धर्नासँगै केन्द्रीय संगठन विभाग प्रमुख एवम् केन्द्रीय सदस्य गोपालमान श्रेष्ठ र स्याङ्जा कार्यवाहक सभापति कुमार रानालाई ध्यानाकर्षण पत्र बुझाउँदै तत्काल आफूहरुका आरक्षित कोटा निर्धारण गर्न केन्द्रसँग समन्वय गरी दिन अनुरोध गरे। नेपाली कांग्रेसको आसन्न १४ औं अधिवेशनको मुखमा विधान र नियमावलीले गरेको व्यवस्था विपरित मु्स्लिम समुदायका नेता तथा कार्यकर्तालाई आठौं तहमध्ये महाधिवेसनबाट नै प्रवेशमा रोक लाग्ने गरी गरिएको गैर जिम्मेवारपूर्ण निर्णय सच्याउन माग गर्दछौं, स्याङ्जा मुस्लिम संघको विज्ञप्तिमा उल्लेख छ।"
सभापतिमा हाम्रो साझा उम्मेदवार हुन्छ : वरिष्ठ नेता पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले आफ्नो समूहबाट आउँदो १४औँ महाधिवेशनमा साझा सभापतिको उम्मेदवार तय गरिने बताएका छन्। नेपाली कांग्रेसको केन्द्रीय कार्यालय सानेपामा संस्थापन इतर समूहले बिहीबार आयोजना गरेको पत्रकार सम्मेलनमा वरिष्ठ नेता पौडेलले महाधिवेशनमा एकताको सन्देश दिन सबै नेताहरु एकैसाथ एउटै मञ्चमा उपस्थित भएको बताए। महाधिवेशनका लागि शुक्रबारदेखि देशभर वडा सम्मेलन सुरु हुन लागेको पूर्वसन्ध्यामा पौडेल समूहले आफ्नो समूह छिन्नभिन्न नभएर एक रहेको सन्देश दिन खोजेको थियो। पार्टी बचाउनका लागि पनि आफ्नो समूहबाट एक जनाले मात्र सभापतिमा उम्मेदवारी दिने नेता पौडेलको भनाइ थियो। वडा अधिवेशन सुरु हुन लागेकाले सभापतिका लागि एउटै व्यक्तिको नाममा सहमति गर्न अझै समय रहेकाले अहिले नै कुनै व्यक्तिको नाम किटानी नगरेको नेता पौडेले सुनाए। आफ्नो समूहबाट कसलाई के जिम्मेवारी दिँदा ठिक हुन्छ भनेर आफूहरुबीच छलफल भइरहेको उनले बताए। संस्थापन इतर समूहबाट चाँडै नै एक जनाको नाम घोषणा गरिने उनको भनाइ थियो। देशभरका कार्यकर्तालाई आफ्नो समूहबाट साझा उम्मेदवार हुनेमा विश्वस्त हुनसमेत उनले आग्रह गरे। कांग्रेसलाई एकताबद्ध बनाउनमा आफ्नो समूहको प्रयास रहने नेता पौडेलले बताए। छलफल गरेर नै सभापतिको उम्मेदवार तय गर्ने र कुनै खटपट नगरी एक भएर अगाडि बढ्ने वरिष्ठ नेता पौडेलले प्रष्ट पारे। सभापतिलगायत अन्य सबै पदमा छलफलबाटै उम्मेदवार तय गरिने उनको भनाइ थियो। अझै पनि क्रियाशील सदस्यताको विवाद समाधान हुन नसकेको र निष्ठावान् कार्यकर्ता क्रियाशील सदस्यताबाट बञ्चित हुने अवस्था सिर्जना भएको नेता पौडेलले बताए। पत्रकार सम्मेलनमा वरिष्ठ नेता पौडेलसँगै पार्टीका महामन्त्री डा शशाङ्क कोइराला, कोषाध्यक्ष सीतादेवी यादव, पूर्वमहामन्त्री प्रकाशमान सिंह, पूर्वसहमहामन्त्रीद्वय रामशरण महत र अर्जुननरसिंह केसी, केन्द्रीय सदस्य सुजाता कोइराला, दिलेन्द्रप्रसाद बडू, बलबहादुर केसी, डा शेखर कोइराला, मीनेन्द्र रिजाल, धनराज गुरूङ, गगन थापा, सरिता प्रसाईं, किरण यादवलगायत नेता उपस्थित थिए। पत्रकार सम्मेलनमा १४औँ महाधिवेशनमा महामन्त्रीमा उम्मेदवारी दिने घोषणा गरेका गगन थापासमेत उपस्थित थिए। उनले सोमबार काठमाडौं महानगरपालिका३० मा आयोजित कार्यकर्ता भेलामा केन्द्रीय महामन्त्री पदमा उम्मेदवारी दिने औपचारिकरुपमा घोषणा गरेका थिए। कांग्रेसको १४औँ महाधिवेशन आगामी मङ्सिर ९ देखि १३ गतेसम्म काठमाडौंमा हुने तय भएको छ।"
किन दियो सैनिक अदालतले ढकाललाई जन्मकैदको सजाय ?,"काठमाडौँ: सैनिक अदालतले सैनिक जवान गंगाधर ढकाललाई जन्मकैद सजायको फैसला गरेको छ । नेपाली सेनाको समरी जनरल सैनिकअदालतले भरतपुर महानगरपालिका वडा नम्वर १७ शारदा नगरमा नेपाली सेनामा कार्यरत सैनिक हुद्दा भरत गुरुङको हत्यामा संलग्न देखिएका सैनिक ढकाललाई २५ वर्ष कैद र भविष्यमा सरकारी सेवामा अयोग्य ठहरिने गरी फैसला सुनाएको हो । गुरुङको हत्या सम्बन्धमा जिल्ला अदालत चितवनको आदेश र नेपाली सेनाबाट गरिएको कोर्ट अफ इन्क्वायरीको प्रतिवेदनको आधारमा सेनाबाट भदौ ९ गते गठन भएको समरी जनरल सैनिक अदालतले सिपाही ढकाललाई २५ वर्ष कैद फैसला सुनाएको हो । नेपाली सेनाले जारी गरेको विज्ञप्तिमा भनिएको छ,ढकाललाई हत्या सम्बन्धी कसुर समेत गरेको अभियोगमा दोषी ठहर्याई मिति २०७८ साउन ७ गतेबाट गणना हुने गरी जन्म कैद (२५ वर्ष) र भविष्यमा सरकारी सेवाको लागि अयोग्य ठहरिने गरी मिति २०७८ भदौ १६ गते फैसला भई प्रतिवादीलाई मिति २०७८ भदौ १७ गते फैसला सुनाई कार्यान्वयन भइसकेको जानकारी गराइन्छ ।"
"५० अंकले घट्यो नेप्से, ९ अर्ब ५० करोड बराबरको कारोबार","काठमाडौं : कारोबारको अघिल्लो दिन अर्थात् बुधबार ११८ अंकले बढेको नेप्से बिहीबार फेरि ओरालो लागेको छ। ५०१३ अंकले घटेर २९२६८९ विन्दुमा झरेको छ। नेप्पे घटे पनि कारोबार रकम भने सामान्य वृद्धि भएको छ। यसदिन २३० कम्पनीको ९ अर्ब ५० करोड बराबरको शेयर खरिदबिक्री भयो। बिहीबार ९ अर्ब ३५ करोड बराबरको कारोबार भएको थियो। अघिल्लो दिनको तुलनामा यो १५ करोड कम हो। यस्तै ,यसदिन ठूला कम्पनीको शेयर मापन सेन्सिटिभ परिसूचक १६२ प्रतिशत अर्थात् ८९ अंकले घटेर ५४१७७ विन्दुमा पुगेको छ। कारोबारमा आएका १३ वटै समूहको परिसूचक ओरालो लागेको छ। जीवन विमाको परिसूचक सर्वाधिक ३४२०२ अंकले घटेको छ। यस्तै निर्जीव विमा २३३८४, विकास बैंक १८६१३, जलविध्युत ११६७८, वित्तीयको परिसूचक ११३८८ अंकले ओरालो लागेको छ। कारोबार रकमका आधारमा यस दिन अरुण भ्याली हाइड्रोपावर शीर्ष स्थानमा रह्यो । मंगलबार र बुधबार पनि कारोबारको आधारमा अरुण भ्याली हाइड्रोपावर अग्रस्थानमा रह्यो। बुधबार ५९ करोड ९३ लाख रुपैयाँभन्दा बढीको शेयर खरिदबिक्री भएको थियो। बिहीबार भने यो कम्पनीको ५७ करोड ४० लाख रुपैयाँ बराबरको शेयर खरिद बिक्री भयो। बुधबारको तुलनामा बिहीबार कारोबार रकम घटेको हो। कारोबारमा आएका १३ समूह राताम्मे भएको शेयर बजारमा दुई कम्पनीको शेयरमा सर्किट लेभलमा कारोबार भएको छ। सानिमा लाइफ इन्स्योरेन्स १० प्रतिशत र मनकामना स्मार्ट लघुवित्तको ९९९ प्रतिशतले सर्टिक ब्रेक लागेको हो। यस्तै, नारायणी डेभलपमेन्ट बैंक, कर्पोरेट डेभलपमेन्ट बैंक र अरुण कावेली पावरको शेयर ६ प्रतिशतभन्दा बढीले घटेको छ।"
वीरगन्जका मेयर भन्छन् : फोहोर व्यवस्थापनमा नगरवासीले साथ दिएनन्,"वीरगन्ज : वीरगन्ज शहरको फोहोर व्यवस्थापन लगायतका माग राखेर नेपाली कांग्रेसका नेता कायकर्ताले महानगरपालिका कार्यालयको मूल गेटमा बिहीबार दुई घण्टा धर्ना दिए। कांग्रेस क्षेत्रीय सभापति विजय सर्राफको नेतृत्वमा गएका उनीहरुले नगर प्रमुखलाई ज्ञापन पत्र पनि बुझाए। सर्राफ भन्छन्, वीरगन्ज शहरको सरसफाइको अवस्था पहिलेभन्दा अहिले झन धेरै खराब भएको छ, ठाँउठाँउमा फोहोरको थुप्रो देखिन्छ। दैनिक फोहोर महानगरले उठाउँदैन। त्यही भएर दुई घण्टा धर्ना दियौं अनि मेयरसाबलाई ज्ञापनपत्र पनि बुझाएका छौं।' तर वीरगन्ज महानगरका नगरप्रमुख विजय सरावगी भने आफ्नो ४ वर्षको कार्यकालमा महानगरको सरसफाइको अवस्थामा निक्कै सकरात्मक सुधार आएको दावी गर्छन्। उनि भन्छन् , पहिले भित्रका गल्ली मात्र होइन मेनरोडमै फोहोरको डङगुर लाग्थ्यो। बाहिरबाट आएकाले वीरगन्जलाई फोहोर शहर भनेर उपमा दिन्थे, तर निक्कै सुधार भएको छ। अझै सुधार गर्ने पक्षमा लागि रहेका छौं।' वीरगन्ज महानगरपालिकाले दुई वर्षदेखि महानगर क्षेत्रको सरसफाइ र फोहोर व्यवस्थापनको जिम्मा नीजी क्षेत्रलाई दिएको छ। सार्वजनिक निजी साझेदारी अवधारणा अन्तर्गत महानगरले आर्थिक वर्ष २०७६७७ देखि नगर क्षेत्रको सरसफाइ र फोहोर व्यवस्थापनको जिम्मा पृथ्वीताराएनके इन्टरनेशल जेभीलाई दिएको हो । फोहोर व्यवस्थापनको जिम्मा निजी क्षेत्रलाई दिएपछि महानगरको सरसफाइको अवस्थामा निक्कै सकरात्मक परिवर्तन पनि आएको नगर प्रमुख सरावगी बताउँछन्। तर नगरवासीले साथ नदिएका कारण अपेक्षा गरे अनुसारको उपलब्धी भने अझै हासिल गर्न नसकिएको उनको गुनासो छ। सार्वजनिक निजी साझेदारी अवधारणा अन्तर्गत महानगरले ४ वर्षका लागि २४ करोड रुपैयाँमा सरसफाइ र फोहोरको व्यवस्थापनको ठेक्का निजी क्षेत्रलाई दिएको थियो। सम्झौतामा हरेक घुरधुरीबाट ठेकेदारले फोहोर संकलन गरे बापत मासिक रुपमा सरसफाइ शुल्क उठाउन पाउने उल्लेख थियो। तर सम्झौताको पहिलो वर्षमै ठेकेदारले महानगरका ३० प्रतिशत घरधुरीले पनि सरसफाइ शुल्क नदिएपछि महानगरले सम्झौता नै परिवर्तन गरेको छ। जस अनुसार अब ठेकेदारले पहिलेको सम्झौता अनुसारको २४ करोड रुपैयाँ तिर्नु पर्दैन। गत आर्थिक वर्षदेखि ठेकेदारले घरधुरीबाट उठाउने सरसफाइ शुल्क बापतको रकमबाट आधा (५० प्रतिशत) आफूले राख्ने र बाँकी ५० प्रतिशत रकम महानगरलाई बुझाउनु पर्ने गरी सम्झौता संशोधन गरिएको नगरप्रमुख सरावगी बताउँछन्। नगर प्रमुख सरावगी भन्छन्,फोहोर संकलन र व्यवस्थापनको जिम्मा निजी क्षेत्रलाई दिएका विराटनगर र भरतपुर महानगरमा सरसफाइ प्रभावकारी भएको देखेर त्यही मोडेल वीरगन्जमा पनि अपनाउन खोज्यौं तर यहाँका नगरवासीले नै साथ दिएनन्।' उनका अनुसार महानगरपालिकाले ३२ वटै वडामा घर भित्रबाट दैनिक निस्कने फोहोरको व्यवस्थापनका लागि हरेक घरमा कुहिने र नकुहिने फोहोर राख्न दुई थरीका डस्टबिन पनि बाडेको छ। डस्टबिनमा राखिएको फोहोर महानगरको ट्याक्टर वा ठेला घर अगाडि पुगेका बेलामा खन्याइ दिन नगरवासीलाई महानगरले आग्रह गर्दै आएको छ। तर यति गर्दा पनि नगरवासीले घर भित्रको फोहोर पनि सडक र नालामै फालिदिने गरेका कारण महानगर अपेक्षा अनुसार अझै सफासुग्घर हुन नसकेको सरावगी गुनासो पोख्छन्। वीरगन्ज महानगरपालिकाले जथाभावी फोहोर फयाक्ने प्रवृति हटाउन भन्दै फोहोर मैला व्यवस्थापन ऐन २०७५ पनि ल्याएको छ। उक्त ऐनमा जथाभावी फोहोर फाल्ने लगायत विभिन्न कसुरमा कसुर अनुसार ५ सय देखि १ लाखसम्म जरीवानाको व्यवस्था पनि गरिएको छ। तर उक्त ऐन ल्याइएको दुइ वर्ष बितिसक्दा पनि ऐनको प्रभावकारी कार्यान्वयन भने हुन सकेको छैन।"
संवैधानिक नियुक्ति सम्बन्धी रिटको सुनुवाइ स्थगित,काठमाडौँ: सर्वोच्च अदालतले संवैधानिक परिषदसम्बन्धी अन्तरिम आदेश र आयोगहरूमा गरिएका नियुक्ति सम्बन्धी रिटको सुनुवाइ स्थगित गरेको छ। प्रधानन्यायाधीश चोलेन्द्र शम्शेर जबराले गरेका निर्णयमा उनकै नेतृत्वको संवैधानिक इजलासमा सुनुवाइ गर्न नमिल्ने भन्दै सर्वोच्चबाट यस्तो आदेश आएको हो । बिहीबार न्यायाधीश हरि फुयालको एकल इजलासले यस्तो आदेश दिएको हो । यससँगै यसअघिका संवैधानिक नियुक्तिसम्बन्धी विवादको सुनुवाइ अनिश्चित भएको छ ।
भारतीय दूतावासको भरमा त्रिविको हिन्दी केन्द्रीय विभाग !,"काठमाडौँ: गत सोमबार किर्तिपुरस्थित त्रिभुवन विश्वविद्यालयको हिन्दी केन्द्रीय विभागमा पुग्दा सुनसान देखिन्थ्यो । न प्राध्यापकहरु थिए न त कर्मचारी नै । विभागमा पुग्दा विभागीय प्रमुख सञ्जिता बर्मा आफैँ कार्यकक्षको चाबी खोलेर भित्र छिर्दै थिइन् । अनौठो त के भने पुरानोमध्येको एक विभागबारे धेरैलाई थाहै छैन । 'कतिपयले त त्रिविमा हिन्दी विभाग पनि छ र भनेर सोध्छन्,' विभागीय प्रमुख शर्माको अनुभव छ । त्रिविको सबैभन्दा पुरानो विभागमध्ये एक हो हिन्दी केन्द्रीय विभाग । २०१६ मा त्रिविविको स्थापनासँगै यो विभाग पनि सुरु भएको थियो । भारत र नेपालबीचको सम्बन्ध प्रगाढ रहेका कारण पनि यो विभाग सुरुदेखि नै सञ्चालनमा रहेको बताउँछिन् विभागीय प्रमुख शर्मा । विभागमा विद्यार्थीहरुको आकर्षण भने नगन्य छ । विभाग नै सुनसान देखिन्छ । हिन्दी विभागमा हरेक वर्ष ४ देखि ८ जनासम्म भर्ना हुन्छन् । विभागका अनुसार आजसम्म विभाग विद्यार्थी नभएर खाली हुनु परेको भने छैन । तर, एउटा अहम् प्रश्न भने विभागमा ठोक्किरहन्छ, हिन्दी विभागलाई सरकारले सहयोग नगर्दा विभाग नै संकटमा पर्ने त होइन ? विभागीय प्रमुख बर्माले भनिन्, नेपालका कतिपय स्थानमा हिन्दी भाषा पनि मातृ भाषाको रुपमा बोलिन्छ । पुराना अभिलेखहरुमा पनि हिन्दीको प्रयोग भेटिन्छ। हिन्दीलाई भारतको भाषा भन्ने रुपमा मात्रै बुझ्ने चलन छ । तर हिन्दी नेपालको पनि भाषा हो । यसबारे आम मानिसको सोच परिवर्तन गर्नु आवश्यक छ । हिन्दी भन्ने बित्तिकै विदेशी भाषा भनेर अपहेलित गरिने हिन्दी विभागमा अध्यापनरत शिक्षकहरुको गुनासो छ । यसवाहेक विभागमा तलब बाहेक अन्य बजेट निकासा नहुने शिक्षकहरु बताउँछन् । विश्वविद्यालयले पर्याप्त बजेट नछुट्याउँदा अफ्ठेरोमा परेको उनीहरुको गुनासो छ । हाल विभागमा तीन प्राध्यापक सहित चार जना अध्यापनरत छन् । नेपाली र हिन्दी भाषा समपुरक रहेपनि यसको सन्दर्भमा पर्याप्त प्रचार हुन सकेको छैन । हिन्दि अध्ययन गरेका विद्यार्थीहरुलाई रोजगारीको सुनिश्चितताका लागि सरकारले कुनै योजना नबनाएको गुनासो गरीन् । किन कम हुन्छन् हिन्दी विभागमा विद्यार्थी ? हिन्दी विभागमा ०७४०७५ मा सातजना र ०७५०७६ मा पनि सातजना विद्यार्थी भर्ना भएका थिए । विभागीय प्रमुख शर्माका अनुसार कति विद्यार्थीलाई त केन्द्रीय विभागमा पढाइ हुन्छ भन्ने पनि थाह छैन । त्यसो त, प्रचार प्रसारका लागि पनि सरकारबाट बजेट आउँदैन । 'गनेर तलवका लागि मात्रै बजेट आउँछ । हिन्दी विभागलाई दूतावास बाहेक कसैले सहयोग गरेको पनि छैन,' प्रमुख शर्माले भनिन्, किताव समेत किनेर नेपालको सिमानाबाट आफैँ ल्याउनुपर्छ । कतैबाट सहयोग नआउँदा अप्ठ्यारो छ। विभागका अनुसार यहाँ कतिपय विद्यार्थीहरु भारत र अन्य देशबाट समेत पढ्न आउने गरेका छन् । नेपाली विद्यार्थीहरुमा भने यो विषयप्रति चासो नै नदेखिने विभागका प्राध्यापकहरु बताउँछन् । स्नातकोत्तर तहमा हिन्दी विभागमा पढ्दा अंग्रेजी विषय दिनुपर्ने बाध्यकारी व्यवस्था भएकाले पनि विद्यार्थी आउने क्रम बढ्न नसकेको प्राध्यापकहरुको तर्क छ । भारतमा भने स्नातक तहमा अंग्रेजी विषय ऐच्छिक छ । तर, नेपालमा स्नातकोत्तर तहमा हिन्दी विषयमा भर्ना गर्न स्नातक तहमा अंग्रेजी विषय उत्तिर्ण गर्नुपर्ने व्यवस्था छ । विभागीय प्रमुख शर्माका अनुसार हिन्दी अध्ययन गर्नेलाई अंग्रेजी अनिवार्य पढ्नुपर्ने बाध्यकारी प्रणाली हटाउन विश्वविद्यालयसँग कुरा गरिए पनि सुनुवाइ भएन । जसले गर्दा विद्यार्थीहरु भर्ना हुन आनाकानी गर्छन् । विभागका प्राध्यापकहरु भने हिन्दी भाषा नेपालमा धेरै प्रयोग नहुने भएकाले पनि विद्यार्थी संख्या नबढेको तर्क गर्छन् । विभागीय प्रमुख शर्मा भने हिन्दी भाषा र नेपाली भाषाबीच अन्तरक्रिया आवश्यक रहेको बताउँछिन् । साथै भाषागत एकता र शुद्धताका लागि अन्तरक्रिया जरुरी रहेको उनको सुझाव छ ।"
एकीकृत समाजवादीको संसदीय दलको कार्यालय स्थापना,"काठमाडौं : नेकपा एकीकृत समाजवादीको संसदीय दलको कार्यालय स्थापना भएको छ । संघीय संसद सचिवालयको एक नम्बर भवनको तेस्रो तलामा दलको कार्यालय राखिएको हो । संघीय संसद सचिवालयले संदीय दलका नेता माधवकुमार नेपालको कार्यकक्षको व्यवस्था मिलाइएको हो। यस्तै, राष्ट्रिय सभा संसदीय दलका नेता बेदुराम भुसालको कार्यकक्षको व्यवस्था मिलाइदिएको छ । प्रमुख सचेतक र सचेतक चयन भएपछि कार्यकक्ष थप हुँदै जाने संघीय संसद सचिवालयले जनाएको छ । तर, अहिलेसम्म पार्टीको केन्द्रीय कार्यालय टुंगो लाग्न सकेको छैन ।"
सडक दुर्घटनामा स्वास्थ्यकर्मीको मृत्यु,जाजरकोट : मोटरसाईकल दुर्घटनामा जाजरकोटमा एक स्वास्थ्यकर्मीको मृत्यु भएको छ । भेरी नगरपालिका९ झुप्राखोला नजिकैको भीरमा दुर्घटना हुँदा आधारभुत स्वास्थ्य केन्द्र बुरुङ्गेमा कार्यरत सिनियर अहेव गोपाल कार्कीको मृत्यु भएको हो । प्रहरीका अनुसार दोस्रो चरणको कोभिड१९ को भ्याक्सिन लिन अहेव कार्की बुधबार भुर पोखरास्थित स्वास्थ्य चौकीमा पुगेका थिए । भ्याक्सिनसहित मोटरसाईकलमा सवार गरीरहेका कार्की झुप्राखोला नजिकैको भीरमा दुर्घटनामा परी मृत्यु भएको हो । मोटर साइकल बाटोबाट करीव पाँच सय मिटर तल खोलामा खसेको थियो । भेरी नगरपालिका८ निवासी कार्की बुरुङ्गेस्थित स्थानिय आधारभुत स्वास्थ्य सेवा केन्द्रका ईन्चार्ज हुन् । बुरुङ्गेमा बिहीबार दोस्रो चरणको कोभिड१९ भ्याक्सिन लगाउने कार्यक्रम रहेको थियो । स्वास्थ्यकर्मीको मृत्यु भएपछि खोप कार्यक्रम समेत प्रभावित भएको छ ।
३० लाख चिनियाँ कोरोना खोप उत्तर कोरियाद्वारा अस्वीकार,प्योङयाङ: उत्तर कोरियाले ३० लाखभन्दा बढी चिनियाँ खोप लिन अस्वीकार गरेको छ । युनिसेफकाअनुसार उत्तर कोरियाले उक्त खोप अन्यत्र प्रदान गर्न भन्दै खोप लिन अस्वीकार गरेको हो । कोभिड १९ अन्तर्राष्ट्रिय खोप वितरण कार्यक्रम कोभ्याक्समार्फत चीनमा बनेको करिब ३० लाख डोज सिनोभ्याक उत्तर कोरियालाई उपलब्ध गराउन खोजिएको थियो । तर उत्तर कोरियाले आफूलाई नभई गरिब मुलुक र अति प्रभावित क्षेत्रमा वितरण गर्न भन्दै सो खोप अस्वीकार गरेको छ युनिसेफका एक प्रवक्ताले इमेलमार्फत भनेका छन् । यसअघि कोभ्यास कार्यक्रमअन्तर्गत उत्तर कोरियामा चिनियाँ खोप पठाउन सकिने बताइएको थियो । करिब १ महिनापछि जवाफ फर्काउँदै उत्तर कोरियाले आफूले कोभिड खोप नलिने बताएको छ । यसअघि जुलाईमा रुसले उपलब्ध गराउने भनेको कोभिड १९ विरुद्धको एस्ट्राजेनेका खोप पनि उत्तर कोरियाले अस्वीकार गरेको थियो । त्यसबेला रुसले वितरण गरेको खोपमा असर देखिएको भन्दै उत्तर कोरियाले उक्त खोप अस्वीकार गरेको थियो । दक्षिण अफ्रिकी थिंक ट्यांक इन्स्टिच्युट फर नेसनल सेक्युरिटी स्ट्राटेजीआइएनएसएस)को एक रिपोर्टअनुसार चिनियाँ खोपको प्रभावकारीतामाथि उत्तर कोरियाले शंका गरे पनि रुसले बनाएको खोप प्रयोग गर्न भने इच्छुक थियो । अगष्ट १९ सम्ममा उत्तर कोरियामा कोभिड संक्रमण नभेटिएको विश्व स्वास्थ्य संगठनले जनाएको छ । उत्तर कोरियाले कोभिड नियन्त्रणलाई ध्यानमा राख्दै गत जनवरीदेखि अन्तर्राष्ट्रिय सीमा बन्द गराएको छ ।
मधेसमा कार्यकर्ता तानातान गर्दै यादव र ठाकुर,"काठमाडौँ: जनता समाजवादी पार्टी विभाजनपछि उपेन्द्र यादव र महन्थ ठाकुर कार्यकर्ता तानातान गर्दै मैदानमा उत्रिएका छन् । बुधबार दलबलसहित जनकपुरधाम पुगेका लोकतान्त्रिक समाजवादी पार्टी(लोसपा) का अध्यक्ष महन्थ ठाकुरले जसपाका कार्यकर्ताहरुलाई भेट गरी आफ्नो पार्टीमा आउन आश्वासन दिए । बुधबार ११ जना प्रदेशसभा सदस्यले निर्वाचन कार्यालयमा लोसपा रोजेपछि जसपाका अध्यक्ष यादव पनि काठमाडौँबाट हतार हतार जनकपुर पुगे । यादव काठमाडौंबाट प्लेन चढेर बिहानै जनकपुर पुगेका हुन् । जसपाका नेता तथा कार्यकर्तालाई ठाकुरले प्रलोभन दिएर फकाउन थालेको सूचना पाएपछि यादव हतारमै जनकपुर पुगेर कार्यकर्तालाई थम्थमाइरहेका छन् । 'लोसपामा तपाईंहरुले सनाखत नगरिदिनुहोस् भनेर सम्झाउन हाम्रो पार्टीको राष्ट्रिय अध्यक्ष उपेन्द्र यादवज्यू जनकपुर आउनु भएको छ,' प्रदेश २ का संसदीय दलका उपनेता रानम अशिष यादवले अन्नपूर्णसँग भने । मधेशवादी दलको अधारभूमि मानिने प्रदेश नं २ मा जसपा अध्यक्ष यादव र लोसपा अध्यक्ष ठाकुर आगामी चुनावमा आमने सामने हुने अपेक्षा गरिएको छ । चुनावलाई लक्षित गर्दै उनीहरु आआफ्ना पार्टीलाई बलियो बनाउन कस्सिएका छन् । निर्वाचन आयोगले जसपालाई आधिकारिकता दिएपछि ठाकुर समूहले नयाँ पार्टी लोसपा गठन गरेको हो । महन्थ ठाकुर सहित लोसपामा राजेन्द्र महतो, शरतसिंह भण्डारी लगायत नेताहरु सामेल छन् । जसपाको नेतृत्व भने उपेन्द्र यादवले गरिरहेका छन् । यद्यपि शेरबहादुर देउवा नेतृत्वको सरकारमा सामेल हुने तयारी गरिरहेको जसपामा पछिल्लो समय मन्त्रालय बाँडफाँटले विवाद उत्पन्न भएको जसपा स्रोतले बताएको छ ।"
काठमाडौंमाक्यूआर कोडबाट ट्राफिक जरिवाना तिर्न सकिने,काठमाडौं : काठमाडौं उपत्यकामा क्यूआर कोडको प्रयोग गरी ट्राफिक जरिवाना तिर्न सकिने व्यवस्था गरिएको छ। महानगरीय ट्राफिक प्रहरी महाशाखाले नयाँ सफ्टवेर विकास गरी जरिवाना तिर्ने प्रक्रियालाई सहजीकरण गरेको हो। अब भने उक्त कोडको प्रयोग गरी मोबाइलबाट नै जरिवाना तिर्न सकिने भएको हो। महाशाखाले बिहीबार एक कार्यक्रमका बीच उक्त सेवा शुभारम्भ भएको घोषणा गरेको हो। उक्त सेवा प्रारम्भ भएसँगै पैसा तिर्न प्रहरी कार्यालयमा वा बैंकमा गएर लाइन बस्नुपर्ने बाध्यताको अन्त्य भएको छ। ट्राफिक नियम उल्लङ्घन गर्ने चालकलाई प्रहरीले क्यूआर कोड भएको चिट काटेर दिनेछ। त्यही चिटको आधारमा मोबाइलबाट स्क्यान गरेर रकम भुक्तानी गर्न सकिने महाशाखाका प्रमुख प्रहरी वरिष्ठ उपरीक्षक जनक भट्टराईले जानकारी दिए। प्रहरी वरिष्ठ उपरीक्षक भट्टराईले सातै प्रदेशमा प्रविधिको उच्चतम प्रयोगलाई बढाउँदै लगिएको जानकारी दिए। हातले रसिद काटेर जरिवाना लिने क्रमको अन्त्यका लागि महानगरीय ट्राफिक प्रहरी महाशाखाले विशेष ध्यान दिँदै अघि बढेको र त्यही सिलसिलामा नयाँ सफ्वेयरको विकास गरी सेवा प्रारम्भ गरिएको उनको भनाइ थियो। केही दिनभित्रैमा ३०४० वटा बैंकमार्फत पैसा तिर्न सकिने गरी सफ्टवेरमा जोडिन पनि महाशाखाले जनाएको छ। निकट भविष्यमा नै डिजिटल चिट प्रणालीमा जाने तयारी गरिएको जानकारी दिँदै उनले चालकको मनस्थितिमा परिवर्तन ल्याउनु अर्को चुनौतीपूर्ण कुरा रहेको बताए। महाशाखाका प्रहरी उपरीक्षक सञ्जीव शर्माले नागरिक प्रविधिमैत्री भइसकेको सन्दर्भमा हामीले पनि प्रविधिको उच्चतम उपयोग गर्नुपर्नेमा जोड दिए। तथ्याङ्क हेर्दा ६० प्रतिशत नागरिकसँग स्मार्ट फोन छ भने ७३ प्रतिशत मानिसले बैंक खाता खोलिसकेका छन्। त्यसैले पनि क्यूआर कोड प्रयोग प्रभावकारी हुने दाबी महाशाखाको छ। यो प्रविधिको प्रयोगसँगै अब घण्टौं लाइनमा लागेर पैसा तिर्नुपर्ने बाध्यता रहने छैन। ट्राफिक सम्बन्धी अन्य गतिविधिलाई पनि प्रविधिमैत्री बनाउँदै लगिएको जनाइएको छ। यसरी शुल्क तिर्दा आफूलाई पायक पर्ने ठाउँमा गएर आफ्नो कागजपत्र लिन पाउने व्यवस्थासमेत मिलाइने महाशाखाले जनाएको छ।
प्रधानमन्त्री देउवा र अध्यक्ष दाहालबीच भेटवार्ता,"काठमाडौं : प्रधानमन्त्री शेरबहादुर देउवा र नेकपा (माओवादी केन्द्र)का अधयक्ष पुष्पकमल दाहाल प्रचण्डबीच भेटघाट भएको छ। सत्ता गठबन्धनका शीर्ष दुई नेताबीच बिहीबार प्रधानमन्त्री निवास बालुवाटारमा भएको भेटघाटमा मन्त्रिपरिषद् विस्तार, सरकार सञ्चालनलगायत समसामयिक राजनीतिक विषयमा छलफल भएको प्रधानमन्त्रीको सचिवालयले जनाएको छ। त्यसैगरी (माओवादी केन्द्र)का अध्यक्ष प्रचण्ड र नेकपा (एकीकृत समाजवादी) पार्टीका अध्यक्ष माधवकुमार नेपालबीच पनि भेटघाट भएको छ। माओवादी संसदीय दलको कार्यालय सिंहदरबारमा आज भएको भेटघाट सरकारमा सहभागिताका विषयमा केन्द्रित रहेको अध्यक्ष प्रचण्डको सचिवालयले जनाएको छ।"
पौडेल समूहबाट सभापति उम्मेदवार एकजना मात्रै,"काठमाडौँ: नेपाली कांग्रेसका वरिष्ठ नेता रामचन्द्र पौडेलले क्रियाशील सदस्यहरुको विवाद कायमै हुँदा निष्ठावान कार्यकर्ताहरु पीडित भएको बताएका छन् । राजधानीमा पत्रकार सम्मेलन गर्दै पार्टीभित्र सुधारको खाँचो रहेको नेता पौडेलले बताएका छन् । उनले भने, पार्टीको संस्थागत विकास चाहिएको छ । अहिले पनि क्रियाशील सदस्यताको विवाद कायम छ । निष्ठावान साथीहरु पीडित भएका छन् । हामीले संघर्ष गर्नुपर्ने अवस्था आएको छ । उनले नेपाली समाजलाई लोकतान्त्रिकरण गर्न आवश्यक रहेको भन्दै जनताको भरोसाको पार्टी बनाउनुपर्ने पनि बताए । हाम्रो तर्फबाट संस्थागत उम्मेदवारी दिन्छौँ । पार्टी र लोकतन्त्र बचाउन एक भएर अघि बढ्छौँ । हाम्रो एकता अधिवेशनको अन्तिमसम्म कायम रहन्छ । हामी सबैको तर्फबाट एक जना सभापतिको उम्मेदवार रहन्छ वरिष्ठ नेता पौडेलले भनेका छन् । उनले केही समयपछि आफंनो तर्फबाट उम्मेद्धारको नाम टुंगो लगाउने र संस्थागत रुपमा नाम पठाउने बताएका थिए । पत्रकार सम्मेलनमा कांग्रेस उपसभापति प्रकाशमान सिंह, शेखर कोइराला, अर्जुननरसिंह केसी, शशांक कोइराला, सुजाता कोइराला लगायतका नेताहरु सहभागी थिए ।"
"थप २,००४ जनामा कोरोना संक्रमण, १६ को मृत्यु","काठमाडौं : पछिल्लो २४ घन्टामा कोरोना भाइरस (कोभिड१९) संक्रमणबाट थप १६ जनाको मृत्यु भएको छ। बुधबार कोरोनाबाट २० जनाले ज्यान गुमाएका थिए। स्वास्थ्य तथा जनसंख्या मन्त्रालयका अनुसार बिहीबार थप २,००४ जनामा कोरोना भाइरस संक्रमण पुष्टि भएको छ। एन्टिजेनबाट ३८५ र पीसीआरबाट १ हजार ६ सय १९ जनामा संक्रमण देखिएको हो। मन्त्रालयका अनुसार ५४४ जनाको आइसीयू र १६६ जनाको भेन्टिलेटरमा उपचार भइरहेको छ। पछिल्लो २४ घन्टामा ११७०० जनाले कोरोनाविरुद्धको खोप लगाएको मन्त्रालयले जनाएको छ। बिहीबार १८ सय ४६ जना संक्रमणमुक्त भएका छन्। हाल सक्रिय संक्रमितको संख्या ३३ हजार ९४६ रहेको छ। यस्तै मन्त्रालयका अनुसार कोरोनाबाट निको हुनेको संख्या ७ लाख २१ हजार १ सय ८२ रहेको छ ।"
पाल्पामा भगवती जात्रा,"काठमाडौं : पाल्पामा ऐतिहासिक रणउजिरेश्वरी भगवतीको २०३ औं जात्रा सम्पन्न भएको छ। नेपालले अंग्रेज सेनालाई युद्धमा पराजित गरी विजय हाँसिल गरेको खुसियालीमा विजयोस्वरुप भगवती यात्रा निकाल्ने गरिन्छ। नेपाली सेनाको जिल्लास्थित श्री गोरखदल गणका गणपतिले सोमबार पूजाआजा गरी जात्राको विधिवतरुपमा सुरुवात गरेको थियो। पूजापछि मंगलबार नेपाली सेना, नेपाल प्रहरी र एनसीसी आल्मुनाइ एसोसिएसनको संयुक्त टोलीले बढाइ गरी भगवतीलाई उजिरेश्वरी मन्दिरमा पुर्याएपछि जात्राको समापन भएको हो। हाल देशमा जारी कोरोना भाइरसको संक्रमणका कारण विगतका वर्षहरुमा जस्तो भव्यरुपमा नभइ परम्परा र संस्कृति धान्नका लागि मात्र जात्रा निकालिएको थियो। जात्रामा निजामति कर्मचारी,सुरक्षाकर्मी,मन्दिर व्यवस्थापन समितिका पदाधिकारी तथा पत्रकारको उपस्थित रहेको थियो। यसका साथै मंगलबार तानसेन नगरपालिका २ स्थित ऐतिहासिक अमरनारायण मन्दिरको २१५ औं शोभा रथयात्राको बढाइका लागि सोही गणबाट बढाइ टोली खटिएको थियो।"
"पोखरामा ठाउँठाउँमा पहिरो : ५ जनाको मृत्यु, एक बेपत्ता","पोखरा : पोखरामा बुधबार राति परेको अविरल वर्षापछिको पहिरोले विभिन्न ठाउँमा घर पुरिंदा ५ जनाको ज्यान गएको छ भने एक जना बेपत्ता भएका छन्। घटनामा ५ जना घाइते भएका छन्। पहिरोले घर पुरिँदा पोखरा महानगरपालिकाका २० भलामको गिदरी खोरका ४५ वर्षीय कृष्ण श्रेष्ठको उपचारको क्रमा मृत्यु भएको छ। उनकी श्रीमति ३५ वर्षीय सुनमाया तामाङको घटनास्थलमै मृत्यु भएको कास्की प्रहरी प्रवक्ता डिएसपी सुवास हमालले जानकारी दिए। घरमाथिको काहुँपाखा डाँडाको र्यालेचौर सामुदायिक वनमा गएको पहिरोले श्रेष्ठको घर नै लतारेर लगेको छ। उनीहरुका ३ वर्षका छोरा सन्तोष बेपत्ता छन् भने घाइते भएका ९ वर्षीय छोरा राजकुमारको मणिपाल शिक्षण अस्पताल पोखरामा उपचार भइरहेको प्रवक्ता हमालले जानकारी दिए। बेपत्ता सन्तोषको नेपाल प्रहरी, नेपाल आर्मी, सशस्त्र प्रहरी र स्थानीयले खोजी रहेका छन्। त्यस्तै पोखरा ११ मञ्ज्याङ नमुनाटोलमा पहिरोले घर पुरिँदा ४२ वर्षीय लक्ष्य नेपालीको उपचारको क्रममा मृत्यु भएको छ उनकी १४ वर्षीया छोरी श्रृष्टि उपचारपछि घर फर्केकी छन्। उनको दुबै खुट्टा र ढाडमा चोट लागेको कास्की प्रहरीले बताएको छ। त्यस्तै गरी पोखरा २० भलामको मुलाबारी देउरालीमा घर भत्किँदा वर्ष २९ की विष्णु सार्की र उनका ८ वर्षका छोरा सुजन सार्कीको मृत्यु भएको हमालले जानकारी दिए। उनीहरु म्याग्दीको बेनी नगरपालिका २ ज्यामरुकोटबाट पोखरा आएर बसेका थिए। पोखराका विभिन्न स्थानमा गएको पहिरोमा परी ५ जना घाइते भएको कास्की प्रहरीले बताएको छ। पोखरा ११ काहुँ बसेरीका एकदेव तिमिल्सिना र उनकी श्रीमति रितु तिमिल्सिना र वर्ष १९ का छोरा गिरीष घाइते भएको हमालले बताए। पोखरामा २४ घण्टामा २२१४ मिलिमिटर पानी परेको जल तथा मौसम विज्ञान विभागले जनाएको छ। अविरल वर्षाको कारण पोखरा महानगरपालिका सहित कास्की जिल्लाका विभिन्न स्थानमा पहिरो गएको छ। पहिरोको कारण पोखरा २० भलामको गिदरी खोर महेन्द्र मावि वरपरको बस्ती जोखिममा परेको छ। अविरल वर्षापछि राति १२ बजे एक्कासी पहाडै खसे जस्तो गरी बस्तीमाथिको सामुदायिक वनबाट काठपातसहति बगाएर पहिरो आउँदा गाउँमा रुवाबासी चलेको स्थानीय रामजीप्रसाद पौडेलले बताए। चट्याङ र मेघजर्गनका साथ पानी परिरहेको समयमा पहिरो झरेको थियो। पहिरोले लामटारी खोला आसपासका बस्ती नै जोखिममा परेको छ। त्यस क्षेत्रका बस्तीको घरघरमा हिलो माटो पसेको छ। रुखसहित बगेर आएको लेदामाटोले घर पुरिएपछि घरमै थुनिएका ८० वर्षका बुबा तुलसी, ८ वर्षका छोरा सुसान्त र १६ वर्षका साला अभिशेक कोइरालालाई राति साढे १२ बजे तिर झयाल फोरेर निकालेको तोयनाथ बास्तोलाले सुनाए। यस क्षेत्रमा यसअघि यस्तो ठूलो पहिरो कहिल्यै नआएको ८० वर्षीय तुलसी बास्तोलाले सुनाए।"
विश्व स्वास्थ्य संगठनले नेपाललाई दियो धन्यवाद,काठमाडौं : विश्व स्वास्थ्य संगठन (डब्लुएचओ) ले नेपालमा खोपयोग्य नागरिकमध्ये १५ प्रतिशतले पूर्णखोप लगाउन सफल भएकोमा धन्यवाद दिएको छ । विश्व स्वास्थ्य संगठनका दक्षिणपूर्वी एशियाका क्षेत्रीय निर्देशक डापुनम खेत्रपाल सिंहले १५ प्रतिशत नागरिकले पूर्णखोप लगाउन सफल भएको भन्दै बिहीबार बधाइ दिएकी हुन् । निर्देशक खेत्रपालले ट्वीट गर्दै नेपालले १० मिलियन खोपको मात्रा व्यवस्थापन गरी छोटो समयमा पूर्णखोप लगाउनेको संख्या धेरै भएको बताइन्। हालसम्म नेपालमा ४७ लाख बढी नागरिकले खोपको पूर्ण मात्रा लगाइसकेका छन्।
तीन वर्षदेखि लेतेकुञ्जो पुल अलपत्र,"जोमसोम : मुस्ताङको थासाङ गाउँपालिका ३ र ५ जोड्ने लेतेकुञ्जो मोटरेबल प्राविधिक गरेको डिजाइन फेल हुँदा तीन वर्षदेखि अलपत्र छ। २०७५ सालको कालिगण्डकी नदीले पुलको फाउन्डेसन बीममा क्षति पूर्याएपछि निर्माणधीन पुलको संरचना जोखिममा परेको थियो। मुस्ताङको थासाङ गाउँपालिका ५ को छयो, कुञ्जो, ताक्लुङ, झिप्रा देउराली र टिटी गाउँका स्थानीय किसानले उत्पादन गर्ने कृषि उपज सामग्रीको बजारीकरण तथा स्थानीयबासीको सहजताको लागि साविक जिल्ला विकास समितिले स्वच्छन्द निर्माण सेवा काठमान्डौंसँग ठेक्का सम्झौता गरको थियो। २०७४ फागुनमा पुल निर्माणको काम अघि बढाइएको थियो। एक सय मिटर लम्बाई र ७ दशमलव २० मिटर चौडाई कायम गरिएको लेतेकुञ्जो मोटरेबल पुलको लागत ११ करोड ३० लाख थियो। पुलको सम्झौता अवधि १८ महिना भएपनि पुलको डिजाइन र अन्य कारणले तीन वर्षदेखि लेतेकुञ्जो पुल अलपत्र अवस्थामा छ। कालिगण्डकी नदीको असरले रोकिएको निर्माणधिन पुलको १५ प्रतिशत भौतिक प्रगति हुँदा पुल निर्माणको काम रोकिएको थियो। निर्माण कम्पनीले पुलको दायाँबायाँ दुई वटा एबुमेन्ट (साईड पिल्लर)को ५० प्रतिशत काम सक्दा २३ प्रतिशत रकम भुक्तानी लिइसकेको छ। संघीय सरकारअन्तर्गत साविक जिल्ला विकाससमेतले निर्माण सुरु गरेको लेतेकुञ्जो पुलको संरचनामा कालिगण्डकी नदी कटानले क्षति पुग्ने देखिएपछि पुल निर्माणको विभिन्न विकल्प खोजिएको थियो। निर्माणधीन अवस्थामा रहँदा भौतिक पुर्वाधार विकास मन्त्रालयले २०७७ भदौमा उक्त पुल निर्माणको अख्तियारी प्रदेश सरकारअन्तर्गत स्थानीय पूर्वाधार विकास कार्यालयलाई जिम्मा दिएको थियो। सन् २०१९ मा पुल हेर्ने स्विजरल्याण्डका प्रतिनिधि बेनाम ढलीली र पुल डिजाइन ईन्जिनीयर राजन मानन्धरसहितको चार सदस्यीय टोलीले मुस्ताङको लेतेकुज्जो मोटरबल पुलको स्थलगत अनुमगन गरी लोकल रोड ब्रिज प्रोग्रामलाई प्रतिवेदन बुझाएको थियो। टोलीले पेश गरेको प्रतिवेदनमा साविकअनुसार पुल निर्माण गर्दा दीर्घकालिन नहुने निष्कर्ष निकाल्दै पुलको प्रिडिजाइनको प्रतिवेदन पेश गरेको थियो। प्रतिवदेनमा पुलको स्पान परिवर्तन गरी प्रिडिजाइन गर्नुपर्ने जनाइएको थियो। पुलको डिजाइन परिवर्तन गर्नुपर्ने भएपछि पूर्वाधार विकास कार्यालय म्याग्दीले निर्माण कम्पनीलाई पुलको काम रोक्न लगाएको थियो। सार्वजनिक खरिद नियमावली अनुसार भौतिक पूर्वाधार विकास मन्त्रालयले २०७७ साल चैत्रसम्म म्याद कायम गरेको थियो। लोकल रोड ब्रिज प्रोग्रामको पत्र सन् २०२१ मार्चबाट रिसिभ डिजाइन र रिसिभ स्टमेटको आधारमा निर्माण व्यवसायीलाई भेरियसन पेश गर्न लगाईएको थियो। पुलको म्याद थप गरिएपनि कोरोना कहरका कारण निर्माणको काम अघि बढ्न सकेको थिएन। नेपाल सरकार अर्थ मन्त्रालयले २०७७ असार ३ गतेको प्रस्ताव अनुसार मन्त्रिपरिषद्ले दोस्रो पटक २०७८ भदौ १३ गतेसम्मको म्याद तोकेको पूर्वाधार विकास कार्यालय मुस्ताङले जनाएको छ। पुलको संरचना दीर्घकालिन बनाउन निर्माण कम्पनीले पेश गरेको भेरियनस (भिओ )को गण्डकी प्रदेशको मन्त्रिपरिषदले हालै अनुमोदन गरेको थियो। पुलको फाउन्डेन बीम जोगाउन वाल निर्माण लगायतका कार्य गर्न प्रदेश मन्त्रिपरिषदले साविकको सम्झौतामा २४८१ प्रतिशत वृद्धि हुने गरी भिओ स्वीकृत गरेको कार्यालयले उल्लेख गरेको छ। पुलको भिओको लागि १५ प्रतिशत भौतिक पूर्वाधार सहरी विकास तथा यातायाता व्यवस्था मन्त्रालय र ९ दशलव ८१ प्रतिशत प्रदेश क्याबिनेटले स्वीकृत गर्ने गरी भिओ अनुमोदन गरिएको हो। भिओ स्वीकृतसँगै लामो समयदेखि काम रोकिएको लेतेकुञ्जो मोटरेबल पुलको काम केहीदिनमै सुरु हुने पूर्वाधार विकास कार्यालय मुस्ताङका प्रमुख बिष्णु पौडेलले जानकारी दिए। निर्माण कम्पनीको टोली कार्यक्षेत्रमा फर्किन लागेको उनले बताए।"
मुस्ताङको घरपझोङ रिङरोड सडक विस्तार धमाधम (फोटो फिचर),"जोमसोम : मुस्ताङको घरपझोङ गाउँपालिकाअन्तर्गतका ५ वटै वडा जोड्ने रिङरोड सडक स्तरोन्नति अहिले धमाधम सुरु भएको छ । गण्डकी प्रदेश सरकारको 'एक निर्वाचन क्षेत्र एक रणनितिक महत्वको सडक'अन्तर्गत उपल्लो मुस्ताङको लोमान्थाङ र तल्लो मुस्ताङको घरपझोङ गापामा दुई वटा रिङरोड सडक स्तरोन्नति भईरहेको छ। जोमसोम देखि धार्मिक, सांस्कृतिक, कृषि र पर्यटकीय सम्भावना बोकेको ठिनी, ढुम्बाताल, छैरो, चिमाङ, मार्फा स्याङ गरी थाक ५ गाउँलाई जोड्ने ११ किमी सडक स्तरोन्नति भईरहेको छ । सम्झौता अवधि २ वर्ष रहेको घरपझोङ रिङरोड सडक स्तरोन्नति २०७६ साल असार २६ गतेदेखि सुरु गरिएको थियो । घरपझोङ रिङरोडको सम्झौता अवधि असार २६ गते सकेकाे हाे । तर भौतिक प्रगती भने २५ प्रतिशत मात्र भएको पूर्वाधार विकास कार्यालय मुस्ताङले जनाएको छ । कार्यालयका अनुसार बहुवर्षिय सडक आयोजनाअन्तर्गत घरपझोङ रिङरोड सडकको कुल लागत २१ करोड ४३ लाख छ । रिङरोडको ५ किमी दुरीको ढुम्बातालसम्म कालोपत्रे गर्ने योजना रहेको पूर्वाधार विकास कार्यालय मुस्ताङका सूचना अधिकारी रविन चोख्यालले जानकारी दिए । पूर्वाधार विकास कार्यालय मुस्ताङले चालु आर्थिक वर्षभित्रै सडक निर्माण सम्पन्न गर्ने लक्ष्यसहित निर्माण कम्पनीलाई कार्यक्षेत्रमा परिचालन गरिएको उल्लेख गरेको छ । घरपझोङ रिङरोड सडकको सम्झौता अवधि सकिएकाले कार्यालयले म्याद थपको प्रक्रिया अघि बढाउन गत असार २५ गते प्रदेश सरकारलाई प्रस्ताव पेश गरेको छ । चालु आर्थिक वर्ष प्रदेश सरकारबाट घरपझोङ रिङरोडका लागि ३ करोड २५ लाख बिनियोजन भएको र नपुग थप बजेट प्रदेश सरकारमा माग गरिएको पूर्वाधार विकास कार्यालयको भनाई छ । घरपझोङ रिङरोड सडक स्तरोन्नतिको काम जलजला निर्माण सेवाले लिएको हो । गण्डकी प्रदेश सरकारको बहुवर्षिय योजनाअन्तर्गत सुरुवाती आर्थिक वर्ष २०७६०७७ सालमा ५ करोड बजेट बिनियोजन गरिएको थियो। सो आर्थिक वर्ष कोरोना माहामारीका कारण रिङरोड सडकको ५ करोड बजेटमध्ये ३ करोड १४ लाख बजेट काम हुन नसकी फ्रिज भएको थियो । यस्तै, कोरोना कहरको दोश्रो आर्थिक वर्षमा भने रिङरोड सडकको सतप्रतिशत काम सम्पन्न भएको छ । सो वर्ष प्रदेश सरकारमार्फत बिनियोजित ३ करोड ८० लाख बजेट मध्ये ३ करोड ७६ लाख खर्च भएको पूर्वाधार विकास कार्यालय मुस्ताङले जनाएको छ । घरपझोङ रिङरोड कन्ट्रक्सनका साईट ईञ्चार्ज भुपराज खनालले सुरुवाती चरणको पहिलो वर्षमा कोरोना कहरको कारण काम हुन नसकेको बताए । उनले दोश्रो वर्ष सडक स्तरोन्नतिको काम भएको र बाँकी काम कन्ट्रक्सनले चालु आर्थिक वर्षभित्रै सक्नेगरी जनशक्ति र उपकरण कार्यक्षेत्रमा खटाईएको समेत बताए । उनका अनुसार रिङरोडको काममा आधा दर्जन उपकरण र १ सय ५० जना भन्दा बढी जनशक्ति परिचालन गरिएको छ । मुस्ताङको घरपझोङ रिङरोड सडक स्तरोन्नति सुरु गर्नुअघि साविक जिल्ला विकास समितिले जोमसोम ,ठिनी, ढुम्बाताल सम्म कच्ची सडक विस्तार गरेको थियो । सोही सडकलाई स्तरोन्नति गर्दै सडक चौडा गर्ने,ग्रेड मिलान गर्ने र सडक बेसका लागि ग्याबिन वाल लगाउने लगायतको काम भईरहेको छ । यस्तै रिङरोड सडकअन्तर्गत निर्माण कम्पनीले ६ किमी सडकमा नयाँ ट्याक खोल्ने काम गरिरहेको छ । जसअन्तर्गत घरपझोङ गापा मार्फाको कालगण्डकी पारीको भिरालो सतहमा करिव २ सय मिटर रक कटिङ गरी सडक ट्याक खोल्न बाँकी रहेको जनाईएको छ । रिङरोड सडक बिस्तारपछि थाक ५ गाउँअन्तर्गत, ठिनी, ढुम्बा, छैरो र चिमाङका स्थानीय किसान प्रत्यक्ष लाभान्वित हुने बताईएको छ । सो क्षेत्रका स्थानीय किसानले सडक पहुँच जोडिएमा स्थानीय कृषि उपजको बजारिकणमा सहज हुने बताईएको छ ।"
अभिनेत्री निशा घिमिरेको पशुपति आर्यघाटमा अन्त्येष्टि,काठमाडौं : उपचारका क्रममा निधन भएकी अभिनेत्री निशा घिमिरेको पशुपति आर्यघाटमा अन्त्येष्टि गरिएको छ। उनको बिहीबार दिउँसो आर्यघाटमा अन्त्येष्टि गरिएको हो। उपचारका क्रममा बुधबार नर्भिक अस्पतालमा निधन भएको थियो । तीन वर्षअघि अध्ययनका लागि भारत गएकी निशाको कार दुर्घटनामा परी गम्भीर घाइते भएकी थिइन्। निशा घिमिरे संरक्षण कोषले दाहासंस्कार गर्नु अगाडि उनको पार्थिव शरीरलाई अन्तिम श्रद्धाञ्जलीका लागि आर्यघाट परिसरमा राखेको थियो। उनलाई श्रद्धाञ्जली दिन कलाकार तथा चलचित्रकर्मीको उपस्थित थियो। आर्थिक अवस्था कमजोर भएका कारण उनको उपचारमा समस्या भएको थियो । लामो समयदेखि घरमै उनी अचेत अवस्थामा थिइन् । उनलाई नर्भिक अस्पतालकी प्रबन्ध निर्देशक मेघा चौधरीले उद्धार गरी निःशुल्क उपचार सुरु गरेकी थिइन् । भोजपुरी फिल्मलगायत केही टेलिसिरियलमा अभिनय गरेकी निशाले लोकदोहोरी र म्युजिक भिडियोमा समेत मोडलिङ गरेकी छन् ।
गर्भपतनमा प्रतिबन्ध अमेरिकी अदालतबाट अस्वीकार,संयुक्त राज्य अमेरिकाको सर्वोच्च अदालतले टेक्सास राज्यले पारित गरेको गर्भपतनसम्बन्धि प्रतिबन्ध रोक्न अस्वीकार गरेको छ । सर्वोच्च अदालतका न्यायाधिशहरुले बिहीबार बिहान गर्भपतन सेवा प्रदायक निकायहरुले उपलब्ध गराउँदै आएको सेवा कार्यान्यवन रोक्न टेक्सासले पारित गरेको प्रतिबन्ध अस्वीकार गरेका हुन् । अमेरिकी राज्य टेक्सासले ६ हप्तामाथिको गर्भपतनमा रोक लगाउन नयाँ कानुन पारित गरेको थियो । टेक्सास राज्यले 'हर्टविट ऐन' नामक ऐनमार्फत बुधबार गर्भपतनमा रोक लगाउन आदेश दिएको थियो । सो कानुन कार्यान्वयनमा नआउँदै सर्वोच्च अदालतले अस्वीकार गरेको छ । टेक्सासको कानुनले अमेरिकी संविधानको मर्मविपरित बिना निचोड गर्भपतनमा प्रतिबन्ध लगाउन खोजेकोले सर्वोच्च अदालतले गर्भपतन प्रतिबन्ध रोक्न अस्वीकार गरेको न्यायाधिसहरुले बताएका छन् । सर्वोच्च अदालतले गरेको निर्णयको स्वागत गर्दै अमेरिकी राष्ट्रपति जो बाइडेनले महिलाको संवैधानिक हकको कदर गर्नुपर्ने बताए । अमेरिकामा सन् १९७३ देखि गर्भपतनले मान्यता पाउँदै आएको छ । गर्भपतनका समर्थकहरुले टेक्सासले नाटकिय रुपमा गर्भपतनमाथि प्रतिबन्ध लगाएको भन्दै बुधबार चर्को आलोचना गरेका थिए । गर्भपतनसम्बन्धि नयाँ कानुन लागु भएपछि राज्यमा हुने ८५ प्रतिशत गर्भपतन निषेध हुने र गर्भपतनको मुद्धामा कडा नियम लागु गर्ने टेक्सास अमेरिकाकै पहिलो राज्य हुने अधिकारीहरुले बताएका थिए ।
तुइन प्रकरण: दोषीमाथि अनुसन्धानमा पहल गरिदिन परराष्ट्र मन्त्रालयलाई गृहको पत्राचार,काठमाडौँ: महाकाली नदीको तुइन प्रकरणमा भारतीय सुरक्षाकर्मीमाथि अनुसन्धानका लागि पहल गरिदिन आग्रह गर्दै गृह मन्त्रालयले परराष्ट्र मन्त्रालयलाई पत्राचार गरेको छ । महाकालीमा बेपत्ता जयसिंह धामीको घटनामा भारतीय सुरक्षाकर्मीमाथि अनुसन्धान गर्न र पीडितलाई राहत प्रदानका लागि बुधबार परराष्ट्र मन्त्रालयलाई पत्राचार गरिएको गृह मन्त्रालयका प्रवक्ता फणिन्द्र मणि पोखरेलले अन्नपूर्णलाई बताए । गृह मन्त्रालयले बनाएको ५ सदस्यीय छानविन समितिले गृहमन्त्री बालकृष्ण खाणलाई बुझाएको प्रतिवेदनमा जयसिंह धामीको बेपत्ता घटनामा भारतीय सीमा सुरक्षा बल एसएसबीको संलग्नता रहेको देखिएको उल्लेख छ । समितिले एसएसबीमाथि छानविन गरी दोषी उपर कारवाही गर्ने सुझावसमेत दिएको थियो । एसएसबीले तुइन नकाटेको दाबी गरे पनि प्रत्यक्षदर्शीहरुले भने तुइन काटिएको बयान सरकारले गठन गरेको छानविन समितिलाई दिएका छन् । दार्चुलाका जयसिंह धामी साउन १५ गते सदरमुकाम खलङ्गा आउने क्रममा एसएसबीले तुइन फुकालिदिँदा बेपत्ता भएका थिए । गृह मन्त्रालयले साउन १७ गते जयसिंहको घटनाबारे अनुसन्धान गर्न पाँच सदस्य छानविन समिति गठन गरेको थियो ।
कोभिडले १७ प्रतिशत होटल पूर्णरूपमा बन्द,काठमाडौं : नेपाल उद्योग परिसंघले पर्यटन क्षेत्रसँग सम्बन्धित संघ र संस्थाका प्रतिनिधिसँग विद्यमान संकट र त्यसको समाधानका उपायका विषयमा छलफल गरेको छ। परिसंघका उपाध्यक्ष राजबहादुर शाहले नेपाल पर्यटन बोर्डसहित पर्यटन क्षेत्रलाई प्रतिनिधित्व गर्ने संघ संस्थाका प्रतिनिधिसँग यस क्षेत्रमा कोभिडले पारेको प्रभाव र पुनरोत्थानका लागि गर्नुपर्ने कामका विषयमा छलफल गरेका छन् । छलफलका क्रममा व्यवसायीहरूले कोभिडका कारण १७ प्रतिशत होटल बन्द भएको बताएका छन्। यसैगरी पर्यटन उद्योगमा कार्यरत १० लाखभन्दा धेरै श्रमिक र मजदूरको रोजगारी जोखिममा परेको उल्लेख गरेका छन्। छलफलमा सहभागीहरूले कोभिड१९ को संक्रमण बढेसँगै विकसित मुलुकहरूले नेपाललाई नकारात्मक सूचीमा सूचीकरण गरेसँगै पर्यटक आगमन ठप्प रहेको उल्लेख गरेका छन्। उनीहरूले देशव्यापीरूपमा कोभिड १९ विरुद्धको भ्याक्सिन लगाएर नेपाललाई भ्रमणका लागि सुरक्षित गन्तव्यको पहिचान दिन सरकारले काम गर्नुपर्ने बताएका छन्। पर्यटन क्षेत्रसँग सम्बन्धित १७ वटा संघ र संस्थाका प्रतिनिधि सम्मिलित छलफलमा उनीहरूले पर्यटन उद्योगको पुनरोत्थानमा सरकारले विशेष जोड दिनुपर्ने पनि बताएका छन्। व्यवसायीहरूले पुनरोत्थानका लागि विना धितो ऋण र कर पुनर्कर्जाको सुविधा सम्पूर्ण व्यवसायीलाई उपलब्ध गराउने व्यवस्था मिलाउन माग गरेका छन्। यसैगरी पिसिआर रिपोर्टमा नेगेटिभ उल्लेख भएका र भ्याक्सिनको पूर्ण डोज प्राप्त गरेका पर्यटकलाई क्वारेन्टाइनमा राख्नु नपर्ने व्यवस्था गर्न पनि माग गरेका छन्। सरकारले पर्यटन क्षेत्रलाई कोभिडको अति प्रभावित क्षेत्रको सूचीमा सूचीकरण गरेको भए पनि आफूहरूले घोषणाअनुसारको सुविधा प्राप्त नगरेको उनीहरूको गुनासो छ।
'मेरो किसान मार्ट' सञ्चालनमा,"काठमाडौं : 'सस्तो पनि, स्वस्थ्य पनि' भन्ने मूल नाराको साथ मेरो किसान मार्ट सञ्चालनमा आएको छ । बुधबार धापासी ८ टोखामा नेपाली सांगीतिक क्षेत्रका चर्चित गायक तथा मोडल प्रकाश सपुतले एक कार्यक्रमबीच मार्टको उद्घाटन गरेका छन् । मार्टमा हुम्लामा पाइने स्याउदेखि जुम्मालामा पाईने मार्सी चामल लगायत अर्गानिक तरकारीहरु पाईनेछ । करिव ३० लाखभन्दा बढी लागत सञ्चालमा आएको मार्ट उद्घाटन भएको एक हप्तासम्म प्रत्येक आइटममा १५ देखि ५० प्रतिशतसम्म छुटको व्यवस्था गरिएको छ । मार्टमा प्रतिकेजी १० रुपैयाँमा अर्गानिक गोलभेडा बिक्री भैरहेको मार्ट सञ्चालक विजय महतोले बताएका छन् । 'दुख गर्ने किसान र ग्राहककोबीच हुने विचौलियाको कमिसनको अन्त्य गर्न मार्ट सञ्चालनमा ल्याएका हौँ,' सञ्चालक महतोले भने,'किसानले सिधै मेरो किसान मार्टमा ल्याएर बेच्न सक्छन् र ग्राहकले पनि सस्तो मूल्यमा स्वस्थ्य तयारकारी किन्न पाउनेछन् । बीचमा कुनै बिचौलियाको भूमिका हुँदैन ।' मेरो किसान मार्टको शाखा न्यू बानेश्वर, शंखमूल र सानेपामा रहेको छ । त्यसैगरी बुढानिलकण्ठमा र रानीवनमा समेत शाखा खोल्ने तयारी रहेकाे जनाएकाे छ ।"
नेपालमा एक करोडभन्दा बढी कोरोना खोप लगाइयो,"काठमाडौं : सरकारले कोरोना भाइरस विरुद्धको खोप एक करोडभन्दा बढी उपलब्ध गराएको छ। बुधबारसम्ममा १ करोड ९२ हजार १ सय ६४ खोप लगाइसकिएको स्वास्थ्य मन्त्रालयले जनाइएको छ। बुधबारसम्ममा १७९ प्रतिशतले खोपको पहिलो मात्रा लगाएका छन् भने १५४ प्रतिशतले पूर्ण खोप लगाएका छन् । जसअनुसार पहिलो डोज ५४ लाख २४ हजार ८ सय ३६ जनाले पहिलो मात्रा र ६४ दाख ६७ हजार ३ सय २८ जनाले पूर्ण खोप लगाएका हुन् । सरकारले भोरोसेल, जे एण्ड ऐ, कोभिशिल्ड, जापान निर्मित अस्ट्राजेनेका र स्वीडिस अस्ट्राजनेका खोप ल्याएको छ । सरकारले असोज मसान्तसम्म ३० प्रतिशतलाई खोप लगाउने योजना अनुसार काम गर्दै आएको छ। नेपालमा गत वर्षको माघ १४ गतेदेखि कोरोनाविरुद्धको खोप अभियान सुरु भएको थियो। सरकारले नेपालको कुल जनसंख्याको ७१६ प्रतिशत अर्थात् २ करोड १७ लाख ५६ हजार ७ सय ६३ जनालाई कोरोनाविरुद्धको खोप लगाउने लक्ष्य राखेको छ।"
"सुनको मूल्य घट्यो, तोलाको कति पुग्यो?","काठमाडौं : नेपाली बजारमा आज सुनको मूल्य २ सय रुपैयाँले घटेको छ। बिहीबार सुन तोलामा २ सयले घटेर ९० हजार ८ सय रुपैयाँमा कारोबार भइरहेको नेपाल सुनचाँदी महासंघले जनाएको छ। तेजावी सुनको मूल्य ९० हजार ३ सय रुपैयाँ कायम गरिएको छ। यस्तै, आज चाँदी तोलाको एक हजार २०५ रुपैयाँमा कारोबार भइरहेको महासंघले जनाएको छ।"
दराजको लाइभ स्ट्रिम 'दराज लाइभ' सुरु,"काठमाडौं : नेपालको अग्रणी अनलाइन बजार दराजले दक्षिण एसियाको पहिलो शपयोग्य लाइभ स्ट्रिम 'दराज लाइभ' सुरु भएको घोषणा गरेको छ । दराज मोबाइल एप्लिकेसनमा उपलब्ध हुने दराज लाइभ, दराजको 'शपरटेनमेन्ट' रणनीतिको एक भागको रूपमा पेश गरीएको छ । यसमार्फत ग्राहकहरुको लागी पारस्परि, वास्तविक अनुभव दिलाउनको लागि खुद्रा बिक्री र मनोरञ्जनको समिश्रणमा ध्यान केन्द्रित हुनेछ जहाँ ग्राहकहरु घरै बसी उत्पादनको विस्तृत जानकारी पाउन सक्नेछन्। दराज लाइभ स्ट्रीम दराज मोबाइल एपको माध्यमबाट हरेक सोमबारदेखि शुक्रबारसम्म दिनमा तीन फरक समयावधिमा आयोजना हुनेछ। ग्राहकले दिनमा १२, ४ र ६ बजे दराज एपमार्फत लाइभ हेर्न सक्नेछन् । दराज लाइभ सामाजिक मिडिया लाइभ स्ट्रिममा हुने प्रत्यक्ष प्रसारणभन्दा अलि फरक र पृथक हुनेछ र ग्राहकहरुको लागि एक धेरै सहज र अन्तरक्रियात्मक 'सी नाउबाई नाउ' को अवधारणा पेस गर्नेछ। दराज लाइभमार्फत ग्राहकहरुले किनमेलको साथसाथै सामानहरूको विस्तृत जानकारी र मनोरञ्जनात्मक कार्यक्रमको अनुभव प्राप्त गर्नेछन् । दराज लाइभको प्रत्यक्ष प्रसारणको प्रत्येक संस्करणमा ग्राहकलाई ब्रान्डको बारेमा जानकारी संकलन गर्नको लागि अवसर प्रदान गर्ने, ग्राहक र बिक्रेताले रियल टाइम कुराकानीमा संलग्न हुने सुनौलो अवसर प्रदान गर्ने, आकर्षक र मनोरञ्जनात्मक गतिविधि र ग्राहकलाई रोमांचक उपहार र पुरस्कार जित्ने मौका प्रदान गर्ने जनाएकाे छ। विशेष सौदा, थुप्रै उत्पादनको प्रदर्शन, क्यु एण्ड ए, फ्ल्याश सेल्स, अन्बक्सिंग, गिभअवे देखि भउचर जित्ने मौका जस्तै अरु थुप्रै मौकाहरु ग्राहकहरुले दराज लाइभमार्फत मज्जा लिन सक्नेछन्।"
वीरगन्जमा डेढ महिनापछि कोरोनाबाट १ जनाको मृत्यु,वीरगन्ज : वीरगन्जमा झण्डैं डेढ महिनापछि बिहीबार एकजना कोरोना संक्रमितको मृत्यु भएको छ । नारायणी अस्पतालमा उपचाररत पर्साको पोखरीया नगरपालिका १ का ३३ वर्षीय पुरुषको बिहीबार बिहान मृत्यु भएको हो । अस्पतालको कोभिड वार्डमा ७ दिनदेखि उपचारत ती पुरुषको बिहीबार बिहान पौने २ बजे मृत्यु भएको अस्पतालका कोभिड संयोजक डाक्टर उदयनारायण सिंहले जानकारी दिए । भदौ १० गते कोरोना संक्रमण पुष्टि भएका ती पुरुषलाई त्यहि दिन नारायणी अस्पतालमा भर्ना गरिएको थियो । यसअघि पछिल्लो पटक गत असार २७ गते नारायणी अस्पतालमा उपचाररत पर्साकै सखुवा प्रसौनी गाउँपालिका १ की ६० वर्षीया संक्रमित महिलाको मृत्यु भएको थियो । डाक्टर सिंहका अनुसार त्यसयता वीरगन्जमा कोही पनि संक्रमितको मृत्यु भएको थिएन । नारायणी अस्पतालको कोभिड वार्डमा हाल १ जना संक्रमित मात्र उपचाररत रहेका छन् । जिल्ला प्रशासन कार्यालय पर्साका अनुसार पर्सा जिल्लामा हाल सक्रिय संक्रमितको संख्या १० जना मात्र छ । तीमध्ये ९ जना आफ्नै घरको होम आइशोलेसनमा रहेका छन् । दोस्रो लहरमा वीरगन्जमा पर्सा र अन्य जिल्लाका गरी हालसम्म ३ सय ४१ जना संक्रमितको मृत्यु भएको छ । ती मध्ये पर्सा जिल्लाका १४० जना र अन्य जिल्लाका २०१ जना रहेको जिल्ला प्रशासन कार्यालय पर्साको कोभिड सम्पर्क व्यक्ति विनय श्रीवास्तवले जानकारी दिए । पहिलो लहरको संक्रमणका बेला भने वीरगन्जमा ८६ जनाले ज्यान गुमाएका थिए।
एमालेमा संकट शृंखला,"अधिकांश कार्यकर्ता भने निस्वार्थ रूपमा पार्टीका काममा सदा लडिरहेका छन्, भिडिरहेका छन् र मरिरहेका छन् नेकपा एमाले पार्टीमा शृंखलावद्ध संकट सिर्जना गरिएको थियो, छ र भोलि पनि जारी रहने देखिन्छ। किनभने जननेता मदन भण्डारी र जबजका प्रकाशमा जनताको स्वैच्छिक अभिमतद्वारा अल्पमत, बहुमत र अझ दुईतिहाई ल्याएर सरकार सञ्चालन गर्ने कुरा देशीविदेशी प्रतिक्रियावादीलाई टनटनी टाउको दुखाइको विषय बनेको छ। नेपाललाई चरम शोषण दोहन गर्न बानी परेकाहरू र तिनका पक्षधरहरू यो देश विकसित भएको देख्न चाहँदैनन्। त्यसमाथि स्वस्थ्य लोकतान्त्रिक अभ्यासबाट नेपालमा कम्युनिस्टहरूको उदय र वर्चस्व स्थापित हुने कुरा प्रतिक्रियावादीलाई पच्ने विषय नै होइन। त्यसैले यस पार्टीलाई गुप्त षडयन्त्र जारी राखी छिन्नभिन्न पार्न खोजेका अनेक उदाहरणले पुष्टि गर्छ। वामदेव र अशोक राई प्रकरणबाट पार्टी विभाजनका दुष्प्रयत्न ज्वलन्त उदाहरण ह्ुन्। यसका लागि भारी भरकम लोभलालचमा पार्टी फुटाउन बाह्य शक्ति हर्दम लागि रहनेछ। यसैको अन्तिमभन्दा अघिको पार्टी चोइट्याउने दुष्प्रयत्नबारे सचेत जनता जानकार छन्। जननिर्वाचित र जनप्रिय एमाले पार्टी र यसको सरकारलाई सजिलै अस्तव्यस्त पार्न सकिन्न भन्ने बुझेको प्रतिक्रियावादी शक्ति पार्टीभित्रै विभिषणहरू खोजेर तिनमार्फत् पार्टी खण्डित गर्ने दुष्प्रयत्न गरिरहेको देखिन्छ। तर एमालेजस्तो जबजको सैद्धान्तिक वैचारिक पार्टीलाई तह लगाउन प्रतिक्रियावादीको कुनै दबाब, दमन र बल पनि कामयाव हुन सक्ने देखिँदैन। कम्तिमा आजका दिनसम्म मदन भण्डारी फाउन्डेसनले वैचारिक काम व्यवस्थित गरेको छ। यसलाई घनीभूत रूपमा परिचालन गर्नु अपरिहार्य देखिन्छ। विचार सिद्धान्तनिष्ट पार्टी, नेता र कार्यकर्ताहरू सतीसालझैं सय वर्ष लडा, पडा र खडा हुन्छन् र भएका छन् । आस्था, विचार र सिद्धान्त त्यस्तो बल हो, जो जुनसुकै आस, त्रास र बतासले गल्दैन, ढल्दैन र बरालिँदैन। तर हतियारलाई समाज परिवर्तनको एउटै मात्र शक्ति र साधन ठान्ने उग्रवाम पन्थको धङ्धङीमा रमाइरहेकाहरू जो कोही किन नहुन् ती सबै अत्यन्त दुब्लो यथास्थितिको अवस्थाभन्दा माथि उठ्ने छैनन्। अझ तिनको ओरालो र भिरालोतिर यात्रा अझ बढ्ने लाग्ने लक्षण देखा परेको छ, जुन स्वाभाविक छ। अति सामान्य वर्ग पक्षधरविरुद्ध चारतारे झन्डा बोकेर कम्युनिस्ट आन्दोलन जोगाउँछु भन्ने चित्रबहादु्र लगायतका भद्दा चलचित्र हेरेर जनता वाक्क भएका छन्। ती कम्युनिस्ट आन्दोलनका हद दर्जाका भद्दा मजाक हुन्। कान्छीलाई मन्त्री बनाउन सिंगो पार्टीलाई खालमा च्याँखे थापेको देखियो। कम्युनिस्ट नेताहरूले आदरणीय नेता नारायणमान बिजुक्छेबाट अहिले एमाले पार्टीविरुद्ध कम्युनिस्ट नामका र गुमनाम अनि बदनाम शक्तिहरूको फेहरिस्त सुन्दा हुन्छ। उनीहरूबाट अलिकति भए पनि सिके हुन्छ। कम्युनिस्टका आवरणमा सबल कम्युनिस्ट आन्दोलनलाई नै क्षतविक्षत पार्ने कलंकहरूको के कुरा गर्नु ? अझ नितान्त व्यक्तिगत पदीय लोभमा आजीवन लिसोझैं टाँसिन नपाउँदा पार्टीलाई खरानी पार्ने नेपाल र तिनका आसेपासे नेतालाई कुन विशेषण दिने ? चरम अवसरवादी र उग्रवाद पन्थलाई पराजित गर्न र तिनलाई कम्युनिस्ट आदर्शबाट च्युत पार्न एउटै गोली वा चक्की र एकमुठो कलिलो घाँस भए पुग्छ। विचारविहीन, जनाधारविहीन, तलबाट वा भुइँतहबाट नउठेको र माथिबाट तलतल जबर्जस्ती थोपरेको र लादेको आन्दोलन अनि अभियान सामान्य धक्काबाट ध्वस्त हुन्छ, जग दह्रो नभएको घरजस्तै। माओवादी जनयुद्ध कालमा नेपालको ८० प्रतिशत भूभाग कब्जा गरेको भन्ने पार्टीको अस्तित्व उक्त भूभागमा के कति होला ? माले र एमालेले उहिले सञ्चालन गरेको देशव्यापी पार्टीगत राजनीतिक वैचारिक अभियानका कारण स्वेच्छिक रूपमा भुइँबाट स्वतःस्फूर्त रूपमा जुटेको, उठेको र जगाएको अवस्था हो, कम्युनिस्ट आन्दोलन। जुन अहिले पनि देशव्यापी रूपमा र जीवित छ, हरघरमा कम्तिमा एउटा न एउटा बुझ्झकी एमाले देशैभरि छ। मदन भण्डारीको षडयन्त्रपूर्वक हत्या गरेपछि पार्टीमा विषवृक्ष रोपेर, हुर्काएर झाँगिएपछि त्यसका मातहत के कस्तो बिउ र विरुवा रोपिए अनि हुर्किए भन्ने कुरा जगजाहेरै छ। तैपनि केही बिग्रेको छैन, बुद्धि पुर्याए यो पार्टी सबल बन्न सक्ने आधार पर्याप्त छन्। धमिराले धुलिएपछि कुनै वस्तु र प्राणी आफैं गल्छ र ढल्छ। त्यसैले एमालेले विगतदेखि विरासद स्वरूप प्राप्त तमाम विकृति हटाउनु पर्छ। अहिलेसम्म एमालेको पार्टी आधार केही कमजोर भए पनि लथालिंग र भताभुंग चाहिँ भएको छैन। यसलाई जबजअनुसार सैद्धान्तिक र वैचारिक धार लगाएर ठीक ठाउँमा ल्याउन र अझ सबल बनाउन सकिने आधार पर्याप्त छन्। तर चीनमा झैं धन पद लोलुपहरू पार्टीमा नआऊ आए फिर्ता जाऊ भन्न सक्नुपर्छ। यस्ता कुरामा सचेत तथा सिद्धान्तले कमजोर नेता र कार्यकर्ता नै पार्टीका आधारभूत सबल किल्ला हुन्। ओली नेतृत्वको पार्टी र सरकारका दुरगामी महत्वपूर्ण कामका कारण जनाधार बरु प्रभावी र सबल बनेको अवस्था छ। तर एमाले पार्टीभित्र नेपालका कालमा जस्तै नोकरशाही जनवाद अपनाइयो भने यो पार्टीलाई ध्वस्त बनाउन कोही चाहिँदैन। धमिराले धुलिएपछि कुनै वस्तु र प्राणी आफैं गल्छ र ढल्छ। त्यसैले एमालेले विगतदेखि विरासद स्वरूप प्राप्त तमाम विकृति हटाउनु पर्छ। पार्टीभित्र जनवाद पर्याप्त हुनुपर्छ। सबै आलोचना पार्टी र नेता विरोधी हुँदैनन्। अहिले पनि एमाले पार्टीमा पार्टीअध्यक्ष केपी ओलीलाई खुसी पारेर अरूहरू नेता, कार्यकर्तालाई हेप्ने, ठेल्ने र पेल्ने नेता यस पार्टीमा अत्यधिक देखिन्छन्। तिनमा नेतामैत्री, लेखकमैत्री, जनमैत्री, कार्यकर्तामैत्री र पठनमैत्री शून्यबराबर देखिन्छ। जबजको गहन अध्ययन र तद्नुसारको जीवनशैली, आचारविचार र कार्यशैली अधिकांश नेतामा अत्यन्त कमजोर पाइन्छ। यस लेखकले यस्ता खालका नेतासित एकान्तमा भाले भिडन्त पनि गरेको छ। आवश्यक परे पार्टी अध्यक्षका कमजोरी उल्लेख गर्न नहिक्चिाउने पंक्तिकार पार्टी नीति र सिद्धान्तलाई सर्वोपरि ठान्छ। यस्तो चिन्तनले पार्टीलाई मात्र होइन, देशलाई अग्रगमन उन्मुख बनाउँछ। अब भने नेता माथि शंका गर्नुपर्ने अवस्था टड्कारो बन्यो। हावा नचली पात हल्लिँदैन। कुनै पनि नेता कम्तिमा यही लेखकदेखि सतर्क भए हुन्छ। पूर्वमन्त्री प्रदीप ज्ञवालीले मात्र मन्त्री पदमा रहँदाका आर्थिक गतिविधि पारदर्शी रूपमा राखे। अर्का नेता शंकर पोखरेल लुम्बिनी प्रदेशको मुख्य मन्त्रीमा रहँदा एक अब्बल शासकीय क्षमताका देखिए। सोझा जनता र तिनका सोझा सन्तानलाई ठगेर खान दिन हुँदैन। कालो गए गोरो आउँछ। एउटाले पनि सही सत्य कुरा नबोल्दा देश धरापमा जान्छ। एमालेमा फेरि पनि सत्ता, शक्ति र स्वार्थलगायत अनेक कृत्रिम कारणले संकट आउने सम्भावना छ। अधिकांश कार्यकर्ता भने निस्वार्थ रूपमा पार्टीका काममा सदा लडिरहेका छन्, भिडिरहेका छन् र मरिरहेका छन्। सदासर्वदा केही न केही खाइरहन र पाइरहन लाग्ने चरम अवसरवादी नेता ठुलो भाग नपाउँदा पार्टीलाई परित्याग गर्दोरहेछ। पानी पकाएर बाक्लो हुँदैन र मान्छेलाई फकाएर आफ्नो हुँदैन। अहिले पनि १० बुँदे सम्झौतामा सहमत भएको राम्रो अवस्था देखिन्छ। युवा नेता बहुमूल्य उर्जामय जीवन एमाले पार्टीलाई वैचारिक सैद्धान्तिक केन्द्र निर्माण गर्न लगाउँछन् कि लगाउँदैनन् ? हेर्नुछ। नेताकै पनि शुद्धिबुद्धि ढिलो आउँदोरहेछ। २००८ सालमा पार्टी संस्थापक महामन्त्री पुष्पलाललाई षडयन्त्रपूर्वक अपदस्थ गरेर मनमोहन अधिकारी महामन्त्री बनेका थिए तर कमजोरी हटाएर अधिकारी महान् बने। नेतालाई चिन्न ढिला गरियो भने आफूसहित खाल्टोमा परिन्छ। ओलीलाई पनि आफ्नै पर्याप्त ज्ञान र सूचनाका आधारमा परख गर्न सफल भएको हो। माक्र्सवादीहरूले अतिप्रशंसा र अतिनिन्दाबाट बच्नुपर्छ भनेको बिर्संदा अहिलेको नियति भोग्नु पर्यो। तीनवटा सन्तान पाएर अमुृक महिला वा पुरुष पोइल र जोइल जान्छन् जान सक्छन्। एमालेमा अध्यक्षलगायत सबैलाई इमान्दार भइरहलान् भनेर एकोहारो विश्वास गर्न मिल्दैन। माओले भनेझैं आन्दोलनप्रति सदा इमान्दार र प्रतिबद्ध भए भने किस्ताकिस्तामा विश्वास गरिने छ। किनभने नेताका आजसम्मका चिन्तन र चरित्रगत हुलियाले निशंक भएर विश्वास गर्नै दिँदैन। एमाले पार्टीमा भावी नेतृत्वका योग्य नेताहरू नभएका होइनन्। ईश्वर पोखरेल, विष्णु पौडेल, सुवास नेम्बाङ, रामबहादुर थापा बादल, टोपबहादुर रायमाझी आदि छन् तर बुहआयामिक नेता प्रदीप ज्ञवाली, शंकर पोखरेल र मणि थापाले सबैलाई उछिन्ने सम्भावना प्रवल देखिन्छ। अयोग्यमध्ये योग्य होइन, योग्यमध्ये योग्यतम नेतृत्वको र सर्वमान्य वा अधिकतम मान्य नेताका लागि केही समय पर्खिनुपर्ने देखिन्छ। त्यसैले ओली नै पार्टीको भावी अध्यक्ष हुँदा यो पार्टी भुइँतहदेखि नै सबल हुने स्थिति स्पष्ट देखिन्छ। आगामी दिनमा पनि सके सत्तापक्ष नत्र प्रभावशाली प्रतिपक्ष बन्ने अवस्था कसैले रोक्न सक्दैन। कृत्रिम सबालहरू उठाएर एमालेलाई फेरि पनि सके फुटाउने नियतका साथ श्रृंखलाबद्ध संकट आइरहने देखिन्छ। किनकि नेपालको भूगोल त्यस्तै छ। उत्तरतिर विश्वको पहिलो शक्तिका रूपमा उदाउँदो चीन छ। तर केही कथित बुद्धिजीवी समग्रतामा हेर्दैनन् र माक्र्सवादको रक्षाका खातिर चारतारे झन्डा बोक्न तयार भएको अत्यन्त निरीहता दर्साउँछन्।"
कांग्रेस सभापतिको शसक्त उम्मेदवार हुँ : गोपालमान श्रेष्ठ,"स्याङ्जा : नेपाली कांग्रेस केन्द्रीय सदस्य एवं संगठन विभाग प्रमुख गोपालमान श्रेष्ठले आफू सभापतिको सशक्त उम्मेदवार रहेको बताएका छन्। कांग्रेसको १४ औं महाधिवेशनको तयारी सुरु भएसँगै गृह जिल्ला स्याङ्जा आएका प्रमुख श्रेष्ठले नेता तथा कार्यकर्तालाई सम्बोधन गर्दै उनले आफू सभापतिको उम्मेदवारीबाट पछि नहट्ने पनि दोहोर्याए। उनले भने, 'पार्टीभित्रका गुटउपगुटको अन्त्य गर्दै अनुशासित र सबै वर्ग, समुदायको स्वीकार्य सभापति बन्नेछु। सभापति देउवाजीले काँध फेर्न जरुरी छ। सो को जिम्मेवारी मलाई दिनुपर्छ।' यसअघि, ११ औं महाधिवेशनमा कार्यवहाक सभापति भएर जेलमा रहेका देउवाजीलाई सर्वसहमतिमा सभापतिमा चयन गराउन खेलेको भूमिका उनले स्मरण गरे। कांग्रेसको एक इमान्दार कार्यकर्ता र विगत ६ दशकदेखि संगठनमा गरेको योगदानको मुल्याङ्कन हुनेमा म विश्वस्त छु,' श्रेष्ठको भनाइ छ। पूर्वउपप्रधानमन्त्री समेत रहेका श्रेष्ठले गुटैगुटका कारण कांग्रेस कमजोर बन्दै गएकोमा दुखेसो व्यक्त गरे। कांग्रेसलाई सबैको पार्टी बनाउन हिमाल, पहाड र मधेशमा बस्ने आदिबासी जनजाति, दलित, मुस्लिम, अल्पसंख्यकलाई साथमा लिएर अगाडी बढनुपर्नेमा उनको जोड छ। सबै क्षेत्र वर्गलाई पार्टीमा प्रतिनिधित्व गराउने पहिलो दल नेपाली कांग्रेस भएकाले सनातन धर्मसहितको धार्मिक स्वतन्त्रता आफ्नो एजेण्डा रहेको जनाए। वर्तमान सरकार गठबन्धनको भएका कारण सरकारले पूर्णता पाउन नसकेको वरिष्ठ नेता श्रेष्ठले सुनाए। गठबन्धन सरकारले राम्रो कामको थालनी गर्दै अगाडी बढेको दावी गरे। नजिकिँदै गरेको आसन्न निर्वाचनमा सच्चा, इमान्दार कांग्रेसलाई मतदानगरी बिजयी गराउन र कांग्रेसको संगठनलाई मजबूत बनाउन वरिष्ठ नेता श्रेष्ठले नेता तथा कार्यकर्तालाई सुझाव दिए। उनले भने, 'अवसरवादी उम्मेदवारलाई पहिचानगरी आफ्नो अमूल्य मतलाई सुरक्षित बनाउनुहोस्, क्षमतावान उम्मेदवारलाई मत दिएर काम गर्ने अवसर दिनुहोस्।"
सीमा विवाद झिक्दै सरकार,"काठमाडौं : सरकारले चीनतिरको सीमा विवाद अध्ययन गर्न समिति बनाएको छ। मन्त्रिपरिषद्को बुधबारको बैठकले हुम्लाको नाम्खा गाउँपालिकाको लिमी लाप्चादेखि हिल्सासम्मको सीमा समस्या अध्ययन गर्न समिति बनाएको सरकारका प्रवक्ता ज्ञानेन्द्रबहादुर कार्कीले जानकारी दिए। समितिमा गृह मन्त्रालयका सहसचिवको संयोजकत्वमा नापी विभाग, नेपाल प्रहरी, सशस्त्र प्रहरी र सीमाविज्ञ छन्। यो समितिमा परराष्ट्र मन्त्रालयको प्रतिनिधि राखिएको छैन। हुम्लाका कांग्रेस नेता एवं प्रदेशसभा सांसद जीवनबहादुर शाहीको दबाबमा सरकारले यो समिति बनाएको हो। नेता शाहीले लिमी लाप्चामा सीमा मिचिएको भन्दै नेपाली कांग्रेसलाई प्रतिवेदन नै बुझाएका थिए। अघिल्लो सरकारले चीनतर्फको सीमाना कुनै विवाद र समस्या नरहेको बताएको थियो। सरकारले हुम्लाका तत्कालीन प्रमुख जिल्ला अधिकारीलाई सो क्षेत्रमा पठाएको थियो। चिनियाँ राजदूतावासले यो विवादको विषयमा स्पष्टीकरण दिँदै निरीक्षण गर्दा हुने बताएको थियो। चीनले नेपाली भूमि अतिक्रमण गरेको छैन : प्रवक्ता ज्ञवाली हराएको भनिएको ११ नम्बर सीमा स्तम्भ भेटियो हराएको होइन ११ नम्बर पिलर ८९ महिना पहिला सीमा विवाद छैन भन्ने अहिले फेरि विवाद छ भनेर समिति बनाउने ?, सीमाविद् बुद्धिनारायण श्रेष्ठ भन्छन्, यसले नेपाल चीनको आपसी दौत्य सम्बन्धमा नै असर पार्छ। उनका अनुसार चीनतर्फ दोलखाको कोर्लाग पारिको टिप्पामा रहेको ५७ नं पिलरमा मात्रै समस्या छ। परराष्ट्रको प्रतिनिधि समितिमा नहुनुले सरकारले किन चीनसँग विवाद झिक्न खोजेको हो भन्ने आशंका उत्पन्न भएको उनको भनाइ छ। लिम्पियाधुरा, लिपुलेक, कालापानीको विषयमा मौन रहने। समस्या छैन भनेको विषय किन उठाएको होला ? उनले प्रश्न गरे। लिम्पियाधुरा, लिपुलेक, कालापानीको विषयलाई मोड्नका लागि सरकारले चीनतर्फको विषय ल्याएको समेत सिमाक्षेत्रका जानकारहरू बताउँछन्। सन् १९६१ मा नेपाल चीनबीच सीमा सन्धि भएको थियो । २०६१ मा संयुक्त प्राविधिक टोलीले ७९ वटा सीमास्तम्भ गाडेको थियो। सन् १९६३ मा पहिलो प्रोटोकलमा दुवै देशका परराष्ट्रमन्त्रीले हस्ताक्षर गरेका थिए। सन् १९७९ मा अवलोकन गरेर सीमास्तम्भको मर्मत गर्नुका साथै दोस्रो प्रोटोकलमा हस्ताक्षर भएको थियो। सीमा सन्धि, नक्सा, प्रोटोकलको अध्ययन नगरी मिचिएको छ वा छैन, भन्न नसकिने सीमाविद् श्रेष्ठको भनाइ छ। के हो यो विषय ? गत वर्ष लिमी लाप्चास्थित नेपालको भूमि मिचेर ११ वटा भवन बनेको हल्ला आयो। ११ नं सीमास्तम्भ गायब भएको विषय स्थानीय जनप्रतिनिधिले नै बाहिर ल्याए। तर, पछि त्यो ११ नम्बर पिलर जहाँको त्यहीँ भेटियो। त्यसपछि कांग्रेस नेता शाही नेतृत्वको टोलीले १२ नं पिलर नयाँ बनाएको कुरा बाहिर ल्यायो। पुरानो पिलर गायब गरेर चीनले नयाँ पिलर बनाएको भन्दै प्रतिवेदन नै बनायो। सरकारलाई कांग्रेसको प्रश्न : नेपाल चीन सिमाबारे स्थलगत रिपोर्ट नआउँदै हतारमा किन प्रतिक्रिया ?"
"बाढीपीडित भन्छन् सरकारको आश्वासन आयो, अनुदान आएन","बागलुङ : जिल्लाको पश्चिम ढोरपाटनमा २२ जनाको मृत्यु र १५ जना बेपत्ता हुने गरी बाढी आएको बिहीबार एक वर्ष पूरा भएको छ । गत वर्षको भदौ १७ गते राति भूजीखोलामा आएको बाढीले ढोरपाटन नगरपालिका ७, ८ र ९ को खोला किनारका घर बगरमा परिणत भएका थिए। जसबाट ९७ परिवार घरबिहीन बनेका थिए । बाढी पीडितको अस्थायी बसोबासका लागि स्थानीय ढोरपाटन नगरपालिकाले दुईदुई लाख अनुदान उपलब्ध गराए पनि प्रदेश र सरकारबाट आउने भनिएको अनुदान नआउँदा घर निर्माणमा समस्या भएको स्थानीय खिमकुमारी पुन बताउँछिन् । सरकारले बाढी आए लगत्तै आएर अनेक आश्वासन दिएर गए, घर निर्माणमा गरिदिन्छौ भनेर आशा देखाए,' पुनले भनिन्, एक वर्ष भइसक्यो, न त प्रदेशबाट पैसा आयो, न काठमाडौंको सरकारले पैंसा पठाइदियो ? बाढी लगत्तै नेपाल सरकारका तत्कालीन गृहमन्त्री रामबहादुर थापा तथा गण्डकी प्रदेशका तत्कालीन मुख्यमन्त्री पृथ्वी सुब्बा गुरुङलगायतले बाढी पीडितको स्थलगत निरीक्षण गरेर पुर्ननिर्माणसहित राहतको आश्वासन दिएका थिए । यस अनुरुप सरकारले बाढी प्रभावित जिल्लाको सूचिमा राखे पनि कुनै काम नभएको स्थानीय अगुवा रामबहादुर घर्ती बताउँछन् । नगरपालिकाबाट देश विदेशबाट जम्मा भएको रकम सहित दुई दुई लाख मात्र पीडित परिवारले पाए, त्यो बाहेक घर निर्माण गर्नका लागि गण्डकी प्रदेश सरकार र केन्द्र सरकारले दिने भनेको अनुदान अहिले सम्म आएन, पीडितहरु बाटो हेर्दै बसेका छन् । भूजीखोला आसपासमा केही वर्ष पहिलेसम्म घर खासै थिएनन् । तर, ढोरपाटनसालझण्डी सडक विस्तारपछि व्यापारका लागि खोला किनारमा घर बनाउने र वस्ती विकास हुने क्रम तीव्र बनेको थियो । बाढीले नामनिशान नरहने गरी खोला किनारका सबै घर बगाएपछि सुरक्षित आवासका लागि एकीकृत बस्तीको पहल समेत गरिएको थियो । तर, भूगोलका हिसाबले सम्भव नभएपछि अहिले पीडितहरुले आआफ्नै किसिमले अस्थायी आवास निर्माण गरेका छन् । कतिपय ढोरपाटन पनि आवास भएकाले माथि नै पुगेका छन् । अधिकांशले बाढी गएको स्थानमै घर बनाउने, मर्मत गर्ने जस्ता कार्य गरेकाले भविष्यमा समेत खतरा कायमै रहेको घर्तीको भनाइ छ । ढोरपाटन नगरपालिकाका नगर प्रमुख देवकुमार नेपालीले ९७ परिवारलाई घर बनाउन दुई लाखका दरले नगद र जस्तापाता प्रदान गरिएको बताए । यसका साथै परिवारका सदस्य मात्रै गुमाएका चार परिवारलाई ५० हजारका दरले राहत रकम समेत पालिकाले हस्तान्तरण गरेको थियो । पीडितका नाममा देश विदेशबाट आएको राहत रकम र ढोरपाटन नगरपालिकाको ४५ लाख गरी २ करोड ४६ लाख रकम हस्तान्तरण गरिसकेका छौं, 'नगर प्रमुख नेपालीले भने, 'अहिले अस्थायी व्यवस्थापन भइसकेको छ, कतिपयले आफै रकम थपेर पक्की घर पनि बनाउनुभएको छ, कसैले पैसा बचाएर छाप्रो बनाउनुभएको छ, प्रदेश र संघीय सरकारले दिने भनेको रकम आउँदा उनीहरुले राम्रो घर बनाउन सक्थे, एकै पटक उक्त रकम दिदाँ राम्रो घर बन्थ्यो, माथिबाट उक्त अनुदान आउन ढिला गरे पछि हामीले दियौं, अहिले तत्कालको समस्या टरेको छ ।' ढोरपाटनको बाढी पीडितको घर बनाउनका लागि संघ प्रदेशमार्फत पहिलो चरणमा घर बनाउन जिल्ला प्रशासन कार्यालयमा तीन करोड २० लाख रकम प्राप्त भइसकेको प्रमुख जिल्ला अधिकारी शिव कुमार कार्कीले बताए । 'गृहमन्त्रालयले विपद्ग्रस्त जिल्लामा सूचिकृत गरे पछि घरहरु पुर्ननिर्माण गर्न बजेट समेत पठाइसकेको छ, स्थानीय पालिकाले लाभग्राहीसँग सम्झौता गरी प्रत्यक घरको छुट्टाछुट्टै फाइल जिल्ला प्रशासनमा नआएकाले ढिला भएको हो, पालिकाले पठाउँदा साथ हामीले घर बनाउन पहिलो किस्ता निकासा गर्नेछौं, त्यो सँगै प्राविधिकहरु समेत गृहमन्त्रालयको समन्वयमा पठाइनेछ, 'कार्कीले भने, 'हामी अब तयारी अवस्थामै छौं, ढोरपाटनमा बढी घर क्षति भए पनि सोही वर्ष निसीखोला, तमानखोला लगायतका पालिकामा समेत घर भत्किएका कारण उनीहरुको घर समेत पुर्ननिर्माण गरिनेछ, हामीले जिल्लाका ५ सय ९० घर पुनःनिर्माण गर्न गृह मन्त्रालयमा सिफारिस गरेका छौं।' प्रजिअ कार्कीका अनुसार संघीय सरकारबाट दुई करोड ८६ लाख र गण्डकी प्रदेश सरकारबाट एक करोड ६० लाख रकम जिल्ला प्रशासन कार्यालयमा आएको छ । लाभग्राहीले चार लाख पाउन मापदण्ड अनुसारको सुरक्षित घर निर्माण गर्नुपर्ने छ भने गण्डकी प्रदेशले ३० प्रतिशत र स्थानीय पालिकाले १५ प्रतिशत लगानी गर्नुपर्ने प्रावधान छ ।"
नेपाल  भारत संयुक्त सैन्य अभ्यास असोज ४ बाट,"काठमाडौं : नेपाल र भारतीय सेनाबीचको संयुक्त सैन्य अभ्यास असोज ४ बाट भारतको पिथौरागढमा हुने भएको छ । नेपाल र भारतीय सेनाबीच हुने संयुक्त सैन्य अभ्यासलाई अभ्यास (एक्सरसाइज) सूर्य किरणको नाम दिइएको छ । सैन्य अभ्यास मुख्यरुपमा प्रतिआतंकवाद र जंगल वारफेयरमा केन्द्रीत हुनेछ । भारतको उत्तराखण्डको पिथौरागढमा हुने एक्सरसाइज सूर्य किरणको यो १५ औं संस्करण हो । पिथौरागढमा असोज ४ बाट सुरु हुने सैन्य अभ्यास कार्तिक १३ गतेसम्म चल्नेछ । रक्षा मन्त्रालयका एक अधिकारीले दिएको जानकारी अनुसार, नेपाली सेनाको तर्फबाट प्रमुख सेनानीले नेपाली टोलीको नेतृत्व गर्नेछन् । नेपाली टोलीमा ३०० जनाको फौज हुनेछ । भारतीय सेनाको तर्फबाट ३ सय ५० जनाको फौज सैन्य अभ्यासमा सहभागी हुने रक्षा मन्त्रालय स्रोतले बताएको छ । अभ्यास सूर्य किरणको १४ औं संस्करण नेपालमा भएको थियो । रुपन्देहीको सालझण्डीस्थित नेपाली सेनाको एकीकृत सैनिक तालिम केन्द्रमा अभ्यास सूर्य किरणको १४ संस्करण भएको थियो । त्यसअघि अभ्यास सूर्यकिरणको १३ औं संस्करण उत्तराखण्डको पिथौरागढमा भएको थियो । नेपालमा भएको १४ संस्करणपछि कोरोना भाइरस संक्रमणका कारण अभ्यास रोकिएको थियो ।अभ्यास सूर्यकिरण प्रतिआतंकवाद, युद्धकला, मानवीय सहायता, प्रकृतिक प्रकोप, पर्यावरण संरक्षणलगायतमा केन्द्रीत हुनेछ । यस अभ्यासले जंगली र पहाडी क्षेत्रमा विद्रोही गतिविधि र आतंकवादविरुद्ध लडन सहयोग पुर्याउनेछ । अभ्यास सूर्यकिरणमा नेपाली र भारतीय सेनाबीच बटालियनस्तरको संयुक्त प्रशिक्षण हुँदै आएको छ । नेपाली सेनाले अमेरिका र चिनियाँ जनमुक्ति सेनासँग समेत प्रतिआतंकवादलगायत विभिन्न विषय केन्द्रीत संयुक्त सैन्य अभ्यास गर्दै आएको छ । रक्षा मन्त्रालयले अमेरिकी र चिनियाँ सैनिकसँग संयुक्त सैन्य अभ्यास गर्नेबारे छलफल गरिरहेको छ ।"
जीवन बदल्ने डोरी,"एकदिन भगवान् बुद्ध आफ्नो सभामा पुगे। त्यसबेला उनको हातमा डोरी थियो। बुद्धले आसन ग्रहण गरे। केही नभनी डोरी गाँठो पार्न थाले। त्यहाँ शिष्यहरू पनि थिए। गाँठो पारिरहेको देखेपछि उनीहरूमा जिज्ञासा उठ्यो, अब के गर्ने होला ? तब बुद्धले सबैलाई एक प्रश्न गरे, मैले यस डोरीको तीन गाँठो बनाएँ। अब म यो जान्न चाहन्छु कि यो त्यही डोरी हो, जो गाँठो पार्नुअघि कस्तो अवस्थामा थियो ? एक शिष्यले उत्तर दिए, गुरुजी, यसको उत्तर दिन थोरै कठिन छ। वास्तवमा यो हाम्रो हेराइमा निर्भर गर्छ। एक दृष्टिकोणबाट हेर्दा, डोरी त्यही हो, यसमा कुनै परिवर्तन छैन। अर्को कोणबाट हेर्दा, यसमा तीन गाँठो देखिन्छ, जो पहिला थिएन। साँचो हो बुद्धले भने, अब म यस गाँठोलाई खोल्नेछु। यति भनेर बुद्धले डोरीको दुवै छेउमा समातेर जोडले तान्न लागे। उनले सोधे, तिमीहरूलाई के लाग्छ, यस प्रकार डोरीलाई दुईतर्फबाट तान्दा गाँठो फुत्किएला ? होइन, होइन। त्यसो गर्नुभयो भने त त्यो गाँठो थप कसिलो बन्छ। र, यसलाई खोल्न मुस्किल पर्छ, एक शिष्यले जवाफ दिए। बुद्धले भने, ठिक छ, अब एक अन्तिम प्रश्न। भन, यस गाँठोलाई खोल्न के गर्नुपर्ला ? एक शिष्यले उत्तर दिए, गुरुजी, यसका लागि हामीले हेर्नुपर्छ कि कसरी गाँठो परेको छ। म यही सुन्न चाहन्थें। मूल प्रश्न यही हो कि, जुन समस्यामा तिमी फेसका छौ, वास्तवमा त्यसको कारण के हो ? कारण नै पत्तो नपाई त्यसको समाधान सम्भव छैन, उनी भन्दै गए, मैले देखेको छु कि धेरैजसो मान्छे कुनैपनि समस्याको कारण नै नबुझी त्यसको समाधान खोजिरहेका हुन्छन्। कतिले मलाई सोध्छन् कि मलाई किन रिस उठ्छ ? मानिसहरू सोध्छन्, म आफ्नो रिसलाई कसरी काबुमा राखौं ? कोही यस्तो पनि सोध्छन् कि, म भित्रको अहंकारको कसरी उब्जियो ? प्रिय शिष्य, जसरी डोरीमा गाँठो पारेर त्यसको प्रकृति बदलिँदैन। त्यही प्रकार मनुष्यमा पनि केही विकार आउँछ, तर ऊ भित्रको तत्व त्यही हुन्छ। आवश्यकता के छ भने कुनै पनि समस्याको कारण राम्ररी जान्नुपर्छ। जब कारण फेला पर्छ, त्यसको निवारण सहज हुन्छ।"
सबैका लागि पुस्तकालय,"पहिलाको तुलनामा अहिले पुस्तकालयको विकास र विस्तार व्यापक रूपमा भएको छ। सरकारी स्तरबाट पुस्तकालय बन्न नसकेका ठाउँमा जनस्तरबाट नै पुस्तकालयको स्थापना भएको पनि पाइन्छ। पुस्तक घरघरमा पुर्याउन समाजसेवी पनि सक्रिय छन्। यति हुँदाहुँदै धेरै मानिसले पुस्तकको आकारसमेत देख्न पाएका छैनन्। पुस्तकालय दिवसको मुख्य लक्ष्य पनि हरेक व्यक्तिको हातमा पुस्तक पुर्याउने र त्यसको महत्व बुझाउनु नै हो। साँच्चि नै किताब बिनाको जीवनले ढुंगे युगको स्मरण गराउँछ। पुस्तकालय स्थापनाको २०० वर्षे इतिहास पुस्तकालय क्षेत्रमा भएका गतिविधिहरू एवं पुस्तकालयको आवश्यकताबारे जानकारी गराउने उद्देश्यका साथ नेपालमा २०६५ भाद्र १५ गतेदेखि पुस्तकालय दिवस मनाउन सुरु गरिएको हो। संस्थागत रूपमा पुस्तकालय स्थापना भएको २०० वर्षभन्दा लामो इतिहास छ। त्रिभुवन विश्वविद्यालयको पुस्तकालय तथा सूचना विज्ञान विभागमा अध्ययनरत विद्यार्थीको संगठन पहल र अन्तर्राष्ट्रिय संस्थाहरूको सक्रिय सहभागितामा स्वतन्त्र रूपमा पुस्तकालय दिवस मनाउने प्रचलन २०६५ सालबाट भएको पाइन्छ। नेपालमा पुस्तकालयको इतिहास धेरै लामो नभएता पनि पछिल्लो समयमा यसको महत्व बढ्दै गएको छ। पुस्तकालयले देश निर्माण मानिसको चेतनास्तर वृद्धि र विकासमा योगदान दिएको छ। नेपालमा पुस्तकालयको निर्माण अगाडि बढाउने प्रथम व्यक्ति भने जोन उड हुन्। पुस्तकालय ज्ञानको भण्डार हो। पुस्तकालय शब्द संस्कृत भाषाका पुस्तक र आलय शब्दबाट पुस्तकालय बनेको हो। पुस्तक भनेको पढ्ने, पढाउने पाठ गर्ने, गराउने, कल्पना, विधाचिन्तन, राजनीतिका कुराहरू, जीवनी, अनुसन्धान आदि छापिएको संग्रह भन्ने बुझिन्छ। त्यस्तै आलय भनेको घर वासस्थान, ग्रह, महल, कोठा हो। यसरी हेर्दा ज्ञानविज्ञानका पाठ्यपुस्तकहरू राखिएको घर वा कोठा नै पुस्तकालय हो। नेपालमा औपचारिक रूपमा १८६९ भाद्र १५ गते पुस्तकालय सेवा प्रारम्भ भएको दिनलाई नै ऐतिहासिक उपलब्धिको दिनको रूपमा स्मरण गरिन्छ। पुस्तकालयको इतिहास र महत्व मानिस जंगली अवस्थाबाट विकास हुने क्रममा लेख्ने र भुइँमा कोर्ने कला सिक्दै आयो। सर्वप्रथम ३१०० इसापूर्वमा सुमेरियरहरूले नरम माटो, काठ अथवा फलामको चुच्चो आदि चिजद्वारा आफ्नो इतिहास धर्म र चौपाया जन्तुका चित्र कोरी सुकाएर सुरक्षित राख्न सुरु गरे। इशापूर्व ६२६ अगाडि एसिरियाका राजा अस्युर बनिपालले निनेभमा पुस्तकालय स्थापना गरी विश्वलाई पहिलो पुस्तकालय प्रदान गरेको पाइन्छ। १८औं शताब्दीको सुरुदेखि विश्वभर अध्ययन अध्यापनको नयाँ लहर फैलियो। विश्वका विभिन्न भागमा अनेक नयाँनयाँ विश्वविद्यालय कलेज अनुसन्धान केन्द्रहरू स्थापना हुन थाले। नेपालमा पृथ्वीनारायण शाहको उपत्यका विजयपश्चात् गोरखा दरबार, नुवाकोट दरवार, ललितपुर, भक्तपुर विभिन्न मठमन्दिर आदिबाट हस्तलिखित सामग्री संकलन गरिए। हनुमान ढोकाको पूजा कोठामा उक्त सामग्रीहरूलाई राजा गीर्वाणयुद्धले चिनाइ तहविल नामाकरण गरी पुस्तकालयको रूप दिएका थिए। नेपालमा प्राचीन समयका गुम्बा, मठ मन्दिर, दरबारहरूमा तथा त्रिवि केन्द्रीय पुस्तकालयमा पुराना हस्तलिखित ग्रन्थहरू राष्ट्रिय अभिलेख देख्न सकिन्छ। मध्यकालमा पुस्तकालय शब्दलाई ग्रन्थकुटी भनेर नामाकरण गरेको पाइन्छ। यसपछि मध्यकालीन राजाहरूले अध्ययन र लेखनमा संलग्न हुन थाले र ग्रन्थहरू पनि संकलन गरेर राख्न थाले। नेपालको पुस्तकालय स्थापनाको मिति यति नै हो भन्ने यकिन छैन। तापनि ताम्रपत्र, ताडपत्र, भोजपत्र, हस्तलिखित ग्रन्थ शिलालेख आदिको लेखन गरी संकलन गरेर राखिएको स्थानलाई नै पुस्तकालयको प्रारूप मान्न सकिन्छ। यस्ता सामग्री राजदरबार, गुरुपुरोहितको निवास, मठमन्दिर, गुम्बाविहार लगायतमा संग्रहित गरिने भएकाले तिनलाई नै लिच्छवि, मध्यकालीन पुस्तकालयको रूपमा लिन सकिन्छ। पृथ्वीनारायण शाहले बनाए पुस्तकालय गोरखाका राजा पृथ्वीनारायण शाहले नेपालका बाइसे चौबिसे राज्य विजय गरिसकेपछि त्यहाँ भएका सम्पूर्ण पुस्तक जम्मा गरी ईसं १७७० मा हनुमान ढोका दरबारमा एउटा ठूलो पुस्तकालय बनाए। यसरी नेपालभरि छरिएर रहेका अभिलेखलाई एउटै ठाउँमा संकलन गर्ने कार्यको थालनी नेपालमा पृथ्वीनारायण शाहले गरेका थिए। नेपालमा जब प्रजातन्त्र आयो तब जनतामा पढ्ने, लेख्ने, बोल्न सक्ने क्षमताको विकास भयो। त्यसपछि पुस्तकालयहरू खुल्दै गए, राष्ट्रिय पुस्तकालय विश्वविद्यालयका पुस्तकालय, सार्वजनिक पुस्तकालय निजी पुस्तकालय खुल्दै जाँदा त्यसलाई पनि व्यवस्थापन गर्दै जानुपर्ने भयो। २००७ सालदेखि आजसम्म नेपालमा सयौं पुस्तकालय खुलिसकेका पनि छन्। राणा शासनको बेला उपत्यका र उपत्यका बाहिर समेत खोलिएका केही पुस्तकालयमा पशुपति पुस्तकालय तौलिहवा, आदर्श पुस्तकालय विराटनगर, धवल पुस्तकालय पाल्पा, शारदा पुस्तकालय पाटन, प्रदीप्त पुस्तकालय काठमाडौं, महावीर पुस्तकालय बुटवल र सार्वजनिक विद्या भवन पुस्तकालय धरानमा स्थापना भएको थियो। सार्वजनिक पुस्तकालय खोल्नुको मुख्य उद्देश्य समुदाय, विभिन्न जातजाति वर्ग, क्षेत्रको शैक्षिक स्थिति माथि उठाउनु नै हो। पढ्ने संस्कृतिको विकास गर्न साक्षरतामा वृद्धि ल्याउने कुलतमा फसेकालाई कुलतको लतबाट हटाउनेजस्ता विभिन्न कार्यमा अभिप्रेरित गर्न सार्वजनिक पुस्तकालय खोलिने गरिन्छ। विभिन्न भाषाका प्रकाशित सामग्रीहरूलाई एकीकृत गरी पठन सामग्री र सुविधा उपलब्ध गराई सबैलाई शिक्षा प्रदान गर्ने हेतुले पुस्तकालय खोलेको पाइन्छ। सूचनाहरू ठीक समयमा उपलब्ध गराएर समाजका सांस्कृतिक र पुरातत्वको महत्वका ज्ञान सामग्रीलाई संकलन गरेर भावी पुस्तालाई जोगाइराख्नु नै पुस्तकालयको मुख्य उद्देश्य हो। विश्वमा हजारौं नामले पुस्तकालयहरू स्थापना भएको पाइन्छ र स्थापना हुने क्रममा पनि छन्। ज्ञान विज्ञानका सामग्री सुव्यवस्थित रूपमा उपलब्ध गराई शिक्षा प्रदान गर्नका लागि विभिन्न किसिमका पुस्तकालयहरू स्थापना भएका छन्। यसमध्ये राष्ट्रिय पुस्तकालय, शैक्षिक पुस्तकालय, सार्वजनिक र सामुदायिक पुस्तकालय, विश्वविद्यालयका पुस्तकालय, कलेजका पुस्तकालय स्कुल पुस्तकालय र विशिष्ट पुस्तकालय प्रमुख पर्दछन्। इन्टरनेटपछि कम्प्युटरमा सूचीकरण विश्वविद्यालय, कलेज, स्कुल तथा अनुसन्धान केन्द्रजस्ता विभिन्न क्रियाकलापमा सहयोग गर्न आफ्नो भवन र कम्पाउन्डमा आफ्नै लगानीमा स्थापना भएको पुस्तकालय शैक्षिक पुस्तकालय हो। तथ्यांकअनुसार काठमाडौंमा सार्वजनिक तथा सामुदायिक गरी ६३ पुस्तकालय रहेको पाइन्छ। तीमध्ये धेरै स्रोतसाधनको अभावले खुम्चिएता पनि चालु अवस्थामै छन्। पाठकवर्ग फाट्टफुट्ट भए पनि त्यहाँ किताब पढ्न आउँछन्। राज्य र समुदायको ध्यान पुग्ने हो भने ती पुस्तकालयहरूको रूप फेरिन सक्छ। काठमाडौंका ६३ पुस्तकालयमध्ये पूर्वाधार पाठ्य सामग्री र गतिविधिका दृष्टिले कीर्तिपुरस्थित त्रिभुवन विश्वविद्यालय केन्द्रीय पुस्तकालय सबैभन्दा प्रमुख मानिएको छ। जसमा पत्रपत्रिका, शोधपत्र संकलन, विद्यार्थीका लागि पाठ्यपुस्तक तथा थुप्रै अध्ययन सामग्रीका साथै लाखौं संग्रह छन्। सन् १९९० को दशकबाट काठमाडौं विश्वविद्यालयको पुस्तकालयले सन् २००५ बाट इन्टरनेट सेवा सुरु गर्यो। त्यसपछि कम्प्युटरमा सूचीकरणको थालनी गरेपछि नै नेपालका पुस्तकालयहरू अटोमेसन प्रविधिमा अगाडि बढेको देखिन्छ। यसैगरी विभिन्न पेशागत संस्थाले समेत यो दिवस मनाउन सुरु गरेका छन्। जसमा नेपाल पुस्तक तथा स्टेसनरी व्यवसायी महासंघले पुस्तकालय दिवसको अवसरमा विभिन्न किसिमका कार्यक्रम सञ्चालन गर्दै आएको छ। यसमा पुस्तकालयको निर्माणदेखि पुस्तक वितरण गरेर पुस्तकालयको विस्तार गर्ने कार्ययोजनालाई अगाडि बढाउँदै आएको छ। अब केही समयभित्रै महासंघको जिल्ला शाखा रूपन्देहीले वुटवल उपमहानगरपालिकासँगको समन्वयमा ईपुस्तकालय तथा पुस्तकालयका लागि भवन निर्माण कार्य अन्तिम चरणमा पुर्याएको छ। पुस्तक संकलन गरी अब छिट्टै पुस्तकालयको स्थापनाका साथै विभिन्न किसिमका पुस्तक छनोट र व्यवस्थापन गर्ने कार्य सकिएको छ। सबैका लागि पुस्तकालय विश्वका विभिन्न देशमा पुस्तकालय स्थापना भएका दिनलाई सन्दर्भ पारेर पुस्तकालय दिवस मान्ने प्रचलन पाइन्छ। भारतमा एस आर रंगनाथनलाई पुस्तकालय विज्ञानका पिता भनिन्छ। त्यसैले उनकै जन्मदिन अगष्ट १२ लाई पुस्तकालय दिवसको रूपमा मनाइन्छ। महासंघ काठमाडौंले विभिन्न क्षेत्रमा उपस्थित भई पुस्तकसँग सम्बन्धित अन्तक्र्रिया, स्रष्टा सम्मान तथा पुस्तकहरू वितरण गरी यस दिवसको महत्वलाई अझ बढी उचाइमा पुर्याउने कार्य गर्दै आएको छ। यसको महत्व बढाउन सरकारी क्षेत्रबाट पनि विभिन्न कार्यक्रम आउनुपर्ने देखिन्छ। हाल सरकारी क्षेत्रबाट भएका कार्यहरू प्रभावकारी नभएकाले थप कार्यक्रम ल्याई यसलाई देशभर पुर्याउनुपर्ने देखिन्छ। सबैका लागि पुस्तकालय भन्ने नाराबाट सुरु भएको पुस्तकालय दिवसले नेपालमा १३औं वसन्त पार गरेको छ। समाज रूपान्तरणका लागि पुस्तकालयको नारासहित १४औं पुस्तकालय दिवस विविध कार्यक्रम गरेर मनाउँदै छ। पुस्तकालय यस्तो ठाउँ हो जसमा पुरातात्िवक महत्वका दस्तावेजहरूको संरक्षण गर्ने स्थल पनि हो। पुस्तकालयका लागि खरिद गरिने पुस्तक विद्यार्थीका लागि उपयोगी गुणस्तरीय र समयसापेक्ष खरिद गरियोस्। त्यस्ता पुस्तकहरू विद्यालयका पुस्तक विद्यार्थीका लागि ज्ञानको केन्द्र बनून्।"
भारतीय अभिनेता सिद्धार्थ सुक्लाको निधन,बलिउड अभिनेता एवम् भारतीय टेलिभिजन शो 'बीग बोस १३' का विजेता सिद्धार्थ शुक्लाको निधन भएको छ । उनको हृदयघातका कारण निधन भएको भारतीय सञ्चार माध्यमले जनाएको छ । मुम्बईस्थित कुपर अस्पतालमा उपचाररत ४० वर्षीय शुक्लाको बुधबार राति निधन भएको हो । सिद्धार्थको शव हाल कुपर अस्पतालमा राखिएको र आजै पोस्टमार्टम गरिने बताइएको छ । उनी भारतीय टिभि सिरिज 'बालिका बधु'मार्फत लोकप्रिय बनेका थिए ।
प्राञ्जल चालिसेलाई 'ग्लोकल टीन हिरो २०२१'को उपाधि,"काठमाडौं : ग्लोकल प्रा लि द्वारा आयोजित 'ग्लोकल टीन हिरो २०२१'को उपाधि प्राञ्जल चालिसेले जितेका छन्। किशोरकिशोरीहरुमा भएको प्रेरणा र उत्साहलाई प्रस्फुटन गरी उनीहरुले समाजमा गरेको प्रभावकारी कार्यलाई कदर र अरुमाझ चिनाउने कार्यक्रम 'वाई वाई ग्लोकल टिन हिरो' नेपालको यो ७ औं संस्करण हो। शिक्षा, उद्यमशीलता, कूटनीति, एवम अन्य विविध क्षेत्रका व्यक्तित्वको उपस्थितीमा अन्लाईन कार्यक्रमबीच ग्लोकल टीन हिरो नेपाल, २०२१ को घोषणा गरिएको हो। कार्यक्रममा प्रधानमन्त्री शेर बहादुर देउवाले शुभकामना सन्देशमार्फत कार्यक्रमको सफल सञ्चालन तथा समापनका लागि शुभकामना व्यक्त गरेका थिए । वाई वाई ग्लोकल टिन हिरोका अन्तिम ६ प्रतिस्पर्धी अनुराग चापागाईं, यूट्यूबर दीपक सुतिहार, सामाजिक उद्यमी, खुस्बु भण्डारी, वन्यजन्तु संरक्षणवादी, नेहा गुरुङ, सामाजिक अभियन्ता र प्राञ्जल चालिसे, टेक्नो प्रेनेउरबीच प्रतियोगिताको विजेता चयन गरिएको थियो । प्राञ्जलले दृष्टि नेपालको आविष्कार गरी दृष्टि विहिन समुदायलाई मुद्रा बिल पहिचान र नगद लेनदेनमा मद्दत गरिरहेका छन्। त्यस्तै गरी, उनले कृषि समाचार र प्रामाणिक स्रोतहरुबाट जानकारी प्रदान गर्ने एक मोबाइल एप निर्माण गरेका छन्। महिलाहरुको सुरक्षा सुनिश्चित गर्न एवम सुरक्षा कारणहरुका कारण अवसरहरुबाट वञ्चित हुन नपरोस भन्नका लागि उनले एक महिला सुरक्षा एप पनि निर्माण गरेका छन्। उनको अन्य दुई शैक्षिक एपहरु छन् जसमा ७५०० प्रयोगकर्ताहरु छन्। प्रान्जलले एक गैर नाफामुखी टेक्नोलोजी उद्यम 'ईशिक्षिका नेपाल'को शुरुवात गरेका छन्, जसले अनलाइन शिक्षाको गुणस्तर बढाउने तथा शैक्षिक स्रोतहरुलाई अझ सुलभ बनाउन मद्धत गर्दछ। उनी नेपाल फाउन्डेसन इनिसिएटिभ बोर्डको सदस्य हुन् र हाल ब्लकचेन टेक्नोलोजी र स्मार्ट ठेक्काहरु र टेक्नोलोजिकल उन्नतिले विस्तारित लेनदेन प्रक्रियाहरुको लागतलाई कम गर्नको लागी के गर्न सकिन्छ भन्ने अनुसन्धानमा काम गरिरहेका छन्। देशका किशोर किशोरीहरुबाट कुल ६११ आवेदन आएकोमा आज ग्लोकल टीन हिरो उपाधिबाट सम्मानित गरिएको हो। यी किशोरकिशोरीहरु समाजसेवा, बालअधिकार, खेलकुद, कृषि, मिडिया, पत्रकारिता, विज्ञान, प्रविधि र उद्यमशीलता, वातावरण संरक्षणजस्ता विविध क्षेत्रमा काम गरेर सकारात्मक सन्देश प्रवाह गरिरहेका छन् । समाजमा रहेका असाधारण युवाहरुको पहिचान र सम्मान गर्नु नै यस कार्यक्रमको उद्देश्य रहेको छ ।"
म्याग्दीका एमाले नेता विभाजनको विपक्षमा,"बेनी : म्याग्दीका अधिकांश एमालेका नेता कार्यकर्ता पार्टी विभाजनको विपक्षमा देखिएका छन् । तत्कालिन वरिष्ठ नेता माधवकुमार नेपालको अध्यक्षतामा नवगठित नेकपा एकीकृत समाजवादी पार्टी रोज्ने एमाले नेता र जनप्रतिनिधिको संख्या न्युन देखिएको छ । प्रतिनिधिसभा विघटनको विपक्षमा उभिएका नेता र जनप्रतिनिधिहरु पार्टी विभाजनमा नेपाललाई साथ नदिएका हुन् । विभाजनले कम्युनिस्ट आन्दोलन कमजोर हुने भन्दै उनीहरु मुल पार्टी एमालेमै रहेर गलत प्रवृतिको विरुद्ध लड्ने बताएका छन् । प्रतिनिधिसभा सदस्य भुपेन्द्रबहादुर थापा, थममाया थापा, प्रदेशसभा सदस्य नरदेवी पुन, जिल्ला अध्यक्ष हरिकृष्ण श्रेष्ठ, प्रदेश कमिटि सदस्य नवराज शर्मा, जिल्ला उपाध्यक्ष देबेन्द्र केसी एमालेमै रहेका छन् । संसद विघटनको विपक्षमा माधव नेपाल समूहमा रहेका जिल्ला कमिटी सचिब बालकृष्ण सुवेदी र सचिवालय सदस्य राजकुमार थापा मंगलबार भएको जिल्ला कमिटी बैठकमा सहभागी भएका थिए । एकीकृत समाजवादी पार्टीका अध्यक्ष नेपाल निकट मानिने प्रदेश कमिटी सदस्य मुना बानिया अहिलेसम्म दुवै पार्टीमा खुलेकी छैनन् । एमालेका जिल्ला कमिटीको सचिवालय सदस्य देउप्रसाद छन्त्याल र जिल्ला सदस्य तथा राष्ट्रिय युवा संघका केन्द्रीय सदस्य कृष्णकुमार विश्वकर्मा एकीकृत समाजवादी पार्टी गठनको गृहकार्यमा जुटेका छन् । छन्त्याल धवलागिरी गाउँपालिका र विश्वकर्मा बेनी नगरपालिकाको कार्यपालिका सदस्य हुन् । जिल्ला समन्वय समितिका प्रमुख समेत रहेको एमाले म्याग्दीका उपाध्यक्ष देबेन्द्र केसीले छन्त्याल र विश्वकर्मा लगायत तटस्थ बसेका नेताहरुसँग पनि सकारात्मक हिसाबले छलफल चलेको बताए । जिल्ला कमिटी सदस्य हेमराज शर्मा, नारायण अधिकारी, जगबहादुर किसान, युवा नेता अनुप गौचन, झलक आचार्य, म्याग्दीकाठमाडौ सम्पर्क कमिटिका अध्यक्ष गोबिन्द सुबेदी लगायतका नेताहरु एमाले विभाजन नहुँदासम्म नेपाल समूहमा देखिएका थिए । गौचन मालिका६ दरबाङ र आचार्य रघुगंगा२ भगवतिको वडा कमिटी अध्यक्ष हुन् । फरक मत राख्ने र अहिले तटस्थ बस्नुभएका साथीहरुसँग सकारात्म ढंगले छलफल चलेको छ, 'उपाध्यक्ष केसीले भने,' विभाजनको विगतको तितो अनुभव संगालेका साथीहरु मुल पार्टीमै रहेर गलत क्रियाकलापविरुद्ध लड्नुहुनेछ भन्ने विश्वास छ । विभिन्न स्थानीय तहमा एमालेबाट जितेका जनप्रतिनिधि एमालेमै रहने भएका छन् । धवलागिरी गाउँपालिकाका अध्यक्ष थमसरा पुन, उपाध्यक्ष रेशम छन्त्याल, मंगलाका अध्यक्ष सतप्रसाद रोका, उपाध्यक्ष सिर्जना केसी र मालिकाका उपाध्यक्ष खरमाया बिटालु एमालेमै छन् । २३ वटा वडाका अध्यक्ष, दुई जना बाहेक कार्यपालिका सदस्य र वडा सदस्यहरु नयाँ पार्टीमा हालसम्म खुलेका छैनन् । निर्वाचन आयोगले एमाले र जनता समाजवादी पार्टी (जसपा) बाट निर्वाचित प्रदेशसभा सदस्य र स्थानीय जनप्रतिनिधिलाई दल रोज्न भदौ २२ गतेसम्म समय दिएको छ । ५७ सदस्यीय एमाले म्याग्दीको जिल्ला संगठन कमिटिमा १८ सदस्यीय सचिवालय छ । ५ जना सदस्य विदेशमा रहेका उपाध्यक्ष केसीले बताए । २०५४ मा एमाले बिभाजन हुँदा अधिकांश नेताहरु मालेमा लागेका थिए । नेपाल समूहमा देखिएका नेताहरुलाई सकेसम्म एकिकृत समाजवादीमा जान नदिने रणनीतिमा म्याग्दीमा एमाले नेताहरु भेटघाट र छलफलमा जुटेका छन् ।"
संयुक्त लगानीमा जोड,"काठमाडौं : नेपाल उद्योग वाणिज्य महासंघ र संयुक्त अरब इमिरेट्सबीचको आर्थिक व्यावसायिक सम्बन्धलाई थप प्रगाढ पार्नुपर्नेमा जोड दिइएको छ। द्विपक्षीय व्यापार विस्तार एवं संयुक्त लगानी, प्रविधि आकर्षण तथा नेपालको निर्यात प्रवद्र्धनमा दुवै देशबीच गम्भीर गृहकार्य हुनुपर्नेमा महासंघको जोड छ। नेपालका लागि संयुक्त अरब इमिरेट्सका राजदूत सइद हमदान अल नाकवी र महासंघका अध्यक्ष शेखर गोल्छाबीच महासंघ सचिवालयमा भएको भेटवार्तामा द्विपक्षीय आर्थिक सम्बन्धलाई थप सुदृढ गर्नुपर्नेमा जोड दिइयो। दुवै मुलुकबीचको द्विपक्षीय व्यापारमा नेपालले ठूलो व्यापार घाटा व्यहोर्दै आएको छ। व्यापार तथा निकासी प्रवद्र्धन केन्द्रका अनुसार सन् २०२००२१ मा ३६ अर्बभन्दा बढीको व्यापार घाटा रह्यो। सन् २०१९२० मा करिब १८ अर्ब र २०१८०१९ मा ३५ अर्बको व्यापारघाटा थियो। नेपालले तयारी पोसाक, हातेगलैंचा तथा हस्तकलाका सामान, मुसुरोका दाललगायतका सामग्री निर्यात गर्दै आएको छ। सुन तथा चाँदी, खनिज तेल र यससँग सम्बन्धित अन्य उत्पादन, प्लास्टिक तथा प्लास्टिकजन्य सामान, कपर स्क्राप, चकलेट, कार्पेट्स तथा अन्य ओछ्याउने वस्तु आयात गर्छ। उद्योग विभागका अनुसार नेपालमा कृषि तथा वनमा आधारित, ऊर्जा, आईटी, उत्पादनमूलक, खानी, सेवा र पर्यटन क्षेत्रमा गरी २३ वटा संयुक्त लगानीका परियोजना सञ्चालनमा छन्। व्यापारघाटा कम गर्न र आपसी आर्थिक सम्बन्धलाई थप विस्तार गर्न सहकार्यका क्षेत्र पहिचान गरी अगाडि बढ्नुपर्नेमा जोड दिइएको छ। नेपालको प्रमुख श्रम गन्तव्यमध्येको एक संयुक्त अरब इमिरेट्सतर्फ नेपालबाट कृषि उत्पादन निर्यातको बलियो सम्भावना रहेकाले कृषिमा संयुक्त लगानी आकर्षणमा जोड दिइएको हो। हवाई मार्गबाट निकै नजिक रहेका नेपाल र यूएईबीच पर्यटन, सहकार्यको अर्को कडी हुन सक्ने र यस क्षेत्रमा संयुक्त लगानीका माध्यमबाट थुप्रै काम गर्न सकिने सम्भाव्यता माथि छलफल भयो। यसका लागि दुवै देशका सरकारसरकार र निजी क्षेत्रनिजी क्षेत्रबीचको समन्वय र सहकार्यलाई अझ घनीभूत ढंगबाट लैजानुपर्नेमा भेटवार्तामा जोड दिइयो। महासंघका अध्यक्ष गोल्छाले आपसी सम्भाव्यतालाई सफल पार्न आर्थिक कूटनीतिको सहयोगको अपेक्षा गरे। यूएईसँग आर्थिक सम्बन्ध मजबुद बनाउने कार्यमा नेपाली निजी क्षेत्र लालायित रहेकाले सहयोग गर्न राजदूतलाई आग्रह गरे। राजदूत सइद हमदान अल नाकवीले आपसी आर्थिक सम्बन्ध विस्तारका हरेक प्रयास र दुवै देशका निजी क्षेत्रबीचको आपसी सम्बन्धलाई थप सुदृढ बनाउने दिशामा राजदूतावासको सदैव सहयोग रहने विश्वास व्यक्त गरे।"
धितोपत्र बोर्डका अध्यक्ष ढुंगानामाथि छानबिन हुने,"काठमाडौं : नेपाल धितोपत्र बोर्ड (सेबोन)का अध्यक्ष भिष्मराज ढुंगानामाथि छानविन हुने भएको छ। सरकारले धितोपत्र बजारको नियामक निकाय(सेबोन)को नेतृत्वमा रहेकै बेला छोरीको नाममा सेयर खरिद गरेको भन्दै विवाद भएपछि छानविन गर्न जाँचबुझ समिति गठन गरेको हो। सर्वोत्तम सिमेन्ट कम्पनीले बुक विल्डिङ विधिबाट मूल्य निर्धारण गरी आईपीओ जारी गर्ने तयारी गरेपछि अध्यक्ष ढुंगाना विवादमा तानिएका थिए। ढुंगानाले छोरीको नाममा उक्त कम्पनीको ११ हजार ९ सय १२ कित्ता सेयर खरिद गरिएको (इन्साइडर ट्रेडिङ) थियो। उनले छानबिनमा सघाउन भन्दै राजीनामा दिइसकेका छन्। नेप्सेका सीईओ साउदले भने, पदीय मर्यादा विपरीत काम गरेको छैन, अनुसन्धानमा सहयोग गर्न राजीनामा दिएँ"
"घर भत्किदा पोखरामा ३ जनाको मृत्यु, सेती नदी थुनिदा रामघाटमा ताल बन्यो",पोखरा : पोखरामा बुधबार राति परेको अविरल वर्षाका कारण दुई घर भत्किदा ३ जनाको मृत्यु भएको छ । पहिरोले घर पुरिदा पोखरा २० भलाममा ४५ वर्षीय कृष्णकुमार श्रेष्ठको मणिपाल अस्पतालमा उपचारका क्रममा मृत्यु भएको हो । उनकी श्रमती ३५ वर्षीय सुनमाया तामाङ श्रेष्ठको घटनास्थलमै ज्यान गएको प्रहरीले बताएको छ । यसैगरी पोखरा ११ नमुना टोलमा पहिरोले घर भत्किदा ४२ वर्षीय लक्ष्मण नेपालीको उपचारको क्रममा मृत्यु भएको कास्की प्रहरीले बताएको छ । ब्लकले बनेको घर भत्किदा नेपालीको ज्यान गएको हो । घट्नामा नेपालीकी १४ वर्षीया छोरी सृष्टि नेपाली घाइते भइ उपचार पछि घर फर्केकी छन् । विभिन्न घटनामा २ घाइते र १ बेपत्ता छन् । घट्नामा कृष्णकुमारका ९ वर्षीय छोरा राजकुमार श्रेष्ठ घाइते भएका छन् । उनको मणिपाल शिक्षण अस्पतालमा उपचार भइरहेको छ । कृष्णकुमारका कान्छा छोरा सन्तोष श्रेष्ठ बेपत्ता छन् । उनको खोजी भइरहेको जिल्ला प्रहरी कार्यालय कास्कीका प्रवक्ता सुवास हमालले जानकारी दिए । यसैगरी पोखरा २० भलालम मुलबारीमा घर भत्केको र उद्धार कार्य जारी रहेको पोखरा २० का वडा अध्यक्ष सिम गुरुङले जानकारी दिए । पोखरामा विभिन्न ठाउँमा पहिरो गएको सूचना आएकोले सुरक्षार्की त्यसतर्फ खटिएको कास्की प्रहरीले बताएको छ । पोखरामा गत २४ घण्टामा २२१४ मिलीमिटर पानी परेको जल तथा मौसम विज्ञान विभागले जनाएको छ । अविरल वर्षाको कारण कमलपोखरी क्षेत्रको बस्ती जलमग्न भएको छ । गहिरिएर बग्ने सेती नदी थुनीदा रामघाट ताल बनेको छ ।
जसपाका नेता फकाउँदै महन्थ ठाकुर,"काठमाडौं : नयाँ पार्टी गठन गरेर महन्थ ठाकुरले राजनीतिक शाख जोगाए ।तर, पार्टी बलियो बनाउन उनलाई सहज छैन । मधेशवादी दलको अधारभूमि प्रदेश नं २ हो । जहाँ जसपा अध्यक्ष उपेन्द्र यादवकै दबदबा छ । जसपाबाटै चोइटिएर ठाकुर प्रदेश२ लाई नै कर्मभूमि मान्दै लोकतान्त्रिक समाजवादी पार्टी खोलेका हुन् । स्थानीयदेखि केन्द्रसम्म चुनाव जितेका नेताहरु ठाकुरको पक्षभन्दा यादवको कित्तामा धेरै छन् । जसपाका नेताहरुलाई आफ्ना पक्षमा फकाएर ल्याउन अध्यक्ष ठाकुर दलबलसहित जनकपुरधाम पुगेका छन् । वरिष्ठ नेता शरतसिहं भण्डारी, राजेन्द्र महतो, अनिल झालगायतका नेताहरु पनि उनीसँगै तराई झरेका हुन् । निर्वाचन आयोगले नेकपा (एमाले) र जसपाबाट निर्वाचित जनप्रतिनिधिलाई क्रमशः नेकपा (एकीकृत समाजवादी) र लोसपा रोज्न २२ भदौसम्मको समय दिएको छ । स्थानीय तहमा निर्वाचित जनप्रतिनिधि र प्रदेश सभा सदस्यलाई फकाएर पार्टी बलियो बनाउन अध्यक्ष ठाकुर जनकपुरधाममा गोप्य छलफल गरिरहेका छन् । जसपा विभाजित भएपछि उपेन्द्र यादव र ठाकुर पक्षले नेता तथा कार्यकर्ताहरु तानातान गरिरहेका छन् । मधेशवादी दलको जनआधार क्षेत्र प्रदेश २ मा यादवपक्ष र ठाकुरपक्ष आफ्नो पार्टी बलियो बनाउन सबै प्रकारका जुक्ति लगाइरहेका छन् । जसपाका नेताहरुलाई फकाउन उनले पार्टीमा राम्रो पद र आउँदो चुनावमा टिकट दिने लोभ पनि दिइरहेका श्रोतले जनाएको छ । प्रदेश२ का जनप्रतिनिधिको हिसाबले उपेन्द्र यादवले नेतृत्व गरेको जसपा मजबूत स्थितिमा छ । ५५ जना प्रदेश सभा सदस्यमध्ये ४० जना हाम्रो पक्षमा छन्,'जसपा प्रदेश २ का संसदीय दलका उपनेता राम अशिष यादवले भने,लोसपाको पक्षमा १४ जना प्रदेशसभा सदस्य छन् । ठाकुर पक्षका १ प्रदेश सभा सदस्य सभामुख छन् । उनले कुनै दल रोज्न पाउँदैन । जसपाबाट अलग भएर दर्ता भएको महन्थ ठाकुर नेतृत्वको लोकतान्त्रिक समाजवादी पार्टीका लागि प्रदेश २ का प्रदेशसभा सदस्यहरुले बुधबार सनाखत गराएका छन् । जनता समाजवादी पार्टी (जसपा) छोडेर ११ जना प्रदेशसभा सदस्यले लोसपा रोजेका छन् । उनीहरुले बुधबार प्रदेश २ को निर्वाचन कार्यालय पुगेर लोसपाको पक्षमा जसपा छोडेर ११ सनाखत गरेका हुन् । बाँकी रहेका प्रदेशसभा सदस्यहरुले बिहीबार सनाखत गराउने लोसपाका नेता जितेन्द्र सोनलले जानकारी दिए । लोसपाको पक्षमा सनाखत गर्ने प्रदेशसभा सदस्यहरुमा सुरिता साह, जयनुल राइन, बबिता चौधरी, निलम देवी भूमिहारिन, अलका झा, गौरीनरायाण साह, जानकीशरण साह, परमेश्वर साह, रमेशप्रसाद कुर्मी, बाबुलाल साह र उपेन्द्र महतो रहेका छन् । जितेन्द्र सोनल, अभिराम शर्मा लगायतका प्रदेशसभा सदस्यहरुले बिहीबार सनाखत गराउने जनाइएको छ । पार्टी संगठनको जनआधार आफुहरुको पक्षमा रहेको लोसपाका केन्द्रीय सदस्य केशव झाले दावी गरे जसपाका ३७ सांसद मध्य १५ जना महन्थ पक्षमा रहेको उनले जनाए । जनकपुर पुगेका अध्यक्ष ठाकुरले जसपा भन्दा लोसपाको जनअधार बलियो रहेको दावी गरे । साविकको राष्ट्रिय जनता पार्टी (राजपा)बाट निर्वाचित सबै जनप्रतिनिधिले आफूलाई साथ दिने जिक्किर गर्दै उनले संचारकर्मीसंग भने,अरुलाई लाग्दा छ कि हामी कमजोर छौं । हेर्दै जानुस् हाम्रो पार्टी पहिला भन्दा बलियो हुन्छ । जिल्लाजिल्लाको निर्वाचन कार्यालयमा जसपाका नेताहरुले लोसपा रोजेर सनाखत गर्ने क्रम बढेको उनले बताए ।"
"सरकारसँग छुट, उपभोक्तामाथि लुट","काठमाडौं भैरहवा : नेपालमै सवारी साधनको एसेम्बल गर्ने उद्योगलाई सरकारले प्रोत्साहन स्वरूप अन्तःशुल्कमा २५ प्रतिशत छुट दिन्छ। स्वदेशमा उद्योग धन्दा बढ्नु र सर्वसाधारणले पनि केही न केही सस्तोमा सवारी साधन पाउन भन्ने यसको ध्येय हो। तर, त्यही नीतिअन्तर्गत सरकारबाट अन्तःशुल्क छुट को सुविधा पाएको हुलास अटोक्य्राफ्टले झन् महँगोमा बजाज मोटरसाइकल बेचिरहेको छ। उद्योगले सरकारबाट छुट पाएको छ, उपभोक्ता भने झन् लुटिएका छन्। प्रख्यात व्यापारिक घराना गोल्छा अर्गनाइजेसनको उक्त कम्पनीले एउटै मोटरसाइकलमा सबै खर्च कटाएर ५० हजारदेखि १ लाख रुपैयाँभन्दा बढीसम्म सर्वसाधारणबाट नाफा लिँदै आएको छ। यसरी बजाजले दुईतर्फी रूपमा सरकार र उपभोक्ताबाट अनावश्यक लाभ लिइरहेको छ। मोटरसाइकल तयार गर्न लाग्ने सम्पूर्ण पार्ट पुर्जा टुक्राटुक्रा भएको अवस्था (कमप्लिट्ली नक्ड डाउनसिकेडी) मा भारतबाट आयात गरी यो व्यापारिक घरानाले उक्त पार्टपुर्जा जोडेर मोटरसाइकल तयार गरी बिक्री गर्दै आएको छ। यो व्यापारिक घरानाले बजाज पल्सर १५०, बजाज पल्सर १२५ नियोन, बजाज प्लाटिना १०० ई एस, बजाज पल्सर १५० टीडी, बजार एभेन्जर १६० स्ट्रिट एबीएस, बजाज पल्सर २२० एफ एबीएस र बजाज पल्सर १६० एनएस एबीएस मोडेलको पार्टपुर्जा ल्याएर मोटरसाइकल तयार गर्दै आएको छ। यस्तै बजाज डिस्कभर १२५ डिस्क, बजार डिस्कभर ड्रम, बजाज पल्सर २०० एनएस एफआई एबीएस, बजाज डिक्सभर १२५ एसटी, बजाज डोमिनार २५०, बजाज डोमिनार ४०० र बजाज एभेन्जर २२० क्रुज पनि नेपालमै उत्पादन गर्दै आएको छ। बजाज कम्पनीको विभिन्न मोडेल उत्पादन गर्दा गोल्छा समूहले कसरी ठगी गर्दै आएको छ, यो विषयमा ज्वलन्त उदाहरण हेरौंं। भन्सार कार्यालय भैरहवाबाट प्राप्त कागजातअनुसार १५० सीसीको एक थान बजाज पल्सरको सबै पार्टपुर्जा भारतबाट खरिद गरी भन्सारसम्म भित्र्याउँदा ९२ हजार ४ सय ५४ रुपैयाँ (नेपाली) खर्च भएको छ। यसमा ढुवानी र बिमा १२ प्रतिशत शुल्क पनि जोडिएको छ। अब यसमा भन्सार शुल्क ३० प्रतिशत लाग्नुपर्ने हो। तर, एलसीमा कारोबार गर्दा गोल्छा समूहसँग भन्सार कार्यालयले भन्सार शुल्क २८५० प्रतिशतका दरले २६ हजार ३ सय ४० रुपैयाँ असुल गरेको छ। यसपछि यसमा भन्सार सेवा शुल्कबापत ५ सय र २५ प्रतिशत छुटसहित अन्तःशुल्कबापत ३५ हजार ६ सय ४१ रुपैयाँ असुल गरिएको छ। यस्तै यसमा १३ प्रतिशतका दरले मूल्य अभिवृद्धि कर (भ्याट) बापत २० हजार १ सय ४२ रुपैयाँ असुलिएको छ। यसरी भन्सारमा लाग्ने सम्पूर्ण शीर्षकगत राजस्व जोड्दा ८२ हजार ६ सय ३३ रुपैयाँ हुन आउँछ। यसरी कुल भन्सार राजस्वसहित उक्त १५० सीसीको पल्सरको मूल्य भन्सार विन्दुमा १ लाख ७५ हजार ८८ रुपैयाँ कायम हुन्छ। आयात गरिएको पल्सरको सबै सामान जोडेर मोटरसाइकल तयार गरी गोल्छा अर्गनाइजेसनले उक्त १५० सीसीको बजाज पल्सरलाई उपभोक्ता मूल्य २ लाख ७४ हजार ९ सय रुपैयाँ तोकेको छ। तयार भएको यो १५० सीसीको एक थान पल्सरको उपभोक्ता मूल्यअन्तर्गत गोल्छा समूहले सडक मर्मत दस्तुरबापत यातायात विभागलाई १५ हजार रुपैयाँ पहिले नै तिरिसकेको हुन्छ। यस्तै उपभोक्तालाई बिक्री गर्दा लाग्ने १३ प्रतिशत मूल्य अभिवृद्धि कर, मोटरसाइकल तयार पार्ने कामदारको खर्च र नाफासमेत जोडेर यो मूल्य कायम गरिएको हो। यसरी कायम गरिएको उपभोक्ता मूल्य २ लाख ७४ हजार ९ सय रुपैयाँबाट भन्सार विन्दुमा सबै खर्चसहित कायम भएको पल्सरको कुल मूल्य १ लाख ७५ हजार ८८ रुपैयाँ घटाउँदा ९९ हजार ८ सय १२ रुपैयाँ आउँछ। यसरी एक थान मोटरसाइकलमै अथाहा नाफा असुल्ने कम्पनीले सरकारबाट छुट लिएर आफू मोटाउँदै गएका छन् भने सरकार र उपभोक्तालाई सोझै लुटेका छन्, उपभोक्तावादी ज्योति बानियाँले भने, स्वदेशी उद्योगको नाममा छुट लिएर लुट गर्दै आएको उद्योगलाई कानुनी दायरामा ल्याउनुपर्छ। मोटरसाइकलमा यतिसम्मको लुट धन्धा हुँदोरहेछ थाहा थिएन। पार्टपुर्जा जोडेर मोटरसाइकल उत्पादन गर्न गोल्छा समूहको हंसराज हुलासचन्द एण्ड कम्पनी प्राइभेट लिमिटेडअन्तर्गत गत आर्थिक वर्ष २०७१।७२ मा उद्योग विभागमा हुलास अटो क्राफ्ट प्राइभेट लिमिटेड भनेर कम्पनी नै दर्ता गरेका थिए। पूर्ण स्वदेशी लगानी गर्ने प्रतिबद्धतासहित गोल्छा घरानाले यो कम्पनीले २४ करोड रुपैयाँ लगानी गरेको थियो। सबैलाई अनुमति पनि छैन यो कम्पनीमार्फत १२५ सीसी (ड्रम) को ४ हजार थान, १२५ सीसी(डिस्क) को ४ हजार थान र १५० सीसीको १० हजार थान बजाज ब्रान्डको मोटरसाइकल उत्पादन गर्ने उद्योग विभागमा दर्ता गरेको कम्पनीको विवरणमा उल्लेख छ। यो कम्पनीको कारखाना नवलपरासीको रामग्राममा छ। तर, बजाज कम्पनीका सबैजसो मोडलका मोटरसाइकल अवैध ढंगले उत्पादन गर्ने गरिएको पाइएको छ। भारतमा हाल उत्पादन बन्द भएको डिस्कभरको पनि यो समूहले नेपालमा उत्पादन गर्दै आएको छ। महालेखा परीक्षकको कार्यालयले पनि यो विषयलाई गम्भीरताका साथ उठान गरेको छ। सस्तो मूल्यमा बिक्री गर्ने भन्दै नेपालमै मोटरसाइकल उत्पादन गर्न करोडौं राजस्व छुट लिएर बजाज मोटरसाइकलमा उपभोक्ता ठगिएको विषयलाई महालेखा परीक्षकको कार्यालयले हालै सार्वजनिक गरेको २०७६।७७ को प्रतिवेदनले पनि खुलासा गरेको छ। नेपालमै एसेम्बल गरी उपभोक्तालाई सुलभ मूल्यमा उपलब्ध गराउने भन्दै गोल्छा समूहले बजाजको पार्टपुर्जा नेपाल भित्र्याउन एक वर्षमा ७६ करोड ७० लाख ४७ हजार रुपैयाँ राजस्व छुट लिएको भेटिएको हो। गोल्छा समूहले आर्थिक वर्ष २०७६।७७ मा भैरहवा भन्सार कार्यालयबाट मात्रै उक्त छुट पाएको छ। भैरहवा भन्सार कार्यालयबाट बजाजका मोटरसाइकलहरू कम्प्लिटली नक्डडाउन (सिकेडी) अवस्थाका उल्लेख गरी ५ अर्ब २८ करोड २५ लाख ८ हजार मूल्यको आयात गरेको थियो। भन्सार जाँचपासका क्रममा अन्तःशुल्कअन्तर्गत ६७ करोड ८८ लाख २ हजार र मूल्य अभिवृद्धि कर (भ्याट) मार्फत ८ करोड ८२ लाख ४४ हजार गरेर ७६ करोड ७० लाख ४७ हजार राजस्व छुट लिएको देखिन्छ, उक्त प्रतिवेदनमा उल्लेख छ। गोल्छा समूहले सरकारलाई उपलब्ध गराएको वित्तीय विवरणमा एक विदेशी कम्पनीका मोटरसाइकल सिकेडी अवस्थामा ल्याई एसेम्बल गर्दा ३८१ प्रतिशत मूल्य अभिवृद्धि भएको देखिन्छ। सरकारले आयातकर्तालाई लाग्ने अन्तःशुल्कमा २५ प्रतिशत छुट दिएको छ। सरकारले दिएको राजस्व छुट बराबरको पनि मूल्य अभिवृद्धि नहुँदा राजस्व छुटको लाभ आयातकर्ता कम्पनीले मात्र लिएको देखिएको हो, प्रतिवेदनमा उल्लेख छ। यो प्रणालीले अर्थतन्त्र एवं उपभोक्तालाई योगदान नपुगेको प्रतिवेदनले औंल्याएको छ। अन्तःशुल्क तथा मूल्य अभिवृद्धि करमा छुट दिए पनि तयारी मोटरसाइकल आयात गरेको भन्दा कम मूल्यमा सर्वसाधारणले खरिद गर्न सक्ने अवस्था नभएकाले एसेम्बल प्रणाली नै औचित्यपूर्ण नभएको महालेखापरीक्षकको कार्यालयले औंल्याएको छ। नेपालमै सवारीसाधनको एसेम्बल गर्ने उद्योगलाई सरकारले प्रोत्साहन स्वरूप अन्तःशुल्कमा २५ प्रतिशत छुट दिन्छ। तर, त्यही छुट को सुविधा पाएको हुलास अटोक्य्राफ्टले झन् महँगोमा बजाज मोटरसाइकल बेचिरहेको छ। नेपालबाट निर्यात हुने मालवस्तुमा निर्यातको सुविधा प्राप्त गर्न कम्तीमा १० प्रतिशत मूल्य अभिवृद्धि हुनुपर्छ। साफ्टाअन्तर्गत रुल अफ ओरिजिन प्रिन्सिपलमा सम्बन्धित देशको उत्पादन हुन ४० प्रतिशत मूल्य अभिवृद्धि भएको हुनुपर्छ। यो सिद्धान्त रहेको अवस्थामा न्यूनतम पनि सरकारबाट दिएको छुट बराबर वा सोभन्दा बढी मूल्य अभिवृद्धि भएको अवस्थामा मात्र छुट दिने गरी राजस्व छुट पुनरावलोकन हुनुपर्ने प्रतिवेदनले उल्लेख गरेको छ। हंसराज हुलासचन्द एण्ड कम्पनीका प्रवन्ध निर्देशक शेखर गोल्छाले मोटरसाइकल तयार पार्न सबै प्रकारका पार्टपुर्जा आयात गर्नुपर्ने भएकाले आयातित मोटरसाइकलकै सरह यहाँ उत्पादन भएको मोटरसाइकलको मूल्य भएको स्वीकार गरे। मैले सरकारले दिएको सुविधाअनुसार उद्योग स्थापना गरेको छु। विशेष छुट नपाएकाले हामीले उत्पादन गरेको मोटरसाइकलको उपभोक्ता मूल्य सस्तो छ भनेर म दाबी गर्दिन, गोल्छाले भने, सबै पार्टपुर्जा आयात गर्नुपर्छ। यसले गर्दा तयारी अवस्थामा आयातित मोटरसाइकलकै मूल्य सरह यहाँ उत्पादन भएको मोटरसाइकलको मूल्य छ। यही उद्योग स्थापना गरेर कम्तीमा ३० प्रतिशत पार्टपुर्जा उत्पादन गरी लागत खर्च घटाउने गृहकार्यमा जुटेका छौं। कोभिडका कारणले ढिलो भएको हो। उद्योग वाणिज्य महासंघका अध्यक्षसमेत रहेका गोल्छाले अन्तःशुल्क २५ प्रतिशत मात्रै छुट दिएर वस्तुको उत्पादन लागत सस्तो नहुने बताए। एसेम्बली उद्योगसँगै सपोर्ट हुने उद्योग पनि सँगै आउनुपर्ने बताउँदै गोल्छाले त्यसपछि मात्रै लागत मूल्य सस्तो हुने बताए। सरकार यो तर्कमा राजी छैन। संरक्षण, प्रबद्र्धन, रोजगारी प्रदानलगायतका कारण स्वदेशी कम्पनीउद्योगलाई अन्तःशुल्कमा छुट प्रदान गरिएको आन्तिरक राजस्व विभागका सूचना अधिकारी अर्जुन ढकालले बताए। कुनै कम्पनीले अन्तःशुल्क छुटमा अनएसेम्बल्ड अवस्थामा सामग्री आयात गरी स्वदेशमा उत्पादन गरेर बिक्री वितरण गर्दा सैद्धान्तिक रूपमा उक्त सामग्रीको मूल्य सस्तो हुनुपर्ने उनको भनाइ छ। अन्तःशुल्कमा छुट लिएर एसेम्बल्ड अवस्थामा आयात भएको सामग्री सरहकै मूल्यमा बिक्री वितरण गरे सम्बन्धित निकायबाट त्यसको अनुगमन र छानबिन हुनुपर्छ, ढकालले भने। भैरहवा भन्सार कार्यालयका सूचना अधिकृत तीर्थराज पासवानका अनुसार बजाज ब्रान्डको मोटरसाइकल एसेम्बल गर्ने गोल्छा समूहको हुलास अटोक्राफ्टले गत आर्थिक वर्ष ०७६।०७७ मा बजाज कम्पनीको विभिन्न क्षमता र मोडेलको ५ अर्ब ३० करोड ९९ लाख ११ हजार १ सय ७ रुपैयाँ (ढुवानी र बिमाको १२ प्रतिशत शुल्कसहित) मूल्य बराबरको अनएसेम्बल्ड अवस्थाका (पार्टपुर्जा) मोटरसाइकल स्वदेशमा भित्र्याएको छ। जसबाट ४ अर्ब ७१ करोड ३७ लाख ७७ हजार ५ सय ३० रुपैयाँ राजस्व संकलन भएको थियो। गत आर्थिक वर्ष २०७६।७७ मा ५२ हजार ८ सय ३० मोटरसाइकल एसेम्बल गर्न पार्टपुर्जा भित्र्याइएको थियो। त्यस्तै उक्त अटोक्राफ्टले गत आर्थिक वर्ष ०७७।०७८ मा ९ अर्ब ५१ करोड २५ लाख २१ हजार ७ सय (ढुवानी र विमाको १२ प्रतिशत शुल्कसहित) र चालू आव ०७८।०७९ को साउन २४ गतेसम्म १ अर्ब ८१ लाख ७४ हजार ९ सय ३५ (ढुवानी र बिमाको १२ प्रतिशत शुल्कसहित) मूल्य बराबरको अनएसेम्बल्ड अवस्थाका मोटरसाइकल आयात गरेको छ। यो वर्ष ९० हजार ९८ मोटरसाइकल एसेम्बल गर्न पार्ट पुर्जा भित्र्याइएको थियो। अनएसेम्बल्ड अवस्थाका मोटरसाइकल आयातबाट गत आव ०७७।०७८ मा ८ अर्ब ४४ करोड ४५ लाख २४ हजार ४ सय दुई रुपैयाँ र चालू आव २०७८।७९ को साउन २४ सम्म ८९ करोड ४९ लाख ८२ हजार २ सय ९७ रुपैयाँ राजस्व असुली भएको सूचना अधिकृत पासवानले जानकारी दिए। चालू आर्थिक वर्षमा ८ हजार ७ सय २० वटा मोटरसाइकल एसेम्बल गर्न पार्टपुर्जा भित्र्याइएको छ। कम्पनीले भैरहवा नाकाबाट बजाज कम्पनीका विभिन्न १५ वटा क्षमता र मोडेलको अनएसेम्बल्ड अवस्थाका मोटरसाइकल स्वदेशमा भित्र्याएको छ। तयारी अवस्थामा (एसेम्बल्ड) आयात गरिएको मोटरसाइकलभन्दा छुट सुविधामा आयात गरी उत्पादन भएको मोटरसाइकल हामीले स्वतः सस्तो मूल्यमा पाउनुपर्ने हो, अर्का उपभोक्तावादी प्रेमलाल महर्जनले भने, तर यहाँ यसरी राज्यको छुट सुविधा लिएर स्वदेशमै उत्पादन गरेको मोटरसाइकललाई पनि छुट नभएको एसेम्बल्ड मोटरसाइकल सरह हामीलाई बिक्री गर्नु भनेको त ठूलो ठगी हो। अनुमति एउटा, आयात अर्को अनएसेम्बल्ड अवस्थाका मोटरसाइकल आयात गरी स्वदेशमा उत्पादन गर्न दर्ता भएको हुलास अटोक्राफ्ट कम्पनीले भैरहवा भन्सारबाट अनएसेम्बल्ड मोटरसाइकलका साथै अनेकौं किसिमको विभिन्न सामग्री पनि आयात गर्दै आएको पाइएको छ। अनएसेम्बल्ड मोटरसाइकल बाहेक अन्य कुनै सामग्री आयात गर्न हुलासलाई अनुमति छैन। तर, उसले भन्सारबाट बजाज कम्पनीको तीनपाङ्ग्रे अटोरिक्सा, मार्बल, ग्रेनाइट, डाइनोमिटरलगायत सामग्री पनि आयात गरेको पाइएको छ। हुलास अटोक्राफ्ट कम्पनीले आव ०७६।०७७ मा तयारी अवस्थाको बजाज कम्पनीको तीनपाङग्रे अटोरिक्सासमेत आयात गरेको खुलेको छ। कम्पनीले भैरहवा भन्सार नाकाबाट ४४ करोड ४९ लाख १४ हजार ७ सय १६ रुपैयाँ (ढुवानी र बिमाको १२ प्रतिशत शुल्कसहित) बराबरको २ हजार आठ सय ७५ वटा अटोरिक्सा आयात गरेको अन्नपूर्णलाई प्राप्त कागजातमा देखिएको छ। कम्पनीले यस आवमा अटोरिक्साबाहेक १ करोड ४९ लाख ९४ हजार ६९ रुपैयाँ मूल्य बराबरको मार्बल्स, ग्रेनाइट, डाइनोमोमिटरलगायत गरी १९ किसिमका विभिन्न सामग्री पनि आयात गरेको पाइएको छ। त्यस्तै गत आव ०७७।०७८ मा कम्पनीले १७ करोड १५ लाख १६ हजार ६ सय ४६ रुपैयाँ (ढुवानी र विमाको १२ प्रतिशत शुल्कसहित) मूल्यबराबरको छुट सुविधामा अनएसेम्बल्ड अवस्थाका ९ सय ५० वटा अटोरिक्सा भैरहवा भन्सारबाट भित्र्याएको छ। अनधिकृत रूपमा अटोरिक्सा आयात गरी बिक्री वितरण गरेको हुलासले यस आवमा पनि ३९ लाख ८८ हजार ४ सय २२ रुपैयाँ मूल्य बराबरको मार्बल्स, ग्रेनाइट, विद्युतीय जेनेरेटिङ सेटलगायत गरी ८ प्रकारका सामग्री आयात गरेको छ। यस्तै हुलासले चालू आव ०७८।०७९ को साउन २४ सम्म ५ करोड ६८ लाख ६ हजार ६ रुपैयाँ (ढुवानी र बिमाको १२ प्रतिशत शुल्कसहित) बराबरको छुट सुविधामा अनएसेम्बल्ड अवस्थाका ३ सय वटा अटोरिक्सा ल्याएको छ। यसका लागि उसले ४ करोड ८३ लाख ६९ हजार ३ सय ७२ रुपैयाँ भन्सारमा राजस्व बुझाएको छ।"
असंवैधानिक संवैधानिक इजलास,"न्यायाधीश र प्रधानन्यायाधीशले पदीय मर्यादाअनुकूल काम गर्नुपर्ने संवैधानिक व्यवस्था भएकाले सोहीबमोजिम काम गर्नुपर्छ। अहिले संवैधानिक निकायको गठन, संवैधानिक इजलास र संवैधानिक इजलासमा हुने सुनुवाईका सम्बन्धमा यत्रतत्र चर्चा चुलिएको छ। प्रधानमन्त्री केपी शर्मा ओलीले प्रतिनिधिसभा नभएको समयमा अध्यादेशमार्फत संवैधानिक परिषद्सम्बन्धी ऐन अध्यादेशमार्फत संशोधन गरेर संवैधानिक नियुक्ति गरेका थिए। संवैधानिक परिषद्को बैठक बस्न कोरम नपुगेपछि सरकारले अध्यक्षसहित बहुमत सदस्य उपस्थित भए बैठक बस्न सक्ने गरी अध्यादेश ल्याएको थियो। त्यसपछिको बैठकमा प्रधानमन्त्री, राष्ट्रियसभाका अध्यक्ष र प्रधानन्यायाधीश सहभागी भएका थिए। सभामुख अग्निप्रसाद सापकोटा र प्रमुख विपक्षी दलका नेता शेरबहादुर देउवाले बहिस्कार गरेका थिए। ऐन नै संशोधन गरेर पदाधिकारी नियुक्ति गरेपछि सभामुख सापकोटाले संवैधानिक परिषद्को नियुक्तिविरुद्ध अघिल्लो माघमा सर्वोच्च अदालतमा रिट निवेदन दायर गरेका थिए। उक्त रिटमा प्रधानन्यायाधीश चोलेन्द्र शमशेर जवरासमेत विपक्षी बनाइएका थिए। उनका साथै अधिवक्ताहरूले समेत संवैधानिक नियुक्तिको विषयमा रिट दायर गरेका थिए। त्यसको सुनुवाई संवैधानिक इजलासबाट हुने निर्णय पनि भयो। तर, एक त प्रधानन्याधीशलाई नै विपक्षी बनाइएको मुद्दा, त्यसमा पनि उनी नै बसेर नियुक्ति गरेका संवैधानिक निकायमा पदाधिकारीका सम्बन्धमा उनी आफैं संवैधानिक इजलासको अध्यक्ष हुन नमिल्ने भन्दै अधिवक्ताहरूले प्रश्न उठाए। आफू इजलासमा बस्ने विषयमा विवाद सिर्जना भएपछि प्रधानन्यायाधीश विदामा बस्ने निर्णय गरे। अहिले न्यायाधीशलाई कायम मुकायम प्रधानन्यायाधीश नियुक्त गरेर उसको अध्यक्षतामा संवैधानिक इजलास गठन र सुनुवाई गर्ने भनिएको छ। जुन कार्य संविधानको मर्म र भावना विपरीतको हो। हाम्रो संविधान र संवैधानिक व्यवस्थाअनुसार प्रधानन्यायाधीश नै संवैधानिक इजलासको अध्यक्ष हुनुपर्ने व्यवस्था छ। तर, न्यायाधीशलाई कायम मुकायम प्रधानन्यायाधीश बनाएर इजलास बनाउनु कुनै पनि हिसाबले संविधानसम्मत देखिँदैन। संविधानको धारा १२९ को उपधारा २ मा प्रधानन्यायाधीशको नियुक्ति संवैधानिक परिषद्को सिफारिसमा हुने र सर्वोच्च अदालतको न्यायाधीशको नियुक्ति न्याय परिषद्को सिफारिसमा राष्ट्रपतिबाट हुनेछ भन्ने व्यवस्था छ। सर्वोच्च अदालतको न्यायाधीश बन्ने र प्रधानन्यायाधीश बन्ने प्रक्रिया संवैधानिक रुपमा नै फरक छ। प्रधानन्याधिसको नियुक्ति संवैधानिक परिषद्को सिफारिसमा राष्ट्रपतिबाट हुने भयो भने न्यायाधीशको नियुक्ति न्याय परिषद्को सिफारिसमा राष्ट्रपतिबाट हुने भयो। अब यस्तो अवस्थामा न्यायाधीशले कसरी प्रधानन्याधीशको भूमिका निर्वाह गर्न सक्छ ? त्यस्तै संविधानको धारा १२९ को उपधारा ३ मा सर्वोच्च अदालतको न्यायाधीश पदमा कम्तिमा ३ वर्ष काम गरेको व्यक्ति प्रधानन्यायाधीश पदमा योग्य हुने भन्ने व्यवस्था गरेको छ। यो व्यवस्था हेर्दा प्रधानन्यायाधीश र न्यायाधीशको नियुक्तिको योग्यतामा पनि फरक देखियो। त्यस्तै सोही धाराको उपधारा ४ मा प्रधानन्यायाधीशको पदावधी ६ वर्षको हुनेछ भन्ने व्यवस्था छ। तर, न्यायाधीशको पदावधिसमेत तोकिएको छैन। यसको अर्थ प्रधानन्यायाधीश र न्यायाधीशको कार्यकालमा पनि फरक देखियो, नियुक्ति प्रक्रियामा पनि फरक देखियो। योग्यतामा पनि फरक देखियो। अब यस्तो अवस्थामा न्यायाधीशले कायममुकायम भएर कसरी प्रधानन्यायाधीशको स्थान ओगट्न सक्छ ? संविधानको धारा १३३ को उपधारा ४ बमोजिम संवैधानिक इजलास सञ्चालन कार्यविधि तय गर्न सकिने व्यवस्था छ। तर, संवैधानिक इजलास सञ्चालन नियमावली २०७२ को नियम २ परिभाषा खण्डको (ग) र (घ)को परिभाषा संवैधानिक व्यवस्था अनुकूल छैन। संविधानको धारा १२९ बमोजिमको प्रधानन्यायाधीशले गर्न सक्ने काम कारबाही कायम मुकायम प्रधानन्यायाधीशले गर्न सक्दैन। कायम मुकायम प्रधानन्यायाधीश कस्तो अवस्थामा तोकिन्छ र के कति कुरा मात्र गर्न सक्छ त्यो विषयलाई पनि हेर्नुपर्छ। त्यसैले संवैधानिक इजलास सञ्चालन नियमावलीको परिभाषा खण्डको ग र घ को व्यवस्था संविधान प्रतिकूल छ। अर्को कुरा संविधानको धारा १३७ मा संवैधानिक इजलासको गठन प्रक्रियाको विषयमा स्पष्टसँग व्यवस्था गरिएको छ। उपधारा १ मा सर्वोच्च अदालतमा एक संवैधानिक इजलास रहनेछ। त्यस्तो इजलासमा प्रधानन्यायाधीश र न्यायपरिषद्को सिफारिसमा प्रधानन्यायाधीशले तोकेका अन्य चार जना न्यायाधीश रहनेछन्। प्रधानन्यायाधीश विकल्परहित संवैधानिक इजलासको संयोजक र न्याय परिषद्को सिफारिसमा छानिएका बहालवाला न्यायाधीशमध्ये प्रधानन्यायाधीशले तोकेका ४ न्यायाधीशसमेत ५ जनाको इजलास गठन गर्ने भनेर स्पष्टसँग लेख्दालेख्दै प्रधानन्यायाधीशलाई इजलासबाट कसरी हटाउन सकिन्छ ? संवैधानिक इजलास नै नचाहिने विषयलाई संवैधानिक इजलासमा पठाउनु सरासर असंवैधानिक कदम हो। संविधानको मर्म र भावनाविपरीत प्रधानन्यायाधीशलाई त्यसको अध्यक्षता गर्न नदिनु पनि त्यही कदम हो। संविधानको धारा १२९ को उपधारा २ बमोजिम नियुक्त प्रधानन्यायाधीशले मात्रै संवैधानिक इजलासको अध्यक्षता गर्न सक्ने कानुनी व्यवस्था छ। यसरी बुझ्दै जाँदा संवैधानिक इजलास कायम मुकायम प्रधानन्यायाधीशको संयोजकत्वमा संवैधानिक इजलास गठन हुन सक्ने अवस्था रहँदैन। यो संविधानको मर्म र भावनाअनुरूप रहन सक्दैन। यदि कायममुकायम प्रधानन्यायाधीशले संवैधानिक इजलासको अध्यक्षता गर्ने हो भने उसले पदीय मर्यादाको पाला नगरेको भन्ने ठहर्न जान्छ। भइराखेको प्रधानन्यायाधीशले पनि आफू पछाडि हटेर अरूलाई संवैधानिक इजलासको अध्यक्ष हुन दिँदा उसले पनि पदीय मर्यादा कायम राख्न नसकेको ठहर्छ। यस्तो अवस्थामा संविधानको धारा १०१ को उपधारा २ मा रहेको व्यवस्था बमोजिम पदीय जिम्मेवारी वहन नगर्ने प्रधानन्यायाधीश वा न्यायाधीशलाई संसद्ले महाअभियोग नलगाउला भन्न सकिँदैन। त्यसतर्फ पनि समयमै विचार पुयाउनुपर्ने देखिन्छ। किनकि न्यायाधीश संविधानको धारा १२९ को उपधारा २ बमोजिमको प्रधानन्यायाधीश कदापि बन्न सक्दैन। त्यसैले न्यायाधीशले पदीय मर्यादा अनुकूल र प्रधानन्यायाधीशले प्रधानन्याधीशकै पदीय मर्यादा अनुकूल काम गर्नुपर्ने संवैधानिक व्यवस्था भएकाले सोहीबमोजिम काम गर्नुपर्ने देखिन्छ। संविधानको धारा १३३ को उपधारा १ मा नेपाली नागरिकको मौलिक हक, संविधानसँग बाझिएको कानुन, संघ र प्रदेशले बनाएको कानुन एकआपसमा बाझिएमा रिट निवेदन दिन सक्ने व्यवस्था छ। तर, त्यसरी दायर गरिएको रिट संवैधानिक इजलासबाट मात्रै सुनुवाई हुनुपर्छ भन्ने कदापि होइन। संवैधानिक प्रक्रियाका विषयहरू संवैधानिक इजलासबाट सुनुवाई हुनुपर्छ तर कानुनी प्रक्रियाका कुराहरू बृहत्तर पूर्ण इजलास वा पूर्ण इजलासबाट सुनुवाइ गर्न सकिन्छ। संसद्लाई छलेर अध्यादेश ल्याई त्यसमार्फत नियुक्त पदाधिकारीका सम्बन्धमा सुनुवाई गर्दा, अध्यादेश ल्याउने संवैधानिक विषय पनि व्याख्याको विषय बनेन। संवैधानिक पदमा नियुक्त हुने व्यक्ति पनि संवैधानिक ब्याख्याको विषय बनेनन्। अध्यादेश ल्याएर संवैधानिक नियुक्तिको प्रक्रिया अगाडि बढ्न सक्थ्यो कि सक्दैनथ्यो भन्ने प्रश्न मात्र संवैधानिक विषय बन्यो। तर, नियुक्तिका विषयमा सुनुवाई हुने कुरालाई संवैधानिक इजलासको आवश्यकता हुँदैन। अध्यादेश त्यतिबेला नै ल्याइयो, उतिवेला नै परिषद् बसेर पदाधिकारीको सिफारिस गरियो। परिषद्मा प्रधानमन्त्री सहितका ६ सदस्यको व्यवस्था छ। अध्यादेशमार्फत उपस्थित बहुमतले संवैधानिक परिषद्का पदाधिकारीको सिफारिस गर्न सक्ने व्यवस्था गरियो। यसमा अध्यादेशमा ल्याइएको व्यवस्था वहसको विषय भयो तर यसका पदाधिकारी बहसको विषय बनेनन्। त्यसैले संवैधानिक इजलास नै नचाहिने विषयलाई संवैधानिक इजलासमा पठाउनु सरासर असंवैधानिक कदम हो। संविधानको मर्म र भावनाविपरीत प्रधानन्यायाधीशलाई त्यसको अध्यक्षता गर्न नदिनु पनि त्यही कदम हो। त्यस्तो कार्य गर्नु गराउनु हुँदैन। यसले व्यवस्थालाई अव्यवस्थित बनाउने काम त गर्छ नै, त्यसका साथै संविधान र व्यवस्थालाई नै असफल बनाउने, न्यायालय निरन्तर विवादमा फस्दै जाने कुरालाई समेत मलजल गर्ने काम गर्छ।"
सरकारी वेबसाइट एकीकृत डाटा सेन्टरमा होस्ट गनुपर्ने,"काठमाडौं : सरकारले सरकारी वेबसाइटले प्रचलित कानुनबमोजिम गोपनीयता राख्नुपर्ने व्यवस्था गरेको छ। सरकारी वेबसाइटले प्रचलित कानुनबमोजिम गोपनीयता राख्नुपर्ने व्यवस्थासहित सञ्चार तथा सूचना प्रविधि मन्त्रालयले सरकारी कार्यालयको आधिकारिक वेबसाइट निर्माण तथा व्यवस्थापनसम्बन्धी निर्देशिका २०७८ जारी गरेको छ। वेबसाइट निर्माण तथा व्यवस्थापनसम्बन्धी निर्देशिका २०६८ भने खारेज गरिएको छ। निर्देशिकाले कार्यालय, कार्यालयको सेवा, कर्मचारीको विवरण, सम्पर्क नम्बर तथा इमेल, नागरिक बडापत्र, फारमसहितका विवरण राख्नुपर्ने, सबै सरकारी कार्यालयका वेबसाइटमा एक रुपताका लागि सूचना प्रविधि विभागले तयार गरेको नमूनामा आधारित भएर वेबसाइट बनाउनुपर्ने व्यवस्थासमेत गरेको छ। निर्देशिकामा भनिएको छ, वेबसाइट निर्माण गरेपछि सुरक्षण परीक्षण गर्नुपर्ने र प्रत्येक वर्ष त्यसको अवस्थाबारे सूचना प्रविधि विभागबाट जाँच गर्नुपर्ने, वेबसाइटलाई सबैको पहुँचयोग्य बनाउने, सरल र विश्वसनीय बनाउने, वेबसाइटमा उपलब्ध हुने सामग्री एचटीएमएल, पीडीएफ र वर्ड ढाँचामा हुनुपर्ने छ। निर्देशिकाले सरकारी वेबसाइटलाई सरकारको एकीकृत डाटा सेन्टरमा होस्ट गनुपर्ने र कमजोर गतिको इन्टरनेटमा पनि खुल्न सक्ने तथा मोबाइलमा पनि सजिलै खुल्ने र हेर्न मिल्ने गरी वेबसाइट बनाउनुपर्ने व्यवस्था गरेको छ। निर्देशिका अनुसार कार्यालयका पदाधिकारी र ठेगाना परिवर्तन भएमा २४ घण्टाभित्र अद्यावधिक गर्नुपर्ने छ।"
नेपाल र भारत आज भिड्दै : दर्शक राख्न सरकारको स्वीकृति,"काठमाडौं : नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीले बिहीबार हुने भारतविरुद्धको मैत्रीपूर्ण खेल जित्नकै लागि खेल्ने बताएका छन्। बुधबार आयोजित प्रिम्याच कन्फरेन्समा बोल्दै प्रशिक्षक अलमुताइरीले भारतविरुद्ध हार वा बराबरीका लागि नभई नेपालले जित्नका लागि खेल्ने बताएका हुन्। भारत निकै बलियो टोली हो। दक्षिण एसियामा संधै उसको दबदबा रहँदै आएको छ। यस्तोमा भारतलाई हराउन नेपाललाई निकै कठिन हुनेछ। त्यसका लागि हाम्रा खेलाडीले निकै मेहनत गर्नुपर्नेछ, प्रशिक्षक अलमुताइरीले भने, हामीले जित्नकै लागि खेल्नुपर्नेछ र खेल्छौं पनि। प्रशिक्षक अलमुताइरीले चिरप्रतिद्वन्द्वी भारतसँग इतिहास नभई वर्तमानलाई हेरेर खेल खेल्ने बताए। उनले नेपाली टोलीले वरीयतालाईभन्दा पनि खेललाई ध्यान दिने बताए। हामी इतिहास हेरेर होइन, वर्तमानलाई हेरेर खेल खेल्छौं, उनले भने, त्यसैले हामीलाई इतिहास र वरीयताले कुनै प्रभाव पार्दैन। उनीहरू बलिया छन्। हामी पनि वीर गोर्खाली हौं। बुधबार भएको प्रिम्याच कन्फरेन्समा बोल्दै नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरी। तस्बिर : सुनिता डंगोल उनले नेपाली टोलीको मुख्य लक्ष्य भारतसँगको मैत्रीपूर्ण खेलभन्दा पनि साफ च्याम्पियनसिप भएको बताए। हाम्रो मुख्य लक्ष्य साफ च्याम्पियनसिप हो। दुई महिनादेखि त्यसकै लागि प्रशिक्षण गरिरहेका छौं। भारतसँगको मैत्रीपूर्ण खेल टिम सेट गर्ने र साफमा गल्तीहरू सुधार गर्ने हो, उनले भने। नेपाली टोलीका कप्तान किरण चेम्जोङले भारतविरुद्धको दुवै खेल कठिन हुने बताए। भारतसँगको खेल निकै कठिन हुनेछ। भारत बलियो टोली हो। त्यसैले बिहीबारको खेल पक्कै पनि कठिन हुनेछ, किरणले भने, भारतसँगको खेल नेपालको कमिकमजोरी पत्ता लगाउन महत्वपूर्ण सावित हुनेछ। भारतका मुख्य प्रशिक्षक इगोर स्टिमेकले नेपालविरुद्धको खेल सहज नहुने बताए। घरेलु टोलीसँग खेल्न हामीलाई निकै कठिन हुनेछ। घरेलु मैदान र समर्थकको साथले नेपाली टोलीको मनोबल उच्च छ, प्रशिक्षक स्टिमेकले भने, हामी विगतको प्रदर्शनलाई निरन्तरता दिने गरी खेल्ने छौं। नेपालले भारतसँग बिहीबार पहिलो मैत्रीपूर्ण खेल खेल्दैछ। त्रिपुरेश्वरस्थित दशरथ रंगशालामा हुने मैत्रीपूर्ण खेल साँझ ५ः३० बजे सुरु हुनेछ। यस्तै दोस्रो खेल आइतबार हुनेछ। भारतविरुद्धको मैत्रीपूर्ण खेलमा सीमित दर्शक राख्न सरकारले स्वीकृति दिएको छ। स्वास्थ्य मापदण्डको पूर्ण पालना गर्दै सीमित दर्शक राख्न सरकारले अनुमति दिएको छ, अखिल नेपाल फुटबल संघ (एन्फा)का अध्यक्ष कर्माछिरिङ शेर्पाले भने, दर्शकले कोरोनाविरुद्धको दुवै खोप लगाएको वा पीसीआर रिपोर्ट नगेटिभ आएको देखाउनु पर्नेछ। माल्दिभ्समा आयोजना हुने साफ च्याम्पियनसिपको तयारीका लागि नेपालले भारतसँग दुई वटा मैत्रीपूर्ण खेल खेल्न लागेको हो। भारतसँगको मैत्रीपूर्ण खेलपछि नेपाली टोली भदौ २५ गते कतारको दोहा प्रस्थान गर्नेछ। दोहामा तयारी गरेर नेपाली टोली माल्दिभ्स जानेछ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका प्रतिस्पर्धा गर्नेछन्।"
३५ अर्ब नतिर्नेको किन काटिँदैन बिजुली ?,"काठमाडौं : ठूला घराना र औद्योगिक प्रतिष्ठानले बिजुलीको पैसा नतिर्नु अन्याय भएको सरोकारवालाहरूले बताएका छन्। ठूला घराना र औद्योगिक प्रतिष्ठानका डेडिकेटेड र ट्रंकलाइनको बक्यौता मात्र १५ अर्ब ५३ करोड छ। नेपाल विद्युत् प्राधिकरणको बक्यौता ३५ अर्ब रुपैयाँ पुगेको छ। चरम लोडसेडिङको समयमा पनि उद्योगीहरूले निरन्तर बिजुली पाए। तर, उद्योगीहरूले एउटा प्राविधिक कारण देखाउँदै महसुल तिर्दिनँ भन्न नहुने ऊर्जा सचिव देवेन्द्र कार्कीले बताए। कार्कीले भने, मैले प्रयोग नै गरेको छैन मिटर जाँच भन्नु एउटा पाटो हो। तर, प्राधिकरणको प्राविधिक गल्ती देखाएर तिर्दिनँ भन्नु गलत हो। सर्वसाधारणलाई अँध्यारोमा राखेर उद्योगीहरूलाई निरन्तर विद्युत् दिएकाले नैतिकताले पनि तिर्न कर लाग्ने सचिव कार्कीले बताए। लोडसेडिङ मुक्तपछिको मुद्दा जायज भए पनि सम्बन्धित विद्युत् नियमन आयोगले नै महसुल नलिनू भनि निर्णय गरे मात्र छुट हुन सक्ने सचिव कार्कीले बताए। उनले भने, प्रयोग भइसकेको बिजुलीको महसुल तिर्नुको विकल्प छैन।। ठूला उद्योगी र घरानाले किन तिर्दैनन् बिजुलीको बिल? ठूलाबडासँग किन उठाएन प्राधिकरणले ३५ अर्ब ? आयोगले २०७२ पुष र २०७३ असारमा डेडिकेटेड र ट्रंकलाइनका महसुलबारे निर्णय गरेको थियो। डेडिकेटेड र ट्रंकलाइन २४ सैं घण्टा उपलब्ध गराउने व्यवस्था भएकोले उद्योगीहरूले आवश्यकताबमोजिम चलाएका हुन्, कार्की भन्छन्। मन्त्रालय सबै अवधिको बक्यौता उठाउने विषयमा स्पष्ट रहेको बताए। २०७८ असार मसान्तसम्म उठाइसक्ने मन्त्रालयको लक्ष्य भए पनि कोरोनाका कारण लक्ष्य पूरा नभएकोे मन्त्रालय बताउँछ। बक्यौता उठाउने सम्बन्धमा सम्बन्धित व्यापारीहरूलाई किस्ताको सुविधा पनि दिएकाले विस्तारै तिर्न ऊर्जा सचिवले आग्रह गरे। ग्राहकहरूको विद्युत नै काट्ने पक्षमा भने नरहेको कार्कीको भनाइ छ। यसमा विद्युत् नियमन आयोगले भूमिका खेल्नुपर्ने बताए। पूर्वऊर्जा सचिव, सुमन शर्मा लोडसेडिङ भएको समयमा अलि बढी शुल्क तोकेर उद्योगीहरूलाई सुविधा दिइएको हो। यसमा भएको विवाद सुल्झाउन नियमन आयोगले पनि भूमिका निर्वाह गर्नुपर्ने देखिन्छ। आयोगले फछ्र्यौंट गनुपर्ने हुन्छ। टीओडी मिटर हेरेर खपत हेर्ने भनिए पनि प्राविधिक रूपमा केही समयपछि यसले मिटर नै रिड गर्दैन भनिन्छ। समस्या कसरी समाधान होला र ! तर, टीओडी मिटरमा छैन भन्दैमा प्रयोग गरेको विद्युत्को महसुल तिर्दिनँ भन्न मिल्दैन। फेरि लोडसेडिङमा व्यहोरिएको छ भने उद्योगीहरूलाई पनि तिर्न गाह्रो होला। तत्कालीन विद्युत् महसुल निर्धारण आयोग, अध्यक्ष, जगत भुसाल आयोगले २०७३ असार १६ गते स्पष्ट रूपमा नै ६ घण्टा वा सोभन्दा बढी समय प्राधिकरणले लोडसेडिङ घोषणा गरेको अवस्थामा डेडिकेटेड र टंक लाइन सरहको महसुल लाग्ने निर्णय गरेको थियो। त्यसको व्याख्या नै भएन। प्राधिकरणले आफैं निर्णय गरी २०७२ साउनबाटै लागू हुने भनि महसुल निर्धारण गर्यो र मंसिरबाट सम्बन्धित उद्योगीहरूलाई बिलिङ गर्यो। यसको सम्बन्धमा मैले नै प्राधिकरणलाई आयोगले निर्णय नगरेसम्म महसुल उठाउन मिल्दैन र उठाएको भए पनि फिर्ता गर्नु भन्ने लेखेको थिएँ। अर्को समस्या भनेको प्राधिकरणले आयोगले महसुल निर्धारण गरेपछिको अवस्थामा नियमित बिलिङ गर्नुपर्ने छुट बिल भनि पछि पठाउँदा समस्या आएको हो। प्राधिकरण पूर्वअध्यक्ष, मुकेश काफ्ले यो विषय लामो समयदेखि विवादमा आइरहेको छ। यसमा अख्तियार अनुसन्धान आयोगले भनेका सुझावलाई पालना गर्नुपर्छ। आयोगले लोडसेडिङ अन्त्यपछिको परिस्थितिलाई एक ढंगले हर्ने, अर्को, शिवम् सिमेन्टको हकमा सर्वोच्च अदालतले गरेको नजिरलाई हेर्ने र छुट बिलिङ भएका उद्योगहरूमा टाइम अफ डे (टीओडी) को आधारमा विद्युत् खपत भएनभएको आधारमा मात्रै महसुल लिनु भनेको छ। प्राधिकरणले यी आधारमा टेकेर कार्यान्वयन गर्न सक्छ। तर, टीओडी मिटरले १ देखि डेढ वर्षको मात्र ब्याक लक डाटा स्टोर गर्न सक्छ। यसैका लागि प्राधिकरणकै विनियमावलीले कम्तीमा तीनतीन महिनामा टीओडी डाउनलोड गर्नु भनि उल्लेख गरेको छ। यसमा भने प्राधिकरण चुकेको देखिन्छ। इप्पान उपाध्यक्ष, मोहन डाँगी तत्कालीन समयमा विशेष सुविधा प्रयोग गरी विद्युत्को खपत गरेका ग्राहकहरूको बाँकी बक्यौता प्राधिकरणले उठाउनुपर्छ। तर, त्यहाँ पनि केही उद्योगहरूले आधारबिना नै बिल पठाएको भनेका छन्। त्यस्तोमा छानबिन गर्न आवश्यक छ। प्रयोग गरेको भए तिर्नैपर्छ। पहुँचको प्रयोग गरी अराजकस्थिति सिर्जना गर्न हुँदैन। नेपाल उद्योग परिसंघ अध्यक्ष, विष्णु अग्रवाल नेपाल सरकारसँग विद्युत्को सरप्लस भइरहेका बेला उद्योगीहरूको विद्युत् काट्ने काम गर्नुहुँदैन भन्ने हाम्रो भनाइ हो। यो धेरै नै विवादमा आइसकेको छ। प्राधिकरणले काटेका बिलमा कतिपय उद्योगीहरूले प्रयोग नै नगरेको विद्युत् महसुलकसरी तिर्ने पनि भनिरहेका छन्। यस्तो अवस्थामा वास्तविक प्रयोगकर्ताहरूको बक्यौता उठाउनुपर्छ। तर, इनोसेन्टहरूको लिनुहुँदैन।"
केन्द्र सरकारका खेलौना प्रदेश प्रमुख,"काठमाडौं : गत फागुन ७ प्रजातन्त्र दिवसमा २ नम्बर प्रदेश सरकारले मधेस भवनमा औपचारिक कार्यक्रम आयोजना गरेको थियो। प्रमुख अतिथि थिए, प्रदेश प्रमुख तिलक परियार। कार्यक्रम सकेर उनी कार्यालयमा पुगेका मात्र के थिए, केन्द्रबाट पत्र आयो। पत्रमा लेखिएको थियो, तपाईंलाई पदबाट हटाइएको छ। गण्डकीका प्रदेश प्रमुख बाबुराम कुँवर काममा व्यस्त थिए। अनलाइन मिडियामा कुँवरको पद गइसकेको समाचार बिहानैदेखि छ्यापछ्याप्ती थिए। नभन्दै २०७६ कात्तिक १७ गते दिउँसो पदबाट हटाइएको पत्र उनले पनि पाए। निर्णय भइसकेपछि मात्र थाहा पाएँ, कुँवर भन्छन्, बिना सूचना, बिना आधार र बिना कारण पद गइसकेछ। प्रदेश प्रमुख (गभर्नर), अर्थात केन्द्र सरकारको प्रतिनिधि। प्रदेशको राष्ट्रपति। अर्थात, केन्द्रमा राष्ट्रपतिको जे जति अधिकार र भूमिका हुन्छ, प्रदेशमा त्यही भूमिका र अधिकार प्रयोग गर्ने संवैधानिक पद। तर, सत्ता र समीकरण परिवर्तनको पहिलो निशानामा पर्ने गरेको छ, प्रदेश प्रमुख। राजनीतिक भागबण्डामा नियुक्त गर्ने र सत्तासमीकरणमा तलमाथि हुने बित्तिकै पहिलो प्रहार प्रदेश प्रमुखमाथि हुन थालेको छ। रातारात बर्खास्त र नयाँ नियुक्तिको खेलले प्रदेश प्रमुख पदकै गरिमा, महत्व र ओजन घट्दै गएको छ। संघीयता कार्यान्वयनको ४ वर्ष पूरा नहुँदै ६ पटक प्रदेश प्रमुख हेरफेर भइसकेका छन्। संवैधानिक पदको गरिमा र मर्यादा त्यहीअनुसार राख्नुपर्ने हो, २ नम्बरका पूर्वप्रदेश प्रमुख परियार भन्छन्, जसको सरकार आयो, चित्त नबुझे जतिबेला पनि हटाउने र नियुक्त गर्ने चलन बस्यो। यसले संघीयताकै मर्ममाथि प्रहार भइरहेको छ। कुँवर पनि प्रदेश प्रमुख पदकै मर्यादा घटाउने काम भइरहेको बताउँछन्। राज्यको छैटांै सम्मानित पदको गरिमा रहेन, उनी भन्छन्, पटकपटक प्रदेश प्रमुख बदल्नु अत्यन्तै अलोकतान्त्रिक अभ्यास हो। पूर्वमहान्यायाधिवक्तासमेत रहेका कुँवर प्रदेश प्रमुख फेरिनु संघीयता माथिको खतरा भएको टिप्पणी गर्छन्। माओवादीसँगको पार्टी एकता भंग भएपछि ओली सरकारले गण्डकीका शेरचनलाई थाहै नदिई हटाएर सीता पौडेललाई प्रदेश प्रमुख बनाएर पठायो। एमाले सत्ताबाट हटेपछि माओवादी सहितको समीकरणमा कांग्रेस सभापति शेरबहादुर देउवा प्रधानमन्त्री बने। कांग्रेस माओवादी सहितको सरकारले पनि पौडेललाई उसैगरी पदबाट हटायो। प्रदेश प्रमुखको पद स्थायी हुनुपर्छ, पौडेल भन्छिन्, राजनीतिक दलको कार्यकर्ता भर्ती गर्ने ठाउँ बनाउनु हँुदैन। प्रदेश बलियो भए मात्र संघीयता बलियो हुन्छ। संविधानले राष्ट्रपतिले हटाएमा बाहेक प्रदेश प्रमुखको कार्यकाल ५ वर्ष तोकेको छ। तर, ५ वर्ष कुनै पनि प्रदेश प्रमुखले काम गर्न पाएनन्। मैले त ३ महिना पनि काम गर्न पाइन, पौडेल भन्छिन्। उनले २ महिना २० दिनमै पदबाट हट्नु परेको थियो। पूर्ववत एमाले सरकारले बिना सूचना गण्डकी प्रदेश प्रमुखबाट हटाएका अमिक शेरचन पनि संवैधानिक पद स्थायी प्रकृतिको हुनुपर्ने तर्क गर्छन्। आफ्ना र नजिकका मान्छे राख्ने काम भएको छ, शेरचन भन्छन्, देशका लागि राष्ट्रपति जति महत्वपूर्ण हो। प्रदेशका लागि प्रदेश प्रमुख त्यत्तिकै महत्वपूर्ण हो। विश्वमा यही खालको अभ्यास छ तर हाम्रामा भएन। शेरचनले सरकार परिवर्तनसँगै आफ्ना मान्छे राख्ने र सत्ता परिवर्तन हुँदा हटाइ हाल्ने काम गलत रहेको स्वीकार गरे। यसअघि गण्डकी प्रदेशमा प्रमुख रही आएका शेरचनले बिना जानकारी प्रदेश प्रमुख हटाउनु गलत भएको बताए। माओवादी सत्तामा आएपछि ०७८ साउन १२ मा शेरचनलाई पुनः लुम्बिनीको प्रदेश प्रमुखमा नियुक्ति दिइएको छ। कर्णालीका पूर्वप्रदेश प्रमुख दुर्गाकेशर खनाल पनि पदबाट हटाएर अपमान गरेको बताउँछन्। पार्टीको साधारण सदस्यसमेत त्यागेर प्रमुख बनाइयो, उनले भने, एक दशक जेलनेल खाएको मान्छेलाई आज कहीँं न कतैको बनाइयो। अर्कोतर्फ, एकाएक संवैधानिक पदबाट हटेपछि अबका दिनमा के गर्ने भन्नेमा उनीहरू अन्योलमा हुन्छन्। संवैधानिक पदमा रहँदा सबै सेवा सुविधा हुन्छ, परियार दुःखेसो पोख्छन्, हटाएपछि एकैपटक सडकमा पुग्ने हो। न कुनै सुविधा छ, न त भविष्य निर्वाह गर्ने कुनै आधार नै हुन्छ। कहिले को हटे, को बने ०७४ सालमा तीन तहको निर्वाचन भयो। तत्कालीन शेरबहादुर देउवा नेतृत्वको सरकारले माघमा सातै प्रदेशमा प्रदेश प्रमुख नियुक्त गर्यो। चुनावपछि केपी ओली नेतृत्वको सरकारले २०७६ कात्तिकमा देउवा सरकारले नियुक्त गरेका सबै प्रदेश प्रमुख हटायो र नयाँ नियुक्त गर्यो। कांग्रेस नेतृत्वको सरकारले जसरी राजनीतिक भागबण्डामा प्रदेश प्रमुख नियुक्त गरेको थियो, ओली सरकारले पनि त्यसैगरी प्रदेश प्रमुख बनायो। कांग्रेस नेतृत्वको सरकारले सत्तासमीकरणअनुसार ५ जना आफ्नो भागका र अरू दुई जना फोरम र राजपाको सिफारिसमा एकएक नियुक्त गरेको थियो। त्यसपछि माओवादीसँगको सहयात्रामा ओली नेतृत्वको सरकारले पनि प्रदेश प्रमुखमा भागबण्डा गर्यो। एमालेबाट ४ र माओवादीबाट ३ जना प्रदेश प्रमुख बनाइए। सर्वोच्चको फैसलाअनुसार एमाले र माओवादी एकता भंग भएपछि ओली नेतृत्वको सरकारले माओवादीको भागमा परेका प्रदेश प्रमुख हटायो। २०७७ फागुन ८ गते प्रदेश २ का परियारलाई पदमुक्त गरी डाराजेश झा (अहिराज) लाई नियुक्त गरियो। ओली सरकारले तेस्रो पटक गण्डकी र सुदूरपश्चिममा प्रदेश प्रमुख हेरफेर गर्यो, २०७८ वैशाख २० मा। पूर्वमाओवादी कोटाबाट बनेका गण्डकीका अमिक शेरचनको ठाउँमा सीता पौडेल प्रदेश प्रमुख नियुक्त भइन्, २०७८ वैशाख २० मा। सुदूरपश्चिममा गंगाप्रसाद यादव नियुक्त भए। ओली सरकार हटेर देउवा प्रधानमन्त्री बनेपछि एमाले सरकारले बनाएका प्रदेश प्रमुख तारो बने। लुम्बिनीका धर्मनाथप्रसाद यादव र गण्डकीमा सीता पौडेललाई हटाइयो। साउन १२ मा लुम्बिनीमा अमिक शेरचन र गण्डकीमा पृथ्वीमान गुरुङलाई प्रदेश प्रमुख नियुक्त गरियो। देउवा सरकारले छैटौं पटक बागमती प्रदेश प्रमुख परिवर्तन गर्यो। विष्णुप्रसाद प्रसाईंलाई हटाएर भदौ ४ मा यादव शर्मालाई प्रदेश प्रमुख बनाइयो। के हो त प्रदेश प्रमुखका काम, कर्तव्य र अधिकार ? संविधानको धारा १६३ मा प्रदेश प्रमुखसम्बन्धी व्यवस्था गरिएको छ। धारा १६६ मा प्रदेश प्रमुखका काम, कर्तव्य र अधिकार उल्लेख छ। प्रदेशको मुख्यमन्त्रीको नियुक्तिदेखि प्रदेश सरकारका कामकारबाही प्रदेश प्रमुखका नाममा हुन्छन्। प्रदेशको अभिभावक भए पनि प्रदेश प्रमुख पद निकै नै सस्तो बनाइएको छ। प्रदेशसभामा मुख्यमन्त्री नियुक्त गर्ने, शपथग्रहण गराउने अधिकार प्रदेश प्रमुखलाई छ। प्रत्येक वर्ष सरकारको नीति तथा कार्यक्रम वाचन गर्ने, प्रदेशसभाले पठाएका विधेयकहरू प्रमाणीकरण गर्ने, प्रदेश प्रमुखका नाममा हुने निर्णय वा आदेश र अधिकार पत्र प्रमाणीकरण गर्ने काम पनि प्रदेश प्रमुखहरूले गर्नुपर्छ। संविधानमा जस्तो अधिकार भए पनि हाल प्रदेश प्रमुखहरू संघ सरकारले आफू अनुकूल बनाउन परिवर्तन गर्दै आएका छन्। केही प्रदेश प्रमुखले प्रदेश सरकार गठनका समयमा निष्पक्ष निर्णय नगरेको भन्दै आलोचनासमेत हुँदै आएको छ। प्रदेश प्रमुखले निष्पक्ष रूपमा काम गर्नुपर्ने भए पनि केहीले निष्पक्ष रूपमा काम नगरी नियुक्त अघि जुन पार्टी निकट रहेका थिए सोही पार्टीप्रति बफादारी रहेर काम गर्ने गरेका कारण आलोचित भइरहेका छन्।"
श्री ५ को बन्धनमा जनताको जमिन,"गोर्खा र धादिङका हजारौं रोपनी जग्गाको लालपुर्जा अझै श्री ५ को नाममा छ। तर न श्री ५ अस्तित्वमा छ, न त राजतन्त्र नै। अझै दूरदराजका नागरिकको जग्गा मात्रै होइन, पूरै गाउँ नै श्री ५ को वायुगुठी शब्दले भोगचलनमा अड्काएको छ। नागरिकले जग्गा प्रयोग गर्न पाउँछन्, तर आफ्नो नाममा सार्न वा किन्न पाउँदैनन्। वर्षौं भयो यो क्रम चलेको। किसानलाई अन्यायपूर्ण रूपमा अल्झनमा राखिएको छ। यस्ता क्षेत्रमा बस्ने सबै नागरिक अझै सम्पत्ति र जग्गामा स्वतन्त्र हुन पाएका छैनन्। पुस्तौंदेखि किसानले कमाएको जग्गाजमिन तथा घरघडेरीको लालपूर्जामा जग्गाधनी श्री ५ को वायुगुठी अंकित छ। जग्गाधनी वायुगुठी छ, कर नागरिक तिर्छन्। गोरखाको आरुघाट गाउँपालिका ३ र ४ साथै धादिङको नेत्रावती गाउँपालिका र नीलकण्ठ नगरपालिकाका कटुञ्जे र ज्यामरुङका जग्गाजमिनको स्वामित्व श्री ५ को वायुगुठी छ। गोरखाको पुरानो थुमी गाविसका ७ सय ४९ जना किसानले आवादी गरेका खेतबारी र घरघडेरी वायुगुठीको नाममा छ। ७३ जना किसानको मात्र यस क्षेत्रमा आफ्नो नाममा लालपूर्जा छ। आर्खेत बजार र ढुंगेफाँटका दुई बस्ती अझै पनि ज्यामरुङ दरबारका राजा लीलाविक्रम शाहको नाममा छ। धेरै पुस्ताले भोगचलन गर्दै आए पनि आफ्नो नाममा जग्गा जमिन नहुँदा यस क्षेत्रका नागरिकले मुलुकभित्रै अझै पनि कसैको शरणमा बस्नु परेको महसुस गरिरहेका छन्। आफ्नै लालपूर्जा नहुँदा मोही बनेर बस्नु परेको छ। २०४० साल अघिदेखि मोहीले आफ्नो नाममा लालपूर्जा बनाउन धेरै नै कसरत गरे। काठमाडौंमा भेला भएर आन्दोलन पनि गरे, तर सकेनन्। आन्दोलन पछि बोका, राँगो, भेडा, घ्यू लगेर ठकुरीको दरबारमा बुझाउनु पर्ने बाध्यताबाट भने उनीहरू मुक्त छन्। तर, जग्गा जमिन नै आफ्नो नाममा नहुँदा बैकिङ कारोबार र कुनै व्यवसाय गर्न सकेका छैनन्। अन्य नागरिक जस्तो कर गाउँपालिका वा वडामा बुझाउन पाउँदैनन्। वायुगुठीको कर मालपोतमै बुझाउनुपर्छ। यी सबै पुराना समस्या नहट्दा मुलुकमा लोकतन्त्र, गणतन्त्रसँगै संघीयता कार्यान्वयन भए पनि यस क्षेत्रका नागरिकले परिवर्तनको महसुस गर्न पाएका छैनन्। पृथ्वीनारायण शाहको पालादेखि वायुगुठी राखिएको हो। राजा बिरामी हुँदा निको पार्ने धामीलाई राख्ने र पूजाका लागि भोगचलन गर्ने जग्गा अहिलेसम्म श्री ५ को वायुगुठीमा छ। यस्ता वायुगुठीका नाममा गोर्खा र धादिङमा मात्रै होइन, काठमाडौं र नुवाकोटसहित देशका विभिन्न स्थानमा जग्गा र मन्दिर र सार्वजनिक स्थानहरू छन्। राजतन्त्र नै अन्त्य भएको समयमा पनि श्री ५ को वायुदेवता गुठी पहिलेकै अवस्थामा रहनुले मुलुकमा आएको परिवर्तनलाई गिज्याइरहेको छ। राजनीतिक परिवर्तनको महसुस सबै नागरिकले गर्न पाउनुपर्छ। राजतन्त्रको अन्त्यपछि धेरै संरचना र व्यवस्था परिवर्तन भए। अब यस्ता स्थानमा रहेका सर्वसाधारण नागरिकले लामो समयदेखि भोगचलन गर्दै आएको घरजग्गालाई प्रकृया पूरा गरेर धनीपूर्जा दिनुपर्छ। निर्वाचनपछि गाउँगाउँमा सिंहदरबार पुगेको छ। स्थानीय तहले सबै स्थानमा भएका गुठीको लगत संकलन गर्नुपर्छ। सार्वजनिक सम्पत्ति र स्थान भए संरक्षण गर्नुपर्छ। जग्गाजमिन नागरिकले भोगचलन गरेको भए उनीहरूका लागि उचित व्यवस्थापन गर्नुपर्छ। यस्ता समस्या समाधान गर्न समय अनुकूल उचित ऐन, नियम र कानुन आवश्यक पर्छ। कानुन बनाउँदा सरकार चनाखो पनि बन्न आवश्यक छ, ता कि सोही कानुनमा टेकेर यस्ता सम्पत्तिको पनि दुरुपयोग नहोस्। दुई गाउँ अझै श्री ५ कै नाममा"
सभामुख र निर्वाचन आयोगविरुद्ध अदालत गयो एमाले,"काठमाडौं : नेकपा एकीकृत समाजवादीलाई दलको मान्यता दिने निर्वाचन आयोगको निर्णयविरुद्ध एमालेले सर्वोच्चमा रिट दर्ता गरेको छ । निर्वाचन आयोग, सभामुख अग्निप्रसाद सापकोटा र नेकपा (एकीकृत समाजवादी)लगायतलाई विपक्षी बनाई रिट निवेदन दायर गरिएको हो । पार्टीले कारबाही सिफारिस गरेका १४ सांसदलाई पदमुक्त नगरेको भन्दै सभामुख सापकोटा र तिनै सांसदसहितको सनाखतबाट एमाले विभाजन गरेको भन्दैे निर्वाचन आयोगलाई विपक्षी बनाइएको छ । एमाले अध्यक्ष केपी ओलीले वारेसमार्फत बुधबार रिट दायर गरेका हुन्। निष्कासन गरिसकेका व्यक्तिले छुट्टै दल दर्ता गर्न नसक्ने रिटमा दाबी गरिएको छ । सांसदलाई कारबाही गर्दै पदमुक्त गर्न भदौ १ गते संसद् सचिवालयमा पत्र पठाए पनि सभामुखले रोकेर राखेको र पछि कारबाही नहुने भनी गरिएको निर्णय कानुनविपरीत भएको रिटमा उल्लेख छ । कारबाही गरिएका सांसद र नेता झलनाथ खनालको दस्तखत बिना भदौ ४ गते छुट्टै दल दर्ताको निवेदन दिइएको रिटमा उल्लेख छ । सुरु निवेदनमा दस्तखत नै नभएका खनाललाई पछि नयाँ दल दर्ताका लागि आयोगले सनाखत गराउन नमिल्ने रिटमा दाबी गरिएको छ । रिटको पेसी शुक्रबारका लागि तोकिएको छ ।"
खोलाले कार बगाउँदा चार जनाको मृत्यु,"दाङ : दाङमा खोलाले बगाउँदा चार जनाको मृत्यु भएको छ। घोराही लमही सडकखण्ड अन्तर्गत पर्ने सिस्ने खोलाले बगाउँदा घोराही१३ निवासी ४० वर्षीया रितामाया पुन, ३२ वर्षिया शुसीला श्रेष्ठ, घोराही१४ निवासी ३१ वर्षीया राधा कुवँर, ४२ वर्षीया यमुना केसीको मृत्यु भएको जिल्ला प्रहरी कार्यालय दाङका प्रहरी प्रवक्ता डीएसपी मुकुन्दप्रसाद रिजालले जानकारी दिए। गएराती १० बजेतिर प्रदेश ३०१०२४ च ४४४० को कारलाई खोलाले बगाएको हो। कारमा पाँच जना सवार रहेको र चालक घोराही१५ निवासी नरबहादुर पुनलाई सकुशल उद्धार गरिएको प्रहरीले जनाएको छ। खुट्टा भाँच्चिएको अवस्थामा चालक पुनलाई उद्धार गरिएको हो। मृतक चारै जनाको शवलाई पोस्टमार्टमका लागि राप्ती स्वास्थ्य विज्ञान प्रतिष्ठानमा राखिएको छ।"
सबैका लागि पुस्तकालय,"पहिलाको तुलनामा अहिले पुस्तकालयको विकास र विस्तार व्यापक रूपमा भएको छ। सरकारी स्तरबाट पुस्तकालय बन्न नसकेका ठाउँमा जनस्तरबाट नै पुस्तकालयको स्थापना भएको पनि पाइन्छ। पुस्तक घरघरमा पुर्याउन समाजसेवी पनि सक्रिय छन्। यति हुँदाहुँदै धेरै मानिसले पुस्तकको आकारसमेत देख्न पाएका छैनन्। पुस्तकालय दिवसको मुख्य लक्ष्य पनि हरेक व्यक्तिको हातमा पुस्तक पुर्याउने र त्यसको महत्व बुझाउनु नै हो। साँच्चि नै किताब बिनाको जीवनले ढुंगे युगको स्मरण गराउँछ। पुस्तकालय स्थापनाको २०० वर्षे इतिहास पुस्तकालय क्षेत्रमा भएका गतिविधिहरू एवं पुस्तकालयको आवश्यकताबारे जानकारी गराउने उद्देश्यका साथ नेपालमा २०६५ भाद्र १५ गतेदेखि पुस्तकालय दिवस मनाउन सुरु गरिएको हो। संस्थागत रूपमा पुस्तकालय स्थापना भएको २०० वर्षभन्दा लामो इतिहास छ। त्रिभुवन विश्वविद्यालयको पुस्तकालय तथा सूचना विज्ञान विभागमा अध्ययनरत विद्यार्थीको संगठन पहल र अन्तर्राष्ट्रिय संस्थाहरूको सक्रिय सहभागितामा स्वतन्त्र रूपमा पुस्तकालय दिवस मनाउने प्रचलन २०६५ सालबाट भएको पाइन्छ। नेपालमा पुस्तकालयको इतिहास धेरै लामो नभएता पनि पछिल्लो समयमा यसको महत्व बढ्दै गएको छ। पुस्तकालयले देश निर्माण मानिसको चेतनास्तर वृद्धि र विकासमा योगदान दिएको छ। नेपालमा पुस्तकालयको निर्माण अगाडि बढाउने प्रथम व्यक्ति भने जोन उड हुन्। पुस्तकालय ज्ञानको भण्डार हो। पुस्तकालय शब्द संस्कृत भाषाका पुस्तक र आलय शब्दबाट पुस्तकालय बनेको हो। पुस्तक भनेको पढ्ने, पढाउने पाठ गर्ने, गराउने, कल्पना, विधाचिन्तन, राजनीतिका कुराहरू, जीवनी, अनुसन्धान आदि छापिएको संग्रह भन्ने बुझिन्छ। त्यस्तै आलय भनेको घर वासस्थान, ग्रह, महल, कोठा हो। यसरी हेर्दा ज्ञानविज्ञानका पाठ्यपुस्तकहरू राखिएको घर वा कोठा नै पुस्तकालय हो। नेपालमा औपचारिक रूपमा १८६९ भाद्र १५ गते पुस्तकालय सेवा प्रारम्भ भएको दिनलाई नै ऐतिहासिक उपलब्धिको दिनको रूपमा स्मरण गरिन्छ। पुस्तकालयको इतिहास र महत्व मानिस जंगली अवस्थाबाट विकास हुने क्रममा लेख्ने र भुइँमा कोर्ने कला सिक्दै आयो। सर्वप्रथम ३१०० इसापूर्वमा सुमेरियरहरूले नरम माटो, काठ अथवा फलामको चुच्चो आदि चिजद्वारा आफ्नो इतिहास धर्म र चौपाया जन्तुका चित्र कोरी सुकाएर सुरक्षित राख्न सुरु गरे। इशापूर्व ६२६ अगाडि एसिरियाका राजा अस्युर बनिपालले निनेभमा पुस्तकालय स्थापना गरी विश्वलाई पहिलो पुस्तकालय प्रदान गरेको पाइन्छ। १८औं शताब्दीको सुरुदेखि विश्वभर अध्ययन अध्यापनको नयाँ लहर फैलियो। विश्वका विभिन्न भागमा अनेक नयाँनयाँ विश्वविद्यालय कलेज अनुसन्धान केन्द्रहरू स्थापना हुन थाले। नेपालमा पृथ्वीनारायण शाहको उपत्यका विजयपश्चात् गोरखा दरबार, नुवाकोट दरवार, ललितपुर, भक्तपुर विभिन्न मठमन्दिर आदिबाट हस्तलिखित सामग्री संकलन गरिए। हनुमान ढोकाको पूजा कोठामा उक्त सामग्रीहरूलाई राजा गीर्वाणयुद्धले चिनाइ तहविल नामाकरण गरी पुस्तकालयको रूप दिएका थिए। नेपालमा प्राचीन समयका गुम्बा, मठ मन्दिर, दरबारहरूमा तथा त्रिवि केन्द्रीय पुस्तकालयमा पुराना हस्तलिखित ग्रन्थहरू राष्ट्रिय अभिलेख देख्न सकिन्छ। मध्यकालमा पुस्तकालय शब्दलाई ग्रन्थकुटी भनेर नामाकरण गरेको पाइन्छ। यसपछि मध्यकालीन राजाहरूले अध्ययन र लेखनमा संलग्न हुन थाले र ग्रन्थहरू पनि संकलन गरेर राख्न थाले। नेपालको पुस्तकालय स्थापनाको मिति यति नै हो भन्ने यकिन छैन। तापनि ताम्रपत्र, ताडपत्र, भोजपत्र, हस्तलिखित ग्रन्थ शिलालेख आदिको लेखन गरी संकलन गरेर राखिएको स्थानलाई नै पुस्तकालयको प्रारूप मान्न सकिन्छ। यस्ता सामग्री राजदरबार, गुरुपुरोहितको निवास, मठमन्दिर, गुम्बाविहार लगायतमा संग्रहित गरिने भएकाले तिनलाई नै लिच्छवि, मध्यकालीन पुस्तकालयको रूपमा लिन सकिन्छ। पृथ्वीनारायण शाहले बनाए पुस्तकालय गोरखाका राजा पृथ्वीनारायण शाहले नेपालका बाइसे चौबिसे राज्य विजय गरिसकेपछि त्यहाँ भएका सम्पूर्ण पुस्तक जम्मा गरी ईसं १७७० मा हनुमान ढोका दरबारमा एउटा ठूलो पुस्तकालय बनाए। यसरी नेपालभरि छरिएर रहेका अभिलेखलाई एउटै ठाउँमा संकलन गर्ने कार्यको थालनी नेपालमा पृथ्वीनारायण शाहले गरेका थिए। नेपालमा जब प्रजातन्त्र आयो तब जनतामा पढ्ने, लेख्ने, बोल्न सक्ने क्षमताको विकास भयो। त्यसपछि पुस्तकालयहरू खुल्दै गए, राष्ट्रिय पुस्तकालय विश्वविद्यालयका पुस्तकालय, सार्वजनिक पुस्तकालय निजी पुस्तकालय खुल्दै जाँदा त्यसलाई पनि व्यवस्थापन गर्दै जानुपर्ने भयो। २००७ सालदेखि आजसम्म नेपालमा सयौं पुस्तकालय खुलिसकेका पनि छन्। राणा शासनको बेला उपत्यका र उपत्यका बाहिर समेत खोलिएका केही पुस्तकालयमा पशुपति पुस्तकालय तौलिहवा, आदर्श पुस्तकालय विराटनगर, धवल पुस्तकालय पाल्पा, शारदा पुस्तकालय पाटन, प्रदीप्त पुस्तकालय काठमाडौं, महावीर पुस्तकालय बुटवल र सार्वजनिक विद्या भवन पुस्तकालय धरानमा स्थापना भएको थियो। सार्वजनिक पुस्तकालय खोल्नुको मुख्य उद्देश्य समुदाय, विभिन्न जातजाति वर्ग, क्षेत्रको शैक्षिक स्थिति माथि उठाउनु नै हो। पढ्ने संस्कृतिको विकास गर्न साक्षरतामा वृद्धि ल्याउने कुलतमा फसेकालाई कुलतको लतबाट हटाउनेजस्ता विभिन्न कार्यमा अभिप्रेरित गर्न सार्वजनिक पुस्तकालय खोलिने गरिन्छ। विभिन्न भाषाका प्रकाशित सामग्रीहरूलाई एकीकृत गरी पठन सामग्री र सुविधा उपलब्ध गराई सबैलाई शिक्षा प्रदान गर्ने हेतुले पुस्तकालय खोलेको पाइन्छ। सूचनाहरू ठीक समयमा उपलब्ध गराएर समाजका सांस्कृतिक र पुरातत्वको महत्वका ज्ञान सामग्रीलाई संकलन गरेर भावी पुस्तालाई जोगाइराख्नु नै पुस्तकालयको मुख्य उद्देश्य हो। विश्वमा हजारौं नामले पुस्तकालयहरू स्थापना भएको पाइन्छ र स्थापना हुने क्रममा पनि छन्। ज्ञान विज्ञानका सामग्री सुव्यवस्थित रूपमा उपलब्ध गराई शिक्षा प्रदान गर्नका लागि विभिन्न किसिमका पुस्तकालयहरू स्थापना भएका छन्। यसमध्ये राष्ट्रिय पुस्तकालय, शैक्षिक पुस्तकालय, सार्वजनिक र सामुदायिक पुस्तकालय, विश्वविद्यालयका पुस्तकालय, कलेजका पुस्तकालय स्कुल पुस्तकालय र विशिष्ट पुस्तकालय प्रमुख पर्दछन्। इन्टरनेटपछि कम्प्युटरमा सूचीकरण विश्वविद्यालय, कलेज, स्कुल तथा अनुसन्धान केन्द्रजस्ता विभिन्न क्रियाकलापमा सहयोग गर्न आफ्नो भवन र कम्पाउन्डमा आफ्नै लगानीमा स्थापना भएको पुस्तकालय शैक्षिक पुस्तकालय हो। तथ्यांकअनुसार काठमाडौंमा सार्वजनिक तथा सामुदायिक गरी ६३ पुस्तकालय रहेको पाइन्छ। तीमध्ये धेरै स्रोतसाधनको अभावले खुम्चिएता पनि चालु अवस्थामै छन्। पाठकवर्ग फाट्टफुट्ट भए पनि त्यहाँ किताब पढ्न आउँछन्। राज्य र समुदायको ध्यान पुग्ने हो भने ती पुस्तकालयहरूको रूप फेरिन सक्छ। काठमाडौंका ६३ पुस्तकालयमध्ये पूर्वाधार पाठ्य सामग्री र गतिविधिका दृष्टिले कीर्तिपुरस्थित त्रिभुवन विश्वविद्यालय केन्द्रीय पुस्तकालय सबैभन्दा प्रमुख मानिएको छ। जसमा पत्रपत्रिका, शोधपत्र संकलन, विद्यार्थीका लागि पाठ्यपुस्तक तथा थुप्रै अध्ययन सामग्रीका साथै लाखौं संग्रह छन्। सन् १९९० को दशकबाट काठमाडौं विश्वविद्यालयको पुस्तकालयले सन् २००५ बाट इन्टरनेट सेवा सुरु गर्यो। त्यसपछि कम्प्युटरमा सूचीकरणको थालनी गरेपछि नै नेपालका पुस्तकालयहरू अटोमेसन प्रविधिमा अगाडि बढेको देखिन्छ। यसैगरी विभिन्न पेशागत संस्थाले समेत यो दिवस मनाउन सुरु गरेका छन्। जसमा नेपाल पुस्तक तथा स्टेसनरी व्यवसायी महासंघले पुस्तकालय दिवसको अवसरमा विभिन्न किसिमका कार्यक्रम सञ्चालन गर्दै आएको छ। यसमा पुस्तकालयको निर्माणदेखि पुस्तक वितरण गरेर पुस्तकालयको विस्तार गर्ने कार्ययोजनालाई अगाडि बढाउँदै आएको छ। अब केही समयभित्रै महासंघको जिल्ला शाखा रूपन्देहीले वुटवल उपमहानगरपालिकासँगको समन्वयमा ईपुस्तकालय तथा पुस्तकालयका लागि भवन निर्माण कार्य अन्तिम चरणमा पुर्याएको छ। पुस्तक संकलन गरी अब छिट्टै पुस्तकालयको स्थापनाका साथै विभिन्न किसिमका पुस्तक छनोट र व्यवस्थापन गर्ने कार्य सकिएको छ। सबैका लागि पुस्तकालय विश्वका विभिन्न देशमा पुस्तकालय स्थापना भएका दिनलाई सन्दर्भ पारेर पुस्तकालय दिवस मान्ने प्रचलन पाइन्छ। भारतमा एस आर रंगनाथनलाई पुस्तकालय विज्ञानका पिता भनिन्छ। त्यसैले उनकै जन्मदिन अगष्ट १२ लाई पुस्तकालय दिवसको रूपमा मनाइन्छ। महासंघ काठमाडौंले विभिन्न क्षेत्रमा उपस्थित भई पुस्तकसँग सम्बन्धित अन्तक्र्रिया, स्रष्टा सम्मान तथा पुस्तकहरू वितरण गरी यस दिवसको महत्वलाई अझ बढी उचाइमा पुर्याउने कार्य गर्दै आएको छ। यसको महत्व बढाउन सरकारी क्षेत्रबाट पनि विभिन्न कार्यक्रम आउनुपर्ने देखिन्छ। हाल सरकारी क्षेत्रबाट भएका कार्यहरू प्रभावकारी नभएकाले थप कार्यक्रम ल्याई यसलाई देशभर पुर्याउनुपर्ने देखिन्छ। सबैका लागि पुस्तकालय भन्ने नाराबाट सुरु भएको पुस्तकालय दिवसले नेपालमा १३औं वसन्त पार गरेको छ। समाज रूपान्तरणका लागि पुस्तकालयको नारासहित १४औं पुस्तकालय दिवस विविध कार्यक्रम गरेर मनाउँदै छ। पुस्तकालय यस्तो ठाउँ हो जसमा पुरातात्िवक महत्वका दस्तावेजहरूको संरक्षण गर्ने स्थल पनि हो। पुस्तकालयका लागि खरिद गरिने पुस्तक विद्यार्थीका लागि उपयोगी गुणस्तरीय र समयसापेक्ष खरिद गरियोस्। त्यस्ता पुस्तकहरू विद्यालयका पुस्तक विद्यार्थीका लागि ज्ञानको केन्द्र बनून्।"
असंवैधानिक संवैधानिक इजलास,"न्यायाधीश र प्रधानन्यायाधीशले पदीय मर्यादाअनुकूल काम गर्नुपर्ने संवैधानिक व्यवस्था भएकाले सोहीबमोजिम काम गर्नुपर्छ। अहिले संवैधानिक निकायको गठन, संवैधानिक इजलास र संवैधानिक इजलासमा हुने सुनुवाईका सम्बन्धमा यत्रतत्र चर्चा चुलिएको छ। प्रधानमन्त्री केपी शर्मा ओलीले प्रतिनिधिसभा नभएको समयमा अध्यादेशमार्फत संवैधानिक परिषद्सम्बन्धी ऐन अध्यादेशमार्फत संशोधन गरेर संवैधानिक नियुक्ति गरेका थिए। संवैधानिक परिषद्को बैठक बस्न कोरम नपुगेपछि सरकारले अध्यक्षसहित बहुमत सदस्य उपस्थित भए बैठक बस्न सक्ने गरी अध्यादेश ल्याएको थियो। त्यसपछिको बैठकमा प्रधानमन्त्री, राष्ट्रियसभाका अध्यक्ष र प्रधानन्यायाधीश सहभागी भएका थिए। सभामुख अग्निप्रसाद सापकोटा र प्रमुख विपक्षी दलका नेता शेरबहादुर देउवाले बहिस्कार गरेका थिए। ऐन नै संशोधन गरेर पदाधिकारी नियुक्ति गरेपछि सभामुख सापकोटाले संवैधानिक परिषद्को नियुक्तिविरुद्ध अघिल्लो माघमा सर्वोच्च अदालतमा रिट निवेदन दायर गरेका थिए। उक्त रिटमा प्रधानन्यायाधीश चोलेन्द्र शमशेर जवरासमेत विपक्षी बनाइएका थिए। उनका साथै अधिवक्ताहरूले समेत संवैधानिक नियुक्तिको विषयमा रिट दायर गरेका थिए। त्यसको सुनुवाई संवैधानिक इजलासबाट हुने निर्णय पनि भयो। तर, एक त प्रधानन्याधीशलाई नै विपक्षी बनाइएको मुद्दा, त्यसमा पनि उनी नै बसेर नियुक्ति गरेका संवैधानिक निकायमा पदाधिकारीका सम्बन्धमा उनी आफैं संवैधानिक इजलासको अध्यक्ष हुन नमिल्ने भन्दै अधिवक्ताहरूले प्रश्न उठाए। आफू इजलासमा बस्ने विषयमा विवाद सिर्जना भएपछि प्रधानन्यायाधीश विदामा बस्ने निर्णय गरे। अहिले न्यायाधीशलाई कायम मुकायम प्रधानन्यायाधीश नियुक्त गरेर उसको अध्यक्षतामा संवैधानिक इजलास गठन र सुनुवाई गर्ने भनिएको छ। जुन कार्य संविधानको मर्म र भावना विपरीतको हो। हाम्रो संविधान र संवैधानिक व्यवस्थाअनुसार प्रधानन्यायाधीश नै संवैधानिक इजलासको अध्यक्ष हुनुपर्ने व्यवस्था छ। तर, न्यायाधीशलाई कायम मुकायम प्रधानन्यायाधीश बनाएर इजलास बनाउनु कुनै पनि हिसाबले संविधानसम्मत देखिँदैन। संविधानको धारा १२९ को उपधारा २ मा प्रधानन्यायाधीशको नियुक्ति संवैधानिक परिषद्को सिफारिसमा हुने र सर्वोच्च अदालतको न्यायाधीशको नियुक्ति न्याय परिषद्को सिफारिसमा राष्ट्रपतिबाट हुनेछ भन्ने व्यवस्था छ। सर्वोच्च अदालतको न्यायाधीश बन्ने र प्रधानन्यायाधीश बन्ने प्रक्रिया संवैधानिक रुपमा नै फरक छ। प्रधानन्याधिसको नियुक्ति संवैधानिक परिषद्को सिफारिसमा राष्ट्रपतिबाट हुने भयो भने न्यायाधीशको नियुक्ति न्याय परिषद्को सिफारिसमा राष्ट्रपतिबाट हुने भयो। अब यस्तो अवस्थामा न्यायाधीशले कसरी प्रधानन्याधीशको भूमिका निर्वाह गर्न सक्छ ? त्यस्तै संविधानको धारा १२९ को उपधारा ३ मा सर्वोच्च अदालतको न्यायाधीश पदमा कम्तिमा ३ वर्ष काम गरेको व्यक्ति प्रधानन्यायाधीश पदमा योग्य हुने भन्ने व्यवस्था गरेको छ। यो व्यवस्था हेर्दा प्रधानन्यायाधीश र न्यायाधीशको नियुक्तिको योग्यतामा पनि फरक देखियो। त्यस्तै सोही धाराको उपधारा ४ मा प्रधानन्यायाधीशको पदावधी ६ वर्षको हुनेछ भन्ने व्यवस्था छ। तर, न्यायाधीशको पदावधिसमेत तोकिएको छैन। यसको अर्थ प्रधानन्यायाधीश र न्यायाधीशको कार्यकालमा पनि फरक देखियो, नियुक्ति प्रक्रियामा पनि फरक देखियो। योग्यतामा पनि फरक देखियो। अब यस्तो अवस्थामा न्यायाधीशले कायममुकायम भएर कसरी प्रधानन्यायाधीशको स्थान ओगट्न सक्छ ? संविधानको धारा १३३ को उपधारा ४ बमोजिम संवैधानिक इजलास सञ्चालन कार्यविधि तय गर्न सकिने व्यवस्था छ। तर, संवैधानिक इजलास सञ्चालन नियमावली २०७२ को नियम २ परिभाषा खण्डको (ग) र (घ)को परिभाषा संवैधानिक व्यवस्था अनुकूल छैन। संविधानको धारा १२९ बमोजिमको प्रधानन्यायाधीशले गर्न सक्ने काम कारबाही कायम मुकायम प्रधानन्यायाधीशले गर्न सक्दैन। कायम मुकायम प्रधानन्यायाधीश कस्तो अवस्थामा तोकिन्छ र के कति कुरा मात्र गर्न सक्छ त्यो विषयलाई पनि हेर्नुपर्छ। त्यसैले संवैधानिक इजलास सञ्चालन नियमावलीको परिभाषा खण्डको ग र घ को व्यवस्था संविधान प्रतिकूल छ। अर्को कुरा संविधानको धारा १३७ मा संवैधानिक इजलासको गठन प्रक्रियाको विषयमा स्पष्टसँग व्यवस्था गरिएको छ। उपधारा १ मा सर्वोच्च अदालतमा एक संवैधानिक इजलास रहनेछ। त्यस्तो इजलासमा प्रधानन्यायाधीश र न्यायपरिषद्को सिफारिसमा प्रधानन्यायाधीशले तोकेका अन्य चार जना न्यायाधीश रहनेछन्। प्रधानन्यायाधीश विकल्परहित संवैधानिक इजलासको संयोजक र न्याय परिषद्को सिफारिसमा छानिएका बहालवाला न्यायाधीशमध्ये प्रधानन्यायाधीशले तोकेका ४ न्यायाधीशसमेत ५ जनाको इजलास गठन गर्ने भनेर स्पष्टसँग लेख्दालेख्दै प्रधानन्यायाधीशलाई इजलासबाट कसरी हटाउन सकिन्छ ? संवैधानिक इजलास नै नचाहिने विषयलाई संवैधानिक इजलासमा पठाउनु सरासर असंवैधानिक कदम हो। संविधानको मर्म र भावनाविपरीत प्रधानन्यायाधीशलाई त्यसको अध्यक्षता गर्न नदिनु पनि त्यही कदम हो। संविधानको धारा १२९ को उपधारा २ बमोजिम नियुक्त प्रधानन्यायाधीशले मात्रै संवैधानिक इजलासको अध्यक्षता गर्न सक्ने कानुनी व्यवस्था छ। यसरी बुझ्दै जाँदा संवैधानिक इजलास कायम मुकायम प्रधानन्यायाधीशको संयोजकत्वमा संवैधानिक इजलास गठन हुन सक्ने अवस्था रहँदैन। यो संविधानको मर्म र भावनाअनुरूप रहन सक्दैन। यदि कायममुकायम प्रधानन्यायाधीशले संवैधानिक इजलासको अध्यक्षता गर्ने हो भने उसले पदीय मर्यादाको पाला नगरेको भन्ने ठहर्न जान्छ। भइराखेको प्रधानन्यायाधीशले पनि आफू पछाडि हटेर अरूलाई संवैधानिक इजलासको अध्यक्ष हुन दिँदा उसले पनि पदीय मर्यादा कायम राख्न नसकेको ठहर्छ। यस्तो अवस्थामा संविधानको धारा १०१ को उपधारा २ मा रहेको व्यवस्था बमोजिम पदीय जिम्मेवारी वहन नगर्ने प्रधानन्यायाधीश वा न्यायाधीशलाई संसद्ले महाअभियोग नलगाउला भन्न सकिँदैन। त्यसतर्फ पनि समयमै विचार पुयाउनुपर्ने देखिन्छ। किनकि न्यायाधीश संविधानको धारा १२९ को उपधारा २ बमोजिमको प्रधानन्यायाधीश कदापि बन्न सक्दैन। त्यसैले न्यायाधीशले पदीय मर्यादा अनुकूल र प्रधानन्यायाधीशले प्रधानन्याधीशकै पदीय मर्यादा अनुकूल काम गर्नुपर्ने संवैधानिक व्यवस्था भएकाले सोहीबमोजिम काम गर्नुपर्ने देखिन्छ। संविधानको धारा १३३ को उपधारा १ मा नेपाली नागरिकको मौलिक हक, संविधानसँग बाझिएको कानुन, संघ र प्रदेशले बनाएको कानुन एकआपसमा बाझिएमा रिट निवेदन दिन सक्ने व्यवस्था छ। तर, त्यसरी दायर गरिएको रिट संवैधानिक इजलासबाट मात्रै सुनुवाई हुनुपर्छ भन्ने कदापि होइन। संवैधानिक प्रक्रियाका विषयहरू संवैधानिक इजलासबाट सुनुवाई हुनुपर्छ तर कानुनी प्रक्रियाका कुराहरू बृहत्तर पूर्ण इजलास वा पूर्ण इजलासबाट सुनुवाइ गर्न सकिन्छ। संसद्लाई छलेर अध्यादेश ल्याई त्यसमार्फत नियुक्त पदाधिकारीका सम्बन्धमा सुनुवाई गर्दा, अध्यादेश ल्याउने संवैधानिक विषय पनि व्याख्याको विषय बनेन। संवैधानिक पदमा नियुक्त हुने व्यक्ति पनि संवैधानिक ब्याख्याको विषय बनेनन्। अध्यादेश ल्याएर संवैधानिक नियुक्तिको प्रक्रिया अगाडि बढ्न सक्थ्यो कि सक्दैनथ्यो भन्ने प्रश्न मात्र संवैधानिक विषय बन्यो। तर, नियुक्तिका विषयमा सुनुवाई हुने कुरालाई संवैधानिक इजलासको आवश्यकता हुँदैन। अध्यादेश त्यतिबेला नै ल्याइयो, उतिवेला नै परिषद् बसेर पदाधिकारीको सिफारिस गरियो। परिषद्मा प्रधानमन्त्री सहितका ६ सदस्यको व्यवस्था छ। अध्यादेशमार्फत उपस्थित बहुमतले संवैधानिक परिषद्का पदाधिकारीको सिफारिस गर्न सक्ने व्यवस्था गरियो। यसमा अध्यादेशमा ल्याइएको व्यवस्था वहसको विषय भयो तर यसका पदाधिकारी बहसको विषय बनेनन्। त्यसैले संवैधानिक इजलास नै नचाहिने विषयलाई संवैधानिक इजलासमा पठाउनु सरासर असंवैधानिक कदम हो। संविधानको मर्म र भावनाविपरीत प्रधानन्यायाधीशलाई त्यसको अध्यक्षता गर्न नदिनु पनि त्यही कदम हो। त्यस्तो कार्य गर्नु गराउनु हुँदैन। यसले व्यवस्थालाई अव्यवस्थित बनाउने काम त गर्छ नै, त्यसका साथै संविधान र व्यवस्थालाई नै असफल बनाउने, न्यायालय निरन्तर विवादमा फस्दै जाने कुरालाई समेत मलजल गर्ने काम गर्छ।"
एमालेमा संकट शृंखला,"अधिकांश कार्यकर्ता भने निस्वार्थ रूपमा पार्टीका काममा सदा लडिरहेका छन्, भिडिरहेका छन् र मरिरहेका छन् नेकपा एमाले पार्टीमा शृंखलावद्ध संकट सिर्जना गरिएको थियो, छ र भोलि पनि जारी रहने देखिन्छ। किनभने जननेता मदन भण्डारी र जबजका प्रकाशमा जनताको स्वैच्छिक अभिमतद्वारा अल्पमत, बहुमत र अझ दुईतिहाई ल्याएर सरकार सञ्चालन गर्ने कुरा देशीविदेशी प्रतिक्रियावादीलाई टनटनी टाउको दुखाइको विषय बनेको छ। नेपाललाई चरम शोषण दोहन गर्न बानी परेकाहरू र तिनका पक्षधरहरू यो देश विकसित भएको देख्न चाहँदैनन्। त्यसमाथि स्वस्थ्य लोकतान्त्रिक अभ्यासबाट नेपालमा कम्युनिस्टहरूको उदय र वर्चस्व स्थापित हुने कुरा प्रतिक्रियावादीलाई पच्ने विषय नै होइन। त्यसैले यस पार्टीलाई गुप्त षडयन्त्र जारी राखी छिन्नभिन्न पार्न खोजेका अनेक उदाहरणले पुष्टि गर्छ। वामदेव र अशोक राई प्रकरणबाट पार्टी विभाजनका दुष्प्रयत्न ज्वलन्त उदाहरण ह्ुन्। यसका लागि भारी भरकम लोभलालचमा पार्टी फुटाउन बाह्य शक्ति हर्दम लागि रहनेछ। यसैको अन्तिमभन्दा अघिको पार्टी चोइट्याउने दुष्प्रयत्नबारे सचेत जनता जानकार छन्। जननिर्वाचित र जनप्रिय एमाले पार्टी र यसको सरकारलाई सजिलै अस्तव्यस्त पार्न सकिन्न भन्ने बुझेको प्रतिक्रियावादी शक्ति पार्टीभित्रै विभिषणहरू खोजेर तिनमार्फत् पार्टी खण्डित गर्ने दुष्प्रयत्न गरिरहेको देखिन्छ। तर एमालेजस्तो जबजको सैद्धान्तिक वैचारिक पार्टीलाई तह लगाउन प्रतिक्रियावादीको कुनै दबाब, दमन र बल पनि कामयाव हुन सक्ने देखिँदैन। कम्तिमा आजका दिनसम्म मदन भण्डारी फाउन्डेसनले वैचारिक काम व्यवस्थित गरेको छ। यसलाई घनीभूत रूपमा परिचालन गर्नु अपरिहार्य देखिन्छ। विचार सिद्धान्तनिष्ट पार्टी, नेता र कार्यकर्ताहरू सतीसालझैं सय वर्ष लडा, पडा र खडा हुन्छन् र भएका छन् । आस्था, विचार र सिद्धान्त त्यस्तो बल हो, जो जुनसुकै आस, त्रास र बतासले गल्दैन, ढल्दैन र बरालिँदैन। तर हतियारलाई समाज परिवर्तनको एउटै मात्र शक्ति र साधन ठान्ने उग्रवाम पन्थको धङ्धङीमा रमाइरहेकाहरू जो कोही किन नहुन् ती सबै अत्यन्त दुब्लो यथास्थितिको अवस्थाभन्दा माथि उठ्ने छैनन्। अझ तिनको ओरालो र भिरालोतिर यात्रा अझ बढ्ने लाग्ने लक्षण देखा परेको छ, जुन स्वाभाविक छ। अति सामान्य वर्ग पक्षधरविरुद्ध चारतारे झन्डा बोकेर कम्युनिस्ट आन्दोलन जोगाउँछु भन्ने चित्रबहादु्र लगायतका भद्दा चलचित्र हेरेर जनता वाक्क भएका छन्। ती कम्युनिस्ट आन्दोलनका हद दर्जाका भद्दा मजाक हुन्। कान्छीलाई मन्त्री बनाउन सिंगो पार्टीलाई खालमा च्याँखे थापेको देखियो। कम्युनिस्ट नेताहरूले आदरणीय नेता नारायणमान बिजुक्छेबाट अहिले एमाले पार्टीविरुद्ध कम्युनिस्ट नामका र गुमनाम अनि बदनाम शक्तिहरूको फेहरिस्त सुन्दा हुन्छ। उनीहरूबाट अलिकति भए पनि सिके हुन्छ। कम्युनिस्टका आवरणमा सबल कम्युनिस्ट आन्दोलनलाई नै क्षतविक्षत पार्ने कलंकहरूको के कुरा गर्नु ? अझ नितान्त व्यक्तिगत पदीय लोभमा आजीवन लिसोझैं टाँसिन नपाउँदा पार्टीलाई खरानी पार्ने नेपाल र तिनका आसेपासे नेतालाई कुन विशेषण दिने ? चरम अवसरवादी र उग्रवाद पन्थलाई पराजित गर्न र तिनलाई कम्युनिस्ट आदर्शबाट च्युत पार्न एउटै गोली वा चक्की र एकमुठो कलिलो घाँस भए पुग्छ। विचारविहीन, जनाधारविहीन, तलबाट वा भुइँतहबाट नउठेको र माथिबाट तलतल जबर्जस्ती थोपरेको र लादेको आन्दोलन अनि अभियान सामान्य धक्काबाट ध्वस्त हुन्छ, जग दह्रो नभएको घरजस्तै। माओवादी जनयुद्ध कालमा नेपालको ८० प्रतिशत भूभाग कब्जा गरेको भन्ने पार्टीको अस्तित्व उक्त भूभागमा के कति होला ? माले र एमालेले उहिले सञ्चालन गरेको देशव्यापी पार्टीगत राजनीतिक वैचारिक अभियानका कारण स्वेच्छिक रूपमा भुइँबाट स्वतःस्फूर्त रूपमा जुटेको, उठेको र जगाएको अवस्था हो, कम्युनिस्ट आन्दोलन। जुन अहिले पनि देशव्यापी रूपमा र जीवित छ, हरघरमा कम्तिमा एउटा न एउटा बुझ्झकी एमाले देशैभरि छ। मदन भण्डारीको षडयन्त्रपूर्वक हत्या गरेपछि पार्टीमा विषवृक्ष रोपेर, हुर्काएर झाँगिएपछि त्यसका मातहत के कस्तो बिउ र विरुवा रोपिए अनि हुर्किए भन्ने कुरा जगजाहेरै छ। तैपनि केही बिग्रेको छैन, बुद्धि पुर्याए यो पार्टी सबल बन्न सक्ने आधार पर्याप्त छन्। धमिराले धुलिएपछि कुनै वस्तु र प्राणी आफैं गल्छ र ढल्छ। त्यसैले एमालेले विगतदेखि विरासद स्वरूप प्राप्त तमाम विकृति हटाउनु पर्छ। अहिलेसम्म एमालेको पार्टी आधार केही कमजोर भए पनि लथालिंग र भताभुंग चाहिँ भएको छैन। यसलाई जबजअनुसार सैद्धान्तिक र वैचारिक धार लगाएर ठीक ठाउँमा ल्याउन र अझ सबल बनाउन सकिने आधार पर्याप्त छन्। तर चीनमा झैं धन पद लोलुपहरू पार्टीमा नआऊ आए फिर्ता जाऊ भन्न सक्नुपर्छ। यस्ता कुरामा सचेत तथा सिद्धान्तले कमजोर नेता र कार्यकर्ता नै पार्टीका आधारभूत सबल किल्ला हुन्। ओली नेतृत्वको पार्टी र सरकारका दुरगामी महत्वपूर्ण कामका कारण जनाधार बरु प्रभावी र सबल बनेको अवस्था छ। तर एमाले पार्टीभित्र नेपालका कालमा जस्तै नोकरशाही जनवाद अपनाइयो भने यो पार्टीलाई ध्वस्त बनाउन कोही चाहिँदैन। धमिराले धुलिएपछि कुनै वस्तु र प्राणी आफैं गल्छ र ढल्छ। त्यसैले एमालेले विगतदेखि विरासद स्वरूप प्राप्त तमाम विकृति हटाउनु पर्छ। पार्टीभित्र जनवाद पर्याप्त हुनुपर्छ। सबै आलोचना पार्टी र नेता विरोधी हुँदैनन्। अहिले पनि एमाले पार्टीमा पार्टीअध्यक्ष केपी ओलीलाई खुसी पारेर अरूहरू नेता, कार्यकर्तालाई हेप्ने, ठेल्ने र पेल्ने नेता यस पार्टीमा अत्यधिक देखिन्छन्। तिनमा नेतामैत्री, लेखकमैत्री, जनमैत्री, कार्यकर्तामैत्री र पठनमैत्री शून्यबराबर देखिन्छ। जबजको गहन अध्ययन र तद्नुसारको जीवनशैली, आचारविचार र कार्यशैली अधिकांश नेतामा अत्यन्त कमजोर पाइन्छ। यस लेखकले यस्ता खालका नेतासित एकान्तमा भाले भिडन्त पनि गरेको छ। आवश्यक परे पार्टी अध्यक्षका कमजोरी उल्लेख गर्न नहिक्चिाउने पंक्तिकार पार्टी नीति र सिद्धान्तलाई सर्वोपरि ठान्छ। यस्तो चिन्तनले पार्टीलाई मात्र होइन, देशलाई अग्रगमन उन्मुख बनाउँछ। अब भने नेता माथि शंका गर्नुपर्ने अवस्था टड्कारो बन्यो। हावा नचली पात हल्लिँदैन। कुनै पनि नेता कम्तिमा यही लेखकदेखि सतर्क भए हुन्छ। पूर्वमन्त्री प्रदीप ज्ञवालीले मात्र मन्त्री पदमा रहँदाका आर्थिक गतिविधि पारदर्शी रूपमा राखे। अर्का नेता शंकर पोखरेल लुम्बिनी प्रदेशको मुख्य मन्त्रीमा रहँदा एक अब्बल शासकीय क्षमताका देखिए। सोझा जनता र तिनका सोझा सन्तानलाई ठगेर खान दिन हुँदैन। कालो गए गोरो आउँछ। एउटाले पनि सही सत्य कुरा नबोल्दा देश धरापमा जान्छ। एमालेमा फेरि पनि सत्ता, शक्ति र स्वार्थलगायत अनेक कृत्रिम कारणले संकट आउने सम्भावना छ। अधिकांश कार्यकर्ता भने निस्वार्थ रूपमा पार्टीका काममा सदा लडिरहेका छन्, भिडिरहेका छन् र मरिरहेका छन्। सदासर्वदा केही न केही खाइरहन र पाइरहन लाग्ने चरम अवसरवादी नेता ठुलो भाग नपाउँदा पार्टीलाई परित्याग गर्दोरहेछ। पानी पकाएर बाक्लो हुँदैन र मान्छेलाई फकाएर आफ्नो हुँदैन। अहिले पनि १० बुँदे सम्झौतामा सहमत भएको राम्रो अवस्था देखिन्छ। युवा नेता बहुमूल्य उर्जामय जीवन एमाले पार्टीलाई वैचारिक सैद्धान्तिक केन्द्र निर्माण गर्न लगाउँछन् कि लगाउँदैनन् ? हेर्नुछ। नेताकै पनि शुद्धिबुद्धि ढिलो आउँदोरहेछ। २००८ सालमा पार्टी संस्थापक महामन्त्री पुष्पलाललाई षडयन्त्रपूर्वक अपदस्थ गरेर मनमोहन अधिकारी महामन्त्री बनेका थिए तर कमजोरी हटाएर अधिकारी महान् बने। नेतालाई चिन्न ढिला गरियो भने आफूसहित खाल्टोमा परिन्छ। ओलीलाई पनि आफ्नै पर्याप्त ज्ञान र सूचनाका आधारमा परख गर्न सफल भएको हो। माक्र्सवादीहरूले अतिप्रशंसा र अतिनिन्दाबाट बच्नुपर्छ भनेको बिर्संदा अहिलेको नियति भोग्नु पर्यो। तीनवटा सन्तान पाएर अमुृक महिला वा पुरुष पोइल र जोइल जान्छन् जान सक्छन्। एमालेमा अध्यक्षलगायत सबैलाई इमान्दार भइरहलान् भनेर एकोहारो विश्वास गर्न मिल्दैन। माओले भनेझैं आन्दोलनप्रति सदा इमान्दार र प्रतिबद्ध भए भने किस्ताकिस्तामा विश्वास गरिने छ। किनभने नेताका आजसम्मका चिन्तन र चरित्रगत हुलियाले निशंक भएर विश्वास गर्नै दिँदैन। एमाले पार्टीमा भावी नेतृत्वका योग्य नेताहरू नभएका होइनन्। ईश्वर पोखरेल, विष्णु पौडेल, सुवास नेम्बाङ, रामबहादुर थापा बादल, टोपबहादुर रायमाझी आदि छन् तर बुहआयामिक नेता प्रदीप ज्ञवाली, शंकर पोखरेल र मणि थापाले सबैलाई उछिन्ने सम्भावना प्रवल देखिन्छ। अयोग्यमध्ये योग्य होइन, योग्यमध्ये योग्यतम नेतृत्वको र सर्वमान्य वा अधिकतम मान्य नेताका लागि केही समय पर्खिनुपर्ने देखिन्छ। त्यसैले ओली नै पार्टीको भावी अध्यक्ष हुँदा यो पार्टी भुइँतहदेखि नै सबल हुने स्थिति स्पष्ट देखिन्छ। आगामी दिनमा पनि सके सत्तापक्ष नत्र प्रभावशाली प्रतिपक्ष बन्ने अवस्था कसैले रोक्न सक्दैन। कृत्रिम सबालहरू उठाएर एमालेलाई फेरि पनि सके फुटाउने नियतका साथ श्रृंखलाबद्ध संकट आइरहने देखिन्छ। किनकि नेपालको भूगोल त्यस्तै छ। उत्तरतिर विश्वको पहिलो शक्तिका रूपमा उदाउँदो चीन छ। तर केही कथित बुद्धिजीवी समग्रतामा हेर्दैनन् र माक्र्सवादको रक्षाका खातिर चारतारे झन्डा बोक्न तयार भएको अत्यन्त निरीहता दर्साउँछन्।"
नेपालभारत मैत्रीपूर्ण फुटबल: ११ गोलको बराबरीमा खेल जारी (फोटो फिचर),काठमाडौँ: बिहीबार सुरु नेपालभारत मैत्रीपूर्ण अन्तर्राष्ट्रिय फुटबलमा दुबै टीम ११ गोलको बराबरीमा खेलिरहेका छन् । खेलको ३६ औँ मिनेटमा नेपालका लागि अञ्जन विष्टले १ गोल गरेका थिए । यस्तै भारतीय टोलीले ६० औं मिनेटमा १ गोल गर्दै बराबरीमा खेल भइरहेको छ ।
नेपालभारत मैत्रीपूर्ण फुटबलमा जे देखियो (फोटो फिचर),काठमाडौँ : नेपालभारत मैत्रीपूर्ण अन्तर्राष्ट्रिय फुटबल बराबरीमा सकिएको छ। दशरथ रंगशालामा बिहीबार साँझ भएको खेल ११ गोलको बराबरीमा सकिएको हो। खेलको ३६ औँ मिनेटमा नेपालका लागि अञ्जन विष्टले १ गोल गरेका थिए । यस्तै दोस्रो हाफमा भारतका लागि अनिरुध थापाले ६० औं मिनेटमा १ गोल गरेको थिए। नेपालले पहिलो हाफमा अग्रता लिएको थियो। सो अग्रतालाई दोस्रो हाफमा कायमै राख्न नसक्दा बराबरी खेल्नु परेको हो। नेपाल पहिलो हाफमा १० गोलले अगाडि रहेको थियो। नेपालका लागि खेलको ३६औं मिनेटमा अञ्जन विष्टले गोल गरेका हुन्। पहिलो हाफमा भारतीय टोलीले पनि गोलको प्रयास गरे पनि सफल भने हुन सकेन। नेपालले दोस्रो हाफमा पनि गोलको प्रयास गरेको थियो। भारतीय गोलकिपर गुरप्रितसिंह सान्धुले नेपाली टोलीको प्रयास विफल पारिदिए। मध्यान्तरपछिको खेलमा भारतले नेपालविरुद्ध गोल गर्न सफल भयो। खेलको ६०औँ मिनेटमा भारतका लागि अनिरुद्ध थापाले गोल गरेका थिए। गोलकिपर किरणकुमार चेम्जोङले उनको प्रहार रोक्न सकेनन्। आजको खेलसँगै नेपाली गोलकिपर चेम्जोङले नेपालको तर्फबाट सर्वाधिक अन्तर्राष्ट्रिय खेल खेल्ने कीर्तिमान बनाएका विराज महर्जनसित बराबरी गरेका छन्। महर्जनले नेपाली टोलीबाट सन्यास लिइसकेका छन्। महर्जन र चेम्जोङ नेपाली टोलीबाट समान ७३ खेल खेलेका छन्। नेपाल र भारतबीच दोस्रो मैत्रीपूर्ण खेल आइतबार दशरथ रङ्गशालामा हुनेछ। नेपाल र भारबीच आजसहित फुटबलमा २० पटक भिडन्त भएको छ। भारत १३ पटक विजयी भएको छ भने नेपालले दुई चोटी मात्र जित निकाल्न सकेको छ। पाँच खेलमा दुवै टोलीले बराबरी खेलेका छन्। विश्व फुटबल महासङ्घको (फिफा) वरियतानुसार भारत १०५ औँ स्थानमा छ भने नेपाल १६८ स्थानमा रहेको छ ।
नेपाल र भारत आज भिड्दै : दर्शक राख्न सरकारको स्वीकृति,"काठमाडौं : नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीले बिहीबार हुने भारतविरुद्धको मैत्रीपूर्ण खेल जित्नकै लागि खेल्ने बताएका छन्। बुधबार आयोजित प्रिम्याच कन्फरेन्समा बोल्दै प्रशिक्षक अलमुताइरीले भारतविरुद्ध हार वा बराबरीका लागि नभई नेपालले जित्नका लागि खेल्ने बताएका हुन्। भारत निकै बलियो टोली हो। दक्षिण एसियामा संधै उसको दबदबा रहँदै आएको छ। यस्तोमा भारतलाई हराउन नेपाललाई निकै कठिन हुनेछ। त्यसका लागि हाम्रा खेलाडीले निकै मेहनत गर्नुपर्नेछ, प्रशिक्षक अलमुताइरीले भने, हामीले जित्नकै लागि खेल्नुपर्नेछ र खेल्छौं पनि। प्रशिक्षक अलमुताइरीले चिरप्रतिद्वन्द्वी भारतसँग इतिहास नभई वर्तमानलाई हेरेर खेल खेल्ने बताए। उनले नेपाली टोलीले वरीयतालाईभन्दा पनि खेललाई ध्यान दिने बताए। हामी इतिहास हेरेर होइन, वर्तमानलाई हेरेर खेल खेल्छौं, उनले भने, त्यसैले हामीलाई इतिहास र वरीयताले कुनै प्रभाव पार्दैन। उनीहरू बलिया छन्। हामी पनि वीर गोर्खाली हौं। बुधबार भएको प्रिम्याच कन्फरेन्समा बोल्दै नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरी। तस्बिर : सुनिता डंगोल उनले नेपाली टोलीको मुख्य लक्ष्य भारतसँगको मैत्रीपूर्ण खेलभन्दा पनि साफ च्याम्पियनसिप भएको बताए। हाम्रो मुख्य लक्ष्य साफ च्याम्पियनसिप हो। दुई महिनादेखि त्यसकै लागि प्रशिक्षण गरिरहेका छौं। भारतसँगको मैत्रीपूर्ण खेल टिम सेट गर्ने र साफमा गल्तीहरू सुधार गर्ने हो, उनले भने। नेपाली टोलीका कप्तान किरण चेम्जोङले भारतविरुद्धको दुवै खेल कठिन हुने बताए। भारतसँगको खेल निकै कठिन हुनेछ। भारत बलियो टोली हो। त्यसैले बिहीबारको खेल पक्कै पनि कठिन हुनेछ, किरणले भने, भारतसँगको खेल नेपालको कमिकमजोरी पत्ता लगाउन महत्वपूर्ण सावित हुनेछ। भारतका मुख्य प्रशिक्षक इगोर स्टिमेकले नेपालविरुद्धको खेल सहज नहुने बताए। घरेलु टोलीसँग खेल्न हामीलाई निकै कठिन हुनेछ। घरेलु मैदान र समर्थकको साथले नेपाली टोलीको मनोबल उच्च छ, प्रशिक्षक स्टिमेकले भने, हामी विगतको प्रदर्शनलाई निरन्तरता दिने गरी खेल्ने छौं। नेपालले भारतसँग बिहीबार पहिलो मैत्रीपूर्ण खेल खेल्दैछ। त्रिपुरेश्वरस्थित दशरथ रंगशालामा हुने मैत्रीपूर्ण खेल साँझ ५ः३० बजे सुरु हुनेछ। यस्तै दोस्रो खेल आइतबार हुनेछ। भारतविरुद्धको मैत्रीपूर्ण खेलमा सीमित दर्शक राख्न सरकारले स्वीकृति दिएको छ। स्वास्थ्य मापदण्डको पूर्ण पालना गर्दै सीमित दर्शक राख्न सरकारले अनुमति दिएको छ, अखिल नेपाल फुटबल संघ (एन्फा)का अध्यक्ष कर्माछिरिङ शेर्पाले भने, दर्शकले कोरोनाविरुद्धको दुवै खोप लगाएको वा पीसीआर रिपोर्ट नगेटिभ आएको देखाउनु पर्नेछ। माल्दिभ्समा आयोजना हुने साफ च्याम्पियनसिपको तयारीका लागि नेपालले भारतसँग दुई वटा मैत्रीपूर्ण खेल खेल्न लागेको हो। भारतसँगको मैत्रीपूर्ण खेलपछि नेपाली टोली भदौ २५ गते कतारको दोहा प्रस्थान गर्नेछ। दोहामा तयारी गरेर नेपाली टोली माल्दिभ्स जानेछ। साफ च्याम्पियनसिप असोज १५ देखि असोज ३० गतेसम्म आयोजना हुँदैछ। नेपालले आयोजक माल्दिभ्ससँग खेल्दै प्रतियोगिताको सुरुवात गर्नेछ। नेपाल र माल्दिभ्सबीचको खेल असोज १५ मा मालेस्थित राष्ट्रिय फुटबल स्टेडियममा हुनेछ। नेपालले दोस्रो खेलमा श्रीलंकासँग असोज १८, भारतसँग असोज २४ र बंगलादेशसँग असोज २७ मा प्रतिस्पर्धा गर्नेछ। पाँच राष्ट्र सहभागी प्रतियोगिताको लिग चरणको खेलपछि शीर्ष दुई टोलीले उपाधिका प्रतिस्पर्धा गर्नेछन्।"
