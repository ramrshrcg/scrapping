शीर्षक,विवरण
अफगानिस्तानबाट ८९५ नेपालीको उद्धार,"काठमाडौं : अफगानिस्तानबाट उद्धार भएका थप नेपाली नागरिकहरूको स्वदेश फर्कनेक्रम जारी छ। बुधबार कतार एयरको दोहाकाठमाडौँ नियमित उडानबाट ३२ जना स्वदेश फर्केका छन्। हालसम्म ८९५ जना नेपाली काठमाडौँ आइपुगेका तथा उद्धार गरिएकाहरू अन्य उडानबाट स्वदेश आउनेक्रम जारी रहेको परराष्ट्र मन्त्रालयले जनाएको छ। काठमाडौँ आइपुगेकालाई अध्यागमनलगायत प्रक्रिया पूरा गरी कोभिड सङ्कट व्यवस्थापन केन्द्रको समन्वयमा सामाखुसीस्थित सरकारले व्यवस्थापन गरेको होल्डिङ सेन्टरमा स्वास्थ्य मापदण्डअनुसार कोभिड१९ को परीक्षणलगायत प्रक्रियागत काम सम्पन्न गरी आवश्यक व्यवस्थापन भएको उक्त मन्त्रालयले बताएको छ। अफगानिस्तानमा फसेका नेपाली नागरिकलाई सकुशल स्वदेश फिर्तीको व्यवस्था प्रभावकारी तुल्याउन सरकारले उक्त मन्त्रालयका मध्य एशिया, पश्चिम एशिया तथा अफ्रिका महाशाखाका प्रमुख हरिश्चन्द्र घिमिरेको संयोजकत्वमा गठन गरेको उद्धार कार्यदलका अनुसार उद्धारमा सहजताका लागि कन्सुलर सेवा विभागको वेबसाइटमा रहेको अनलाइन पोर्टलमा दर्ता भएका, नेपाली राजदूतावास नयाँदिल्लीबाट प्राप्त विवरण तथा सिचुएशन सेन्टर मा नाम टिपाएका नेपालीलाई सम्पर्क गरी उनीहरू हाल रहेको स्थानअनुसार समूह सूची तयार गरेर काबुलबाट उद्धार उडान गरिरहेका मित्र राष्ट्रहरूलाई उपलब्ध गराई उनीहरूको उद्धारमा आवश्यक सहकार्य र समन्वय भइरहेको छ।"
सदस्यता विवाद समाधानपछि अधिवेशन गर्नुपर्छ : निधि,"काठमाडौं : नेपाली कांग्रेसका उपसभापति विमलेन्द्र निधिले डडेलधुरामा क्रियाशील सदस्यता विवाद टुङ्ग्याएर अधिवेशन प्रक्रिया अगाडि बढाउन आग्रह गरेका छन्। उपसभापति निधिले पार्टी सभापति एवं प्रधानमन्त्री शेरबहादुर देउवालाई बुधबार एक पत्र लेख्दै सभापतिको गृह जिल्लासमेत भएकाले क्रियाशील सदस्यता विवाद समाधानपछि मात्र वडा अधिवेशन प्रारम्भ गर्न आग्रह गरेका हुन्। उनले पार्टी जिल्ला कार्यसमितिसँगको समन्वय र सहयोगबिना एकपक्षीयरूपमा अधिवेशनको मिति तोकिनु अनुचित भएको बताए। 'यस्तो गम्भीर विवादको समाधान नगरी अधिवेशन र निर्वाचन गराउनु सर्वथा अनुचित देखिने हुँदा तत्काल क्रियाशील सदस्यतासम्बन्धी विवाद समाधान गरेर मात्र अधिवेशन प्रक्रिया अगाडि बढाउन सम्बन्धित सरोकारवालालाई निर्देशन वा मार्गदर्शनका लागि विनम्र अनुरोध गर्दछु', उपसभापति निधिले पत्रमार्फत भनेका छन्। जिल्ला कार्यसमितिको असहमतिका बीच निर्वाचन अधिकृतले २५ भदौका लागि वडा अधिवेशनको मिति तोकेपछि उपसभापति निधिले सभापति देउवालाई सम्बोधन गर्दै उक्त पत्र लेखेका हुन्।"
"तालिबान सरकारलाई चीन र जापानको स्वागत, कोरोना संक्रमितको संख्या २२ करोड १८ लाख नाघ्यो","अमेरिकी नेतृत्वको तालिबान सहकार्य र सहयोगबारे बैठक सम्पन्न दोहाः अफगानिस्तानमा तालिबान नेतृत्वको सरकारसँग सहकार्यको ढाँचा र अफगानिस्तान सहयोगसम्बन्धी अमेरिकी नेतृत्वमा भएको पश्चिमेली यूनियनको बैठक सम्पन्न भएको छ । अमेरिकी राज्य सचिवालयका एन्टोनी ब्लिङ्केनको अध्यक्षतामा बुधबार भर्चुअल माध्यमबाट बैठक बसेको थियो । उक्त बैठकमा २० भन्दा बढी मुलुकका प्रतिनिधिहरु सहभागी थिए । बैठकमा तालिबानको नयाँ सरकारसँगको सहकार्य र सहयोगको ढाँचाबारे छलफल गरिएको थियो । तालिबानसँगको सहयकार्य र सहयोग अफगान नागरिकको स्वतन्त्रता, अफगानिस्तान छोड्न चाहने विदेशी नागरिहरुको लागि अनुमति, महिला अधिकारको रक्षा गर्नेलगायत जारी शर्तहरुमा आधारित हुने अधिकांश मुलुकका प्रतिनिधिहरुले सहमती जनाएका छन् । उक्त बैठकमा मानवीय र आर्थिक सहयोग उपलब्ध गराउने या नगराउने भन्नेबारेसमेत छलफल भएको थियो । उक्त बैठकले तत्कालीन सहयकार्यको लागि चाँडै नै संयुक्त राष्ट्रसंघीय र युरोपेली संघसहित कुटनीतिक बैठक बसाल्ने जनाएको छ । ००० तालिबानको नयाँ सरकारलाई चीन र जापानको स्वागत वासिङ्टनः अफगानिस्तानमा तालिबानको नयाँ सरकार बनेपछि विभिन्न मुलुकले प्रतिक्रिया दिन थालेका छन् । अमेरिका, चीन, जापान, टर्की, कतार, युरोपेली संघ, संयुक्त राष्ट्रसंघ आदिले नयाँ सरकार गठनबारे आफ्नो प्रतिक्रिया जनाएका हुन् । तालिबानको नयाँ सरकार गठनको लागि चीन र जापानले स्वागत गरेका छन् । चीनले अफगानिस्तानको नयाँ सरकार स्थापनाबारे बुधबार प्रतिक्रया जनाउँदै भनेको छ, तीन हप्ते अराजकतापछि काबुलस्थित बनेको तालिबानको नयाँ सरकारलाई स्वागत छ । तालिबानको नयाँ सरकारले अब अफगानिस्तानमा स्थायित्व कायम गर्नेछ । जापानले तालिबानको मौन समर्थन जनाउँदै अमेरिकी साथ र सहयोगमा तालिबानको नयाँ सरकारले गर्ने कार्यको मुल्यांकन गर्ने बताएको छ जापानले तालिबानको गतिविधिलाई मुल्यांकन गरिरहेको छ भने अमेरिका र अन्य मुलुकसँगको साथमा सहकार्य गर्नेछ । अफगानिस्तान नागरिकहरुको सुरक्षाको लागि जापानले साथ दिनेछ । अमेरिकाले भने नयाँ सरकार गठनबारे चिन्ता व्यक्त गरेको बताइएको छ । अमेरिकी विदेश मन्त्रालयले प्रतिक्रिया जनाउँदै भनेको छ, तालिबानको नयाँ सरकारमा सामेल केही व्यक्तिको पछिल्लो रेकर्डले हामी चिन्तित छौँ । हामी तालिबानको शब्द हैन उसको कामको मुल्यांकन गर्नेछौँ । अफगान नागरिक एक समावेशी सरकार चाहन्छ भन्नेमा हामी स्पष्ट छौँ । तालिबानले मंगलबार नयाँ सरकार गठनको घोषणा गरेको थियो । ००० रुसका आपतकालीन मन्त्रीको प्रशिक्षणको क्रममा मृत्यु मस्को: रुसका आपत्कालीन मन्त्री येभगेनी जिनिचेभको मृत्यु भएको छ । प्रशिक्षण अभ्यासका लागि आर्कटिक क्षेत्र पुगेका उनको बुधबार मृत्यु भएको हो । ड्युटीमा खटिएका जिनिभिचको दुखद मृत्युले सबैलाई स्तब्ध बनाएको छ । उद्धार कार्यको लागि जारी प्रशिक्षण अभ्यासको क्रममा आर्कटिक क्षेत्रमा खटिएका उनी स्वयंको मृत्यु भएको छ आपतकालीन मन्त्रालयद्वारा बुधबार जारी विज्ञप्तिमा भनिएको छ । ५५ वर्षीय मन्त्री जिनिचेभ सन् २०१८ देखि आपत्कालीन मन्त्रालयमा कार्यरत थिए । उनी रुसी सैन्य अधिकारी र राजनीतिज्ञसमेत हुन् । ००० संसारभर कोरोना संक्रमित २२ करोड १८ लाख नाघे वासिङटनः संसारमा कोरोना महामारी फैलिएको दुई वर्ष हुँदैछ । कैयौँ मुलुकमा कोरोना कहर अझै पनि जारी छ । जोन्स हप्किन्स युनिभर्सिटीद्वारा हालै सार्वजनिक एक रिपोर्ट अनुसार संसारभर कोरोना संक्रमितको संख्या २२ करोड १८ लाखभन्दा बढी पुगिसकेको छ भने कोरोनाबाट मृत्यु हुनेहरुको संख्या ४ करोड ५८ लाख भन्दा बढी पुगेको छ । हालसम्म संसारभर ५ खर्ब ५२ करोडभन्दा बढी मानिसले कोरोनाविरुद्धको खोप लगाइसकेको रिपोर्टमा उल्लेख छ । जोन्स हप्किन्स युनिभर्सिटीको सेन्टर फर सिस्टम साइन्स एण्ड इन्जिनियरिङले बुधबार बिहान सार्वजनिक गरेको नयाँ अपडेटअनुसार अमेरिकामा हालसम्मकै सबैभन्दा बढी प्रभावित बनेको छ । अमेरिकामा ४ करोड २ लाख ७९ हजार ५६७ कोरोना संक्रमित रहेका छन् भने मृत्यु हुनेको संख्या ६ लाख ५० हजार ५११ रहेको छ । कोरोना संक्रमणबाट संसारकै दोस्रो प्रभावित मुलुक भारत रहेको उक्त रिपोर्टले जनाएको छ । भारतमा ३ करोड ३० लाख ५८ हजार कोरोना संक्रमित रहेका छन् । उक्त रिपोर्टअनुसार अति प्रभावित मुलुकहरुमा ब्राजिल, बेलायत, रुस, फ्रान्स, टर्की, अर्जेन्टिना, ईरान, कोलम्बिया, स्पेन, इटली, इन्डोनेसिया, जर्मनी र मेक्सिको रहेका छन् । ००० चीनमा अनलाईन ट्युसन कक्षामा रोक सांघाईः चीनले बुधबारदेखि अनलाईनमार्फत चल्ने ट्युटोरियल (सिकाइ ) मा रोक लगाएको छ । विभिन्न विषयमाथि अनलाईनमार्फत प्रशारण हुने निजी क्षेत्रका ट्युसनमा रोक लगाएको हो । चीन सरकारले अनलाईनमार्फत सिकाइने विभिन्न ट्युसन कक्षामा रोक लगाएको हो । गैरकानुनी रुपमा विभिन्न आवासीय भवन निर्माण, होटेल र अन्य पसलमार्फत अनलाईन सिकाइ सञ्चालन गरेका निजी ट्युसन कक्षामाथि चीनले रोक लगाएको हो । कोभिड १९ महामारीपछि संसारभर शिक्षण र अन्य अनलाईन सिकाइ लोकप्रिय बनेको छ । चीनले पनि आफ्ना विभिन्न शैक्षिक कार्यक्रमहरु अनलाइनमार्फत सञ्चालन गरेको छ । निजी क्षेत्रले पनि विभिन्न क्षेत्रका सिकाइ कार्यक्रम अनलाईनमार्फत सञ्चालन गरेको भन्दै चीन सरकारले रोक लगाइएको अधिकारीहरुले बताएका छन् । चीनले अनलाईन सिकाइलाई नियमन गर्न यस्तो रोक लगाएको बताएको छ । ००० हङकङको तियानामेन र्यालीका अगुवा पक्राउ हङकङः हङकङको चर्चित तियानामेन र्यालीका अगुवा पक्राउ परेका छन् । हङकङ प्रहरीले बुधबार उक्त र्यालीका थप चार अगुवालाई पक्राउ गरेको हो । पक्राउ पर्नेमा ३६ वर्षदेखि ५७ वर्ष उमेर समूहका तीन पुरुष र एक महिला रहेका छन् । उनीहरुको नाम भने खुलाइएको छैन । पक्राउ परेकाहरुलाई ६ महिनाको जेल सजाय सुनाइएको छ । उक्त र्यालीका अन्य केही अगुवाहरु ग्वानेथ हो, अल्वर्ट हो र ली चेयुक पहिलेदेखि जेलमा रहेको बताइएको छ । उक्त र्यालीमा सहभागी अन्य अगुवाहरु उपस्थित हुन नसकेको खण्डमा ६ महिना जेल र १ लाख हङकङ मुद्रा जरिवाना तिनुपर्ने प्रहरीले जनाएको छ । जुन फोर्थ इन्सिडेन्टले चिनिने सन् १९८९ जुलाई ४ को तियानानमेन स्क्वायर क्र्याकडाउनमा मारिएकाहरुको सम्झनामा लोकतान्त्रिक समूहको तर्फबाट सो अगुवाहरुले जुलाई ४ मा र्याली गरेका थिए । उक्त र्यालीमा चीनको सहयोगमा गरेको भन्दै हङकङ प्रहरीले उनीहरुलाई पक्राउ गरेको अन्तर्राष्ट्रिय सञ्चारमाध्यमहरुले जनाएका छन् । सन् १९८९ अप्रिल १५ देखि जुन ४ सम्म सञ्चालित जुन फोर्थ ईन्सिडेन्टमा हजारौँ नागरिक र सैनिकले ज्यान गुमाएका थिए भने हजारौँ घाइते भएका थिए । कम्युनिष्टभित्र रहेको भ्रष्टाचारविरुद्ध जारी उक्त आन्दोलन हङकङको तियानानमेन स्क्वायरमा भएको थियो । जहाँ बेइजिङ, चीन लगायत देशभरका विभिन्न ४ सय शहरका मानिसहरु सहभागी थिए । ००० फ्रान्समा १ करोड युरोको गहना चोरी पेरिसः फ्रान्सको राजधानी पेरिसस्थित बुल्गेरी स्टोरबाट चोरको एक समूहले १ करोड युरोको गहना चोरी गरेका छन् । तीनजना चोरको समूहले मंगलबार दिउँसो (स्थानिय समयअनुसार) सो रकम बराबरको गहना चोरी गरेको एएफपीले जनाएको छ । उक्त समूहले फिल्मी शैलीमा गहना चोरेको र प्रहरीले हालसम्म पक्रिन नसकेको बताइएको छ । पेरिस प्रहरीका अनुसार तीन व्यक्तिले अनुहार छोपिने गरी नचिनिने लुगा लगाएका थिए भने शरीरभर बन्दुक भिरेका थिए । चोरहरुले व्यस्त शहरको केन्द्रमा रहेको उक्त गहना पसलबाटमध्ये दिउँसो करिब १ करोड युरोको गहना चोरेर भागेका थिए । प्रहरीले दुई शंकास्पद व्यक्तिलाई हिरासतमा राखेको छ भने अन्यको खोजी तिब्र पारेको छ । यसअघि जुलाई २७ मा २ लाख युरोको गहना पेरिसस्थित चौमेट बुटिकबाट चोरी भएको थियो । हातहतियारसहित पेरिसमा बढेको चोरी तथा लुटपाटले सन् २०२२ मा हुने भनिएको राष्ट्रपतिय चुनावलाई असर गर्ने आशंका गरिएको छ । ००० मेक्सिकोमा ७० म्याग्निच्युडको भूकम्प गुयर्रोः दक्षिण पश्चिम मेक्सिकोमा बुधबार बिहानै ७० म्याग्निच्युडको भूकम्प गएको छ । भूकम्पका कारण समुद्रनजिकैको एकापुल्को शहरमा एक रिसोर्टमा भत्किँदा एकको मृत्यु भएको जनाइएको छ । अमेरिकी भूवैज्ञानिक सर्भे (यूएसजिएस) का अनुसार दक्षिण पूर्वदेखि १८ किलोमिटर दूरीमा रहेको गुयर्रोलाई केन्द्रविन्दु बनाएर बुधबार बिहान ७० म्याग्निच्युडको भूकम्प गएको थियो । भूकम्पको धक्का मेक्सिकोको विभिन्न स्थानमा महशुस गरिएको थियो । करिब १२५ किलोमिटर वरिपरीको क्षेत्रमा उक्त भूकम्पको ठूलो धक्का महशुस गरिएको थियो । भूकम्पपछि सुनामीको खतारा रहेको भन्दै यूएसजीएसले सबैलाई सतर्क रहन आग्रह गरेको छ । भूकम्पका कारण ठूलो मानवीय क्षति नभए पनि पहाडबाट विशाल ढुंगा र रुखहरु ढलेको र सडकमा चिरा परेको बताइएको छ । मेक्सिकोको विभिन्न १० शहरहरुमा भौतिक क्षति पुगेको बताइएको छ । मेक्सिकोमा बुधबार बिहान गएको भूकम्प ७० वर्षपछिकै ठूलो भूकम्प रहेको बताइएको छ । ००० मेक्सिकोको अस्पतालमा बाढी पस्दा १७ विरामीको मृत्यु हिडाल्गोः भारी वर्षापछि आएको बाढीका कारण मेक्सिकोको हिडाल्गो राज्यमा अवस्थित अस्पतालमा उपचाररत १७ विरामीको मृत्यु भएको छ । मंगलबार राति आएको बाढी अस्पतालमा पस्दा उपचाररत १७ विरामीको मृत्यु भएको अधिकारीहरुले जनाएका छन् । स्थानीय मिडियाका अनुसार राज्यको टुला शहरमा अवस्थित उक्त अस्पतालमा कोभिड १९ लगायत विरामीको उपचार भइरहेको थियो । नदी किनारमा रहेको उक्त अस्पतालभित्र एक्कासी बाढी पस्दा सो दुर्घटना भएको हो । उद्धारकर्मीको टोलीले स्ट्रेचर र डुङ्गामार्फत ४० विरामीको उद्धार गरेको बताइएको छ । बाढीका कारण उक्त शहरका ३० हजारभन्दा बढी मानिसहरु प्रभावित भएको मेक्सिकोका राष्ट्रपति एन्ड्रेस लोपेज ओब्राडोरले बताएका छन् । संयोजन: अस्मिता खड्का"
नेपाल सरकारलाई अमेरिकी जवाफ: सैन्य गठबन्धनसँग एमसीसीको सम्बन्ध छैन (पूर्ण पाठ),"काठमाडौँ: अमेरिकी सरकारले मिलेनियम च्यालेन्ज कर्पोरेशन (एमसीसी) र अमेरिकी सैन्य गठबन्धनबीच सम्बन्ध नरहेको जनाएको छ । नेपाल सरकारले एमसीसीबारे यसअघि सोधेका प्रश्नको बुँदागत रुपमा जवाफ दिँदै अमेरिकी सरकारले मिलेनिएम च्यालेन्ज ऐन, २००३ ले कुनै पनि सैन्य प्रयोजनका निम्ति अनुदान कोषको प्रयोग गर्नबाट निषेध गरेको जनाएको छ । यसअघि भदौ १८ गते नेपाल सरकारले अमेरिकी दूतावास मार्फत अमेरिकालाई एमसीसीबारे प्रश्न गरेको थियो । अमेरिकी सरकारले बुधबार पत्राचार गर्दै भनेको छ 'एमसीसी र कुनै सैन्य गठबन्धन वा सुरक्षा रणनीति बीच कुनै सम्बन्ध छैन । एमसीसीको प्रक्रिया वैधानिक रूपमा निर्धारित मापदण्डहरूमा आधारित छ जसमा सैन्य पक्ष समावेश हुँदैन ।' नेपाल सरकारले एमसीसीलाई सैन्य रणनीतिको एक अंश भएको भन्दै यसबारे प्रष्ट पार्न सोधेको प्रश्नको जवाफमा अमेरिकी सरकारले यस्तो जवाफ पठाएको हो । विभिन्न राजनीतिक दलका नेताहरुले एमसीसीलाई अमेरिकी सैन्य रणनीतिसँग जोडेर प्रश्न गरिरहेका बेला अमेरिकी सरकारले यस्तो जवाफ पठाएको ।"
हामी स्वाधीन र आत्मनिर्भर आर्थिक विकास गर्छौँ: प्रेम दर्नाल 'विकल्प',"विप्लव नेतृत्वको नेपाल कम्युनिस्ट पार्टीलाई तत्कालीन सरकारले प्रतिबन्ध फुकुवा गरिसकेको छ । तर केपी ओली नेतृत्वको सरकार यतिबेला छैन । तर देशमा चुनावको तयारी भने छ । सार्वजनिक राजनीतिमा आएको विप्लव नेतृत्वको पार्टी के संसदमा र सरकारमा पनि जान्छ त ? सार्वजनिक भइसकेको महिनौँसम्म पनि यो पार्टीले सार्वजनिक रुपमा प्रभावशाली गतिविधि गर्न सकेको छैन । संघर्षलाई पनि सशक्त बनाउन सकिरहेको छैन । पार्टीका आगामी योजना, कार्यदिशा के छन् ? यसै विषयमा केन्द्रित रहेर पार्टीका केन्द्रीय सदस्य एवं अर्थ विभाग विशेष पार्टी ईन्चार्ज प्रेम दर्नाल 'विकल्प'सँग अन्नपूर्णकर्मी प्रशान्त वलीले गरेको कुराकानीको सारसंक्षेपः  नेपाल कम्युनिष्ट पार्टी कसरी अघि बढ्दै छ ? नेपाली जनतामाथि जबर्जस्त थोपरिएको दुखःद दूर्दशाको मूल कारण नै दलाल पूँजीवादीसत्ता एवं संसदीय व्यवस्था हो । जसलाई आमूल रुपान्तरण गरी नेपाली जनताको वैज्ञानिक समाजवाद स्थापनाको सपनालाई पूरा गर्न नेपाल कम्युनिष्ट पार्टी सशक्त ढंगले अघि बढिरहेको छ । ०० तीन बुँदे सहमतिसँगै प्रतिबन्ध फुकुवा भएको छ । सरकारले सहमतिको अक्षरशः पालना गरेको छ त ? हो । दलाल पुँजीवादी राज्यसत्ताले एकीकृत जनक्रान्तिलाई दमनबाटै समाप्त पार्न चाहे पनि अन्ततः सकेन । संसदीय व्यवस्था र सरकारको बाध्यता एवं क्रान्तिकारी शक्तिको पहल, जिम्मेवारी बोध र सचेतताका कारण पैदा भएको सन्तुलनको परिणामस्वरूप तीनबुँदे सहमति भएको हो । गत फागुन २१ गते नेपाल कम्युनिष्ट पार्टी र तत्कालीन केपी ओली सरकारबीच भएको तीन बुँदे सहमतिमा हाम्रो पार्टीले अक्षरशः लागू गर्दैआएको छ । राज्य एवं सरकारको तर्फबाट इमान्दारिता एवं तदारुकताका साथ कार्यान्वयन हुनुपर्ने थियो सो हुन सकेन । यो पाँच महिनाको अवधिमा ओली नेतृत्वको सरकारको ठाउँमा देउवा नेतृत्वको नयाँ सरकार आएको छ । स्वाभाविक रुपमा अघिल्लो सरकारले गरेको सहमतिलाई नयाँ सरकारले जिम्मेवारी र अपनत्व लिने हुन्छ । तपाईंले भनेजस्तै तीन बुँदे सहमतिलाई गम्भीरतापूर्वक पूर्ण कार्यान्वयन गर्ने प्रश्नमा जे बाहाना गरे पनि ओली सरकार चुकेको छ । हामी चाहन्छौँ नयाँ सरकारले तदारुकता साथ कार्यान्वयन गरोस् । तर राज्यले आफ्नो विवेक, नैतिकता र इमान्दारितालाई बन्धक बनाएर सहमतिबाट ढिलासुस्ती भयो भने राज्यले गम्भीर मूल्य चुकाउनुपर्ने हुन्छ र वैज्ञानिक समाजवादी क्रान्तिले यसलाई जसरी पनि भराउने छ । देशभक्त नेपाली श्रमजीवी जनताको आशाभरोसा साथै क्रान्तिको नेतृत्व गरेको राजनैतिक शक्ति हुनुले हाम्रो नीति र त्यसको प्रयोगमा कुनै कसर बाँकी हुन दिनेछैन । ०० एकीकृत जनक्रान्ति मार्फत् वैज्ञानिक समाजवादको लक्ष्य यस पार्टीले लिएको छ त ? एकदमै सही कुरा भन्नुभयो । नेपालमा वैज्ञानिक समाजवाद सम्भव र जरूरी आवश्यक दुबै भइसकेको छ । एकीकृत जनक्रान्ति उक्त राजनैतिक कार्यक्रमलाई प्राप्त गर्न महासचिव कमरेड विप्लवको नेतृत्वमा हाम्रो पार्टीले संश्लेषण गरेको वैज्ञानिक राजनीतिक सैन्य कार्यदिशा हो। छोटोमा अहिले यती चाहिं भनौँ कि एकीकृत जनक्रान्ति भनेको वर्तमान विश्व वस्तुस्थितिमा आएको परिवर्तन र नेपालको हकमा सात विशेषताहरु साथै विज्ञानप्रविधियुक्त समाजको संश्लेषण हो । विश्वको अहिलेको बहुध्रुवीय विशेषताले साम्राज्यवाद राजनीतिक, आर्थिक, सैन्य, प्रविधि र सांस्कृतिक दृष्टिले पनि विभाजित भएको पुष्टि गर्दछ । उत्तर साम्राज्यवाद र श्रमजीवि जनताको क्रान्तिको विश्व हो । यो महान् लेनिनको संश्लेषण कै विकसितआयाम हो । हामी स्पष्टसँग देख्न सक्छौँ कि यतिबेला सत्ता र जनताकाबीचमा चौतर्फी अन्तरविरोध चर्किंदै गएको छ । हरेक नागरिकको निम्ति १२ वटा आधारभूत आवश्यकताहरू जरुरी हुन्छ, जस्तोगास, बास, कपास, शिक्षा, स्वास्थ्य, रोजगारी, सुरक्षा, सूचनासंचार, स्वाधीनता, मनोरञ्जन, सेवा अनि सुविधा । तर यी आधारभूत आवश्यकताहरू कहिल्यै पूरा हुन सकेन र यो सत्ताले पूरा गर्न सक्ने सम्भावना पनि छैन । किनभने यो सत्ताको दलालीकरण, पछौटे, शोषणकारी र जनविरोधि चरित्रका कारण जनताका यी आवश्यकता र अपेक्षाहरू पूरा हुन नसकेको हो । ०० वैज्ञानिक समाजवादले बर्तमान समस्याको हल गर्न कसरी सक्छ त ? संक्षेपमा भन्नुपर्दा वर्तमान समस्याको समाधान नै निर्विकल्प रुपले वैज्ञानिक समाजवाद हो । यसले सार्वभौमिकता, राष्ट्रिय स्वाधीनता र स्वतन्त्रताको पूर्ण रक्षा, राजनीतिक स्थिरता, लोकतान्त्रिक व्यवस्थाको सुनिश्चितता, जनताको आधारभूत आवश्यकताको ग्यारेण्टी, भ्रष्टाचारको अन्त्य र सुशासनको स्थापना, पूर्वधार विकास, आर्थिकसामाजिक न्याय सहित समृद्धिको यात्रालाई सुनिश्चित गर्दछ । विभेद र शोषणको अन्त्य गर्छ । आर्थिकसामाजिक न्याय सहित समानता स्थापित गर्दछ । समाजवादी व्यवस्था र नेतृत्व देशभक्ति, इमान्दारिता, निष्ठा, नैतिकता, सरलता, पारदर्शिता, दूरदर्शिता र क्रान्तिकारिता आदि भव्य गुणहरुले भरिभराउ हुन्छ । महान सहिदहरुका महान सपनालाई राज्यले नेतृत्व प्रदान गर्छ । कुवा खन्नेलाई कुवाको पानी पिउनेले सम्मान गर्नु पर्दछ भने झैँ सबै श्रमशील जनतालाई सम्मान गर्ने व्यवस्था हुन्छ । तिनै करोड जनताको बुद्धि र बलको सदुपयोग गर्दछ । उनीहरुलाई पूर्ण रुपले अधिकारसम्पन्न गराउँछ । भूमण्डलीकृत पुँजीवादको अतिक्रमण, हस्तक्षेप र षड्यन्त्रलाई देशभित्र पूर्णरुपले बन्द गर्नेछ । जनताको मतद्वारा प्रत्यक्ष निर्वाचित हुने कार्यकारी प्रमुख भएको यूनिफाइड राजनीतिक व्यवस्था र त्यसका अन्य कार्यकारी निकायहरु स्थापना हुनेछ । जनप्रतिनिधि सभामा जनप्रतिनिधिहरु जनताको बीचमा विचार, नीति, योजना, इमान्दारिता र क्षमताका आधारमा स्वच्छ प्रतिस्पर्धा गर्नेछन् । पुँजी र विदेशी शक्तिको रवाफमा हुने चुनावी प्रतिस्पर्धा र संसदीय ढाँचा अन्त्य हुनेछ । वैज्ञानिक उत्पादन तथा वितरण भएको गतिशील आर्थिक प्रणाली निर्माण गर्छ । वैज्ञानिक समाजवादले मात्र अद्भूत भौतिक र व्यापक आर्थिक सामाजिक विकास र प्रगति गरेर छोटो समयमै आश्चर्यचकित हुने समृद्धिका ठोस परिणामहरू प्राप्त गर्ने क्षमता राख्दछ । यही कारणले समाजवादी देशहरू केही दशकमै विश्व शक्तिमा दर्ज हुन पुगेका हुन् । प्रगतिलाई अघि बढाउने, प्राकृतिक स्रोत एवं मानवीय श्रमलाई जोड्ने र आधुनिक मानवजातिको अग्रगामी सभ्यता निर्माण गर्ने सुस्पष्ट मार्गचित्र भएको वैज्ञानिक शिक्षा प्रणालीका कारण दोस्रो पुस्ताको विशाल पंक्ति पनि राष्ट्र निर्माणको अभियानमा झन् धेरै क्षमतावान भएर आउँछ । सम्पूर्ण तथ्यहरुले पुष्टि गर्दछ कि वैज्ञानिक समाजवाद सबैभन्दा श्रेष्ठ व्यवस्था हो । सामाजिक न्याय र आर्थिक समानताका दृष्टिले अद्घितिय छ । प्रशान्तजी, यसको बारेमा डिटेलमा अध्ययन र बुझ्न चाहनेहरूका निम्ति पार्टीले प्रकाशन गरेको वैज्ञानिक समाजवादका विशेषताहरु हेर्न अनुरोध छ । ०० वैज्ञानिक समाजवादका लागि जनमतसंग्रह भनिएको छ, प्रष्ट्याइदिनुहोस् न ? आज नेपाली जनताको मुख्य सवाल भनेको दलाल पूँजीवादको अन्त्य र वैज्ञानिक समाजवादको स्थापना हो । यसको निम्ति दुईवटा विधिहरु छन् एक, सशस्त्र विद्रोहद्वारा र अर्कोचाहिँ विशिष्ट राजनैतिक परिस्थितिमा शन्तिपूर्ण जनमतद्वारा । अहिलेको चौतर्फी विनाशकारी संकटबाट मुलुकलाई सही निकास प्रदान गर्नको निम्ति नेपाल कम्युनिस्ट पार्टीले राजनैतिक कार्यनीतिका रुपमा प्रगतिशील संयुक्त सरकार र जनमत संग्रहलाई प्रस्तावित गरेको छ । मनोभावना भन्दा पनि महान सम्भावनालाई दृष्टिगत गरी देश र जनताको उज्ज्वल र समृद्घ भविष्य निर्माणको निम्ति लोकतान्त्रिक अधिकारको उच्चतम् प्रयोग गरेर वैज्ञानिक समाजवादी व्यवस्था आफ्नै चुन्ने वा स्थापना गर्ने जनताको चाहना अनुसार नै यो कार्यनीति अघि बढाइएको हो । जनमत मार्फत परिवर्तनलाई सुनिश्चित गर्न र निगेटिभ चुनौतीलाई क्रस गर्न आवश्यक साधनसंयुक्त प्रगतिशील सरकार हो । देशको आमूल रुपान्तरणको कार्यभारलाई अघि बढाउन हाम्रो पार्टी तयार छ । अग्रगामी निकासका निम्ति सबै पार्टीहरु तयार बनून् र बन्नुपर्छ । ०० तपाईँको पार्टीका आगामी योजना के छन् ? एकीकृत जनक्रान्ति दुई वर्षको फाँसीवादी दमन अर्थात् प्रतिबन्धलाई पार गरेर खुल्ला प्रतिष्पर्धाको परिवेशमा आइपुगेको छ । यतिबेला हामीले देशैभरी राष्ट्रियता, जनतन्त्र र जनजीविकाका जल्दाबल्दा मुद्दाहरूमा जस्तोसाम्राज्यवादी सीमा अतिक्रमण, हस्तक्षेप, जातीय एवं सामाजिक विभेद, भ्रष्टाचार, महंगी, कालोबजारी,एमसीसी र लुटतन्त्रका विरुद्घ जनसंघर्ष एवं कारबाहीको अभियानलाई एकीकृत एवं सशक्त ढंगले अघि बढाउनेछ । परिर्वतनकारी शक्तिलाई एकताबद्ध गर्ने, पार्टीलाई सुदृढ एवं शक्तिशाली बनाउने रवैज्ञानिक समाजवाद प्राप्तिको निम्ति अविराम सशक्त संघर्ष अघि बढाउने छौँ । ०० एमसीसीप्रति पार्टीको दृष्टिकोण के हो ? नेपालका संसदवादी राजनैतिक दलहरुले एकदमै जोड दिएर पास गर्न खोजिएको एमसीसीले नेपालको सार्वभौमिकता, स्वतन्त्रता र स्वाधीनतामा गम्भीर घात पुर्याउने राष्ट्रघाती परियोजना हो । साथै राष्ट्रिय तथा अन्तर्राष्ट्रिय रूपमा थुप्रै चुनौती र समस्याहरुलाई पनि ल्याउनेछ । अमेरिकाले साम्राज्यवादी स्वार्थलाई लागू गर्नको निम्ति अघि सारिएको परियोजना हो । यसले नेपाली जनतालाई पनि अनावश्यक रुपले पक्षविपक्षमा विभाजित गर्ने र द्धन्द सृजना गर्नेछ । छिमेकी मित्र देश चीन र अमेरिकी सम्बन्धलाई पनि भड्काउने छ । नेपाल अन्तर्राष्ट्रिय शक्ति केन्द्रहरूको खेलमैदान बनाउने षड्यन्त्रका रूपमा यसलाई लागु गर्न खोजिएको हो । यसले नेपालमा अमेरिकी नियन्त्रणलाई झनै बढाउने छ । देशको राष्ट्रिय अस्तित्वमाथि नै गम्भीर संकट आउने छ । हाम्रो पार्टी देशको सार्वभौमिकता रक्षाको प्रश्नमा कुनै पनि मूल्यचुक्न दिनेछैन । एमसीसीलाई सम्पूर्णरुपले खारेज गर्नुपर्छ । साम्राज्यवादी स्वार्थ र तिनका दलालहरुबाट देशलाई बचाउनुपर्छ । ०० तपाईँको पार्टीको आर्थिक नीति कस्तो छ ? सारतः देशको अर्थव्यवस्था भूमण्डलीकृत पुँजीवाद र दलाल पुँजीवादको कब्जामा छ । जसले प्राकृतिक एवं राज्यको स्रोत र साधनको चरम् दोहन, दलालीकरण र निजीकरण गरेर संकटलाई व्यापक राष्ट्रियकरण गर्ने दलाल पुँजीवादी प्रवृत्तिको दबदबामा छ । कृषि तथा औद्योगिक उत्पादनलाई धरासायी बनाएर उपभोक्तावादी पूँजीको शिकार बत्र पुगेको छ । पर्यटन क्षेत्र पूरै सुस्ताएको छ सेवा तथा वित्तीय क्षेत्रमा अराजकता छ । उद्योगधन्दा, कलकारखाना र व्यवसायहरु जीर्ण बन्दै गईरहेका छन् । त्यसकारण हाम्रो अर्थतन्त्र नै उत्पादनमा भन्दापनि उपभोगमा आधारित बत्र पुग्यो । अनुत्पादक क्षेत्रमा बजेट एलोकेटिङ गर्नु, ५ वर्षमा सकिने आयोजनालाई ३० वर्ष पुर्याएर लागतलाई दशौं गुणा वृद्धि गरेर सार्वजनिक ढुकुटीलाई निजीकरण गर्ने प्रवृत्ति त विकासको नाममा व्यापक भ्रष्टाचार मात्र होइन यसलाई जनताले लुटतन्त्र भन्न थालेका छन् । अर्थतन्त्रको कुनै पनि क्षेत्र ईन्टिग्रेटेड एप्रोचमा हुने विकासको मोडलमा छैन । सबैतिर अस्तव्यस्त र अराजकता छ । विज्ञहरुका अनुसार साढे तीन वर्षको अवधिमा सार्वभौम ऋण ७ खर्बबाट १७ खर्ब पुग्यो । ऋण तिर्नु पर्दा सावाँ ब्याज मात्रै बर्षको झण्डै १ खर्ब तिर्नुपर्ने हुन्छ । अहिलेको साढे तीन खर्बको विकास खर्चबाट १ खर्ब घट्ने भयो । खर्च धान्न फेरि ऋण लिनुपर्ने हुन्छ । फजुल खर्च र बेरुजु स्थानीय तह देखि बालुवाटारसम्म खर्बौंको छ । बेरोजगार, अभाव, व्यापार घाटा र परनिर्भरता बढ्दो छ । अनि विकास हुन्छ कसरी? बैंक तथा वित्तिय संस्थाहरुको चर्को ब्याज र दलालहरुको मिटर ब्याजले जनतालाई कंगाल बनाएको छ । शिक्षा, स्वास्थ्य र दैनिक जनजीवनमा आकाशिएको महङ्गी, कमिसन र कालोबजारी व्याप्त छ । यो लुटतन्त्रबाट बयान गरिनसकिने दुःखकष्टहरुले नेपाली जनता गुज्रिरहेका छन् । देशले चौतर्फी संकटको सामना गर्नुपरेको छ । यसलाई छिटोभन्दा छिटो बदल्नु पर्छ । समाजवादी अर्थव्यवस्थाले नवउदारवादी अर्थनीतिलाई अन्त्य गरेर सार्वजनिक पुँजीवादको वृद्धि, योजनावद्ध लगानी र जनताको आर्थिक स्वतन्त्रता एवं समृद्घिको नीतिलाई अघि बढाउँछ । अर्थतन्त्रलाई लोकतान्त्रिकरण गर्दै सामाजिकीकरण गर्ने प्रक्रियालाई सशक्त ढंगले अघि बढाउछ । निजीकरण र उदारीकरण, बहुराष्ट्रिय निगम पुँजीको शोषण, पछौटे एवं टुक्रे उत्पादनलाई अन्त्य गर्छ । सार्वजनिक सम्पत्तिलाई लुटेर रातारात अरबपति बन्ने काम बन्द गरिन्छ । प्राकृतिक साधनश्रोत जल, जंगल, जमिन, ज्ञान, विज्ञान, प्रविधि आदिमा जनताको पूर्ण अधिकारको ग्यारेन्टी गर्छ । एकाधिकारवादी पुँजीको कार्टेलिङ र सिण्डिकेटको पूर्ण अन्त्य हुन्छ । सामाजिक न्याय र समानता सुनिश्चित हुन्छ । सिंगो समाजलाई सामूहिक सम्पत्रताको यात्रामा डोर्याउँछ । यो नै आत्मनिर्भर, गतिशील एवं स्वाधीन राष्ट्रिय अर्थतन्त्र निर्माणको आधार हो । राज्यले हरेक नागरिकलाई उत्कृष्ट ज्ञान, सीप, उद्यमशिलता र क्षमतावान व्यक्तित्व विकास गर्न सक्षम बन्नसक्ने सम्पूर्ण अवसरहरु एवं अधिकारहरुको ग्यारेन्टी गर्दछ । राज्यले हरेक नागरिकलाई १२ वटा आधारभूत आवश्यकताहरूलाई सुनिश्चित गर्दछ । गरिबीको रेखामुनि रहेका जनतालाई थप विशेष व्यवस्था गरेर उत्पादनका साधन, उद्यमशिलता र उत्पादन कार्यमा व्यापक सहभागिता वृद्धि गर्दछ । जसले गहिरो आर्थिकसामाजिक असमानताको खाडल मात्र नभएर राष्ट्रिय आय र व्यक्तिगत बचतलाई समेत वृद्धि गर्दछ । हुनेले मात्र खाने र सक्नेले मात्र बाँच्न पाउने स्थितिको अन्त्य हुनेछ । न्यूनतम् जीवनयापन एवं स्वास्थ्य समस्यामा परेका अशक्त नागरिकलाई राज्यले आवश्यकतानुसार सेवासुविधा उपलब्ध गराउँछ । सामाजिक समृद्धिको साथै व्यक्तिगत समृद्धिको पनि सम्बर्धन हुन्छ । प्रगतिशील उद्यमीव्यवसायहरूको हितको संरक्षण र सम्बर्द्धन गर्छ । समाजवादमा हरेक नागरिकको व्यक्तिगत आर्थिक स्वतन्त्रताको पूर्ण सुनिश्चित हुन्छ । हरेकलाई कामको छनौटको पूर्ण स्वतन्त्रता हुन्छ । सम्पूर्ण बन्धनबाट मुक्त भएर गौरवपूर्ण इज्जत र प्रतिष्ठाका साथ जीवनयापन गर्ने स्वतन्त्रता ग्यारेन्टी हुन्छ । कृषिको उत्पादनबाट आत्मनिर्भर बन्ने र औद्योगिक उत्पादनद्वारा समृद्धि बन्ने मार्गलाई अघि बढाउँछ । यसले विशाल जनसङ्ख्यालाई गरिबीबाट मुक्त गर्छ । हामीले आर्थिक विकासको गुणस्तर र प्रभावकारिताको वृद्धि गर्दै तीव्र गतिमा आत्मनिर्भर एवं गतिशील अर्थतन्त्रको बलियो जग बसाल्नुपर्छ । हामी जनताको जीवनलाई सम्पन्नताको यात्रामा अघि बढाउने प्रभावकारी, उच्च गुणस्तरीय र दिगो, स्वाधीन एवं आत्मनिर्भर आर्थिक विकास गर्छौँ।"
संखुवासभामा हत्या गरिएका ६ जनाको इटहरीमा दाहसंस्कार,"इटहरी : संखुवासभाको मादी १ खोलागाउँको उम्लिङमा सोमबार हत्या गरिएका एकै परिवारका ६ जनाको शवलाई बुधबार इटहरीमा दाहसंस्कार गरिएको छ। धरानस्थित बीपी कोइराला स्वास्थ्य विज्ञान प्रतिष्ठानमा दिउँसो ५ घण्टा लगाएर पोष्टमार्टम गरेपछि साँझ इटहरी ल्याएर बुढीगंगा जमुना मुक्ति घाटमा दाहसंस्कार गरिएको हो। ८४ वर्षीया पार्वता कार्की, उनका ५२ वर्षीय छोरा तेजबहादुर कार्की र उनकी श्रीमती ५२ वर्षीया कमला कार्की, यस्तै तेजबहादुरकी बुहारी ३२ वर्षीया रञ्जना कार्की र उनका दुई छोराछोरी ११ वर्षीय दिपेन र ७ वर्षीया गोमालाई तीन चितामा राखेर जलाइएको हो। तेजबहादुरका विदेशमा रहेका दुई छोराहरुमध्ये एक नरेश कार्की अन्तिम संस्कारको लागि आइपुगेका थिए। उनीहरुलाई जलाउन ल्याउने भएपछि इटहरीको घाट दिउँसोदेखि नै आफन्त गाउँले र स्थानीयले भरीभराउ थियो। लासलाई गाडीबाट निकाल्दै गर्दा घाटमा रुवाबासी चलेको थियो। दाहसंस्कार पछि मृतकका आफन्तहरुले घटनाको छिटो छानविन गर्न माग गरेका थिए। उनीहरूले घटनाको बारेमा अफवाह फैलाएको भन्दै युट्युबरहरुसँग रोष प्रकट गरेका थिए।"
"कारोबारमा आएका १३ वटै समूहको परिसूचक घट्यो,","काठमाडौं : बुधबार पनि नेप्से ओरालो लाग्ने क्रम रोकिएन्। कारोबारको अघिल्लो दिन मंगलबार ४४ अंकले घटेको नेप्से बुधबार ६० अंकले घट्दा २८७६५९ बिन्दुमा पुगेको छ। नेप्से घट्दा कारोबार रकम पनि घटेको छ। मंगलबार साढे ७ अर्ब बराबरको शेयर कारोबार भएको बजारमा आज २२५ कम्पनीको १ करोड ६१ लाख ४८ हजार ६५२ कित्ता शेयर ६ अर्ब ६४ करोड मूल्य बराबरमा कारोबार भयो। यस दिन ठूला कम्पनीको कारोबार मापन सेन्सेटिभ परिसूचक ११ अंकले घटेको छ। कारोबारमा आएका १३ वटै समूहको परिसूचक घटेको छ। जीवन विमा समूहको परिसूचक सर्वाधिक ४२१ अंकले घटेको छ। यस्तै निर्जीव विमाको ३२८८२, उत्पादन १८८४३, विकास बैंक १५७९७ अंकले परिसूचक घटेको छ। यस्तै अरु समू्हको पनि परिसूचक ओरालो लागेको छ। नेप्से घटेपनि सानिमा लाइफ इन्स्योरेन्स शेयरमूल्यमा १० प्रतिशतले पोजिटिभ सर्किट लागेको छ। अन्य दुई कम्पनी एक्सेल डेभलपमेन्ट बैंक र रैराङ हाइड्रोपावर डेभलपमेन्ट कम्पनीको शेयरमूल्य ८ प्रतिशत बढीले बढेको छ। कारोबार रकमका आधारमा यस दिन युनाइटेड मोदी हाइड्रोपावर शीर्ष स्थानमा रह्यो। यो कम्पनीको ४० करोड ५७ लाख ७५ हजार रुपैया बराबरको शेयर खरिदबिक्री भयो। अरुण भ्याली र स्वरोजगार लघुवित्तको २४ करोड भन्दा बढीको शेयर खरिदबिक्री भयो।"
नबिल म्युचुअल फण्डद्धारा सञ्चालित दुवै फण्डले गरे लाभांश घोषणा,काठमाडौं : नबिल म्युचुअल फण्डअन्तर्गत सञ्चालित नबिल ब्यालेन्स्ड फण्ड २ र नबिल इक्विटी फण्डले आफ्ना इकाईधनीहरुलाई आर्थिक वर्ष २०७७ र ७८ को लागि लाभांश घोषणा गरेका हुन्। जसअन्तर्गत नबिल ब्यालेन्स्ड फण्ड २ ले आफ्ना इकाईधनीहरुलाई ३५ प्रतिशत ९कर सहित० र नबिल इक्विटी फण्डले ४० प्रतिशत ९कर सहित० नगद लाभांश वितरण गर्ने घोषणा गरेको हो। नबिल इन्भेष्टमेन्ट बैंकिङ्गको सञ्चालक समितिको भदौ २२ गते बसेको बैठकले लाभांश वितरण गर्ने निर्णय गरेको हो। यी दुई फण्डहरुको कोष प्रबर्द्धक नबिल बैंक लिमिटेड रहेबमे छ भने योजना व्यवस्थापक नबिल इन्भेष्टमेन्ट बैंकिङ्ग लिमिटेड रहेको छ ।
एमसीसीको विरोधमा माइतीघरमा प्रदर्शन,"काठमाडौँ: अमेरिकी मिलेनियम च्यालेन्ज कर्पोरेशन (एमसीसी) विरोधमा काठमाडौँको माइतीघरमा प्रदर्शन भइरहेको छ । बुधबार संसद बैठक बस्ने तयारी भइरहँदा स्वतन्त्र युवा अभियन्ताहरुले माइतीघरमा प्रदर्शन गरेका हुन् । कालो बस्त्र लगाएका युवाहरुको समूहले एमसीसी खारेज गर्नुपर्ने माग गर्दै नारावाजी सहित मार्चपास गरेका छन् । काठमाडौँका विभिन्न स्थानमा यसअघि देखि नै एमसीसीको विरोधमा प्रदर्शन हुँदैआएको छ । सरकारले भने हिंसात्मक गतिविधि नहोस् भनेर माइतीघर, बानेश्वर लगायत स्थानमा ठूलो संख्यामा प्रहरी परिचालन गरेको छ । बुधबार ४ बजे संसद बैठक बस्दैछ । संसदमा बिचाराधीन मुद्दाको रुपमा रहेको एमसीसीलाई अनुमोदन गर्नुपर्ने र अनुमोदन गर्न नहुने भन्दै विभिन्न राजनीतिक दलहरु पक्ष र विपक्षमा छन् ।"
"१६ सय ४० जनामा कोरोना पुष्टि, १० को मृत्यु",काठमाडौं : १३ हजार ४५५ नमूना परीक्षणमा १६ सय ४० जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा विभिन्न प्रयोगशालामा परीक्षणा गराएका १३ हजार ४५५ मा १६ सय ४० जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। ९ हजार ७६७ नमूनाको पीसीआर र ३ हजार ६८८ जनाको एन्टिजेन विधिबाट परीक्षण गरिएको थियो। जसमध्ये १३ सय ४७ जनाको पीसीआर र २९३ जनाको एन्टिजेन विधिबाट संक्रमण पुष्टि भएको मन्त्रालयले जनाएको छ। बुधबार कोरोनाबाट थप १० जनाको मृत्यु भएको छ। योसहित नेपालमा कोरोनाबाट ज्यान गुमाउनेको संख्या १० हजार ८८९ पुगेको छ। यस्तै आज थप २१ सय ६१ जना कोरोनामुक्त भएका छन्। यो ९४८ प्रतिशत हो । मन्त्रालयका अनुसार हालसम्म कोरोनाका सक्रिय संक्रमितको संख्या २९ हजार ४७९ छ। पछिल्लो २४ घन्टामा १२३२८६ जनाले कोरोनाविरुद्धको खोप लगाएका छन्। बुधबार ४८८ जनाको आइसीयू र १४० जनाको भेन्टिलेटरमा उपचार भइरहेको मन्त्रालयले जनाएको छ।
संसद बैठक फेरि अवरुद्ध (भिडियो लाइभ),काठमाडौँ: बुधबार बसेको संसद बैठकमा दोस्रो पटक नेकपा एमालेका सांसदहरुले नारावाजी गर्दै अवरोध गरेका छन् । यसअघि बैठक सुरु हुनासाथ एमाले सांसदहरुले सभामुखको भूमिका प्रति आपत्ति जनाउँदै अवरोध गर्दा बैठक १५ मिनेटका लागि स्थगित गरिएको थियो । अहिले एमाले सांसदहरुको नारावाजीका बीच सभामुख अग्निप्रसाद सापकोटाले आफूले कानून बमोजिम नै काम गरेको बताएका छन् ।
कांग्रेस पार्टी कार्यालयमा धर्ना,"विराटनगर : विराटनगरस्थित नेपाली कांग्रेसको पार्टी कार्यालयमा अगुवा मुस्लिम कार्यकर्ताहरुले धर्ना दिएका छन्। कांग्रेसको १४ औं महाधिवेशनको लागि बनाएको निर्वाचन निर्देशीकामा जनसंख्याको आधार देखाएर मुस्लिम समुदायको प्रतिनिधित्व कटाएको भन्दै उनीहरु एक घण्टा धर्नामा बसेका हुन्। नेपाल मुस्लिम संघ जिल्ला कार्यसमिति मोरङको अगुवामा उनीहरु धर्नामा बसेका हुन्। उनीहरुले मोरङका सचिव नागेश कोईरालामार्फत पार्टी सभापति शेरवहादुर देउवालाई कांग्रेसको विधान अनुसार पुर्ण समावेशी समानुपातिक प्रतिनिधि सुनिश्चिताको माग समेत गरेको छ। संघका जिल्ला अध्यक्ष आजाद आलमले मुस्लिम समुदायलाई जनसंख्याको आधारमा क्षेत्रिय, प्रदेश र संघीय प्रतिनिधित्व नगराएकाले संघर्षमा उत्रिएको बताए। १३ औं महाधिवेशनको भन्दा मुस्लिम समुदायको प्रतिनिधित्व १४ औं मा घटाएको आरोप लगाए । यस पटक विधान अनुसार बढ्नु पर्नेमा प्रतिनिधि घटाएर मुस्लिम समुदायलाई जानीजानी पाखा लगाउने खोजिएको आरोप उनले लगाए। विराटनगरमा बहुसंख्यक रहेको वडामा मुस्लिम समुदायका क्षेत्रिय प्रतिनिधि शुन्य बनाएको छ। १५, १६, १७ र १८ नम्बर वडामा मुस्लिम समुदायको प्रतिनिधि शुन्य रहेको संघले जनाएको छ। विराटनगरको १ मा एक जना क्रियाशिल रहेको ३ जना क्षेत्रिय प्रतिनिधि चयन रहेको ६ मा ८४ जना क्षेत्रिय प्रतिनिधि रहेकामा १ जना मुस्लिमलाई क्षेत्रिय प्रतिनिधि बनाएकोप्रति उनीहरु आक्रोशित बनेका छन्। मधेशी वा मुस्लिम समुदाय हुँदा बढी प्रतिनिधि हुने तर विधानले मुस्लिम छुट्याउँदा कम गर्ने नियत आफुहरुलाई स्वीकार नहुने उनीहरु बताउँछन्। यसअघि नेपाल दलित संघका अध्यक्ष समेत रहेका मीन विश्वकर्माले महाधिवेशन प्रतिनिधि चयनमा दलितलाई उचित स्थान नदिएकोप्रति असन्तुष्टि जनाउँदै धर्नामा बसेका थिए।"
संखुवासभा हत्या प्रकरण : घटनास्थलतर्फ जाँदै डीआईजी बीसी,"विराटनगर : प्रदेश १ प्रहरी प्रमुख डीआईजी अरुणकुमार बीसी संखुवासभामा भएको सामूहिक हत्याको अनुसन्धान गर्न घटनास्थलतर्फ लागेका छन्। प्रदेश प्रहरी कार्यालय विराटनगरबाट बुधबार बिहानै उनी टोली लिएर संखुवासभाको मादी नगरपालिका१ खोलागाउँको उम्लिङस्थित घटनास्थलतर्फ हिँडेका हुन्। घटनास्थल पुगेर प्रहरीबाट भइरहेको अनुसन्धानले अहिलेसम्म प्राप्त गरेको उपलब्धिको जानकारी लिँदै उनले आगामी अनुसन्धानमा अपनाउनुपर्ने रणनीति एवं प्रहरीले घटनालाई निष्कर्षमा पुर्याउन खेल्नुपर्ने भूमिकाका बारेमा बिफ्रिङ गर्ने छन्। अनुसन्धानलाई जतिसक्दो चाँडो निस्कर्षमा पुर्याउन प्रहरीको विशेष टोलीलाई उनले हौसला प्रदान गर्ने छन्। स्रोतका अनुसार निरन्तरको वर्षा र भौगोलिक विकटताले कहालीलाग्दो घटनाको अनुसन्धानमा धेरै समस्या खडा गरिरहेका बेला डीआईजी बीसी अनुसन्धानकै नेतृत्व लिने हिसाबले आँफै घटनास्थलतर्फ गएका हुन्। बीसी आफैँले अनुसन्धानको नेतृत्व लिएपछि घटनामा चाँडै सफलता प्राप्त हुने अपेक्षा गरिएको छ। यो समाचार तयार पार्दासम्म बीसी नेतृत्वको टोलीले तेह्रथुमको बसन्तपुर पार गरेको छ। म आँफै घटनास्थलतर्फ जाँदै छु। भौगोलिक विकटताका कारण त्यहाँ पुग्न निक्कै समय लाग्ने छ, अन्नपूर्ण अनलाइनसँगको टेलिफोन सम्पर्कमा उनले भने, घटनास्थल एकदमै दुर्गम एवं विकट स्थानमा छ। साँझसम्म पुगेर त्यहाँको पछिल्लो बस्तुस्थिति बुझ्ने प्रयास हुने छ। घटना भएको तीन दिन भइसक्दा पनि कहालीलाग्दो एवं बीभत्स हत्या प्रकरण रहस्यकै गर्भमा छ। स्थानीयले गरिरहेको आशंका र प्रहरीको प्रारम्भिक अनुसन्धान नमिलेपछि घटना थप जटिल मोडमा पुगेको हो। विशेषज्ञसहितको प्रहरी टोलीले अनुसन्धान थालेको भए पनि दर्दनाक घटनाका बारेमा कुनै संकेत मिल्न नसकिरहेको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। संखुवासभाका सबै नाका शिल गरेर ठाउँ ठाउँमा विशेष सर्च अभियान चलाउँदै हत्याराको खोजी तीव्र पारिएको उनको भनाइ छ। गाउँले तथा शंकास्पद केही व्यक्तिहरुसँग सोधपुछ गरिएको भए पनि घटनामा अहिलेसम्म कुनै सुराक मिल्न सकेको छैन, राईले भने, त्यही भएकाले डीआईजी साब् आँफै घटनास्थलतर्फ लाग्नु भएको हो। स्थानीय एवं सुरक्षा निकायले सुरुमा गरेको आशंकासँग प्रहरीको प्रारम्भिक अनुसन्धानले मेल नखाँदा घटना कसरी र कहाँ पुगेर टुंगिने हो भन्ने यकिन हुन सकिरहेको छैन। प्राविधिकदेखि लिएर विभिन्न पाटोबाट काम थाल्दा कुनै अनुमाननै गर्न नसकिने गरी घटनाको अनुसन्धानले नयाँ मोड लिएको प्रहरीका एक अधिकारी बताउँछन्। सही दिशा पहिल्याउन नसक्दा अनुसन्धान अलमलमा परेको देखिन्छ। ८५ वर्षीय बौदमान कार्कीको घरमा भएको नरसंहारमा विभिन्न पाटोबाट प्रहरीले अनुसन्धान जारी राखेको एसपी राईले बताए। उनका अनुसार तत्कालको अनुसन्धानबाट कार्की परिवारको कोहीकसैसँग रिसईबी देखिएको छैन। परिवारै सखाप बनाएको घटनापछि शोक एवं त्रासमा डुबेको गाउँको अवस्था सामान्य बन्न नसकिरहेको वडाध्यक्ष खेमराज कटुवालले बताए। प्रहरीको अनुसन्धानले सही फेरो समाउन सकिरहेको छैन। तर ठूलो संख्यामा प्रहरी परिचालन गरेर गाउँको सुरक्षा व्यवस्था कडा पारिएको छ, उनले भने, घटनापछि स्थानीय त्रसित छन्। गाउँले एवं छरछिमेकी सम्हालिन सकिरहेका छैनन्। घटना कसरी र किन गरिएको हो भन्ने बारेमा केही पनि नखुलेको उनले बताए। कटुवालका अनुसार घटनाको अनुसन्धानमा स्थानीय र जनप्रतिनिधिले प्रहरीलाई सहयोग गरिरहेका छन्। घटनास्थलमा छरपस्ट शव देखेपछि स्थानीय आतंकित बनेको उनले बताए। घटनाको वास्तविकता पत्ता नलागेसम्म गाउँ सामान्य अवस्थामा फर्कननसक्ने वडाध्यक्ष कटुवालको भनाइ छ। प्रदेश प्रहरीका प्रवक्ता एसपी राईले वास्तविकता पत्ता लगाएर घटनालाई निस्कर्षमा पुर्याउने हिसाबले धेरै कोणबाट प्रहरीका विभिन्न टोलीले अनुसन्धानलाई तीव्र बनाएको बताए। बौदमानको परिवारले झापामा जग्गा किनेर पास गराउने तयारी गरेको खुलेको छ। जग्गा किन्न घरमा राखिएको पैसा डकैती गर्ने उदेश्यले २ बालबालिका र एक वृद्धासहित ६ जनाको हत्या भएको हुनसक्ने आशंका स्थानीयले गरेका थिए। घटनाको प्रकृति हेरेर प्रहरीले पनि स्थानीयकै आशंकासँग मेल खाने गरी नगद र गहना लुटपाट गर्न हत्या गरिएको हुनसक्ने अनुमान लगाएको थियो। बौदमानका नातिहरु जेठो रमेश र कान्छो नरेश वैदेशिक रोजगारीका क्रममा दुवई र मलेसियामा थिए। जग्गाका लागि उनीहरुले पठाएको पैसा अपुग भएपछि कार्की परिवारले गाउँघरमा ऋण पनि खोजेको पाइएको छ। त्यही कुरा थाहा पाएर परिवारकै सखाप बनाउँदै लुटपाट मच्चाइएको हुनसक्नेतर्फ प्रहरी अनुसन्धान केन्द्रित थियो। तर प्रहरी एवं स्थानीयको सुरुवाती आशंका र प्रहरीको प्रारम्भिक अनुसन्धानबीच कुनै सम्बन्ध नदेखिएको एसपी राईले बताए। उनका अनुसार घरभित्रै नगद र गरगहना सुरक्षित फेला परेको छ। प्रहरीले लगभग चार लाख ७० हजारभन्दा बढी नगद र सुन एवं चाँदीका गहना फेला घरभित्रै भेट्टाएको हो। घटनामा आशंका र अनुसन्धान नमिल्दा दर्दनाक घटना झन् रहस्यमय बनेर जटिल मोडमा पुगेको छ। अहिलेसम्मको अनुसन्धानबाट लुटपाटको उद्देश्यले घटना गराएको देखिँदैन, प्रहरी स्रोतले भन्यो, डकैती नै गर्न यत्रो नरसंहार मच्चाइएको भए घरभित्र यति धेरै पैसा र गहना भेटिँदैन थियो होला। प्रहरी स्रोतका अनुसार बाहिरका व्यक्तिहरु जबरजस्ती घरमा पसेर घटना गराएजस्तो पनि देखिँदैन। घटनाको प्रकृतिले घटनास्थल घरबाहिरै देखाएको हो। घटनास्थल घरभित्र भएको भए प्रतिकार गरेको वा रगत लागेको कुनै संकेत हुनुपर्ने हो, एक प्रहरी अधिकारीले भने, घटना बाहिरै भएकाले शवहरु पनि यत्रतत्र छरिएको अवस्थामा भेटिएको हुनसक्छ। तर लखेटीलखेटी हत्या गरिएको हुनसक्ने सम्भावना भने जीवितै रहेको उनको भनाइ छ। उनका अनुसार हत्याराको पहिचान मुस्किल बनिरहेको छ। स्थानीय घटनास्थल पुग्दा ८४ वर्षीया पार्वता कार्कीको शव मात्रै घरभित्र थियो। तर बेलाबेला बेहोस हुने समस्या रहेकी उनलाई घरबाहिर लडिरहेको देखेपछि स्थानीयले उठाएर भित्र ल्याएको पाइएको छ। परिवारै सखाप हुने गरी ६ को बीभत्स हत्या, हत्याको कारण खोज्दै प्रहरी संखुवासभामा हत्या गरिएका ६ जनाको शव घटनास्थलबाट उठाइयो नगद र गरगहना सुरक्षित, हत्या रहस्यमय शवको पोष्टमार्टम सुरु, हत्यारा छिट्टै पक्राउ पर्ने प्रहरीको दावी सुरुमा घटनास्थलमा इलाका प्रहरी कार्यालय चैनपुरका प्रहरी निरीक्षक योगराज खतिवडा नेतृत्वको टोली पुगेको थियो। त्यसपछि संखुवासभा प्रहरी प्रमुख डीएसपी लालध्वज सुवेदी टोली लिएर घटनास्थल पुगे। संघीय प्रहरी इकाई कार्यालय धरानबाट एसपी भीम दाहालको नेतृत्वमा गएको टोली सोमबार साँझ ७ बजेतिर मात्रै घटनास्थल पुग्न सक्यो। टोलीले भोलिपल्ट अर्थात मंगलबार घटनाको अनुसन्धान सुरु गर्दा हत्या भएको लगभग २४ घण्टा बितिसकेको थियो। त्यहाँमाथि निरन्तरको वर्षाले अनुसन्धानमा अनेक अड्चन ल्याइदियो। अविरल वर्षाले घटनास्थलबाट मजवुत प्रमाणहरु नष्ट गरिदिएको प्रहरी अधिकारी बताउँछन्। प्रहरीले अनुसन्धानका लागि ट्रयाकर डग पिकु र लैलालाई प्रयोग गरेको थियो। तर कुकुरबाट गराइएको स्निफिङ त्यति प्रभावकारी देखिएन। निरन्तरको वर्षाले सवुत प्रमाण नष्ट हुँदा अनुसन्धानमा गरिएको कुकुरको प्रयोगले कुनै संकेत नमिलेको हो। फरेन्सिक तालिम प्राप्त चिकित्सकसहित घटनास्थल पुगेको दाहाल नेतृत्वको टोली अहिले अनुसन्धानमै व्यस्त छ। घटना र शवको प्रकृति हेरेका चिकित्सकले सोमबार बिहानतिर घटना भएको हुनसक्ने बताएका छन्। हत्या गरिएकामध्ये पाँच जनाको टाउकोमा चोट देखिएको प्रहरीले बताएको छ। प्रहरीले पछाडिबाट टाउकामा कुनै बस्तुले हानेर हत्या गरिएको हुनसक्ने आशंका गरेको छ। चिकित्सकले पनि यही संकेत गरेका छन्। ६ जनाको हत्या हुँदा पनि धारिलो हतियार प्रयोग गरेको पाइँदैन। कुनै बस्तुले पछाडिबाट हिर्काएर नै मारेजस्तो देखिन्छ, प्रहरी स्रोतले भन्यो, यो विषयले निक्कै गम्भीर बनाएको छ। छरछिमेकीले पनि घटना थाहा नपाएको बताएका छन्। कार्की परिवारको घरबाट छिमेकीकोमा पुग्न लगभग ५ मिनेटजति लाग्छ। घटनास्थल वरपर खोला र खोल्साहरु छन्। पहाडका खोला र खोल्सामा ठूलो आवाज दिएर पानी बगिरहेकाले छरछिमेकीले घटना थाहा नपाएको हुनसक्ने अनुमान प्रहरीको छ। तर पनि प्रहरीले अनुसन्धान छिमेकीतर्फ पनि केन्द्रित गरेको बताइन्छ। घटनापछि प्रहरीले केही व्यक्तिहरुलाई नियन्त्रणमा लिएर सोधपुछ गरेको थियो। घटनापछि गाउँबाट बाहिरिएका व्यक्तिहरुका बारेमा पनि प्रहरीले अनुसन्धान गरिरहेको छ। गाउँघरमा नयाँ व्यक्ति प्रवेश गरेको पनि पाइएको छैन। घटना भएका बेला त्यो क्षेत्रमा सक्रिय रहेका मोबाइलको पनि विश्लेषण प्रहरीले गरिरहेको छ। घटनाको अनुसन्धानका लागि नेपाल प्रहरीको केन्द्रीय अनुसन्धान ब्युरो (सिआइबी)ले पनि विशेष टोली खटाएको छ। डीएसपी रुगम कुँवरको नेतृत्वको टोली मंगलबार राति घटनास्थल पुगेको छ। प्रदेश १ प्रहरी कार्यालयबाट पनि क्षेत्रीय अनुसन्धान समूह (रिजनल इन्भेस्टिकेसन टिम) यसअघि नै पुगिसकेको थियो। विभिन्न टोली घटनास्थलमै खटिए पनि प्रहरीको अनुसन्धान अलमलमा पर्दा ठोस निस्कर्ष निस्कन नसकेको हो। प्रहरीका अनुसार बौदमानकी पत्नी ८४ वर्षीया पार्वता, छोरा ५८ वर्षीय तेजबहादुर, बुहारी (तेजबहादुरकी पत्नी) ५२ वर्षीया कमला तथा तेजबहादुरकी बुहारी ३२ वर्षीया रञ्जना, नाति ११ वर्षीय दीपेन र नातिनी ७ वर्षीया गोमा कार्कीको हत्या भएको अवस्थामा सोमबार बिहान शव भेटिएको हो। सबै शव घटना भएको ४८ घण्टापछि उठाएर पोस्टमार्टमका लागि बिपी कोइराला स्वास्थ्य विज्ञान प्रतिष्ठान धरान ल्याइएको थियो। मंगलबार राति ल्याइपुर्याइएका शवको बुधबार दिउँसोबाट पोस्टमार्टम थालिएको छ। हत्या गरिएकामध्ये पार्वताको शव घरभित्रै भेटिएको हो। तर उनलाई स्थानीयले त्यसअघि घरबाहिरै भेटेका थिए। बेहोस भएको ठान्दै उनलाई उठाएर घरभित्र ल्याइदिएका रहेछन्। गम्बुट लगाएको अवस्थामा तेजबहादुरको शव घरनजिक बाटोमा भेटिएको हो। कमला र रञ्जनाको शव घरनजिकको खोलामा तथा दीपेन र गोमाको शव घरमाथिको खरबारीमा भेटिएको प्रहरीले जनाएको छ।"
धनुषा जिप्रकाका सुब्बा घुससहित पक्राउ,"काठमाडौँ: जिल्ला प्रशासन कार्यालय, धनुषाका नायब सुब्बा उमेश कुमार चौधरी ८ हजार ५ सय घुससहित पक्राउ परेका छन् । अख्तियार दुरुपयोग अनुसन्धान आयोगको टोलीले चौधरीले सेवाग्राहीसँग नागरिकताको प्रतिलिपि बनाउनको लागि विभिन्न बहानामा ८ हजार ५ सय घुससहित पक्राउ गरेको हो । उनलाई धनकपुरधाम उपमहानगरपालिका वडा नं ४ स्थित लड्डु गोपाल स्वीट्स एण्ड स्न्याक्स पसलबाट बुधबार नियन्त्रणमा लिई थप अनुसन्धान भइरहेको अख्तियारका प्रवक्ता नारायणप्रसाद रिसालले जानकारी दिए ।"
संखुवासभा हत्या प्रकरण : ६ जनाकै पोष्टमार्टम सकियो,"धरान : संखुवासभाको मादी नगरपालिका१ खोलागाउँको उम्लिङमा अज्ञात समूहले बिभत्स हत्या गरेका एकै परिवारका ६ जनाको पोष्टमार्टम सकिएको छ। मंगलबार राति ६ जनाकै सब बीपी कोइराला स्वास्थ्य विज्ञान प्रतिष्ठानमा ल्याए पश्चात बुधबार शबको पोष्टमार्टम सुरु गरिएको हो। पाँच घण्टा लगाएर ६ वटै शवको पोष्टमार्टम सकिएको प्रतिष्ठानको फोरन्सिक विभागका एसोसियट प्रोफेसर डा विकास साहले जानकारी दिए। डा विकास नेतृत्वको ६ जनाको टोलीले बिहान १० बजेदेखि ३ बजेसम्मको समय लगाएर पोष्टमार्टम गरिएको हो। सोमबार स्थानीय बौदमान कार्की श्रीमती ८४ वर्षीय पार्वता कार्की, ५८ वर्षीय छोरा तेजबहादुर कार्की, ५२ वर्षीया बुहारी कमला कार्की, बौद्धमानकी नातिनि बुहारी ३२ वर्षीया रञ्जना कार्की, ११ वर्षका पनाती दीपेन कार्की र ७ वर्षीया पनातिनि गोमा कार्कीको अज्ञात समुहले हत्या गरेको थियो। ६ जनाकै पोष्टमार्टम सकिएको छ, डा शाहले भने 'आवश्यक कागजात तयार गरी शव परिवारलाई जिम्मा लगाउने छौं।' उनले पोष्टमार्टको रिपोर्ट आउन केही दिन लाग्ने बताएका छन्। ६ जनाकै शव बुधवार नै इटहरीको बुढीखोलामा दाहसंस्कार गरिने तयारी भइरहेको बीपी प्रतिष्ठानको अस्थायी प्रहरी पोष्टका हबल्दार टिका कट्टेलले जानकारी दिएका छन् । हत्या पश्चात संघिय प्रहरी कार्यालय धरानबाट तालिम प्राप्त कुकुरसहित एसपी भीम दाहालको नेतृत्वमा प्रहरीको विशेष टोली हत्याराको खोजीमा घटनास्थल वरपर परिचालन गरिएको छ। प्रहरीले हत्याराको पहिचान भैसकेको र उनीहरुलाई पक्राउ गर्न प्रहरी नजिक पुगिसकेको जानकारी दिएको छ। घटनास्थलमा प्रहरीको प्रदेश प्रहरी कार्यालय विराटनगरको विषेश व्युरोको टोली, जिल्ला प्रहरी कार्यालय संखुवासभाबाट उल्लेखिय प्रहरीको टोली परिचालन गरिएको बताइएको छ। संखुवासभाको मादीमा एकै परिवारका ६ जनाको हत्या परिवारै सखाप हुने गरी ६ को बीभत्स हत्या, हत्याको कारण खोज्दै प्रहरी संखुवासभा हत्या प्रकरण : शव पोस्टमार्टमका लागि धरान ल्याइँदै संखुवासभामा हत्या गरिएका ६ जनाको शव घटनास्थलबाट उठाइयो नगद र गरगहना सुरक्षित, हत्या रहस्यमय शवको पोष्टमार्टम सुरु, हत्यारा छिट्टै पक्राउ पर्ने प्रहरीको दावी संखुवासभा हत्या प्रकरण : घटनास्थलतर्फ जाँदै डीआईजी बीसी"
"एमाले सांसदद्वारा संसद बैठक अवरोध, १५ मिनेटका लागि स्थगित",काठमाडौंः प्रतिनिधिसभा बैठक अहिले सुरु भएको छ । नेकपा एमालेका सांसदहरुले सभामुखले पार्टी टुक्र्याउन भूमिका खेलेको भन्दै बैठक अवरोध गरेका छन् । एमाले सांसदहरुको अवरोधका कारण संसद बैठक १५ मिनेटका लागि स्थगित भएको छ । बैठकमा एमालेका प्रमुख सचेतक विशाल भट्टराईले एमालेले कारवाही गरेका १४ सांसदहरुको हकमा सभामुख अग्निप्रसाद सापकोटाले सूचना सार्वजनिक नगरेको भन्दै आपत्ति जनाएका थिए । उनले एमाले टुक्रयाउन सभामुखले सहयोगी भूमिका निर्वाह गरेको भन्दै सभामुखसँग जवाफ समेत माग गरेका थिए । प्रमुख सचेतक भट्टराईले बोलेपछि एमालेका सांसदहरुले रोस्ट्रम घेराउ गरी अवरोध गरेका हुन् ।
दराजले ल्यायो जेम्सग्राहकलाई निःशुल्क भाउचर कमाउने अवसर,"काठमाडौं : नेपालको अग्रणी अनलाइन बजार दराजले आधिकारिक रूपमा आफ्नो नवीनतम इनएप सुविधा दराज जेम्स लन्च भएको घोषणा गरेको छ। यो नयाँ सुविधामार्फत ग्राहकहरुले हरेक दिन दराज एपमार्फत भाउचर कमाउने मौका प्राप्त गर्नेछन्। जेम्स भनेको दराजएपमा लगातार सगाई गरिरहेका ग्राहकहरुको लागि उपलब्ध गरिएको एक इनाम प्रणाली हो। ग्राहकहरुले जेम्स कलेक्ट गरि भाउचरको लागि रिडिम गर्न सक्नेछन् र त्यो भाउचर सामान खरिद गर्दा छुट पाउन प्रयोग गर्न सक्नेछन्। ग्राहकहरु तीन फरक तरीकाबाट जेम्स कमाउन सक्नेछन्। दराज एपमा हरेक दिन लगिन गरी , दराजबाट सामान खरिद गरि वा एड टु कार्ट, फलो द स्टोर जस्ता डेली मिसनहरु पुरा गरेर दराज जेम्स प्राप्त गर्न सकिन्छ। यो सुविधा दुवै एन्ड्रोइड र आईओएस प्लेटफर्ममा उपलब्ध छ। नयाँ सुविधा प्राप्त गर्नको लागी ग्राहकहरुलाई आफ्नो दराज एप अपडेट गर्न अनुरोध गरिन्छ। दराज जेम्सको भरपुर उपयोग गर्नको लागि ग्राहकहरु हरेक दिन दराज एपमार्फत दराज जेम्सको होम पेजमा जानु पर्ने हुन्छ। त्यहाँ ग्राहकले जेम्स कलेक्ट मात्र नभई आफुसँग भएको जेम्सको मात्रा हेर्न पाउनेछन् साथै ति जेम्सलाई भाउचरको लागि रिडिम पनि गर्न पाउनेछन्। दराज जेम्सको सबैभन्दा राम्रो सुविधा भनेको यो प्राप्त गर्न एकदमै सरल र सजिलो छ। प्रयोगकर्ताहरु सजिलैसँग दराज एपमा दैनिक लग इन गरेर दिइएको जेम्स कलेक्ट गरेर आफ्नो जेम्सको संख्या ४०० गुणा कमाउन सक्नेछन्।"
विश्वकै लामो दावी गरिएको पुलको नाम गण्डकी गोल्डेन ब्रिज,"बागलुङ : विश्वकै लामो दावी गरिंदै आएको कालीगण्डकी नदीमा निर्मित बागलुङ र पर्वत जिल्ला जोड्ने ५६७ मिटर लामो झोलुङ्गे पुलको नयाँ नामाकरण गरिएको छ। पुलको संरक्षणकर्ताको रुपमा रहेको बागलुङ नगरपालिकाले पुलका माध्यमबाट पर्यटन बढाउनका लागि पुलको नामाकरण गरिएको हो। पुलको उद्घाटन लगत्तै छ महिनाअघि बागलुङ नगरपालिकाले पुलको सार्वजनिक सूचना जारी गरेर नामाकरणका लागि आवेदन माग गरेको थियो। उत्कृष्ट नाम पठाउनेलाई २५ हजार राशीको पुरस्कार समेत प्रदान गर्ने घोषण गरिएको थियो। प्राप्त आवेदन मध्ये छनोट समितिले विभिन्न मापदण्डका आधारमा गण्डकी गोल्डेन ब्रिज नेपालीमा गण्डकी सुनौलो झुला नाम छनोट गरेको बागलुङ नगरपालिका मेयर जनकराज पौडेलले बताए। मंगलबार बसेको कार्यपालिका बैठकले बानपा ५ मालिकाका घनाश्याम सापकोटाले पठाएको गण्डकी गोल्डेन ब्रिजनाम राख्ने निर्णय गरेको हो। सापकोटा निजामती सेवामा आवद्ध छन्। आफूले पेश गरेको नाम छनोट भएपछि सापकोटाले पर्यटकीय तथा ऐतिहासिक उपलब्धीको एक हिस्सा बन्न पाएकोमा खुसी व्यक्त गरे। अन्तर्राष्ट्रिय पर्यटकीय गन्तव्यस्थलको रुपमा विकासको सम्भावना बोकेकाले राष्ट्रिय अन्तर्राष्ट्रिय महत्व झल्किने हिसाबले नामाकरण गर्ने प्रस्ताव गरेको उनले बताए। विश्वकै लामो दावी पुलको नामाकरणका लागि सूचना आएलगत्तै केही सोच्न सकिन्छ कि भनेर लागिरहे, संसारका अन्य पुलको नामसँग नामाकरण नदोहोरिने गरी नामाकरणले बिहान सूर्योदय, मध्यान्ह र बेलुकी सूर्यास्त समय यस पुलमा गएर अवलोकन गरें, सापकोटाले भने, विभिन्न समयमा अवलोकन गर्दा नदीको नाम, पुल वारपार गर्दा देखिने दृष्य, लामो पुल र नदीदेखि पुलसम्मको उचाइ, नेपाली तथा विदेशी नागरिकहरुले सहज रुपले बोल्न लेख्न सक्ने नाम गण्डकी गोल्डेन ब्रिज वा गण्डकी स्काई ब्रिज राख्न भनेको थिए, गण्डकी गोल्डेन ब्रिज नाम छनोट भएछ, खुसी लागेको छ। कालीगण्डकी नदी तथा मध्यपहाडी लोकमार्ग र पोखरा जोमसोमको दुई महत्वपूर्ण राजमार्ग माथि निर्मित पुलबाट उत्तरतर्फ हिमश्रृंखलादेखि पश्चिमतर्फ प्रसिद्ध कालिका भगवती मन्दिर, पर्वत, बागलुङ र म्याग्दी जिल्लाका प्रसिद्ध धार्मिक पर्यटकीय स्थल दृश्यावलोकन गर्न सकिन्छ। बागलुङ नगरपालिका१ रामरेखा देखि पर्वत जिल्लाको कुस्मा नगरपालिका१ अदुवाबारी जोड्ने कालिगण्डकी नदीमाथि हालै निर्माण गरिएको ५६७ मिटर लामो पुल नगरपालिकाले विश्वकै लामो दावी गर्दै गिनिज बुकमा दर्ता गराउन समेत निवेदन दिइसकेको छ।"
एमालेले निष्कासन गरेका १४ सांसद उपस्थित भए संसद् चल्दैन : ओली,"काठमाडौं : नेकपा एमाले अध्यक्ष केपी शर्मा ओलीले निष्कासन गरिएका १४ सांसद उपस्थित भए सदन चल्न नदिने बताएका छन्। संसदीय दलको बैठकमा एमाले संसदीय दलका नेता समेत रहेका ओलीले साउन २५ गते निष्कासन गरेकाहरु संसद बैठकमा उपस्थित हुन नमिल्ने बताए। उनले भने, साउन २५ गते निस्कासन गरेका १४ जना जसले लामो समयसम्म पार्टीमा गुटबन्दी गरे। यदि गैरसांसदको उपस्थिति हुन्छ भने कुनै पनि हालतमा गैरकानूनी ढंगले सदन प्रारम्भ हुनै सक्दैन। उनले कपटपूर्ण ढंगले अधिवेशन अन्त्य गरिएको बताए। अराजनीतिक ढंगले पार्टी फुटाउने षड्यन्त्र गरियो। यो विल्कुल गलत ढंगले आयो। उनले भने, गैर सांसद उपस्थित भएपछि कसरी सदन चल्छ ? एमाले संसदीय दलको बैठक जारी, सभामुखको भूमिकामाथि प्रश्न एमसीसीका कतिपय बुँदा परिमार्जन गर्नुपर्छ : भीम रावल एमसीसीलाई हतियार बनाएर गठबन्धन फुटाउने षडयन्त्र : प्रचण्ड एमालेमा फुट हैन, काँचुली फेरिएको हो : पौडेल एमसीसी मुलुकको हितमा नरहेको एमालेको निष्कर्ष उनले सभामुख अग्नी सापकोटाले किर्ते काम गरेको भन्दै सभामुखको भुमिकाप्रति प्रमुख प्रतिपक्षविरुद्ध खुलेर लागेको बताए। उनले भने, सभामुख गठबन्धनको मतियार बन्नुभयो। सभामुखको टेबलबाट षड्यन्त्र भएको छ। ओलीले सभामुखले एमाले विरोधी गतिविधी गरेको र गठबन्धनको पक्षमा खुलेर लागेको आरोप लगाए। गैरसांसदलाई संसद बैठकमा बस्न दिए एमालेमा आएवापत कारवाहीमा परेका माओवादीबाट चुनाव जितेका सांसदलाई पनि फर्काउनु पर्ने उनले बताए। माओवादीले कारबाही गरेको पत्र पठाएको ४८ घण्टामै लेखराज भट्ट, टोपबहादुर रायमाझी, गौरीशंकर चौधरी र प्रभु साहको सांसद पद रिक्तको सूचना सभामुखले सार्वजनिक गरेका थिए।"
संसद बैठक शुक्रबारसम्मका लागि स्थगित,"काठमाडौँ: संसद बैठक भदौ २५ गते शुक्रबारसम्मका लागि स्थगित भएको छ । एमालेका सांसदहरुले सभामुख अग्निप्रसाद सापकोटाको भूमिकामाथि प्रश्न उठाउँदै लगातार दोस्रोपटक संसद अवरुद्ध गरेपछि बैठक भदौ २५ गते शुक्रबार १ बजे बस्ने गरी स्थगित भएको हो । एमालेका प्रमुख सचेतक विशाल भट्टराईले सभामुखले एमालेले कारवाही गरेका सांसदहरुको सम्बन्धमा सूचना नदिएको भन्दै अनुत्तरित प्रश्न सृजना भएको बताएका थिए । लगत्तै संसद बैठक १५ मिनेटका लागि रोकिएको थियो । पुनः सभामुख सापकोटाले बैठक सुरु गरे पनि सांसदहरुले अवरोध गरे । नारावाजीसहित रोष्ट्रम घेरेपछि सभामुख सापकोटाले बैठक सञ्चालन गर्न सहयोग गर्न एमाले सांसदहरुसँग आग्रह गरेका थिए । तर, एमाले सांसदहरुको लगातारको अवरोधपछि बैठक शुक्रबारसम्मका लागि स्थगित गरिएको हो ।"
नाराबाजीका बावजुद अध्यादेश पेश,काठमाडौँ: नेकपा एमालेका सांसदहरुको अवरोधका बावजुद गृहमन्त्री बालकृष्ण खाणले संसदमा राजनीतिक दल सम्बन्धी अध्यादेश पेश गरेका छन् । एमालेका सांसदहरुले नारावाजी गर्दै बैठक सञ्चालनमा अवरोध गरिरहँदा गृहमन्त्री खाणले राजनीतिक दल सम्बन्धी ऐनको दोस्रो संशोधन अध्यादेश टेबल गरेका हुन् । बुधबार ४ बजे सुरु भएको संसद बैठक एमालेका सांसदहरुको विरोधका कारण दुई पटकसम्म स्थगित गर्नु परेको थियो । दोस्रो पटक सुरु भएको बैठक नेकपा एमाले संसदको रोष्टम घेराउ गरिरहँदा मर्यादापालकहरुले गृहमन्त्री खाणलाई रोष्ट्रममा पुर्याएका थिए ।
बागमतीको मन्त्रिपरिषद विस्तार: ६ मन्त्री र ४ राज्यमन्त्री थपिए,"बागमती: बामगती प्रदेशमा ६ मन्त्री र ४ राज्यमन्त्री सहित मन्त्रिपरिषद विस्तार भएको छ । मुख्यमन्त्री अष्टलक्ष्मी शाक्यले बुधबार दिउँसो मन्त्रिपरिषद विस्तार गरेकी हुन् । प्रदेशसभा सदस्य रचना खड्का आर्थिक मामिला तथा योजना मन्त्री, विजय सुवेदी सामाजिक विकास मन्त्री, भौतिक पूर्वाधार तथा विकास मन्त्रालयमा केशव पाण्डे, उद्योग, पर्यटन, वन तथा वातावरण मन्त्रीमा शान्तिप्रसाद पौडेल, आन्तरिक मामिला तथा कानून मन्त्रीमा अजयक्रान्ति शाक्य, भूमि व्यवस्था, कृषि तथा सहकारी मन्त्रीमा चन्द्रबहादर लामा र स्वास्थ्य मन्त्रीमा प्रदीप कटुवाल नियुक्त भएका छन् । पाण्डेले यसअघि आन्तरिक मामिला तथा कानून मन्त्रालय पनि सम्हाल्दैआएका थिए । मुख्यमन्त्री शाक्यले सामाजिक विकास मन्त्रालयबाट स्वास्थ्य मन्त्रालयलाई अलग बनाएर कटुवालाई नियुक्त गरेकी हुन् । यस्तै प्रदेशसभा सदस्य जुनुली श्रेष्ठ सामाजिक विकास राज्यमन्त्री, सरस्वती बाटीलाई उद्योग, पर्यटन, वन तथा वातावरण राज्यमन्त्री, जीवन खड्का भौतिक पूर्वाधार विकास राज्यामन्त्री र बद्री मैनाली भूमि व्यवस्था कृषि तथा सहकारी राज्यमन्त्रीमा नियुक्त भएका छन् । उनीहरुलाई प्रदेश प्रमुख यादवचन्द्र शर्माको उपस्थितिमा प्रदेश प्रमुखको कार्यालयमा मुख्यमन्त्री शाक्यले पद तथा गोपनीयताको सपथ खुवाएकी हुन् । सपथ ग्रहण कार्यक्रममा सञ्चारकर्मीलाई भने प्रवेश रोक लगाइएको थियो । शाक्यको साथमा जम्मा ४३ जना एमाले प्रदेशसभा सदस्य मात्र छन् । १३ जना प्रदेशसभा सदस्यले नेकपा एकीकृत समाजवादी रोजेपछि अल्पमताम परेकी शाक्यले गठबन्धन गरेर सरकार टिकाउने बताएकी छिन् ।"
माओवादी केन्द्र संसदीय दलको बैठक जारी,"काठमाडौं : सत्तारुढ दल नेकपा माओवादी केन्द्रको संसदीय दलको बैठक जारी रहेको छ। बुधबार प्रतिनिधिसभा बैठकमा पार्टीको तयारीलगायत समसामयिक राजनीतिक विषयमा छलफल जारी रहेको छ। बैठकमा प्रतिनिधिसभाको आगामी बैठकका सन्दर्भमा पार्टीको रणनीति तय गर्ने, पार्टीको निर्णयअनुसार छलफल तथा सांसदलाई निर्देशन गर्नेलगायत विषयको कार्यसूची रहेको संसदीय दलको कार्यालयले जनाएको छ। बैठक अगाडि एक कार्यक्रममा अध्यक्ष पुष्पकमल दाहाल प्रचण्डले माओवादी केन्द्रलाई घेरा हालेर सिध्याउने षड्यन्त्र पनि भइरहेको आरोप लगाएका थिए। उनले मिलेनियम च्यालेन्ज कर्पोरेसन (एमसीसी)लाई हतियारको रुपमा प्रयोग गरेर वर्तमान गठबन्धन फुटाउने षडयन्त्र भइरहेको आरोप लगाए। संघिय संसदबाट अमेरिकी सहयोग नियोग एमसीसी पास गराउनेनगराउने बारे राजनीतिक दलहरु विभाजित छन्। शनिबार बसेको मन्त्रिपरिषद बैठकले भदौ २३ गते बुधबार ४ बजेका लागि प्रतिनिधिसभा र राष्ट्रियसभा दुबै बैठक बोलाउन सिफारिस गरेपछि राष्ट्रपतिले अधिवेशन आह्वान गरेकी हुन्। गत साउन ३२ गते सरकारले संसद अधिवेशन अन्त्य गरेको थियो। त्यसलगत्तै सरकारले राजनीतिक दल सम्बन्धी अध्यादेश ल्याएको थियो।"
राष्ट्रियसभा बैठकमा कसले के बोले (लाइभ भिडियो),काठमाडौँ: राष्ट्रियसभा बैठक बुधबार अपराह्न ४ बजे सुरु भएको छ । प्रस्तुत छ जारी बैठकको प्रत्यक्ष प्रशारण ।
सभामुखलाई एमालेको प्रश्न: दल विभाजनको मतियार किन बन्नुभयो ?,"काठमाडौँ: संसद बैठकमा एमालेका सांसदहरुले सभामुखको भूमिकामाथि प्रश्न उठाएका छन् । सांसदहरुले सभामुख अग्निप्रसाद सापकोटाले एमाले टुक्र्याउन सहयोगी भूमिका खेलेको भन्दै जवाफ समेत माग गरेका हुन् । एमाले प्रमुख सचेतक विशाल भट्टराईले सभामुखले एमालेले कारवाही गरेका सांसदहरुको सम्बन्धमा सूचना नदिएको भन्दै अनुत्तरित प्रश्न सृजना भएको बताए । उनले भने, सभामुखको आसनबाट जवाफ खोजिरहेका छौँ । यथोचित जवाफ नपाउन्जेल संसद अगाडि बढ्न दिँदैनौं । उनले सभामुखसँग भेट गर्दा पनि यस विषयलाई वास्ता नगरेको भन्दै आक्रोश व्यक्त गरे। 'यसअघिको नजिरलाई हेर्दा पनि माननीय सरिता गिरीलाई सूचना जारी गरेर निष्कासन गर्नुभएको थियो । २०७७ साल चैत २४ गते दर्ता भएको तत्कालीन माओवादी केन्द्रका चार जना सांसदहरुको हकमा निष्कासनसँग सम्बन्धित पत्र २४ घण्टा नबित्दै संसद बैठकमा पढेर सुनाउनुभएको थियो । त्यो नियम नेकपा एमालेमा लागु हुन्छ कि हुँदैन ? एमाले प्रमुख सचेतक भट्टराईले सोधे । उनले सभामुख सापकोटाप्रति लक्षित गर्दै सबै दलहरुलाई समान व्यवहार नगरिएकोमा असन्तुष्टि व्यक्त गरे । एमालेले कारवाही गरेका सांसदलाई नहटाइएकोमा सभामुखलाई दल विभाजनको मतियार बनेको आरोप लगाए । सभामुख सापकोटाले जवाफ दिँदै कानून बमोजिम निर्णय लिएको बताएका थिए । उनले प्रतिनिधिसभा नियमावली खण्ड नियम २१ को खण्ड क र 'ग' आकर्षण गराएका थिए । भट्टराईले बोलेपछि एमाले सांसदहरुले नारावाजी गर्दै बैठक अवरोध गरेका थिए ।"
साक्षरता अभियान सुस्त गतिमा,"काठमाडौँ: सरकारले यस वर्ष सबै जिल्ला साक्षर घोषणा गर्ने योजना बनाए पनि साक्षरता अभियान सुस्त गतिमा छ । अहिलेसम्म ५४ जिल्लालाई साक्षर घोषणा गरिएको छ भने २३ ओटा जिल्ला अझै साक्षर जिल्ला घोषणा हुन बाँकी छन् । साक्षरता घोषणा हुन बाँकी रहेका जिल्लाहरुमा ताप्लेजुङ, सोलुखुम्बु, प्रदेश २ मा सप्तरी सीराह, धनुषा, महोत्तरी,सर्लाही रौतहट, बारा, पर्सा लुम्बिनी प्रदेशमा कपिलवस्तु र बाँके छन् । यस्तै, कर्णाली प्रदेशमा मुगु, जुम्ला, हुम्ला, कालीकोट, डोल्पा छन् । सुदूरपश्चिम प्रदेशमा कैलाली, कञ्चनपुर, डोटी, बाजुरा, बझाङ छन् । २३ जिल्लाका २१८ स्थानीय तहहरु साक्षरता घोषणा हुन बाँकी छन् । नेपालमा साक्षरता दर ६७९ प्रतिशत छ । आर्थिक वर्ष २०६५६६ देखि नेपालमा साक्षरता अभियान सुरु भएको थियो । करिब ७८ लाख नीरक्षर नागरिकलाई साक्षर बनाउने सरकारको उद्देश्य छ । प्रधानमन्त्री शेर बहादुर देउवाले बुधबार ५५औँ अन्तर्राष्ट्रिय साक्षरता दिवसको अवसरमा शुभकामना सन्देशमा व्यक्त गर्दै निरन्तर शिक्षालाई संस्थागत गर्ने बताए । आगामी दिनमा साक्षरता अभियान सञ्चालन गरी साक्षर नेपाल घोषणा गर्नेतर्फ सरकारका गतिविधि केन्द्रित हुने प्रधानमन्त्री देउवाको भनाइ थियो । हाल १५ वर्षभन्दा माथि उमेर समूहको साक्षरता ६७ दशमलव ९ प्रतिशत छ । सोही समूहका पुरुषको साक्षरता प्रतिशत ७८ दशमलव ६ प्रतिशत र महिलाको साक्षरता प्रतिशत ५९ दशमलव ७ प्रतिशत छ । यस्तै ३५ हजार ६७४ कुल विद्यालय रहेकोमा २७ हजार ८१८ सामुदायिक विद्यालय, ६ हजार ७३२ संस्थागत (निजी) र एक हजार एक सय ३० परम्परागत (धार्मिक) विद्यालय रहेको केन्द्रले जनाएको छ । सरकारले साक्षर नेपाल वर्ष २०७६ असार मसान्तभित्र देशभरका ७० जिल्लालाई साक्षर घोषणा गर्ने निर्णय गरेको थियो ।"
सुन चाँदीको मूल्य घट्यो,"काठमाडौं : नेपाली बजारमा सुनको मूल्य ७ सय रुपैयाँले घटेको छ। बुधबार सुन तोलामा ७ सयले घटेर ९० हजार ७ सय रुपैयाँमा कारोबार भइरहेको नेपाल सुनचाँदी महासंघले जनाएको छ। मंगलबार सुनको मूल्य ९१ हजार ४ सय रुपैयाँ थियो । तेजावी सुनको मूल्य ९० हजार २ सय रुपैयाँ कायम गरिएको छ। आइतबार तेजावी सुन ९० हजार ९ सयमा कारोबार भएको थियो । यस्तै, चाँदीको मूल्यमा पनि आज सामान्य गिरावट आएको छ । आज चाँदी तोलाको एक हजार २२० रुपैयाँमा कारोबार भइरहेको महासंघले जनाएको छ।"
"एमाले संसदीय दलको बैठक जारी, सभामुखको भूमिकामाथि प्रश्न",काठमाडौं : नेकपा एमाले संसदीय दलको बैठक जारी रहेको छ। बुधबार बिहान संसद् भवन नयाँ बानेश्वरको हलमा बैठक जारी रहेको छ। बैठकमा संसद्मा एमालेले खेल्ने भूमिकाबारे संसदीय दलका उपनेता सुवास नेम्वाङले जानकारी गराइरहेका छन्। उनले सभामुख अग्निप्रसाद सापकोटाको खेलेको भूमिकाप्रति चर्को आलोचना गरेका छन्। उनले पार्टीको बैठकबाट माधवकुमार नेपालसहितका १४ जना सांसदलाई गरेको कारबाहीलाई सभामुखले कारबाही प्रक्रिया अगाडि नबढाएकोप्रति असन्तुष्ट व्यक्त गरे । उनले जसपा र माओवादीले जस्तै पार्टीले कारबाहीका लागि पठाएको पत्र कार्यान्वयनमा भने सभामुखले दोहोरो चरित्र देखाएको धारणा राखे। नेम्वाङले जसपाले कारबाही गरेको भोलिपल्टै सभामुखले सरिता गिरीको पद रिक्त भएको र माओवादीले कारबाही गरेको पत्र पठाएको ४८ घण्टामै प्रभु साह लगायको सांसद पद रिक्तको सूचना सभामुखले सार्वजनिक गरेको तर एमालेले गरेको कारबाहीको सूचना टाँस नगरेको भन्दै आपत्ति जनाए। उनले एमालेको पत्र थन्क्याएर निर्वाचन आयोगबाट नयाँ दल दर्तामा सहयोग गरेको भन्दै एमालेले सभामुखको भूमिकामाथि नै प्रश्न उठाए। संसद्मा सर्वसम्मत साझा नेताका रूपमा निर्वाचित भएका सभामुख सापकोटा यतिबेला चौतर्फी घेराबन्दीमा छन्। विपक्षी एमालेले असहयोगको नीति लिएको छ। सभामुखले १४ जनाको पद रिक्तको सूचना सुनाइदिएको भए नयाँ पार्टी गठनमै समस्या हुन्थ्यो। एमाले विभाजनबाट जोगिन्थ्यो भन्ने एमालेको बुझाइ छ। सभामुख सापकोटाविरुद्ध एमाले अदालत पनि गइसकेको छ। संसद्को अधिवेशन दिउँसो चार बजे सुरु हुँदैछ। मन्त्रिपरिषद्को भदौ १९ गतेको सिफारिसअनुसार राष्ट्रपति विद्यादेवी भण्डारीले अधिवेशन आह्वान गरेकी हुन्। प्रतिनिधि सभा पुनर्थापना भएपछि गत साउन ३ गतेबाट अधिवेशन प्रारम्भ भएर साउन ३२ गते अन्त्य भएको थियो।
एमसीसीलाई हतियार बनाएर गठबन्धन फुटाउने षडयन्त्र : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले मिलेनियम च्यालेन्ज कर्पोरेसन (एमसीसी)लाई हतियारको रुपमा प्रयोग गरेर वर्तमान गठबन्धन फुटाउने षडयन्त्र भइरहेको आरोप लगाएका छन्। पार्टी मुख्यालय पेरिसडाडाँमा बुधबार बिहान सहिद सुरेश वाग्ले र भिमसेन पोख्रेलको २२ औं स्मृति दिवसलाई सम्बोधन गर्दै प्रचण्डले एमसीसीलाई हतियार बनाएर सत्ता गठबन्धन फुटाउने प्रयास भएको बताएका हुन्। उनले मुलुक भित्र र बाहिरका प्रतिक्रियावादीहरुले गठवन्धनलाई फुटाउने प्रयास गरिरहेको धारणा राखे । उनले भने, हामी यथास्थितिमा एमसिसी पारित हुन सक्दैन भनिरहेका छौं। संघिय संसदबाट अमेरिकी सहयोग नियोग एमसीसी पास गराउनेनगराउने बारे राजनीतिक दलहरु विभाजित छन्। प्रचण्डले कानुनी रुपमै संसदीय दल र पार्टी अध्यक्षबाट बहुमतका आधारमै ओलीलाई हटाइएको स्मरण गरे। एमालेजस्तै हुने हो भने माओवादी पार्टीको आवश्यकता र औचित्य नरहने उनले बताए । प्रचण्डले भने, क्रान्ति गर्छौं भन्ने अनि प्रतिक्रान्ति गर्ने र जनतालाई धोका दिनुभन्दा विघटन गर्न उचित हुन्छ । उनले आफूहरु माओवादी केन्द्रलाई रुपान्तरण र क्रान्तिकारी दिशामा अगाडि बढेको धारणा राखे। उनले माओवादी केन्द्रलाई घेरा हालेर सिध्याउने षड्यन्त्र पनि भइरहेको आरोप लगाए।"
लागुऔषध र जनावरको छालासहित दुई प्रकाउ,"जाजरकोट : लागुऔषध र जनावरको छालासहित जाजरकोटमा दुई जना प्रकाउ परेका छन्। जिल्लाको बारेकोट गाउँपालिका वडा ४ मैनामा बस्ने ४३ बर्षिय गणेश बहादुर बस्नेत र २० बर्षिय हस्त बहादुर बस्नेतलाई प्रहरीले प्रकाउ गरेको हो । अवैध रुपमा बिक्री बितरण गर्न पाँच वटा पोका भित्र लागु औषध(चरेश) जस्तो देखिने कालो पदार्थ जम्मा तौल १३४ ग्राम, पुच्छर देखी टाउको सम्म २ फिट १० ईन्च लम्बाई भएको ओंत जस्तो देखिने जनावरको चारै वटा खट्टासहितको पुरै छाला बरामद गरिएको छ । भेरी नगरपालिका १२ बारेलास्थित मुम्बई रिटन चाईनिज कर्नरमा लुकिछिपी बसिरहेको भन्ने गोप्य सुचना आधारमा उनीहरुलाई प्रकाउ गरिएको प्रहरी निरीक्षक शिवकुमार क्षेत्रीले बताए । दुवै जनालाई पक्राउ गरी सम्मानित जाजरकोट जिल्ला अदालतबाट म्याद थप गरी थप अनुसन्धान भईरहेको प्रहरी निरीक्षक क्षेत्रीले बताए ।"
एनएमबि बैंकको तीज अफर,"काठमाडौं : एनएमबि बैंकले नेपाली नारीहरुको महान पर्व तीजको सप्ताहको अवसर पारेर आफ्नो ग्राहकहरुले क्यु आर कोड, पोस वा ईएनएमबि एप प्रयोग गरी विभिन्न स्टोर्स र ब्राण्डको समान खरिद गर्दा १० प्रतिशत वा रु ३०० सम्म क्यास ब्याकको अफर ल्याएको छ । तीज नेपाली समुदायमा आफन्तजनसंग भेटघाट गरेर, दर खादै र नाँचगान गरेर रमाइलो संग मनाइन्छ । तीजको बेला सार्वजनीक स्थानमा ब्यक्ति ब्यक्ति बीच सम्पर्कमा रहँदा कोरोना संक्रमण हुने प्रवल सम्भावना हुने भएकोले यस परिवेशलाई मध्यनजर गदै बैंकले आकर्षक अफरहरु आफ्नो ग्राहक माझ प्रस्तुत गरेको हो । छुट सम्बन्धि थप जानकारी एनएमबि बैंकको वेवसाईट एनएमबि भिसा कार्ड डिस्काउट सेक्सनमा गएर प्राप्त गर्न सकिनेछ । बैंकले देशभरीका १८१ शाखाहरु, १३७ एटिएमहरु, ९ एक्सटेन्सन काउन्टरहरु मार्फत उच्चस्तरीय सेवा प्रदान गदै आइरहेको छ । बैंक चारबर्षमा तीन पटक २०१७, २०१८ र २०२० मा बैंक अफ द इयरले सम्मानित भैसककेको छ ।"
आगोमाथि अग्नि,"अदालतमा विचाराधीन मुद्दाकै कारण सभामुख अग्नि सापकोटा पार्टी नेतृत्वसामु लाचार बन्नु परेको नेताहरू बताउँछन्। सांसदहरू बधाई दिन खोज्दै थिए, अग्नि सापकोटा भने हतार गर्दै थिए। सांसदको खादा र स्वागतको मतलब थिएन, उनी दौडँदै केपी ओलीसमक्ष पुगे। तत्कालीन शक्तिशाली नेकपाका अध्यक्ष एवं प्रधानमन्त्री ओलीबाट बधाई थापेपछि बल्ल राहतको महसुस गरे। अनि, मात्र सांसदहरूको बधाई थाप्नतिर लागे। २०७६ माघ १२ गते प्रतिनिधिसभाबाट सभामुखमा निर्वाचित हुँदै गर्दा उनी ओलीबाट पहिलो बधाई लिन चाहन्थे। छेउछाउका सांसदलाई धकेल्दै ओलीतिर दौडँदै गरेको संसद्को त्यो दृश्य रोचक थियो। ओलीलाई प्रमुख चुनौती ठानेका उनी ओली रिझाउन चाहन्थे। हुन पनि त्यतिबेला सापकोटालाई सभामुख बनाउने निर्णयमा सहमति जनाउन ओलीलाई एक महिना लागेको थियो। त्यसका लागि तत्कालीन नेकपाका अर्का अध्यक्ष पुष्पकमल दाहाल र माधव नेपालसहितका नेताहरूले कम्ती पापड पेल्नु परेको थिएन। प्रचण्डले खुट्टा कमाउँदा नेपाल अडिएका कारण सापकोटा सभामुख बनेको एमालेका नेताहरू नै बताउँछन्। सभामुख पद तत्कालीन माओवादीलाई नछोड्न र अग्निकै पक्षमा निर्णय गराउन नेपालकै जोडबल रहेको उनीहरूको भनाइ छ। सभामुख भनेकै सुवास नेम्बाङ, सुवास नेम्बाङ भनेकै सभामुख भन्ने एमाले मूलधारको मान्यताबीच नेम्बाङले रहर गर्दासम्म पार्टीबाट अर्को सभामुख बन्ने सायदै कल्पना गरिन्थ्यो, त्यतिबेला। सभामुखको कुर्सीमा पुग्दा ओली रिझाउने प्रयास गरेका सापकोटाका त्यसपछिका दिन भने ओलीसँग सुःखद रहेनन्। ओलीको प्रधानमन्त्री कालमा अन्तद्र्वन्द्व र झगडामै बित्यो। संवैधानिक परिषद् बैठक बहिष्कारदेखि संसद् विघटनको सरकारको निर्णयमा झगडिया नै बने, सभामुख। व्यवस्थापिकाका साझा नेता उनका कतिपय निर्णयले पदकै तटस्थ र निष्पक्ष भूमिकामाथि प्रश्न उठे। फेरि केही दिनयता ओलीको तारो बन्न थालेका छन्, सभामुख। संवैधानिक एवं पदीय मर्यादा उल्लंघन गरेको भन्दै ओली र उनका पार्टीका नेताहरू सभामुखमाथि निरन्तर आक्रोश पोखिरहेका छन्। तर, उनी भने सुनेको नसुनेझैं गरिरहेका छन्। प्रमुख विपक्षी एमालेसँगको अन्तद्र्वन्द्व कम नगर्ने हो भने संसद्को आगामी अधिवेशन उनका लागि भारी हुने विश्लेषण गरिँदैछ। नेपालसहितका नेताले अर्को पार्टी गठन गर्ने तयारी गरेपछि एमालेले १४ सांसदलाई कारबाही गर्दै पद रिक्तका लागि सभामुखलाई पत्राचार गर्यो। तर सभामुखले कार्यान्वयन नगरी तिनको सांसद पद जोगाइदिएको ओलीको तर्क छ। सभामुखले १४ जनाको पद रिक्तको सूचना सुनाइदिएको भए नयाँ पार्टी गठनमै समस्या हुन्थ्यो। एमाले विभाजनबाट जोगिन्थ्यो भन्ने एमालेको बुझाइ छ। उनले एमालेको पत्र थन्क्याएर निर्वाचन आयोगबाट नयाँ दल दर्तामा सहयोग गरेको भन्दै एमालेले सभामुखको तटस्थ र निष्पक्ष भूमिकामाथि नै प्रश्न उठाएको छ। त्यसविरुद्ध एमाले अदालत पनि गइसकेको छ। उनीमाथि प्रहार गर्नुको पछाडि एमालेले दुईवटा नजिर अघि सारेको छ। पहिलो, जसपाले कारबाही गरेको भोलिपल्टै सभामुखले सरिता गिरीको पद रिक्तको सूचना पढेर सुनाएका थिए। दोस्रो, माओवादीले कारबाही गरेको पत्र पठाएको ४८ घण्टामै लेखराज भट्ट, टोपबहादुर रायमाझी, गौरीशंकर चौधरी र प्रभु साहको सांसद पद रिक्तको सूचना सभामुखले सार्वजनिक गरेका थिए। शक्तिशाली नेकपाको सरकारले विगतमा संसद्लाई महत्व दिएन भने अहिलेको सरकारले पनि बिजनेस दिएको छैन। संसद् प्रभावकारी र जीवन्त बनाउन सुरु भएका अभ्यासलाई अग्नि सापकोटाले पनि निरन्तरता दिन सकेनन्। जसपा र माओवादीले जस्तै पार्टीले कारबाहीका लागि पठाएको पत्र कार्यान्वयनमा भने सभामुखले दोहोरो चरित्र देखाएको एमालेको आरोप छ। सभामुख निर्वाचित भएको केही समयमै उनी विवादमा परे। संसद्को महासचिव चयनमा उनले गर्न खोजेको नियुक्तिले संविधान र कानुनविपरीत भन्दै विरोध भएपछि त्यसबाट पछि हट्नुपर्यो। पार्टी एक हुँदै एमाले वृत्तबाट उनले उक्त निर्णय सच्याउन ठूलो दबाबको सामना गर्नुपर्यो। ओलीसँग सापकोटाको द्वन्द्व चर्कनुको प्रमुख कारण बन्यो, संवैधानिक परिषद् बैठक। ओलीले संवैधानिक परिषद् ऐनमा संशोधन अध्यादेश जारी गरेर बैठक बोलाएपछि उनले बैठक नै बहिष्कार गरे। प्रधानन्यायाधीश र राष्ट्रियसभा अध्यक्ष उपस्थित बैठकमा जनप्रतिनिधि निकायको साझा नेता अनुपस्थित हुँदा अनेक चर्चा परिचर्चा भए। परिषद्ले सभामुखको अनुपस्थितिमा पनि संवैधानिक निकायमा नियुक्तिका सिफारिस निर्णय गर्यो। संसदीय सुनुवाइका लागि परिषद्ले २०७७ पुस ५ मा संसद्मा नामावली पठायो। सापकोटाले पुस ३० मा सिफारिस फिर्ता गरिदिए। तत्कालीन प्रधानमन्त्री ओलीले पहिलोपटक प्रतिनिधिसभा विघटन गरेको निर्णय संवैधानिक कि असंवैधानिक भन्ने त्यसबेलाको नेकपाभित्रको विवादमा उनी पनि जोडिन पुगे। प्रतिनिधिसभा विघटनविरुद्ध सभामुख आफैं अदालत गएपछि त ओलीसँगको दूरी झनै फाट्यो। सापकोटामाथि एमालेले लगाउने अर्को आरोप हो, पुस ५ मा बहुमत सांसदको हस्ताक्षरसहित प्रधानमन्त्रीविरुद्ध अविश्वासको प्रस्ताव दर्ताको समय। तत्कालीन प्रधानमन्त्री ओलीले संसद् विघटन गरेको सूचना प्राप्त भएलगत्तै नेकपाका बहुमत सांसद हस्ताक्षरसहित सभामुख कार्यकक्षमा पुगे। सभामुखको कार्यकक्षमा उक्त पत्र दर्ता भयो। तर दर्ता समय भने फरक राखियो। दिउँसो साढे ३ बजे दर्ता भएको पत्रमा बिहान साढे १० बजे थपियो। उनको कार्यकक्षमा भएको झेली कामले पदकै गरिमामाथि प्रश्न उठ्यो। उनी जवाफविहीन भएपछि सचिवालयका तर्फबाट विज्ञप्ति जारी गर्न लगाए, समय सच्याइयो। अन्तर्मुखी स्वभावका उनको कार्यकाल झन्डै दुई वर्ष पुग्न लागेको छ। संसद्मा सर्वसम्मत साझा नेताका रूपमा निर्वाचित भएका उनी यतिबेला चौतर्फी घेराबन्दीमा छन्। विपक्षी एमालेले असहयोगको नीति लिएको छ। अदालतमा दुईवटा मुद्दा झुन्डिएका छन्। सचिवालय पूरै पार्टीअध्यक्ष प्रचण्डको पक्षको छ। संसद् सचिवालयतर्फको सचिवालयको नेतृत्व पनि यसअघिका सभामुख कृष्णबहादुर महराले गठन गरेका थिए। साँच्चै भन्नुपर्दा, पद सम्हालेदेखि नै विभिन्न झमेला र विवादको सामना गरेका उनले पदको अनूभूति नै गर्न पाएका छैनन्। संसद् सचिवालयका एक उच्च कर्मचारी भन्छन्, सभामुखज्यूका हातखुट्टा बाँधिएका छन्। सुत्नु पो कसरी हुन्छ होला ? अदालतमा विचाराधीन मुद्दाकै कारण सभामुख सापकोटा पार्टी नेतृत्वसामु लाचार बन्नु परेको नेताहरू बताउँछन्। केही गर्न खोज्यो कि अदालतमा विचाराधीन मुद्दाको कुरा उठाउने गरिन्छ, सभामुखनिकट सांसदले भने। सभामुखमा उनी आएदेखि नै संसद् स्मुथ्ली चल्न सकेको छैन। महाव्याधी कोभिडबीच केही महत्वपूर्ण निर्णय गरे पनि विगतको जस्तो संसद्को रौनक भने रहेन। अर्कोतर्फ शक्तिशाली नेकपाको सरकारले विगतमा संसद्लाई महत्व दिएन भने अहिलेको सरकारले पनि बिजनेस दिएको छैन। संसद् प्रभावकारी र जीवन्त बनाउन सुरु भएका अभ्यासलाई सापकोटाले पनि निरन्तरता दिन सकेनन्। व्यक्तिगत रूपमा सबैसँग मिल्ने र स्पष्ट वक्ता मानिने गरे पनि संसद् सञ्चालनमा भने उनको ढंग नपुगेको भन्दै पटकपटक आलोचना गरिन्छ। आफैंले समन्वय गरेर निर्णय गर्नेभन्दा पनि पार्टीअध्यक्ष प्रचण्डको मुख ताक्ने गरेको उनीमाथि आरोप छ। विगतमा सभामुखहरू सुवास नेम्बाङ र ओनसरी घर्तीमगरले जस्तो सबै दलसँग समन्वय गर्ने, निर्णय प्रक्रियामा सबैको स्वामित्व ग्रहण गर्न लगाउने फराकिलो छाती पनि नभएको भन्ने गरिन्छ। सापकोटाका अधिकांश निर्णय र प्रक्रिया विवादबाट मुक्त छैनन्। संसद्को साझा नेता सभामुखलाई संसद् नियमावलीले धेरै नै सम्मानजनक स्थान दिएको छ। सभामुखको कामकारबाहीबारे सदनमा कुरा पनि उठाउन पाइँदैन। तर त्यसको अर्थ सभामुखले गल्ती गर्दैन भन्ने मान्यता राखिन्छ। संसद्को अभिभावकले सबै दलसँग समदूरी र समान व्यवहार गर्छ भन्ने संसदीय मान्यता हो। विगतमा सत्तापक्षमै हुँदा पनि सुमधुर सम्बन्ध नबनेको एमालेलाई विश्वासमा लिएर संसद् सञ्चालन गर्नु उनका लागि चुनौती र अवसर दुवै छ। विभाजित भए पनि एमाले सबैभन्दा ठूलो दल हो भने लामो समयदेखि संसद्को नेतृत्व एमालेले नै गरेको स्थिति हो। त्यसैले पनि अहिलेको राजनीतिक परिस्थितिमा उनी आगोमाथि उभिएका छन्।"
जलविद्युत आयोजना बन्द हुँदा करोडौ नोक्सानी,"बेनी : म्याग्दी, मुस्ताङ र पर्वतमा सञ्चालित चार वटा जलविद्युत आयोजनाको उत्पादन बन्द हुँदा करोडौ नोक्सानी भएको छ। पर्वतको कुश्मा नगरपालिका८ चुवामा प्रसारण लाइनको टावर ढालेर म्याग्दीका दुई, पर्वत र मुस्ताङका एकएक वटा जलविद्युत आयोजनाको ७०६ मेगावाट विद्युत प्रसारण प्रणालीबाट बिच्छेद भएको छ। मोदीखोला१ जलविद्युत आयोजनाको विद्युतगृहदेखि मोदी सबस्टेशन जोड्ने १३२ केभी क्षमताको प्रशारण लाइनको ४ नम्बरको टावर गत शुक्रबार राती बाढी र पहिरोका कारण ढलेको थियो। १० मेगावाट क्षमताको मोदी१ जलविद्युत आयोजनाको प्रर्वद्धक युनाईटेड मोदीका प्रबन्ध निर्देशक उपेन्द्र गौतमले मोदी सबस्टेशन भएर राष्ट्रिय प्रशारण लाइनमा जोडिने अन्य आयोजना पनि प्रभावित भएका बताए। पाँच सय मिटर नहरमा माटो थुप्रिएको मोदी१ को बाँधमा पनि क्षति पुगेको छ। मोदी१ का साथै म्याग्दीको अन्नपूर्ण गाउँपालिका४ नारच्याङको ४२ मेगावाट क्षमताको म्रिस्तीखोला, ५ मेगावाट क्षमताको घलेम्दीखोला र मुस्ताङको थासाङ गाउँपालिका१ टुकुचेमा रहेको १३६ मेगावाट क्षमताको थापाखोला जलविद्युत आयोजनाको पनि उत्पादन बन्द भएको हो। नेपाल विद्युत प्राधिकरणले डाइभर्सन (बैकल्पिक) टावर बनाउन र ढलेको टावर मर्मतमा ढिलाई गर्दा करोडौ मूल्यको नोक्सानी भएको माउन्टेन इनर्जी नेपाल प्रर्बद्धक रहेको म्रिस्तीखोला जलविद्युत आयोजनाका प्रतिनिधि चुडामणि निरौलाले बताए। विद्युत प्राधिकरणले खपत गर्न नसक्दा ३० देखि ३५ मेगावाटको हाराहारीमा उत्पादन गरिरहेका थियौँ, उनले भने सञ्चालनमा आएको दुई महिनामै उत्पादन बन्द गर्नुपर्दा थप घाटा व्यहोर्नुपर्ने भयो। कालीगण्डकी कोरिडोर प्रसारण लाइनको २२० केभी क्षमताको दाना सबस्टेशनमा जोडिएका म्रिस्ती खोला, थापाखोला र घलेम्दीको विद्युत कुस्माको खुर्कोट सबस्टेशन हुँदै मोदी१ को १३२ केभी प्रसारण लाइनमार्फत मोदी सबस्टेशनमा पुग्छ। मोदी सबस्टेशनसम्म पुग्ने विद्युत स्थानीय क्षेत्रमा वितरण हुँदै आएको छ। बढी भएको विद्युत मोदीबाट लेखनाथ सबस्टेशनसम्म पुयाउने गरिएको छ। नेपाल विद्युत प्राधिकरणले टावर मर्मतको काम तत्काल सुरु गर्न र विद्युत आपूर्तिलाई सुचारु गर्न वितरण तथा ग्राहक सेवा गण्डकी प्रादेशिक कार्यालय पोखराका प्रमुख केदार सिलवाल, पोखरा ग्रिड प्रमुख माधव पौडेल लगायतको टोलीलाई खटाएको जनाएको छ। मुस्ताङ, पर्वत, म्यादी र बागलुङ जिल्लाको विद्युत सेवालाई शनिबार साँझदेखि नै सञ्चालनमा ल्याएको प्राधिकरणको टोलीले प्रसारण लाइन मर्मतमा प्राथमिकताका साथ निरन्तर खटिएको जनाएको छ। यसपालिको बर्षा सुरु भए यता गण्डकी प्रदेशका विद्युत पूर्वाधारमा दस अर्बभन्दा बढीको क्षति पुगेको स्वतन्त्र उर्जा उत्पादकहरुको संस्था नेपाल (इपान)ले जनाएको छ। बाढी र पहिरोले निर्माणाधिन तथा निर्माण पूरा भई सञ्चालनमा आएका जलविद्युत आयोजना एवम् प्रशारण र वितरण लाइनका संरचना क्षतिग्रस्त हुँदा उर्जा क्षेत्रका लागि ठूलो आर्थिक नोक्सानी भएको इपानका प्रदेश सदस्य शंकर बस्यालले बताए।"
राणाकालीन शिक्षा पुस्तक सार्वजनिक,"भक्तपुर : पत्रकार प्रकृति अधिकारीले लेखेको राणाकालीन शिक्षा पुस्तक सार्वजनिक भएको छ। साक्षरता दिवसका अवसरमा बुधबार शिक्षा तथा मानव स्रोत विकास केन्द्र, सानोठिमीमा आयोजित एक कार्यक्रममा सो पुस्तक सार्वजनिक गरिएको हो। शिक्षा तथा विज्ञान प्रविधि मन्त्रालयका सचिव रामप्रसाद थपलिया, शिक्षा मन्त्रालयका सहसचिव दीपक शर्मा र शिक्षा तथा मानव स्रोत विकास केन्द्रका महानिर्देशक बैकुण्ठ अर्यालले संयुक्त रुपमा पुस्तक सार्वजनिक गरेका हुन्। पुस्तकमा राणाकालको १०४ वर्ष अवधिमा शिक्षाको विकासक्रम बारेमा खोजमूलक तथा ऐतिहासिक सामग्रीहरु समेटिएका छन्। यस्तै, राणाकालीन शैक्षिक लिखत, दस्तावेज आदि समावेश गरिएका छन्। पुस्तकमा हालसम्म बाहिर नआएका तथ्य अगाडि ल्याइएकाले यसबाट नेपालको शैक्षिक इतिहासमा नयाँ तथ्य उजागर हुने लेखक अधिकारीले बताए।"
ओलीको गृह जिल्लामा एमाले विभाजनको असर न्यून,"झापा : नेकपा एमाले झापाले जिल्लामा न्यून क्षतिमा दल विभाजनको सामना गर्नु परेको छ। एमालेबाट अलग भएर वरिष्ठ नेता माधव नेपालले नेकपा एकीकृत समाजवादी पार्टी बनाएपछि त्यसको असर झापाको एमाले वृत्तमा कमजोर देखिएको हो। एमाले अध्यक्ष केपी ओलीको गृहजिल्ला झापामा नेकपा एमालेबाट निर्वाचित थोरै जनप्रतिनिधिले मात्रै नेपाल नेतृत्वको समाजवादी पार्टी रोजेका छन्। झापामा एमालेबाट निर्वाचित ४९३ जना जनप्रतिनिधि थिए। निर्वाचन आयोगले स्थानीय तहका जनप्रतिनिधिलाई दिएको समयसीमा मंगलबार साँझ सकिँदा सात जनाले नेकपा समाजवादी पार्टी रोजेका छन्। भदौ १८ मा एक जनाले र २२ मा थप छ जनाले समाजवादी पार्टीको पक्षमा सनाखत गरेको जिल्ला निर्वाचन कार्यालय झापाले जनाएको छ। प्रमुख निर्वाचन अधिकृत तुलसीकुमार नेपालका अनुसार जिल्ला समन्वय समिति झापाका सदस्य पदम लिम्बु, शिवसताक्षी नगरपालिका७ का अध्यक्ष नवीन इजम, झापा गाउँपालिका७ की वडा सदस्य ईश्वरी दाहाल, मेचीनगर कार्यपालिका सदस्य लक्ष्मी पाख्रिन, अर्जुनधारा नगरपालिका६ का वडा सदस्य अर्जुन मेचे, अर्जुनधारा नगरपालिका३ का वडा सदस्य होम दुलाल र भद्रपुर नगरपालिका९ का वडा सदस्य कुञ्जा रुचाल समाजवादीको पक्षमा उभिएका हुन्। वडा सदस्य दाहालले भदौ १८ र बाँकी छ जनाले मंगलबार निर्वाचन कार्यालय पुगेर सनाखत गरेका छन्। समाजवादीको पक्षमा झापामा जनमत नीलपार्न एमालेले धेरै प्रयास गरे पनि सफल नभएको वडाध्यक्ष इजमले बताए। समाजवादीको पक्षमा एउटा पनि जनप्रतिनिधि छैनन् भनेर देखाउन चाहनु भएको थियो। उहाँहरुको प्रयास असफल भयो, इजमले भने। केन्द्रमा धोका, जिल्लामा पनि उही नियति ! केन्द्रमा दोस्रो तहका नेताले जसरी नेपाललाई धोकाधडी दिए, झापामा पनि उही नियति नेकपा एकीकृत समाजवादीले व्यहोर्नु परेको छ। लामोसमय नेता नेपालको पक्षमा दृढतापूर्वक उभिएका नेता नरेश खरेल एमाले विभाजनको विपक्षमा खडा भएका छन्। संविधानसभा सदस्य रविन कोइरालाले पनि आफूलाई ओलीको पक्षमा उभ्याएर नेता नेपालले रोजेको बाटो गलत भएको पुष्टि गरिदिए। झापाका नेता र जनप्रतिनिधि अन्तिम आवर मा एमाले नछोड्ने निष्कर्षमा पुगे पनि समानान्तर जिल्ला कमिटी बनाएर यसअघि नेता नेपालको पक्षमा खडा भएका पुराना बामपन्थी नेता बेदराज रेग्मी समाजवादी पार्टीका एक्ला बृहस्पति हुन्। हिजो नेता खरेल र कोइरालाको अग्रसरतामा रेग्मीलाई अगाडि सारेर एमालेभित्र समानान्तर अभ्यास थालिएको थियो। प्रतिनिधिसभा सदस्य पवित्रा निरौला लामो समय नेता नेपालको पक्षमा उभिइन्। उनको एउटा हस्ताक्षरलाई लिएर ८६नम्बरकी सांसद भन्दै गृह जिल्लामा धेरै चर्को आलोचना भयो। एमाले वृत्तमा उनको चर्चा अझै सेलाएको छैन्। पार्टी विभाजनसँगै निरौलासहितका नेताहरू एमालेमा बसेपछि अधिकांश जनप्रतिनिधि समाजवादीमा जान नचाहेका हुन्। जिल्ला समन्वय समिति झापाकी उपप्रमुख मीना पराजुली, अर्जुनधारा नगरपालिकाका प्रमुख हरिकुमार राना, बिर्तामोड नगरपालिकाकी उपप्रमुख पवित्रा महतरा, भद्रपुर नगरपालिकाकी उपप्रमुख चन्द्रमाया श्रेष्ठ र शिवसताक्षी नगरपालिकाकी उपप्रमुख भोजकुमारी नेपाल माधवनिकट मानिन्थे। तर, आज उनीहरुको साथ पनि नेता नेपालले गुमाएका छन्।"
इन्डोनेसियामा ४१ कैदीको मृत्यु,जकार्ता : इन्डोनेसियाको राजधानी जार्काता नजिकैको एक जेलमा भीषण आगलागि भएको छ । आगलागीमा ४१ कैदीको मृत्यु भएको छ भने ७३ भन्दा बढी गम्भीर घाइते भएको अन्तराष्ट्रिय सञ्चार माध्यमले जनाएको छ । ब्यान्टिन प्रान्तमा अवस्थित तेङ्गेराङ जेलमा स्थानिय समय अनुसार बुधबार विहान १ बजेर ४५ मिनेटमा आगलागी भएको थियो । इन्डोनेसियाको सरकारी अधिकारीका अनुसार विद्युतिय त्रुटी हुँदा आगलागी भएको थियो । मृत्यु हुनेमा २ विदेशी कैदी समेत रहेको मानवअधिकार एवम कानुन मन्त्री यासोन्ना लाओलिले बताए । उनका अनुसार जेलमा क्षमता भन्दा बढी कैदी राखिएका थिए । जेलभित्रका ढोकाहरु बन्द गरिएकोले ठुलो मानविय क्षती भएको छ । जेलको ब्लक ३८ मा आगलागी भएको हो । जहाँ लागुऔषधसँग सम्बन्धित १२२ भन्दा बढी कैदी राखिएका थिए । जेलभित्र २ हजार ६ कैदी राखिएको स्थानिय सञ्चारमाध्यमले जनाएको छ । हालसम्म पनि उद्धार कार्य जारी राखिएको उनले जनाएका छन् । आगलागी हालसम्मकै विनाशकारी भएको बताइएको छ ।
प्रदेश २ को जनलोकपाल आयोगमा पदाधिकारी नियुक्त,"जनकपुरधाम : प्रदेश २ सरकारले प्रदेश जनलोकपाल आयोगमा पदाधिकारी नियुक्त गरेको छ। सरकारले आयोगको अध्यक्षमा रौतहटका रामसहाय राय यादव र सदस्यहरुमा जनकपुरधामका राजकिशोर साह तथा महोत्तरी गोनरपुराकी शोभा कुमारी महतोलाई नियुक्त गरेको हो। नवनियुक्त पदाधिकारीलाई मंगलबार प्रदेश प्रमुख हरिशंकर मिश्रले पद तथा गोपनीयताको सपथ ग्रहण गराएका छन्। आयोगको कार्यालय जनकपुरधामको मुजेलियास्थित ग्रामीण प्रशिक्षण केन्द्रभित्र राखिएको छ। नवनियुक्त पदाधिकारीहरुले मंगलबार नै कार्यालय पुगेर पदभार समेत ग्रहण गरेका छन्। प्रदेशको सार्वजनिक मामिलालाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र जनसहभागितामूलक बनाउँदै प्रदेशवाट प्राप्त हुने सेवा सुविधामा नागरिकको समान र सहज पहुँच सुनिश्चित गर्न तथा कानूनको शासन, चुस्त प्रशासन, विकेन्द्रीकरण तथा आर्थिक अनुशासन चुस्त पार्ने सरकारको भनाई छ। सार्वजनिक कार्य र स्रोतको कुशल व्यवस्थापन जस्ता असल शासनका आधारभूत मान्यतालाई आत्मसात् गरी सुशासन पाउने नागरिकको अधिकारलाई व्यवहारमा उतारी कार्यान्वयनमा ल्याउन र प्रशासन संयन्त्रलाई सेवाप्रदायक संयन्त्र तथा सहजकर्ताको रुपमा रुपान्तरण गरी प्रदेशमा सुशासनको प्रत्याभूति दिन २०७७ भदौ ३ गते प्रदेश २ को प्रदेश सभाले यो ऐन बनाएको थियो।"
वर्ल्डलिंकले सुरू गर्यो ३०० एमबिपिएस क्षमता गतिको इन्टरनेट,काठमाडौं : नेपालको सबैभन्दा ठूलो ब्रोडब्याण्ड इन्टरनेट सेवा प्रदायक कम्पनी वर्ल्डलिंक कम्युनिकेशन्स लिमिटेडले अब घरभरि सबै तल्लामा समान गतिको इन्टरनेट उपलब्ध गराउने भएको छ । वर्ल्डलिंक फोटोन स्किबमअन्तर्गत यो इन्टरनेट सेवा सुरू गरेको छ । फोटोन उच्च गतिको इन्टरनेट हो । यसले घरभरि समान रूपमा इन्टरनेट उपलब्ध गराउँछ । नेपालमा पहिलो पटक ३०० एमबीपीएस सम्मको गतिमा इन्टरनेट उपलब्ध हुने छ । फोटोन स्किममा ग्राहकहरुले मेस वाइफाइ प्रणालीबाट घरभरि नै धेरै उच्च गतिमा इन्टरनेट प्राप्त गर्नेछन् । यस्तो वाइफाइ प्राप्त गर्न नोकियाको बेकन १।१ राउटरहरु प्रयोग गरिनेछ । यसले हाल घरहरुमा भईरहेको ढिला गतिका इन्टरनेटको सम्स्याको समाधान मेस वाइफाइले गराउने छ । इन्टरनेट प्रयोगको एक उत्कृष्ट अनुभव दिन वर्ल्डलिंकले घरभित्र धेरै राउटरहरुलाइ नेटवर्किंग गर्ने छ । मेष वाइफाइ प्रणाली स्मार्ट जडानमा आधारित प्रणाली हो । यस्तो प्रणाली बिस्तारिकरण राउटर भन्दा धेरै राम्रो हुन्छ । मेष वाईफाईमा सबै राउटरहरु एक अर्कासँग जोडिएका हुन्छन । त्यसमा म्यानुअल रूपमा वाईफाई प्रयोगकर्ताको युजरनेम परिवर्तन गर्ने आवश्यकता पर्दैन। ग्राहकहरुले घरभरि इन्टरनेटको गतिमा कुनै परिवर्तन बिना राउटरलाइ सार्न सक्नेछन । वर्ल्डलिंक पहिले नै नेपालको ब्रोडब्याण्ड क्षेत्रमा आईपीटीभी सेवाको एक प्रमुख आविष्कारक हो । यसले नेटटिभी ब्राणडमा आईपीटीभी सेवा उपलब्ध गराइरहेको छ । वर्ल्डलिंकले मुलुकका ११००० भन्दा बढी स्थानमा वाईफाई हटस्पट बनाएर सर्वसाधारणलाइ निःशुल्क वायरलेस इन्टरनेट उपलब्ध गराइरहेको छ । यस कम्पनीले कर्णालीजस्ता दुर्गम स्थानमा समेत वायरलेस ब्राडब्याण्ड टेक्नोलोजी सेवा पुर्याएको छ ।
एमसीसी मुलुकको हितमा नरहेको एमालेको निष्कर्ष,"काठमाडौं : नेकपा एमालेले एमसीसी मुलुकको हितमा नरहेको निष्कर्ष निकालेको छ। बुधबार बिहान संसद् भवन नयाँ बानेश्वरस्थित ल्होत्से हलमा बसेको संसदीय दलको बैठकमा सांसदहरुले मिलेनियम च्यालेन्ज कर्पोरेशन (एमसीसी) अनुमोदन गर्न नहुने बताएका हुन्। सांसदहरुले जबसम्म एमसीसीमा संशोधन हुँदैन, तबसम्म एमसीसी अगाडि बढाउनु नहुने धारणा राखेका थिए। एमाले प्रमुख सचेतक विशाल भट्टराईले एमसीसी मुलुकको हितमा नरहेको बैठकले निष्कर्ष निकालेको जानकारी दिए। बैठकपछि उनले भने, सभामुखको भूमिका एमालेविरोधी माओवादी पार्टी कार्यकर्ता जस्तो भएको, एमसीसी मुलुकको हितमा नरहेको, निर्वाचन आयोग एमाले टुक्राउन उद्धत रहेको, जयसिङ धामीको घटनामा सरकारी व्यवहार भारतीयसामु लम्पसारवादी देखिएको जस्ता विषयमा एमाले मूकदर्शक बस्न अवश्य सक्दैन। आजको बैठकको निष्कर्ष यहि हो। बैठकमा सांसदहरूले सभामुख अग्नि सापकोटाको भूमिकालाई लिएर चर्को आलोचना गरेका थिए। उनीहरुले संसद्मा सभामुखको राजीनामा माग्नुपर्ने धारणा राखे। बैठकमा एमाले अध्यक्ष तथा संसदीय दलका नेता केपी शर्मा ओलीले एमालेले कारबाही गरेका १४ जनालाई संसद् बैठकमा सहभागी गराइए आफूहरु नबस्ने बताए। उनले गैर सांसदको उपस्थित भए सदन प्रारम्भै हुन नदिने स्पष्ट पारे। ओलीलेले छापामार शैलीमा मध्यरातमा अधिवेशन अन्त्य गरेर राजनीतिक दल सम्बन्धि अध्यादेश ल्याउन सहयोग गरेर पार्टी फुटाएको आरोप लगाए। प्रधानमन्त्री केपी ओलीले एमसीसीका विषयमा सबैले अध्ययन गरेपछि पार्टीले धारणा बनाउने बताए। बैठकमा एमसीसीका विषयमा एमाले सांसदहरुले पार्टीको धारणा माग गरेपछि ओलीले देशको हितविपरित गएर सम्झौता नगर्ने धारणा राखे।"
जन्मकैदका अभियुक्त १६ वर्षपछि पक्राउ,राजविराज : कर्तव्य ज्यान मुद्दामा जन्म कैद सजाय ठहर भएपछि फरार रहेका एक अभियुक्त घरबाटै पक्राउ परेका छन्। घटनाको १६ वर्षपछि कर्तव्य ज्यान मुद्दामा फरार रहेका जन्म कैदका अभियुक्त सप्तरीको बोदे बरसाईन नगरपालिका७ मानराजा बगबिरा टोलका दानालाल यादव पक्राउ परेको जिल्ला प्रहरी कार्यालय सप्तरी जनाएको छ। फरार सूचीमा रहेका यादवलाई प्रहरीले घरबाटै पक्राउ गरेको हो। हत्याको अभियोगमा सप्तरी जिल्ला अदालतका तत्कालिन न्यायाधीश शंकरबहादुर राईको इजलाशले उनलाई २०७३ वैशाख २२ गते जन्मकैद सजाय गरेको थियो। बोदे बर्साइन७ बगबिरा टोलका गंगाराम कापरको २०६२ सालमा हत्या भएको थियो। हत्याविरुद्ध उनका दाजु बिजयनारायण कापरले यादवसहित सोही ठाउँका मकैया भनिने सचिनकुमार सदा र बिजयकुमार यादवविरुद्ध प्रहरीमा उजुरी दिएका थिए। कर्तव्य ज्यानविरुद्धको उजुरी सप्तरी जिल्ला अदालतमा २०६९ चैत ७ गते दायर भई २०७३ वैशाख २२ गते फैसला भएको थियो।
एनआरएनएको अबको बाटो,"सन् २००३ मा स्थापना भएको गैरआवासीय नेपाली संघ (एनआरएनए) ८३ वटा राष्ट्रमा फैलिसकेको छ। यी राष्ट्रहरूबाहेक पनि नेपालीको उपस्थिति रहेका अन्य राष्ट्रमा समेत प्रत्यक्ष वा अप्रत्यक्ष ढंगले गैरआवासीय नेपाली संघको सक्रियता देखिन्छ। एक पटकको नेपाली, सधैंको नेपाली भन्ने मार्मिक वाक्यांशलाई लिएर देश बाहिर रहेकालाई भावनात्मक रूपमा नेपालसँगलाई जोड्न संघको स्थापना भएको हो। संघ देशबाहिर रहेका नेपालीका निम्ति मात्र होइन, नेपाल सरकारको दृष्टिकोणमा समेत एउटा महत्वपूर्ण सहयोगी संस्थाको रूपमा उभिन सकेको छ। हामी जहाँ रहे पनि नेपाली थियौं, छौं र रहनेछौं भनेर गैरआवासीय नेपाली संघले अभियान सुरु गरेको थियो। अभियान समयसँगै बलियो बन्दै गएको छ। यो अभियानसँगै उठाइँदै आइएका अन्य सरोकारजन्य विषयसमेत क्रमिक रूपमा सम्बोधन हुँदै आएको छ। संस्था दिनानुदिन सुदृढ बन्ने दिशामा अघि बढिरहँदा यसले गर्नुपर्ने दायित्वका क्षेत्रहरू समेत फराकिलो बनिरहेका छन्। संघको बारेमा चर्चा गर्नुअघि गैरआवासीय नेपालीका बारेमा केही चर्चा गरौं। संघको नजरमा र उसको दायित्वको रूपमा हेर्दा नेपाल बाहिर रहेका नेपाली सबै गैरआवासीय नेपाली हुन्। नेपालको संविधानले प्राविधिक रूपमा गैरआवासीय नेपाली को हुन् भनेर परिभाषित गरेको छ। जसका कारण गैरआवासीय नेपाली संघको सदस्यता सार्क मुलुक बाहेकमा अन्य देशमा कम्तीमा दुई वर्षदेखि बस्दै आएका नेपालीले मात्रै पाउन सक्ने प्रावधान छ। तर पनि जिम्मेवारीका ढंगले नेपाल बाहिर रहेका सबै नेपाली गैरआवासीय नेपाली हुन्। अहिले विश्वका अधिकांश देशमा नेपालीको उपस्थिति छ। प्रत्येक देशको कानुन र आप्रवासीलाई दिइने सेवा सुविधाअनुरूप गैरआवासीय नेपाली कतिपय देशमा स्थायी बसोबासको सुविधासहित बसेको अवस्था छ। कतिपय श्रम सम्झौताअनुरूप रोजगारीका लागि सीमित वर्षका निम्ति विभिन्न देशमा छ। अध्ययनका निम्ति देश बाहिर रहेका युवा विद्यार्थीको संख्या पनि ठूलो छ। नेपाली बालबालिका जो आफ्ना अभिभावकको काखमा देशबाहिर हुर्किरहेका छन्, उनीहरूको संख्या पनि अधिक छ। गैरआवासीय नेपालीले व्यापारव्यवसाय र रोजगारी गरिरहेका छन्। सानो लगानीको व्यापार व्यवसायदेखि अन्तर्राष्ट्रिय ब्रान्डका विश्वभर सञ्जाल रहेका विभिन्न व्यवसायमा समेत गैरआवासीय नेपालीको हिस्सेदारी छ। विश्व प्रसिद्ध कम्पनीका विभिन्न ओहोदामा समेत नेपालीको उपस्थिति छ। यसरी हेर्दा संघर्षको चरणमा रहेकादेखि केही गर्न सक्ने अवस्थामा गैरआवासीय नेपाली छन्। समान्यतः आप्रवासीको रूपमा रहेका गैरआवासीय नेपालीको उपस्थितिलाई चार पुस्तामा वर्गीकरण गर्न सक्छौं। पहिलो पुस्ता जो बाध्यताले बाहिरियो, दोस्रो पुस्ता जो अवसरको लागि बाहिरियो, तेस्रो पुस्ता जो अवसर निर्माण गर्ने हैसियत बनायो र चौथो पुस्ता जो नेपाली डायस्पोराको स्वर्णिम भविष्य निर्माण गर्न कुरिरहेको छ। तिनै गैरआवासीय नेपाली दिन सक्ने भएका छन्, केही गर्न सक्ने भएका छन्। उनीहरूले गर्ने भनेको मातृभूमि नेपालका लागि हो, विश्वभरका नेपालीका निम्ति हो। नेपाली डायस्पोरा बलियो बन्दै गएको छ। डायस्पोरा सक्षम बनिरहेको छ। पुँजीको हिसाबले नेपालमा केही गर्न सक्ने भएका छन्। दक्षता, सीप, ज्ञान र अनुभवले खारिएको नेपाली डायस्पोरा तयार भइसकेको छ। त्यो नेपाली डायस्पोरा नेपालसँग जोडिरहेको छ। नेपालको विकास र समृद्धिको सहयात्री बन्न लम्किरहेको छ। व्यक्तिगत होस् वा सामूहिकको रूपमा लगानीका लागि नेपाली डायस्पोरा तयार छ, त्यसको सुरुआतसमेत भइसकेको छ। विदेशमा सिकेको दक्षतालाई नेपाली माटोसँग जोड्ने क्रम पनि सुरु भइसकेको छ। सेवाको क्षेत्रमा समेत गैरआवासीय नेपालीको सक्रियता उत्तिकै छ। सामूहिकदेखि व्यक्तिगत रूपबाट गैरआवासीय नेपालीले विभिन्न सामाजिक कार्यमा आफूलाई जोडेका छन्। यी सबै कार्य गैरआवासीय नेपाली संघमार्फत सम्भव भएको हो। एनआरएनए अभियानले विश्वभर रहेका नेपालीलाई जोडेको मात्र छैन, नेपालको एउटा अहम् हिस्सा बनाइदिएको छ। स्थापनाको समय र अहिले आवश्यकताका क्षेत्र र प्राथमिकताका विषयहरू केही तल माथि हुन गए होला। संघको भूमिका भने बढेर गएको छ। यो अवधिमा गैरआवासीय नेपाली संघ के हो ? यो किन चाहिएको हो ? एनआरएनए अभियानले के गर्छ भन्नेजस्ता विषय क्रमसँगै स्वतः प्रमाणित भइसकेको अवस्था छ। गैरआवासीय नेपालीका लागि संघ किन आवश्यक छ भन्ने पक्ष यस बीचमा एनआरएनए अभियानले प्राप्त गरेको सफलताबाट सिद्ध भइसकेको छ। नेपालका निम्ति गैरआवासीय नेपालीले के गर्न सक्छन्, गैरआवासीय नेपालीलाई नेपालसँग जोड्न सक्दा त्यसको उपलब्धि के हुन्छ ? संघलाई हातेमालो गर्न सक्ने वातावरण दिँदा देशले के फाइदा लिन सक्छ ? यो विषय पनि देशले भूकम्पबाट व्यहोरेको क्षतिको समयमा होस् वा बाढीपहिरोजस्ता प्राकृतिक प्रकोपको समयमा होस्, एनआरएनले खेलेको भूमिका उदाहरणीय छन्। व्यक्तिगत तथा सामूहिक रूपमा एनआरएनबाट भइरहेको लगानीहरूले पनि त्यसको उपदेयतालाई चित्रित गरेको छ। सामाजिक सेवाका विभिन्न क्षेत्रमा समेत गैरआवासीय नेपालीको उपस्थितिले पनि त्यसलाई थप परिभाषित गरिदिएको छ। अझ पछिल्लो समय पुँजीसँगै नेपाल भित्रिरहेको सीप र ज्ञानको सम्मिश्रणले भविष्यमा एनआरएनबाट नेपालले लिन सक्ने दूरगामी महत्वको पक्षको समेत संकेत गरिसकेको छ। गैरआवासीय नेपाली संघलाई नेपाल सरकार, नेपालका राजनीतिक दल, नागरिक समाजलगायत सम्बद्ध सबैले सकारात्मक रूपबाट लिएको देखिन्छ। त्यही कारणले एनआरएन अभियान अघि बढ्दै जाँदा केही महत्वपूर्ण उपलब्धिसमेत प्राप्त भएको छ। झन्डै ५० लाख जनसंख्या देशबाहिर रहेको पक्षलाई नेपाल सरकारले सम्बोधन गर्ने काम गरेको छ। संघले निरन्तर आवाज उठाइरहँदा गैरआवासीय नेपालीले गैरआवासीय नेपाली नागरिकता पाउने अवस्था बनेको छ। नेपालको संविधानले गैरआवासीय नेपालीलाई नागरिकता उपलब्ध गराउने सुनिश्चित गरिसकेको अवस्था छ। यो महत्वपूर्ण उपलब्धिको जगमा टेकेर गैरआवासीय नेपाली संघले अन्य विषयमा आफूलाई भविष्यमा उभ्याउनुपर्ने हुन्छ। नेपालको विकास र समृद्धिको सहयात्री बन्दै संघले गैरआवासीय नेपालीको हक, हित तथा अधिकारका निम्ति आगामी बाटो कोर्नुपर्नेछ। सन् २०१६ मा अमेरिकाको न्युजर्सीमा भएको क्षेत्रीय सम्मेलनमार्फत आधार तय भएको एनआरएनए आईसीसीले बोकेको भिजन २०२० एन्ड बियोन्डले निर्धारण गरेको मिसनअन्तर्गत गैरआवासीय नेपाली संघ अघि बढ्नुपर्ने हुन्छ। क्षेत्रीय रूपमा अमेरिकाबाट सुरु गरी नेपालमा अन्तर्राष्ट्रिय ढंगबाट सम्पन्न गरिएको एनआरएन विज्ञ सम्मेलनले तयार पारेको प्रतिवेदनको कार्यान्वयनको दिशामा संघले तदारुकता देखाउनुपर्नेछ। गैरआवासीय नेपालीको पुँजी, ज्ञान, सीप र अनुभवलाई नेपालको विकास र समृद्धिमा जोड्न नेपाल सरकारसँग मिलेर योजनाबद्ध रूपमा कार्यक्रम गर्नुपर्नेछ। गैरआवासीय नेपालीले पाउने नागरिकता सहज र सरल ढंगले पाउन आवश्यक कानुन निर्माणमा संघले प्रभावकारी भूमिका खेल्नुपर्ने हुन्छ। यीबाहेक एक पटकको नेपाली, सधैंका नेपाली हुन् तसर्थ नागरिकतामा विभेद हुन नहुने पक्षमा समेत संघ उभिँदै एकै प्रकारको नागरिकताको व्यवस्था मिलाउन पहल गर्नुपर्ने हुन्छ। सँगै समय क्रमसँगै राजनीतिक अधिकार प्राप्तिको दिशामा समेत अघि बढ्नुपर्छ। विश्वभर रहेका नेपालीले जहाँ बसिरहेका छन्, त्यहीँबाट मतदान गर्न पाउने व्यवस्था मिलाउन संघले भूमिका खेल्नुपर्छ। साथै नागरिकतासमेत सम्बन्धित देशमा रहेका नेपाली नियोगबाट पाउने अवस्था निर्माण गर्नुपर्छ। कतिपय देशमा बस्ने नेपालीलाई दोहोरो करका कारण समस्या छ, त्यसलाई हटाउन सम्बन्धित पक्षसँग संघले छलफल गर्नुपर्छ। नेपालमा लगानी भित्र्याउन र आवश्यक परेको अवस्थामा आफू बसेको मुलुकमा पुँजी स्थानान्तरण गर्न सरल वातावरण निर्माण गराउन पनि संघले पहल गर्नुपर्छ। वैदेशिक रोजगारीमा रहेका गैरआवासीय नेपालीका निम्ति संघले प्रभावकारी कार्य गर्दै अहिलेको वैदेशिक रोजगार राहत कोषको आकारमा वृद्धि गर्नुपर्छ। वैदेशिक रोजगारीलाई व्यवस्थित र सम्मानित बनाउन आवश्यक नीति तर्जुमा गर्न सहयोगी भूमिकासमेत संघले खेल्नुपर्नेछ। नेपालमै पनि सीप सिकाउने र सकभर सीपयुक्त जनशक्तिलाई स्वदेशमै राख्न वातावरण निर्माण गर्ने, नभए सीप सिकेर मात्रै देश बाहिर जान पूर्वाधार बनाउनेतर्फ एनआरएनएले भूमिका खेल्नुपर्छ। संस्थाको नेपाल पोलिसी इन्स्टिच्युटलाई प्रभावकारी बनाउँदै विदेशमा हुर्किरहेको भावी पुस्तामा नेपालको भाषा तथा संस्कृतिको पुस्तानान्तरण गर्न पनि संघले आवश्यक कदम चाल्नुपर्नेछ। संघको सदस्यता किन लिने भन्ने प्रश्नसमेत यदाकता सुनिन्छ। यो प्रश्नको जवाफ संघले आफ्नो भूमिकाबाट दिन सक्नुपर्छ। नेपालीको उपस्थिति रहेको देशहरूमा संगठन विस्तार गर्दै एनआरएनएमा गैरआवासीय नेपालीलाई गोलबन्द गर्ने र युवा, विद्यार्थी र महिलाको उपस्थिति बढाउन लक्षित कार्यक्रमहरू सञ्चालन गर्नुपर्छ। नेपाल विकास र समृद्धिको यात्रामा अघि बढिरहेको छ। यो अवस्थामा हामी गैरआवासीय नेपालीले समेत त्यसमा देखिने गरी योगदान गर्नुपर्ने आवश्यकता छ। अब संघले नयाँ ढंगबाट ठोस योजनासहित विभिन्न परियोजनालाई प्राथमिकताका आधारमा वर्गीकरण गर्दै ती योजनालाई सम्पन्न गर्ने गरी अघि बढ्नुपर्छ। संस्थागत ढंगबाट समेत सुदृढ, मितव्ययी र पारदर्शी संघ निर्माणमा हाम्रो जोड हुनुपर्छ। अहिले जसरी खर्चिलो चुनावी प्रक्रिया छ, यसलाई परिवर्तन गर्नुपर्छ। संस्थाको सदस्य बन्नेहरूलाई कुनै पनि क्षेत्रबाट भए पनि सहुलियत पाउने अवस्था निर्माण गर्नुपर्छ। राष्ट्रिय समन्वय परिषद्हरूलाई बढीभन्दा बढी अधिकार दिई शक्तिको विकेन्द्रीकरणको अवधारणामा जानुपर्छ। संघको सचिवालयलाई चुस्त राख्दै सबै गैरआवासीय नेपालीको पहुँचको केन्द्र बनोस् भन्ने गैरआवासीय नेपालीले चाहिरहेका छन्। संघ गैरआवासीय नेपालीको भरोसाको आधार, विश्वासको प्रतिमूर्ति र भविष्य निश्चितताको प्रारूप बन्न सक्नुपर्छ। संघ नेपाल बाहिरका आम गैरआवासीय नेपालीको विश्वासको थलो हो। आशा अनि अपेक्षाको केन्द्र पनि। त्यसैले संघले क्षणिकता र निहित स्वार्थकेन्द्रित कुनै पनि योजना र कार्यक्रम ल्याउँदा केवल सीमित कार्यसमिति वा कार्यकाललाई मात्र होइन, दुरगामी रूपमै एनआरएनए अभियानलाई आघात पुर्याउँछ। यो हेक्का राख्नु जरुरी छ। कार्यक्रम र योजनाहरू विश्वसनियताको धरातलमा खरो उत्रन सकेको हुनुपर्छ। यदि संघले ल्याएका योजनाहरू विश्वसनीय हुन सकेनन् भने त्यसको प्रभावकारितामा मात्रै प्रश्न उठ्दैन, आम गैरआवासीय नेपालीको भावनामा समेत पुर्याउँछ। मैले यसअघि पनि संघले ल्याएका केही कार्यक्रमबारे टिप्पणी गरेको थियो। आलोचनात्मक ढंगले सुझावसमेत दिएको थियो। सस्तो लोकप्रियताको जगमा टेकेर ल्याइने कार्यक्रमले दूरगामी रूपमा संस्थाको अभियानलाई नै बाधा पुर्याउँछ। एकल वा सीमित घेराबाट ल्याइने योजना र कार्यक्रमले सम्पूर्ण गैरआवासीय नेपालीको भावना बोक्न सक्दैन। यसले परिणाम पनि सकारात्मक दिँदैन भन्नेतर्फ खबरदारी गर्दै आएको छु। विगतमा पनि निःशुल्क सदस्यता, प्रतिनिधि चयन, एमआईएस सिस्टम र अनलाइन निर्वाचन प्रणालीका सन्दर्भमा सुझावसहितको आलोचनात्मक दृष्टिकोण राखेको थिएँ। तर कतिपय एनआरएनए अभियानलाई कछुवाले पृथ्वी थेगेजस्तै ठान्नेहरूले सकारात्मक रूपमा लिएनन्। जसको परिणाम गैरआवासीय नेपालीले भोगिरहनुपर्ने अवस्था छ। विश्वका विभिन्न देशमा असन्तुष्टिका चाङ लागेका छन्। शंकाको पहाड खडा भएको छ भने निष्पक्ष रूपमा निर्वाचन हुने आधार दिन हम्मेहम्मे परिरहेको छ, सदस्यहरूको तथ्यांक सुरक्षाको सन्दर्भमा पनि गैरआवासीय नेपालीको विश्वास जित्न गाह्रो परेको छ। यसले के देखाउँछ भने नेतृत्वमा जानेले सबैको सहभागिताबिना निर्णय लाद्ने कोसिस गर्दा धरातलमा व्यावहारिक कार्यान्वयन गर्न भने त्यसले जटिलता थप्छ। यसर्थ संस्थालाई सबैको साझा संस्था बनाउँदै गैरआवासीय नेपालीसँग अन्तरसम्बन्धित हरेक समस्याको समाधानको थलो बनाउने अनि मनैबाट एनआरएनहरूले अपनत्व अनुभूति गर्ने घर बनाऔं। पौडेल, एनआरएनए आईसीसीमा महासचिव पदका उम्मेद्ववार हुन्।"
सुरक्षा अंगभित्रका चुनौती,"खुला सीमा अर्को ठूलो चुनौती हो। दक्षिण एसियामा खुला सीमा नेपालभारतबीच मात्र हो। नेपालका सरकारी सुरक्षा अंगहरू भन्नाले नेपाली सेना, नेपाल प्रहरी, नेपाल सशस्त्र प्रहरी बल र राष्ट्रिय अनुसन्धान विभाग हुन्। ती बाहेकका पूर्वसुरक्षाकर्मी तथा प्राइभेट सेक्युरिटी कम्पनीहरू पनि भगिनी संस्था हुन्। सरकारी सुरक्षा अंगहरूको व्यवस्थापन कठिन पाटो सामग्रीहरूको व्यवस्थापन नै हो। हाम्रा सुरक्षा अंगहरूको रणनीति असफल हुने कारण ती अंगले दर्जा र संख्या र कमान्ड संरचनामा ध्यान दिने तर सामग्रीहरूको व्यवस्थापनलाई मतलव नगर्नु देखिन्छ। यी अंगका प्रमुखहरू फेरिनासाथ सुरक्षा अंगका कमान्ड संरचना र वृत्ति विकास फेरिने कारण पनि यही नै हो। चुनौतीलाई दीर्घकालीन व्यवस्थापन गर्नैपर्छ। हरेक देशको सुरक्षा अंगहरूको व्यवस्थापन, भर्ना र अवकाश आन्तरिक र बाह्य सुरक्षा चुनौतीको विश्लेषण गरेर हुन्छ। नेपालको हकमा भने यो पक्षले काम गरेको छैन। हरेक सुरक्षा अंगका एकल इच्छामा तयारी भएका जाहेरी, चिठी र योजनाअनुसार र कतिपय अवस्थामा राजनीतिक नेतानेतृका नातेदारलाई ठुला फूली लगाइदिन यस्ता योजना स्विकृत भएका नजिर छन्। अघिल्लो सरकारको पालामा एक जनालाई प्रहरी अतिरिक्त महानिरीक्षकको दर्जा खडा गरी फुली लगाउने काममा न त प्रहरी प्रमुख न त सम्बन्धित मन्त्रालयकै सिफारिस थियो। यो बिल्कुल राजनीतिक दलले भविष्य हेरेर गरेको रणनीति थियो। १७ जना अतिरिक्त महानिरीक्षक बनाउने प्रधानमन्त्री त अहिले पनि छन्। नेपालमा कति र कस्ता प्रकारका सुरक्षा अंग राख्ने भन्ने कुरा नेपाल सरकारले कहिल्यै वास्ता गरेन। यो पक्ष भनेको स्वतन्त्र विज्ञ समूहले दिने सुझाव हो। सुरक्षा अंग प्रमुख, मन्त्रालयको सचिव र सम्बन्धित मन्त्री मिलेर संख्या, दर्जा र संरचना बढाउने काम एकदमै अवैज्ञानिक छ। जसको परिणामस्वरूप नेपालमा सुरक्षा चुनौती थपिइरहेका छन्। सबैभन्दा उदेकलाग्दो र सुरक्षा अंगहरूले ठगेको पक्ष भनेका सामग्रीहरूको व्यवस्थापन हो। यो पक्ष एकदमै महँगो हुन्छ। ठूला फुली थप्न संख्या बढाउनु पर्छ। संख्याको साथमा सामग्री माग गर्दा सरकारलाई महँगो पर्ने र स्विकृति नदिने डरले यसमा बेइमानी नै गर्ने संस्कार छ। मानव अधिकारको पाटोबाट पनि यो निन्दनीय ठहरिन्छ। यो व्यवस्था राज्यबाटै हुनपथ्र्र्यो र हुनैपर्छ। सेना र प्रहरी संख्या र विभागसमेत गर्दा २ लाख २५ हजारको हाराहारीमा नेपाललाई बन्दुक, गोली, पोसाक, जुत्ता, एकस्ल्पोसिब, रासनलगायतका सामग्री चाहिन्छ। नेपालभित्र साना हतियार, गोली गठ्ठा, युनिफर्म बनाउने सरकारी उद्योग खडा गर्न यी सुरक्षा अंगहरूले सरकारसँग माग गरेनन् ? जुन कुरो राणा र राजा वीरेन्द्रको समय २०४६ सालसम्म आंशिक रूपमा सम्भव बन्यो। ठेक्कापट्टाबाट विदेशबाट किनेर ठेकेदारसँग रमाउने संस्कारले सुरक्षा अंगको सामग्री व्यवस्थापनको पाटो एकदम कमजोर छ। ठुला हतियार र गाडी इन्धनबाहेक यी देशमै तयार हुनुपर्छ। बहुदलीय व्यवस्था आएपछि केही बदमासी भएकोमा गणतन्त्रमा त यो छाडा रूपमै बढेको छ। अर्को संगीन पक्ष भनेको इन्धन भण्डारण छैन। सुरक्षा अंगहरूको हजारौं गाडी, सेनाका हवाई साधन उड्न र गुड्न पर्छ। छिमेकीसँगको असामान्य सम्बन्ध र आन्तरिक द्वन्द्वहरूका बेलामा नाकाबन्दी हुने गरेका नजिर छन्। गोलीबारुदइन्धनको नाकाबन्दीले सुरक्षा अंगका बन्दुक गाडी र हवाईजहाजमा आइपरेका अप्ठ्यारा अवस्था सयौं छन्। किन नचेतेको ? २ लाख २५ हजारलाई कम्तीमा पनि ३ महिनालाई पुग्ने गरी गाडी र हवाईइन्धन भण्डारणका व्यवस्था नहुनु विडम्बना हो। अन्ततः परेको बेलामा देशलाई नै धोका हुनेछ। देश विकास योजनामा राष्ट्रिय योजना आयोगमा सुरक्षा अंगहरूका प्रतिनिधित्व छैन। हरेक देशको विकास बाटो, बिजुलीका ड्याम, पावर हाउसमा पानी लग्ने नहर, पुल, सुरुङ मार्ग, नहर, सीमा पर्खाललगायतका योजना बनाउँदा भोलि कुनै पनि बैरीविरुद्ध लड्न सजिलो हुनेगरी र बैरी आउन बाधा पुग्ने गरी देशको प्रतिरक्षा नीतिसँग मिलाइन्छ। यो सब सुरक्षा अंगहरूलाई थाहा छ, आयोगले विकासको योजना बनाउँछ। तर अञ्जानमा ती भावी बैरीमैत्री पनि भएका छन्। डोजरे विकास र त्यसबाट भइरहेका विनाशसमेत सुरक्षा अंगका चुनौती हुन्। दल र नेताको स्वार्थमा देशलाई घात हुने विदेशी सहयोग सेनाको उपस्थिति, संघसंस्थाको स्थापनामा सुरक्षा अंगहरू मौन बस्नु नेपालका लागि घात बनेको छ। खुला सीमा अर्को ठूलो चुनौती हो। दक्षिण एसियामा खुला सीमा नेपालभारतबीच मात्र हो। औपचारिक युद्ध, कालोबजारी, आतंकवाद, विदेशीहरू नेपाली बन्ने, हत्या, हिंसा, महामारी रोग फैलावट, चोरी हात हतियार, गोली, बम, बारुद, एक्स्प्लोसिवको निकासी, इन्धनको कालो बजारी आदि दुवै देशका चुनौती हुन्। सीमा अतिक्रमण र सीमामा भारतीय सुरक्षा अंगले नेपालीको हत्या गर्नेजस्ता कामले राष्ट्रियतामै प्रश्न चिह्न उब्जेका छन्। सुरक्षा अंगहरूले ट्र्याक२ डिप्लोमेसीबाट पहल गरी भारत र चीन दुवै सीमामा काँडेतार वा पर्खाल लगाउन सम्झौता हुनै पर्छ। सुरक्षा अंगहरूकै पहलमा हुनुपर्छ, ढिला भइसक्यो। संयुक्त सुरक्षा रणनीति, नेपालको अर्थतन्त्रले भ्याउने गरी काममा दोहोरोतेहोरो खर्च कटौती गर्न चारवटै सुरक्षा अंगहरूले युनिफाइड स्ट्राटेजी बनाउनु जरुरी छ। शान्तिको समयमा आआफ्नो काम गरे पनि आन्तरिक र बाह्य लडाइँ र हुलदंगा नियन्त्रणमा द्विविधा हटाउन र कार्यकता गर्न संयुक्त रणनीति बनाउनुपर्छ। त्यसका लागि खबर संकलनदेखि युद्धअभ्याससम्म संयुक्त रूपले गरिरहनुपर्छ। दुवै प्रहरीलाई शान्तिको समयमा प्रयोग हुने र युद्धको समयमा प्रयोग हुने दुवै खाले हतियार अनि हेलिकोप्टर तथा अन्य वायुयानको व्यवस्था हुनैपर्छ। हतियार र स्रोतसाधनका कमजोरीले माओवादी युद्धमा सयौं प्रहरीले वीरगति पाए भने सेनामा समेत त्यस्तै भएका नजिर छन्। संयुक्त तालिम केन्द्रको स्थापना आठौं चुनौती हो। माथि सातवटा चुनौती प्रस्तुत भएका छन्। गरिब देशमा सुरक्षा अंगबीच को काजी बन्ने भन्ने अस्वस्थ प्रतिस्पर्धा दुःखलाग्दो छ। चारवटै सुरक्षा अंगबीच हार्दिकता मापन गर्ने हो भने लाजैमर्दो हुनसक्छ। तल्लो दर्जादेखि माथिल्ला कमान्डरबीच भेटघाट र मित्रता बढाउन पनि पेसागत विशेष तालिमबाहेक चार अंग मिली थुप्रै तालिम एकै ठाउँमा गराउन सकिन्छ। एकअर्काबीचको ज्ञान, संस्कार, मित्रता, सहयोग आदानप्रदान हुने ठुलो कसी बन्नेछ। सरकारको खर्च घट्ने पक्का छ। नेपालका सुरक्षा अंगका युद्धकलारणनीतिहरू झन्डै दोस्रो विश्वयुद्धताकाका छन्। त्यसमा पनि भारतीय युद्धकलाबाट दीक्षित। जुन झन्डै म्याद सकिएको औषधिजस्तै हो। हाम्रा सबै सुरक्षा अंग र व्यक्तिहरू वीरबहादुर छन्। यिनका कमान्डर मात्र लुला बने। तसर्थ अब अफगानिस्तान, श्रीलंका, पाकिस्तान र इजरायलजस्ता देशसँग सिकेर रणनीति बनाउनु उपयुक्त हुनेछ। पूर्वमाओवादी सैनिक कमान्डरहरूको ज्ञान र अनुभवलाई मिसाउनै पर्छ। अर्को सबैभन्दा ठूलो खाडल भनेको सुरक्षा अंगहरूका तलदेखि सुबेदारसम्मको मनोबलमा ह्रास आउनु हो। हप्तामा ७ दिन र २४ घण्टा काम गर्ने यो वर्गलाई धेरै दुःख छ। गैरसैनिक कर्मचारीले दिनमा ७ घण्टा र यिनले २४ घण्टा काम गर्छन्। आईएलओ नियमअनुसार यो वर्गमाथि कति भार छ ? त्यही भएर हो संसारका सुरक्षाकर्मीहरू (विषेशगरी सेनालाई) १६ वर्षमा पेन्सन जान्छन्। किनकि गैरसरकारी कर्मचारीले तीन वर्षमा काम गरेको समय यो वर्गले एक वर्षमा गरेको हुन्छ। तर राणाकाल, राजाकाल, प्रजातन्त्रकाल, गणतन्त्रकाल कुनैमा पनि यो वर्गलाई माया गरेको देखिएन। ठुला दर्जाको व्यवस्थापन र संरचनामा मात्र सरकारले पावर प्वाइन्ट ब्रिफिङ सुन्छ। अधिकृतहरू नोकरी अवधिमा ४५ पटक शान्ति सेना जान्छन्। घरव्यवहारको बन्दोबस्ती गर्छन्। यो वर्ग जाने एक पटक हो। अनि गरिब मन बोकेर हिँड्छ। जागिर छाडेको भोलिपल्ट इराकअफगानिस्तानखाडीमलेसिया दौडन्छ। यो किन ? जब कि मर्दा र पर्दाको खास लडाकु अनि ज्यामी मौरी यिनै हुन्। यिनको मनोबल नबढाई ठूला फुलीले गर्ने पावर प्वाइन्ट ब्रिफिङले केही हुने छैन। अर्को संगीन कुरा सुरक्षा अंगका प्रमुखको जागिर सकिनासाथ नयाँ आउनेले आफ्नै मनमौजीमा वृत्ति विकासको निर्णय गर्ने र संगठनात्मक चरित्रहरू हेरफेर गर्ने संस्कार छ, जुन एकदमै खतरनाक छ। करिब आठ वर्र्षपहिला नेपाली सेनाको वृत्ति विकासमा फास्ट ट्र्याक नामको दुर्घटना लगाएर नेपाली सेनाको होनाहार अधिकृतहरूलाई रुवाउँदै घर पठाइयो। यस्तो हुन नदिन एक पटक बनाइएका वृत्ति विकासका नियम र संरचनाहरूलाई कम्तीमा १० वर्ष बदल्न नदिन नेपाल सरकारले अडान राख्नै पर्छ। दल र नेताको स्वार्थमा देशलाई घात हुने विदेशी सहयोग सेनाको उपस्थिति, संघसंस्थाको स्थापनामा सुरक्षा अंगहरू मौन बस्नु नेपालका लागि घात बनेको छ। नेपालमा हजारौं एनजीओ, आईएनजीओको उपस्थिति र तिनले गरेका राष्ट्रविरुद्धका काम, बीआरआई, बिमिस्टेक, एमसीसीजस्ता विकास र अनुदानका नाममा नेपाल भित्रिन खोज्ने रणनीति लगायतमा सुरक्षा अंगहरूले कुनै प्रतिवाद वा त्यसबारे मूल्यांकन नहुनु अति संवेदनशील पक्ष हो। बाह्रौं तथा अन्तिम चुनौती भनेको राष्ट्रिय सुरक्षा परिषद् देशको आन्तरिक बाह्य दुवै रणनीति बनाउने र त्यसको सुपरिवेक्षण नगर्ने अंग हो। संसारभर यसको महŒव ठूलो छ। तर नेपालमा भने प्रधानमन्त्री, गृहमन्त्री, रक्षामन्त्री र यी चार सुरक्षा अंगले यो सुरक्षा परिषद्लाई बलियो बनाएनन्। सबै सुरक्षा अंगमा प्रमुखहरूको अकर्मण्यताले यस्तो भएको हो। प्रधानमन्त्रीसँग यो अंगको सीधा सम्पर्क हुने हुँदा चारै अंगले सुरक्षा परिषद्लाई बलियो बनाउन खोजेनन्। यो अर्को घात हो। जुन देशकै लागि बर्बादी हो।"
राजमार्ग अवरुद्धपछि धौलागिरी अस्पतालमा अक्सिजन अभाव,"बागलुङ : एक सातादेखि पोखराबागलुङ राजमार्ग अवरुद्ध भएपछि धौलागिरीवासीलाई सकस भएको छ । हप्ता दिनदेखि सडक अवरुद्ध हुँदा गम्भीर बिरामी र अस्पतालले रेफर गरेकालाई काठमाडौं पोखरा लैजान हेलिकोप्टर चार्टर गर्नुपरेको छ भने अन्य अत्यावश्यक सामग्रीको समेत अभाव हुन थालेको छ । धौलागिरी अस्पतालमा आवश्यक अक्सिजन, औषधि तथा अन्य स्वास्थ्य सामग्री समेत आपूर्तिमा समस्या हुन थालेको छ । पहिरोले सडकसँगै विद्युत र इन्टरनेट सेवा अवरुद्ध हुँदा धौलागिरी अस्पतालमा अक्सिजनको अभाव हुन थालेपछि त्यसको व्यवस्थापनमा निकै कठिन भएको धौलागिरी अस्पतालका मेडिकल सुपरिटेण्डेन्ट डाशैलेन्द्र बी पोखरेलले बताए । नियमित विद्युत सेवा आपूर्ति नहुँदा अस्पतालमा रहेको अक्सिजन प्लान्टले काम गर्न छोडेको र स्टकमा रहेका सिलिण्डर समेत सकिन थालेपछि त्यसको व्यवस्थापनमा मेसु विक आफै अक्सिजन व्यवस्थापनमा खटेका छन् । डापोखरेल आफै पोखरा पुगेर राजमार्गको पर्वत खण्डमा अवरुद्ध सडकको केही वैकल्पिक मार्ग र केही स्थानमा बोकेरै अस्पतालमा २५ सिलिण्डर अक्सिजन ल्याइएको छ । पोखराबाट मंगलबार बिहान लोड गरेको अक्सिजन बुधबार बिहान मात्रै धौलागिरी अस्पतालमा ल्याइएको डापोखरेलले बताए । सिलिण्डर तार्नका लागि सशस्त्र प्रहरी बल नेपाल नम्बर २५ गण पर्वत र नेपाल प्रहरीले सहयोग गरेको थियो । वैकल्पिक सडकको प्रयोग गरेर ज्ञादीसम्म त सिलिण्डर ल्याइयो, त्यहाँ ल्याइसकेपछि पुल तार्न समस्या भयो तर सशस्त्र प्रहरी बल नेपाल नम्बर २५ गण पर्वत, नेपाल प्रहरीले ठूलो सहयोग गर्नुभयो र बिहान ४ बजे मात्रै अस्पतालमा २५ वटा अक्सिजन ल्याउन सक्यौँ,' डा पोखरेलले भने । अस्पतालमा अक्सिजन अभाव हुने संकेत देखिएपछि आफै पोखरा पुगेर सिलिण्डर भरेर ल्याइएको उनले बताए। नियमित विद्युत आपूर्ति नहुँदा संचालनमा रहेको अक्सिजन प्लान्टले अक्सिजन उत्पादन गर्न छोडेको र नयाँ अक्सिजन प्लान्ट निर्माण कार्य बल्ल सुरु भएकाले तत्कालका लागि अक्सिजन व्यवस्थापन चूनौतिपूर्ण बनेको पोखरेलले बताए । संक्रमितको संख्या कम भएपनि सम्भावित जोखिमलाई मध्यनजर गरी अक्सिजन सिलिण्डर जोहो गरेको अस्पतालले जनाएको छ । थप १३ वटा सिलिण्डर भर्नका लागि पोखरा पठाइएको छ । अस्पतालमा जतिबेला पनि अक्सिजन लगाउनु पर्ने बिरामी आउन सक्ने भएकाले त्यसको पूर्ववत व्यवस्थापन गरिएको छ । अहिले अस्पतालमा कोरोना संक्रमित र अन्य बिरामी त कम हुनुहन्छ, तर संक्रमणको बेला छ, यस्तो बेला धेरै बिरामी एकै पटक आउनु भयो भने समस्या हुन्छ, सडक बन्द छ, त्यसले गर्दा हामीले पूर्व तयारी गर्नुपर्छ भन्ने हिसाबले अक्सिजन सिलिण्डर व्यवस्थापन गरिरहेका छौँ,' डा पोखरेलले भने, केही सिलिण्डर भर्नका लागि पोखरा पठाएका पनि छौँ, १२ दिनमा सडक खुल्यो भने केही सहज हुनेछ ।"
एमसीसीका कतिपय बुँदा परिमार्जन गर्नुपर्छ : भीम रावल,काठमाडौं : नेकपा एमालेका उपाध्यक्ष भीम रावलले मिलेनियम च्यालेन्ज कर्पोरेशन (एमसीसी) परिमार्जनसहित पास गर्नुपर्ने बताएका छन्। बुधबार एमाले संसदीय दलको बैठकलाई सम्बोधन गर्दै उनले एमसीसी सम्झौताका बुँदामा कुनकुन प्रावधान गलत रहेको छ भन्ने विषयमा स्पष्ट पार्न खोजेका छन्। उनले एमसीसीका कतिपय बुँदा परिमार्जन नगरी पारित गरे घातक हुने बताए। रावलले केहि प्रावधान र सम्झौता राष्ट्रिय हित विपरित रहेकाले परिमार्जन गर्नुपर्ने आवश्यकता रहेको बताए। उनले अरुदेशजस्तै अमेरिकासँग पनि राम्रो सम्बन्ध राख्न चाहेको बताए। विगतमा अमेरिकाबाट आएका सहयोगमा प्रश्न नउठेको धारणा राख्दै उनले एमसीसी सम्झौताका केहि बुँदा राष्ट्रहित विपरित रहेकाले प्रश्न चिन्ह उठेको स्पष्ट पारे। रावलले एमसीसीमा नेपाल र अमेरिकाबीच द्विपक्षिय सम्झौतामा तेस्रो पक्षको पनि अनुमति लिनुपर्ने प्रावधान गलत रहेको बताए। एमालेलाई विभाजन स्वीकार्य नभएको बताउँदै उनले अहिलेको आवश्यकता एमाले एकजुट हुनुपर्नेमा जोड दिए।
"एमालेमा फुट हैन, काँचुली फेरिएको हो : पौडेल","बुटवल : नेकपा एमालेका उपमहासचिव तथा पूर्वअर्थमन्त्री विष्णु पौडेलले फुट नभइ एमालेले काँचुली फेरेको जिकिर गरेका छन् । सर्पको काँचुली निस्किदैमा नमर्ने भन्दै उनले एमालेबाट पनि केही काँचुली मात्रै निस्किएको बताए । बुटवलमा बुधबार प्रेस चौतारीले आयोजना गरेको पत्रकार सम्मेलनमा पौडेलले एमाले टुक्रयाउन खोज्नेहरु असफल भएको बताए । 'लुम्बिनी प्रदेशमा हेरे पुग्छ एमाले फुटेको हो कि हैन भन्ने, उनले भने,' एकाध साथीहरु बहकिनुभएको छ, उहाँहरु फर्किनुहुन्छ ।' एमालेबाट निस्किएका केही व्यक्तिबाट बनेको कथित नेकपा एकीकृत समाजवादीले एक्लै चुनाव लडेर जमानत जोगाउन समेत नसक्ने दावी गरे । उनले माधव नेपालको आलोचना गरे । पार्टीभित्र कुन्ठा र स्वार्थका निम्ति अध्यक्षमाथि प्रहार गरिएको बताउँदै एमाले फेरी ठूलो शक्ति बन्ने बताए । पार्टीको नेताका विरुद्ध अनाधिकृतरुपमा हस्ताक्षर गर्ने इतिहासमै नभएको लज्जाजनक काम भएको उनले बताए । उनले नेकपा एकीकृत समाजवादी पार्टी खोलेर इतिहासमै लाजमर्दो काम भइरहेको बताए । कम्युनिस्टको सरकार गिराएर दक्षिणपन्थी शक्तिलाई गोलबन्ध गरेर सरकार बनेको छ,' उनले भने,वामपन्थका लागि यो गरिएको काम भनेर भद्धा मज्जाक भइरहेको छ ।' उनले माधव नेपालले पार्टीभित्र अराजकता र अनाधिकृत काम गरेको बताए । पौडैलले सरकारले अध्यादेश ल्याएर एमाले विभाजन गरेको बताउँदै प्रधानमन्त्री शेरबहादुर देउवालाई संसदबाट पारित गर्न चुनौती दिए । पौडेलले लुम्बिनीमा नेकपा एमाले विभाजनको कुनै छिटा नपरेको दावी गरे छन् । उनले भने, विग्रहको अपेक्षा नगरेपनि हुन्छ, लुम्बिनीको बैठकले त्यो सन्देश दिएको छ । लुम्बिनीमा विभाजनको कुनै पनि प्रयास सफल हुन नदिने बताए । अहिले आफूहरु प्रतिपक्षी भूमिकामा भएपनि आगामी निर्वाचनमार्फत पुन: सरकारमा जाने गरी पार्टी गतिविधि गर्ने उनले बताए । आगामी ३० गते १२ वटै जिल्ला भेला आयोजना गर्ने, असोज मसान्तसम्म पार्टी नविकरण गर्ने, ९ सय ८३ वडाहरुमा कार्तिक ६ गते वडा अधिवेशन गर्ने, त्यसपछि पालिका स्तरको अधिवेशन गर्ने उपमहासचिव पौडेलले बताए । १० बुँदे सम्झौतालाई सकरात्मक रुपमा लिएर रचनात्मक रुपमा कार्यान्वयन गर्ने निर्णय गरेको छ । लुम्बिनीको बैठकले एमाले प्रदेश कमिटिका जिम्मेवारी तोकिएको छ । नेकपा एमाले लुम्बिनीको अध्यक्षमा लिला गिरी, उपाध्यक्ष खेम बहादुर खड्का, सचिव भूमिश्वर ढकाल चयन भएको समेत पत्रकार सम्मेलनमा उनले जानकारी दिए । पौडेलले एमसीसीको विषय संसदमा प्रवेश भएपछि मात्रै एमालेले निर्णय लिने बताए ।"
"शवको पोष्टमार्टम सुरु, हत्यारा छिट्टै पक्राउ पर्ने प्रहरीको दावी","धरान : संखुवासभाको मादी नगरपालिका१ खोलानाउँको उम्लिङमा अज्ञात समूहले विभत्स हत्या गरेका ६ जनाको पोष्टमार्टमा सुरु गरिएको छ । मंगलबार राति ६ जनाकै शव बीपी कोइराला स्वास्थ्य विज्ञान प्रतिष्ठानमा ल्याइएको थियो। बीपी प्रतिष्ठानका फोरन्सिक विभागका एशोसियट प्रोफेसर डा विकास शाह नेतृत्वको ६ जनाको टीमले शवको पोष्टमार्टम सुरु गरेको हो। प्रहरीले सबै मुचुल्का तयार गरी बुझाइ सकिएकाले शवको पोष्टमार्टम सुरु गरिएको डा साहले बताए । उनले पोष्टमार्टममा आफूसँगै अन्य दुईजना डाक्टर र तीनजना कर्मचारीहरुको सहयोगमा पोष्टमार्टम सुरु गरिएको जानकारी दिए। पोष्टमार्टम गर्न दिनभरी समय लाग्ने उनले बताए। पोष्टमार्टमका लागि जिल्ला प्रहरी कार्यालय संखुवासभाबाट प्रहरीको टोली पनि आएको छ । सोमबार अज्ञात समूहले स्थानीय बौदमान कार्कीकी श्रीमती ८४ वर्षीया पार्वता कार्की, ५८ वर्षीय छोरा तेजबहादुर कार्की, ५२ वर्षीया बुहारी कमला कार्की, बौद्धमानकी नातिनी बुहारी ३२ वर्षीया रञ्जना कार्की, ११ वर्षीय पनाती दीपेन कार्की र ७ वर्षीया नातिनी गोमा कार्कीको हत्या भएको थियो । संघीय प्रहरी कार्यालय धरानबाट तालिम प्राप्त कुकुरसहित एसपी भीम दाहालको नेतृत्वमा प्रहरीको विशेष टोली हत्याराको खोजीमा परिचालन गरिएको छ । हत्याराको पहिचान नजिक पुगेको प्रहरीले बताएको छ।"
बढ्यो डिजिटल कारोबार,"काठमाडौं : विश्व महामारीको रूपमा फैलिएको कोभिड१९ पछि डिजिटल प्रयोगकर्ता बढेका छन्। कोभिड सुरु भएको दुई वर्षमा अघिल्लो वर्षको तुलनामा मोबाइल, इन्टरनेट बैंकिङलगायतका डिजिटल कारोबार गर्नेको संख्या ह्वात्तै बढेको छ। कोरोना भाइरसको संक्रमणपछि भएको लकडाउनमा डिजिटल बैंकिङ कारोबारमा आकर्षण बढ्दै गएको हो। बैंक तथा वित्तीय संस्थाले पनि यसलाई जोड दिँदै अब नगदरहित बैंकिङ कारोबारमा केन्द्रित हँुदै आएको देखिन्छ। तर सबै प्रयोगकर्ताले नियमित सक्रिय भएर कारोबार नगरेको पाइएको छ। एउटै व्यक्तिको धेरै बैंकमा खाता हुने गरेकाले एउटाबाहेक अन्य खाताको कारोबार निष्क्रिय हुन गएको बैंकरहरू बताउँछन्। राष्ट्र बैंकको तथ्यांकअनुसार बैंक तथा वित्तीय संस्थामा ३ करोड २६ लाख ७४ हजार निक्षेप खाता सञ्चालनमा छन्। यसबीच साढे २५ प्रतिशतले मोबाइल बैंकिङ प्रयोग गर्ने ग्राहक बढेका हुन्। गत असारसम्ममा कुल निक्षेपकर्तामध्ये १ करोड ४१ लाख ९४ हजार ८ सय ग्राहकले मोबाइल बैंकिङ कारोबार गर्न आवेदन दर्ता गरेका छन्। यद्यपि यसबीच वाणिज्य बैंकका १ करोड २६ लाख ३८ हजार, विकास बैंकका १५ लाख र वित्त कम्पनीका ५६ हजार ४ सय २३ ग्राहकले मोबाइल बैंकिङ कारोबारमा चासो देखाएका छन्। अघिल्लो वर्ष उक्त बैंक तथा वित्तीय संस्थामा १ करोड १३ लाख हाराहारीसम्मका ग्राहकले यसको प्रयोग गर्न दर्ता गरेका थिए। खाता खोलेर मोबाइल बैंकिङ कारोबार गर्न दर्ता गरेका सबै ग्राहकले भने प्रयोग गरेका छैनन्। नेपाल राष्ट्र बैंकको तथ्यांकअनुसार मोबाइल बैंकिङ कारोबार गर्न दर्ता गरेको संख्यामध्ये ७६ दशमलव २४ प्रतिशत अर्थात् १ करोड ८ लाख ३५ हजार ग्राहकले मात्रै सक्रिय रूपमा प्रयोग गरेका छन्। यसबाहेकका २३ दशमलव ७६ प्रतिशत अर्थात् ३३ लाख ७२ हजार मोबाइल बैंकिङ ग्राहकले दर्ता मात्रै गरेका छन्। उनीहरूले प्रयोग नगरी निष्क्रिय बसेको देखिन्छ। बैंकमा खाता खोलेका सबै निक्षेपकर्ताले पनि अझै मोबाइल बैंकिङको प्रयोग गरेका छैनन्। एउटै व्यक्तिको दोहोरो खाता हुने गरेकाले अधिकांश ग्राहकले एउटा बैंकको एउटै डिजिटल कारोबारलाई मात्र प्रयोग गर्ने भएकाले सबै सक्रिय नभएको नेपाल बैंकर्स संघका अध्यक्ष भुवनकुमार दाहाल बताउँछन्। मेरो दुईओटा बैंकमा खाता छ। दुवैतिर डिजिटल बैंकिङ लिएको छु तर एउटा बैंकको मात्रै प्रयोग हुन्छ। उनले भने, यस्तो धेरै ग्राहकमा भएको छ। धेरै खाता भएकाले सबैबाट सुविधाका लागि दर्ता गर्छन् तर नियमित प्रयोग एउटाबाट गर्दा सबैखाले उपकरणमा निष्क्रिय देखिन गएको हो। अझै सबै निक्षेपकर्ताहरू पनि डिजिटल बैंकिङमा जोडिएका छैनन्। यसैले बैंकहरूले थप प्रचारमा जोड दिन र बैंकिङ सीमा बढाउन पनि जरुरी भएको सिटिजन्स बैंक इन्टरनेसनलका प्रमुख कार्यकारी अधिकृत गणेशराज पोखरेल बताउँछन्। यद्यपि कोभिडका कारण आरटीजीएस, मोबाइल बैंकिङलगायतको माध्यमबाट फन्ड ट्रान्सफरमा क्रान्ति भएको उनको तर्क छ। अहिले कोभिडले गर्दा हिँडडुल र भीडभाड नगर्न डिजिटलमार्फत भुक्तानी गर्नेको संख्या बढेको हुन सक्छ, उनले भने, अत्याधुनिक प्रविधिमा जोड दिएर लगानी पनि बढाएका छौं। अझै आम सर्वसाधारणलाई जनचेतना जगाउन जरुरी रहेको उनले बताए। नेपाल राष्ट्र बैंकले मोबाइल बैंकिङको सीमा पनि बढाइदिनु पर्ने बताउँछन्। बैंकले पनि डिजिटल बैंकिङलाई फ्यामिलियर बनाई दिनुपयो। अझै नगदको कारोबार धेरै देखिन्छ। यसलाई अझै कसरी कम गर्दै लैजाने भनेर व्यापक गर्दै लग्यौं भने अनौपचारिक क्षेत्रको कारोबार औपचारिक क्षेत्रमा कन्भर्ट हुँदै जान्छ। सरकारको राजस्व पनि बढ्छ, उनले भने। सीईओ पोखरेलका अनुसार पछिल्लो समय केही बैंकले ओम्नी च्यानल प्रयोग गरेका छन्। अबको प्रविधि यसमा जान्छ। यो प्रविधिले एउटै एपबाट मोबाइल, इन्टरनेटलगायतका सबै कारोबार गर्न सकिने गरी सहज बनाउने उनको भनाइ छ। नेपालका बैंकिङहरू अब यसमा जाँदा राम्रो हुन्छ। बैंक ग्राहकमैत्री बन्दैछन्। हामीले पनि कल सेन्टरको तयारी गरिरहेका छौं। यसले आफूसँग भएका ग्राहकको बारेमा राम्रो जानकारी राख्छ, उनले भने। बैंक तथा वित्तीय संस्थामा ११ लाख ६० हजार ३ सय २१ जना इन्टरनेट बैंकिङका प्रयोगकर्ता छन्। यसमध्ये पनि ६६९५ प्रतिशत अर्थात् ७ लाख ७६ हजार ८ सयको डेबिट कार्ड नियमित सञ्चालनमा छन्। ३३०५ प्रतिशत अर्थात् ३ लाख ८३ हजार ५ सय जनाको कार्ड निष्क्रिय रहेको राष्ट्र बैंकले जनाएको छ। यो अघिल्लो वर्षको तुलनामा १२५१ प्रतिशतले बढी हो। डेबिट कार्डका प्रयोगकर्ता हालसम्म ८८ लाख ३९ हजार ८ सय ५५ जना छन्। तर यसमध्ये ६९३१ प्रतिशत सक्रिय छन्। ३०६९ प्रतिशतले नियमित कारोबार गरेका छैनन्। अघिल्लो वर्ष डेबिट कार्डका प्रयोगकर्ता ८८ लाख ३९ हजार ८ सय ५६ थिए। यसबाहेक सञ्चालनमा रहेका २७ वाणिज्य बैंकबाट क्रेडिट कार्डका ग्राहक १ लाख ९२ हजार ३ सय ७० रहेका छन्। प्रिपेड कार्डका प्रयोगकर्ता ६५ हजार ७ सय ८६ जना छन्। क्रेडिट कार्डका ग्राहकमध्ये अझै २९०१ प्रतिशत र प्रिपेड कार्डका ग्राहकमध्ये २९६६ प्रतिशतले नियमित कारोबार गरेका छैनन्। अघिल्लो वर्ष क्रेडिट कार्डका ग्राहक १ लाख ४६ हजार थिए।"
कोरोना बिमाको भुक्तानी नपाएपछि अदालत,"विराटनगर : नेपाल पत्रकार महासंघ मोरङले सम्झौताबमोजिम कोरोना बिमाबापतको रकम भुक्तानी नभएको भन्दै उच्च अदालत विराटनगरमा सोमबार रिट दायर गरेको छ। महासंघका मोरङ सचिव नेत्र पी अधिकारीले रिट दायर गरेका हुन्। नेपाल पत्रकार महासंघ र अजोड इन्स्योरेन्स कम्पनीबीच द्विपक्षीय सम्झौताअनुसार मोरङमा कार्यरत दुई सय जना बढी पत्रकार र उनीहरूका परिवारका सदस्यहरूको बिमा गरिएको थियो। बिमितमध्ये ५१ जनालाई कोरोनाको संक्रमण भइसकेको छ। २० जनाले बिमा दाबी भुक्तानी पाएका छन्। ३१ जनाले भुक्तानी पाएका छैनन्। सचिव अधिकारीका अनुसार बिमा दाबी गरिएको १० महिनासम्म पनि संक्रमित पत्रकारले भुक्तानी पाउन नसकेका हुन्। उल्टै कम्पनीले भुक्तानी दिन नसक्ने व्यहोराको पत्र पठाएको जानकारी उनले दिए। महासंघले बिमा रकम भुक्तानी नहुनुको कारण माग गर्दै पत्राचार गरेको थियो। नेपाल सरकारसँग रकम माग गरेको र सरकारले उपलब्ध गराएपछि मात्र भुक्तानी दिनसक्ने व्यहोराको जवाफ कम्पनीले दिएको अधिकारीको भनाइ छ। कम्पनीको नियमअनुसार आवश्यक प्रिमियम तिरेर बिमा गरेका बिमितहरूलाई भुक्तानी दिन नसकिने भन्ने गैरजिम्मेवार जवाफ दिएपछि महासंघले उच्च अदालत विराटनगरमा परमादेशको माग गर्दै रिट दायर गरेको हो। अजोड इन्सोरेन्ससँग पीसीआर परीक्षण गर्दा रिपोर्ट पोजिटिभ आएमा संक्रमितलाई एक लाखसम्मको दाबी भुक्तानी दिने, बिमितको मृत्यु भएमा इच्छाइएको व्यक्तिलाई भुक्तानी दिने र बिमितले रीतपूर्वक निवेदन दिएको ७ दिनभित्र रकम निकासा गर्ने सम्झौता भएको थियो। रिट निवेदनमा बिमा समिति, अर्थ मन्त्रालय र नेपाल सरकार मन्त्रिपरिषद्को कार्यालय समेतलाई विपक्षी बनाइएको छ। कम्पनीले नेपालको संविधानको धारा १८ र बिमा ऐन २०४९ को दफा ८ तथा कोरोना बिमा मापदण्ड २०७७ को दफा ११, १६(३), (४) र (५) बमोजिम बिमितहरूले बिमांक रकम पाउने अधिकार हनन् भएको रिट निवेदनमा उल्लेख छ।"
"तीजको व्रत बस्न आज दरको तयारी, के छ शास्त्रीय मान्यता ?","काठमाडौं : हरितालिका (तीज) व्रतको तयारीस्वरुप बुधबार दर खाने तयारीमा नेपाली महिला छन्। दरखाने दिनसँगै चार दिने तीज पर्व बुधबारदेखि सुरु हुँदैछ। विशेष गरी नेपाली नारीले मनाउने हरितालिकाअर्थात् तीजको पहिलो दिन बुधबार दर खाइन्छ। माइतीले चेलीबेटीलाई बोलाइ दर खुवाउने परम्परा भए पनि यस वर्ष नयाँ भेरियन्टसहितको कोरोना भाइरसको सङ्क्रमणको जोखिम कायम रहेका कारण धेरै महिलाले सजगताका साथ तीज मनाउनुपर्ने अवस्था छ। नीराहार व्रतका लागि दर तीजको व्रत सक्नेले निराहार बस्ने भएकाले बुधबार व्रतालुले शक्ति प्राप्तिका लागि मीठामीठा एवं आडिलो परिकार दरका रुपमा खाई बिहीबारको व्रतका लागि पूर्वतयारी गर्छन्। विशेष गरी माइती एवं दाजुभाइले छोरी, चेली, दिदीबहिनीलाई बोलाइ दर खुवाउने गर्दछन्। दर दुई भाग रात हुँदै खाइसक्नुपर्ने शास्त्रीय विधान रहेको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतम बताउँछन्। महिलाले वर्ष दिनभर आफूलाई परेका दुःख, पीर, मर्कालाई पोख्ने पर्वका रुपमा समेत तीजलाई उपयोग गर्ने गरेका छन्। तीजको अवसरमा गीतका माध्यमबाट यस्ता मर्कालाई महिलाले सार्वजनिक गर्दछन्। जन्मघरबाट कर्मघरमा गई बस्दा पाएका दुःख, पीर, मर्कालाई नारीले पोख्ने गरेका छन्। विकृति बन्दै तीजको संस्कृति पछिल्ला वर्षहरुमा तीजका नाममा उच्छृङ्खलता र तडक भडक आएको छ। एक महिनाअघिदेखि दर खाने, गरगहना एवं पोसाक प्रदर्शन गर्नेजस्ता गतिविधिले तीजको संस्कृतिलाई विकृतिका रुपमा लैजान खोजेको समाजशास्त्री कीर्तिकुमार राई बताउँछन्। यस वर्ष भने कोरोनाका कारण पहिल्यैदेखि दर खानेलगायत गतिविधि विगत वर्षमा भन्दा कम देखिएको छ। यस्ता गतिविधिले नहुनेलाई खिन्न बनाउने भएकाले पनि विकृति रोकिनुपर्नेमा पनि संस्कृतिविद्, धर्मशास्त्री एवं समाजशास्त्रीले जोड दिएका छन्। एक महिनाअघिदेखि नै दर खाने चलन पछिल्लो समय बढ्न थाले पनि भाद्र शुक्ल द्वितीयाको बेलुकीको समय शास्त्रीयरुपमा दर खाने दिनका लागि तोकिएको छ। पछिल्लो समय सरकारी कार्यालयमा समेत एक महिनाअघिदेखि नै तीज कार्यक्रमको तामझाम हुने गरेको छ। समाजमा सुरु भएको विकृति रोक्नुपर्ने जिम्मेवारी बोकेका सरकारी कार्यालय नै विकृतिमा भासमा जाकिएपछि यसले संस्थागत रुप लिँदै गएको छ। दरसँगै सुरु हुँदै चार दिने तीज बुधबार दर खाएपछि औपचारिकरुपमा सुरु हुने तीज पर्व ऋषि पञ्चमीसम्म मनाइन्छ। तृतीयाका दिन हरितालिका व्रत, चौँथीका दिन, गणेश भगवान्को पूजा र पञ्चमीका दिन स्नान गरी अरुन्धतीसहित सप्तऋषिको पूजा गरी तीज समापन हुन्छ। यस वर्ष गणेशको उत्पत्ति भएको विश्वास गरिने गणेश चौथी भदौ २५ गते शुक्रबार, ऋषिपञ्चमी पर्व भदौ २६ गते शनिबार मनाइने समितिले स्वीकृति दिएका पात्रोमा उल्लेख छ। गणेश चौँथी प्रातः कालमा तिथि परेका दिन मनाइन्छ। ऋषि पञ्चमी भने मध्याह्नकालमा पञ्चमी परेका दिन मनाउनुपर्ने शास्त्रीय विधि छ। तीजको आगमनसँगै नेपाली महिलामा उत्साह जाग्ने गरेको छ। सत्ययुगमा हिमालय पुत्री पार्वतीले गौरीघाटमा बसी तपस्या गरेर श्री महादेव पति पाउने बरदान पाएकी थिइन्। तर पिता हिमालयले पार्वतीको इच्छाविपरीत विष्णुसित विवाह गरिदिन खोजेपछि साथीहरुलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरुले हरण गरेर लगी कसैले नदेख्ने ठाउँमा लुकाएर राखिदिए। साथीहरुले लुकाएकै ठाउँमा पार्वतीले निराहार व्रत गरी महादेवलाई प्राप्त गरिन्। यसरी पार्वती साथीहरुद्वारा हरण भएको दिन भाद्र शुक्ल तृतीयाको दिन भएकाले त्यही समयदेखि हरितालिका (तीज) को व्रत लिने प्रचलन सुरु भएको धर्मशास्त्रीय मत रहेको नेपाल संस्कृत विश्वविद्यालय वाल्मीकि विद्यापीठ धर्मशास्त्र विभागका प्रमुख प्रा डा देवमणि भट्टराई बताउछन्। हरितालिका (तीज) पर्वका अवसरमा पशुपतिनाथलगायत देशभरका शिवालयमा लाखौँ महिलाको भीड लाग्ने गरेकामा यस वर्ष कोरोना फैलने त्रासले पशुपतिनाथ मन्दिर वैशाख पहिलो सातादेखि नै बन्द गरिएको छ। काठमाडौँ उपत्यकामा कोरोनाको महामारी फैलँदै गएकाले तीजमा मन्दिर नखुल्ने पशुपति क्षेत्र विकास कोषका कार्यकारी निर्देशक डा घनश्याम खतिवडाले बताए। कोरोनाको त्रासले तीजका व्रतालुले घरमै देवादिदेव महादेवको विधिपूर्वक पूजा आराधना गरी यो पर्व मनाउँदैछन्।"
सडक बग्दा सास्ती,"पोखरा : जेठ अन्तिम र असारमा आएको बाढीपहिरोले मनाङमा ठूलो क्षति पुर्यायो। सदरमुकाम चामे बजार नै जोखिममा रह्यो। एकातिर स्थानीय बासिन्दाका घरबास उठ्यो भने अर्कोतिर विकासका धेरै पूर्वाधार बगे। सदरमुकाममै मस्र्याङ्दी नदीमाथिको पुल बग्यो। मनाङमा भएको क्षति हेरेरै सरकारले विपद् संकटग्रस्त जिल्ला घोषणा पनि गर्यो। त्यसको अर्थ त्यहाँ छिटो राहत लैजाने र छिटोछिटो पूर्वाधार निर्माण गर्ने भन्ने थियो। मनाङ जाने एक मात्रै सडक बेंसीसहर चामे सडक बाढीले धेरैतिर ध्वस्त पारेको थियो। त्यसलाई छिटो मर्मत गर्नुपर्ने थियो। तर, भएन। विपद् संकटग्रस्त जिल्ला घोषित भएकैले बेंसीसहर चामे सडक मर्मतका लागि डुम्रेबेंसीसहरचामे सडक योजना कार्यालयले सडक मर्मतका लागि ७ दिने म्यादको सूचना जारी गरी टेन्डर गरेको थियो। योजना कार्यालयले उक्त सडक मर्मतका लागि १ करोड ९२ लाख रुपैयाँ खर्च हुने स्टिमेट तयार पार्यो। सोहीअनुसार ठेक्का आह्वान भएको थियो। तर, साउन अन्तिममा जारी सूचनामा उत्तरगया कन्स्ट्रक्सनले ५५ प्रतिशत घटेर भ्याटसहित ९१ लाख रुपैयाँमा टेन्डर हाल्यो र जिम्मेवारी उसैले पायो। असोजसम्म मर्मत सक्नुपर्ने गरी ठेकेदारसँग सम्झौता भएको थियो। तर, अहिलेसम्म ठेकेदार कम्पनीले माखो मार्न नसकेको मनाङका स्थानीय बासिन्दा बताउँछन्। मनाङको नासो गाउँपालिका३ मा पर्ने खोत्रोदेखि तिमाङसम्मको सडकखण्ड सबैभन्दा धेरै क्षतिग्रस्त भएको डुम्रेबेंसीसहरचामे सडक योजना कार्यालयका इन्जिनियर सुरज महर्जन बताउँछन्। तर, ठेकेदारले त्यहाँ कत्ति पनि काम नगरेको वडाध्यक्ष मीनबहादुर गुरुङले सुनाए। खनेजस्तो त गर्या छ, तर ठेकेदारबाट पटक्कै काम भएन, वडाध्यक्ष मीनबहादुरले भने, खोत्रो भन्ने ठाउँ त छिचोल्ला जस्तो छैन, अन्त कसरी काम होला खै ? सडक ध्वस्त भएकाले बेंसीसहरबाट मनाङसम्म यातायातका साधन चल्न पाएका छैनन्। मनाङमा खाद्यान्नलगायत सामान स्थानीयले लैजान पाएका छैनन्। खच्चड र मान्छेलाई बोकाएर सामान ल्याउनुपरेको छ, नासो गाउँपालिका अध्यक्ष चन्द्र घले भन्छन्, खच्चड र मान्छे हिँड्न पनि गाह्रो छ। सडक मर्मतको काम ढिलो भइरहेको छ। सडक मर्मत बेलैमा नहुने हो भने स्थानीय बासिन्दाका लागि खाद्य संकट हुने जोखिम पनि छ। सडक मर्मत गनए ठेक्का दिएपछि काम भएनभएको कुनै निकाय र सरोकारवालाले नहेरेको स्थानीय गुनासो गर्छन्। एक स्थानीयले भने, मनाङमा बाढी आयो भनेर मुख्यमन्त्री हेर्न आए। प्रचण्डदेखि ठूल्ठूला नेताहरू आए तर अहिलेसम्म किन बाटो नबनेको भनेर कसैले सोध्दैनन्। सडक छिटो बनाउनपर्यो भन्ने कसैलाई वास्तै छैन। मनाङका संघीय सांसद पोल्देनछोपाल गुरुङ पहिलाको सरकारले बजेट विनियोजन गरी योजना बनाएको तर नयाँ सरकारबाट मनाङलाई वास्ता नगरिएको बताउँछन्। लोबिडिङमा ठेक्का हालेर काम नगर्ने प्रवृत्तिको सिकार बेंसीसहरचामे सडक भएको उनले सुनाए। भौगोलिक हिसाबमा निकै कठिन गाउँमा मर्मतका लागि गम्भीर भएर लाग्नुपर्नेमा त्यस्तो नभएको उनको भनाइ छ। डुम्रेबेंसीसहरचामे सडक योजना कार्यालयका इन्जिनियर सुरज महर्जनले ठेकेदारको ढिलासुस्तीप्रति आफूहरू गम्भीर भएको बताउँछन्। ठेकेदार कम्पनीलाई छिटो काम गर्न ताकेता गर्दै पत्राचार गरेको जानकारी महर्जनले दिए। ढिला गर्ने हो भने ठेक्का तोड्न सक्छौं। कारबाही गर्छौँ, भनेका छौं, उनले भने।"
"आज संघीय संसद बैठक बस्दै, केके छन् कार्यसूची ?","काठमाडौं : संघीय संसदको दुवै सदनको अधिवेशन बुधबारदेखि प्रारम्भ हुँदैछ। अपराह्न ४ बजे बस्ने नवौँ अधिवेशनको पहिलो प्रतिनिधि सभा बैठकको कार्यसूची तय भएको छ। मन्त्रिपरिषद्को भदौ १९ गतेको सिफारिसअनुसार राष्ट्रपति विद्यादेवी भण्डारीले अधिवेशन आह्वान गरेकी हुन्। कार्यसूचीअनुसार सभामुख अग्निप्रसाद सापकोटाले राष्ट्रपति विद्यादेवी भण्डारीबाट प्राप्त अधिवेशन आह्वान सम्बन्धी पत्र पढेर सुनाउनेछन्। प्रतिनिधि सभा पुनस्र्थापनासँगै गत साउन ३ बाट अधिवेशन प्रारम्भ भई साउन ३२ गते अन्त्य भएको थियो । बैठकमा गृह मन्त्री बालकृष्ण खाँणले राजनीतिक दल सम्बन्धी (दोस्रो संसोधन) अध्यादेश प्रस्तुत गर्नेछन्। त्यस्तै अर्थ मन्त्री जनार्दन शर्माले राष्ट्र ऋण उठाउने अध्यादेश २०७८ संसदमा पेश गर्नेछन्। संघीय संसदका महासचिव डा भरतराज गौतमका अनुसार शपथसम्बन्धी अध्यादेश, रेल्वे अध्यादेश, औषधिसम्बन्धी अध्यादेश, सामाजिक सुरक्षा अध्यादेश, तेजाब तथा अन्य घातक रासायनिक पदार्थलाई नियमन गर्नेसम्बन्धी अध्यादेश, नागरिकता अध्यादेश, यौन हिंसाविरुद्धका केही नेपाल ऐनलाई संशोधन गर्ने अध्यादेश, आर्थिक अध्यादेश, विनियोजन अध्यादेशलगायतको प्रक्रिया अघि बढाइने छ। पहिलो बैठकमा यसअघि पेस भएपनि स्वीकृतिको प्रक्रिया अघि बढाइएको थिएन। यस्तै कार्यसूची अनुसार सभामुख र उपसभामुखको अनुपस्थितिमा बैठकको अध्यक्षताका लागि सदस्यको मनोनयन पनि हुनेछ। बैठकमा २०७० का संविधान सभा सदस्य जुठबहादुर खड्गी (जेबी टुहुरे)को निधनमा शोक प्रस्ताव पारित गरिने बताइएको छ। यस्तो छ सम्भावित कार्यसूची"
सरकारी जग्गामा समितिकै रजगज,"सरकारी जग्गा व्यक्तिको नाममा बनाएर राज्यकोषलाई अर्बौँ रुपैयाँ घाटा पार्ने खेल वर्षौं पुरानो हो। देशभर यस्तो खेलमा भूमाफियाको ठूलो गिरोह नै सक्रिय रहँदै आएको छ। सरकारी, सार्वजनिक र गुठीका जग्गा कब्जा गरेर मोजमस्ती गरेको सरकारी अध्ययन प्रतिवेदन बर्सेनि सार्वजनिक पनि हुन्छन्। दण्डहीनताको संस्कृति मौलाउँदै जाँदा र कानुनी शासन कमजोर बन्दा हरेक क्षेत्रमा माफिया र बिचौलियाको प्रभाव बढ्दै गएको हो। यसको उदाहरण बनेको छ, कञ्चनपुर महेन्द्रनगरको सार्वजनिक जग्गा। यहाँको ५ सय ७२ बिघा जग्गा नै गायब भएको छ। महेन्द्रनगर राजा महेन्द्रले गुरुयोजना बनाएर बसाएको सहर हो। सहरलाई सुन्दर र व्यवस्थित बनाउन नगर विकास समिति ऐन २०१९ ल्याएर नगरको विकासका लागि जग्गाको समेत व्यवस्थापन गरेका थिए। बढ्दो जनसंख्या तथा सहरीकरण भइरहेका नगरहरूको पुनः निर्माण, विस्तार र विकासका साथै नयाँ नगरको निर्माण गरी नगरवासीलाई आवश्यक सेवा र सुविधा पुर्याउन २०१९ सालमा नै नगर विकास समितिको पनि गठन भयो। तर, सोही समितिमा राज गर्नेले जग्गालाई खुम्च्याउँदै लगे। अहिले ६६ बिघा मात्रै बाँकी छ। त्यसमा पनि नगर क्षेत्रभित्रको आठ बिघा जग्गा लिज र भाडामा दिइएको छ। हरेक पटक गठन भएका नगर विकास समितिका पदाधिकारीले मनपरी रूपमा आफन्त, नातागोता र भूमाफियालाई जग्गा बिक्री गर्दा महेन्द्रनगरमा जग्गा सकिँदै गयो। ती समिति पछिल्लो समय राजनीतिक दलका कार्यकर्ताका लागि कमाइ खाने भाँडो पनि भए। २०३५ सालदेखि हालसम्म विभिन्न राजनीतिक दलमा आबद्ध व्यक्ति अध्यक्ष भएका बखत प्रचलित ऐन, कानुनको उल्लंघन गरेर आफूखुसी जग्गा बिक्री गरे। यस्तो घटनाको छानबिन गरेर दोषीलाई कारबाहीको माग गर्दै अख्तियारमा उजुरी पनि पर्यो। अख्तियारमा यो जग्गाका विभिन्न शीर्षकका उजुरी छन्। कुनै उजुरीमा व्यक्तिले दाबी छ भने कुनैमा समितिको। यहाँको जग्गा जोगाउन सरकार र संवैधानिक निकाय अझै कमजोर नै देखिन्छन्। अझै तात्नुपर्ने आवश्यकता छ। मुलुकभर सार्वजनिक जग्गामाथि व्यक्तिले कब्जा जमाएका घटना धेरै छन्। सरकारी सम्पत्ति खोजी गर्ने, संरक्षण गर्ने र राज्यको उन्नति र विकासमा प्रयोग गर्नु राज्यको दायित्व हो। भूमाफियाहरूले देशका अन्य सार्वजनिक जग्गा पनि कब्जा गरेका हुन सक्छन्। राज्यले सार्वजनिक जग्गा खोजी र संरक्षणलाई अभियानकै रूपमा अघि बढाउनुपर्छ। सार्वजनिक र ऐतिहासिक जग्गा आफन्त र कार्यकर्ता पाल्ने भाँडो बन्न हुँदैन। पार्टीको मतदाता वा शुभचिन्तक भनेर सरकारमा बस्नेहरूले तेरो मेरो भन्न थालेमा यो समस्या हल हुन सक्दैन। सार्वजनिक जग्गा हिनामिनामा राज्यकै निकाय वा राष्ट्रसेवकको पनि मिलेमतो छ। भूमाफियाबाट शुभलाभ लिएर कर्मचारीले नै सार्वजनिक, सरकारी र गुठीको जग्गा व्यक्तिको नाममा नामसारी गर्ने गर्छन्। सरकारले यस्तो कार्यमा संलग्न कर्मचारीमाथि अनुसन्धान र कारबाही गर्नैैपर्छ। जाँचबुझ आयोगले काम गर्दा असहयोग गर्ने मालपोत र नापी शाखाका कर्मचारीको व्यवहारबाटै दालमा कालो छ भन्ने सन्देश दिइसकेको छ। सार्वजनिक सम्पत्ति हिनामिना गर्न सघाउने कर्मचारीमाथि राज्य कठोर बने भूमाफियाको निद हराउनेछ, अनियमितता गर्ने कर्मचारीका हात काँप्नेछन् र राज्यको सम्पत्ति जोगिनेछ। स्थानीय सरकार सञ्चालन ऐन, २०७४ को दफा ९७ मा पनि गाउँपालिका तथा नगरपालिकाले आफ्नो क्षेत्रभित्रको सरकारी, सामुदायिक तथा सार्वजनिक जग्गाको संरक्षण गर्ने अधिकार दिएको छ। स्थानीय तहले पनि ऐनमा टेकेर सार्वजनिक र ऐतिहासिक सम्पत्ति खोज्न र संरक्षण गर्न सक्छ। यस्ता सम्पत्तिको संरक्षणमा तीनै तह र संवैधानिक निकायको सक्रियता आवश्यक छ। सार्वजनिक र ऐतिहासिक जग्गा जमिन भूमाफियाको हातमा परे कुनै समय मुलुक यस्तो सम्पत्तिविहीन बन्न सक्छ। समयमै सरोकारवाला सचेत बन्नुपर्छ। महन्थको मनोमानी : पचास विघाभन्दा बढी जग्गा अतिक्रमण बाँडेरै सिद्धियो नगरको ५७२ बिघा"
मनास्लुमा आरोही खचाखच,"गोरखा : कोभिड १९ महामारीको जोखिम मोलेर प्रसिद्ध मनास्लु हिमाल आरोहणका लागि आरोहीहरू धमाधम मनास्लु बेसक्याम्प पुगेका छन्। ८ हजार १ सय ६३ मिटर अग्लो मनास्लु आरोहण गर्न आएका पर्वतारोहीहरू सामागाउँमा खचाखच रहेको चुमनुब्री गाउँपालिका १ का वडा सदस्य मिङ्मार लामाले जानकारी दिए। कोही सामागाउँ आउँदै छन्, कोही सामागाउँबाट बेसक्याम्पका लागि जाँदैछन्, लामाले भने, अहिले सामागाउँको होटल आरोहीहरूले भरिभराउ भएको छ। पर्यटन विभागका सूचना अधिकारी मोहनबहादुर जिसीका अनुसार सेप्टेम्बर ३ सम्म १० ग्रुपका १ सय ८ जना आरोहीले मनास्लु आरोहणका अनुमति लिएका छन्। गत शुक्रबारसम्म विभागबाट मनास्लु आरोहणका लागि मात्र आरोहण अनुमति लगेका छन्, उनले भने, सेप्टेम्बर ३ सम्मको तथ्याङ्क अनुसार १० ग्रुपका १ सय ८ आरोहीले आरोहण अनुमति लगेका छन्। उनीहरूमध्ये ८० जना पुरुष र १८ जना महिला रहेको उनले बताए।विभागका अनुसार सो आरोहणवापत एक करोड चारलाख ३७ हजार ८७५ रुपैयाँ राजस्व शुल्क संकलन भएको छ। केही वर्षयता किलर माउण्टेन भनेर चिनिने मनास्लु आरोहणको लोकप्रियता बढिरहेको छ। गत वर्ष नेपालकै सबैभन्दा धेरै तीनसय जना आरोहीले मनास्लु आरोहणको अनुमति लिएका थिए । संसारको आठौँ अग्लो मनास्लु हिमाल आरोहणका लागि अधिकांश आरोहीहरू हेलिकोप्टरबाट सामागाउँ पुगेका छन्। कोही मनाङ हुदै लार्केपास गरेर सामागाउँ आइपुगेका हुन्। शेर्पा, गाइड, कुक, भरिया लगायतका सहयोगी तथा आवश्यक सामान भने खच्चडबाट सामागाउँ पुर्याइएको छ। यतिबेला मनास्लु ट्रेकिङ रुटमा दिनहुँ मनास्लु आरोहीहरूको सय भन्दा धेरै खच्चडको लर्कन देखिन्छ, मनास्लु होटल व्यवस्थापन उपसमितिका अध्यक्ष गणेश कार्की भन्छन्, यदि मनास्लु आरोहीहरू पनि पदमार्गकै बाटो आएका भए लामो समयदेखि सुनसान बनेको हामी जस्ता होटल व्यवसायीहरूले पनि राहतको महशुस गर्ने थिए।"
उदयपुर सिमेन्ट उद्योग : ६ महिनामा ८० करोड कारोबार,"उदयपुर : देशकै सबैभन्दा ठूलो उद्योग उदयपुर सिमेन्ट उद्योगले पछिल्लो ६ महिनामा करिब ८० करोडको हाराहारीमा कारोबार गरेको छ। माघ १ गते उद्योगमा महाप्रबन्धकको भूमिकामा प्रवेश गरेका गोपीकृष्ण न्यौपानेले छोटो समयमा उद्योगमा उल्लेखनीय प्रगति गरेका हुन्। सरकारी उद्योग टाट पल्टिएको समाचारहरू बाहिरिएको बेला उद्योगले २०७७ माघ १ देखि असार मसान्तसम्म ७९ करोड २२ लाख ७ हजार ७ सय ९ रुपैयाँको सिमेन्ट बिक्री गरेको हो। बिक्री विभागको तथ्यांकअनुसार १० लाख ६९ हजार १ सय ८३ बोरा सिमेन्ट बिक्री भएको छ। उद्योगले अघिल्लो आर्थिक वर्षको साउनदेखि पुस मसान्त ६ महिनासम्म ९ लाख ९८ हजार ५ सय ८६ बोरामात्र सिमेन्ट बिक्री गरेको थियो। उद्योग प्रवेश गरेलगत्तै उत्पादन र बिक्रीमा ध्यानकेन्द्रित गरेका न्यौपानेले आम्दानीसँगै उत्तिकै ऋणसमेत तिरेको तथ्यांकले देखाएको छ। उद्योगले अघिल्ला वर्षको विभिन्न १२ शीर्षकमा बाँकी बक्यौता रहेको ६५ करोड ८२ लाख ५५ हजार ९ सय १५ रुपैयाँ ३० पैसा तिरेको छ। त्यसमध्ये सबैभन्दा बढी इन्धन तथा कच्चा पदार्थको बाँकी रकम २३ करोड १८ लाख १८ हजार ८ सय ५१ रुपैयाँ र विद्युत् महसुलबापत १८ करोड ५२ लाख ४० हजार ४ सय ३६ रुपैयाँ १४ पैसा रहेको छ। त्यस्तै अन्य सामान सेवा खरिद, कर्मचारी सञ्चय कोष, नागरिक लगानी कोष, तलब, अतिरिक्त समय भत्ता तथा अन्य, मूल्य अभिवृद्धिकर, अन्त शुल्क, सप्लाई कर, पारिश्रमिक आयकर, सामाजिक सुरक्षा कर, रोयल्टी, ऋण तथा अन्य र उपदान कोष तथा औषधि उपचार कोषमा ठूलो रकम जम्मा गरेको लेखा शाखाले जनाएको छ। त्यसैगरी, माघ यता विभिन्न शीर्षकमा गरी ३१ करोड ११ लाख ७ हजार ३ सय ८० रुपैयाँ तिरेको लेखा शाखाले जनाएको छ। राजस्व बक्यौतातर्फ २०७७ पुस मसान्त अघि अन्तशुल्क, मूल्य अभिवृद्धि कर, खानी दस्तुर, डीटीएस तथा अन्य गरी ३ करोड ९१ लाख २१ हजार १ सय १३ रुपैयाँ भुक्तानी भइसकेको जनाइएको छ। साधारणसभाले तय गरेको नीति अनुरूप २०७७ माघ यता नियमितरूपमा राजस्व भुक्तानीलाई पहिलो प्राथमिकतामा राखी तिर्ने गरिएको र बक्यौता रकम पनि नगद प्रवाह अनुकूल तिर्दै जाने लक्ष्य राखिएको महाप्रबन्धक न्यौपानेले बताए। उद्योगले यो आर्थिक वर्षमा मात्रै यस्ता शीर्षकका ४१ करोड २५ लाख ४८ हजार ८ सय ६८ रुपैयाँ भुक्तानी गरेको उनले बताए। नेपाल सरकारको अनुदानतर्फ भने उद्योग स्थापनादेखि २०७६ मंसिर २३ गतेसम्म आरएसपी जडानका लागि गरेको १ करोड ४९ लाख ६५ हजार प्राप्त गरेको बताइएको छ। उद्योगले अधिकृत बिक्रेता निर्देशिका पुनर्लेखन तथा स्किमअनुसार २०७७ कार्यविधि जारी गरी अधिकृत बिक्रेतालाई लक्ष्य निर्धारण गरी बढी सिमेन्ट बिक्री गर्दा इन्सेन्टिभ दिने व्यवस्था मिलाएको छ। र सोहीअनुसार विभिन्न फेस्टिभल डिस्काउन्ट गरी अन्य सुविधा प्रदान गरी गँैडाछाप सिमेन्टको वर्चस्व कायम राख्ने गरी स्किमहरू ल्याइएको उनले बताए। आर्थिक सुशासनका हिसाबले उद्योगले कोइला, जिप्सन, आइरन, कच्चा पदार्थको भुक्तानी बैंक खाताबाट नगरी सिमेन्ट दिएर भुक्तानी गर्ने व्यवस्थाको अन्त्य गरी चेकमार्फत कारोबार सुरु गर्ने गरी नीतिगत व्यवस्था गरेको छ। उद्योगको मुख्य उपलब्धिका रूपमा १४ वर्षपछि वार्षिक साधारणसभा पनि एक हो। संस्था चलाउने मेरुदण्ड भनेकै साधारणसभा भएकाले प्राथमिकतामा राखेर साधारणसभा गरिएको महाप्रबन्धक न्यौपानेले बताए। कम्पनी दर्ता भएको आर्थिक वर्ष २०४४०४५ पछि कम्पनी रजिस्ट्रारको कार्यालयमा अध्यावधिक नगरिएकोमा आर्थिक वर्ष २०६३०६४ देखि आव २०७६०७७ सम्मको साधारणसभा सम्पन्न गरी अध्यावधिक गरिएको उनले बताए। त्यसैगरी उद्योगमा जडान गरिएको ईआरपी सिस्टमलाई अध्यावधिक गरी उत्पादन, स्टोर्स, लेखा, मानव संसाधन, बिक्री सबै विभागको एमआईसीमार्फत सूचना आदानप्रदान गर्न थालिएको जनाइएको छ। त्यस्तै वित्तीय विवरण अनएफआरएसमा आधारित रहेर तयार गर्ने गरी कन्सल्टेन्ट नियुक्ति गरी कार्य अन्तिम चरणमा पुगेको जनाइएको छ। उद्योगको मुख्य समस्याको रूपमा रहेको कोलमिलको रोलर, टायर मर्मत, कुलर सिस्टमको बिम प्लेट, इपीको रड, प्लेट तथा बिम मर्मत, जीबीएफ, सिमेन्ट मिलको डाफार्म लाइरन फेरि मर्मतसम्भार पछि सञ्चालनमा ल्याउनुलाई अर्को उपलब्धिको रूपमा हेरिएको छ। उद्योगले गति लिएर सँगै कतिपय मेसिन, पार्टपुर्जा पुरानै अवस्था रहेकाले पूर्ण क्षमता आठ सय मेट्रिकटन उत्पादन गर्न नसकिएकोले मर्मत सम्भार गर्नुपर्ने अवस्था आएको उनले बताए।"
काँकडभिट्टा नाकाबाट मालबाहक सवारीमा इन्धन तस्करी,"झापा : पूर्वीनाका काँकडभिट्टाबाट नेपाल भित्रिदै आएका भारतीय मालबाहक सवारी साधनले पेट्रोलियम पदार्थको तस्करीमा नयाँ शैली अपनाएका छन्। मालबाहक सवारीमा अतिरिक्त ट्याङ्की जडान गरेर पेट्रोलियम पदार्थ भारततर्फ तस्करी भइरहेको खुलेको हो। तस्करीमा संलग्नले मालवाहक भारतीय सवारीमा अतिरिक्त ट्याङ्की राखेका छन्। ठूलो क्षमताका अतिरिक्त ट्याङ्कीमा पेट्रोलियम पदार्थ भरेर काँकडभिट्टा नाकाबाट भारत लैजाने गरिएको छ। अतिरिक्त ट्याङ्की जोडेर भारतीय मालवाहक सवारीका धनी र तिनका चालकले पेट्रोलियम तस्करीको धन्दा चलाइरहेको खुलेको प्रहरीले जनाएको छ। नेपाल भित्रिएका कतिपय भारतीय सवारीले अतिरिक्त ट्याङ्की जडान गरेर सीमावर्ती क्षेत्रका पम्पबाट नियमित पेट्रोलियम पदार्थ ओसार्ने गरेको भेटिएको हो। अतिरिक्त ट्याङ्की जोडेर पेट्रोलियम पदार्थ तस्करी गर्दै आएको एउटा भारतीय सवारी साधनलाई सोमवार प्रहरीले काँकडभिट्टा नाकाको मेची पुलबाट नियन्त्रणमा लिएको छ। डब्लुबी ७४ डी २४४१ भारतीय नम्बर प्लेटको मिनी ट्रक भारत छिर्न लाग्दा प्रहरीको फन्दामा परेको हो। नेपाली वस्तु ढुवानीका लागि बिहान नौबजे नेपाल छिरेको उक्त ट्रकले धुलावारीसम्म आएर पेट्रोलियम पदार्थ भरेको थियो। भारतीय मालवाहक ट्रकले सीमापार गर्न लाग्दा अतिरिक्त ट्याङ्कीमा पेट्रोलियम पदार्थ लगिरहेको सूचना पायौँ, झापा प्रहरीका प्रवक्ता डीएसपी राकेश थापाले भने, तत्काल खटिएको प्रहरी टोलीले मेची पुल नजिक ट्रक रोक्न सफल भयो। केही मिनेट ढिलो भएको भए ट्रक सीमापार भइसक्ने थियो। ट्रकले जडान गरेको अतिरिक्त ट्याङ्कीमा ५५० लिटर डिजल भेटिएको डीएसपी थापाले बताए। प्रहरीले ट्रक चालक भारत पश्चिम बंगालको नक्सालबारीस्थित रथ खोलाका ३० वर्षीय विकास दास र सह चालक ३४ वर्षीय सुजल साहलाई पक्राउ गरेको छ। उनीहरुले नेपालका पम्पबाट नियमितरुपमा पेट्रोलियम पदार्थ लैजाने गरेको प्रहरीलाई बताएका छन्। प्रहरीले पहिलो पटक यसरी अतिरिक्त ट्याङ्की राखेर पेट्रोलियम पदार्थ लैजाने भारतीय मालवाहक सवारी र तिनका चालकलाई समातेको हो। अतिरिक्त ट्याङ्की जडान गरेर कहिलेदेखि सीमावर्ती नाकाबाट पेट्रोलियम पदार्थ तस्करी भइरहेको छ भन्ने विषयमा प्रहरी पनि अनभिज्ञ छ। कोरोना भाइरसको संक्रमण सुरु भएयता भारतीय मालवाहक सवारी साधनमार्फत पेट्रोलियम तस्करीका लागि नयाँ उपाय अपनाइएको हुनसक्ने प्रहरीको अनुमान छ। यसअघि झापाको मध्य र पश्चिमी सीमा नाकाबाट ड्रममा हालेर पेट्रोलियम तस्करी भइरहेको थियो,डीएसपी थापाले भने, अहिलेको घटना विल्कुल नयाँ हो। भारतको पश्चिम बंगालमा नेपालमा भन्दा पेट्रोलियम पदार्थको मूल्य बढी भएकाले नेपालबाट तस्करी बढेको हो। मूल्य कम पर्ने भएकाले भारतीय सवारी साधन इन्धन भर्न नेपालका पेट्रोल पम्पमा आउने गरेका छन्। पश्चिम बंगालमा डिजेलको प्रतिलिटिर मूल्य भारतीय ९१ रुपैयाँ ७१ पैसा छ। नेपालमा त्यही डिजल प्रतिलिटर भारतीय ७० रुपैयाँ अर्थात १११ रुपैयाँ ५० पैसामा किन्न पाइन्छ। पश्चिम बंगालमा भन्दा झापामा डिजेलको मूल्य भारतीय २३ रुपैयाँ सस्तो छ। नेपालमा भन्दा भारतमा पेट्रोल पनि महँगो पर्छ। नेपालमा प्रतिलिटर १३० रुपैयाँमा पेट्रोल पाइन्छ। भारतमा १६३ रुपैयाँ पर्छ। नेपाल आयल निगम चारआलीका अनुसार भारतमा भन्दा नेपालमा पेट्रोल र डिजेल दुवै सस्तो पर्छ। कमाउने दाउमा रहेका भारतीय चालक र तिनका धनीले नियमित सीमावर्ती क्षेत्रका पम्पबाट डिजल पेट्रोल ओसार्ने गरेका छन्। तस्करले भरपर्दो र विश्वसनीय उपायका रुपमा मालवाहक सवारीमा अतिरिक्त ट्याङ्की जोडेको देखिएको एकजना पेट्रोल पम्प सञ्चालक बताउँछन्। उनी भन्छन्, हामीले तेल बेच्ने हो। जति माग्छन् उति दिन्छौँ। खोजीनीति गर्ने हाम्रो काम होइन। उनले भारतीय सवारीले नियमित पेट्रोलियम पदार्थ लगिरहेको सुनाए। नेपालमा सस्तो पर्ने भएकाले सीमावर्ती क्षेत्रका पेट्रोल पम्पमा इन्धन भर्न भारतीय सवारीको भीड लाग्दै आएको छ। कतिपय भारतीय सवारीको धन्दा नेपालबाट बैध रुपमा इन्धन ओसार्नु मात्र हो, ती सञ्चालकले भने।"
अनलाइनले पनि टुटेन लाइन,"राजकरण महतोसीताराम गुरागाईं काठमाडौं : सरकारी सेवा प्रवाह छिटो र छरितो गर्न लाइनको विकल्पमा अनलाइन सेवा ल्याइयो। तर, अनलाइन सेवा झन्झटिलो बनेको सेवाग्राहीको भोगाइ छ। कन्सुलर सेवा विभाग नारायणहिटीमा पुगेकाहरूको दुःखलाई हामीले नजिकबाट नियालेका छौँ। कमाउन, पढ्न तथा घुम्नका लागि मानिस विदेश जान्छन्। प्रहरीको चारित्रिक प्रमाणपत्र लिएपछि कन्सुलर विभागको छाप नलगाई उड्नै पाइँदैन। यो प्रक्रिया पूरा गर्न सजिलो छैन। विशेष गरी काम र मामको खोजीमा परदेसिने युवाहरूको भीड कन्सुलर विभागमा धेरै हुन्छ। पहिला लाइन लगाएर २ हजार ५ सय बढीलाई सेवा दिइन्थ्यो। गत भदौ १३ गतेबाट अनलाइनमार्फत विभागले कागजात प्रमाणीकरण थाल्यो। अहिले १ हजार हाराहारीलाई मात्रै सेवा दिन्छ। आइतबार बिहान ४ बजेदेखि साँझसम्म हामीले विभागको दृश्यलाई नियालेका छौं। ००० के छ तपाईंको हालखबर ? उनी केही बोलेनन्। केहीबेर पछि बोले, हाल त बेहाल छ। ३ बजे होटलबाट आको। लमजुङका सन्तोष विसुरालले पीडा सुनाए। के कामले आउनुभयो ? छाप लगाउन आको। विदेश जाँदै छु। उमेरले ३५ मात्रै पुगेका छन्। यो संसारमा दुखियालाई कहीँ सुख छैन, पीडाको पोको खोले, विदेशमै हुँदा फिस्टुलाले च्याप्यो। रोग र रित्तो गोजी लिएर बोकेर गत कात्तिकमा घर आएँ। फिस्टुलाको अपरेसन गराएँ। ४ लाख ऋण लागेको छ। त्यही ऋण तिर्न फेरि विदेश जाँदैछु। भावुक हुँदै थपे, २५ हजार ऋण खोजेर कागजमा छाप लगाउन आएको। खल्ती रित्तियो। काम सकिएकै छैन। यसो भन्दै गर्दा उनको गला अवरुद्ध भयो। सुँक्कसुँक्क गर्न थाले। भदौ २५ काठमाडौंका १० स्थानीय तहमा अनलाइनको सेवा सुरुवात गर्दैछौं। अर्को वर्ष सबै पालिकामा पुर्याउँछौं। त्यसपछि यहाँ आएर लाइन लाग्ने झन्झटको पूर्णरूपमा अन्त्य हुन्छ। धनबहादुर ओली, कायम मुकायम महानिर्देशक, कन्सुलर सेवा विभाग भदौ ८ गते सन्तोष प्रहरी रिपोर्ट लिन र प्रमाणीकरण गर्न काठमाडौं आएका हुन्। तीन दिन लगाएर प्रहरी रिपोर्ट लिएँ। त्यही रिपोर्टमा छाप लगाउन बिहीबारै फारम भरेँ। चार दिन भो। फारम एसेप्ट गरेको म्यासेज आएको छैन, फेरि भने। गाडी भाडा, होटल खर्च, फारम भर्दाको खर्च र छाप लाउन तिरेको दस्तुरले बेखर्ची भएका छन्। मागेको सबै कागजात आयो भने तीन दिनमै चारित्रिक प्रमाणपत्र दिन्छौं। निवेदकको बारेमा थप बुझ्नु पर्यो भने ७ दिनसम्म लाग्न सक्छ। एसएसपी वसन्तबहादुर कुँवर, प्रवक्ता, नेपाल प्रहरी उनी जस्ता हजारौं गरिब युवाहरूलाई अनलाइनको सेवा सहज होइन, सास्ती र खर्चिलो भएको छ। अनलाइनले सेवा सहज भयो भनेर प्रहरी र कन्सुलर विभागले दाबी गरिरहेका छन्। झट्ट सुन्दा लाग्छ पनि त्यस्तै। तर, वास्तविकता सन्तोष जस्ता युवालाई मात्रै थाहा छ। प्रहरी र कर्मचारीलाई अनलाइनले सहज त बनायो होला, साइबरवाला र होटलवालाको कमाई पनि दोब्बरै भयो होला, सन्तोष भन्छन्, तर, हाम्रो दुःख र खर्चको कुरै नगरूम्। हामीले उनलाई कन्सुलर सेवा विभाग नारायणहिटीको गेटमा बिहान ७ बजे भेटाएका थियौं। कहाँ जाने, के गर्ने थाहा छैन सेवाग्राहीहरू राति ३ बजेदेखि नै कागजात प्रमाणित गर्न कन्सुलर सेवा विभाग पुग्दा रहेछन्। बुटवलका २६ वर्षीय ओम राना ४ः३० बजे भेटिए। प्रहरी प्रतिवेदन लिन आएका रहेछन्। उक्त प्रतिवेदन बनाउन कहाँ जाने, के गर्ने थाहा छैन, उनले भने, राति नै आएर लाइन लागेको। जानकारी दिने पनि कोही छैन। हेर्दा सानो तर झन्झटिलो दाइ चिया खाएर बुहुनी गरी दिनुन। हाम्रो व्यापार दिनभरि शुभ हुन्छ, चिया व्यापारी सेवाग्राहीलाई फकाउँदै थिए। सेवाग्राही थपिँदै गए। प्रहरी रिपोर्टका लागि अनलाइन फारम भर्नुपर्छ। त्यो प्रक्रिया पनि सजिलो छैन। अनलाइन प्रणालीअनुसार विभागको वेबसाइटमा गएर अनलाइन एप्लिकसेन फर पुलिस क्लियरेन्स् सर्टिफिकेट मा क्लिक गरी आवेदन दिनुपर्छ। आवेदन स्वीकृत भएपछि मोबाइल नम्बरमा एसएमएसमार्फत कोड आउँछ। त्यसपछि पुनः पहिलेकै ठाउँमा क्लिक गरेर भौचर प्रिन्ट गर्नुपर्छ। उक्त भौचर लिएर बैंकमा गई ५ सय राजस्व बुझाउनुपर्छ। राजस्व बुझाएको भौचर र प्रहरी प्रतिवेदन (रङ्गिन) सहित पुगेपछि विभागले प्रमाणीकरण गरिदिन्छ। यसका लागि १२ दिनसम्म लाग्ने गरेको दाङका सुनील शाहीले सुनाए। उनी पनि ४ बजे नै लाम लागेका हुन्। ६ बजे जमलमा खुल्छ ! सोतो लाइट बालेर आएको ट्याक्सी ४ः५२ मा हामी तिर मोडियो। गेट अगाडि टक्क रोकियो। दोलखाका २२ वर्षीय सञ्जय लामा ट्याक्सीबाट ओर्लिए। ४५ जना चिया व्यापारीले उनलाई घेरे। दाइ चिया खानुस्, मेरो खानुस् कप लिएर आग्रह गरे। उनलाई प्रहरी रिपोर्ट लिनु थियो। आग्रहलाई मतलबै नगरी लामको पछाडि गएर उभिए। सञ्जय पिकअप भाडामा लिएर चलाउँछन्। साहूलाई दिनको ११ सय दिनुपर्छ। बचेको रकम गाडीमा तेल हाल्दा ठिक्क हुन्छ, उनले भने, कोरोनाले कति खेर बन्द हुन्छ, कतिबेला खुल्छ ठेगान हुँदैन। अब यहाँ सकिएन, १ लाख ५० हजार खर्चेर सञ्जय साउदी उड्न लाग्दै छन्। दुई दिनअघि राहदानी लिएँ। प्रहरी रिपोर्ट चाहिएको छ, कहाँ पाइन्छ, उनले सोधे। त्यसका लागि त यहाँ लाइन लाग्ने होइन। अनलाइन बसेर फारम भर्नुपर्छ। ६ बजे जमलमा साइबर खुल्छ त्यहीँ जानुस्, दोलखाकी चिया व्यापारी सीता केसीले भनिन्। मलिन अनुहारमा उनी विभागको गेटबाट आएको बाटो तिरै फर्किए। कार्यालय बिहानै खोलिनुपर्छ गाउँबाट राजधानी आएकाहरू मध्यरातबाटै कन्सुलर विभाग आइपुग्छन्। कोही भोकै रातभरि बस चढेर आएका छन् त कोही पहिरो पन्छाउँदै। म्याग्दीका गोरखबहादुर जुगजाली नाता प्रमाणितको काम लिएर आएका छन्। सेवाग्राही रातिदेखि नै आउँछन्, उनले भने, कामचाहिँ १० बजेपछि मात्रै हुन्छ। भीड हुने कार्यालय बिहानैबाट खोलिनुपर्छ। गोरखाका जोसेफ गुरुङ र राम घले ५ः३६ मा भेटिए। डकुमेन्ट प्रमाणीकरण गर्न आएका रहेछन्। अनलाइन फारम भरे। ३ दिन भयो। फारम स्वीकृत भएको कोड म्यासेजमा आएको छैन। अनलाइनले काम झन् ढिलो भइरहेको छ, एकै स्वरमा भने, पहिला बिहानै लाइन बस्दा बेलुकासम्ममा सकिन्थ्यो। अनलाइनले झन् सास्ती रोजीरोटीको खोजीमा युवा खाडी पस्छन्। कन्सुलर विभागको छाप नलगाई उड्न पाइँदैन। यही छाप लगाउन पनि झन्झट छ, ती युवाहरूलाई। अनलाइनले सजिलो भयो भनेर समाचारमा आउँछ। तर, पहिलाभन्दा सास्ती थपियो, ड्युटीका प्रहरी आपसमा कुरा गर्दै थिए, बिचरा कति ऋण खोजेर आउँछन्, भोकै भौतिरिन्छन्। हामीले के गर्न सक्छौं र ? कार्यालय भित्रको काम सहजै भए पनि २२ पटक फारम भर्न नै सेवाग्राहीलाई हैरान रहेको उनीहरूको भनाइ थियो। उज्यालोले अँध्यारोलाई चिर्दै गयो। सेवाग्राहीले गेट भरिन थाल्यो। म्याग्दीकी ३८ वर्षीया पूर्णिमा पुन बेल्जियम जाने तयारीमा छिन्। दुई हप्ताअघि कागज प्रमाणित गरेको एउटा बिग्रियो, ६ः१२ मा उनले भनिन्, बर्खाको समय पहिरोले सडक छिनछिनमा थुनिने। खर्च पनि धेरै हुन्छ। यहाँ आयो लाइन नै लाइन। कागज मिलाउँदा नै हैरान हुने उनले सुनाइन्। १६ वर्षमै विदेश ! बारा जितपुर सीमरा३ का ७८ वर्षीय रयाजुद्दिन अन्सारी। नातिलाई लिएर प्रहरी रिपोर्ट प्रमाणीकरण गर्न आएका रहेछन्। नाति १६ वर्ष पुग्दै छ। विदेश पढ्न जाने भन्छ। एक्लै सक्दैन भनेर लिएर आएको, ८ बजे उनले भने, अस्ति एक साता लगाएर राहदानी बनाइदिएँ। ४ बजेदेखि लाइन लागिरहेको छु। लाममा उभिँदा खुट्टा दुःखेको उनले सुनाए। नेपालमा लाममा नबसी हुने सरकारी काम कुनै छैन। यस्ता पीडा मैले ५०६० वर्षदेखि भोग्दै आएको छु, अन्सारीको भनाइ छ, जसको सरकार आए पनि सेवा राम्रो भएन । भोकभन्दा छापको चिन्ता साढे ८ बजे विभागको मूल गेट खोलियो। सेवाग्राहीहरू विभाग परिसरको चमेना गृहमा चियाखाजा खान प्रवेश गरे। बाहिरको भीड केही कम भयो। हाम्रो ध्यान प्रतीक्षालयको दायाँ कुनामा पुर्पुरामा हात लगाएर बसेका युवातर्फ मोडियो। चप्पल, नीलो पाइन्ट र नीलो टीसर्ट लगाएका उनी निकै थकित देखिन्थे। दोलखाका २७ वर्षीय बिक्रम थापा। उभिँदाउभिँदा खुट्टा दुःखेर बसेका रहेछन्। खाजा खान किन नजानुभएको ? हाम्रो प्रश्नमा उनको जवाफ थियो, काम सकेर मात्रै खाने हो। भोक तिर्खाको मतलब नगरी कति बेला प्रमाण पत्रका छाप लगाउँ भन्ने मात्रै छ। बस चढेर काठमाडौं आएको १० दिन भएको रहेछ, प्रहरी रिपोर्ट प्रमाणीकरण गर्न। पहिले अनलाइनबाट प्रहरी रिपोर्टका लागि फारम भरेँ। अब कन्सुलरले रिपोर्टमा छाप लगाइदिन बाँकी छ। खोइ सोधपुछ कक्ष ? मूलगेटमै सोधपुछ कक्ष लेखिएको बोर्ड छ। नजिकै २५ बढी सेवाग्राही सोधपुछ कक्षको ढोका खुल्ने प्रतीक्षामा छन्। कक्षको ढोका १०ः२२ मा खुल्यो। तर, त्यो सोधपुछ कक्ष राहदानी विभागको थियो। कन्सुलर विभागको सोधपुछ कक्ष नै छैन। पौने १० बजे, विभागका कायम मुकायम महानिर्देशक धनबहादुर ओली कार्यालय प्रवेश गरे। भीड पनि बढ्दै गयो। राहदानी विभाग र कन्सुलर विभाग छिर्ने गेट र लाम लाग्ने ठाउँ एउटै भएका कारण सेवाग्राही झुक्किरहेका थिए। कुन कामका लागि कहाँ लाइन लाग्ने, कहाँ जाने, प्रक्रिया के हो भनेर बुझाउने कोही थिएन। खोसियो खुसी १२ः१५ बजेको थियो। क्षतिपूर्ति, उद्धार कक्ष बाहिर दाङ घोराहीका दिलबहादुर डाँगी भेटिए। साउदीमा १८ वर्ष काम गरेर फर्किएका उनले कम्पनीबाट पीडित भएको सुनाए। ३० जना युवाको साझा समस्या बोकेर कन्सुलरमा आएका रहेछन्। कोरोना सुरु भएपछि कम्पनीले वर्क पर्मिट रिन्यु गरेन। दुई वर्ष अलपत्र परेर बस्यौं। १८ वर्षको बेनिफिट र ७ महिनाको तलब दिएको थिएन। कम्पनीले पछि पठाइदिने सम्झौता गरेपछि फर्कियौं, उनले भने, तर अहिले नदिने भनेर धमक्याइरहेको छ। सबैको गरी ३ करोड बढी लिन बाँकी रहेको डाँगीले सुनाए। यहाँ निवेदन दिएर जानु भन्नुभएको छ, उनले भने, कानुनी उपचारको कसरी खोज्ने भनेर बुझ्न यहाँ आएको हुँ। साउदीस्थित नेपाली दूतावासले आफूहरूको समस्यामा कुनै चासो नदेखाएको डाँगीको भनाइ छ। न्यायको गुहार विभागबाट दैनिक हजार बढीले सेवा लिन्छन्। कुराकानी गर्दै जाँदा थरीथरी समस्या लिएर आएका सेवाग्राहीसँग भेट भयो। बझाङ कैलाशका दीपेन्द्रबहादुर सिंह, २०६४ सालमा दाजु कञ्चनको मृत्यु भएपछि न्यायका लागि गुहार माग्दैछन्। उनीसँग १ बजे भेट भयो। बुबालाई माओवादीले हत्या गरेपछि सरकारले द्वन्द्वपीडितको कोटामा कञ्चनलाई विदेश पठाइदिने भयो। मलेसियाका लागि राजधानी इन्टरनेसनल म्यानपावरसँग सम्झौता गरिदियो। तर, म्यानपावरले फटाई गरेर साउदी पुर्याइदियो। १५ महिनापछि कञ्चनबहादुरको मृत्युको खबर आयो। दाजु मलेसिया गयो भनेर हामी ढुक्क थियौं। एक्कासि साउदीमा बितेको खबर आयो, दीपेन्द्रले भने, त्यसयता कानुनी लडाइँमा छु। धेरै ठाउँ धाउँदाधाउँदा लामो समय बित्यो। न दाजुले क्षतिपूर्ति पायो। न बेइमान गर्नेलाई सरकारले कारबाही गर्यो। केही विकल्प छ कि भनेर बुझ्न कन्सुलर आएको उनले सुनाए। लहैलहैमा जेलको बास सिन्धुपाल्चोककी नानीमाया तामाङ ३ बजे भेटिइन्। उनका श्रीमान् राजीव तामाङ वर्ष दिनदेखि साउदीस्थित जेलमा छन्। साथीको लहैलहैमा लागेर कम्पनी छाडेर भागेछन् र रक्सीको व्यापारमा लागेछन्। अनि सबै जेल परेछन्, उनले भनिन्, अरू छुटिसक्दा पनि उ ननिस्किएपछि उद्धार गरिमाग्न यहाँ आएकी हुँ। दिन बित्दै थियो। धेरै सर्वसाधारण काम सकेर फर्किंदै थिए । अनलाइनले छुटाएन लाइन विभागले यही भदौ १३ गतेदेखि अनलाइन प्रणाली लागू गरेको छ। त्यसअघि प्रहरी रिपोर्ट लिएर आएका सेवाग्राहीले एक पटक लाइन बस्दा हुन्थ्यो। एक दिनमै प्रमाणीकरण गराउन सक्थे। अहिले भने कति दिन लाग्छ टुङ्गो नहुने सुर्खेतका २९ वर्षीय राम सिंह बताउँछन्। दिउँसो ३ः४५ बजे उनले भने, साइबरमा गएर फारम पनि यहाँ जस्तै लाइन लाग्नुपर्छ। त्यसपछि कोड आउन कम्तीमा ३ दिन लाग्छ। अनि यहाँ लाइन लाग्यो। यो अनलाइन सिस्टम त साइबरवालालाई कमाइखाने भाँडो मात्रै रहेछ। इन्टरनेटको सहज पहुँच हुनेलाई फाइदा छ। तर, सोझा नागरिकलाई झनै सास्ती भएको सिंहको भनाइ छ। कि त नजान्नेका लागि सिकाइदिने, फारम भरिदिने ठाउँको प्रबन्ध विभागले नै मिलाइदिनुपर्छ। अनलाइनमा गयौं भनेर ढुक्कले बस्दा मात्रै हुन्छ र ? उनले प्रश्न गरे। दिउँसो ४ः२० मा गेट प्रवेश गरेका सेवाग्राहीले सेवा लिइसकेका थिए। कन्सुलर सेवाका सबै कक्ष खाली थिए। अन्तिम सेवाग्राही हुम्लाकी सविना विकले भनिन्, यहाँभित्र आएपछि त कति छिटो काम भएको। बाहिर अनलाइन फारम र भौचरले नै हैरान बनाउने। तीन दिनमा प्रहरी रिपोर्ट दिन्छौं निवेदन दिएकोे तीन दिनभित्र चारित्रिक प्रमाणपत्र दिने नेपाल प्रहरीका प्रवक्ता एसएसपी वसन्तबहादुर कुँवर बताउँछन्। मागेको सबै कागजात आयो भने तीन दिनमै हामी दिन्छौं, उनले भने, निवेदकको बारेमा थप बुझ्नु पर्यो भने ७ दिनसम्म लाग्न सक्छ। रिपोर्ट निःशुल्क पाइने उनले बताए। अब पालिकाबाटै सेवा कन्सुलर सेवामा केही परिवर्तन ल्याउँ भनेर म लागेको छु। भदौ १३ सम्म ठूलो भीड थियो। अनलाइनमा गएपछि त्यो समस्या केही हदसम्म समाधान भयो। अहिले भीड कम छ। पढेको मान्छेले त अनलाइनको प्रक्रिया जान्छ। तर, कोही सामान्य निवेदन पनि लेख्न नजान्ने हुन्छन्। त्यस्ता सेवाग्राहीलाई लक्षित गर्दै भदौ २५ गतेदेखि अनलाइनको सेवा स्थानीय तहमा लाँदैछौं। पहिलो चरणमा काठमाडौंका १० पालिकामा सुरुवात गर्छौं। अर्को वर्ष सबै पालिकामा पुर्याउने योजना छ। त्यसपछि यहाँ आएर लाइन लाग्ने झन्झटको पूर्णरूपमा अन्त्य हुन्छ। विदेशका नेपालीको सुरक्षा, उद्धार, क्षतिपूर्तिको पहल, कागजात प्रमाणीकरण, विदेशी नियोग तथा कूटनीतिक पदाधिकारीलाई प्रदान गरिने सुविधा तथा उन्मुक्तिलगातको काम कन्सुलर विभागले गर्छ। २०७० वैशाखमा विभागको स्थापना भएको हो।"
"नगद र गरगहना सुरक्षित, हत्या रहस्यमय","संखुवासभा : बौदमान कार्कीको परिवार झापामा जग्गा पास गर्ने तयारीमा थियो। विदेशबाट नातिहरूले पठाएको पैसा जम्मा गर्दै अपुगका लागि स्थानीयसँग ऋण खोज्दै थिए। त्यही क्रममा घरमा भएको पैसा लुट्न परिवारका ६ जनाको हत्या भयो कि भन्ने गाउँलेको आशंका थियो। तर, नगद र गरगहना सुरक्षित भेटिएको प्रहरीको भनाइ छ। प्रारम्भिक आशंकाले मेल नखाएपछि हत्या रहस्यमय बनेको छ। संखुवासभाको मादी नगरपालिका१ खोलागाउँका बौदमानको परिवार नै सखाप गर्ने गरी ६ जनाको हत्या भएको थियो। बौदमानकी पत्नी, छोरा तेजबहादुर र बुहारी कमलाको शव सोमबार बिहान घरबाहिर भेटिएको थियो। तेजबहादुरकी बुहारी रञ्जना, ११ वर्षीय नाति दीपेन र ७ वर्षीया नातिनी गोमाको पनि हत्या भएको थियो। वृद्ध बौदमान मात्र सकुशल भेटिए। सोमबार बिहानदेखि अनुसन्धान गरेको प्रहरीले कसैलाई पनि पक्राउ गर्न सकेको छैन। अनुसन्धानमा लगिएको कुकुरले पनि घटनामा कुनै संकेत देखाउन सकेन। प्रहरीले बौदमानको घरमा भेटिएको नगद र गहनाको विवरण भने सार्वजनिक गर्न चाहेन। खोलागाउँ सोमबार बिहानैबाट शोकमा डुबेको छ। एकै परिवारका ६ जनाको बीभत्स हत्या भएको दुई दिन बित्दासमेत अभियुक्त पक्राउ पर्न सकेका छैनन्। घरमा भएको पैसा चोरी गर्ने उद्देश्यले परिवारका सदस्यको पनि हत्या गरेको आशंका गाउँलेको थियो। तालिम प्राप्त कुकुरसहितको प्रहरीको विशेषज्ञ टोलीले समेत घटनामा संलग्नलाई पक्राउ गर्न सकेको छैन। प्रहरीले हत्यारा पक्राउ पर्न नसक्ने हो कि भन्ने चिन्ता भएको स्थानीय बताउँछन्। हत्यारा पक्राउ नपर्दा स्थानीयमा त्रास सुरु भएको छ। कतै हत्यारा आफ्नो घरमा पनि आउने हुन कि भन्ने त्रासले साँझ पर्नासाथ ढोका थुनेर बस्न थालेको स्थानीय बताउँछन्। घटनापछि गाउँमा सुरक्षाकर्मीको बाक्लो उपस्थिति भए पनि स्थानीयको मनको त्रास हट्न सकेको छैन। बौदमानका एक छिमेकीले भने, यत्रतत्र छरिएका शव देखिएको कुरा झलझली आँखामा आउँछ। साँझ पर्ना साथ डर लाग्छ। जिल्लाको प्रहरी टोलीले सोमबार दिनभर र संघीय एकाइ धरानबाट तालिम प्राप्त कुकुरसहित आएको विशेषज्ञ एसपी भीम दाहालको टोलीले मंगलबार बिहानबाट अनुसन्धान सुरु गरेको थियो। शव संकलन गरेर पोस्टमार्टमका लागि मंगलबार धरानस्थित बीपी मेमोरियल स्वास्थ्य विज्ञान प्रतिष्ठान पठाइएको छ। पोस्टमार्टमपछि विस्तृत विवरण आउने जिल्ला प्रहरी कार्यालय संखुवासभाका डीएसपी लालध्वज सुवेदीले बताए। घटनाको छानबिनका लागि सीआईबीको टोलीसमेत मंगलबार साँझ घटनास्थल आइपुगेको छ। सीआईबीको टोली आइसकेकाले चाँडै अभियुक्तसम्म पुग्ने डीएसपी सुवेदीको भनाइ छ। उनले अभियुक्त पक्राउ नपरेसम्म घटनास्थलमा नै बसेर अनुसन्धान गर्ने बताए। अनुसन्धानमा तालिम प्राप्त कुकुरको प्रयोग गरे पनि रातभर पानी परेकाले अनुसन्धान कठिन भएको प्रहरीको भनाइ छ। २४ घण्टापछि मात्र घटनास्थलको अनुसन्धान सुरु भएकाले सत्यतथ्य पत्ता लगाउन कठिन भएको प्रहरीको भनाइ छ। अभियुक्त भाग्न नदिन जिल्लाका नाकाहरूमा उच्च सुरक्षा व्यवस्था गरिएको डीएसपी बस्नेतले बताए। मैले त बेहोस भएको होला भन्ने ठानें ८५ वर्षीय बौदमान कार्कीले बिहान साढे ६ बजेतिर घरनजिकैको गाईगोठ छेउमा श्रीमती पार्वता घोप्टो परेको अवस्थामा भेटेँ। पार्वता यसअघि पनि बेहोस हुने गरेकाले छिमेकीको सहयोगमा खाटमा लगेर राखेको उनले बताए। केही समयपछि आफैं उठ्छे होला भनेको थिएँ, तर खै ? बौदमानले भने। स्थानीय खड्गबहादुर कार्कीले पनि पार्वतालाई खाटमा राख्न सघाएको बताए। ठूलीआमा (पार्वता) बिरामी हुनुहुँदोरहेछ भने पछि हामी गएर खाटमा ल्याएर राख्यौं, उनले भने, छाम्दा उहाँ तातै हुनुहुन्थ्यो। पहिलेकै जस्तै लट्ठिनु भएको रहेछ भनेर हामीले भन्यौं। घरका अरू मान्छेहरू काममा गएका होलान् भन्ने सोचेर आफू घाँस काट्न गएको खड्गबहादुरले बताए। त्यतिबेलासम्म यस्तो घटना भएको होला भनेर हामीले सोचेका पनि थिएनौं, उनले भने, घाँस काटेर फर्केँ। आमै बिरामी हुनुहुन्छ भनेर अरू साथीसँगै साढे ८ बजेतिर उहाँको घरमा गयौं। कोही नदेखेपछि मात्र अरूको खोजी गर्यौं। संखुवासभाको मादीमा एकै परिवारका ६ जनाको हत्या परिवारै सखाप हुने गरी ६ को बीभत्स हत्या, हत्याको कारण खोज्दै प्रहरी संखुवासभा हत्या प्रकरण : शव पोस्टमार्टमका लागि धरान ल्याइँदै संखुवासभामा हत्या गरिएका ६ जनाको शव घटनास्थलबाट उठाइयो"
भलिबलको पनि फ्रेन्चाइज लिग,काठमाडौं : नेपाल सुपर लिग (एनएसएल) महिला तथा पुरुष फ्रेन्चाइज भलिबल लिग आयोजना हुने भएको छ। नेपाल स्पोर्ट्स एन्ड एभेन्ट्स म्यानेजमेन्टले मंगलबार एनएसएल महिला तथा पुरुष फ्रेन्चाइज भलिबल लिगको घोषणा गरेको हो। एनएसएल लिगका लागि नेपाल स्पोर्ट्स एन्ड इन्भेन्ट्स म्यानेजमेन्टले नेपाल भलिबल संघसँग १० वर्षको सम्झौता गरेको छ। सम्झौतामा नेपाल स्पोर्ट्स एन्ड इन्भेन्ट्स म्यानेजमेन्टकी अध्यक्ष आश्रेता कार्की चौधरी र नेपाल भलिबल संघकी उपाध्यक्ष निरोज मास्केले हस्ताक्षर गरेका थिए। सम्झौता अनुसार एनएसएल भलिबल लिगका लागि संघले प्राविधिक सहयोग र खेल स्थलको व्यवस्थापन गर्नेछ। लिग सञ्चालनका लागि बजेट व्यवस्थापनलगायतका काम भने नेपाल स्पोर्ट्स एन्ड इन्भेन्ट्स म्यानेजमेन्टले गर्नेछ। यसैगरी नेपाल भलिबल संघले आयोजना गर्ने एनभीए क्लब च्याम्पियनसिपलाई नेपाल स्पोर्ट्स एन्ड इन्भेन्ट्स म्यानेजमेन्टले प्रायोजन गर्नेछ। यस्तै फ्रेन्चाइज लिगबाट भएको नाफाको ३० प्रतिशत भलिबल संघले पाउने छ। लिगमा सात महिला र सात पुरुष गरी १४ टोलीको सहभागिता रहने छ। पहिलो संस्करणको प्रतियोगिता नोभेम्बर १७ देखि डिसेम्बर १७ सम्म गर्ने लक्ष्य राखिएको एनएसएलका सीईओ सुदीप शर्माले जानकारी दिए। उनका अनुसार दोस्रो संस्करणबाट भने होम एन्ड अवेको आधारमा विभिन्न सहरमा खेलाइने छ।
हामी स्वाधीन र आत्मनिर्भर आर्थिक विकास गर्छौँ: प्रेम दर्नाल 'विकल्प',"विप्लव नेतृत्वको नेपाल कम्युनिस्ट पार्टीलाई तत्कालीन सरकारले प्रतिबन्ध फुकुवा गरिसकेको छ । तर केपी ओली नेतृत्वको सरकार यतिबेला छैन । तर देशमा चुनावको तयारी भने छ । सार्वजनिक राजनीतिमा आएको विप्लव नेतृत्वको पार्टी के संसदमा र सरकारमा पनि जान्छ त ? सार्वजनिक भइसकेको महिनौँसम्म पनि यो पार्टीले सार्वजनिक रुपमा प्रभावशाली गतिविधि गर्न सकेको छैन । संघर्षलाई पनि सशक्त बनाउन सकिरहेको छैन । पार्टीका आगामी योजना, कार्यदिशा के छन् ? यसै विषयमा केन्द्रित रहेर पार्टीका केन्द्रीय सदस्य एवं अर्थ विभाग विशेष पार्टी ईन्चार्ज प्रेम दर्नाल 'विकल्प'सँग अन्नपूर्णकर्मी प्रशान्त वलीले गरेको कुराकानीको सारसंक्षेपः  नेपाल कम्युनिष्ट पार्टी कसरी अघि बढ्दै छ ? नेपाली जनतामाथि जबर्जस्त थोपरिएको दुखःद दूर्दशाको मूल कारण नै दलाल पूँजीवादीसत्ता एवं संसदीय व्यवस्था हो । जसलाई आमूल रुपान्तरण गरी नेपाली जनताको वैज्ञानिक समाजवाद स्थापनाको सपनालाई पूरा गर्न नेपाल कम्युनिष्ट पार्टी सशक्त ढंगले अघि बढिरहेको छ । ०० तीन बुँदे सहमतिसँगै प्रतिबन्ध फुकुवा भएको छ । सरकारले सहमतिको अक्षरशः पालना गरेको छ त ? हो । दलाल पुँजीवादी राज्यसत्ताले एकीकृत जनक्रान्तिलाई दमनबाटै समाप्त पार्न चाहे पनि अन्ततः सकेन । संसदीय व्यवस्था र सरकारको बाध्यता एवं क्रान्तिकारी शक्तिको पहल, जिम्मेवारी बोध र सचेतताका कारण पैदा भएको सन्तुलनको परिणामस्वरूप तीनबुँदे सहमति भएको हो । गत फागुन २१ गते नेपाल कम्युनिष्ट पार्टी र तत्कालीन केपी ओली सरकारबीच भएको तीन बुँदे सहमतिमा हाम्रो पार्टीले अक्षरशः लागू गर्दैआएको छ । राज्य एवं सरकारको तर्फबाट इमान्दारिता एवं तदारुकताका साथ कार्यान्वयन हुनुपर्ने थियो सो हुन सकेन । यो पाँच महिनाको अवधिमा ओली नेतृत्वको सरकारको ठाउँमा देउवा नेतृत्वको नयाँ सरकार आएको छ । स्वाभाविक रुपमा अघिल्लो सरकारले गरेको सहमतिलाई नयाँ सरकारले जिम्मेवारी र अपनत्व लिने हुन्छ । तपाईंले भनेजस्तै तीन बुँदे सहमतिलाई गम्भीरतापूर्वक पूर्ण कार्यान्वयन गर्ने प्रश्नमा जे बाहाना गरे पनि ओली सरकार चुकेको छ । हामी चाहन्छौँ नयाँ सरकारले तदारुकता साथ कार्यान्वयन गरोस् । तर राज्यले आफ्नो विवेक, नैतिकता र इमान्दारितालाई बन्धक बनाएर सहमतिबाट ढिलासुस्ती भयो भने राज्यले गम्भीर मूल्य चुकाउनुपर्ने हुन्छ र वैज्ञानिक समाजवादी क्रान्तिले यसलाई जसरी पनि भराउने छ । देशभक्त नेपाली श्रमजीवी जनताको आशाभरोसा साथै क्रान्तिको नेतृत्व गरेको राजनैतिक शक्ति हुनुले हाम्रो नीति र त्यसको प्रयोगमा कुनै कसर बाँकी हुन दिनेछैन । ०० एकीकृत जनक्रान्ति मार्फत् वैज्ञानिक समाजवादको लक्ष्य यस पार्टीले लिएको छ त ? एकदमै सही कुरा भन्नुभयो । नेपालमा वैज्ञानिक समाजवाद सम्भव र जरूरी आवश्यक दुबै भइसकेको छ । एकीकृत जनक्रान्ति उक्त राजनैतिक कार्यक्रमलाई प्राप्त गर्न महासचिव कमरेड विप्लवको नेतृत्वमा हाम्रो पार्टीले संश्लेषण गरेको वैज्ञानिक राजनीतिक सैन्य कार्यदिशा हो। छोटोमा अहिले यती चाहिं भनौँ कि एकीकृत जनक्रान्ति भनेको वर्तमान विश्व वस्तुस्थितिमा आएको परिवर्तन र नेपालको हकमा सात विशेषताहरु साथै विज्ञानप्रविधियुक्त समाजको संश्लेषण हो । विश्वको अहिलेको बहुध्रुवीय विशेषताले साम्राज्यवाद राजनीतिक, आर्थिक, सैन्य, प्रविधि र सांस्कृतिक दृष्टिले पनि विभाजित भएको पुष्टि गर्दछ । उत्तर साम्राज्यवाद र श्रमजीवि जनताको क्रान्तिको विश्व हो । यो महान् लेनिनको संश्लेषण कै विकसितआयाम हो । हामी स्पष्टसँग देख्न सक्छौँ कि यतिबेला सत्ता र जनताकाबीचमा चौतर्फी अन्तरविरोध चर्किंदै गएको छ । हरेक नागरिकको निम्ति १२ वटा आधारभूत आवश्यकताहरू जरुरी हुन्छ, जस्तोगास, बास, कपास, शिक्षा, स्वास्थ्य, रोजगारी, सुरक्षा, सूचनासंचार, स्वाधीनता, मनोरञ्जन, सेवा अनि सुविधा । तर यी आधारभूत आवश्यकताहरू कहिल्यै पूरा हुन सकेन र यो सत्ताले पूरा गर्न सक्ने सम्भावना पनि छैन । किनभने यो सत्ताको दलालीकरण, पछौटे, शोषणकारी र जनविरोधि चरित्रका कारण जनताका यी आवश्यकता र अपेक्षाहरू पूरा हुन नसकेको हो । ०० वैज्ञानिक समाजवादले बर्तमान समस्याको हल गर्न कसरी सक्छ त ? संक्षेपमा भन्नुपर्दा वर्तमान समस्याको समाधान नै निर्विकल्प रुपले वैज्ञानिक समाजवाद हो । यसले सार्वभौमिकता, राष्ट्रिय स्वाधीनता र स्वतन्त्रताको पूर्ण रक्षा, राजनीतिक स्थिरता, लोकतान्त्रिक व्यवस्थाको सुनिश्चितता, जनताको आधारभूत आवश्यकताको ग्यारेण्टी, भ्रष्टाचारको अन्त्य र सुशासनको स्थापना, पूर्वधार विकास, आर्थिकसामाजिक न्याय सहित समृद्धिको यात्रालाई सुनिश्चित गर्दछ । विभेद र शोषणको अन्त्य गर्छ । आर्थिकसामाजिक न्याय सहित समानता स्थापित गर्दछ । समाजवादी व्यवस्था र नेतृत्व देशभक्ति, इमान्दारिता, निष्ठा, नैतिकता, सरलता, पारदर्शिता, दूरदर्शिता र क्रान्तिकारिता आदि भव्य गुणहरुले भरिभराउ हुन्छ । महान सहिदहरुका महान सपनालाई राज्यले नेतृत्व प्रदान गर्छ । कुवा खन्नेलाई कुवाको पानी पिउनेले सम्मान गर्नु पर्दछ भने झैँ सबै श्रमशील जनतालाई सम्मान गर्ने व्यवस्था हुन्छ । तिनै करोड जनताको बुद्धि र बलको सदुपयोग गर्दछ । उनीहरुलाई पूर्ण रुपले अधिकारसम्पन्न गराउँछ । भूमण्डलीकृत पुँजीवादको अतिक्रमण, हस्तक्षेप र षड्यन्त्रलाई देशभित्र पूर्णरुपले बन्द गर्नेछ । जनताको मतद्वारा प्रत्यक्ष निर्वाचित हुने कार्यकारी प्रमुख भएको यूनिफाइड राजनीतिक व्यवस्था र त्यसका अन्य कार्यकारी निकायहरु स्थापना हुनेछ । जनप्रतिनिधि सभामा जनप्रतिनिधिहरु जनताको बीचमा विचार, नीति, योजना, इमान्दारिता र क्षमताका आधारमा स्वच्छ प्रतिस्पर्धा गर्नेछन् । पुँजी र विदेशी शक्तिको रवाफमा हुने चुनावी प्रतिस्पर्धा र संसदीय ढाँचा अन्त्य हुनेछ । वैज्ञानिक उत्पादन तथा वितरण भएको गतिशील आर्थिक प्रणाली निर्माण गर्छ । वैज्ञानिक समाजवादले मात्र अद्भूत भौतिक र व्यापक आर्थिक सामाजिक विकास र प्रगति गरेर छोटो समयमै आश्चर्यचकित हुने समृद्धिका ठोस परिणामहरू प्राप्त गर्ने क्षमता राख्दछ । यही कारणले समाजवादी देशहरू केही दशकमै विश्व शक्तिमा दर्ज हुन पुगेका हुन् । प्रगतिलाई अघि बढाउने, प्राकृतिक स्रोत एवं मानवीय श्रमलाई जोड्ने र आधुनिक मानवजातिको अग्रगामी सभ्यता निर्माण गर्ने सुस्पष्ट मार्गचित्र भएको वैज्ञानिक शिक्षा प्रणालीका कारण दोस्रो पुस्ताको विशाल पंक्ति पनि राष्ट्र निर्माणको अभियानमा झन् धेरै क्षमतावान भएर आउँछ । सम्पूर्ण तथ्यहरुले पुष्टि गर्दछ कि वैज्ञानिक समाजवाद सबैभन्दा श्रेष्ठ व्यवस्था हो । सामाजिक न्याय र आर्थिक समानताका दृष्टिले अद्घितिय छ । प्रशान्तजी, यसको बारेमा डिटेलमा अध्ययन र बुझ्न चाहनेहरूका निम्ति पार्टीले प्रकाशन गरेको वैज्ञानिक समाजवादका विशेषताहरु हेर्न अनुरोध छ । ०० वैज्ञानिक समाजवादका लागि जनमतसंग्रह भनिएको छ, प्रष्ट्याइदिनुहोस् न ? आज नेपाली जनताको मुख्य सवाल भनेको दलाल पूँजीवादको अन्त्य र वैज्ञानिक समाजवादको स्थापना हो । यसको निम्ति दुईवटा विधिहरु छन् एक, सशस्त्र विद्रोहद्वारा र अर्कोचाहिँ विशिष्ट राजनैतिक परिस्थितिमा शन्तिपूर्ण जनमतद्वारा । अहिलेको चौतर्फी विनाशकारी संकटबाट मुलुकलाई सही निकास प्रदान गर्नको निम्ति नेपाल कम्युनिस्ट पार्टीले राजनैतिक कार्यनीतिका रुपमा प्रगतिशील संयुक्त सरकार र जनमत संग्रहलाई प्रस्तावित गरेको छ । मनोभावना भन्दा पनि महान सम्भावनालाई दृष्टिगत गरी देश र जनताको उज्ज्वल र समृद्घ भविष्य निर्माणको निम्ति लोकतान्त्रिक अधिकारको उच्चतम् प्रयोग गरेर वैज्ञानिक समाजवादी व्यवस्था आफ्नै चुन्ने वा स्थापना गर्ने जनताको चाहना अनुसार नै यो कार्यनीति अघि बढाइएको हो । जनमत मार्फत परिवर्तनलाई सुनिश्चित गर्न र निगेटिभ चुनौतीलाई क्रस गर्न आवश्यक साधनसंयुक्त प्रगतिशील सरकार हो । देशको आमूल रुपान्तरणको कार्यभारलाई अघि बढाउन हाम्रो पार्टी तयार छ । अग्रगामी निकासका निम्ति सबै पार्टीहरु तयार बनून् र बन्नुपर्छ । ०० तपाईँको पार्टीका आगामी योजना के छन् ? एकीकृत जनक्रान्ति दुई वर्षको फाँसीवादी दमन अर्थात् प्रतिबन्धलाई पार गरेर खुल्ला प्रतिष्पर्धाको परिवेशमा आइपुगेको छ । यतिबेला हामीले देशैभरी राष्ट्रियता, जनतन्त्र र जनजीविकाका जल्दाबल्दा मुद्दाहरूमा जस्तोसाम्राज्यवादी सीमा अतिक्रमण, हस्तक्षेप, जातीय एवं सामाजिक विभेद, भ्रष्टाचार, महंगी, कालोबजारी,एमसीसी र लुटतन्त्रका विरुद्घ जनसंघर्ष एवं कारबाहीको अभियानलाई एकीकृत एवं सशक्त ढंगले अघि बढाउनेछ । परिर्वतनकारी शक्तिलाई एकताबद्ध गर्ने, पार्टीलाई सुदृढ एवं शक्तिशाली बनाउने रवैज्ञानिक समाजवाद प्राप्तिको निम्ति अविराम सशक्त संघर्ष अघि बढाउने छौँ । ०० एमसीसीप्रति पार्टीको दृष्टिकोण के हो ? नेपालका संसदवादी राजनैतिक दलहरुले एकदमै जोड दिएर पास गर्न खोजिएको एमसीसीले नेपालको सार्वभौमिकता, स्वतन्त्रता र स्वाधीनतामा गम्भीर घात पुर्याउने राष्ट्रघाती परियोजना हो । साथै राष्ट्रिय तथा अन्तर्राष्ट्रिय रूपमा थुप्रै चुनौती र समस्याहरुलाई पनि ल्याउनेछ । अमेरिकाले साम्राज्यवादी स्वार्थलाई लागू गर्नको निम्ति अघि सारिएको परियोजना हो । यसले नेपाली जनतालाई पनि अनावश्यक रुपले पक्षविपक्षमा विभाजित गर्ने र द्धन्द सृजना गर्नेछ । छिमेकी मित्र देश चीन र अमेरिकी सम्बन्धलाई पनि भड्काउने छ । नेपाल अन्तर्राष्ट्रिय शक्ति केन्द्रहरूको खेलमैदान बनाउने षड्यन्त्रका रूपमा यसलाई लागु गर्न खोजिएको हो । यसले नेपालमा अमेरिकी नियन्त्रणलाई झनै बढाउने छ । देशको राष्ट्रिय अस्तित्वमाथि नै गम्भीर संकट आउने छ । हाम्रो पार्टी देशको सार्वभौमिकता रक्षाको प्रश्नमा कुनै पनि मूल्यचुक्न दिनेछैन । एमसीसीलाई सम्पूर्णरुपले खारेज गर्नुपर्छ । साम्राज्यवादी स्वार्थ र तिनका दलालहरुबाट देशलाई बचाउनुपर्छ । ०० तपाईँको पार्टीको आर्थिक नीति कस्तो छ ? सारतः देशको अर्थव्यवस्था भूमण्डलीकृत पुँजीवाद र दलाल पुँजीवादको कब्जामा छ । जसले प्राकृतिक एवं राज्यको स्रोत र साधनको चरम् दोहन, दलालीकरण र निजीकरण गरेर संकटलाई व्यापक राष्ट्रियकरण गर्ने दलाल पुँजीवादी प्रवृत्तिको दबदबामा छ । कृषि तथा औद्योगिक उत्पादनलाई धरासायी बनाएर उपभोक्तावादी पूँजीको शिकार बत्र पुगेको छ । पर्यटन क्षेत्र पूरै सुस्ताएको छ सेवा तथा वित्तीय क्षेत्रमा अराजकता छ । उद्योगधन्दा, कलकारखाना र व्यवसायहरु जीर्ण बन्दै गईरहेका छन् । त्यसकारण हाम्रो अर्थतन्त्र नै उत्पादनमा भन्दापनि उपभोगमा आधारित बत्र पुग्यो । अनुत्पादक क्षेत्रमा बजेट एलोकेटिङ गर्नु, ५ वर्षमा सकिने आयोजनालाई ३० वर्ष पुर्याएर लागतलाई दशौं गुणा वृद्धि गरेर सार्वजनिक ढुकुटीलाई निजीकरण गर्ने प्रवृत्ति त विकासको नाममा व्यापक भ्रष्टाचार मात्र होइन यसलाई जनताले लुटतन्त्र भन्न थालेका छन् । अर्थतन्त्रको कुनै पनि क्षेत्र ईन्टिग्रेटेड एप्रोचमा हुने विकासको मोडलमा छैन । सबैतिर अस्तव्यस्त र अराजकता छ । विज्ञहरुका अनुसार साढे तीन वर्षको अवधिमा सार्वभौम ऋण ७ खर्बबाट १७ खर्ब पुग्यो । ऋण तिर्नु पर्दा सावाँ ब्याज मात्रै बर्षको झण्डै १ खर्ब तिर्नुपर्ने हुन्छ । अहिलेको साढे तीन खर्बको विकास खर्चबाट १ खर्ब घट्ने भयो । खर्च धान्न फेरि ऋण लिनुपर्ने हुन्छ । फजुल खर्च र बेरुजु स्थानीय तह देखि बालुवाटारसम्म खर्बौंको छ । बेरोजगार, अभाव, व्यापार घाटा र परनिर्भरता बढ्दो छ । अनि विकास हुन्छ कसरी? बैंक तथा वित्तिय संस्थाहरुको चर्को ब्याज र दलालहरुको मिटर ब्याजले जनतालाई कंगाल बनाएको छ । शिक्षा, स्वास्थ्य र दैनिक जनजीवनमा आकाशिएको महङ्गी, कमिसन र कालोबजारी व्याप्त छ । यो लुटतन्त्रबाट बयान गरिनसकिने दुःखकष्टहरुले नेपाली जनता गुज्रिरहेका छन् । देशले चौतर्फी संकटको सामना गर्नुपरेको छ । यसलाई छिटोभन्दा छिटो बदल्नु पर्छ । समाजवादी अर्थव्यवस्थाले नवउदारवादी अर्थनीतिलाई अन्त्य गरेर सार्वजनिक पुँजीवादको वृद्धि, योजनावद्ध लगानी र जनताको आर्थिक स्वतन्त्रता एवं समृद्घिको नीतिलाई अघि बढाउँछ । अर्थतन्त्रलाई लोकतान्त्रिकरण गर्दै सामाजिकीकरण गर्ने प्रक्रियालाई सशक्त ढंगले अघि बढाउछ । निजीकरण र उदारीकरण, बहुराष्ट्रिय निगम पुँजीको शोषण, पछौटे एवं टुक्रे उत्पादनलाई अन्त्य गर्छ । सार्वजनिक सम्पत्तिलाई लुटेर रातारात अरबपति बन्ने काम बन्द गरिन्छ । प्राकृतिक साधनश्रोत जल, जंगल, जमिन, ज्ञान, विज्ञान, प्रविधि आदिमा जनताको पूर्ण अधिकारको ग्यारेन्टी गर्छ । एकाधिकारवादी पुँजीको कार्टेलिङ र सिण्डिकेटको पूर्ण अन्त्य हुन्छ । सामाजिक न्याय र समानता सुनिश्चित हुन्छ । सिंगो समाजलाई सामूहिक सम्पत्रताको यात्रामा डोर्याउँछ । यो नै आत्मनिर्भर, गतिशील एवं स्वाधीन राष्ट्रिय अर्थतन्त्र निर्माणको आधार हो । राज्यले हरेक नागरिकलाई उत्कृष्ट ज्ञान, सीप, उद्यमशिलता र क्षमतावान व्यक्तित्व विकास गर्न सक्षम बन्नसक्ने सम्पूर्ण अवसरहरु एवं अधिकारहरुको ग्यारेन्टी गर्दछ । राज्यले हरेक नागरिकलाई १२ वटा आधारभूत आवश्यकताहरूलाई सुनिश्चित गर्दछ । गरिबीको रेखामुनि रहेका जनतालाई थप विशेष व्यवस्था गरेर उत्पादनका साधन, उद्यमशिलता र उत्पादन कार्यमा व्यापक सहभागिता वृद्धि गर्दछ । जसले गहिरो आर्थिकसामाजिक असमानताको खाडल मात्र नभएर राष्ट्रिय आय र व्यक्तिगत बचतलाई समेत वृद्धि गर्दछ । हुनेले मात्र खाने र सक्नेले मात्र बाँच्न पाउने स्थितिको अन्त्य हुनेछ । न्यूनतम् जीवनयापन एवं स्वास्थ्य समस्यामा परेका अशक्त नागरिकलाई राज्यले आवश्यकतानुसार सेवासुविधा उपलब्ध गराउँछ । सामाजिक समृद्धिको साथै व्यक्तिगत समृद्धिको पनि सम्बर्धन हुन्छ । प्रगतिशील उद्यमीव्यवसायहरूको हितको संरक्षण र सम्बर्द्धन गर्छ । समाजवादमा हरेक नागरिकको व्यक्तिगत आर्थिक स्वतन्त्रताको पूर्ण सुनिश्चित हुन्छ । हरेकलाई कामको छनौटको पूर्ण स्वतन्त्रता हुन्छ । सम्पूर्ण बन्धनबाट मुक्त भएर गौरवपूर्ण इज्जत र प्रतिष्ठाका साथ जीवनयापन गर्ने स्वतन्त्रता ग्यारेन्टी हुन्छ । कृषिको उत्पादनबाट आत्मनिर्भर बन्ने र औद्योगिक उत्पादनद्वारा समृद्धि बन्ने मार्गलाई अघि बढाउँछ । यसले विशाल जनसङ्ख्यालाई गरिबीबाट मुक्त गर्छ । हामीले आर्थिक विकासको गुणस्तर र प्रभावकारिताको वृद्धि गर्दै तीव्र गतिमा आत्मनिर्भर एवं गतिशील अर्थतन्त्रको बलियो जग बसाल्नुपर्छ । हामी जनताको जीवनलाई सम्पन्नताको यात्रामा अघि बढाउने प्रभावकारी, उच्च गुणस्तरीय र दिगो, स्वाधीन एवं आत्मनिर्भर आर्थिक विकास गर्छौँ।"
आगोमाथि अग्नि,"अदालतमा विचाराधीन मुद्दाकै कारण सभामुख अग्नि सापकोटा पार्टी नेतृत्वसामु लाचार बन्नु परेको नेताहरू बताउँछन्। सांसदहरू बधाई दिन खोज्दै थिए, अग्नि सापकोटा भने हतार गर्दै थिए। सांसदको खादा र स्वागतको मतलब थिएन, उनी दौडँदै केपी ओलीसमक्ष पुगे। तत्कालीन शक्तिशाली नेकपाका अध्यक्ष एवं प्रधानमन्त्री ओलीबाट बधाई थापेपछि बल्ल राहतको महसुस गरे। अनि, मात्र सांसदहरूको बधाई थाप्नतिर लागे। २०७६ माघ १२ गते प्रतिनिधिसभाबाट सभामुखमा निर्वाचित हुँदै गर्दा उनी ओलीबाट पहिलो बधाई लिन चाहन्थे। छेउछाउका सांसदलाई धकेल्दै ओलीतिर दौडँदै गरेको संसद्को त्यो दृश्य रोचक थियो। ओलीलाई प्रमुख चुनौती ठानेका उनी ओली रिझाउन चाहन्थे। हुन पनि त्यतिबेला सापकोटालाई सभामुख बनाउने निर्णयमा सहमति जनाउन ओलीलाई एक महिना लागेको थियो। त्यसका लागि तत्कालीन नेकपाका अर्का अध्यक्ष पुष्पकमल दाहाल र माधव नेपालसहितका नेताहरूले कम्ती पापड पेल्नु परेको थिएन। प्रचण्डले खुट्टा कमाउँदा नेपाल अडिएका कारण सापकोटा सभामुख बनेको एमालेका नेताहरू नै बताउँछन्। सभामुख पद तत्कालीन माओवादीलाई नछोड्न र अग्निकै पक्षमा निर्णय गराउन नेपालकै जोडबल रहेको उनीहरूको भनाइ छ। सभामुख भनेकै सुवास नेम्बाङ, सुवास नेम्बाङ भनेकै सभामुख भन्ने एमाले मूलधारको मान्यताबीच नेम्बाङले रहर गर्दासम्म पार्टीबाट अर्को सभामुख बन्ने सायदै कल्पना गरिन्थ्यो, त्यतिबेला। सभामुखको कुर्सीमा पुग्दा ओली रिझाउने प्रयास गरेका सापकोटाका त्यसपछिका दिन भने ओलीसँग सुःखद रहेनन्। ओलीको प्रधानमन्त्री कालमा अन्तद्र्वन्द्व र झगडामै बित्यो। संवैधानिक परिषद् बैठक बहिष्कारदेखि संसद् विघटनको सरकारको निर्णयमा झगडिया नै बने, सभामुख। व्यवस्थापिकाका साझा नेता उनका कतिपय निर्णयले पदकै तटस्थ र निष्पक्ष भूमिकामाथि प्रश्न उठे। फेरि केही दिनयता ओलीको तारो बन्न थालेका छन्, सभामुख। संवैधानिक एवं पदीय मर्यादा उल्लंघन गरेको भन्दै ओली र उनका पार्टीका नेताहरू सभामुखमाथि निरन्तर आक्रोश पोखिरहेका छन्। तर, उनी भने सुनेको नसुनेझैं गरिरहेका छन्। प्रमुख विपक्षी एमालेसँगको अन्तद्र्वन्द्व कम नगर्ने हो भने संसद्को आगामी अधिवेशन उनका लागि भारी हुने विश्लेषण गरिँदैछ। नेपालसहितका नेताले अर्को पार्टी गठन गर्ने तयारी गरेपछि एमालेले १४ सांसदलाई कारबाही गर्दै पद रिक्तका लागि सभामुखलाई पत्राचार गर्यो। तर सभामुखले कार्यान्वयन नगरी तिनको सांसद पद जोगाइदिएको ओलीको तर्क छ। सभामुखले १४ जनाको पद रिक्तको सूचना सुनाइदिएको भए नयाँ पार्टी गठनमै समस्या हुन्थ्यो। एमाले विभाजनबाट जोगिन्थ्यो भन्ने एमालेको बुझाइ छ। उनले एमालेको पत्र थन्क्याएर निर्वाचन आयोगबाट नयाँ दल दर्तामा सहयोग गरेको भन्दै एमालेले सभामुखको तटस्थ र निष्पक्ष भूमिकामाथि नै प्रश्न उठाएको छ। त्यसविरुद्ध एमाले अदालत पनि गइसकेको छ। उनीमाथि प्रहार गर्नुको पछाडि एमालेले दुईवटा नजिर अघि सारेको छ। पहिलो, जसपाले कारबाही गरेको भोलिपल्टै सभामुखले सरिता गिरीको पद रिक्तको सूचना पढेर सुनाएका थिए। दोस्रो, माओवादीले कारबाही गरेको पत्र पठाएको ४८ घण्टामै लेखराज भट्ट, टोपबहादुर रायमाझी, गौरीशंकर चौधरी र प्रभु साहको सांसद पद रिक्तको सूचना सभामुखले सार्वजनिक गरेका थिए। शक्तिशाली नेकपाको सरकारले विगतमा संसद्लाई महत्व दिएन भने अहिलेको सरकारले पनि बिजनेस दिएको छैन। संसद् प्रभावकारी र जीवन्त बनाउन सुरु भएका अभ्यासलाई अग्नि सापकोटाले पनि निरन्तरता दिन सकेनन्। जसपा र माओवादीले जस्तै पार्टीले कारबाहीका लागि पठाएको पत्र कार्यान्वयनमा भने सभामुखले दोहोरो चरित्र देखाएको एमालेको आरोप छ। सभामुख निर्वाचित भएको केही समयमै उनी विवादमा परे। संसद्को महासचिव चयनमा उनले गर्न खोजेको नियुक्तिले संविधान र कानुनविपरीत भन्दै विरोध भएपछि त्यसबाट पछि हट्नुपर्यो। पार्टी एक हुँदै एमाले वृत्तबाट उनले उक्त निर्णय सच्याउन ठूलो दबाबको सामना गर्नुपर्यो। ओलीसँग सापकोटाको द्वन्द्व चर्कनुको प्रमुख कारण बन्यो, संवैधानिक परिषद् बैठक। ओलीले संवैधानिक परिषद् ऐनमा संशोधन अध्यादेश जारी गरेर बैठक बोलाएपछि उनले बैठक नै बहिष्कार गरे। प्रधानन्यायाधीश र राष्ट्रियसभा अध्यक्ष उपस्थित बैठकमा जनप्रतिनिधि निकायको साझा नेता अनुपस्थित हुँदा अनेक चर्चा परिचर्चा भए। परिषद्ले सभामुखको अनुपस्थितिमा पनि संवैधानिक निकायमा नियुक्तिका सिफारिस निर्णय गर्यो। संसदीय सुनुवाइका लागि परिषद्ले २०७७ पुस ५ मा संसद्मा नामावली पठायो। सापकोटाले पुस ३० मा सिफारिस फिर्ता गरिदिए। तत्कालीन प्रधानमन्त्री ओलीले पहिलोपटक प्रतिनिधिसभा विघटन गरेको निर्णय संवैधानिक कि असंवैधानिक भन्ने त्यसबेलाको नेकपाभित्रको विवादमा उनी पनि जोडिन पुगे। प्रतिनिधिसभा विघटनविरुद्ध सभामुख आफैं अदालत गएपछि त ओलीसँगको दूरी झनै फाट्यो। सापकोटामाथि एमालेले लगाउने अर्को आरोप हो, पुस ५ मा बहुमत सांसदको हस्ताक्षरसहित प्रधानमन्त्रीविरुद्ध अविश्वासको प्रस्ताव दर्ताको समय। तत्कालीन प्रधानमन्त्री ओलीले संसद् विघटन गरेको सूचना प्राप्त भएलगत्तै नेकपाका बहुमत सांसद हस्ताक्षरसहित सभामुख कार्यकक्षमा पुगे। सभामुखको कार्यकक्षमा उक्त पत्र दर्ता भयो। तर दर्ता समय भने फरक राखियो। दिउँसो साढे ३ बजे दर्ता भएको पत्रमा बिहान साढे १० बजे थपियो। उनको कार्यकक्षमा भएको झेली कामले पदकै गरिमामाथि प्रश्न उठ्यो। उनी जवाफविहीन भएपछि सचिवालयका तर्फबाट विज्ञप्ति जारी गर्न लगाए, समय सच्याइयो। अन्तर्मुखी स्वभावका उनको कार्यकाल झन्डै दुई वर्ष पुग्न लागेको छ। संसद्मा सर्वसम्मत साझा नेताका रूपमा निर्वाचित भएका उनी यतिबेला चौतर्फी घेराबन्दीमा छन्। विपक्षी एमालेले असहयोगको नीति लिएको छ। अदालतमा दुईवटा मुद्दा झुन्डिएका छन्। सचिवालय पूरै पार्टीअध्यक्ष प्रचण्डको पक्षको छ। संसद् सचिवालयतर्फको सचिवालयको नेतृत्व पनि यसअघिका सभामुख कृष्णबहादुर महराले गठन गरेका थिए। साँच्चै भन्नुपर्दा, पद सम्हालेदेखि नै विभिन्न झमेला र विवादको सामना गरेका उनले पदको अनूभूति नै गर्न पाएका छैनन्। संसद् सचिवालयका एक उच्च कर्मचारी भन्छन्, सभामुखज्यूका हातखुट्टा बाँधिएका छन्। सुत्नु पो कसरी हुन्छ होला ? अदालतमा विचाराधीन मुद्दाकै कारण सभामुख सापकोटा पार्टी नेतृत्वसामु लाचार बन्नु परेको नेताहरू बताउँछन्। केही गर्न खोज्यो कि अदालतमा विचाराधीन मुद्दाको कुरा उठाउने गरिन्छ, सभामुखनिकट सांसदले भने। सभामुखमा उनी आएदेखि नै संसद् स्मुथ्ली चल्न सकेको छैन। महाव्याधी कोभिडबीच केही महत्वपूर्ण निर्णय गरे पनि विगतको जस्तो संसद्को रौनक भने रहेन। अर्कोतर्फ शक्तिशाली नेकपाको सरकारले विगतमा संसद्लाई महत्व दिएन भने अहिलेको सरकारले पनि बिजनेस दिएको छैन। संसद् प्रभावकारी र जीवन्त बनाउन सुरु भएका अभ्यासलाई सापकोटाले पनि निरन्तरता दिन सकेनन्। व्यक्तिगत रूपमा सबैसँग मिल्ने र स्पष्ट वक्ता मानिने गरे पनि संसद् सञ्चालनमा भने उनको ढंग नपुगेको भन्दै पटकपटक आलोचना गरिन्छ। आफैंले समन्वय गरेर निर्णय गर्नेभन्दा पनि पार्टीअध्यक्ष प्रचण्डको मुख ताक्ने गरेको उनीमाथि आरोप छ। विगतमा सभामुखहरू सुवास नेम्बाङ र ओनसरी घर्तीमगरले जस्तो सबै दलसँग समन्वय गर्ने, निर्णय प्रक्रियामा सबैको स्वामित्व ग्रहण गर्न लगाउने फराकिलो छाती पनि नभएको भन्ने गरिन्छ। सापकोटाका अधिकांश निर्णय र प्रक्रिया विवादबाट मुक्त छैनन्। संसद्को साझा नेता सभामुखलाई संसद् नियमावलीले धेरै नै सम्मानजनक स्थान दिएको छ। सभामुखको कामकारबाहीबारे सदनमा कुरा पनि उठाउन पाइँदैन। तर त्यसको अर्थ सभामुखले गल्ती गर्दैन भन्ने मान्यता राखिन्छ। संसद्को अभिभावकले सबै दलसँग समदूरी र समान व्यवहार गर्छ भन्ने संसदीय मान्यता हो। विगतमा सत्तापक्षमै हुँदा पनि सुमधुर सम्बन्ध नबनेको एमालेलाई विश्वासमा लिएर संसद् सञ्चालन गर्नु उनका लागि चुनौती र अवसर दुवै छ। विभाजित भए पनि एमाले सबैभन्दा ठूलो दल हो भने लामो समयदेखि संसद्को नेतृत्व एमालेले नै गरेको स्थिति हो। त्यसैले पनि अहिलेको राजनीतिक परिस्थितिमा उनी आगोमाथि उभिएका छन्।"
एनआरएनएको अबको बाटो,"सन् २००३ मा स्थापना भएको गैरआवासीय नेपाली संघ (एनआरएनए) ८३ वटा राष्ट्रमा फैलिसकेको छ। यी राष्ट्रहरूबाहेक पनि नेपालीको उपस्थिति रहेका अन्य राष्ट्रमा समेत प्रत्यक्ष वा अप्रत्यक्ष ढंगले गैरआवासीय नेपाली संघको सक्रियता देखिन्छ। एक पटकको नेपाली, सधैंको नेपाली भन्ने मार्मिक वाक्यांशलाई लिएर देश बाहिर रहेकालाई भावनात्मक रूपमा नेपालसँगलाई जोड्न संघको स्थापना भएको हो। संघ देशबाहिर रहेका नेपालीका निम्ति मात्र होइन, नेपाल सरकारको दृष्टिकोणमा समेत एउटा महत्वपूर्ण सहयोगी संस्थाको रूपमा उभिन सकेको छ। हामी जहाँ रहे पनि नेपाली थियौं, छौं र रहनेछौं भनेर गैरआवासीय नेपाली संघले अभियान सुरु गरेको थियो। अभियान समयसँगै बलियो बन्दै गएको छ। यो अभियानसँगै उठाइँदै आइएका अन्य सरोकारजन्य विषयसमेत क्रमिक रूपमा सम्बोधन हुँदै आएको छ। संस्था दिनानुदिन सुदृढ बन्ने दिशामा अघि बढिरहँदा यसले गर्नुपर्ने दायित्वका क्षेत्रहरू समेत फराकिलो बनिरहेका छन्। संघको बारेमा चर्चा गर्नुअघि गैरआवासीय नेपालीका बारेमा केही चर्चा गरौं। संघको नजरमा र उसको दायित्वको रूपमा हेर्दा नेपाल बाहिर रहेका नेपाली सबै गैरआवासीय नेपाली हुन्। नेपालको संविधानले प्राविधिक रूपमा गैरआवासीय नेपाली को हुन् भनेर परिभाषित गरेको छ। जसका कारण गैरआवासीय नेपाली संघको सदस्यता सार्क मुलुक बाहेकमा अन्य देशमा कम्तीमा दुई वर्षदेखि बस्दै आएका नेपालीले मात्रै पाउन सक्ने प्रावधान छ। तर पनि जिम्मेवारीका ढंगले नेपाल बाहिर रहेका सबै नेपाली गैरआवासीय नेपाली हुन्। अहिले विश्वका अधिकांश देशमा नेपालीको उपस्थिति छ। प्रत्येक देशको कानुन र आप्रवासीलाई दिइने सेवा सुविधाअनुरूप गैरआवासीय नेपाली कतिपय देशमा स्थायी बसोबासको सुविधासहित बसेको अवस्था छ। कतिपय श्रम सम्झौताअनुरूप रोजगारीका लागि सीमित वर्षका निम्ति विभिन्न देशमा छ। अध्ययनका निम्ति देश बाहिर रहेका युवा विद्यार्थीको संख्या पनि ठूलो छ। नेपाली बालबालिका जो आफ्ना अभिभावकको काखमा देशबाहिर हुर्किरहेका छन्, उनीहरूको संख्या पनि अधिक छ। गैरआवासीय नेपालीले व्यापारव्यवसाय र रोजगारी गरिरहेका छन्। सानो लगानीको व्यापार व्यवसायदेखि अन्तर्राष्ट्रिय ब्रान्डका विश्वभर सञ्जाल रहेका विभिन्न व्यवसायमा समेत गैरआवासीय नेपालीको हिस्सेदारी छ। विश्व प्रसिद्ध कम्पनीका विभिन्न ओहोदामा समेत नेपालीको उपस्थिति छ। यसरी हेर्दा संघर्षको चरणमा रहेकादेखि केही गर्न सक्ने अवस्थामा गैरआवासीय नेपाली छन्। समान्यतः आप्रवासीको रूपमा रहेका गैरआवासीय नेपालीको उपस्थितिलाई चार पुस्तामा वर्गीकरण गर्न सक्छौं। पहिलो पुस्ता जो बाध्यताले बाहिरियो, दोस्रो पुस्ता जो अवसरको लागि बाहिरियो, तेस्रो पुस्ता जो अवसर निर्माण गर्ने हैसियत बनायो र चौथो पुस्ता जो नेपाली डायस्पोराको स्वर्णिम भविष्य निर्माण गर्न कुरिरहेको छ। तिनै गैरआवासीय नेपाली दिन सक्ने भएका छन्, केही गर्न सक्ने भएका छन्। उनीहरूले गर्ने भनेको मातृभूमि नेपालका लागि हो, विश्वभरका नेपालीका निम्ति हो। नेपाली डायस्पोरा बलियो बन्दै गएको छ। डायस्पोरा सक्षम बनिरहेको छ। पुँजीको हिसाबले नेपालमा केही गर्न सक्ने भएका छन्। दक्षता, सीप, ज्ञान र अनुभवले खारिएको नेपाली डायस्पोरा तयार भइसकेको छ। त्यो नेपाली डायस्पोरा नेपालसँग जोडिरहेको छ। नेपालको विकास र समृद्धिको सहयात्री बन्न लम्किरहेको छ। व्यक्तिगत होस् वा सामूहिकको रूपमा लगानीका लागि नेपाली डायस्पोरा तयार छ, त्यसको सुरुआतसमेत भइसकेको छ। विदेशमा सिकेको दक्षतालाई नेपाली माटोसँग जोड्ने क्रम पनि सुरु भइसकेको छ। सेवाको क्षेत्रमा समेत गैरआवासीय नेपालीको सक्रियता उत्तिकै छ। सामूहिकदेखि व्यक्तिगत रूपबाट गैरआवासीय नेपालीले विभिन्न सामाजिक कार्यमा आफूलाई जोडेका छन्। यी सबै कार्य गैरआवासीय नेपाली संघमार्फत सम्भव भएको हो। एनआरएनए अभियानले विश्वभर रहेका नेपालीलाई जोडेको मात्र छैन, नेपालको एउटा अहम् हिस्सा बनाइदिएको छ। स्थापनाको समय र अहिले आवश्यकताका क्षेत्र र प्राथमिकताका विषयहरू केही तल माथि हुन गए होला। संघको भूमिका भने बढेर गएको छ। यो अवधिमा गैरआवासीय नेपाली संघ के हो ? यो किन चाहिएको हो ? एनआरएनए अभियानले के गर्छ भन्नेजस्ता विषय क्रमसँगै स्वतः प्रमाणित भइसकेको अवस्था छ। गैरआवासीय नेपालीका लागि संघ किन आवश्यक छ भन्ने पक्ष यस बीचमा एनआरएनए अभियानले प्राप्त गरेको सफलताबाट सिद्ध भइसकेको छ। नेपालका निम्ति गैरआवासीय नेपालीले के गर्न सक्छन्, गैरआवासीय नेपालीलाई नेपालसँग जोड्न सक्दा त्यसको उपलब्धि के हुन्छ ? संघलाई हातेमालो गर्न सक्ने वातावरण दिँदा देशले के फाइदा लिन सक्छ ? यो विषय पनि देशले भूकम्पबाट व्यहोरेको क्षतिको समयमा होस् वा बाढीपहिरोजस्ता प्राकृतिक प्रकोपको समयमा होस्, एनआरएनले खेलेको भूमिका उदाहरणीय छन्। व्यक्तिगत तथा सामूहिक रूपमा एनआरएनबाट भइरहेको लगानीहरूले पनि त्यसको उपदेयतालाई चित्रित गरेको छ। सामाजिक सेवाका विभिन्न क्षेत्रमा समेत गैरआवासीय नेपालीको उपस्थितिले पनि त्यसलाई थप परिभाषित गरिदिएको छ। अझ पछिल्लो समय पुँजीसँगै नेपाल भित्रिरहेको सीप र ज्ञानको सम्मिश्रणले भविष्यमा एनआरएनबाट नेपालले लिन सक्ने दूरगामी महत्वको पक्षको समेत संकेत गरिसकेको छ। गैरआवासीय नेपाली संघलाई नेपाल सरकार, नेपालका राजनीतिक दल, नागरिक समाजलगायत सम्बद्ध सबैले सकारात्मक रूपबाट लिएको देखिन्छ। त्यही कारणले एनआरएन अभियान अघि बढ्दै जाँदा केही महत्वपूर्ण उपलब्धिसमेत प्राप्त भएको छ। झन्डै ५० लाख जनसंख्या देशबाहिर रहेको पक्षलाई नेपाल सरकारले सम्बोधन गर्ने काम गरेको छ। संघले निरन्तर आवाज उठाइरहँदा गैरआवासीय नेपालीले गैरआवासीय नेपाली नागरिकता पाउने अवस्था बनेको छ। नेपालको संविधानले गैरआवासीय नेपालीलाई नागरिकता उपलब्ध गराउने सुनिश्चित गरिसकेको अवस्था छ। यो महत्वपूर्ण उपलब्धिको जगमा टेकेर गैरआवासीय नेपाली संघले अन्य विषयमा आफूलाई भविष्यमा उभ्याउनुपर्ने हुन्छ। नेपालको विकास र समृद्धिको सहयात्री बन्दै संघले गैरआवासीय नेपालीको हक, हित तथा अधिकारका निम्ति आगामी बाटो कोर्नुपर्नेछ। सन् २०१६ मा अमेरिकाको न्युजर्सीमा भएको क्षेत्रीय सम्मेलनमार्फत आधार तय भएको एनआरएनए आईसीसीले बोकेको भिजन २०२० एन्ड बियोन्डले निर्धारण गरेको मिसनअन्तर्गत गैरआवासीय नेपाली संघ अघि बढ्नुपर्ने हुन्छ। क्षेत्रीय रूपमा अमेरिकाबाट सुरु गरी नेपालमा अन्तर्राष्ट्रिय ढंगबाट सम्पन्न गरिएको एनआरएन विज्ञ सम्मेलनले तयार पारेको प्रतिवेदनको कार्यान्वयनको दिशामा संघले तदारुकता देखाउनुपर्नेछ। गैरआवासीय नेपालीको पुँजी, ज्ञान, सीप र अनुभवलाई नेपालको विकास र समृद्धिमा जोड्न नेपाल सरकारसँग मिलेर योजनाबद्ध रूपमा कार्यक्रम गर्नुपर्नेछ। गैरआवासीय नेपालीले पाउने नागरिकता सहज र सरल ढंगले पाउन आवश्यक कानुन निर्माणमा संघले प्रभावकारी भूमिका खेल्नुपर्ने हुन्छ। यीबाहेक एक पटकको नेपाली, सधैंका नेपाली हुन् तसर्थ नागरिकतामा विभेद हुन नहुने पक्षमा समेत संघ उभिँदै एकै प्रकारको नागरिकताको व्यवस्था मिलाउन पहल गर्नुपर्ने हुन्छ। सँगै समय क्रमसँगै राजनीतिक अधिकार प्राप्तिको दिशामा समेत अघि बढ्नुपर्छ। विश्वभर रहेका नेपालीले जहाँ बसिरहेका छन्, त्यहीँबाट मतदान गर्न पाउने व्यवस्था मिलाउन संघले भूमिका खेल्नुपर्छ। साथै नागरिकतासमेत सम्बन्धित देशमा रहेका नेपाली नियोगबाट पाउने अवस्था निर्माण गर्नुपर्छ। कतिपय देशमा बस्ने नेपालीलाई दोहोरो करका कारण समस्या छ, त्यसलाई हटाउन सम्बन्धित पक्षसँग संघले छलफल गर्नुपर्छ। नेपालमा लगानी भित्र्याउन र आवश्यक परेको अवस्थामा आफू बसेको मुलुकमा पुँजी स्थानान्तरण गर्न सरल वातावरण निर्माण गराउन पनि संघले पहल गर्नुपर्छ। वैदेशिक रोजगारीमा रहेका गैरआवासीय नेपालीका निम्ति संघले प्रभावकारी कार्य गर्दै अहिलेको वैदेशिक रोजगार राहत कोषको आकारमा वृद्धि गर्नुपर्छ। वैदेशिक रोजगारीलाई व्यवस्थित र सम्मानित बनाउन आवश्यक नीति तर्जुमा गर्न सहयोगी भूमिकासमेत संघले खेल्नुपर्नेछ। नेपालमै पनि सीप सिकाउने र सकभर सीपयुक्त जनशक्तिलाई स्वदेशमै राख्न वातावरण निर्माण गर्ने, नभए सीप सिकेर मात्रै देश बाहिर जान पूर्वाधार बनाउनेतर्फ एनआरएनएले भूमिका खेल्नुपर्छ। संस्थाको नेपाल पोलिसी इन्स्टिच्युटलाई प्रभावकारी बनाउँदै विदेशमा हुर्किरहेको भावी पुस्तामा नेपालको भाषा तथा संस्कृतिको पुस्तानान्तरण गर्न पनि संघले आवश्यक कदम चाल्नुपर्नेछ। संघको सदस्यता किन लिने भन्ने प्रश्नसमेत यदाकता सुनिन्छ। यो प्रश्नको जवाफ संघले आफ्नो भूमिकाबाट दिन सक्नुपर्छ। नेपालीको उपस्थिति रहेको देशहरूमा संगठन विस्तार गर्दै एनआरएनएमा गैरआवासीय नेपालीलाई गोलबन्द गर्ने र युवा, विद्यार्थी र महिलाको उपस्थिति बढाउन लक्षित कार्यक्रमहरू सञ्चालन गर्नुपर्छ। नेपाल विकास र समृद्धिको यात्रामा अघि बढिरहेको छ। यो अवस्थामा हामी गैरआवासीय नेपालीले समेत त्यसमा देखिने गरी योगदान गर्नुपर्ने आवश्यकता छ। अब संघले नयाँ ढंगबाट ठोस योजनासहित विभिन्न परियोजनालाई प्राथमिकताका आधारमा वर्गीकरण गर्दै ती योजनालाई सम्पन्न गर्ने गरी अघि बढ्नुपर्छ। संस्थागत ढंगबाट समेत सुदृढ, मितव्ययी र पारदर्शी संघ निर्माणमा हाम्रो जोड हुनुपर्छ। अहिले जसरी खर्चिलो चुनावी प्रक्रिया छ, यसलाई परिवर्तन गर्नुपर्छ। संस्थाको सदस्य बन्नेहरूलाई कुनै पनि क्षेत्रबाट भए पनि सहुलियत पाउने अवस्था निर्माण गर्नुपर्छ। राष्ट्रिय समन्वय परिषद्हरूलाई बढीभन्दा बढी अधिकार दिई शक्तिको विकेन्द्रीकरणको अवधारणामा जानुपर्छ। संघको सचिवालयलाई चुस्त राख्दै सबै गैरआवासीय नेपालीको पहुँचको केन्द्र बनोस् भन्ने गैरआवासीय नेपालीले चाहिरहेका छन्। संघ गैरआवासीय नेपालीको भरोसाको आधार, विश्वासको प्रतिमूर्ति र भविष्य निश्चितताको प्रारूप बन्न सक्नुपर्छ। संघ नेपाल बाहिरका आम गैरआवासीय नेपालीको विश्वासको थलो हो। आशा अनि अपेक्षाको केन्द्र पनि। त्यसैले संघले क्षणिकता र निहित स्वार्थकेन्द्रित कुनै पनि योजना र कार्यक्रम ल्याउँदा केवल सीमित कार्यसमिति वा कार्यकाललाई मात्र होइन, दुरगामी रूपमै एनआरएनए अभियानलाई आघात पुर्याउँछ। यो हेक्का राख्नु जरुरी छ। कार्यक्रम र योजनाहरू विश्वसनियताको धरातलमा खरो उत्रन सकेको हुनुपर्छ। यदि संघले ल्याएका योजनाहरू विश्वसनीय हुन सकेनन् भने त्यसको प्रभावकारितामा मात्रै प्रश्न उठ्दैन, आम गैरआवासीय नेपालीको भावनामा समेत पुर्याउँछ। मैले यसअघि पनि संघले ल्याएका केही कार्यक्रमबारे टिप्पणी गरेको थियो। आलोचनात्मक ढंगले सुझावसमेत दिएको थियो। सस्तो लोकप्रियताको जगमा टेकेर ल्याइने कार्यक्रमले दूरगामी रूपमा संस्थाको अभियानलाई नै बाधा पुर्याउँछ। एकल वा सीमित घेराबाट ल्याइने योजना र कार्यक्रमले सम्पूर्ण गैरआवासीय नेपालीको भावना बोक्न सक्दैन। यसले परिणाम पनि सकारात्मक दिँदैन भन्नेतर्फ खबरदारी गर्दै आएको छु। विगतमा पनि निःशुल्क सदस्यता, प्रतिनिधि चयन, एमआईएस सिस्टम र अनलाइन निर्वाचन प्रणालीका सन्दर्भमा सुझावसहितको आलोचनात्मक दृष्टिकोण राखेको थिएँ। तर कतिपय एनआरएनए अभियानलाई कछुवाले पृथ्वी थेगेजस्तै ठान्नेहरूले सकारात्मक रूपमा लिएनन्। जसको परिणाम गैरआवासीय नेपालीले भोगिरहनुपर्ने अवस्था छ। विश्वका विभिन्न देशमा असन्तुष्टिका चाङ लागेका छन्। शंकाको पहाड खडा भएको छ भने निष्पक्ष रूपमा निर्वाचन हुने आधार दिन हम्मेहम्मे परिरहेको छ, सदस्यहरूको तथ्यांक सुरक्षाको सन्दर्भमा पनि गैरआवासीय नेपालीको विश्वास जित्न गाह्रो परेको छ। यसले के देखाउँछ भने नेतृत्वमा जानेले सबैको सहभागिताबिना निर्णय लाद्ने कोसिस गर्दा धरातलमा व्यावहारिक कार्यान्वयन गर्न भने त्यसले जटिलता थप्छ। यसर्थ संस्थालाई सबैको साझा संस्था बनाउँदै गैरआवासीय नेपालीसँग अन्तरसम्बन्धित हरेक समस्याको समाधानको थलो बनाउने अनि मनैबाट एनआरएनहरूले अपनत्व अनुभूति गर्ने घर बनाऔं। पौडेल, एनआरएनए आईसीसीमा महासचिव पदका उम्मेद्ववार हुन्।"
सुरक्षा अंगभित्रका चुनौती,"खुला सीमा अर्को ठूलो चुनौती हो। दक्षिण एसियामा खुला सीमा नेपालभारतबीच मात्र हो। नेपालका सरकारी सुरक्षा अंगहरू भन्नाले नेपाली सेना, नेपाल प्रहरी, नेपाल सशस्त्र प्रहरी बल र राष्ट्रिय अनुसन्धान विभाग हुन्। ती बाहेकका पूर्वसुरक्षाकर्मी तथा प्राइभेट सेक्युरिटी कम्पनीहरू पनि भगिनी संस्था हुन्। सरकारी सुरक्षा अंगहरूको व्यवस्थापन कठिन पाटो सामग्रीहरूको व्यवस्थापन नै हो। हाम्रा सुरक्षा अंगहरूको रणनीति असफल हुने कारण ती अंगले दर्जा र संख्या र कमान्ड संरचनामा ध्यान दिने तर सामग्रीहरूको व्यवस्थापनलाई मतलव नगर्नु देखिन्छ। यी अंगका प्रमुखहरू फेरिनासाथ सुरक्षा अंगका कमान्ड संरचना र वृत्ति विकास फेरिने कारण पनि यही नै हो। चुनौतीलाई दीर्घकालीन व्यवस्थापन गर्नैपर्छ। हरेक देशको सुरक्षा अंगहरूको व्यवस्थापन, भर्ना र अवकाश आन्तरिक र बाह्य सुरक्षा चुनौतीको विश्लेषण गरेर हुन्छ। नेपालको हकमा भने यो पक्षले काम गरेको छैन। हरेक सुरक्षा अंगका एकल इच्छामा तयारी भएका जाहेरी, चिठी र योजनाअनुसार र कतिपय अवस्थामा राजनीतिक नेतानेतृका नातेदारलाई ठुला फूली लगाइदिन यस्ता योजना स्विकृत भएका नजिर छन्। अघिल्लो सरकारको पालामा एक जनालाई प्रहरी अतिरिक्त महानिरीक्षकको दर्जा खडा गरी फुली लगाउने काममा न त प्रहरी प्रमुख न त सम्बन्धित मन्त्रालयकै सिफारिस थियो। यो बिल्कुल राजनीतिक दलले भविष्य हेरेर गरेको रणनीति थियो। १७ जना अतिरिक्त महानिरीक्षक बनाउने प्रधानमन्त्री त अहिले पनि छन्। नेपालमा कति र कस्ता प्रकारका सुरक्षा अंग राख्ने भन्ने कुरा नेपाल सरकारले कहिल्यै वास्ता गरेन। यो पक्ष भनेको स्वतन्त्र विज्ञ समूहले दिने सुझाव हो। सुरक्षा अंग प्रमुख, मन्त्रालयको सचिव र सम्बन्धित मन्त्री मिलेर संख्या, दर्जा र संरचना बढाउने काम एकदमै अवैज्ञानिक छ। जसको परिणामस्वरूप नेपालमा सुरक्षा चुनौती थपिइरहेका छन्। सबैभन्दा उदेकलाग्दो र सुरक्षा अंगहरूले ठगेको पक्ष भनेका सामग्रीहरूको व्यवस्थापन हो। यो पक्ष एकदमै महँगो हुन्छ। ठूला फुली थप्न संख्या बढाउनु पर्छ। संख्याको साथमा सामग्री माग गर्दा सरकारलाई महँगो पर्ने र स्विकृति नदिने डरले यसमा बेइमानी नै गर्ने संस्कार छ। मानव अधिकारको पाटोबाट पनि यो निन्दनीय ठहरिन्छ। यो व्यवस्था राज्यबाटै हुनपथ्र्र्यो र हुनैपर्छ। सेना र प्रहरी संख्या र विभागसमेत गर्दा २ लाख २५ हजारको हाराहारीमा नेपाललाई बन्दुक, गोली, पोसाक, जुत्ता, एकस्ल्पोसिब, रासनलगायतका सामग्री चाहिन्छ। नेपालभित्र साना हतियार, गोली गठ्ठा, युनिफर्म बनाउने सरकारी उद्योग खडा गर्न यी सुरक्षा अंगहरूले सरकारसँग माग गरेनन् ? जुन कुरो राणा र राजा वीरेन्द्रको समय २०४६ सालसम्म आंशिक रूपमा सम्भव बन्यो। ठेक्कापट्टाबाट विदेशबाट किनेर ठेकेदारसँग रमाउने संस्कारले सुरक्षा अंगको सामग्री व्यवस्थापनको पाटो एकदम कमजोर छ। ठुला हतियार र गाडी इन्धनबाहेक यी देशमै तयार हुनुपर्छ। बहुदलीय व्यवस्था आएपछि केही बदमासी भएकोमा गणतन्त्रमा त यो छाडा रूपमै बढेको छ। अर्को संगीन पक्ष भनेको इन्धन भण्डारण छैन। सुरक्षा अंगहरूको हजारौं गाडी, सेनाका हवाई साधन उड्न र गुड्न पर्छ। छिमेकीसँगको असामान्य सम्बन्ध र आन्तरिक द्वन्द्वहरूका बेलामा नाकाबन्दी हुने गरेका नजिर छन्। गोलीबारुदइन्धनको नाकाबन्दीले सुरक्षा अंगका बन्दुक गाडी र हवाईजहाजमा आइपरेका अप्ठ्यारा अवस्था सयौं छन्। किन नचेतेको ? २ लाख २५ हजारलाई कम्तीमा पनि ३ महिनालाई पुग्ने गरी गाडी र हवाईइन्धन भण्डारणका व्यवस्था नहुनु विडम्बना हो। अन्ततः परेको बेलामा देशलाई नै धोका हुनेछ। देश विकास योजनामा राष्ट्रिय योजना आयोगमा सुरक्षा अंगहरूका प्रतिनिधित्व छैन। हरेक देशको विकास बाटो, बिजुलीका ड्याम, पावर हाउसमा पानी लग्ने नहर, पुल, सुरुङ मार्ग, नहर, सीमा पर्खाललगायतका योजना बनाउँदा भोलि कुनै पनि बैरीविरुद्ध लड्न सजिलो हुनेगरी र बैरी आउन बाधा पुग्ने गरी देशको प्रतिरक्षा नीतिसँग मिलाइन्छ। यो सब सुरक्षा अंगहरूलाई थाहा छ, आयोगले विकासको योजना बनाउँछ। तर अञ्जानमा ती भावी बैरीमैत्री पनि भएका छन्। डोजरे विकास र त्यसबाट भइरहेका विनाशसमेत सुरक्षा अंगका चुनौती हुन्। दल र नेताको स्वार्थमा देशलाई घात हुने विदेशी सहयोग सेनाको उपस्थिति, संघसंस्थाको स्थापनामा सुरक्षा अंगहरू मौन बस्नु नेपालका लागि घात बनेको छ। खुला सीमा अर्को ठूलो चुनौती हो। दक्षिण एसियामा खुला सीमा नेपालभारतबीच मात्र हो। औपचारिक युद्ध, कालोबजारी, आतंकवाद, विदेशीहरू नेपाली बन्ने, हत्या, हिंसा, महामारी रोग फैलावट, चोरी हात हतियार, गोली, बम, बारुद, एक्स्प्लोसिवको निकासी, इन्धनको कालो बजारी आदि दुवै देशका चुनौती हुन्। सीमा अतिक्रमण र सीमामा भारतीय सुरक्षा अंगले नेपालीको हत्या गर्नेजस्ता कामले राष्ट्रियतामै प्रश्न चिह्न उब्जेका छन्। सुरक्षा अंगहरूले ट्र्याक२ डिप्लोमेसीबाट पहल गरी भारत र चीन दुवै सीमामा काँडेतार वा पर्खाल लगाउन सम्झौता हुनै पर्छ। सुरक्षा अंगहरूकै पहलमा हुनुपर्छ, ढिला भइसक्यो। संयुक्त सुरक्षा रणनीति, नेपालको अर्थतन्त्रले भ्याउने गरी काममा दोहोरोतेहोरो खर्च कटौती गर्न चारवटै सुरक्षा अंगहरूले युनिफाइड स्ट्राटेजी बनाउनु जरुरी छ। शान्तिको समयमा आआफ्नो काम गरे पनि आन्तरिक र बाह्य लडाइँ र हुलदंगा नियन्त्रणमा द्विविधा हटाउन र कार्यकता गर्न संयुक्त रणनीति बनाउनुपर्छ। त्यसका लागि खबर संकलनदेखि युद्धअभ्याससम्म संयुक्त रूपले गरिरहनुपर्छ। दुवै प्रहरीलाई शान्तिको समयमा प्रयोग हुने र युद्धको समयमा प्रयोग हुने दुवै खाले हतियार अनि हेलिकोप्टर तथा अन्य वायुयानको व्यवस्था हुनैपर्छ। हतियार र स्रोतसाधनका कमजोरीले माओवादी युद्धमा सयौं प्रहरीले वीरगति पाए भने सेनामा समेत त्यस्तै भएका नजिर छन्। संयुक्त तालिम केन्द्रको स्थापना आठौं चुनौती हो। माथि सातवटा चुनौती प्रस्तुत भएका छन्। गरिब देशमा सुरक्षा अंगबीच को काजी बन्ने भन्ने अस्वस्थ प्रतिस्पर्धा दुःखलाग्दो छ। चारवटै सुरक्षा अंगबीच हार्दिकता मापन गर्ने हो भने लाजैमर्दो हुनसक्छ। तल्लो दर्जादेखि माथिल्ला कमान्डरबीच भेटघाट र मित्रता बढाउन पनि पेसागत विशेष तालिमबाहेक चार अंग मिली थुप्रै तालिम एकै ठाउँमा गराउन सकिन्छ। एकअर्काबीचको ज्ञान, संस्कार, मित्रता, सहयोग आदानप्रदान हुने ठुलो कसी बन्नेछ। सरकारको खर्च घट्ने पक्का छ। नेपालका सुरक्षा अंगका युद्धकलारणनीतिहरू झन्डै दोस्रो विश्वयुद्धताकाका छन्। त्यसमा पनि भारतीय युद्धकलाबाट दीक्षित। जुन झन्डै म्याद सकिएको औषधिजस्तै हो। हाम्रा सबै सुरक्षा अंग र व्यक्तिहरू वीरबहादुर छन्। यिनका कमान्डर मात्र लुला बने। तसर्थ अब अफगानिस्तान, श्रीलंका, पाकिस्तान र इजरायलजस्ता देशसँग सिकेर रणनीति बनाउनु उपयुक्त हुनेछ। पूर्वमाओवादी सैनिक कमान्डरहरूको ज्ञान र अनुभवलाई मिसाउनै पर्छ। अर्को सबैभन्दा ठूलो खाडल भनेको सुरक्षा अंगहरूका तलदेखि सुबेदारसम्मको मनोबलमा ह्रास आउनु हो। हप्तामा ७ दिन र २४ घण्टा काम गर्ने यो वर्गलाई धेरै दुःख छ। गैरसैनिक कर्मचारीले दिनमा ७ घण्टा र यिनले २४ घण्टा काम गर्छन्। आईएलओ नियमअनुसार यो वर्गमाथि कति भार छ ? त्यही भएर हो संसारका सुरक्षाकर्मीहरू (विषेशगरी सेनालाई) १६ वर्षमा पेन्सन जान्छन्। किनकि गैरसरकारी कर्मचारीले तीन वर्षमा काम गरेको समय यो वर्गले एक वर्षमा गरेको हुन्छ। तर राणाकाल, राजाकाल, प्रजातन्त्रकाल, गणतन्त्रकाल कुनैमा पनि यो वर्गलाई माया गरेको देखिएन। ठुला दर्जाको व्यवस्थापन र संरचनामा मात्र सरकारले पावर प्वाइन्ट ब्रिफिङ सुन्छ। अधिकृतहरू नोकरी अवधिमा ४५ पटक शान्ति सेना जान्छन्। घरव्यवहारको बन्दोबस्ती गर्छन्। यो वर्ग जाने एक पटक हो। अनि गरिब मन बोकेर हिँड्छ। जागिर छाडेको भोलिपल्ट इराकअफगानिस्तानखाडीमलेसिया दौडन्छ। यो किन ? जब कि मर्दा र पर्दाको खास लडाकु अनि ज्यामी मौरी यिनै हुन्। यिनको मनोबल नबढाई ठूला फुलीले गर्ने पावर प्वाइन्ट ब्रिफिङले केही हुने छैन। अर्को संगीन कुरा सुरक्षा अंगका प्रमुखको जागिर सकिनासाथ नयाँ आउनेले आफ्नै मनमौजीमा वृत्ति विकासको निर्णय गर्ने र संगठनात्मक चरित्रहरू हेरफेर गर्ने संस्कार छ, जुन एकदमै खतरनाक छ। करिब आठ वर्र्षपहिला नेपाली सेनाको वृत्ति विकासमा फास्ट ट्र्याक नामको दुर्घटना लगाएर नेपाली सेनाको होनाहार अधिकृतहरूलाई रुवाउँदै घर पठाइयो। यस्तो हुन नदिन एक पटक बनाइएका वृत्ति विकासका नियम र संरचनाहरूलाई कम्तीमा १० वर्ष बदल्न नदिन नेपाल सरकारले अडान राख्नै पर्छ। दल र नेताको स्वार्थमा देशलाई घात हुने विदेशी सहयोग सेनाको उपस्थिति, संघसंस्थाको स्थापनामा सुरक्षा अंगहरू मौन बस्नु नेपालका लागि घात बनेको छ। नेपालमा हजारौं एनजीओ, आईएनजीओको उपस्थिति र तिनले गरेका राष्ट्रविरुद्धका काम, बीआरआई, बिमिस्टेक, एमसीसीजस्ता विकास र अनुदानका नाममा नेपाल भित्रिन खोज्ने रणनीति लगायतमा सुरक्षा अंगहरूले कुनै प्रतिवाद वा त्यसबारे मूल्यांकन नहुनु अति संवेदनशील पक्ष हो। बाह्रौं तथा अन्तिम चुनौती भनेको राष्ट्रिय सुरक्षा परिषद् देशको आन्तरिक बाह्य दुवै रणनीति बनाउने र त्यसको सुपरिवेक्षण नगर्ने अंग हो। संसारभर यसको महŒव ठूलो छ। तर नेपालमा भने प्रधानमन्त्री, गृहमन्त्री, रक्षामन्त्री र यी चार सुरक्षा अंगले यो सुरक्षा परिषद्लाई बलियो बनाएनन्। सबै सुरक्षा अंगमा प्रमुखहरूको अकर्मण्यताले यस्तो भएको हो। प्रधानमन्त्रीसँग यो अंगको सीधा सम्पर्क हुने हुँदा चारै अंगले सुरक्षा परिषद्लाई बलियो बनाउन खोजेनन्। यो अर्को घात हो। जुन देशकै लागि बर्बादी हो।"
भलिबलको पनि फ्रेन्चाइज लिग,काठमाडौं : नेपाल सुपर लिग (एनएसएल) महिला तथा पुरुष फ्रेन्चाइज भलिबल लिग आयोजना हुने भएको छ। नेपाल स्पोर्ट्स एन्ड एभेन्ट्स म्यानेजमेन्टले मंगलबार एनएसएल महिला तथा पुरुष फ्रेन्चाइज भलिबल लिगको घोषणा गरेको हो। एनएसएल लिगका लागि नेपाल स्पोर्ट्स एन्ड इन्भेन्ट्स म्यानेजमेन्टले नेपाल भलिबल संघसँग १० वर्षको सम्झौता गरेको छ। सम्झौतामा नेपाल स्पोर्ट्स एन्ड इन्भेन्ट्स म्यानेजमेन्टकी अध्यक्ष आश्रेता कार्की चौधरी र नेपाल भलिबल संघकी उपाध्यक्ष निरोज मास्केले हस्ताक्षर गरेका थिए। सम्झौता अनुसार एनएसएल भलिबल लिगका लागि संघले प्राविधिक सहयोग र खेल स्थलको व्यवस्थापन गर्नेछ। लिग सञ्चालनका लागि बजेट व्यवस्थापनलगायतका काम भने नेपाल स्पोर्ट्स एन्ड इन्भेन्ट्स म्यानेजमेन्टले गर्नेछ। यसैगरी नेपाल भलिबल संघले आयोजना गर्ने एनभीए क्लब च्याम्पियनसिपलाई नेपाल स्पोर्ट्स एन्ड इन्भेन्ट्स म्यानेजमेन्टले प्रायोजन गर्नेछ। यस्तै फ्रेन्चाइज लिगबाट भएको नाफाको ३० प्रतिशत भलिबल संघले पाउने छ। लिगमा सात महिला र सात पुरुष गरी १४ टोलीको सहभागिता रहने छ। पहिलो संस्करणको प्रतियोगिता नोभेम्बर १७ देखि डिसेम्बर १७ सम्म गर्ने लक्ष्य राखिएको एनएसएलका सीईओ सुदीप शर्माले जानकारी दिए। उनका अनुसार दोस्रो संस्करणबाट भने होम एन्ड अवेको आधारमा विभिन्न सहरमा खेलाइने छ।
