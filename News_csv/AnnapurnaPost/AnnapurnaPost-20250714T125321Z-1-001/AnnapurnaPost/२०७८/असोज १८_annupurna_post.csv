शीर्षक,विवरण
माधव नेपाल अस्पतालबाट डिस्चार्ज,काठमाडौं : नेपाल कम्युनिष्ट पार्टी (एकीकृत समाजवादी)का अध्यक्ष माधवकुमार नेपाल अस्पतालबाट डिस्चार्ज भएका भएका छन्। ज्वरो र खोकीको समस्याका कारण बुधबार त्रिवि शिक्षण अस्पताल महाराजगन्जमा भर्ना भएका नेपालल सोमबार घर फर्किएका हुन्। उनको स्वास्थ्य अवस्था सामान्य रहेको र केही दिन आरामसहित उपचार गर्नुपर्ने चिकित्सकले सल्लाह दिएकाले केहि दिन घरमै आराम गर्ने नेपालको निजि सचिवालयले जनाएङ्को छ। पूर्वप्रधानमन्त्रीसमेत रहेका नेपालको उपचारमा त्रिवि शिक्षण अस्पतालका वरिष्ठ छाती रोग विशेषज्ञ डा सन्तकुमार दाससहितको टोली संलग्न रहेको थियो। एकीकृत समाजवादीका अध्यक्ष नेपाल अस्पताल भर्ना
मुस्कानको उपचारका लागि मेयरद्वारा दुई लाख सहयोग,"वीरगन्ज : एसिड पीडित मुस्कान खातुनको उपचारका लागि वीरगन्ज महानगरपालिकाका नगरप्रमुख विजयकुमार सरावगीले दुई लाख रुपैयाँ सहयोग गरेका छन् । आइतबार आफनै कार्यकक्षमा बोलाएर सरावगीले मुस्कानलाई दुई लाख रुपैयाँको चेक प्रदान गरेका हुन् । मुस्कानका अनुसार,एसिड प्रहारले घाँटी, पेट र छातीमा भएको घाउको तत्कालै शल्यक्रिया गर्नुपर्नेछ । त्यसका लागि ३ लाखभन्दा बढी खर्च लाग्ने भएको छ। तर, मुस्कानसँग त्यति रकम नभएको खबर पाएपछि नगर प्रमुख सरावगीले आइतबार उनलाई दुई लाख रुपैयाँ सहयोग गरेका हुन् । आफनो तलब भत्ताको रकम जम्मा गर्दै आएको मेयर कल्याणकारी कोषबाट तत्कालका लागि दुई लाख रुपैयाँ मुस्कानको उपचारका लागि सहयोग गरेको सरावगीले बताए । सरावगीले भने, 'एसिडले मुस्कानको कानको पनि सर्जरी गर्नुपर्ने छ, त्यसका लागि १२ लाख रुपैयाँ जति खर्च लाग्छ भन्ने सुनेको छु, त्यो रकम सहयोग गरि दिन मुख्यमन्त्री लालबाबु राउत जीसँग मैले आफै अनुरोध गरेको छु।' सरावगीबाट दुई लाख रुपैयाँ सहयोग पाएपछि खुशी व्यक्त गर्दै मुस्कानले भनिन्, 'अप्रेशनका लागि पैसाको जोहो नहुँदा परिवार नै तनावमा थियो, मेयर साबले दुई लाख दिनुभयो, अब छिटटै म किर्तिपुरको बर्न हस्टिल जान्छु अप्रेसनका लागि। वीरगन्ज मनपा २ की १५ वर्षीया मुस्कानलाई २०७६ भदौ २० गते विद्यालय जाने क्रममा वीरगन्ज ४ गणेशमान चोकमा मजिद मिया र सम्साद मियाले उनको अनुहार र शरीरमा एसिड प्रहार गरेर घाइते बनाएका थिए। घाइते भएकी समयदेखि मुस्कानको काठमाडौंको कीर्तिपुरस्थित वर्न हस्पिटलमा उपचार हुँदै आएको छ।"
भायानेटको दशैं अफर,"काठमाडौं : भायानेट, नेपालभरि व्यावसायिक र व्यक्तिगत प्रयोजनका लागि उच्च गतिको इन्टरनेट कनेक्टिभिटी र टेलिभिजन सेवा प्रदायक हो। आफ्ना ग्राहकहरुलाई सेवा र अफर प्रदान गर्ने कुरामा भायानेट सधैँ अगाडि हुन्छ। यसै क्रममा यो बडा दशैंमा आफ्ना ग्राहकहरुलाई उही मूल्यमा बढी स्पीड भएको इन्टरनेट र भायाटिभी प्याकेजहरुका साथ ३२ र ५५ इन्चको एम आइ एन्ड्रोइड टिभीमा भारी छुट दिनको लागि भायानेटले ल्याएको छ भायानेट बडा दशैंमा, बडा स्पीड, बडा टिभी अफर! यस अफरअन्तर्गत भायानेटको नयाँ तथा पुराना ग्राहकहरुले भायानेटको सुपर स्पीड इन्टरनेट र १७५ प्लस च्यानल भएको भायाटिभीको कम्बो प्याकेजको वार्षिक सदस्यतामा उही मूल्यमा अझ बढी स्पीड पाउन सकिनेछ। साथसाथै भायानेटले साओमीसँगको सहकार्यमा भायानेटको इन्टरनेट र भायाटिभी प्याकेजसँगै एमआई एण्ड्रोइड टिभी बण्डल गरेको छ। यस बण्डलको खरिदमा ग्राहकले ३२ र ५५ इन्चको एमआई एण्ड्रोइड टिभीमा २२ प्रतिशत सम्म छुट पाउन सक्नेछन्। यस अफरको थपजानकारी भायानेटको वेभसाइटमा लिन सकिनेछः : चाडपर्वको अवसरमा घरको लागि प्रायःनयाँ सामान किन्ने चलन र इन्टरनेटको अझ बढी उपयोग गर्ने कुरालाई ध्यानमा राखेर भायानेटले यो अफर अहिले ल्याएको हो।"
ललिता निवास जग्गा प्रकरणः पूर्वप्रधानमन्त्रीविरुद्ध मुद्दाको सुनुवाइ हुँदै,काठमाडौं : बालुवाटारस्थित ललिता निवास जग्गा प्रकरणमा सर्वोच्च अदालतमा सुनुवाइ हुँदैछ । ललिता निवास जग्गा प्रकरणमा पूर्वप्रधानमन्त्री माधवकुमार नेपाल र डा बाबुराम भट्टराईमाथि किन मुद्दा नचलाएको भन्ने विषयमा सुनुवाइ हुन लागेको हो । प्रधानन्यायाधीश चोलेन्द्रशमशेर जबरा र न्यायाधीश नहकुल सुवेदीको इजलासमा सो मुद्दा पेशीमा चढेको हो। वरिष्ठ अधिवक्ता बालकृष्ण न्यौपानेले पूर्वप्रधानमन्त्रीलाई मुद्दा चलाउनुपर्ने आदेश हुनुपर्ने माग राखी रिट दायर गरेका थिए ।
सन नेपाल लाइफको अभिकर्ता सम्मान तथा मोटिभेशन कार्यक्रम सम्पन्न,"काठमाडौं : सन नेपाल लाइफले विभिन्न ४ छुट्टै स्थानमा अभिकर्ता तालिम र मोटिभेशन कार्यक्रम सम्पन्न गरेको छ। कम्पनीले म्याग्दी, बागलुङ्ग, बुर्तिबाङ्ग र पोखरामा उक्त कार्यक्रम सम्पन्न गरेको हो। कार्यक्रम कम्पनीका महाप्रबन्धक कमलराज गौतमले समुद्घाटन गरेका थिए। कार्यक्रममा बोल्दै महाप्रबन्धक गौतमले कम्पनीको स्थापनाकालदेखि नै सचेतना कार्यक्रम, बीमा अभिकर्ता तालिम र बीमा जागरण सम्बन्धी विभिन्न कार्यक्रमहरु निरन्तर सञ्चालन गर्दै आएको र आगामी दिनहरुमा पनि यस्ता कार्यक्रमहरुलाई निरन्तरता दिँदै जाने बताए। देशैभर शाखा सञ्जालबाट बीमा सेवा प्रदान गर्दे आएको यस कम्पनीले निकट भविष्यमा नै साधारणलाई साधारण शेयर निष्काशन गर्ने प्रस्ताव पारित गरिसकेको छ।"
ब्लाक्क प्लस डेक्कर को 'दशैं तिहार लक्की स्क्रयाच'योजना सार्वजनिक,काठमाडौं : इलेक्ट्रोनिक्स ब्राण्ड ब्लाक्क प्लस डेक्करले नजिकिरहेको नेपालीहरुको चाड दशैं र तिहारलाई लक्षित गर्दै 'दशैं तिहार लक्की स्क्रयाच' नामक योजना सार्वजनिक गरेको छ। यस योजनाअन्तर्गत ग्राहकले ब्लाक्क प्लस डेक्कर ब्रान्डका कुनै पनि सामानको खरिदमा एउटा स्क्रयाच कार्ड पाउन सकिनेछ जसबाट एक लाखसम्मको हातखाली नजाने क्यास प्राईज तत्काल प्राप्त गर्न सक्नेछ। र साथै लक्की ड्रअन्तर्गत मासिक उपहारहरु र बम्पर उपहार पनि जित्न सकिने कम्पनीले जनाएको छ। लक्की ड्रअन्तर्गत मासिक उपहारहरुमा २ लक्की बिजेताले ब्लाक्क प्लस डेक्करको ओएफआर ओएल हीटर र ओटीजी ओवन जित्न सक्नेछ भने अन्तिममा बम्पर उपहारमा १ भाग्यशाली ग्राहकले एलजीको ९ केजी फ्रन्ट लोड वाशिङ मेसीन जित्न सक्नेछ। सो लक्की ड्रमा सहभागी हुनको लागि ग्राहकले सामान खरिद गरेकोबेला वारेन्टी कार्डमा आफ्नो पूर्ण विवरण भरीे विक्रेतालाई बुझाउनु पर्नेछ। कम्पनीले यो योजना असोज १५ देखि सीमित अवधिका लागि लागू गरिएको छ। ब्लाक्क प्लस डेक्कर ब्राण्डका आधिकारिक बिक्रेता चौधरी ग्रुपअन्तर्गत सिजी इओएल रहेको छ।
एमालेमा विचारै छैन: प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले एमालेमा विचार नभएको बताएका छन् । पार्टी कार्यालय पेरिसडाँडामा सोमबार आयोजित वुद्धिजिवी संगठनको राष्ट्रिय भेलालाई सम्बोधन गर्दै अध्यक्ष प्रचण्डले यस्तो बताएका हुन् । उनले भने, एमालेमा विचार छैन । सबै पद प्रतिष्ठामा लागेका छन् । प्रचण्डले भने, अहिले पार्टीमा गत्यारोध सिर्जना भएको छ । क्लियारिटि छैन । समाजवादी क्रान्ति त भनिएको छ । २१ औं शताब्दीमा समाजवादी क्रान्ति नेपालमा कसरी गर्ने भन्ने स्पष्ट छैन । समाजवादी क्रान्तिका निम्ति कार्यनीति, तत्कालिन रणनीति, कार्यशैली कस्तो हुने भन्ने स्पष्ट छैन । उनले हामीहरु सबै पद, प्रतिष्ठा,पैंसाको निम्ति गर्ने हो भने जनताले हामीलाई किन विश्वास गर्ने ? भन्दै प्रश्न गरे। आउँदो चुनावमा आफ्नो पार्टी एक नम्बरको हुने उनले दावी गरे। उनले भने, एजेण्डाको हिसाबले हामी आगामि चुनावमा एक नम्बरको पार्टी हुनुपर्छ । हामी मार्क्सवादको पक्षमा स्वाधिनताको पक्षमा उभिनुपर्छ। आत्मसमर्पण र संशोधनवादको पक्षमा होइन । उनले एमालेको विधान महाधिवेशनलाई लक्षित गर्दै माओवादी र माओवादी आन्दोलनलाई सिध्याउने प्रपञ्च रचेको जिकिर गरे। प्रचण्डले भने, एमालेको कुम्भ मेलाको निष्कर्ष भनेको माओवादी र माओवादी आन्दोलनलाई सिध्याउने हो। प्रश्न माओवादी बचाउने कि नबचाउने भन्ने होइन । प्रश्न क्रान्तिको पक्षमा उभिने कि नउभिने हो। माओवादी जागरुप भएर अघि बढ्ने हो भने देश बच्छ। ओलीबाहेक गैरमाओवादीसँग पनि एकता प्रचण्डले केपी ओलीबाहेक अन्य पार्टीसँग एकताको कुरा अघि बढेको बताए। उनले भने,' गैरमाओवादी पनि ध्रुविकरणको पक्षमा छन् । हामी एक नम्बरको पार्टी बन्छौं। एमाले अध्यक्ष ओलीप्रति लक्षित गर्दै अध्यक्ष प्रचण्डले ठगहरुलाई राम्रोसँग चिन्ने मौका पाएको टिप्पणी गरे । उनले भने, झुट बोलेर ठगहरु चिनेर आइयो । ठगहरुले भ्रम दिँदा घृणा हुन्छ। उनले भने, एक्लै भए भन्नुको अर्थ गुट भत्काउनुपर्छ भनेको हो । पार्टी एक ढिक्का हुनुपर्छ । क्रान्तिकारी पार्टी बनाउने भनेको हो।"
मन्त्रिपरिषद् विस्तारमा प्रधानन्यायाधीशको संलग्नता जोड्नु असान्दर्भिक : सर्वोच्च,"काठमाडौं : सर्वोच्च अदालतले मन्त्रिपरिषद विस्तारमा प्रधानन्यायाधीशको संलग्नता असान्दर्भिक भएको भन्दै आपत्ति जनाएको छ। सर्वोच्चले सोमबार विज्ञप्ति जारी गर्दै प्रधानमन्त्रीको सिफारिसमा हुने मन्त्रिपरिषद गठन एवं विस्तारको विषयमा प्रधानन्यायाधीशलाई असान्दर्भिक रुपमा जोडेर अतिरन्जित एवं भ्रमपूर्ण समाचार प्रकाशित गरेको भन्दै खेद व्यक्त गरेको छ। विज्ञप्तिमा भनिएको छ, 'सम्माननीय प्रधानन्यायाधीशबाट नेपालको संविधानबमोजिम न्यायापालिकालाई स्वतन्त्र, निष्पक्ष र सक्षम बनाउने विषयमा आफ्नो स्पष्ट प्रतिवद्धता रहेको धारण विभिन्न समयमा व्यक्त हुँदै आएको स्मरण गराउँदै सर्वोच्च अदालतको अमूक फैसलाको सन्दर्भ जोडि यस प्रकारका समाचार आउनु अदालतप्रतिको जनआस्था एवं नेतृत्वप्रति प्रतिकूल प्रभाव पार्ने दूषित मनसायबाहेक अरु केही हुन सक्दैन।' प्रधानन्यायाधीश जबराले भनेः कोटाबाट मन्त्री बनाउने कुरा सत्य होइन मन्त्रिपरिषद् विस्तारमा प्रधानन्यायाधीशको संलग्नता जोड्नु असान्दर्भिक : सर्वोच्च"
१३ लाख बराबरका अवैध सामान बरामद,"नवलपरासी : भारतबाट भन्सार छलेर ल्याएको १३ लाख बराबरका अवैध सामान पश्चिम नवलपरासी प्रहरीले बरामद गरेको छ। जिल्लाका सीमावर्ती नाकाबाट भन्सार चोरी गरेर ल्याउँदै गरेको अवस्थामा बर्दघाट, सुस्ता र महेशपुर नाकाबाट उक्त सामान बरामद गरेको जिल्ला प्रहरी कार्यालयका सूचना अधिकारी डिएसपी राजु लामाले जानकारी दिए। आइतबार राती पिकअप भ्यानबाट ल्याउँदै गरेको अवस्थामा बर्दघाटबाट बरामद गरिएका सामानमा ६ लाख ७७ हजार बराबरको तामाका भाँडा र कुखुराको लागि प्रयोग हुने औषधि छन्। सुस्ताको रतनगञ्जबाट पिकअप भ्यानमा ल्याउँदै गरेको अवस्थामा ५ लाख बराबरको ९ सय ६४ लिटर मोबिल बरामद गरिएको छ। त्यस्तै महेशपुरको कुस्माबाट १ लाख ५० हजार बराबरका विद्युतिय सामाग्री बरामद गरेको प्रहरीले जनाएको छ। बरामद भएका सामान र सवारी साधानलाई आवश्यक कारबाहीका लागि महेशपुर भन्सार कार्यालय पठाइएको डिएसपी लामाले जानकारी दिए। दुवै देशबाट सीमा नाका खोलेसँगै तस्करी कार्य बढ्ने सक्ने भएकाले प्रहरीले निगरानी बढाएर चेकजाँचलाई तिव्रता दिइएको प्रहरी उपरीक्षक मनोज कुमार यादवले बताए।"
सिटिजन्स बैंकको डिजिटल बैंकिङ्ग सेवाको सुरु,"काठमाडौं : सिटिजन्स बैंक इन्टरनेसनल लिमिटेडले ओम्नी च्यानलमा आधारित डिजिटल बैंकिङ्ग सेवाको सुरुवात गरेको छ। बैंकले आफ्ना बैंकिङ्ग सेवाहरु मोबाइल फोन वा वेब ब्राउजरका माध्यमबाटसमेत प्रयोग गर्न मिल्ने गरी यो सेवाको सुरुवात गरेको हो। हालको मोबाइल बैंकिङ्ग एपलाई स्तरोन्नती गर्दै बैंकले सिटिजन्स बैंकमा खाता भएका एवं नभएका ग्राहकहरुलाई समेत लक्षित गर्दै बिना चेक इ क्यास पठाउने, रकम जम्मा गर्न अघि इ भौचर प्रयोग गर्ने, बैंकमा अपोइन्टमेन्ट लिने लगायतका सुविधा थप गरेको छ। यसका साथै ग्राहकहरुले मुद्दति खाता खोल्ने, रेमिटेन्स पठाउने, खाताको विवरण हेर्ने, रकमान्तर गर्ने, अनलाइन भुक्तानी गर्ने, क्यूआर कोडमार्फत भुक्तानी गर्ने लगायतका उपयोगी सेवा प्राप्त गर्न सक्नेछन्। यस स्तरोन्नत्तीसँगै अब बैंकका ग्राहकहरुले बैंकमा नगई मोवाईल वा कम्प्यूटरका माध्यमबाट घरमै बसेर विभिन्न बैंकिङ्ग सेवाहरु सहज रुपमा प्राप्त गर्न सक्ने विश्वास बैंकले लिएको छ। सिटिजन्स बैंक इन्टरनेसनल लिमिटेडले देशैभरी फैलिएका आफ्ना १८३ वटा शाखा, १२१ वटा एटिएम र १११ वटा शाखारहित बैंकिङ्ग एकाईहरुबाट करिव साढे १२ लाख ग्राहकलाई आधुनिक बैंकिङ्ग सेवाहरु प्रदान गर्दै आएको छ। कोरोना भाइरसको महामारीबाट सम्पूर्ण विश्व नै आक्रान्त बनेको अवस्थामा यस बैंकले नविनतम प्रविधिको अधिकतम प्रयोग गर्दै सावधानी पूर्वक आफ्ना ग्राहकहरुको वित्तीयआवश्यकताहरु डिजिटली प्रदान गरिरहेको छ। साथै कोभिड १९ को त्रास अझै पनि कायम रहेको अवस्थालाई मध्यनजर गर्दै ग्राहकहरुलाई सकेसम्म बैंकमा नआइकनै बैकिङ्ग सुविधा प्राप्त गर्न सहज होस् भनी बैंकले मोबाइल बैंकिङ्गको पिन नं बिर्सेमा बैंकको शाखामा गएर निवेदन दिने झन्झटबाट मुक्त हुन घरबाटै पिन रिसेट गर्न सकिने जस्ता सेवाहरुको थालनि गरेको छ। यस प्रकारको सेवाबाट बैंकका ग्राहकहरुले सहज रुपमा सेवा प्राप्त गरी लाभान्वित हुने, डिजिटल बैंकिङ्ग सभ्यताको विकास हुने कोभिड रोग नियन्त्रणमा सहयोग पुग्ने विश्वास बैंकले लिएको छ।"
छोराले गरे बाबुको हत्या,"कुश्मा : पर्वतको कुश्मा नगरपालिका ३ दुर्लुङमा एक युवाले आफ्नै बाबुको हत्या गरेका छन्। स्थानीय गौवारीका ६४ वर्षीय धनलाल विकको ४५ वर्षिय उनैका छोरा राजकुमार विकले हत्या गरेका हुन्। घरायसी झगडाको क्रममा गएराती १० बजेको समयमा बाउँसो र लठ्ठीले हानेर हत्या गरेको प्रहरीले जनाएको छ। जिल्ला प्रहरी कार्यालय पर्वतका प्रमुख शिवराज बुढाथोकीका अनुसार गएराती घरमा बाबुछोरा मात्रै थिए भने मृतककी श्रीमती माईतीघर गएकी थिइन्। घटनाको प्रकृति हेर्दा शंकास्पद देखिएपनि काठको, ढुंगा,लठ्ठी प्रहार गरेर हत्या गरेजस्तो देखिएको डिएसपी बुढाथोकीले बताए। मृतकको मोवाईलसमेत टुक्राटुक्रा परेको छ भने भान्सामासमेत ढुंगाहरु देखिएका छन्। आज विहान छिमेकीले मृतक विकको शव घरको बलेसीमा देखेपछि प्रहरीलाई खबर गरेका थिए। घटनाको जानकारी पाएपछि घटनास्थलमा पुगेको प्रहरीले हत्याको आरोपमा मृतक विकका छोरा राजकुमारलाई पक्राउ गरेको छ। अहिले मृतकको शव पोष्टमार्टमका लागि जिल्ला अस्पताल पर्वतमा ल्याईएको प्रहरीले जनाएको छ। घटनाको थप अनुसन्धान भैरहेको छ।"
'ह्याप्पी पर्वको ह्याप्पी कनेक्सन'डिश होमको नयाँ जडानसँगै स्पेन घुम्ने अवसर,"काठमाडौं : डिश होमले ग्राहकहरुलाई उत्कृष्ट विभिन्न च्यानलहरुसँगै गुणस्तरीय सेवा उपलव्ध गराउँदै आएको छ जस अनुसार डिश होमले ग्राहकहरुलाई विभिन्न योजनामार्फत विभिन्न समयमा छुट तथा विविध अफरहरु प्रदान गर्दै आएको छ। अहिले नेपालीहरुको घर आँगनमा चाड पर्वको मौसम छाई सकेको छ, यो रमाईलो पर्वको मौसममा थप खुशीयाली र उत्साह थप्न डिश होमले 'ह्याप्पी पर्वको ह्याप्पी कनेक्सन' योजना सञ्चालन गरेको छ। असोज ११ गतेदेखि लागु हुने यो योजनाअन्तरर्गत डिश होमको नयाँ कनेक्सन लिने चार जना भाग्यशाली ग्राहकहरु स्पेन घुम्न जानपाउने छन् साथमा हरेक नयाँ कनेक्सनमा ग्राहकहरुले रु २००० को लालिगासिजन टिकट पनि निःशुल्क प्राप्त गर्नेछन्। स्पेन जाने चार भाग्यशाली विजेताहरुको छनौट लक्की ड्र मार्फत गरिने छ। लक्की ड्रको प्रत्यक्ष प्रशारण रामाईलो टिभी, सरोकार टिभी, रियालिटी टिभी र डिश होमको अन्य च्यानलहरुमा हुनेछ। यो योजना प्रभु टिभी, सिम टिभी, र डिश होम फाइबर नेटको जडानमा पनि उपलब्ध छ। लालिगासिजन टिकटमार्फत डिश होम, प्रभु टिभी र सिम टिभीका ग्राहकहरुले स्पेनको घरेलु तथा सवैभन्दा माथिल्लो दर्जाको फुटबल लिगको रुपमा लिइने लालिगा हेर्न सक्नेछन्। यो प्रतियोगिताको नेपालका लागि पे टिभी तथा डिजिटलको विशेष प्रसारणको अधिकार डिश होमले प्राप्त गरेको छ। हाल डिशहोममा खेल च्यानलको रुपमा एक्सन स्पोर्टस एचडी १ र एक्सन स्पोर्टस एचडी २ प्रसारण भई रहेकोमा लालिगाको खेलहरु भने एक्सन स्पोर्टस एचडी २ मा मात्र प्रसारण भईरहेको छ। डिश होमको यस योजनाले ग्राहकहरुलाई स्पेनमा गई प्रत्यक्ष स्टेडियममा लालिगाको खेल हेर्ने मौका प्रदान गरेको छ।"
कांग्रेस जिल्ला अधिवेशन : रामेछाप सभापतिमा कान्छाराम निर्वाचित,"काठमाडौं : नेपाली कांग्रेस रामेछापको सभापतिमा पूर्णबहादुर तामाङ (कान्छाराम) निर्वाचित भएका छन्। दोस्रो चरणको निर्वाचनको तयारी गरिएपनि तामाङ सर्वसम्मत रुपमा जिल्ला सभापति बनेका हुन्। पहिलो चरणको निर्वाचनको मतगणना गर्दा तीन जना सभापतिमध्ये कुनै उम्मेदवारले ५० प्रतिशतभन्दा बढी मत प्राप्त नगरेपछि सोमबार दोस्रो चरणको मतदान तयारी भएको थियो। आइतबार राति भएको मतगणनामा सभापतिमा पूर्णबहादुर तामाङ (कान्छाराम) ले ६ सय ६८, लव श्री न्यौपानेले ३ सय ५६ र कृष्णबहादुर महतले ३ सय २८ मत ल्याएको निर्वाचन अधिकृत विष्णु लुइँटेलले जानकारी दिए। १३ सय ८१ मत खसेको थियो जसमा २९ मत बदर भएको छ। मत मतरिणाम घोषणासँगै पहिलो मत ल्याउने तामाङ र दोस्रो मत ल्याउनेबीच मतदान हुने लुइँटेलले जनाएका थिए। संस्थापन पक्षका कान्छाराम र संस्थापन इतर समूहका लव श्रीबीच पुन: मतदान हुने भएपछि नेताहरुबीच सहमति गरेर तामाङ सर्वसम्मत रुपमा सभापति बनेका हुन्। न्यौपाने निवर्तमान सभापतिसमेत हुन्। कांग्रेस विधानमा सभापति पदमा दुई जनाभन्दा धेरै उम्मेदवार भएमा खसेको मतको ५० प्रतिशतभन्दा बढी मत प्राप्त गर्ने विजयी हुने प्रावधान छ। ५० प्रतिशतभन्दा बढी मत प्राप्त गर्न नसके धेरै मत ल्याएका दुई उम्मेदवारबीच फेरि निर्वाचन हुनेछ र धेरै मत ल्याउने विजयी हुने प्रावधान छ। यदि दुई जना मात्रै उम्मेदवार भए धेरै मत ल्याउने उम्मेदवार सभापति पदमा विजयी हुने व्यवस्था छ। यस अगाडि रामेछापको प्रदेश सभा निर्वाचनमा प्रदेश 'क' सभापतिमा निरोज खड्का र प्रदेश 'ख' सभापतिमा राजेश श्रेष्ठ निर्वाचित भएका थिए। कांग्रेस रामेछापमा दोस्रो चरणको निर्वाचन : सभापतिमा कान्छाराम र लवश्रीबीच प्रतिष्पर्धा"
प्रधानन्यायाधीश जबराले भनेः कोटाबाट मन्त्री बनाउने कुरा सत्य होइन,"काठमाडौं : प्रधानन्यायाधीश चोलेन्द्र शमशेर जबराले आफ्नो कोटाबाट मन्त्री बनाउन लागेको भन्ने कुरा सत्य नभएको स्पष्ट पारेका छन्। सर्वोच्च बार एसोसिएनका अधिकारीसँगको सोमबारको भेटमा प्रधानन्यायाधीश जबराले यस्तो बताएका हुन् । जबराले मन्त्री बनाउने विषय कार्यपालिकाको भएको र त्यसमा प्रधानन्यायाधीको कुनै पनि हात नभएको जिकिर गरे। सर्वोच्च बार एसोसिएनका अध्यक्ष पूर्णमान शाक्यसहितका अधिकारी र प्रधानन्यायाधीश जबराबीच सोमबार छलफल भएको थियो । सर्वोच्च बारका सचिव ऋषिराम घिमिरेले भने, प्रधानन्यायाधीशज्यूले मन्त्री बनाउन मेरो कुनै हात हुँदैन भन्नुभयो । उहाँले स्टेटमेन्ट निकाल्ने भन्नु भएको छ। प्रधानन्यायाधीश जबराले मन्त्री कसलाई बनाउने भन्ने कुरा प्रधानमन्त्रीको हातमा रहेको भन्दै प्रधानन्यायाधीशको कुनै भूमिका नरहने बताए। प्रधानन्यायाधीश र सर्वोच्च बारमा पदाधिकारीबीच छलफल"
"बढी भाडा लिने सवारीसाधनलाई कारबाही, व्यवसायीले गरे विरोध","काठमाडौं : यातायात व्यवसायीले दशै नजिकिदैं गर्दा मनोमानी भाडा बढाएका छन्। यात्रुहरुसँग व्यवसायीले काठमाडौं उपत्यका भित्र २८ प्रतिशतसम्म बढी भाडा लिएको उनीहरुको गुनासो छ। यात्रुको गुनासो बढेपछि ट्राफिक प्रहरीले बढी भाडा लिने सवारी साधनहरुलाई कारबाही गर्न थालेको छ। महानगरीय ट्राफिक प्रहरी महाशाखाले भने कसैले तोकिएकोभन्दा बढी भाडा असुले कारबाही गर्ने जनाएको छ। ट्राफिक प्रहरीका प्रवक्ता एसपी सञ्जीव शर्मा दासले पछिल्लो केहि दिनयता कारबाहिको दायरा बढाइएको जानकारी दिए। उनले अन्नपूर्णसँग भने, बढी भाडा लिने, मादक पदार्थ सेवन गरेर सवारी चलाउनेलाई कारबाही थालेका हौं। केहि सवारी साधनले आफूखुसि भाडा लिने गरेका छन्। कसैले पनि तोकिएको भन्दा बढी भाडा लिन मिल्दैन। यातायात व्यवसायीले भाडा समायोजन हुनुपर्ने बताउँदै आएका छन्। उनीहरुले सोमबार बिहान कोटेश्वर क्षेत्रमा बस तेर्स्याएर विरोध गरेका छन्। संघीय सरकारले एक प्रदेशबाट अर्को प्रदेशमा जाँदा २८ प्रतिशतसम्म भाडा बढाएपनि प्रदेश सरकारले भाडा बढाएको छैन। तर यातायात व्यवसायीले आफूखुसि भाडा बढाएका छन्।"
ट्राफिकले कारवाही गरेको विरोधमा व्यवसायीले सडकमा तेर्साए गाडी (फोटो फिचर),"काठमाडौं : यातायात व्यवसायीले दशै नजिकिदैं गर्दा मनोमानी भाडा बढाएका छन्। यात्रुहरुसँग व्यवसायीले काठमाडौं उपत्यका भित्र २८ प्रतिशतसम्म बढी भाडा लिएको उनीहरुको गुनासो छ। यात्रुको गुनासो बढेपछि ट्राफिक प्रहरीले बढी भाडा लिने सवारी साधनहरुलाई कारवाही गर्न थालेको छ। महानगरीय ट्राफिक प्रहरी महाशाखाले भने कसैले तोकिएकोभन्दा बढी भाडा असुले कारबाही गर्ने जनाएको छ। बढी भाडा लिने सवारीसाधनलाई कारबाही, व्यवसायीले गरे विरोध यातायात व्यवसायीले भाडा समायोजन हुनुपर्ने बताउँदै आएका छन्। उनीहरुले सोमबार बिहान कोटेश्वर क्षेत्रमा बस तेर्स्याएर विरोध गरेका छन्। संघीय सरकारले एक प्रदेशबाट अर्को प्रदेशमा जाँदा २८ प्रतिशतसम्म भाडा बढाएपनि प्रदेश सरकारले भाडा बढाएको छैन। तर यातायात व्यवसायीले आफूखुसी भाडा बढाएका छन्।"
चरेशसहित दुई युवक पक्राउ,वीरगन्ज : पर्सामा सोमबार बिहान सशस्त्र प्रहरीले लागु औषध चरेससहित दुइ युवकलाई पक्राउ गरेको छ। जगरनाथपुर गाँउपालिका २ दशौतास्थित भारतीय सीमा नजिकैबाट सशस्त्र प्रहरीले १० केजी चरेशसहित दुइ युवकलाई पक्राउ गरेको हो। पक्राउ पर्नेहरुमा जिराभवानी गाउँपालिका३ हरैयाका १८ वर्षीय सुनिल माझी र त्यहि ठाँउका १६ वर्षीय किसन माझी रहेका छन्। बि आर २२ एक्स २७३८ नम्बरको भारतीय मोटरसाइकलमा चरेश लिएर भारतको इनर्वा बजारतर्फ जाँदै गरेको अवस्थामा दुवै जना पक्राउ परेका हुन्। सशस्त्र प्रहरी बोर्डर आउट पोस्ट भिखमपुरबाट खटिएको गस्ती टोलीले सोमबार बिहान दुवै जनालाई सीमा क्षेत्रबाट पक्राउ गरेको सशस्त्र प्रहरी निरीक्षक राजाराम बस्नेतले जानकारी दिए। गस्तीमा रहेको सशस्त्र प्रहरी टोलीले माझीद्वय सवार मोटरसाइकल रोकेर चेकजाँच गर्दा मोटरसाइकलमा रहेको झोलामा आधा आधा केजीको २० प्याकेट ( १० केजी) चरेश बरामद भएको सशस्त्र प्रहरी निरीक्षक बस्नेतले बताए। चरेश र मोटरसाइकलसहित पक्राउ परेका दुवै जनालाई आवश्यक कार्वाहीका लागि इलाकाख प्रहरी कार्यालय पोखरीयामा बुझाइएको सशस्त्र प्रहरी नायब उपरीक्षक निर्मल थापाले जानकारी दिए।
राष्ट्रियसभामा महालेखा परीक्षकको ५८ औँ वार्षिक प्रतिवेदन पेश,"काठमाडौं : राष्ट्रियसभामा महालेखा परीक्षकको ५८ औँ वार्षिक प्रतिवेदन पेश भएको छ। प्रधानमन्त्री शेरबहादुर देउवाका तर्फबाट कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले सभासमक्ष सो प्रतिवेदन प्रस्तुत गरेका हुन् । प्रमुख प्रतिपक्ष दल एमालेको विरोधका बीच वार्षिक प्रतिवेदन पेश गरिएको हो । खाद्य स्वच्छता तथा गुणस्तर विधेयक २०७७, सार्वजनिक सेवा प्रसारण विधेयक २०७७, अभिलेख संरक्षण (पहिलो संशोधन) र सुरक्षण मुद्रणसम्बन्धी विधेयक २०७७ दफाबार छलफलका लागि विधायन व्यवस्थापन समितिमा पठाइयोस् भन्ने प्रस्तावलाई बहुमतले स्वीकृत गरेको छ । सो प्रस्ताव प्रधानमन्त्रीका तर्फबाट मन्त्री कार्कीले प्रस्तुत गरेका हुन् । यस्तै, राष्ट्रियसभा सदस्य खीमलाल भट्टराईले एमालेले कारवाही गरेका १४ सांसदको विषयलाई लिएर सदनमा भइरहेको विरोधप्रति आपत्ति जनाएका हुन् । राष्ट्रियसभामा बोल्दै सांसद भट्टराईले सर्वोच्च अदालतमा विचाराधीन विषयमा सदनमा छलफल गर्न नमिल्ने बताए । उनले भने, प्रतिनिधिसभाका सभामुखको विषयमा नेकपा एमालेका सांसदले मर्यादाविपरित राष्ट्रियसभामा अमर्यादित शब्द बोल्नुहुँदैन।यसमा मेरो आपत्ति छ । राष्ट्रियसभाको अर्को बैठक यही असोज २४ गते दिनको २ बजे बस्नेछ।"
प्रधानन्यायाधीश र सर्वोच्च बारमा पदाधिकारीबीच छलफल,"काठमाडौं : सर्वोच्च अदालतका प्रधानन्यायाधीश चोलेन्द्र शमशेर जबरा र सर्वोच्च बारमा पदाधिकारीबीच छलफल भएको छ। सोमबार बिहान उनीहरुबीच छलफल भएको हो। समसामयिक विषयमाथि छलफल भएको सर्वोच्च बारका सचिव ऋषीराम शर्माले बताए। उनले भने,मन्त्रीमण्डलमा प्रधानन्यायाधीशको कोटा छुट्याइएको विषय बाहिर आएपछि हामीले प्रधाननन्यायाधीशलाई भेटेका हौं। उहाँले यस विषयमा आफ्नो धारणा सार्वजनिक गर्ने भन्नुभएको छ।"
सल्लाहभित्रको स्वार्थ,"जंगलको बीचमा एउटा ठूलो पोखरी थियो। त्यहाँ जंगलमा बस्ने पशुपक्षी, कीरा फट्यांग्रा र भ्यागुताहरू पनि थिए। भ्यागुताका राजा भने हुर्कंदै गरेकी छोरीको बिहेका बारेमा चिन्तित थिए। छोरीलाई जस्तो पायो त्यस्तो भ्यागुतासँग बिहे गरिदिने सोचमा राजा थिएनन्। उत्कृष्ट भ्यागुतासँग बिहे गराउन सोच्न थाले। राजाको चिन्तित अनुहारलाई बूढो बकुल्लाले परैबाट नियालीरहेको थियो। बूढो बकुल्लाको छोरीको पनि भोलिपल्टै बिहे थियो। बिहेमा धेरै बकुल्लालाई भोज खान बोलाएको थियो। भोजको तयारीका लागि त्यो बकुल्लो राजा भ्यागुत्ताको क्षेत्रमा पुगेको थियो। बकुल्लाले चिन्तत देखिएको भ्यागुता राजालाई परैबाट सोध्यो, भ्यागुता राजा के भयो हजुरलाई ? चिन्तित देखिनुभएको छ नि ? सुरुमा त आफ्नो मनको कुरा भनौं कि नभनौं भइरहेको भ्यागुता राजाले बूढो बकुल्लाको उमेर र अनुभवको सम्मान गरेर मनका कुरा सुनायो। आपूले राजकुमारीका लागि उत्कृष्ट वर कसरी खोज्ने भन्ने भेउ पाउन नसकिरहेको कुरा पनि भन्यो। राजाको कुरा सुनेपछि केही समय विचारमग्न देखिएको त्यो बूढो बकुल्लाले राजालाई सुझाव दियो, भ्यागुता महाराजा, हजुरले आफ्नो राज्यका सबै तन्नेरी भ्यागुताहरूका बीचमा एउटा प्रतिस्पर्धा गराउनु पर्यो। त्यो प्रतिस्पर्धा कस्तो भने त्यो परको ढुंगाको उचाइमा जुन भ्यागुता सबैभन्दा पहिले पुग्न सक्छ, ऊ बिजेता बन्छ। उसैसित राजकुमारीको बिहे गरिदिनुहोस्। भ्यागुताहरू ठाडोे ढुंगाको टुप्पामा पुग्नुपर्ने कुरामा राजालाई कस्तोकस्तो, नमिलेनमिले जस्तो लागिरहेको थियो। राजाको हाउभाउलाई राम्ररी बुझेको त्यो बूढो बकुल्लाले कुरा थप्यो, महाराज हजुरकी एक्ली अनि सुन्दर छोरीका लागि संसारकै सबैभन्दा बलियो अनि उत्कृष्ट दुलाहा चाहिन्छ नि। हजुरले यस्ता कुरामा कुनै सम्झौता गर्नै हुँदैन। राजालाई के चाहियो र, भोलि बिहानै पोखरीका सबै भ्यागुताको सामुन्ने छोरीको बिहेबारे जानकारी गराए। उनले बिहेका लागि प्रतिस्पर्धाको कुरा पनि घोषणा गरे। राजाको घोषणाबाट निक्कै मक्ख तन्नेरी भ्यागुताहरू राजकुमारीको सुन्दर अनुहार हेर्दै प्रतिस्पर्धाका लागि तयार भए। प्रतिस्पर्धामा भ्यागुताहरू मैदानमा उत्रिए। एकले अर्कोलाई पछि पार्दै उफ्रिन थाले। अग्लो ढुंगामा सकिनसकी चढ्ने प्रयास गरे। यो क्रम घण्टौंसम्म चल्यो। यसै क्रममा जोसमा होश गुमाएका तन्नेरी भ्यागुता एकपछि अर्को गरी त्यो ढुंगामा ठोक्किँदै मरे। उता बकुल्लालाई पनि छोरीको बिहे भोजमा खुवाउने खाजा चाहिएको थियो। उसले भोजमा बोलाएका सबै बकुल्लालाई त्यही ढुंगामा खाजा खान बोलायो। भ्यागुता राजाले बल्ल बाठो बकुल्लाको योजना बुझ्यो। नैतिक शिक्षा : समाजमा धेरै किसिमका प्राणी छन्। अप्ठ्यारोमा धेरैले सुझाव पनि दिन्छन्। तर सुझाव ठीक हो वा होइन, विचार गरेर मात्रै अघि बढ्नुपर्छ।"
ऐतिहासिक मानव बस्ती उत्खनन्मा स्थानीयको अवरोध,"जोमसोम : मुस्ताङको ऐतिहासिक मानव बस्ती खोज अनुसन्धान गरिरहेका पुरातत्वसहितको ४ विदेशी अनुसन्धान विज्ञ टोलीको काममा स्थानीयबासीले अवरोध पुर्याएका छन्। उपल्लो मस्ताङको लोमान्थाङ३ स्थित कप्टे वारी डाँडा र पारी डाँडाको पाखोमा प्राचीन मानव सम्यता पत्ता लगाउने उद्देश्यले गत असोज ५ गते ५२ दिनको परमिट काटेर उपल्लो मुस्ताङ गएको नेपाल सरकार पुरातत्वसहितको विदेशी अनुसन्धान टोलीलाई स्थानीयले पुरातात्विक उत्खनन् गर्न अवरोध सिर्जना गरेका हुन्। स्थानीयले पहाड खनेर उत्खनन्को काम गर्दा विपद् निम्तन सक्ने भन्दै करिव ५०६० जना स्थानीय समुदायको टोलीले आइतबार बिहान अवरोध गरी काम गर्न नदिएको जिल्ला प्रहरी कार्यालय मुस्ताङले जनाएको छ। जिल्ला प्रहरी कार्यालय मुस्ताङका प्रहरी निरीक्षक आशिष अधिकारीका अनुसार उपल्लो मुस्ताङमा प्राचिन अवस्थामा रहेका पुरातात्विक मानव सभ्यता र सम्पदाहरुको खोज अनुसन्धान गर्न पुगेको टोलीलाई १० दिनपछि अवरोध सिर्जना भएको जानकारी दिए। पुरातत्व विभागकी उपसचिव सुभद्रा भट्टराईसहित अमेरिकन १ जना महिला, फ्रान्सका ३ जना महिला विशेषज्ञ र अन्य ५ जना मजदुर टोली प्राचिन सम्यता पत्ता लगाउने उद्देश्यले उपल्लो मुस्ताङ पुगेका थिए। उनीहरुले त्यहा ट्रेन टागेर काम गरिरहेको अवस्थामा स्थानीयको अवरोध भएको प्रहरी निरीक्षक अधिकारीको भनाई छ। सन् २०१० देखि बर्सेनि उपल्लो मुस्ताङको विभिन्न स्थानमा ऐतिहासिक अध्ययन अनुसन्धान गर्दै आइरहेको अमेरिकन स्टाई डोर फाउन्डेसनले नेपाल सरकारअन्तर्गत पुरातत्व विभाग र गृह मन्त्रालयको अनुमति लिएर असोज ६ गतेदेखि उत्खनन्को काम थालेको थियो। नेपाल सरकारको प्रतिनिधिको रुपमा उपस्थित पुरातत्व विभागकी उपसचिव सुभद्रा भट्राईले नेपाल सरकारले एमओयुस्विकृत गरी टोली अध्ययन अनुसन्धानका लागि आएको जानकारी दिइन्। उनले टोलीमा अमेरिकास्थित कयार्लिफोनिया युनिभर्ससिटीका प्रोफेसर डाक्टर मार्कसहितको ५ जना अनुसन्धान टोली उपल्लो मुस्ताङ आइपुगेको बताइन्। उनले प्राचिन बस्ती पत्ता लगाउन भइरहेको उत्खनन्मा स्थानीयको अवरोध भएको जानकारी दिइन्। 'हामीले सरकारदेखि सबै सरोकारवाला निकायलाई पुर्व जानकारी गराएका थियौं।' उनले भनिन्, 'तर ,१० दिनपछि गाउँलेले काम गर्न दिएनन्। उनले स्थानीयको सुझावअनुसार लामा राखेर काम सुरु गरेको बताइन्। विभागकी उपसचिव भट्राईले यो काम बर्सेनी हुन्थ्यो र यसले यहाँको पर्यटन विकास समृद्धिमा समेत आयाम थप्ने दाबी गरिन्। उनले स्थानीयले रुढीवादी सोच र चिन्तन लिएकाले काम रोकिन पुगेको दुखेसो सुनाइन्। ् उनले स्थानीयले काम गर्न नदिए फर्किने र सोही अनुसार सरकारलाई जानकारी गराउने उनको उल्लेख गरिन्। 'हामीले कुनै बस्ती र स्थान जोखिममा पार्ने उद्देश्य होइन' ,उनले भनिन् ,'प्राविधिक अध्ययन गरेर मात्र काम सुरु हुन्छ,अनि कसरी खोखिम हुन्छ र। उपल्लो मुस्ताङको लोमान्थाङ३ मा मानव ईतिहासको अध्ययनका लागि अनुसन्धान गर्दा स्थानीयको अवरोध। तस्बिर सौजन्य : जिप्रका मुस्ताङ लोमान्थाङ३ का वडाध्यक्ष आङे गुरुङले उपल्लो मुस्ताङमा खेतीपाती पाक्ने सिजन भएको र पहाड उत्खनन गर्दा देवता रिसाएर अनिष्ट हुने, पानी बढी पर्ने, असिना पर्ने र पहिरो जाने जोखिम भएकाले उत्खनन् कार्यमा रोक लगाएको उल्लेख गरे। केही स्थानीयले भने धार्मिक विधि अनुसार पुजापाठ गरी काम गर्नुपर्ने जनाएका थिए। तर, परम्परा अनुसार अध्ययन टोलीले पूजापाठ गरेर काम अघि बढाएको थियो। पुरातत्व विभागको उत्खनन् अनुमति र अध्यामगन विभागको पर्यटन रोयल्टी शुल्क तिरेर उपल्लो मुस्ताङ पुगेको अध्ययन अनुसन्धान टोलीलाई स्थानीयबासीले अवरोध पुर्याएको प्रहरीको भनाई छ। प्राचिन सम्यता उत्खनन् तथा अनुसन्धान गर्न पुगेको टोलीले जिल्ला प्रशासन कार्यालय, प्रहरी ,एक्याप र स्थानीय निकाय लगायत सबै सरोकारवाला निकायलाई पुर्व जानकारी गराईएको बताइएको छ। तर ,प्रहरीका अनुसार स्थानीय जनप्रतिनिधिहरुले प्राचिन सम्भयता पत्ता लगाउने विषयको सन्दर्भमा आफूहरुलाई कुनै जानकारी नभएको बताएका छन्। स्थानीयको अवरोधपछि अनुसन्धान गर्ने विदेशी टोलीको काम रोकिएको छ। प्रहरीका अनुसार सोमबार स्थानीय जनप्रतिनिधि, स्थानीयबासी ,पुरातत्व विभागकी उपसचिव भट्टराई र विदेशी अनुसन्धान टोलीको वार्ता सम्वादको पहल भइरहेको जनाइएको छ। स्थानीयले अनुमति दिएकोखण्डमा टोली अझै ४२ दिन उपल्लो मुस्ताङमै रहने छ भने अनुमति नदिने अवस्था रहेमा टोली फर्किने छ। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकामा सदिंयौ वर्ष पुराना ऐतिहासिक,धार्मिक र सांस्कृतिक सम्पदा लुकेर रहेको हुनसक्ने र त्यसको पहिचान गर्न विदेशी अनुसन्धान कर्ताको विज्ञ टोली उपल्लो मुस्ताङ पुगेको थियो।"
सुन तस्करी एवं सनम हत्या मुद्दा : कहिले आउँछ फैसला ?,"विराटनगर : मोरङ उर्लाबारीका सनम शाक्यको हत्या एवं दुबईबाट गरिएको करिब ३८ क्वीन्टल सुन तस्करी सम्बन्धी मुद्दा अब फैसलाको प्रतिक्षामा छ। मुद्दाको अन्तिम सुनुवाइ जिल्ला अदालत मोरङका न्यायाधीश भरत लम्सालको इजलासमा आइतबार साँझ सकिएको छ। अघिल्लो आइतबारदेखि लगातार सुनुवाइ जारी थियो। प्रतिवादी पक्षका कानुन व्यवसायीले प्रतिरक्षा सकिएसँगै वादी नेपाल सरकारकातर्फबाट सरकारी वकिलले प्रतिउत्तर बहस फर्काएपछि सुनुवाइको अन्त्य भएको अदालतका श्रेस्तेदार टीकेन्द्रवीर जंग राणाले जानकारी दिए। उनका अनुसार सम्भव भए सोमबार), नभए मंगलबार मुद्दाको फैसला हुनेछ। दसैंअघि मुद्दाको किनारा लगाउने तयारी गरेका कारण पनि अदालतले मंगलबारसम्म फैसला गरिसक्ने राणाले बताए। उनका अनुसार दसैं बिदाका कारण बुधबारदेखि अदालतको काम कारबाही बन्द हुन्छ। उच्च प्रहरी अधिकारीसहित ७७ जनालाई प्रतिवादी बनाइएको मुद्दाका मुख्य अभियुक्त मोरङ उर्लाबारीका गोरे भनिने चूडामणि उप्रेती हुन्। उनको समूहले दुबईबाट तस्करी गरेर २०७४ साल माघ ९ गते काठमाडौं ल्याएको साढे ३३ किलो सुन त्रिभूवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाइएको अनुसन्धानबाट खुलेको छ। सुन गायब बनाएको आरोपमा गोरेसहित उनको समूहले २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ का सनमको हत्या गरेको हो। हत्या गर्नुअघि सनमलाई करेन्ट लगाएर यातना दिइरहेको भिडियो पनि सार्वजनिक भएको थियो। घटनामा प्रत्यक्ष संलग्न बनेका गोरे आफैँले पटकपटक सनमलाई करेन्ट लगाएर यातना दिइरहेको भिडियोमा देख्न सकिन्छ। सनम सुन तस्करको भरियाका रूपमा काम गर्थे। हत्या गरेपछि उनको शव धरानस्थित निर्वाणा कन्ट्री क्लबमा लगेर एक रात राखियो। भोलिपल्ट विराटनगरबाट शव बरामद भयो। शाक्यको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कारसहित प्रहरीले त्यतिबेला चालकहरु मोहन काफ्ले, टेकराज मल्ल ठकुरी तथा कृष्ण भनिने नरेन्द्र कार्कीलाई पक्राउ गरेको थियो। ३ जना गोरेका चालक एवं सहयोग हुन्। गोरेको समूहमा रहेर सुन तस्करीमा सहयोग गरेको अभियोग उनीहरुलाई छ। तीनै जना अहिले थुनामा छन्। त्यतिबेला फरार बनेका गोरेलाई काठमाडौंबाट पक्राउ गरेर २०७५ साल जेठ ९ गते मोरङ अदालतमा उपस्थित गराइएको थियो। अदालतको आदेशबाट उनी कारागार चलान भए। सनम हत्याको अनुसन्धान गर्दा गोरेको योजना र सेटिङ तथा अरु व्यापारीको लगानीमा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्वीन्टल सुन तस्करी भएको अनुसन्धानबाट पत्ता लागेको थियो। तस्करले सुन नेपाल भित्राउँदा त्रिभूवन अन्तर्राष्ट्रिय विमानस्थलको बाटो प्रयोग गरेका थिए। उच्च प्रहरी अधिकारीले तस्करसँग मिलमतो गरेर जहाजमार्फत हुने तस्करीका लागि बाटो फराकिलो बनाइदिए। मुद्दाका प्रतिवादीमध्ये ५५ जना पक्राउ परेका छन्। पक्राउ परेकामध्ये केही थुनामा छन्। अधिकांश छुटिसके। २२ जना अझै फरार छन्। अदालतबाट फैसला आउँदा फरारको हकमा मुद्दा मुल्तवीमा रहने श्रेस्तेदार राणाले बताए। उनका अनुसार सुरुमा ६३ जनालाई प्रतिवादी बनाइएको मुद्दामा पूरक अभियोग दर्ता गर्दा प्रतिवादी ७७ पुगेका हुन्। मुद्दामा नेपाल प्रहरीका पूर्वडीआईजी गोविन्दप्रसाद निरौला, एसएसपी श्यामबहादुर खत्री, तत्कालीन एसएसपी दिवेश लोहनी, एसपी विकासराज खनाल, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल, हवल्दार अम्बरबहादुर थापामगर, विष्णुबहादुर खड्का लगायतलाई प्रतिवादी बनाइएको छ। निरौलामाथि त्रिभूवन अन्तर्राष्ट्रिय विमानस्थलमा कार्यरत रहँदा सुन तस्करीमा सहयोग गरेको आरोप छ। अभियुक्तमध्येका मोहन काफ्लेको घरबाट फेला पारिएको सुन तस्करीको हिसाबकिताब राखिँदै आएको डायरीमा डीआईजी मामा उल्लेख छ। डीआईजी मामा भनिने व्यक्ति पूर्वडीआईजी निरौला भएको अनुसन्धानबाट खुलेको थियो। जिल्ला अदालत मोरङको आदेशबाट थुनामा पुगेका उनी उच्च अदालत विराटनगरको आदेशबाट छुटिसकेका छन्। मुद्दा चलाइएका प्रहरी अधिकारीमध्ये खत्री र राउत अहिलेसम्म थुनामै छन्। एसपी खनाललगायतका प्रहरी छुटिसकेका छन्। गोरेसँग सम्बन्ध बढाएर खत्री, खनाल र राउतले सुन तस्करीमा सबैभन्दा बढी सहयोग गरेको अनुसन्धानबाट पत्ता लागेको थियो। सइ सञ्जेलसँग पनि गोरेको पुरानै कनेक्सन देखियो। सनमको हत्या भएपछि गोरेले खनाल, राउत, सञ्जेल लगायतका प्रहरी अधिकारीलाई फोनमार्फत घटनाको जानकारी दिएका थिए। थापामगर र खड्का एसएसपी खत्रीका अंगरक्षक एवं सवारी चालक हुन्। सुन तस्करीमा सहयोग गरेको कुरा उनीहरुले बयानमा पनि स्वीकार गरिसकेका छन्। तत्कालीन एसएसपी लोहनीविरुद्ध भने प्रहरी प्रधान कार्यालयसँग मौखिम अनुमति लिएर सनमको शव बरामद गर्न तथा तस्करको समूह पक्राउ गर्न डीएसपी केसी र सइ सञ्जेललाई पठाएकै भरमा मुद्दा चलाइएको छ। अनुसन्धानबाट सुन तस्करी एवं सनम हत्यामा उनको संलग्नता देखिएन। जिल्ला अदालत मोरङको आदेशबाट थुनामा पठाइएका लोहनी उच्च अदालत विराटनगरको आदेशबाट छुटे। त्यसपछि डीआईजीमा बढुवा भएका उनी अहिले गण्डकी प्रदेश प्रहरी प्रमुख छन्। सनमको हत्या भएको जानकारी गोरेले दिएपछि एसपी खनालले भने शव गाडीमा ल्याएर त्रिशूली नदीमा फ्यालिदिनु भनेर सिकाएको अनुसन्धानबाट खुलेको थियो। त्यतिबेला खनाल चितवन प्रहरी प्रमुख थिए। उनी त्रिभूवन अन्तर्राष्ट्रिय विमानस्थलमा कार्यरत रहेकै बेला २०७१ चैतदेखि २०७२ पुससम्ममा सबैभन्दा बढी तस्करीको सुन दुबईबाट नेपाल भित्रिएको अनुसन्धानबाट पत्ता लाग्यो। सुन तस्करीको हिसाबकिताब राख्ने डायरीमा उल्लेख भएको एसपी मामा भनिने नाम खनालको रहेको खुलेको थियो। मुद्दामा प्रतिवादी बनाइएका भुजुङ गुरुङ, डेबिट छिरिङ वाङ्गेल घले, हरिशरण खड्का, बेनु श्रेष्ठ तस्करीको सुनका लगानीकर्ता हुन्। श्रेष्ठ गोरे समूहका मुख्य व्यक्ति पनि हुन्। गोरे र उनको डिजाइनमा सुन तस्करी हुने गरेको पत्ता लागेको थियो। सनमको हत्यामा खड्काको अप्रत्यक्ष संलग्नताको दाबी गरिएको छ। ३८ क्विन्टल सुन तस्करी प्रकरण : १८ प्रतिवादीका पक्षमा बहस, कस्तो थियो प्रतिवादीको भूमिका? ३८ क्विन्टल सुन तस्करी प्रकरण : सकियो मुद्दाको बहस चेतन भनिने चेतनाथ भण्डारी, रामकुमार तिवारी, सुनील श्रेष्ठ, गीता श्रेष्ठ गोरेको समूहमा आवद्ध प्रतिवादी हुन्। नेपाल ल्याइसकेपछि हराएको सुन पत्ता लगाउने, त्यसका लागि गिरोह खटाउने र त्यो कुरो बाहिर लैजान नदिने विशेष जिम्मेवारी गोरेको समूहले भण्डारीलाई नै सुम्पिएको खुलेको छ। प्रतिवादीहरु कपिलराज पुरी, बालकृष्ण श्रेष्ठ, गोपालकुमार श्रेष्ठ, अम्मरमान ढंगोल, राजन थापा, दोराम खत्री, वीरेन्द्रमान श्रेष्ठ, राजु महर्जन त्रिभूवन अन्तर्राष्टिय विमानस्थलमा कार्यरत र सम्वीरप्रसाद तोलांगे तथा हेमन्त गौतम सुन तस्करीमा प्रयोग गरिँदै आएको थाइ एयरलाइन्सका कर्मचारी हुन्। अनुसन्धानबाट पत्ता लागे अनुसार तस्करी गरेर जहाजमार्फत ल्याइएको सुन विमानस्थलबाट बाहिर निकालेर गोरेको समूहलाई जिम्मा लगाउने भूमिकामा उनीहरु थिए। तुलाराम थारु नेपाल एयरलाइन्सका गाडी चालक हुन्। सुन व्यापारी आरके भनिने राजेन्द्रकुमार शाक्य, शैयद अकबर साह र मदन सिलवालले गोरेको समूहसँग तस्करीको सुन खरिद गरेको डायरी फेला परेको छ। तक्लु भनिने पुन्यप्रसाद लामा र एलबी भनिने लालबहादुर मगर तस्करीको सुन विमानस्थलबाट बाहिर निकाल्ने भूमिकामा देखिएका छन्। बाला दाइ भनिने बालकृष्ण खड्का र मोतीराम श्रेष्ठ गोरे समूहका सहयोगी हुन्। प्रमोदकुमार श्रेष्ठ र भोजे मामा भनिने भोजराज भण्डारी सुन विभिन्न ठाउँमा सप्लाई गर्ने काम गर्थे। चाचा जी भनिने महावीरप्रसाद गोल्यान तस्करीको सुन भारत पुर्याउँथे। सुन तस्करीमा संलग्नता पुष्टि भएपछि दोस्रो पटक पूरक अभियोग दर्ता गरिएका अभियुक्त विनोद अधिकारी हुन्। प्रभातकुमार अग्रवाल, विमल पोद्धार, आरडी राजु भनिने राजकुमार दारुका र डब्लु भनिने इम्तियाज उद्धिमलाई तेस्रो पूरक अभियोगमा प्रतिवादी बनाइएको हो। मुद्दामा प्रतिवादी बनाइएकी नीरु भनिने नर्वदा खरेल गोरेकी पत्नी हुन्। दुवईका ट्राभल्स एजेन्सी सञ्चालक ठाकुरप्रसाद ढुंगाना र अर्का अभियुक्त रोशन भनिने गुप्तलाल भुसाल नेपालतिर तस्करीको सुन पठाउने भूमिकामा देखिएका छन्। अनुसन्धान अनुसार गोरेको सवारी चालक रहेका लाक्पा शेर्पा र भारतीय नागरिक राजन कुमार तस्करीको सुन भारततिर सप्लाई गर्न गिरोहलाई सघाउँथे। माधव भनिने मदन घिमिरे उर्लाबारीका व्यापारी हुन्। सनमको हत्या हुनुअघि उनी घटनास्थल पुगेको खुलेको छ। तर हत्यामा भने उनको संलग्नता देखिएको छैन। सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको थियो। सो मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) सुन अवैध रुपमा आयात गरिएको दाबी गर्दै त्यही बराबरको बिगो मागदाबीसहितको मुद्दा दर्ता गरिएको हो। मुद्दाको अन्तिम सुनुवाइनका क्रममा सरकारका तर्फबाट उच्च सरकारी वकिल कार्यालय विराटनगरका सहन्यायाधीवक्ता ज्ञानप्रसाद भुसाल, सरकारी वकिल कार्यालय मोरङका जिल्ला न्यायाधीवक्ता रामहरि शर्मा काफ्लेले र मोरङका सहायक जिल्ला न्यायाधीवक्ता मनिषबाबू पोखरेलले बहस गरेका हुन्। उनीहरुले दाबी बमोजिम प्रतिवादीहरुलाई कारबाही हुनुपर्ने माग गरेका छन्। प्रतिवादीका कानुन व्यवसायीले बहसका क्रममा तस्करी गरेको भनिएको सुन बरामद नै नभइकन हचुवाका भरमा मुद्दा चलाइएका कारण प्रतिवादीले सफाइ पाउनुपर्ने जिकिर गरेका थिए। सरकारले यस घटनाको अनुसन्धान गर्न गृह मन्त्रालयका तत्कालीन सहसचिव ईश्वरराज पौडेलको नेतृत्वमा छानबिन समिति गठन गरेको थियो। समितिले गरेको छानबिन र प्रहरीको अनुसन्धानमा गोरे मुख्य नाइके रहेर दुबईबाट नेपालतिर हुँदै आएको सुन तस्करी प्रकरणमा पूर्वदेखि बहालवाला प्रहरी अधिकारी र धनाड्य व्यापारीसमेत मुछिएका हुन्।"
विश्व बसोबास दिवस,"काठमाडौं : सबैका लागि उपयुक्त आवास सुनिश्चित गर्दै दिगो शहरी विकास प्रवर्द्धन गर्ने उद्देश्यले विश्वको ध्यानाकर्षण गर्न सुरु गरिएको विश्व बसोबास दिवस सोमबार विभिन्न कार्यक्रम आयोजना गरी मनाइँदै छ। सन् १९८६ देखि अक्टोबर महिनाको पहिलो सोमबार संयुक्त राष्ट्रसङ्घीय मानव बसोबास कार्यक्रम (युएन ह्याविट्याट) को आह्वानमा यो दिवस मनाउन सुरु गरिएको हो। नेपालमा भने सन् २००१ देखि सरकारी एवं गैरसरकारी क्षेत्रबाट यो दिवस मनाउन सुरु गरिएको शहरी विकास तथा भवन निर्माण विभागले जनाएको छ। तीव्र शहरी क्रियाकलापको लक्ष्य : कार्बनरहित विश्वनाराका साथ यस वर्षको विश्व बसोबास दिवस मनाउन लागिएको विश्व बसोबास दिवस मूल तयारी समितिका संयोजक विष्णुप्रसाद शर्माले बताए। दिगो विकास लक्ष्यको लक्ष्य ११ ले समावेशी तथा दिगो शहरीकरण गर्ने लक्ष्य लिएको छ। यस वर्षको नाराले शहरले बनोट, भवन तथा पूर्वाधार निर्माण, सवारी व्यवस्थापन, हरियाली क्षेत्र व्यवस्थापन आदि क्रियाकलाप गर्दा दिगो शहरीकरण तथा दिगो विकास लक्ष्यलाई ध्यानमा राखी न्यून कार्बन उत्सर्जन गर्नेगरी वातावरणमैत्री विकास गर्नुपर्नेमा जोड दिएको छ। वातावरणमैत्री शहरी विकास निर्माणमा तीनै तहका सरकारको ध्यान जानुपर्ने विभागको भनाइ छ। विश्व बैंकको तथ्याङ्कअनुसार सन् १९९० देखि हालसम्म शहरी जनसङ्ख्या चारगुणाले बढेर ४२ अर्बभन्दा धेरै पुगेको छ। शहरीकरणका कारण वायुमण्डलमा कार्बनडाइअक्साइडको मात्रा बढी विश्व तापमान एक तिहाइभन्दा धेरै भएको विभागले जनाएको छ। विश्वका सबै देशले बजेटको ठूलो हिस्सा शहरीकरणमा खर्च गर्दै शहरी व्यवस्थापनलाई मुख्य एजेण्डा बनाएका छन्। दिवसका अवसरमा सोमबार विज्ञले कार्यपत्र प्रस्तुत गर्ने गरी कार्यशाला गोष्ठी आयोजना गरिने उनले जानकारी दिए। कार्यक्रममा व्यवस्थित शहरी विकास, स्मार्टसिटीलगायत विषयमा कार्यपत्र प्रस्तुत गरी त्यसमाथि टिप्पणी हुने जनाइएको छ। कार्यक्रममा विभाग, काठमाडौँ उपत्यका विकास प्राधिकरण, इञ्जिनीयरिङ अध्ययन संस्थान, ललितपुर महानगरपालिका, पूर्वसचिव किशोर थापालगायतले कार्यपत्र प्रस्तुत गर्नेछन्। यस अवसरमा आवास कम्पनी लिमिटेड, युएन ह्याविट्याट, नगर विकास कोष, विभिन्न नगरपालिकालेसमेत विविध कार्यक्रम आयोजना गर्न लागेको विभागले जनाएको छ। दिगो र वतावरणमैत्री शहरी विकासमा जोड दिँदै ती कार्यक्रम गरिनेछ। रासस"
उदयपुर सिमेन्ट उद्योगले फड्को मारेको छ,"२९ वर्षे यात्रा तय गरेको उदयपुर सिमेन्ट उद्योग क्षमताको ४७ प्रतिशतभन्दा बढी उत्पादन गर्ने अवस्थामा छैन। गैंडा छाप भनेर जनतामाझ ब्रान्ड बनेको यो उद्योग बन्द भएको थियो। अहिले नाफा कमाउनेतिर अग्रसर भएको देखिन्छ। अनुभवी नेतृत्वका कारण उद्योग अहिले निजी क्षेत्रसँग प्रतिस्पर्धातर्फ अघि बढेको छ। सोही उद्योगका महाप्रबन्धक गोपी न्यौपानेसँग उद्योगको वर्तमान अवस्था र भावी योजनाबारे अन्नपूर्णकर्मी सुनिता कार्कीले गरेको कुराकानी। उदयपुर सिमेन्ट उद्योगको अहिलेको अवस्था कस्तो छ ? माघ १ गतेदेखि नियुक्त भएँ। त्यतिबेला उद्योगको रूपमा नै थिएन। उद्योगका लागि चाहिने मुख्य कच्चापदार्थ कोइला नै स्टकमा थिएन। अरू कच्चापदार्थ पनि थिएनन्। करिब ६५ करोड रुपैयाँ तिर्न बाँकी थियो। कर्मचारीमा पनि नयाँ महाप्रबन्धक आएपछि केही हुन्छ कि भन्ने आशा त थियो। तर पनि अब यो उद्योगले पार पाउँदैन भन्ने नै थियो। तर, आठ महिनाको मेरो नेतृत्वमा अब उद्योग चल्छ भन्ने भएको छ। कर्मचारी युनियनदेखि सबै कर्मचारीलाई काममा लगाउन सफल भएको छु। सहयोग सबैको छ। मैले बनाएका छोटा योजनाहरूले अहिले उद्योग चल्न सक्ने अवस्थामा पुगेको छ। सञ्चालक समितिले पनि फ्लोमा काम गरिरहेको छ। त्यति अप्ठ्यारो परेको छैन। आर्थिक हिसाबले उद्योग कति सबल छ ? म आउनुअघि साउनदेखि पुस मसान्तसम्म पौने ७ लाख बोरा उत्पादन भएको थियो। म गएपछि माघबाट यो असारसम्म त्यसको ठ्याक्कै दोब्बर १२ लाख बोरा जति उत्पादन गर्न सक्यौं। आर्थिक वर्ष २०७७०७८ मा ८२८३ करोड जतिको टर्नओभर भएकोमा ५१ करोड जति नै टर्नओभर हो। राजस्व धेरै ठाउँमा तिर्न बाँकी थियो। गएको मंसिरदेखि कर्मचारीहरूको तलब, ओटी, डिलरहरूको भुक्तानीलगायत दायित्व धेरै थियो। अहिले पनि छन् दायित्व तर उद्योग एउटा फर्ममा आएको छ। तपाईं नियुक्त भएर जाँदा अरू कस्ता समस्या थिए ? त्यहाँ एउटा विद्युत् लाइनको पनि अप्ठ्यारो थियो। हामीसँग ब्याकअप थिएन। विद्युत् पनि पटक पटक गइरहन्थ्यो। एक मिनेट मात्र बिजुली गयो भने पनि उद्योग एक घण्टासम्म गर्नु पर्ने स्थिति थियो। सबै बन्द भएर फेरि उठाएर प्रक्रियामा ल्याउन समय लाग्थ्यो। विद्युत्लाई सुधार्न पनि क्षेत्रीय कार्यालयदेखि स्थानीय कार्यालयसँगको समन्वयमा विद्युत् कटौतीको समस्या समाधान भएको छ। कहिलेकाहीँ जान्छ त्यसलाई व्यवस्थापन गर्छौं। अर्को उद्योगहरूलाई माग चार्ज पनि लाग्छ। उद्योगमा २०४६ देखि नै डेडिकेटेड फिडर जडान भएको छ। लोडसेडिङमा उद्योगमा बत्ती बल्ने र सँगैको गाउँसमाजमा अँध्यारो हुने भएपछि स्थानीय बासिन्दाले नै गाउँसमाज पनि उज्यालो बनाउनु पर्यो भनेका रहेछन्। त्यसपछि उद्योगमा आउने लाइनबाटै सबै गाउँमा बत्ती बलिरहेको रहेछ। लोडसेडिङ हटेपछि पनि माग चार्ज मात्रै महिनाको ५ देखि ६ लाखसम्म तिर्नपर्ने रहेछ। दुवै लाइन अलग गर्ने काम भइसकेको छ। कर्मचारी व्यवस्थापनका लागि भएका प्रयासहरू कस्ता छन् ? कर्मचारीले गत मंसिरदेखि नै तलब र सेवासुविधा पाएका रहेनछन्। उनीहरूलाई दिने सुविधाहरू, ओटी, तलब समयमा दिने काम भएको छ। ५ करोडको उपदान कोष नागरिक लगानी कोषमा खोलेको रहेछ, साढे ५ करोड बनाइदिएँ। सेवानिवृत्त भएबाहेकका कर्मचारीहरूको उपदान, औषधि उपचार खर्च सबै मिलाएँ। उपदानबापतको रकम दिन बाँकी रहेछ। अब चाँडै नै उपलब्ध गराउँदैछौं। हाल उद्योगमा ३२० स्थायी कर्मचारी र डेढ सय अस्थायी कर्मचारी कार्यरत छन्। उद्योग सञ्चालनका लागि आवश्यकबाहेक अनावश्यक खर्च कटाउनेतर्फ पनि ध्यान दिनु भएको छ ? माग शुल्कबापतको चार्ज घटाएर अनावश्यक खर्च कटौती गरें। अरू कष्ट घटाउने सम्बन्धमा विभिन्न ठाउँका खर्चहरूलाई घटाउनेतिर लागेका छौं। आवश्यक कच्चापदार्थ खरिदका लागि टेन्डर आह्वान गर्ने भए पनि छलफल गरेर केही कममा टेन्डर गर्नेतिर पनि लागेका छौं। यसले पनि केही मात्रामा खर्च कटौती गर्छ। सरकारलाई तिनुपर्ने दायित्व त धेरै छ नि ? यो उद्योग २०४४ सालमा स्थापना भई २०४९ बाट उत्पादन सुरु गरेको हो। यो उद्योग जापनिज सरकारको सहयोगमा निर्माण भएको हो। जापान सरकारले २०५१ सालमा सरकारलाई हस्तान्तरण गरेको हो। जापान सरकारले अनुदानमा नै दिएको हो। नेपाल सरकारले कुल लगानीलाई आफंै ब्रेक अप गरेर उद्योग आफैंले तिरोस् भनेको रहेछ। हस्तान्तरण गर्दा साढे ६ अर्बको लगानीमा अढाई अर्ब ऋण र ४ अर्ब पुँजीको रूपमा छुट्ट्याइएको रहेछ। तर, त्यो २ अर्ब ५० करोड ऋण र त्यसको ब्याज ५ प्रतिशत लगाइरहँदा थपिँदै जाँदा तिर्न सक्ने अवस्था भएन। सुरुमा ८० देखि ९० करोड भने उद्योगले तिरेको देखिन्छ। १ अर्ब ७२ करोडको साँवा र त्यसको ब्याजसहित गरेर अहिले पौने ४ अर्ब सरकारकालई तिर्न बाँकी छ। तिर्न त बाँकी छ, तर यसमा सरकारको पैसा भने परेको छैन। जापान सरकारले अनुदानमा दिएको पैसा भएकाले त्यो पैसा सेयरमा नै परिणत गरिदेउ भनेका छौं। १४ वर्षको साधारणसभा पनि गर्न बाँकी रहेछ। अहिले भयो। र त्यसमा सेयर परिणतको कुरा पनि पारित गरेका छौं। त्यो परिणत भयो भने ब्याज लाग्दैन। त्यो हुनेबित्तिकै प्रतिबोरा ३०३५ रुपैयाँ लागत घट्छ। उद्योगका सुधारका अरू प्रयासहरू के के गर्नुभयो ? पुरानो उद्योग भएकाले स्क्र्यापहरू जताततै छरेर फोहोर देखिन्थ्यो। एउटा समिति नै बनाएर त्यसको संग्रह गरियो। लिलामको प्रक्रिया अनुरूप मूल्यांकन कमिटी बनायौं। ती फोहोरहरूलाई पनि दुई वटा किसिममा छुट्याइयो। एउटा जो देख्दा पत्रु छन् जुन खेर जान्छ र अर्को थोत्रा गाडी, पुराना मेसिनहरूलाई अर्को सूची बनाइयो। त्यसलाई मेकानिकलबाट प्रमाणित गराएर काम नलाग्ने ठहर भएपछि २ करोड ४१ लाखमा बिड गरेर दियांै पनि। त्यसको पैसा पनि आइसकेको छ। अर्को २ करोड २५ लाखको मूल्यांकन भएको छ र बिड लाने प्रक्रियामा छ। त्यसबाट पनि राम्रो पैसा आउँछ। पत्रु व्यवस्थापनले सडेको चिज उपयोग पनि भयो र उद्योग सफा पनि देखियो। साना बाँकी रहेका खर्चलाई व्यवस्थापन गरियो। माघ १ गतेदेखिको ट्याक्सभ्याट सबै तिरेका छौं। माघअघिका त्यस्ता करहरू पनि एक वर्षभित्र तिर्ने योजना छ। उद्योगको वासलात व्यवस्थापनको पनि काम भइरहेको छ। योसँगै उद्योगको सम्पत्ति मूल्यांकन गर्नेतर्फ पनि सोच्नु भएको छ कि ? उदयपुर सिमेन्ट उद्योग अपडेटेड कम्पनीमा जाँदै छ। नेपाल फाइनान्सियल रिपोर्ट स्ट्यान्डर्ड (एनएफआरएस) मा गइसकेपछि सम्पत्ति र दायित्वको मूल्यांकन गर्नुपर्ने हुन्छ। एउटा चार्टर्ड एकाउन्ट कम्पनीलाई जिम्मा लगाएर काम भइरहेको छ र अहिले त्यसको अन्तिम अवस्थामा छौं। अहिले ५ अर्ब ५० करोड जतिको सञ्चित घाटा छ, त्यसमा सबैभन्दा धेरै ब्याज नै हो। त्यसकारण त्यस्तो धराशायी भएको उद्योग होइन। कर्मचारीले गत मंसिरदेखि नै तलब र सेवासुविधा पाएका रहेनछन्। उनीहरूलाई दिने तलब, सुविधाहरू, समयमा दिने काम भएको छ। नगद घाटा छैन। हामीसँग ५० बिघा जग्गा छ, सुगौरामा ५ सय ५० रोपनी जग्गा छ। ती सबैको मूल्यांकन गर्दा त्यो घाटा कम हुन सक्छ र नाफा पनि हुन सक्छ। असोज मसान्तसम्म नै त्यो रिपोर्ट सक्ने योजनामा छौं। पुस मसान्तसम्म यो वर्षको पनि साधारणसभा गर्ने योजनामा छौं। सम्पत्ति मूल्यांकन गर्न नसक्दा आफ्ना जग्गा अरूले नै आफ्नो नाममा पार्ने रहेछन्। उद्योगको ३३ बिघा जग्गा एउटा सप्लायर्सले रोक्का गरेर त्यसमा २ कठ्ठा १७ धुर त आफ्नै नाममा लिलाम नै गरेको रहेछ। मैले यो थाहा पाएर सर्वोच्च अदालत मुद्दा हाली पुरानो फैसलालाई बदर गराई उद्योगको नाममा फैसला गराए। त्यही कारण सबै जग्गा हालसाबी गराएर सीमांकन गर्छौं। भएका जग्गाहरूको उपयोगको नीति लिएका छौं। खाली नराख्ने सम्बन्धमा सञ्चालक समितिबाट पनि निर्णय भएको छ। २९ वर्ष पुरानो उद्योगका पूर्वाधार संरचनाहरू बजारमा प्रतिस्पर्धा गर्न सक्छन् ? हो। यहाँ पूूर्वाधारको चुनौती मुख्य छ। हाम्रो उद्योग सञ्चालन भएको २९ वर्ष भइसकेको छ। सिमेन्ट उद्योगको आयु २० वर्ष जतिको हुन्छ। त्यसले पनि हाम्रो उद्योगको अवस्था दर्शाउँछ। तर पनि हामीसँग कावासेकी, बिस्टुविसीको मेसिनलगायत जापानी मेसिनहरू भएकाले धेरै मेसिन अझै पनि काम लाग्ने खालका छन्। बिग्रिएको भाग भनेको ६० मिटर लामो किल सेल चाहिँ पातलो भइसकेको छ भने भित्रभित्रै खुम्चिएर बटुको जस्तो भएको छ। अड्याउन इँटा काटेर लगाउनुपर्छ। चारपाँच वर्ष पहिला पनि उक्त किल सेल ५१ मिटर काम नलाग्ने भएर परिवर्तन गरिएको रहेछ। अहिले फेरि अध्ययन गर्दा अरू २० मिटर काट्नु पर्ने देखिएको छ। पहिला ८ करोड २० लाख खर्च भएको रहेछ। अहिले टेन्डर गर्दा ४ वटा मल्टिनेसनल कम्पनीले बिड हालेका छन्। केएचडी, वालचेननगर, सिम्प्लेक्स र स्मिथ इन्डियाले हालेका छन्। राम्रो प्रतिस्पर्धा भएको थियो। त्यसमध्ये सिम्प्लेक्स भन्ने कम्पनी जसले कम मूल्य हालेको छ, उसलाई छनोट गर्यौं। ६ करोड ८ लाखमा अब २० मिटर भाग फेरिनेछ। अर्को पुराना मोडलको सस्पेन्सन प्रे हिटर सिस्टम छ। ३४४० प्रतिशत क्याल्सिडेसन हुनुपर्ने भनेको माथि नै पाक्नुपर्ने र तल आएपछि ७० प्रतिशत पाक्नुपर्ने भन्ने अहिलेको सिद्धान्त हो। तर हाम्रो सिस्टममा माथिको साइक्लोनहरू पुराना भएकाले २० प्रतिशत मात्र पाक्ने र सबै तल किल सेलमा आएर लोड पर्दा किल सेललाई पनि असर परिरहेको छ। अहिले माथि ७० प्रतिशत पाक्नुपर्ने, तल ३० प्रतिशत मात्र पाक्नुपर्ने खालको रिफोर्समेन्ट सस्पेन्सन प्रेहिटर आएका छन्। सबै निजीहरूले त्यो प्रयोग गरेका छन्। अब हामी त्यतातिर गएनौं भने लागतमहँगो पर्न जान्छ। त्यसो हुँदा उद्योगले कमाउँछ त ? अब अर्थ मन्त्रालयले सकारात्मक सोचेर काम गरिदियो भने हामी यसै वर्ष क्षमता विस्तार गरी ११ सय पुर्याउँछौं। त्यसमा ९० प्रतिशत मात्र उत्पादन गर्यो भने पनि यही वर्ष १६ करोड नाफा कमाउने योजना छ। गएको वर्ष सबै गरेर २० करोड जतिको नोक्सानी छ। यो ६ महिनामा धेरै खर्चहरू नियन्त्रण गरेर धेरै डिप्रिसियसन घटाएका छौं। यति गरियो भने सामान्य हेरफेरबाहेक अरू १० वर्ष उद्योग चलाउन सकिन्छ। सरकारले पनि उद्योग चलाउने नै ध्येय राखेको छ, यदि लजिस्टिक सपोर्ट सरकारले गरिदियो भने हाम्रो गुणस्तर १ नम्बरको छ। यसैको भरमा उद्योगलाई नाफा लैजान सक्छौं। अरू उद्योगभन्दा उदयपुर सिमेन्ट उद्योग कसरी विश्वसनीय छ ? ग्णस्तरको कुरामा हामीसँग १ नम्बरको लाइमस्टोन (चुनढुंगा) छ, त्यसको म्याग्नेसाइड प्रतिशत (एमजीओ) २ प्रतिशतभन्दा कम छ। हाम्रो चुनढुंगा खानीमा ७ करोड ३५ लाख मेट्रिक टन सिमेन्ट उत्पादन गर्न सक्ने क्षमता छ। २९ वर्ष उद्योग सञ्चालन हुँदा पनि १० प्रतिशत मात्र खानीको प्रयोग भएको छ। सीओओ ५० प्रतिशतभन्दा बढी छ, चुनढुंगाको ग्णस्तरको कुरा गर्दा त्यस्तो खालको चुरे पर्वत कहीँ पनि छैन। एउटै चुनढुंगा (सिंगल रक) हो १०९ मिटर डेप्थ, ५ वर्गकिलोमिटर फैलावट छ, युनिफर्ममेटी छ। त्यो चुनढुंगाबाट निस्किने किंलकरलाई दक्षिण एसियामा ब्लाक डाइमन्ड भन्छन्, त्यति राम्रो छ। उदयपुर सिमेन्टमा प्रयोग हुने कच्चा पदार्थ के के हुन् ? हामीले उत्पादन गर्ने सिमेन्टमा चुनढुंगा ८५ प्रतिशत, त्यो राम्रो भएकाले साढे १३ प्रतिशत रातो माटो र १५ प्रतिशत फलामको धुलो यी ३ वटा मिक्स गरेर त्यसलाई १०० प्रतिशत बनाउँछौं। १४१५ सय डिग्रीमा उमालेर क्लिंकर उत्पादन गर्छौं। त्यसमा ५ प्रतिशत जिप्सम एड गरेर, ग्र्यान्डिङ गरेर सिमेन्ट उत्पादन हुन्छ। ५३ गे्रडको नेपालको एक मात्र सिमेन्ट। हाम्रो गुणस्तर नियन्त्रण एकदम राम्रो छ। हरेक आधा वा एक घण्टामा हरेक उत्पादनदेखि कच्चा पदार्थसम्मको जाँच हुन्छ। ल्याबले ओके भनेपछि मात्र उत्पादन हुन्छ। गुणस्तरमा फरक पर्नेबित्तिकै सामान फेरि रिप्रोसेस गरेर लानुपर्ने हुन्छ। त्यो खालको संयन्त्र भएको हुनाले हामी गैंडाछाप सिमेन्ट बजारमा एकदम नै स्थापित ब्रान्ड हो। घर बनाउँदा जग, पिलर र ढलानमा मात्रै भए पनि गैंडाछाप सिमेन्ट लगाउनुहोस् है। गैंडाछाप सेटिङ छिटो हुन्छ। निजी क्षेत्रसँग प्रतिस्पर्धा गर्न सकिन्छ त ? अहिले ६६ उद्योग दर्ता भएका छन्। त्यसमा ६१ वटा चलिरहेका छन्। त्यसमा १३ वटाले सिमेन्ट मात्र उत्पादन गर्छन्। अरू बाँकीले क्लिंकर पनि आफैं उत्पादन गर्छन्। अहिले कम्तीमा पाँच प्रतिशतभन्दा तलको बजार हिस्सामा छौं। अहिलेलाई धेरै ठूूलो योगदान छैन। धेरै नै ठूूला उद्योगहरू आइसकेका छन्। तर पनि हाम्रो बजार सुरक्षित भने छ। पछि आएका निजी उद्योगहरूको उत्पादन पनि धेरै राम्रा छन्। गुणस्तरको कुरामा हामी धेरै माथि छौं। हामीभन्दा धेरै राम्रो छु भन्न अरूलाई धेरै गाह्रो छ। माग धेरै भएकाले अरू पनि आउनुपर्छ। तर, हाम्रो फरक ढंगको उत्पादन, फरक ढंगको माग छ। त्यही भएर निजी क्षेत्रसँग प्रतिस्पर्धाभन्दा पनि उनीहरूको अभिभावक हो, उदयपुर सिमेन्ट। अहिले ७२३ रुपैयाँ मूल्य छ उदयपुर सिमेन्ट। यसले गर्दा अरू उद्योगलाई पनि मूल्य निर्धारण गर्न मद्दत गरेको छ। राज्यबाट चलेका उद्योगहरूले उपभोक्तालाई सहज हुने गरी मूल्य निर्धारणमा भूूमिका खेलेको छ। प्रतिस्पर्धामा डराउने काम छैन। यो सिमेन्टको बारेमा होर्डिङ बोर्डलगायत अन्य श्रव्यदृश्य सामग्री पनि बनाउँछौं। उत्पादन बढाउँदै हुनुहुन्छ, त्यसलाई बिकाउन बजार रणनीति कस्तो बनाउनु भएको छ ? बिक्री नीति पनि परिवर्तन गरिएका छ। पहिला उद्योगका लागि आएका सामानहरूको भुक्तानीमा सिमेन्ट नै लिएर जाने चलन रहेछ। त्यस्तो आर्थिक अनियमिततालाई गएको दिनदेखि बन्द गरें। भुक्तानी छुट्टै गर्ने र सिमेन्ट अधिकृत बिक्रेताबाट मात्र गर्ने भन्ने नियम बसालें। अहिले सेल्स पनि बढेको छ। अधिकृत बिक्रेताहरू पनि खुसी हुनुभयो। अधिकृत बिक्रेता निर्देशिका नै पारित गरें। बेच्नेहरूलाई प्रवद्र्धन गर्न बोनस सिस्टम नै ल्याएँ। डिलर मिटका कुराहरू सुरु भए। डिलरहरूको ठाउँमा नै म आफैं पुगें। उनीहरूको हौसला पनि बढेको छ। मार्केटमा प्रतिस्पर्धामा जान गुणस्तर, प्राइस र ब्रान्डिङमा फोकस गर्ने योजना छ। अहिले १ र २ नम्बर प्रदेशमा वितरण गर्ने गरी काम गरिरहेका छौं भने काठमाडौंका लागि भाडामा छुटको व्यवस्था गरेका छौं। उद्योगबाट काठमाडौं बोक्दा एक बोरालाई १३० रुपैयाँ ज्याला लाग्छ भने ३० रुपैयाँ उनीहरूलाई उद्योगबाट सहुलियत दिने व्यवस्था गरेका छौं। उद्योगले फड्को मारेकै हो त ? सामान्यतः साउन र भदौ महिनामा उद्योग बन्द नै हुन्थ्यो। तर गएको साउनमा ९ हजार मेट्रिकटन भनेको १ लाख ८० हजार बोरा र भदौ १२ हजार मेट्रिकटन भनेको २ लाख ४० हजार बोरा उत्पादन गर्यौं। सेयरमा सूचीकृत हुन उद्योग अग्रसर भएको हो ? हाम्रो खानी अझै चार सय वर्ष पुग्छ। तर, हामी भएर ३० देखि ३५ वर्षभित्र कसरी सक्ने भन्ने योजनामा छौं। त्यसका लागि सर्वसाधारण सबैको सहयोग चाहिन्छ। तर अहिलेको लागि ठूूलो पुँजी आवश्यक छैन। उद्योगको पूर्वाधार विकासका लागि अहिले ऋण लिएर नै तिर्छौं। अहिले नै आईपीओमा जाने योजना छैैन। ६ हजार, ९ हजार मेट्रिकटन उत्पादन जानका लागि भने सेयरमा जान जरुरी हुन्छ। त्यसका लागि विस्तृत रणनीति बनाउनुपर्छ। उद्योगको भावी योजना कस्तो छ ? आठ सय मेट्रिकटन उत्पादन क्षमताको ४७ प्रतिशत उद्योग चलाएर नाफामा लैजाने भन्ने योजना हो। ८ सय टन उत्पादन गर्ने क्षमता भए पनि औसत तीन सय टन हाराहारीमा मात्र छ उत्पादन। एक सय प्रतिशत चलायो भने नाफामा लैजान झन् सजिलो छ। त्यही भएर भएका अवसरलाई नै लिएर उद्योगलाई चलाउने मात्र नभई नाफामा लैजाने योजना हाम्रो छ। खानीको उपयोग कसरी बढी भन्ने सम्बन्धमा पनि योजना बनाइरहेका छौं।"
देउवापौडेल टक्कर पालिकाबाटै,"काठमाडौं : प्यानल बनाएर चुनावी प्रतिस्पर्धामा उत्रिएका कांग्रेस सभापति शेरबहादुर देउवा र वरिष्ठ नेता रामचन्द्र पौडेलबीच स्थानीय तहबाटै कडा प्रतिस्पर्धा देखिएको छ। ६४ जिल्लामा पार्टीका गाउँनगरपालिका अधिवेशन भइरहेका छन्। ती जिल्लामा भएका वडा र गाउँनगरसमितिका निर्वाचनमा दुवै पक्षबीच तीव्र प्रतिस्पर्धा देखिएको छ। क्रियाशील सदस्यता नटुंगिएका कारण ४ जिल्लामा भने वडा अधिवेशन अझै सुरु भएको छैन। बागमती प्रदेशमा अधिवेशन भएका स्थानीय तहमा पौडेल पक्ष बलियो देखिएको छ। काठमाडौं जिल्लामा पौडेल पक्ष बलियो देखिएको छ। काठमाडांै महानगरपालिका सभापतिमा संस्थापनइत्तर समूहका नीलकाजी शाक्य निर्वाचित भएका छन्। काठमाडौंका सात तहमा पौडेल पक्षले जितेको छ भने देउवा पक्षका सभापतिले एउटा पालिकामा मात्र जितेका छन्। काठमाडौंमा संस्थापनइतर पक्षका उपसभापति प्रकाशमान सिंहगगन थापा तथा कृष्ण सिटौला समूह बलियो देखिएको छ। बूढानीलकण्ठ नगर समितिको सभापतिमा राजाराम बुढाथोकी विजयी भए। बुढाथोकी गगन थापा निकटका मानिन्छन्। तारकेश्वरको नगर सभापतिमा निर्वाचित कृष्णहरि महर्जन र टोखा नगरपालिकाको नगर सभापतिमा निर्वाचित ओमकृष्ण विमली सिटौला समूहका हुन्। कागेश्वरीमनहराको नगर अधिवेशनबाट उद्धव दाहाल सभापतिमा निर्वाचित भए। उनी देउवानिकट हुन्। त्यस्तै, शंखरापुर नगरपालिकामा निर्वाचित दिलीपकुमार श्रेष्ठ, गोकर्णेश्वर नगरपालिकाका कुमार लामा र नागार्जुन नगरपालिका सभापतिमा निर्वाचित दुर्गा गौतम उपसभापति सिंह निकट मानिन्छन्। कीर्तिपुर नगरपालिका र चन्द्रागिरीमा सहमतिको नेतृत्व चयनका लागि छलफल चलिरहेको नेताहरूले बताए। दक्षिणकालीमा एउटा वडामा विवाद देखिएपछि नगरसभापतिकै निर्वाचन रोकिएको छ। चार नगरपालिका रहेको भक्तपुरमा संस्थापन र पौडेल समूहले २२ वटा नगर सभापति जितेका छन्। ६ पालिका रहेको ललितपुरमा तीनवटामा सर्वसम्मत र ललितपुर महानगरसहित तीनवटामा निर्वाचनबाट नयाँ कार्यसमिति निर्वाचित भएको हो। ललितपुरको गोदावरी नगरपालिकामा प्रदीप जोशी, बागमती गाउँपालिकामा वीरबहादुर लोप्चन र महांकाल गाउँपालिका सभापतिमा खोमप्रसाद दाहाल सर्वसम्मत सभापतिमा चयन भए। तीनै जना देउवा पक्षका हुन्। कोञ्जोस्योम गाउँपालिका, महालक्ष्मी नगरपालिका र ललितपुर महानगरपालिकामा भने मतदान प्रक्रियाबाट नयाँ नेतृत्व चयन भएको छ। त्यस्तै, महालक्ष्मी नगरपालिका सभापतिमा निर्वाचित दिवाकर सिलवाल संस्थापन पक्षका हुन्। कोञ्ज्योसोममा सरोज घलान सभापति पदमा विजयी भएका छन्। उनी पौडेल समूह निकट हुन्। धादिङका १३ पालिकामध्ये ३ पालिकामात्रै संस्थापन पक्षले जितेको छ भने अर्को पक्षले ९ पालिकामा सभापति पाएको छ। नुवाकोटमा दुवै नगरपालिकामा संस्थापनइतर पक्षका उम्मेदवारले जित हाँसिल गरेका छन्। काभ्रेका १३ पालिकामध्ये संस्थापन पक्षले ९ पालिकामा सभापति जितेको छ। त्यस्तै, संस्थापनइतर पक्षले ३ स्थानमा जित हासिल गरेको छ। काभ्रेमा सभापति शेरबहादुर देउवा र पूर्वमहामन्त्री कृष्ण सिटौला पक्षबीच सहकार्य भएको थियो भने पौडेल पक्ष प्रतिस्पर्धामा थियो। सिन्धुलीका ९ पालिकामध्ये संस्थापनइतर भनेर चिनिएका ७ जना र संस्थापन पक्षका २ जना निर्वाचित भएका छन्। रामेछापका ८ स्थानीय तहमध्ये ५ मा संस्थापनइतर समूह विजयी भएको छ। संस्थापन पक्षले एक पालिकामा सभापति जितेको छ।"
कोरोना बिमाकोे भुक्तानीमा उल्झन,"कोरोना बिमा गर्ने कम्पनीको अहिले फोन उठ्दैन। केही समय अघिसम्म बिमितलाई आश्वासन दिने उनीहरूको अब दिने उत्तर छैन। बिमितहरू सेवा नपाउँदा आक्रोशित छन्। विराटनगरमा बिमा कम्पनीविरुद्ध अदालतमा मुद्दा नै परेको छ। बिमितले जोखिम वहन गर्न बिमा गरेपछि पाउनुपर्ने आफ्नो अधिकार पाएनन्। नेपालमा पहिलो पटक नयाँ प्रकारको बिमालेख २०७७ वैशाख ७ गतेदेखि सुरु भएको हो। सुरुआतमा व्यापक चर्चा गरेर बिमा गरियो। केही समयमै कोरोना संक्रमण भई भुक्तानी दाबी बढेपछि जेठ १७ मा रोक्ने निर्णय भयो। अर्थ मन्त्रालयको निर्देशनमा पुनः जेठ २३ बाट बिमा सुरु भयो। तर, अहिले बिमाको भुक्तानी गर्न कम्पनीले सकेका छैनन्। समस्याको समाधान गर्न सरकार असफल छ। कोरोना संक्रमण कम हुने आशंकामा पहिले हौसिएर बिमा गर्न तम्सिएका बिमा कम्पनीको अहिले सातो हराएको छ। नेपालीले पचाउँछन्, बिमा गरे पनि दाबी गर्ने कम हुन्छन् र नाफा हुन्छ भन्ने उनीहरूको सपना महामारीले चकनाचुर बनाएको छ। अहिले यो नै उनीहरूका लागि टाउको दुखाइको विषय बनेको छ। सुरु भएको एक महिनामा नै बिमा कम्पनीले पुँजीभन्दा दायित्व धेरै भएको भन्दै खुट्टा कमाएका थिए। सरकारको निर्देशनमा बिमा गरे पनि भुक्तानी गर्न सकेनन्। बिमा कार्यक्रम कम्पनीहरूले गत साउनदेखि रोके। अब भुक्तानी दाबीको निवेदन नै नलिने सोचमा छन्। जुन कम्पनीका लागि र सरकारका लागि लज्जास्पद कुरा हो। बिमा समितिले अर्थ मन्त्रालयको सहमतिमा कोरोना बिमा मापदण्ड २०७७ बनाएर बिमालाई जारी राख्ने निर्णय गर्यो। विदेशी, एकल र सामूहिक बिमाको मापदण्ड ल्याइयो। प्रतिव्यक्ति एक लाख र ५० हजारको बिमांक रकम पनि तोकियो। यी सबै व्यवस्थित गर्ने प्रयासमा भए। छलेर बिमा रकम लिन सक्ने भन्दै पीसीआर रिपोर्टसहित सात दिनमा भुक्तानी दाबी गर्न कडाइ गरियो। संक्रमणमुक्त भएकाले सरकार र बिमा कम्पनीले जे भन्यो त्यही गरे। बिमा गर्नेको संख्या १७ लाख ५८ हजार ३ सय ४३ पुग्यो। सरकारका तर्फबाट तिर्न अब बाँकी १० अर्ब ३९ करोड २७ लाख रुपैयाँ छ। यो रकम भुक्तानी अझै अन्योल छ। बिमा मापदण्ड बनाउँदा सरकारले पनि ५० प्रतिशतदेखि कर्मचारीको हकमा शतप्रतिशतसम्म अनुदान दिने सहमति भएको थियो। बिमितले रकम नपाउनुमा सरकार पनि दोषी छ। सरकारबाट पैसा नआएकाले भुक्तानी दिन नसकिएको भन्दै बिमा कम्पनीहरूले सूचना नै निकालेका छन्। सरकारले चाँडो पैसा दिने सम्बन्धमा निर्णय गर्नुपर्छ। सरकारले दायित्व बहन गर्ने कुरामा कञ्जुस्याइँ गर्नु हुँदैन। महामारीमा नागरिकले स्वास्थ्य उपचारमा धेरै आर्थिक क्षति बेहोरेका छन्। नागरिकलाई सुरक्षित राख्नुपर्ने दायित्व सरकारको हो। ऋणमा उपचार गरेर कोरोनाबाट ज्यान बचाएकाले बिमाबापतको रकम पाए भने धेरै राहत मिल्छ। विश्वका विकसित मुलुकले बिमालाई व्यवस्थित गरेर नागरिकको मन जितेका छन्। त्यहाँ नागरिकको मुख्य ध्यान नै स्वास्थ्य बिमामा हुन्छ। बिमाको सबै अवधारणा राम्रा छन्। यसलाई सही सदुपयोग गर्न सके देखिएका सबै समस्याको समाधान हुनेछ। यो विषयमा सरकार गम्भीर हुन जरुरी छ। सरकारले समयमै उचित निर्णय गरोस्। बिमाप्रति नागरिकको नकारात्मक धारणाको अन्त्य होस्। बेटी बिमा : कता हरायो करोडौं रुपैयाँ ? बेटी बिमामा बेथिति स्वास्थ्य बिमा ७३६ तहमा कोरोनाको बिमा गर्ने, पैसाचाहिँ नदिने ?"
असंगत राजनीति,"वैचारिक र नीतिगत रूपमा एमालेलाई लोकतान्त्रिक बाटोमा हिँडाउने घोषित दुस्साहस मदन भण्डारीले जबजमार्फत गरे। भारतको कलकत्तामा पुष्पलाल श्रेष्ठ, नरबहादुर कर्माचार्य, निरञ्जन गोविन्द वैद्य, नारायणविलास श्रेष्ठ र मोतीदेवी गरी पाँचजना मिलेर नेपाल कम्युनिस्ट पार्टीको स्थापना गरे। २००६ वैशाख १० गते स्थापना भएको नेकपाको चार वर्ष अर्थात् २०१० सालमा पहिलो महाधिवेशन भएको थियो। पार्टी महासचिवमा मनमोहन अधिकारी निर्वाचित भए। २०१४ सालको दोस्रो महाधिवेशनमा भने केशरजंग रायमाझी महासचिव बने। २०१७ पुस १ गते राजा महेन्द्र शाहद्वारा जननिर्वाचित प्रधानमन्त्री बीपी कोइराला नेतृत्वको सरकारलाई सैन्य बल प्रयोग गरी अपदस्थ गर्दै बीपीलगायत दलका नेताहरूलाई जेल हाले। बहुदलीय प्रजातन्त्र अपदस्थ गरी राजाद्वारा लादिएको त्यो निरंकुश पञ्चायत व्यवस्थाको नेकपाका तत्कालीन महासचिव रायमाझीले स्वागत गरीदिए। पुष्पलाल, मोहनविक्रम सिंह, तुलसीलाल अमात्य र मनमोहन अधिकारी आदि नेताहरू भने रायमाझीको विपक्षमा रहे। सोही घटनाका कारण नेकपा पहिलो पटक विभाजित बन्न पुग्यो। स्मरणीय छ, रायमाझी भनेपछि दरबार पसे र राजपरिषद्को सभापतिसमेत भए। उनले दरबारिया कम्युनिस्टका नाममा कुख्याति कमाए। २०२४ सालमा पुष्पलालले नेकपाको तेस्रो महाधिवेशन गराए पनि अर्काे वर्ष उनको पार्टी पनि फुट्यो। प्रभावशाली नेताहरू पुष्पलाल र तुलसीलाल अमात्यसमेत छुट्टिए। २०२८ सालमा दुई क्रान्तिकारी कम्युनिस्ट समूह देखा परे। सीपी मैनालीको नेतृत्वमा चर्चित झापा विद्रोह गरेर झापा जिल्ला कमिटी देखा पर्यो भने अर्काे मोहनविक्रम सिंहको नेतृत्वमा केन्द्रीय न्युक्लियस। हालका एमाले अध्यक्ष केपी शर्मा ओली झापाली समूहमा सहभागी थिए। सोही ताका हालका माओवादी अध्यक्ष पुष्पकमल दाहाल भने पुष्पलालसँग छोटो सहकार्य गरेर मोहनविक्रम सिंहको चौथो महाधिवेशन (चौम) समूहमा पसे। २०३५ सालमा पुष्पलालको निधन भयो। उनका समूहमा रहेका मदन भण्डारी, वामदेव गौतम आदि नेताहरू त्यो समूह छाडेर मुक्ति मोर्चा समूह बनाइसकेका थिए। झापाली विद्रोही समूहले पछि कोअर्डिनेसन केन्द्र (कोके) बनाएको थियो। दुई समूहहरू सीपीको कोके र मदनको मुक्ति मोर्चा समूहबीच एकता गरी ११ पुस २०३५ सालमा नेकपा (माले) बनाइयो। सो पार्टीको नेतृत्व सीपी मैनालीले गरे। २०३६ सालमा राजा वीरेन्द्र शाहले गराएको जनमतसंग्रहमा मालेले जनमत संग्रहलाई बहिष्कार गर्ने घोषणा गरेता पनि भित्रीरूपमा सुधारिएको पञ्चायती व्यवस्थाको पक्षमा मत दिएर ऐतिहासिक गल्ती गर्न पुग्यो। नेकपा (मनमोहन) गठन गरेका मनमोहन अधिकारीले भने नेपाली कांग्रेसलाई साथ दिँदै बहुदलको पक्षमा मत दिएका थिए। उता पुष्पलालको निधनपश्चात् उनको पार्टी बलराम उपाध्याय र सहाना प्रधान आदि मिलेर चलाउँदै थिए। २०४३ सालमा प्रधानको समूह मनमोहन अधिकारीसँग एकता गरी नेकपा (माक्र्सवादी) बन्यो। २०४६ सालको बहुदलीय प्रजातन्त्र पुनःस्थापनार्थ घोषणा गरिएको जनआन्दोलनमा मनमोहन अधिकारी नेतृत्वको माक्र्सवादी, सीपी मैनाली नेतृत्वको माले र अन्य साना कम्युनिस्ट पार्टीहरू मिलेर संयुक्त वाममोर्चा गठन गरियो। कांग्रेससँगको सहकार्यमा निरंकुश पञ्चायत व्यवस्था ढालेर बहुदलीय प्रजातन्त्र स्थापना गरिएपछि २०४७ सालमा दुई पार्टीबीच एकता गरी नेकपा (एमाले) बन्न पुग्यो। एमालेको अध्यक्ष अधिकारी बने भने महासचिव मदन भण्डारी बन्न पुगे। उता मोहनविक्रम सिंह नेतृत्वको चौथो महाधिवेशन (चौम) भित्र २०३६ सालको जनमत संग्रहलाई लिएर विवाद चर्कियो। निर्मल लामा जनमतसंग्रहलाई उपयोग गर्नुपर्छ भन्ने पक्षमा थिए भने मोहनविक्रम सिंह त्यसको विपक्षमा थिए। २०४० सालमा निर्मल लामा समूहले पार्टी फुटायो। नेकपा (चौम) नाम राख्यो। यता मोहनविक्रम समूहले पार्टीको नाम नेकपा (मसाल ) राख्यो र सिंहलाई महामन्त्री बनायो। नेकपा (मसाल) को पाचौं महाधिवेशनमा मोहनविक्रम सिंहको राजनीतिक लाइन पास गर्यो तर उनलाई पार्टीले यौन दुराचारको आरोपमा कारबाही गर्यो। पुष्पकमल दाहालले उक्त महाधिवेशनमा मोहनविक्रम सिंहमा सैद्धान्तिक विचलन रहेको प्रतिवेदन प्रस्तुत गरेका थिए। त्यसपछि उक्त पार्टी विभाजित भई नेकपा (मसाल) अर्थात् मोटो मशाल बन्यो। २०४१ सालमा भएको पाँचौं महाधिवेशनबाट मोहन पोखरेल (वैद्य) मशालको महामन्त्री बने। यसरी मोहनविक्रम सिंहको पातलो मसाल र मोहन वैद्यको मोटो मशाल दुई पार्टी बन्न पुगे। अन्ततः २०४५ सालमा नेकपा (मशाल) को महामन्त्री पुष्पकमल दाहाल बने। माओवादलाई पार्टीको प्रमुख सिद्धान्त मान्ने निर्णयसमेत गर्यो। बहुदल प्राप्तिपछि दाहालको पार्टी मशाल, निर्मल लामाको पार्टी चौम, सर्वहारा श्रमिक संगठन, रूपलाल विश्वकर्माको पार्टी र मोहनविक्रम समूहबाट विद्रोह गरी आएका बाबुराम भट्टराई समूह मिलेर नेकपा (एकता केन्द्र) निर्माण भयो। तथापि त्यो एकता दुई वर्ष पनि टिकेन। २०५१ सालमा दाहाल नेतृत्वमा नेकपा (माओवादी ) बन्यो। उता निर्मल लामा, अमिक शेरचन, नारायणकाजी श्रेष्ठ आदि नेतृत्वमा नेकपा (एकता केन्द्र) जारी रह्यो। एकता केन्द्र पनि लामो समय टिक्न सकेन र टुक्रियो। नेकपा (एमाले) मूलतः वाम लोकतान्त्रिक विचार मान्यता बोकेको पार्टी हो। सिद्धान्तका दृष्टिले माक्र्सवादी, साम्यवादी पार्टी भनिए पनि एमाले अब लोकतन्त्रका विरुद्धमा जानै नसक्ने ठाउँमा आइपुगेको छ। गण्डकी प्रदेशका पूर्वमुख्यमन्त्री तथा एमाले नेता पृथ्वी सुब्बा गुरुङले कार्यक्रममा माओवादीसँगको एकतामा एमालेले गुमाएको मुख्य कुरा एमालेको लोकतान्त्रिक छवि रहेको स्पष्ट पारेका थिए। एमाले कति लोकतान्त्रिक पार्टी हो ? लोकतन्त्र निम्ति उसको भूमिका, योगदान, अभ्यास र प्रतिबद्धता कति विवादित या सर्वस्वीकार्य छन्, त्यो बहसको विषय बन्न सक्ला। सशस्त्र विद्रोह र रक्तपातपूर्ण क्रियाकलापबाट लोकतान्त्रिक र शान्तिको राजनीतिमा अवतरण गरेको इतिहास जीवितै रहे पनि आफूलाई राष्ट्रियअन्तर्राष्ट्रिय समुदायबीच कम्युनिस्ट कम लोकतन्त्रवादी ज्यादा प्रमाणित गर्न एमालेले केही दशक खर्च गरेको छ। वैचारिक र नीतिगत रूपमा एमालेलाई लोकतान्त्रिक बाटोमा हिँडाउने घोषित दुस्साहस मदन भण्डारीले जनताको बहुदलीय जनवादजबजमार्फत गरेका हुन्। जबज के हो, के होइन ? विवाद अद्यापि जीवित छन्। तथापि जबजमार्फत भण्डारीले कम्युनिस्ट पार्टीको ब्यानरभित्र बहुदल, जनमतको आधारमा सरकार या सत्ताप्राप्ति, भोटको प्रतिस्पर्धामार्फत जनप्रतिनिधि चुनिने व्यवस्थालाई स्वीकारेर जाने मार्गचित्र निर्माण र स्थापित गरे। जनवाद भन्नैपर्ने उनको बाध्यता थियो होला, तथापि एमाले व्यवहारतः अन्य जस्तै बहुदलीय संसद्ीय लोकतन्त्रवादी राजनीतिक दल नै हो। नेकपा (एमाले) का मुख्य तीन कमजोरी छन्। एक, असमावेशी नीति र नेतृत्व। दुई, कम्युनिस्ट पार्टीको धङ्गधङ्गी र तेस्रो हो, दलालीकरण। एमाले स्थापनाकालदेखि एकल जाति बाहुन नेतृत्वमा चल्दै आएको कथित कम्युनिस्ट उर्फ जातिवादी र पुरुषप्रधान पार्टी हो भन्दा अन्यथा हुँदैन। भरखरै सत्ता च्युत बन्न पुगेको संसद्को सबैभन्दा ठूलो दल एमाले पटकपटक सरकारको नेतृत्व सम्हाल्ने अवसर प्राप्त गरेको भएता पनि समावेशी चरित्र देखाउन सकेन, चाहेन। पार्टीसत्ता र राज्यसत्तामा दलित, महिला, आदिवासी, जनजाति, मधेसी, उत्पीडित समुदायको नेतृत्व तथा समानुपातिक समावेशीकरणमा सधैं पश्चगामी चरित्र देखाउनु एमालेको मूल कमजोरी हो। अझै पार्टी अध्यक्ष, महासचिव या पदाधिकारीमा गैरबाहुन नेतृत्व तथा समावेशी स्थायी कमिटी र केन्द्रीय कमिटी कल्पना बाहिरको कुरा हो। त्यसैले एमालेको मूलचरित्र एकल जातिवादी रहेको प्रष्ट हुन्छ। लोकतन्त्र र संविधानको पक्षमा दृढतापूर्वक उभिनु सबै राजनीतिक शक्तिको दायित्व हो। असंगत राजनीति सुधार्ने यो एक मात्र विकल्प र सही बाटोसमेत हो। नीति, सिद्धान्त, विचार र उद्देश्यभन्दा बढी सत्ता, शक्ति र सम्प्रति प्रधान लक्ष्य बन्नु नेपाली राजनीतिको मुख्य तथा साझा समस्या हो। पुष्पकमल दाहाल माओवादी पार्टीको अघोषित आजीवन अध्यक्ष हुन्। २०४५ सालदेखि मोटो मशालका महामन्त्री रहँदै २०५१ सालमा माओवादी अध्यक्ष बनेका दाहाल तीन दशकभन्दा बढी समय अविछिन्न पार्टीको सुप्रिमो रहँदै आइरहेका छन्। पार्टीमा उनको उत्तराधिकारी अझै फेला परेका छैनन्, बाध्यतामा कोही विकल्प बने भने पनि उनकै जातको व्यक्ति नेतृत्वमा आउने निश्चित प्रायः छ। दाहाल पछि कोही दलित, उत्पीडित समुदाय, महिला आदि अध्यक्ष बन्न सक्ने कुनै सम्भावना स्वीकार्य र कल्पनातीत छैन। एक दशक सशस्त्र क्रान्ति गरेर स्थापित भएको भनी कार्यकर्ताले गौरव गर्ने माओवादी पार्टीको जातिवादी चरित्र यो हालतमा छ। नाम र विगत रक्तरञ्जित भए पनि अब अब्बल कम्युनिस्ट देखिन होइन। बरु काम, नाम र व्यवहारमा लोकतन्त्रवादी बन्न प्रयत्न गर्नु उत्तम बाटो हुनेछ। एमाले, माओवादी र अन्य कम्युनिस्ट पार्टीहरू क्रान्तिकारी संसदीय पार्टी बन्नुभन्दा अन्त जाने ठाउँ नै कहाँ छ र ? कतिपय समूह भने चुनाव लड्ने हिम्मत नभएका कारण गैरसंसद्वादी देखिन विवश छन्। बहुदलीय लोकतन्त्र, संघीयता, धर्मनिरपेक्षता, गणतन्त्र आदि उपलब्धि प्राप्त भएका छन्। यी मुद्दा सजिलो गरी कसैले दिएको नभई जनताको बलिदानी, त्याग, आन्दोलन र उच्च चेतनाका कारण प्राप्त गरिएको हो। सबै उपलब्धी संरक्षण गर्ने, शोषित, उत्पीडित समुदायको अधिकार सुनिश्चित गर्ने राजनीतिक दस्तावेज नेपालको संविधान २०७२ हो। संविधान पूर्ण छैन, संशोधन गर्ने समय भइसकेको छ। प्राप्त उपलब्धिको प्रयोग गर्दै थप अधिकार सुनिश्चित गर्न जरुरी छ, त्यसका निम्ति पनि यही संविधानको संरक्षण गरे मात्रै सम्भव हुन्छ। त्यसैले लोकतन्त्र र संविधानको पक्षमा दृढतापूर्वक उभिनु सबै राजनीतिक शक्तिको दायित्व हो। असंगत राजनीति सुधार्ने यो एक मात्र विकल्प र सही बाटोसमेत हो।"
कांग्रेस रामेछापमा दोस्रो चरणको निर्वाचन : सभापतिमा कान्छाराम र लवश्रीबीच प्रतिष्पर्धा,"काठमाडौं : नेपाली कांग्रेस रामेछापको सभापतिमा दोस्रो चरणको निर्वाचन हुने भएको छ। पहिलो चरणको निर्वाचनको मतगणना गर्दा सभापतिमा कुनै पनि उम्मेदवारले ५० प्रतिशतभन्दा बढी मत प्राप्त नगरेपछि दोस्रो चरणको मतदान गर्न लागिएको हो। आइतबार राति भएको मतगणनामा सभापतिमा पूर्णबहादुर तामाङ (कान्छाराम) ले ६ सय ६८, लव श्री न्यौपानेले ३ सय ५६ र कृष्णबहादुर महतले ३ सय २८ मत ल्याएको निर्वाचन अधिकृत विष्णु लुइँटेलले जानकारी दिए। १३ सय ८१ मत खसेको थियो जसमा २९ मत बदर भएको छ। दोस्रो चरणको निर्वाचनमा संस्थापन पक्षका कान्छाराम र संस्थापन इतर समूहका लवश्री बीच प्रतिस्पर्धा हुनेछ। न्यौपाने हालका पार्टी सभापतिसमेत हुन् भने तामाङले संघीय सांसद्को उम्मेद्वार बनेका थिए। निर्वाचन अधिकृत लुइँटेलका अनुसार सभापति पदका लागि सोमबार बिहान ११ बजेबाट पुन: मतदान प्रकिया अगाडि बढ्नेछ। कांग्रेस विधानमा सभापति पदमा दुई जनाभन्दा धेरै उम्मेदवार भएमा खसेको मतको ५० प्रतिशतभन्दा बढी मत प्राप्त गर्ने विजयी हुने प्रावधान छ। ५० प्रतिशतभन्दा बढी मत प्राप्त गर्न नसके धेरै मत ल्याएका दुई उम्मेदवारबीच फेरि निर्वाचन हुनेछ र धेरै मत ल्याउने विजयी हुने प्रावधान छ। यदि दुई जना मात्रै उम्मेदवार भए धेरै मत ल्याउने उम्मेदवार सभापति पदमा विजयी हुने व्यवस्था छ।"
जहाज दुर्घटना : रोमानियाका अर्बपतिसहित ८ जनाको मृत्यु,इटाली : इटालीको उत्तरी शहर मिलानमा एक निजी जहाज दुर्घटना हुँदा आठ जनाको मृत्यु भएको छ । उक्त निजी जहाज मिलानस्थित एउटा खाली घरमा ठोक्किएको बीबीसीले जनाएको छ। सो विमानको लिनाटे विमानस्थलबाट सार्डिनिया टापुका लागि उडेको थियो । विमानस्थलबाट जहाज उड्नेबित्तिकै तल झरेको हो । घटनामा रोमानियाका अर्बपति डान पेट्रेस्कुसहित उनका पत्नी र छोराको मृत्यु भएको छ। प्रत्यक्षदर्शीका अनुसार जहाज झर्ने क्रममा नै इन्जिनमा आगलागी सुरु भएको थियो । जहाज दुर्घटना हुँदा ठूलो विस्ष्फोट भएको र त्यसले स्थानीयवासी त्रसित भएका थिए । जहाज खस्दा पार्किङ गरेर राखिएका धेरै कारहरु आगलागी भएका छन्। स्थानीय सरकारले विमान दुर्घटनाबारे छानविन सुरु गरेको अन्तर्राष्ट्रिय संचारमाध्यममहरुले बताएका छन्।
दोहोरो नागरिकताको मुद्दा नचलाउन सप्तरी प्रहरीलाई राजनीतिक दवाब,विराटनगर : राजनीति दवाबका कारण प्रतिबन्धित लागुऔषध खैरो हेरोइनको कारोवार गर्ने भारतीय नागरिक राजकुमार सिंहलाई दोहोरो नागरिकताको मुद्दा नचलाउन दवाब परेको छ। सप्तरी प्रहरीले दोहरो नागरिकता लिएको प्रमाण संकलन गरेर मुद्दा चलाउन लाग्दा राजनीतिक दवाबको कारण मुद्दा अघि बढ्न नसकेको हो। सुनसरीको धरानमा खैरो हेरोइनसहित पक्राउ परेका सिंहमाथि दोहोरो नागरिकता लिएको प्रमाण सप्तरी प्रहरीले फेला पारेर अनुसन्धान गरी मुद्दा चलाउन असार १३ गते नै सुनसरी जिल्ला अदालतबाट बयानको लागि सप्तरी ल्याउन अनुमति लिएको थियो। अनुमति लिएको तीन महिना बितिसक्दा समेत प्रहरीले सिङलाई नागरिकता सम्बन्धी मुद्दा चलाउन बयानको लागि सप्तरी ल्याउन नसकेको हो। प्रहरी स्रोतका अनुसार दोहोरो नागरिकता मुद्दा चले सिङलाई विदेशी नागरिक सरह लागुऔषधमा बढी कारवाही हुने र तत्काल धरौटीमा रिहा नहुने भएकाले राजनीतिक दवाब दिएर नागरिकताको मुद्दा चलाउन नदिएको हो। सप्तरीका डीएसपी माधवप्रसाद अचार्यले अनुसन्धान गर्दै भएकाले समन्वय गरेर बयानका लागि ल्याउन लागिएको बताए। गत मंसिर १९ गते सुनसरीको धरानमा ७७ ग्राम खैरो हेरोइनसहित सिङ पक्राउ परेका थिए। सिंह भारतीय नागरिक हुँदाहुँदै नेपाली नागरिक भएको प्रमाण सप्तरी प्रहरीले भारतबाट ल्याएको छ। दोहोरो नागरिकता लिएका सिंह सुनसरीको भण्टावारीकी कांग्रेस नेतृ तारा पौडेलका ज्वाइँ भएकाले कोशी गाउँपालिका प्रमुख अयुव अन्सारीमार्फत कानुन मन्त्री ज्ञानेन्द्रबहादुर कार्कीबाट दवाब दिन लगाएर जोगाउन लागेको प्रहरी स्रोतको भनाइ छ। मन्त्री कार्की सुनसरी निर्वाचन क्षेत्र नम्बर ४ बाट निर्वाचित भएका हुन्। कोशी गाउँपालिकाका प्रमुख अयुव अन्सारी मन्त्रीका निकट मानिन्छन्। सिंह सप्तरीको तत्कालीन पकरी गाविस२ निवासी भनिए पनि उनको नेपाली नागरिकता नै किर्ते रहेको रहस्य बाहिर आएपछि सप्तरी प्रहरीले सुरु गरेको अनुसन्धानमा भारतीय नागरिक रहेको प्रमाण फेला परेको थियो। सप्तरीको पकरी गाउँविकास समितिबाट बनाएको नागरिकतामा बुवा बनेका ठाकुरप्रसाद सिंह पनि भारत विहारको राज जिरोगा ग्राम पञ्चायत अन्तर्गत भरफोरी ग्राम र थाना आन्द्रामण्ड र जिल्ला मधुवनी निवासी भएको प्रमाण फेला सप्तरी प्रहरीले पारेको छ। ग्राम पञ्चायत राज जिरोगाका मुखिया नुतन कुमारीले राजकुमारका नेपाली बुवा पनि भारतीय रहेको भन्दै सप्तरी प्रहरीलाई पत्र लेखेर दिएकी छन्। ठाकुरप्रसाद भारतीय नागरिक भएको उनका भारतमा दुई छोरा रहेको प्रमाणित गरेर दिएकी छन्। झुम्का कारागारमा रहेका सिंहको लागुऔषधको मुद्दा उच्च अदालत विराटनगरले पनि जिल्ला अदालतको निर्णयलाई नै सदर गरेको छ। सप्तरी प्रहरी स्रोतका अनुसार राजकुमार सिंहको भारतीय नागरिक भएको प्रमाण फेला परेपछि नक्कली बुवा बनाएकाले ठाकुरप्रसाद सिंहको नागरिकताको छानबिन सुरु गरेको थियो। नागरिकताको छानबिन गर्न सप्तरी प्रहरीको एक टोली वीरपुर थाना पुगेर थानका एसएचओ (सिनियर हाउस अफिसर) राजेशकुमार मण्डललाई उनका बारेमा छानबिन गर्न अनुरोध गरेको थियो। भीमनगरस्थित थानाका सब इन्सपेक्टर शत्रुघनप्रसाद साहको नेतृवमा गएको टोलीले उनको गाउँमा पुगेर सोधपुछ गरेको थियो। सप्तरीका प्रहरी नायब निरीक्षक जयप्रकाश साहको नेतृत्वमा सिंह भारतीय नागरिक भएको प्रमाण जुटाउन वीरपुर पुगेको थियो। राजकुमार सिंह स्वर्गीय रामबालक सिंहको चार छोरामध्ये कान्छो छोरा भएको र भारतमा समेत नागरिक भएको सबै प्रमाण भेटिएको थियो। सिंह भारतीय नागरिक हुनु र भारतमा पनि उनको आपराधिक पृष्ठभूमि नै रहेको अनुसन्धानबाट खुलेपछि सप्तरी प्रहरीले भारतीय प्रहरीसँग सहयोग मागेको थियो। पक्राउ परेका सिंहको साथबाट बरामद भएको उनको सवारीचालक अनुमति पत्रमा रहेको नेपाली नागरिकता प्रमाणपत्रको नम्बरका आधारमा उनको नागरिकता किर्ते भएको खुलेको हो। नेपाली नागरिकता नम्बर २०७३९३११३ उल्लेख रहेको छ भने ठेगाना सप्तरी जिल्लाको तत्कालीन पकरी गाविस वडा नम्बर २ रहेको छ। तर उक्त नम्बरको नेपाली नागरिकता प्रमाणपत्र जिल्ला प्रशासन कार्यालय सप्तरीबाट जारी नै नभएको देखिन्छ। जिल्ला प्रशासन कार्यालय सप्तरीमा २०७३९३११३ नम्बरको नेपाली नागरिकता सप्तरीबाट जारी नभएको पाइएपछि प्रहरीले भारतीय प्रहरीको सहयोग लिएको हो। सवारी चालक अनुमति पत्रमा ठेगाना तत्कालीन पकरी गाविस२ सप्तरी रहेपनि उक्त ठाउँमा सिंह थरका एकजना पनि नरहेको स्थानीयको भनाइ छ। सिङ भारतीय नागरिक भएको पीडिएफ फाइल।
जनकपुर बमकाण्ड : अदालतले संजय साह टकलाको फैसला उल्टायो,"जनकपुरधाम : बम विस्फोटको घटनामा जन्मकैदको सजाय पाएका पूर्व राज्यमन्त्री संजय साहको कैदलाई घटाएर सात वर्ष मात्र सजाय हुने फैसला गरिएको छ। साढे नौं वर्षअघि जनकपुरको रामानन्द चोकमा भएको मिथिला आन्दोलनमा भएको बम बिस्फोट घटनामा जन्मकैदको सजाय पाएका पूर्व मन्त्री सञ्जय साहको सजायलाई उच्च अदालत जनकपुरले उल्टाउँदै जन्म कैदको फैसलालाई घटाएर सात वर्ष सजाय हुने फैसला गरेको हो। उच्च अदालत जनकपुरका न्यायाधीशद्वय रमेश ढकाल र धीरबहादुर चन्दको संयुक्त इजलासले आइतबार अबेर राति उक्त फैसला गरेको हो। गत आइतबारदेखि नै हेर्दाहेर्दैमा रहेको उक्त मुद्दाको फैसला राय किताबमा आइतबार साँझ न्यायाधीशद्वयले लेखेका छन्। यसअघि सोही मुद्दामा धनुषा जिल्ला अदालतले साहलाई जन्म कैदको सजाय तोकेको थियो। उनी हाल नख्खु स्थित कारागारमा छन्। ज्यान मार्ने उद्योगमा ७ वर्षको सजाय र कर्तव्य ज्यान मुद्दामा मुख्य कसूरदार नभएर षडयन्त्रकारीको रुपमा मात्रै सजाय निर्धारण गरिएको छ। बम विस्फोटमा परेर ५ जनाको मृत्यु भएको थियो भने दर्जनौं घाइते भएको थियो। जनकपुर बमकाण्ड : सात वर्षपछि सुनवाइ जनकपुर बम काण्ड : पूर्व राज्यमन्त्री सञ्जय साहसहित ७ लाई जन्मकैद फैसला विस्फोटमा परी जनकपुर नगरपालिका१० बस्ने झगरुलाल दास कथबनिया, जनकपुर ८ बस्ने विमल शरण, महोत्तरी बथनाहा ९ तथा हाल जनकपुर बस्ने रञ्जुदेवी झा, जनकपुर ८ बस्ने सुरेश उपाध्याय र दीपेन्द्र दास गरी कुल पाँच जनाको मृत्यु भएको थियो। विस्फोटनमा परेर ३२ जना घाइते भएका थिए। २०७५ चैतमा पूर्व सांसद तथा राज्यमन्त्रीसमेत रहेका साहलाई घटनाको मुख्य योजनाकार भन्दै जन्मकैदको सजाय सुनाइएको थियो। जिल्ला अदालत धनुषाका न्यायाधीश राजेशकुमार कटुवालको इजलासले उनीसहित अरु ६ जनालाई पनि जन्मकैदको सजाय सुनाएको थियो। साह पहिलो संविधान सभा र दोश्रो संविधानसभा धनुषाको क्षेत्र नं ३ बाट निर्वाचित भएका थिए। बम काण्ड घटना भएपछि उनी मुख्य योजनाकारको आरोपमा पक्राउ परेका थिए। को हुन् साह ? २०६४ सालको संविधानसभामा तत्कालिन मधेशी जनअधिकार फोरम नेपाल र दोस्रो संविधानसभाको निर्वाचनमा सद्भावना पार्टीबाट जनकपुरबाट प्रत्यक्ष चुनाव जितेका थिए। पहिलो पटक चुनाव जितेपछि विजय गच्छदार भौतिक पुर्वाधार मन्त्री हुँदा उनी भौतिक पूर्वाधार विकास राज्यमन्त्रीसमेत भएका थिए। दोस्रो पटक चुनाव जितेको केही दिनमै उनीविरुद्ध संचार उद्यमी अरुणकुमार सिंघानियाको हत्या आरोप र जनकपुर बम काण्डको अभियुक्त बनाइएको थियो। साहलाई प्रतिवादी बनाइएपछि उनी सांसद पदमा बहाल रहेकै बेला भारतको दिल्ली फरार भएका थिए। साह पक्राउ परेपछि उनलाई तत्कालीन सभामुख सुभाष नेम्वाङले सभासद पदबाट निलम्बन गरेका थिए। फोरमबाट पहिलो पटक सांसद बनेपनि फोरम विभाजित हुँदा उनी विजय गच्छदारले नेतृत्व गरेको फोरम लोकतान्त्रिकमा आवद्ध भए। पछि गच्छदारको पार्टी पनि छोडेर उनले आफ्नै नेतृत्वमा मधेशी क्रान्ति फोरम गठन गरेका थिए। अन्त्यमा उनी राजेन्द्र महतोले नेतृत्व गरेको सद्भावना पार्टीमा आवद्ध भएका थिए। केन्द्रीय सहसंयोजक बनेर उनले दोस्रो संविधानसभामा धनुषा निर्वाचन क्षेत्र नं ३ बाट टिकट पाएका थिए। २०७० सालमा भएको प्रतिनिधि सभाको चुनावमा साहले जेलबाटै नेपाली कांग्रेसका उम्मेदवार विमलेन्द्र निधिलाई समर्थन गरेका थिए भने राजेन्द्र महतोलाई हराउन भन्दै आफ्ना समर्थकहरुलाई परिचालित गरेका थिए।"
