शीर्षक,विवरण
आइपीएलको अक्सनमा १५ जना नेपाली खेलाडी,"काठमाडौं: इन्डियन प्रिमियर लिग (आइपीएल)को अक्सनका लागि १५ जना नेपाली खेलाडीले नाम दर्ता गराएका छन्। शनिबार सार्वजनिक गरिएको सूचीमा कप्तान सन्दीप लामिछानेसहित १५ जना खेलाडीको नाम रहेको छ। नेपाल क्रिकेट एशोसिएसनका अनुसार आसिफ शेख, पवन सरार्फ, सन्दीप जोरा, कुशल भुर्तेल, रोहित कुमार पौडेल, सुशान भारी, आरिफ शेख, अभिनाश बोहरा, विनोद भण्डारी, शरद भेषावकर, कुशल मल्ल, करण केसी, सोमपाल कामी, दीपेन्द्रसिंह ऐरी र सन्दीप लामिछानेले नाम दर्ता गराएका छन्। नयाँ सिजनको आइपीएलका लागि अक्सनमा १ हजार २ सय १४ खेलाडी सामेल हुनेछन्। जसमा ८ सय ९६ भारतका र ३ सय १८ खेलाडी विदेशी रहेका छन्। एसोसियट राष्ट्रबाट भने ४१ खेलाडीले नाम दर्ता गराएका छन्।"
खोप अभियान प्रभावकारी बनाउन चीनले दियो २० लाख सिरिञ्ज,काठमाडौं: कोभिड१९ महामारी विरुद्धको नेपाल सरकारको खोप अभियानमा सघाउन चीन सरकारले अनुदान स्वरुप २० लाख सिरिञ्ज उपलब्ध गराएको छ। आज उक्त परिमाणको सिरिञ्ज नेपाल सरकारलाई हस्तान्तरण गरिएको यहाँस्थित चिनियाँ दूतावासले जनाएको छ। आज हस्तान्तरित सिरिञ्जले जारी खोप अभियानमा योगदान गर्ने विश्वास व्यक्त गर्दै नेपालका लागि चिनियाँ राजदूत हाउ याञ्छीले नेपाली मित्रहरूलाई सहयोग गर्न चीन सरकार सदैब तत्पर रहेको बताए।
मन्त्री यादवको बचाउ गर्दै जसपाले भन्यो सीके राउतका कार्यकर्तालाई नियन्त्रणमा लिइयोस्,"काठमाडौं: जनता समाजवादी पार्टी (जसपा)ले विवादमा तानिएकी भौतिक पूर्वाधार तथा यातायातमन्त्री रेणु यादवको बचाउ गरेको छ। जनमत समाजवादी पार्टीका अध्यक्ष सीके राउतको हत्या गर्ने अभिव्यक्ति दिएपछि उनी विवादमा तानिएका हुन्। अहिले सत्तारुढ दल र अन्य राजनीतिक पार्टीहरुले पनि मन्त्री यादवको राजीनामा माग गर्दै आएको छ। सर्वत्र राजीनामा माग आएपछि जसपाले मन्त्री यादवको बचाउ गर्दै विज्ञप्ति जारी गरेको छ। जसपाले बलिदानी दिवसको अवसरमा आयोजित कार्यक्रम विथोल्न जनमत पार्टीका नेता कार्यकर्ताले अपराधिक क्रियाकलाप गरेको आरोप लगाएको छ। 'जनता समाजवादी पार्टीका नेता केन्द्रीय कार्यकारिणी समितिका सदस्य भौतिक पर्वाधार तथा यातायात मन्त्री रेणु कुमारी यादवको प्रमुख आतिथ्यमा समाजवादी युवा संघ, नेपालको आयोजनामा रौतहटमा आयोजित 'बलिदानी दिवस'को कार्यक्रमलाई जनमत पार्टीका नाममा उक्त पार्टीका नेता तथा कार्यकर्ताहरु सुनियोजित ढंगबाट लाठी, भाटा, ढुंगा, आदि लिई उक्त कार्यक्रमलाई अवरोध गर्ने, कार्यक्रम विथोल्ने आतंक मच्याउने र हिंसा भड्काउने जस्ता गैरराजनीतिक एवं अपराधिक क्रियाकलापमा संलग्न रहेका थिए,' केन्द्रीय कार्यालय प्रमुख प्रकाश अधिकारीद्वारा जारी विज्ञप्तिमा भनिएको छ, 'उक्त पार्टीद्वारा गराइएका यस्ता उदण्ड, गैरराजनीतिक, उशृंखल, अभद्र, अशोभनीय र अपराधि कार्यको जसपा, नेपाल घोर विरोध एवं भर्त्सना गर्दछ।' जसपाले अमर्यादित क्रियाकलापलाई नियन्त्रण गर्न सरकारसँग मागसमेत गरेको छ।"
२०औं आहा रारा गोल्डकप : अमेरिकी टोलीलाई हराउँदै एपीएफ अन्तिम चारमा,पोखरा : बीवाईएससी मिनेसोटा अमेरिकालाई ३१ गोल अन्तरले हराउँदै विभागीय टीम नेपाल एपीएफ क्लब २० औं संस्करणको आहा रारा गोल्डकप फुटबल प्रतियोगिताको सेमिफाइनलमा प्रवेश गरेको छ। पोखरा रंगशालाको फुटबल मैदानमा शनिबार भएको खेलमा पहिलो हाफ गोलरहित बराबरीमा सकिएको थियो। दोस्रो हाफको सुरुआतमै बीवाईएससी मिनेसोटाले अग्रता बनाएको थियो। खेलको ४७औं मिनेटमा मिगल पेलाफक्सले हेडरमार्फत गोल गर्दै बीवाईएससीलाई अग्रता दिलाएका थिए। राइलीको क्रसमा मिगलले बललाई विपक्षीको पोष्टको जाली चुमाएका हुन्। अमेरिकी टोली बीवाईएससी मिनेसोटाको अग्रतालाई तोडेर बराबरी गोल बनाउन एपीएफले २३ मिनेट कुर्नु परेको थियो। खेलको ७०औं मिनेटमा एपीएफका आवाश लामिछानेले पेनाल्टीमा गोल गर्दै खेललाई ११ गोलको बराबरीमा फर्काएका थिए। बीवाईएससीका हेक्टरले अर्मान्डलाई पेनाल्टी एरियामा फउल गदै लडाएपछि एपीएफले पएको पेनाल्टीको अवसरलाई सदुपयोग गर्दै बराबरी गोल फर्काएको थियो। सब्सिच्युड खेलाडी रवी थिङले खेलका ८४औं मिनेटमा गोल गर्दै एपीएफलाई २१ को अग्रता दिलाएका थिए। खेलको इन्जुरी समयमा रवीले व्यक्तिगत दोस्रो गोल गर्दै आफ्नो टीम एपीएफलाई ३१ को फराकीलो अन्तरले जित दिलाउन महत्वपूर्ण भूमीका खेले। दुई गोलको योगदान दिएका रवी थीङ शनिबारको खेलमा म्यान अफ दि म्याच घोषीत भए। खेलपछि प्रतिक्रिया दिँदै पाहुना टोली बीवार्ईएससी अमेरिकाका प्रशिक्षक प्रलयराज भण्डारीले आफ्नो टोलीले अग्रता लिइरहेको अवस्थामा पेनाल्टी दिनै नपर्ने अवस्थामा पेनाल्टी दिएपछि लय गुमाएको बताए। एपीएफका प्रशिक्षक कुमार थापाले अमेरिकी टोलीलाई बुझनै समय लागेकोले पहिलो हाफपछि गोल निस्कीएको बताए। अमेरिकी टिमले राम्रो खेल प्रदर्शन गरेको पनि उनले सुनाए। नर्थ अमेरिकन टोलीसंग खेलेर अनुभव लिन पाउनु पनि खुशीको कुरा भएको उनले बताए। एपीएफ पहिलो खेलमा आयोजक सहारा क्लबलाई २० गोलले हराएर क्वाटरफाइनलमा स्थान बनाएको थियो। सेमिफाइनलमा एपीएफको भेट संकटा र मछिन्द्र क्लबीचको विजेतासगँ हुनेछ। २० औँ संस्करणको आहा रारा गोल्डकपमा एक विदेशी सहित दश टिमका सहभागीता रहेको छ।
मकवानपुरमा ओभरलोड बोक्ने १ सय २ टिपर कारवाहीमा,"काठमाडौं : मकवानपुर जिल्लामा चल्ने १सय२ वटा टिपर कारवाहिमा परेका छन्। शनिबार मकवानपुरको हेटौडा उपमहानगरपालिका वडा नं ११, १५, ६, मनहरी गाउँपालिका७, भिमफेदी गाउँपालिका१लगायतका स्थानहरुमा प्रहरीले गरेको चेकजाँचमा ओभरलोड बोक्ने १ सय २ वटा टिपरलाई कारवाही गरिएको मकवानपुर प्रहरीले जनाएको छ।"
स्लोभाकियाका सभामुख र रक्षा मन्त्रीलाई सङ्क्रमण,काठमाडौं: स्लोभाकियाका सभामुख र रक्षा मन्त्री कोरोनाभाइरसबाट सङ्क्रमित भएका छन्। सभामुख इगोर जोर्किक सङ्क्रमित भएपछि अहिले सेल्फ आइसोलेसनमा बसेको संसद् सचिवालयले जनाएको छ। त्यसैगरी रक्षा मन्त्री मातेज टोनिनले पनि आफू कोरोनाभाइसबाट सङ्क्रमित भएको सामाजिक सञ्जालमार्फत जानकारी दिए। सभामुख जोर्किक गत बिहीबार सङ्क्रमित भएका हुन्। त्यो दिन देशभरी गरेर कूल नौ हजार ८५८ नयाँ सङ्क्रमित थपिएका थिए। त्यसैगरी रक्षा मन्त्री टोनिन भने शुक्रवार सङ्क्रमित भएको पुष्टि भएको हो। उनले आफूलाई कुनै लक्षण नदेखिएको र कुनै समस्या पनि नभएको स्पष्ट पार्नु भएको छ। स्लोभाकियामा अहिले सभामुख र रक्षा मन्त्रीसहित कूल ९६ हजार ४८१ सक्रिय सङ्क्रमित रहेको स्वास्थ्य मन्त्रालयले जनाएको छ। मन्त्रालयका अनुसार कुल जनसङ्ख्याको पाँच प्रतिशत मानिस सङ्क्रमित भएका छन्।
अन्नपूर्णकर्मी भट्टराई सम्मानित,"दाङ : अन्न्नपूर्ण पोष्टका दाङ सम्वाददाता गोपाल शर्मा भट्टराई सम्मानित भएका छन्। तुलसीपुर नगर जेसिजले अन्नपूर्णकर्मी भट्टराईलाई शनिबार दाङको तुसलसीपुरमा सम्मान गरेको हो। सञ्चार क्षेत्रमा महत्वपूर्ण योगदान गरेको भन्दै भट्टराईलाई सम्मान गरिएको तुलसीपुर जेसीजले जनाएको छ। क्षेत्रगतरुपमा समाजमा राम्रो काम गर्ने व्यक्तिहरुलाई सम्मान गर्ने जेसीजको परम्परा र नीति अनुसार सञ्चार क्षेत्रवाट भट्टराईलाई सम्मान गरिएको हो। तुलसीपुर नगर जेसीजको २०२२का लागि निर्वाचित अध्यक्ष लगायतको टीमलाई पदभारग्रहण तथा सम्मान कार्यक्रमका भट्टराईलाई सम्मान गरिएको हो। त्यस्तै स्वास्थ्य क्षेत्रमा योगदान गरेको भन्दै कोरोना अस्पताल तुलसीपुरमा व्यवस्थापक दोर्ण ओली, खेलकुद विकासमा योगदान गरेको भन्दै खेलकुद विकास समिति दाङका कार्यालय प्रमुख पदमा चौधरीलाई सम्मानन गरिएको हो। तुलसीपुर जेसीजमा पदभारग्रहण तुलसीपुर नगर जेसीजमा नयाँ नेतृत्वको पदभारग्रहण गरिएको छ। तुलसीपुर नगर जेसीजको २०२२ का लागि निर्वाचित अध्यक्षलगायतको टीमलाई पदभारग्रहण गराइएको हो। तुलसीपुर जेसीज स्थापना देखि यो १०औँ पद हस्तान्तरण कार्यक्रम हो। तुलसीपुर नगर जेसीज बर्ष २०२१ का अध्यक्ष नेत्रलाल भट्टराई नारायणको अध्यक्षता तथा जेसीज वर्ष २०२२ का केन्द्रीय अध्यक्ष लालमणी भण्डारीको प्रमुख आतिथ्यतामा नवनिर्वाचित अध्यक्ष केशवराज केसीलाई पद हस्तान्तरण तथा सपथग्रहण गराइएको हो। जेसीज नेतृत्वको लागि निर्वाचनबाट निर्वाचित अध्यक्ष केशवराज केसी, कार्यकारिणी उपाध्यक्ष चेतन कँडेल, सन्दिप भुसाल, उपाध्यक्ष सञ्जय न्यौपाने, मनिष शाह, शैलेन्द्र ओली, कान्तुराम खनाल र सहसचिव सुरज भण्डारीसहित नयाँ कार्यसमितिलाई पद भार गराइएको हो। सोहि अवसरमा अध्यक्ष केसीले सल्लाहकारमा अध्यक्षका प्रत्यासी मानबहादुर बस्नेत, महासचिवमा पूर्णविक्रम डाँगी, प्रवक्तामा छबिकुमार वली, कोषाध्यक्षमा दामोदर न्यौपाने लाई मनोनित गरिएको हो। कार्यक्रममा जेसीजका राष्ट्रिय अध्यक्ष लालमणि भण्डारीले जेसिज युवा नेतृत्व उत्पादन गर्ने थलो रहेको बताए। उनले जेसिजमा आवद्ध धेरै युवाहरु राजनीतिक तथा सामाजिकरुपमा नेतृत्व गर्न तयार भइसकेको र आउने पीढी पनि त्यो तहमा पुगिसकेको बताए।"
राष्ट्रिय महिला हक्की प्रतियोगिताको उपाधि आर्मीलाई,"वीरगन्ज : वीरगन्जमा आयोजित चौथो सहाना प्रधान स्मृती राष्ट्रिय महिला हक्की प्रतियोगिताको उपाधी त्रिभुवन आर्मी क्लबले जितेको छ। आदर्शनगर रंगशालामा शनिबार भएको फाइनल खेलमा सुदूरपश्चिम प्रदेशलाइ १० गोलले पराजित गर्दै त्रिभुवन आर्मी क्लबले उपाधी जितेको हो। आदर्शनगर रंगशालामा भएको खेलमा खेलको ५३औं मिनेटमा आर्मीकी सरस्वती तमांगले गरेको एक मात्र गोल नै निर्णायक बनेपछि उपाधी आर्मीको पोल्टामा गएको हो। फाइनल खेलको वुमेन अफ दी म्याच आर्मीकै सीतामाया बल घोषित भइन्। सुदूरपश्चिम प्रदेश उपविजेता भएको प्रतियोगितामा गण्डकी प्रदेश भने तेश्रो भएको छ। आदर्शनगर रंगशालामा शनिबार नै तेश्रो स्थानका लागि भएको खेलमा मधेस प्रदेशलाइ हराउँदै गण्डकी प्रदेश तेश्रो भएको हो। निर्धारित समयको खेल ११ गोलको बराबरी भएपछि ट्राइबेकरमा २१ ले हराउदै गण्डकीले तेश्रो स्थान हासिल गरेको हो। ट्राइबेकरमा गण्डकीका लागि मनिला राना र कमला देवी घर्तीले तथा मधेस प्रदेशका लागि राधा साहले गोल गरेकी हुन्। उपाधीसंगै आर्मी क्लबले नगद ५० हजार रुपैया पुरस्कार पाएको छ। उपविजेता सुदूरपश्चिम प्रदेशले भने नगद ३० हजार र तेश्रो भएको गण्डकी प्रदेशले नगद १५ हजार रुपैयाँ पाएको छ। प्रतियोगिताको सर्वोत्कृष्ट खेलाडी आर्मीकी अन्जना चन्द ठकुरी, सर्वाधिक गोलकर्ता आर्मीकै कमला चन्द, उत्कृष्ट गोलरक्षक गण्डकी प्रदेशकी समीक्षा पुन, उत्कृष्ट डिफेण्डर सुदूरपश्चिमकी सन्जु चौधरी तथा नवोदय खेलाडी गण्डकीकी सविता पुन मगर घोषित भइन्। सामाजिक संस्था सानो पाइलाको सहकार्यमा नेपाल हक्की संघले माघ ४ गतेदेखि आयोजना गरेको प्रतियोगितामा मधेस प्रदेश, प्रदेश १, गण्डकी प्रदेश, लुम्बिनी प्रदेश, सुदूरपश्चिम प्रदेश र नेपाल आर्मी क्लबगरी ६ टिमले भाग लिएका थिए। वीरगन्जमा आयोजित प्रतियोगितामा सहभागी खेलाडीहरुबाटै राष्ट्रिय टिमको छनौट गरिने नेपाल हक्की संघका वरिष्ठ उपाध्यक्ष अनिल शर्माले जानकारी दिए।"
सोमबारसम्म मौसम बदली हुने,"काठमाडौं: आगामी सोमबारसम्म देशको अधिकांश भूभागमा आंशिकदेखि सामान्य बदली रही केही स्थानमा हल्का वर्षा र हिमपात हुने भएको छ। जल तथा मौसम विज्ञान विभागका अनुसार आज बिहानदेखि पश्चिम नेपालबाट प्रवेश गरेको पश्चिमी न्यून चापीय प्रणालीको प्रभावले पश्चिमबाट शनिबार, आइतबार र सोमबार क्रमशः नेपालभर प्रभाव पार्ने सम्भावना रहेको छ। उक्त प्रणालीको प्रभावले देशको सुदूर पश्चिम, कर्णाली, गण्डकी र लुम्विनी प्रदेशमा सामान्यदेखि पूर्ण बदली तथा बांकी प्रदेशहरुमा आंशिकदेखि सामान्य बदली रहने बताइएको छ। विभागले चेतावनी तथा परामर्श जारी गदै सुदुरपश्चिम, कर्णाली र लुम्बिनी प्रदेशका थोरै स्थानहरुमा साथै गण्डकी, बागमती र प्रदेश नं एकका एक दुई स्थानमा हल्का वर्षाको सम्भावना रहेको जनाएको छ। साथै देशका उच्च पहाडी तथा हिमाली भूभागका केही स्थानमा हल्का हिमपातको सम्भावना रहेको छ। देशभर चिसो अझै बढ्ने क्रममा रहेकाले चिसोबाट बच्न र त्यसको प्रभावबाट जोगिन आवश्यक सुरक्षा तथा सतर्कता अपनाउन सबैमा अनुरोध गरिएको छ।"
गण्डकी लोकसेवा आयोगका लिखित परीक्षाहरु स्थगित,कास्की: गण्डकी प्रदेश लोकसेवा आयोगले माघ मसान्तसम्मका सबै लिखित परीक्षाहरू स्थगित गरेको छ। शनिबार एक सूचना जारी गर्दै सबै लिखित परीक्षाहरू स्थगित गरेको जनाएको हो। कोरोना संक्रमितको संख्या बढेको भन्दै परीक्षा स्थगित गरेको लोकसेवाले कम्तीमा सात दिनको सूचना दिई परीक्षा पुनः सञ्चालन गरिने बताएको छ।
हिन्दू राष्ट्र र राजसंस्था शब्द हटाउन राप्रपालाई निर्वाचन आयोगले काट्यो पत्र,"काठमाडौं: निर्वाचन आयोगले विधानबाट हिन्दू राष्ट्र र राजसंस्था भन्ने शब्द हटाउन राष्ट्रिय प्रजातन्त्र पार्टी (राप्रपा)लाई पत्र काटेको छ। आयोगले सनातन हिन्दू राष्ट्र एवं राजसंस्था सहितको प्रजातन्त्रको मान्यता अभिवृद्धि गर्न र कायम राख्न भन्ने वाक्यांश हटाउन पत्र काटेको हो। आयोगले माघ २ गते पत्र काट्दै राप्रपालाई यस्तो आग्रह गरेको हो। आयोगको उक्त पत्रप्रति राप्रपाका पूर्वअध्यक्ष कमल थापाले आपत्ति जनाएका छन्। सामाजिक सञ्जालमार्फत् उनले आयोगको निर्देशन अस्वीकार्य भएको पनि बताएका छन्। 'निर्वाचन आयोगले राप्रपाको विधानबाट हिन्दुराष्ट्र र राजसंस्थासहितको प्रजातन्त्र शब्दावली तथा झन्डामा रहेको गाई हटाउन दिएको निर्देशन संविधान र प्रजातान्त्रिक मान्यताविपरीत छ। यो निर्णय अस्वीकार्य छ,' उनले लेखेका छन्, 'विगतमा आयोगको यस्तै निर्णयलाई संघर्षबाट हामीले उल्टाएका थियौँ। २०७८ माघ २ गते आयोगले पठाएको पत्रबारे वर्तमान नेतृत्वले कुनै प्रतिक्रिया व्यक्त नगर्नु र सो पत्र अहिलेसम्म लुकाएर राख्नु आश्चर्यजनक छ।'"
सुर्खेत प्रशासनद्वारा आइतबारदेखि बार प्रणाली लागू,"सुर्खेत: जिल्ला प्रशासन कार्यालय सुर्खेतले सेवाग्राहीको अत्यधिक भीड बढेपछि सेवा प्रवाहलाई सहज बनाउन आइतबारदेखि बार प्रणाली लागू गर्ने भएको छ। कार्यालयमा भीडभाड देखिएको र कोभिड१९ को नयाँ भेरियन्टको प्रभाव दिनप्रतिदिन बढिरहेकाले सेवा प्रवाहलाई व्यवस्थित गर्न बार प्रणाली लागू गरेको प्रशासनले जनाएको छ। जिल्ला प्रशासन कार्यालयका प्रशासकीय अधिकृत रामबहादुर बुढाले नेपाली नागरिकता, राष्ट्रिय परिचयपत्र, फोटोसहितको मतदाता नामावली दर्ता तथा विद्युतीय राहदानीसम्बन्धी कार्यका लागि सेवा गर्न बार प्रणाली तोकिएको बताए। उनका अनुसार आइतबार र शुक्रबार लेकबेँशी नगरपालिका, वीरेन्द्रनगर नगरपालिका र पञ्चपुरी नगरपालिका, मङ्गलबार वीरेन्द्रनगर नगरपालिका, सोमबार र मंगलबार भेरीगंगा नगरपालिका, चिंगाड गाउँपालिका र बराहताल गाउँपालिका, बुधबार र बिहीबार गुर्भाकोट नगरपालिका, सिम्ता गाउँपालिका र चौकुने गाउँपालिकाका सेवाग्राहीका लागि पालो निर्धारण गरिएको छ। प्रशासनले बार प्रणालीबमोजिम अनिवार्य स्वास्थ्य मापदण्ड अपनाइ पूर्ण खोप लगाएको कार्ड वा सोको मोबाइलमा खिचिएको फोटो भए पनि साथमा लिएर आउन सम्बन्धित सेवाग्राही र स्थानीय तहलाई आग्रह गरेको छ।"
यी हुन् आईपीएलका लागि नाम दर्ता गराएका नेपाली खेलाडी,"काठमाण्डौ : इन्डियन प्रिमियर लिग क्रिकेट (आईपीएल)को मेगा अक्सनका लागि नाम दर्ता गराएका १५ जना नेपाली खेलाडीको नाम नेपाल क्रिकेट सङ्घ (क्यान)ले शनिबार सार्वजनिक गरेको छ। आईपीएलका लागि नेपालका तर्फबाट पवन सर्राफ, आशिफ शेख, सन्दीप जोरा, सुशन भारी, कुशल भुर्तेल, रोहित पौडेल, आरिफ शेख, अविनाश बोहोरा, सोमपाल कामी, विनोद भण्डारी, शरद भेषावकर, कुशल मल्ल, करण केसी, दीपेन्द्रसिंह ऐरी र सन्दीप लामिछानेले नाम दर्ता गराएका क्यानले जनाएकाे छ। मेगा अक्सन आउँदो फेब्रुअरीमा हुनेछ। आईपीएलमा यसपटक लखनउ र अहमदाबादका दुई टोली थपिएर टिमको संख्या १० पुगेको छ।"
५० लाखसहित पाँचजना पक्राउ,"महोत्तरी: विगत पाँच दिनमा महोत्तरी जिल्लाका विभिन्न स्थानबाट स्रोत नखुलेको रु ५० लाखसहित पाँच जना पक्राउ परेका छन्। जिल्ला प्रहरी कार्यालयका प्रहरी उपरीक्षक दिनेशकुमार आचार्यले विगत पाँच दिनमा स्रोत नखुलेको रु ४६ लाख चार हजार २०० र रु १५ लाख ३६ हजार बराबरको चेक, दुई हजार जाली नोट र करिब रु तीन लाख नक्कली नोट बनाउने कागजसहित पाँच जनालाई पक्राउ गरिएको जानकारी दिए। प्रहरीले गत माघ ३ गतेका दिन जिल्लाको मटिहानी नगरपालिका८ स्थित नेपाल भारत दशगजा क्षेत्रबाट मटिहानी नपा३ बस्ने २३ वर्षीय सहाउद्दिन राईनलाई स्रोत नखुलेको रु ३० लाखसहित पक्राउ गरेको थियो। त्यस्तै सोही दिन जलेश्वर नपा३ स्थित जिल्लाको मुख्य भन्सार कार्यालय जलेश्वर अगाडि भारतबाट आएका धनुषा जिल्लाको जनकपुर उमनपा६ बस्ने २६ वर्षीय मोहम्मद जाहिर रेजा र लक्ष्मिनियाँ गापा१ बस्ने २३ वर्षीय असरफ मोहम्मदलाई रु चार हजार २०० र करिब रु तीन लाख बराबरको रु ५०० र रु १०० का नक्कली नोट बनाउने काजगसहित प्रहरीले पक्राउ गरेको थियो। त्यसैगरी माघ ६ गते मटिहानी नपा३ स्थित पेट्रोलपम्प अगाडिबाट प्रहरीले रु दुई हजार नेपाली नक्कली नोटसहित भारतको विहार राज्यको सीतामढी जिल्लाको मेघपुर ग्रामपञ्चायत बस्ने ४० वर्षीय नुरुल जोल्हालाई पक्राउ गरेको थियो भने ७ गते जलेश्वरको मुख्य भन्सार कार्यालय अगाडिबाट प्रहरीले भारतबाट नेपाल आउँदै गरेका भारत विहार राज्यको सीतामढी जिल्लाको सुरसण्ड सहर बस्ने ३९ वर्षीय उदयकुमार साहलाई स्रोत नखुलेको नौ लाख ९६ हजार ४०० भारतीय रुपैयाँ र नौ लाख ६० हजार भारतीय रुपैयाँ बराबरको भारतका विभिन्न बैंकको चेकसहित पक्राउ गरेको थियो। महोत्तरीमा करिब ३८ किमी नेपाल भारतको खुला सीमानाका कारण अवैधरुपमा स्रोत नखुलेको रकम, नक्कली नोटका साथै नक्कली नोट बनाउने तथा कारोबार गर्ने गिरोह सक्रिय रहेका छन्। जिल्ला प्रहरी कार्यालयका प्रहरी उपरीक्षक दिनेशकुमार आचार्यले जिल्लाको भारतीय सिमानाका तथा कुनै पनि नेपाली गाउँ सहरमा त्यस्ता कारोबार गर्नेलाई प्रहरीले सूक्ष्म तरिकाले खोजतलास तथा अनुसन्धान गरेर पक्राउ तथा कारबाहीका लागि तीव्रता दिएको बताए।"
नेपालकै व्यस्त मध्येको एक लुक्ला विमानस्थल फुर्सदिलो,"सोलुखुम्बु : नेपालकै व्यस्त विमानस्थल मध्येका एक तेन्जिङ हिल्लारी विमानस्थल लुक्ला फुर्सदिलो बनेको छ। पर्यकिय सिजनमा दैनिक १०० भन्दाबढी उडान तथा अवतरण हुने लुक्लामा सिजन सकिएसँगै अहिले दैनिक २३ उडानमा सिमित बनेको हो। नागरिक उड्डयन प्राधिकरण लुक्लाका प्रमुख द्वारीका अछामीका अनुसार पर्यटक सिजन सकिएर चिसो सुरु भएसँगै उडान संख्या सिमित बनेको हो। पछिल्लो समय कोभिडका कारणले गर्दापनि लुक्लाको उडान तथा अवतरण ठप्प जस्तै बनेको उनले बताए। यात्रु नहुँदा विमान कम्पनीहरुले उडान तालिका नै घटाएको छ भने भएका उडानमासमेत यात्रु नहुँदा कार्गो बोक्नुपर्ने बाध्यता रहेको विमान कम्पनीहरुले जनाएको छ। अहिले लुक्लामा समिट र तारा एयरको एकएकगरी दैनिक दुई उडान मात्रै रहेको प्राधिकरण प्रमुख अछामीले बताए। उडान कम भएसँगै प्राधिकरणका कर्मचारीहरुसमेत यतिखेर फुर्सदिला बनेका छन्। सिजनमा उडानको चाप अधिक हुँदा खाने फुर्सदसमेत नहुँने कर्मचारीहरु यतिखेर कार्यालय रुङ्ने जस्तो मात्रै भएको बताइएकोे छ। उपत्यका बाहिरका विमानस्थल मध्ये लुक्ला, पोखरा, सिमिकोट र नेपालगञ्जलाई नेपालको व्यस्त विमानस्थलहरुकोरुपमा परिचित छन्। चिसोका कारण खुम्बुवासीहरु अन्यत्र जाँदा सो क्षेत्रमा मानिसको चहलपहल समेत नै न्यून रहेको रहेको छ। सगरमाथा क्षेत्रमा पर्ने खुम्बुमा वर्षको २ सिजन भदौ अन्तिमबाट मंसिर मध्यसम्म र चैतबाट असार पहिलो सातासम्मलाई मुख्य पर्यटकिय सिजन मानिन्छ।"
बिरुवा गाउँपालिकाका विपन्न परिवारलाई कम्बल,"स्याङ्जा : बिरुवा गाउँपालिकाका एक सय घरधुरीपरिवारलाई कम्बल बितरण गरिएको छ। शुक्रबार बस्तीमै पुगेर सहयोगी संस्थाका पदाधिकारीसहितको टोलीले ती सामाग्री हस्तान्तरण गरेका हुन्। विरुवा गाउँपालिका वडा नं १ स्थित वरदाह र ५ स्थित पुष्पगाउँका विपन्न तथा दलित बस्तीलाई लक्षित गर्दै मानव मिलन संस्था र नेपाल यूनेस्को क्लवको सहकार्यमा कम्बल प्रदान गरिएको यूनेस्को गण्डकी प्रदेश अध्यक्ष दिपक शर्मा वाग्लेले जानकारी दिए। उनले भने, 'जाडो समयसंगै बढेदो कोरोना संक्रमणका बेला बस्ती मै लगेर उपलब्ध गराइएका ती कम्बलले विपन्न परिवारलाई राहत पुग्ने विश्वास छ। अघिल्लो पटकको लकडाउनका बेलापनि शर्माले आफ्नै पहलमा १७ बोरा चामलसहित खाद्यान्न सहयोग गरेको बताए। पुष्पगाउँका ८० घरपरिवार र बरदाह गाउँमन २० घरलाई एकएक वटा कम्बल प्रदान गरिएका हुन।"
"कोरोनाबाट मृत्यु हुनेको संख्या बढ्यो, एकैदिन १६ संक्रमितको मृत्यु",काठमाडौं: नेपालमा कोरोना संक्रमणसँगै मृत्यु दर पनि बढेको छ। स्वास्थ्य मन्त्रालयका अनुसार शनिबार एकैदिन थप १६ जना संक्रमितको मृत्यु भएको छ। यो पछिल्लो समयको सबैभन्दा धेरै संख्या हो। योसँगै नेपालमा कोरोनाबाट मृत्यु हुनेको संख्या ११ हजार ६५१ पुगेको छ। शनिबार थप १० हजार बढीमा कोरोना संक्रमण देखिएको थियो। मन्त्रालयका अनुसार देशभरि २० हजार १८७ जनाको नमुना परीक्षण गर्दा थप १० हजार २५४ जनामा कोरोना संक्रमण देखिएको हो। नेपालमा सक्रिय संक्रमितको संख्या ७२ हजार ८६२ पुगेको छ।
भारतमा एकैदिनमा तीन लाख बढी सङ्क्रमित,नयाँ दिल्ली: भारतमा कोरोनाभाइरसबाट पछिल्लो एक दिनमा थप तीन लाख ३७ हजार ७०४ जना सङ्क्रमित भएका छन्। सरकारी अधिकारीले शनिबार दिएको जानकारीअनुसार अघिल्लो दिनको तुलनामा नौ हजार ५५० कम सङ्क्रमित भएका हुन्। अघिल्लो दिन तीन लाख ४७ हजार २५४ जना नयाँ सङ्क्रमित थपिएको स्वास्थ्य मन्त्रालयले जनाएको थियो। दैनिक सङ्क्रमितको सङ्ख्या घटेपनि सङ्क्रमित अवस्थामै रहेकाको कुल सङ्ख्या भने बढिरहेको छ। मन्त्रालयका अनुसार भारतमा अहिले २१ लाख १३ हजार ३६५ सङ्क्रमित अवस्थामै रहेका छन्। सोही अवधिमा सङ्क्रमणमुक्त भएकाको कूल सङ्ख्या भने दुई लाख ४२ हजार ६७६ रहेको मन्त्रालयले जनाएको छ। योसँगै अहिलेसम्म सङ्क्रमणमुक्त भएकाको कुल सङ्ख्या तीन करोड ६३ लाख एक हजार ४८२ पुगेको अधिकारीले जानकारी दिएका छन्। भारतमा अहिलेसम्म चार लाख ८८ हजार ८८४ जनाको कोरोनाका कारण मृत्यु भएको छ भने तीमध्ये पछिल्लो २४ घण्टामा ४८८ को मृत्यु भएको छ।
स्याङ्जा रेडक्रसको सभापतिमा अर्याल,"स्याङ्जा : नेपाल रेडक्रस सोसाईटी स्याङ्जाको सभापतिमा दिनेश अर्याल निर्वाचित भएका छन्। वालिङ्मा भएको अधिवेशनले अर्याललाई सभापति बनाएको हो। यसअघि उनी रेडक्रसका मन्त्री थिए। स्याङ्जा शाखाको ३७औँ साधारणसभा तथा अधिवेशनले अर्यालको सभापतित्वमा १७ सदस्यीय जिल्ला कार्यसमिति निर्विरोध चयन गरेको हो। समितिमा उपसभापति लक्ष्मी थापा र लक्ष्मण भट्टराई, मन्त्री रामचन्द्र अर्याल, उपमन्त्री खगेन्द्रप्रसाद अर्याल, कोषाध्यक्ष महेशबहादुर थापा (गणेश), र उपकोषाध्यक्ष अर्जुन पौडेल चयन भएका हुन्। यसैगरी सदस्यहरुमा दुर्गा सारु, विष्णु सुवेदी र श्यामादेवी शर्मा, भुवनेश्वर रिमाल, चुडामणी रेग्मी, इश्वरबन्धु कोईराला, विष्णुप्रताप खाँण, विश्वेश्वर गिरी, पुष्पराज बराल, मनोरथ शर्मा सर्वसम्मत चयन भएका निर्वाचन अधिकारी कृष्णहरि वाग्लेले जानकारी दिए। जिल्लाभर ४० उपशाखा छन्। कोभिड संक्रमणका कारण अधिवेशनलाई बृहत नबनाई थोरै संख्यामा सहभागी गराई सर्वसम्मत चयनतर्फ लागिएको निवर्तमान सभापति भुवनबहादुर पौडेलले बताए।"
मास्क नलगाउनेलाई सय रुपैयाँ जरिवाना,जनकपुरधाम : धनुषा जिल्लामा मास्क अभियान अन्तर्गत विना मास्क लगाएर बाहिर निस्किए सय रुपैयाँ जरिवाना तिर्नुपर्ने भएको छ। कोरोना संक्रमण बढ्दै गएपछि धनुषामा सतर्कता अपनाउँदै सर्वसधारणका लागि मास्क लगाउन अभियान अन्तर्र्गत मास्क नलगाउनेलाई स्थानीय प्रशासनले एक सय रुपैयाँ जरिवाना गर्ने भएको हो। जिल्ला प्रशासन कार्यालय धनुषाले मास्क नलगाउनेलाई अब देखि एक सय रुपैयाँ जरिवाना गर्ने भएको हो। संक्रमण बढ्दै गएपनि सर्वसाधारणहरुमा लापरवाहीपूर्वक विना मास्कको हिड्डुल गरिरहेकाले स्थानीय प्रशासनले कडाई गर्न लागेको छ। धनुषाका प्रमुख जिल्ला अधिकारी सुरेन्द्र पौडेलले जिल्लामा मास्क लगाउन दुई दिन जनचेतनामूलक कार्यक्रमको आयोजना अभियानको रुपमा थालिएको जानकारी दिए। शुक्रबार र शनिबार जनचेतनामूलक कार्यक्रम गरिसकिएको र त्यसपछि पनि मास्क नलगाइएको पाइएमा सय रुपैयाँ जरिवाना असुल गरिने उनले बताए। आइतबारदेखि मास्क नलगाउनेसँग एक सय रुपैयाँ दरले जरिवाना असुली गरिने धनुषाका प्रमुख जिल्ला अधिकारी पौडेलले बताए। मास्क लगाउनका लागि जनकपुरधाम उद्योग वाणिज्य संघको समन्वयमा स्थानीय प्रशासनले शुक्रबार र शनिबारसम्म जनचेतनामूलक कार्यक्रम गरी सर्वसधारणलाई मास्क वितरण गर्ने र आईतबार मास्क नलगाइएको पाइएमा कारवाही स्वरुप एक सय रुपैयाँ जरिवाना गरिने उनले स्पष्ट पारे।
"सीमामा भारतीयको हस्तक्षेप, दशगजामा एसएसबीले बनाए सुरक्षा पोष्ट","विराटनगर: प्रदेशको राजधानी विराटनगरसँग जोडिएको दशगजामा भारतीय सीमा सुरक्षा बल (एसएसबी)ले सुरक्षापोष्ट बनाएको छ। प्रदेश १ को राजधानी विराटनगरको १६ नम्बर वडाको दरैया स्थित भारतीय सीमा सुरक्षा बलले आफूखुसी सुरक्षा पोष्ट निर्माण गरेको हो । २४सौ घण्टा हातियारसहित सीमावर्ती दशगजा क्षेत्र (नो मेन्स ल्याण्ड)मा एसएसबीले विराटनगर महानगरपालिका१६ दरैया र भारत जोगवनीस्थित टिकुलिया बस्तीबीच पर्ने स्थानमा सुरक्षा पोस्ट खडा गरेको हो। दशगजमा कुनै सुरक्षा पोष्ट र मानव बस्ती बनाउन हुने प्रावधान छ। दुई देशीय सीमानामा कुनै पनि संरचना बनाउन र गतिविधि गर्न नपाइने अन्तर्राष्ट्रिय कानुन छ। विराटनगर महानगरपालिका१६ का वडा अध्यक्ष मनोज सुब्बाले विगत एक महिनादेखि भारतीय सीमासुरक्षा बल सुरक्षा पोष्ट बनाएको जानकारी दिए। उनले आफूले थाहा पाएपछि इलाका प्रहरी कार्यालय रानी र सशस्त्रलाई जानकारी गराए पनि कुनै पहल नभएको बताए । 'एक महिनाअघि स्थापना गरेको सुरक्षा पोष्टमा २४सै घण्टा एसएसबीको टोलीको उपस्थित हुन्छ,' उनले भने, दशगजा क्षेत्रमा सुरक्षा पोष्ट राख्न मिल्दैन। सार्वभौम मुलुकमा नियम मिचेर बनाएको सुरक्षा पोष्ट तत्काल हटाउनुपर्छ।' नेपाल तर्फको सुरक्षा निकायले सो सुरक्षा पोष्ट हटाउन पहल थाल्नुपर्ने उनको भनाइ छ। 'आफूले प्रहरी र सशस्त्रलाई १५ दिनअघि नै जानकारी दिए पनि हटेको छैन,' उनले भने, 'कूटनीतिकरुपमा पोष्ट हटाउने पहल यथाशिघ्र गर्नुपर्छ।' काठ र कर्कटपाताको प्रयोग गरेर संरचना तयार पारेको एसएसबीले दशगजामा बसेर चेकजाँच गर्ने गरेको बताइएको छ। स्थानीयका अनुसार सुरक्षा पोष्ट बनाएपछि एसएसबीले नेपाली नागरिकलाई धम्क्याउने र नेपाली दुर्वव्यवहार गर्ने गरेको छ। मोरङका प्रमुख जिल्ला अधिकारी काशीराज दाहालले आफूले दुई दिन अघिमात्र जानकारी पाएको बताए। उनले जानकारी पाउन साथ सशस्त्र प्रहरी त्यहाको अवस्था बुझेर जानकारी गराउन निर्देशन दिएको बताए। सबै जानकारी आएपछि भारतीय डीएमसँग सवन्वय गरेर हटाउने पहल गर्ने उनले बताए। उनले कूटनीतिक पहलको लागि समेत गृह मन्त्रालयसमेत जानकारी गराएर खाली गराउने उनले बताए। केही वर्ष पहिले मोरङको जहदा गाउँपालिका१ कालामनिजरस्थित दशगजा मिचेर भारतीय पक्षले सडक बनाएको थियो। मोरङको जहदा गाउँपालिका१ मा नेपालभारत अन्तर्राष्ट्रिय सीमाक्षेत्रमा दशगजा मिचेर भारतीय पक्षले सडक बनाउन लागेको थियो। जहदाँ गाउँपालिका१ कालामनिजर र भारततर्फ अररिया कुस्माहा ग्राम पञ्चायत ४ आमगाछी भन्ने ठाउँमा सीमा स्तम्भ नं १७४र २ सहायक सीमा स्तम्भदेखि ५०० मिटर पश्चिम भारततर्फको दशगजाभित्र पर्ने १ सय ५० मिटर कच्ची बाटो दुवै देशका सीमा सुरक्षा अधिकारीले सवन्वय गरेर पूरेको थियो। जहदा गाउँपालिका१ का वडा अध्यक्ष प्रदीपचन्द यादवसहित जनता समाजवादी पार्टीका जिल्ला अध्यक्ष राजकुमार यादवले दशगजा क्षेत्रमा भारतीय पक्षले निर्माण गर्न लागेको सडक निर्माण गर्न रोक लगाएको थियो। दशगजाको दुवैतर्फ दशगज अर्थात् ९१ मिटर खाली राख्नुपर्ने प्रवाधान भए पनि भारतीय पक्षले पटकपटक दशगजा मिचेर सीमानामा राखिएको पिल्लरकै छेउमा सडक निर्माण र सुरक्षा पोष्ट राख्ने गरेका छन्। नेपालतर्फ दशगजा क्षेत्र विद्यमान रहे पनि भारतीय किसानहरुले मासेर खेतीसमेत गर्दै आएका छन्। भारतीयहरु दशगजामा कृर्षि सामग्रीसमेत राख्ने गरेको पाइएको छ।"
वैकल्पिक माध्यमबाट पठनपाठन गराउन निर्देशन,"काठमाडौं: काठमाडौं महानगरपालिकाले कोरोना भाइरस सङ्क्रमण तीव्ररुपमा बढिरहेकाले तत्काल वैकल्पिक माध्यमबाट कक्षा सञ्चालन गर्न यहाँका विद्यालयलाई निर्देशन दिएको छ। केही निजी विद्यालयले भौतिक उपस्थितिमा नै कक्षा सञ्चालन गरिरहेको गुनासो आएपछि महानगरपालिकाले तत्काल वैकल्पिक माध्यमबाट कक्षा सञ्चालन गर्न निर्देशन दिएको हो। कोरोना भाइरस सङ्क्रमण रोकथाम तथा नियन्त्रणका लागि शिक्षा, विज्ञान तथा प्रविधि मन्त्रालय, जिल्ला प्रशासन कार्यालय काठमाडौं, कामपा शिक्षा विभागसमेतको निर्देशनलाई समेत बेवास्ता गरेको भन्दै कामपा शिक्षा विभागले सूचना जारी गर्दै भौतिकरुपमा कक्षा सञ्चालन भएको पठनपाठनलाई तत्काल बन्द गर्न निर्देशन दिएको हो। पुनःनिर्देशनको बेवास्था गरी विद्यार्थीको भौतिक सहभागितामा गतिविधि अघि बढाए कामपा कारबाही गर्न बाध्य हुने बताइएको छ। कोरोना भाइरस सङ्क्रमणको तेस्रो लहर तीव्ररुपमा बढिरहेको भन्दै सरकाले गत पुस २७ गतेदेखि भौतिक उपस्थितमा कक्षा सञ्चालन नगरी वैकल्पिक माध्यमबाट सञ्चालन गर्न सबै विद्यालयलाई निर्देशन दिइसकेको छ। सरकाले निर्देशनको बेवास्था गरी कामपाका भित्री वडामा विद्यालय सञ्चालन भएको जनगुनासो आएपनि कामपाले पुनः सूचना जारी गरेको र फेरि बेवास्था गरे थप कारवाही अघि बढाउने कामपा शिक्षा विभाग प्रमुख रामप्रसाद सुवेदीले जानकारी दिए। 'महामारी नियन्त्रणमा सबैको साथ र सहयोग गर्नुपर्ने समयमा निर्देशनविपरीत विद्याालय सञ्चालन गर्नु हुँदैन, तत्काल बन्द गरेर कोरोना भाइ।रस सङ्क्रमण रोकथाम तथा नियन्त्रणमा सहयोग गर्नुपर्छ।' अहिले काठमाडौं उपत्यका कोरोना भाइरस सङ्क्रमणको केन्द्र बन्दै गएको छ। उपत्यकामा दैनिक सात हजार सङ्क्रमित देखिन थालेका छन्। कोरोना भाइरस सङ्क्रमण रोकथाम तथा नियन्त्रण गर्न भन्दै सरकारले लोकसेवा आयोग र त्रिभुवन विश्वविद्यालयले सञ्चालन गर्ने परीक्षासमेत स्थगित गरिसकेको अवस्था छ भने यातायातका साधनमा पनि जोरबिजोर प्रणाली लागू गरिसकेको छ। पछिल्ला केही दिनयता देशभरिमा दैनिक १२ हजारभन्दा बढी कारोना भाइरस सङ्क्रमण पुष्टि भइरहेका छन्।"
"संक्रमणदर दैनिक उकालो, अक्सिजनको तयारी के छ? (तथ्याकंसहित)","काठमाडौँ : कोरोना संक्रमण बढ्दै गएपछि सरकारले अक्सिजन तयारी अवस्थामा राखेको जनाएको छ। स्वास्थ्य तथा जनसंख्या मन्त्रालयले प्रत्येक प्रदेशमा अक्सिजन सिलिण्डर, अक्सिजन प्लान्ट र अक्सिजन कन्सन्ट्रेटर तयारी अवस्थामा रहेको जनाएको हो। जसअन्तर्गत प्रदेश १मा एक हजार ३१४ थान अक्सिीजन सिलीण्डर, ६६ वटा अक्सिजन कन्सनट्रेटर, १७ वटा अक्सिजन प्लाण्ट रहेका छन् भने २ वटा ट्याकं रहेका छन्। यस्तै, मधेश प्रदेशमा २३ सय ८८ थान अक्सिीजन सिलीण्डर, ३६ वटा अक्सिजन कन्सनट्रेटर, ८ वटा अक्सिजन प्लाण्ट रहेका छन् भने २ वटा ट्याकं रहेका छन्। स्वास्थ्य मन्त्रालयका अनुसार बागमति प्रदेशमा ४ हजार ८९६ थान अक्सिीजन सिलीण्डर, १५८ वटा अक्सिजन कन्सनट्रेटर, २८ वटा अक्सिजन प्लाण्ट रहेका छन्। यस्तै, १५ वटा ट्याकं रहेका छन्। गण्डकी प्रदेशमा २ हजार तीन सय ५ थान अक्सिीजन सिलीण्डर, ८५ वटा अक्सिजन कन्सनट्रेटर, १७ वटा अक्सिजन प्लाण्ट रहेका छन्। यस्तै, १ वटा ट्याकं रहेका छन्। लुम्बिनी प्रदेशमा २ हजार ७६६ थान अक्सिीजन सिलीण्डर, ६९ वटा अक्सिजन कन्सनट्रेटर, १६ वटा अक्सिजन प्लाण्ट रहेका छन्। यस्तै, ३ वटा ट्याकं रहेका छन्। कर्णाली प्रदेशमा ४०५ थान अक्सिीजन सिलीण्डर, ८० वटा अक्सिजन कन्सनट्रेटर, ७ वटा अक्सिजन प्लाण्ट रहेका छन् । सुदूरपश्चिम प्रदेशमा १ हजार ३९१ थान अक्सिीजन सिलीण्डर, १९९ वटा अक्सिजन कन्सनट्रेटर,५ वटा अक्सिजन प्लाण्ट रहेका छन्। यस्तै, २ वटा ट्याकं रहेका छन्।"
छानबिन समिति खारेजीको माग,"विराटनगर : बर्जु महोत्सवमा भारतीय कालाकार खेसारीलाल नआएपछि भएको तोडफोड र आगजनीको विषयमा छानबिन गर्न बनाएको समिति विघटनको माग गरिएको छ। महोत्सवमा भएको तोडफोड र आगजनीमा दोषी देखिएको व्यक्तिहरु समितिमा रहेकाले तत्काल छानबिन समिति खारिज गरेर स्वतन्त्र र न्यायानिक छानबिन समिति गठन गर्नुपर्ने नेकपा एमालेले माग गरेको हो। विराटनगरमा नेकपा एमाले बर्जु गाउपालिका समितिले पत्रकार सम्मेलनको आयोजना गरेर सुनसरीका प्रमुख सहायक जिल्ला अधिकारी आनन्द पौडेलको संयोजकमा बनेको ५ सदस्य छानबिन समिति तत्काल खारिज गर्नुपर्ने माग गरेको हो। नेकपा एमाले बर्जु गाउँपालिका अध्यक्ष दिलबहादुर गुरुङ्गले दोषी देखिएका जिल्ला प्रशासन कार्यालय सुनसरी, प्रहरी र गाउँपालिका सदस्यहरुलाई राखेर बनाएको समितिले स्वतन्त्र छानबिन गर्न नसक्ने र सत्यतथ्य बाहिर नआउने दाबी गरे। हजारैको भिड जम्मा भइरहँदा प्रहरी प्रशासन रमिते हेरेर महोत्सवमा सहजै प्रवेश गरार खेसारीलाललाई विराटनगर जान नदिनु नै घटनाको प्रमुख कारण भएको उनले बताए । उनले भनेछानबिन समितिमा दोषी देखिएका गाउपालिका प्रतिनिधिलाई राख्दा निष्पक्ष छानबिनको कल्पना गर्न सकिदैन। स्वतन्त्र व्यक्ति वा संस्थाको नेतृत्वमा समिति गठन हुनुपर्ने उनले बताए । प्रशासन कार्यालयले गाउपालिकाको नाममा माघ २ गते नै तत्काल महोत्सव बन्द गर्ने पठाएको पत्रलाई गाउँपालिका मेयर रघुनन्दन चौधरीले बेवस्ता गरेर कार्यक्रम गराएकाले तत्काल राजीनामा दिनसमेत नेकपा एमालले माग गरेको छ। घटनामा भएको भौतिक सामाग्रीहरुको क्षतीपूर्तीको मुख्य जिम्मेवार आयोजक भएकाले आयोजक संस्थाले नै क्षतीपूर्ति दिनुपर्ने, गैरकानूनी रुपमा सञ्चालन गरेर जनताबाट असुली गरेको रकम यथाशिघ्र फिर्ता गर्नुपर्ने माग समेत नेकपा एमालेले गरेको छ। विराटनगरको एस एम साउण्ड सिस्टमले वर्जु महोत्सवमा एक रकोड सात लाखको समानमा क्षतीपुर्याएको दावी गरेको छ। महोत्सवको अन्तिम दिन चर्चित भोजपुरी कलाकार खेसारीलाल यादव आउने भएपछि आयोजकले साउण्ड सिस्टम लगेर पनि सुरक्षा नदिएकाले दर्शकले तोडफोड गरेका समानको क्षतीपूर्ती दिन माग गरिरहेका छन्।"
नेपालमा एकैदिन १० हजार २५४ जनामा कोरोना संक्रमण,काठमाडौं: नेपालमा थप १० हजार बढीमा कोरोना संक्रमण देखिएको छ। स्वास्थ्य तथा जनसंख्या मन्त्रालयका अनुसार देशभरि २० हजार १८७ जनाको नमुना परीक्षण गर्दा थप १० हजार २५४ जनामा कोरोना संक्रमण देखिएको हो। त्यस्तै पछिल्लो २४ घन्टामा थप ७०८ जना संक्रमित कोरोनामुक्त भएका छन् भने एकैदिन १६ जना संक्रमितको मृत्यु भएको छ। नेपालमा सक्रिय संक्रमितको संख्या ७२ हजार ८६२ पुगेको छ।
फिलिपिन्स र इन्डोनेसियामा शक्तिशाली भूकम्प,मनिला: शनिबार दिउँसो फिलिपिन्सको सारंगानीबाट २३१ किलोमिटर टाढा ६ म्याग्नेच्युटको भूकम्प गएको अमेरिकी भूगर्भ सर्वेक्षणले जनाएको छ। २३९९ किलोमिटर गहिराईमा रहेको भूकम्पको केन्द्र शुरुमा ३६९५१ डिग्री उत्तर अक्षांश र १२६६७४७ डिग्री पूर्वी देशान्तरमा रहेको बताइएको छ। त्यस्तै इन्डोनेसियाको उत्तरी सुलावेसी प्रान्तमा शनिबार ६१ म्याग्निच्युडको भूकम्प गएको छ। भूकम्पको असरबारे विस्तृत विवरण आउँन बाँकी छ। भूकम्पले सम्भावित सुनामीको त्रास भने नदेखिएको मौसम विज्ञान र भूभौतिकी एजेन्सीले जनाएको छ। जकार्ता समय बिहान ९:२६ मा भूकम्प गएको थियो जसको केन्द्रबिन्दु तलाउड जिल्लाको मेलोन्गुआने सहरबाट ३९ किलोमिटर दक्षिणपूर्वमा र समुद्रको तल १२ किलोमिटर तल रहेको एजेन्सीले जनाएको छ।
"काठमाडौं उपत्यकामा आधा बढी संक्रमित, एकैदिन थपिए ५३०६","काठमाडौं: काठमाडौं उपत्यकामा एकैदिन ५ हजार बढीमा कोरोना संक्रमण देखिएको छ। स्वास्थ्य मन्त्रालयका अनुसार शनिबार ५,३०६ जनामा कोरोना संङ्क्रमण देखिएको हो। शनिबार देशभरि १० हजार २५४ जनामा कोरोना संक्रमण देखिएको थियो। काठमाडौं उपत्यकामा सक्रिय संक्रमितको संख्या ३४ हजार १५९ पुगेको छ। देशभरि भने ७२ हजार ८६२ जना सक्रिय संक्रमित रहेका छन्। शनिबार थप १६ संक्रमितको मृत्यु भएको मन्त्रालयले जनाएको छ।"
हरिखेतान क्याम्पसमा नेविसंघको आन्दोलन सुरु,"वीरगन्ज : वीरगन्जको हरिखेतान बहुमुखी क्याम्पस सामुदायिक क्याम्पसको विधीविधान अनुसार संचालन गर्नुपर्ने मागको सुनुवाइ नभएपछि नेपाल विधार्थी संघले शुक्रबारदेखि आन्दोलन थालेको छ। नेविसंघले हरिखेतान क्याम्पसको गेटमा शुक्रबार एक घण्टा धर्ना दिएर प्रदर्शन गरेको छ। पूर्वघोषीत आन्दोलनका कार्यक्रम अनुसार पहिलो दिन शुक्रबार नेविसंघले हरिखेतान क्याम्पसको गेट अगाडि एक घण्टा धर्नासहितको प्रदर्शन गरेको हो। नेविसंघका इकाइ सभापति मनोज कुमार साहको अगुवाइमा भएको धर्ना र प्रदर्शनमा नेविसंघका जिल्ला उपाध्यक्ष समीर हुसैन,यूथ कांग्रेस नेपालका प्रदेश सदस्य राहुल कुमार गुप्ता, तुफान अन्सारी, दिना गुप्ता, बिटु पटेल, राहुल ठाकुर, सुधान्सु चौरसिया, राहुल चौरसियालगायतको सहभागीता थियो। हरिखेतान बहुमुखी क्याम्पस सामुदायिक क्याम्पस हो। तर स्थापनाकाल देखि नै सामुदायिक क्याम्पसको विधिविधान अनुरूप संचालन नभइ क्याम्पस प्रमुख भगवान यादवले एकलौटी रुपमा नीजि बनाएर सन्चालन गर्दै आएको नेविसंघको आरोप छ। गत आइतवार नेविसंघले ३ दिनको अल्टिमेटम दिएर ७ सुत्रीय मागसहितको ज्ञापनपत्र क्याम्पस प्रमुख यादव र पर्साका सहायक प्रमुख जिल्ला अधिकारीलाइ बुझाएको थियो। तर ५ दिन बित्दासमेत कुनै सुनुवाइ नभएपछि नेविसंघले शुक्रबारदेखि चरणबद्ध आन्दोलन थालेको हो। प्रदर्शनमा सहभागीहरुले हरिखेतान बहुमुखी क्याम्पसलाई सामुदायिक क्याम्पस सरह संन्चालन गर, त्रिभुवन विश्वविद्यालय अनुदान आयोगको खर्च सार्वजनिक गर, २० वर्ष देखिको आयब्यय सार्वजनिक गर, २० वर्षदेखि एउटै क्याम्पस प्रमुख किन?, अभिभावक भेलावाट सन्चालक समिति गठन गर लगायतका नारा लगाएका थिए। आन्दोलन अन्र्तगत अब माघ ९ गते आइतवार क्याम्पस सञ्चालक समितीका सदस्यहरुलाई ज्ञापनपत्र बुझाउने र अन्तरकृया गर्ने नेविसंघले जनाएको छ। यस्तै माघ १० गते पर्सा जिल्लाका राजनीतिक दलका अध्यक्षहरुलाई ज्ञापन पत्र बुझाउने, माघ ११ गते घण्टाघर चोकमा हस्ताक्षर संकलन अभियान सञ्चालन गर्ने तथा माघ १२ गते प्रधानमन्त्री, शिक्षा मन्त्री र प्रमुख जिल्ला अधिकारीलाई फोनमार्फत दबाबमुलक म्यासेज पठाउने नेविसंघ सभापति साहले जानकारी दिए। त्यसपछि शिक्षा मन्त्रीलाई प्रत्यक्ष भेटेर ज्ञापनपत्र पनि बुझाइने साहले जानकारी बताए। वीरगन्जका उद्योगपति एंव समाजसेवी बिहारीलाल खेतानले आफना छोरा हरि खेतानको स्मृतिमा विक्रमसंवत २०३८ सालमा त्रिवि विश्वविद्यालयबाट सम्बन्धन लिएर सामुदायिक क्याम्पसकारुपमा हरिखेतान क्याम्पस स्थापनागरी सन्चालनमा ल्याएका थिए। त्यसपछि उक्त क्याम्पस समुदायले नै सन्चालन गर्नेगरी हस्तान्तरण गरेपछि झण्डै साढे ३ दशक देखि भगवान यादवले नीजि क्याम्पसकारुपमा एकलौटी गरी सन्चालन गर्दैै आएको नेविसंघको आरोप रहकोछ। आफूहरुले ३ दिनको अल्टिमेटम दिएर बुझाएको ज्ञापनपत्र बारे कुनै वास्ता नगरिएपछि बाध्य भएर शुक्रबारदेखि आन्दोलन थालिएको सभापति साहले बताए।"
संक्रमणमुक्त हुने दर निकै कम,काठमाडौं: देशभर संक्रमितको संख्या बढ्दो क्रममा रहेपनि संक्रमणमुक्त हुनेको संख्या न्युन रहेको छ। स्वास्थ्य तथा जनसंख्या मन्त्रालयका अनुसार शनिबार १० हजार २५४ जना नयाँ संक्रमित थपिँदा ७०८ संक्रमित डिस्चार्ज भएका छन्। त्यस्तै स्वास्थ्य मन्त्रालयका अनुसार दैनिक १० हजार बढीमा कोरोना संक्रमण देखिएको छ। संक्रमितमध्ये देशभर सक्रिय संक्रमितको संख्या ७२ हजार ७२ हजार ८ सय ६२ रहेको छ। पछिल्लो २४ घण्टामा एक लाख ९६ हजार ८५७ जनाले कोरोनाविरुद्ध खोप लगाएका छन्। हालः देशभर १४९ जना क्वारेन्टाइनमा रहेका छन्।
४४ उडान स्थगित गरेपछि अमेरिका र चीनबीचको तनाव झन् बढ्यो,"वासिङ्टन: पछिल्लो समय उडान स्थगित गर्ने विषयमा अमेरिका र चीनबीचको तनाव बढ्दै गएको छ। योसँगै चीनले अमेरिकाबाट चीनका लागि ४४ उडान स्थगित गर्ने बाइडेन प्रशासनको निर्णयलाई अत्यन्तै अव्यावहारिक भएको बताएको छ। वासिङ्टनमा चिनियाँ दूतावासका प्रवक्ता लिउ पेंग्युले स्पुतनिकलाई बताएअनुसार, 'अमेरिकाले यस भूमिमा चिनियाँ एयरलाइन्सको उडानहरू स्थगित गर्नु अत्यन्तै अव्यावहारिक छ।' 'हामी अमेरिकी पक्षलाई चिनियाँ एयरलाइन्सद्वारा सञ्चालित सामान्य यात्रु उडानहरूलाई अवरोध र प्रतिबन्ध लगाउन रोक्न आग्रह गर्दछौं,' पेंग्युले भने। बाइडेन प्रशासनले कोभिड१९ को कारण जनाउँदै केही अमेरिकी उडानहरू स्थगित गर्ने चिनियाँ सरकारको निर्णयको बदलास्वरूप अमेरिकाबाट चीनका लागि ४४ उडानहरू स्थगित गरेको थियो। चीनका लागि निलम्बित उडानहरू जनवरी ३० देखि सुरु हुन्छ र सियामेन एयरलाइन्स, चाइना साउदर्न एयरलाइन्स कम्पनी र एयर चाइनाका उडानहरू त्यसमा पर्नेछन, स्पुतनिकले जनाएको छ। चीनले भर्खरै कोभिड१९ सङ्क्रमित यात्रुहरूको वृद्धिको कारण आफ्नो देशमा जाने केही अमेरिकी उडानहरू रद्द गरेको बताएको छ। चीनको नागरिक उड्डयन प्राधिकरणले जनवरी १९ सम्म बाइडेन प्रशासनको बारम्बार आपत्तिको बाबजुद ४४ यात्रु उडान निलम्बित गरेको छ।"
सप्तरीमा दुई कोरोना संक्रमितको मृत्यु,"राजविराज : सप्तरीमा कोरोना भाइरस संक्रमणको तेश्रो लहरमा एक साताभित्र दुई जना संक्रमितको मृत्यु भएको छ। होम आइसोलेशनमा बसेका बिष्णुपुर गाउँपालिका७ का ६० वर्षीय पुरुषको शुक्रबार मृत्यु भएको स्वास्थ्य कार्यालय सप्तरीले जानकारी दिएको छ। गजेन्द्रनारायण सिंह अस्पताल राजविराजमा पीसीआर परीक्षण गराएका उनको रिपोर्ट शुक्रबार पोजिटिभ आएको अस्पतालले जनाएको छ। यसअघि सोमबार रूपनी गाउँपालिका१ की ७५ वर्षीया महिलाको मृत्यु भएको थियो। स्वास्थ्यमा समस्या देखिएपछि गजेन्द्रनारायण सिंह अस्पतालमा भर्ना भएकी उनको सोही दिन गरिएको परीक्षणमा रिपोर्ट पोजिटिभ आएको थियो। कोभिड१९ को तेस्रो लहर सुरु भएयता पुस २३ देखि शनिबारसम्म सप्तरीमा २ सय ९९ जनाको स्वाब परीक्षण गरिएकोमा १ सय ९० जनामा संक्रमण पुष्टि भएको स्वास्थ्य कार्यालयका निमित्त प्रमुख दुनियालाल यादवले बताए। संक्रमित २ जनाको मृत्युपछि सक्रिय संक्रमितको सङ्ख्या १ सय ८८ रहेको छ। जसमा ३८ महिला र १५० पुरुष छन्। संक्रमित सबैको अवस्था सामान्य रहेकोले सबैजना होम आइसोलेशनमा रहेको स्वास्थ्य कार्यालय सप्तरीले जनाएको छ। सबैभन्दा बढी राजविराज नगरपालिकाका १९ महिला र ८७ पुरुष गरी १०६ जना संक्रमित छन्। राजविराजमा शनिबार २५ जनाको स्वाबको पीसीआर परीक्षण गरिएकोमा ३ महिला र ९ पुरुषमा कोरोना संक्रमण पुष्टि भएको छ। जसमा राजविराज नगरपालिकाका ३ पुरुष, कञ्चनरूप नगरपालिकाका २ महिला र ४ पुरुष, डाक्नेश्वरी नगरपालिकाका १ पुरुष, अग्नीसाइर कृष्णसवरन गाउँपालिकाका १ पुरुष तथा तिलाठी कोइलाडी गाउँपालिकाका १ महिला छन्। स्वास्थ्य कार्यालय सप्तरीका अनुसार सप्तरीमा कोरोनाको पहिलो लहरमा ०७७ चैत ३१ गतेसम्म १८३३ जना संक्रमित भएकोमा ४१ जनाको मृत्यु भएको थियो। यसैगरी ०७८ वैशाख १ देखि पुस १६ गतेसम्म २४५६ जना संक्रमित भएकोमा १२१ जनाको मृत्यु भएको थियो। कोरोनाको नयाँ भेरियन्ट ओमिक्रोन फैलिएसँगै सप्तरीमा संक्रमितको संख्या तीव्र रूपमा बढेको छ। सप्तरी प्रशासनले बढ्दो कोभिड१९ को नयाँ भेरियन्ट ओमिक्रोनको संक्रमण नियन्त्रण गर्न शुक्रबार मात्र १८ बुँदे आदेश जारी गरेको छ। जिल्ला कोभिड१९ संकट व्यवस्थापन केन्द्रको पुस २७ गतेको वैठकले समेत स्वास्थ्य सुरक्षा मापदण्ड अनिवार्य पालना गर्ने, गराउने भन्दै ११ बुँदै निर्णय गरेको छ। यसैगरी खुला सीमा नाकाका कारण सप्तरी जिल्ला उच्च जोखिममा रहेको भन्दै जिल्ला प्रशासन कार्यालयले पुस ३० गते स्वास्थ्य सुरक्षा मापदण्ड अपनाउन सूचना जारी गरेको छ। संक्रमक रोग ऐन २०२० को दफा २, स्थानीय प्रशासन ऐन २०२८ को दफा ६ को उपदफा ३ अनुसार जारी भएको सो आदेश जिल्लामा लागू भए पनि स्वास्थ्य सुरक्षामा सतर्कता अपनाइएको छैन।"
"बीपी प्रतिष्ठानका तीन पदाधिकारीलाई काम गर्न प्रतिबन्ध, डा यादवले पाए जिम्मेवारी","धरान: भ्रष्टाचार काण्डमा मुछिएका बीपी कोइराला स्वास्थ्य विज्ञान प्रतिष्ठान धरानका तीन पदाधिकारीलाई सरकारले काम गर्न प्रतिबन्ध लगाएको छ। प्रतिष्ठानका उपकुलपति डा ज्ञानेन्द्र गिरी, शिक्षाध्यक्ष डा गुरु खनाल र निर्देशक डा गौरीशंकर साहलाई मन्त्रिपरिषद बैठकले निर्णय गरी काम गर्न प्रतिबन्ध लगाएको हो। प्रतिष्ठानका पदाधिकारीहरु आर्थिक अनियमितताका घटनामा संलग्न भएको पाइएपश्चात प्रधानमन्त्री शेरबहादुर देउवाले सरकारका सचिव डा बैकुण्ठ अर्याल र स्वास्थ्यमन्त्री विरोध खतिवडाको नेतृत्वमा छुट्टाछुट्टै छानविन समिति गठन गरी प्रतिष्ठान सञ्चालनमा भएका सबै गतिविधिको छानविन गर्न लगाएका थिए। दुबै समितिले प्रतिष्ठानका पदाधिकारीहरुले आर्थिक अनियमितता गरेको, विरामीलाई सहजरुपमा स्वास्थ्य सेवा प्रदान नगरेको, प्रतिष्ठानमा आवश्यक औषधि उपकरण खरिद गर्दा भ्रष्टाचार गरेको भन्दै प्रतिष्ठानका उपकुलपति, गिरी, शिक्षाध्यक्ष डा खनाल, रजिष्ट्रार डा मोहनचन्द्र रेग्मी र निर्दैशक डा साहलाई कारबाही गर्न सिफारिस गरेको थियो। छानविन समितिले कारबाहीको सिफारिस गरेपश्चात रजिष्ट्रार रेग्मीले भने पदबाट राजीनामा दिएका छन्। उनको राजीनामा स्वीकृतसमेत भइसकेको छ। स्वास्थ्य तथा जनसंख्या मन्त्रालय नीति योजना तथा अनुगमन महाशाखा प्रमुख डा तारानाथ पोखरेलले मन्त्रिपरिषद्को गत पुस ३० गते बसेको बैठकले प्रतिष्ठानका पदाधिकारीलाई काम काज गर्न प्रतिबन्ध लगाउने निर्णय गरेको जानकारी दिएका छन्। उनले प्रतिष्ठानका पदाधिकारीहरुलाई काम गर्न प्रतिबन्ध लगाएपश्चात मन्त्रिपरिषद् बैठको निर्णयअनुसार स्वास्थ्य मन्त्रालयका बाह्रौं तहका सर्जरी विशेषज्ञ डा श्यामसुन्दर यादवलाई प्रतिष्ठान सञ्चालनको जिम्मेवारी तोकिएको बताए। त्यस्तै प्रतिष्ठानको आर्थिक प्रशासन तथा बैंक खाता सञ्चालन गर्नका लागि महालेखा नियन्त्रक कार्यालयबाट एकजना उपसचिवलाई खटाउने निर्णय भएको डा पोखरेलले जानकारी दिएका छन्। उनले महालेखा नियन्त्रक कार्यालयलाई तत्काल उपसचिव स्थरको कर्मचारी प्रतिष्ठानमा खटाउन पत्राचार गरिएको समेत जानकारी दिएका छन्। प्रतिष्ठान सञ्चालनको जिम्मेवारी तोकिएको डा यादवले आइतबार कार्यालयमा हाजिर भएर दैनिक कामकाज सञ्चालन गर्ने जानकारी दिएका छन्। उनले सरकारले मन्त्रिपरिषद बैठकको निर्णय गरी आफूलाई बीपी प्रतिष्ठान सञ्चालनको जिम्मेवारी तोकिएकाले प्रतिष्ठान सुधार गर्न कुनै कसुर बाँकी नराख्ने प्रतिबद्धता जनाएका छन्। आर्थिक अनियमितताका घटनामा मुछिएका प्रतिष्ठानका तीनैजना पदाधिकारीलाई हटाउन सरकारले प्रक्रियासमेत थालेको छ। स्वास्थ्यमन्त्री खतिवडाले तत्काल सिनेट बैठक बोलाएर प्रतिष्ठानको समस्या समाधान गर्न कूलपतिसमेत रहेका प्रधानमन्त्री शेरबहादुर देउवालाई अनुरोध गरेको जानकारी दिएका छन्। काम गर्न प्रतिबन्ध लगाइएका निर्देशक साहले सरकारले गैरकानुनीरुपमा पदाधिकारीहरुलाई काम गर्न प्रतिबन्ध लगाएको गुनासो गरेका छन्।"
देशभरिका अदालत आइतबार बन्द हुने,"काठमाडौं: सर्वोच्च अदालतको आज बसेको पूर्ण बैठक (फूलकोर्ट)ले पूर्वप्रधानन्यायाधीश मोहनप्रसाद शर्माको निधनमा आइतबार देशभरका अदालतमा शोक बिदा दिने निर्णय गरेको छ। सर्वोच्च अदालतका सहप्रवक्ता देवेन्द्र ढकालले पूर्ण बैठकपछि आज जारी गरेको प्रेस विज्ञप्तिमा सर्वोच्च, उच्च र जिल्ला, विशेष तथा न्यायाधीकरण गरी देशभरका अदालतमा आइतबार शोक बिदा दिने निर्णय गरेको उल्लेख छ। पूर्वप्रधानन्यायाधीश शर्माको ८८ वर्षको उमेरमा बुधबार निधन भएको थियो। सरकारी सेवामा २०१५ सालमा प्रवेश गर्नुभएका शर्मा २०१७ सालमा कानून मन्त्रालयको शाखा अधिकृतबाट बढुवा भएर अदालतको न्यायाधीश भएर काम गर्दै २०५४ चैतदेखि २०५६ मङ्सिर ३० गतेसम्म नेपालको प्रधानन्यायाधीश भएर काम गरेका थिए। स्व शर्माको एक छोरा एक छोरी छन्। सर्वोच्च अदालतको पूर्ण बैठकले पूर्वप्रधानन्यायाधीशको शर्माको निधनप्रति दुःख व्यक्त गरी चीर शान्तिको कामना गर्दै शोकसन्तप्त परिवारजनमा गहिरो समवेदना प्रकट गरेको छ।"
स्वर्गजस्तै सुटिङ स्पटहरू,"निर्देशक र निर्माताले छान्ने हो सुटिङका लागि स्पटहरू। कथाकारले गरेको परिकल्पनाअनुसार छायांकनका लागि त्यहीँ पुग्नुपर्ने हुन्छ। गोपीकृष्ण ढुंगानाकाठमाडौं, रत्नप्रसाद आचार्य धरान, मनिका झा जनकपुरधाम, कृष्ण सारु मगरहेटौंडा, केशवशरण लामिछाने पोखरा, लक्ष्मण पोखरेलकेशरराज क्षेत्री बुटवल, सुन्दरकुमार थकालीमुस्ताङ, शिवराज भट्ट धनगढी : जस्तो कथा उस्तै छायांकन स्थान देवकोटा नामक चलचित्र बनाउँदा मुनामदनको सन्दर्भ देखाउन निर्देशक यादव खरेल गणेश हिमालको छेउ पुगेर सुटिङ गराए। कलाकारसमेत रहेका उनै खरेल माइतीघरको कृत्रिम सुटिङका लागि पनि भारतको बम्बई पुगेको सुनाउँछन्। जसमा उनको सानो भूमिका मात्र थियो। पहिले रामायण सुटिङ गर्ने मान्छेको सेट ल्याएर ठाउँ बनाएर श्रीस्वस्थ्यानी बनाएको पनि उनी सम्झन्छन्। जतिबेला क्यामेराम्यान पनि थिएनन् त्यतिबेला अर्थात् चलचित्र सुटिङको सुरुआती दिनमा हिजो आज भोलि र परिवर्तन बनाउँदा राजाले महेन्द्र्रले बम्बईबाट ल्याएको सम्झना ताजै छ, २०२६२८ सालमा शाही नेपाल चलचित्र संस्थानको कार्यकारी अध्यक्ष खरेल अन्नपूर्णसँग भन्छन्, भारतमा थुप्रैलाई विभिन्न विषयमा तालिम लिन पठाइएको थियो। खरेलका अनुसार, सुटिङका सबै काम नेपालमै गर्न बालाजुमा २५ रोपनी जमिन सरकारबाट लिएर ल्याब र स्टुडियो पनि बनाइयो जहाँ कृत्रिम विषयहरूको सुटिङ हुन्थे। अहिले डिजिटल सिस्टम आएपछि विकट पहाडी र हिमाली ठाउँहरूमै पुगेर प्राकृतिक ठाउँकै दृश्यहरू सिधै सुटिङ गर्न थालिएका छन्। यस अर्थमा पहिले खर्च धेरै लाग्थ्यो अहिले कम लाग्छ। प्रेमपिण्ड, चेलीबेटी, लोभीपापी, आँधिबेहरी, नासो, श्रीस्वस्थानी र आदिकवि भानुभक्त, महाकवि लक्ष्मीप्रसाद देवकोटा गरी आठ चलचित्र निर्देशन गरेका उनी भन्छन्, पटकथा लेख्दा पात्र के हो ? वातावरण घटना के हो ? गीत हो वा फाइट हो वा कथाले मागेअनुसार परिवेश र ठाउँ सबै उल्लेख हुन्छ। सोहीअनुसार सुटिङ गरिन्छ। सकेसम्म नेपालका विविध स्थानमा सुटिङ गरेर प्रचार हुनुपर्ने मान्यता उनको छ। इन्डोर, आउटडोर के कति भन्ने स्क्रिप्टमा हुन्छ। सिन डिभिजन गरिन्छ। अनि सिन ब्रेक डाउन गरिन्छ। सुदूरपश्चिम क्षेत्रमा भारतीय नायक अभिताभ वच्चनले सुटिङ गर्न आएको खरेल सम्झन्छन्। हुम्लाजुम्लाका दृश्य पनि भारतीय चलचित्रमा परेका छन्, गेहेन्द्र धिमालले चाइनिजलाई सुटिङका लागि काठमाडौं ल्याए, उनी थप्छन्, भारतीय नायक गोविन्दाकी आमा नेपाली भएकाले पनि उनले नेपालमा सुटिङ गरे। नायिका माला सिन्हाका बुवा अल्बर्ट भारतीय हुन्। माला अभिनीत माइतीघर पोखरामा सुटिङ भएको छ। निर्देशक प्रकाश सायमी पनि माइतीघर चलचित्रमा जेलको दृश्य देखाउनु पर्दा सुटिङका लागि मुम्बई गएको सम्झन्छन्। स्क्रिप्टमा लेखिएको विषयअनुसार दृश्य विभाजन गरिन्छ र सुटिङ हुन्छ, उनी भन्छन्, त्यसबेला आमा, परिवर्तन र हिजो आज भोलि तीन चलचित्रको सुटिङका लागि कलकत्ता पुग्यौं। पृथ्वी, सिमाना, अवतार, जमिनजस्ता चलचित्रका निर्देशक सायमी भन्छन्, इन्डोर, आउटडोर के कति भन्ने स्क्रिप्टमा हुन्छ। सिन डिभिजन गरिन्छ। अनि सिन ब्रेक डाउन गरिन्छ। विश्व सन्दर्भमा सन् १९२० मा पहिलो पटक इटालियन निर्देशक रोबर्ट रोजलिन स्टुडियोभित्र सुटिङ गर्ने परम्परा तोडेको पाइन्छ। सायमीका अनुसार, भारतमा बंगाली फिल्म निर्देशक सत्यजीत रेले जहाँको दृश्य छ त्यहीँ सुटिङ गर्ने परम्परा सुरु गरे। रेले सेट नबनाइकन फोहोरको फोहोरमै र भान्छाको भान्छा कोठामै सुटिङ गरेका थिए। यसपछि भारतमा सन् १९८० को दशकमा स्पटमै सुटिङ गर्ने अभियान चल्यो न्यु वेभ (नयाँ लहर) का रूपमा। नेपालमा प्रताप सुब्बाले परालको आगोमा र रवि बरालले चमेली चलचित्रमा यो खालको नयाँ लहर चलाए। सायमीले दोलखाको चरीकोट २०५२ सालमा सिमाना सुटिङ गरे। भैंसेपाटीको रुखमुनि छ्यासीकोटको रुखमा धेरै सुटिङ हुन्छ। चोभार, हेटौंडा, इलाम र नवलपरासी पुगेर उनले आफ्ना चलचित्र सुटिङ गरे। सुटिङ स्पट छान्न बजेटले साथ दिनुपर्यो। ठाउँ आहा ! भए पनि सुटिङका लागि बिजुली, पानी, यातायात पुग्ने, आवासको व्यवस्था हुनुपर्ने आदि छ छैन हेर्नुपर्छ, निर्देशक सायमी भन्छन्। उनका अनुसार, अंग्रेजी फिल्म हलिउडबाट २०२१ सालमा काठमाडौं र पोखरामा माउन्टेन इज योङ (हिमाल जवान छ) भनेर सुटिङ गरियो। सुटिङकै लागि अमेरिकाबाट विश्वप्रसिद्ध हिरो मार्लन ब्रान्डो जो महँगो नायक मानिन्थे उनै नेपाल आए। निर्देशक र निर्मार्ताले छान्ने हो सुटिङका लागि स्पटहरू। कथाकारले गरेको परिकल्पनाअनुसार छायांकनका लागि त्यहीँ पुग्नुपर्ने हुन्छ। चलचित्र झोलाका निर्देशक यादव भट्टराईले पाँचथरको कथा भए पनि झोला सुटिङ गर्न त्रिशूली नदीलाई तमोर नदी बनाए। सतीप्रथामा आधारित एक सय वर्षअघिको सन्दर्भ भएकाले झोलाका लागि धादिङको कात्तिकेचारस्थित धुँवाकोट, नुवाकोटको भर्याङभुरुङमा सुटिङ भयो जहाँ माटोले लिपेका, विकासका पूर्वाधार नपुगेका झिंगटी र ढुंगाका छाना भएका घर छन्। भोर तराई मधेसको सन्दर्भमा धनुषाको जनकपुरस्थित जानकी मन्दिर रोजिएको भट्टराईको भनाइ छ। जानकी मन्दिरलाई पुज्छौं तर जानकीहरूलाई दाइजोको नाममा हिंसा गरिरहेका छौं। मूर्ति ढोग्छौं पुज्छौं तर घरकी जानकीलाई किन पूजा गर्न सकिरहेका छैनौं र दुःखपीडा भोगिरहेका छौं ? सुटिङ स्पट कसरी छनोट गरिन्छन् भन्नेबारे जानकारी दिँदै उनी भन्छन्। तामेकोटकी रानी चलचित्र बनाउन लागेका उनी स्याङ्जाको तामेकोट दरबार र त्यहाँको टुँडिखेलमा पहिलोपटक सुटिङ गर्न लागेको बताउँछन्। यस क्षेत्रका लागि खुसीको कुरो भनेकै सरकारले हरेक प्रदेशका एकएक स्थानलाई चलचित्र केन्द्रका रूपमा विकास गर्ने योजना बनाएको छ। प्रदेश १ मा तराईदेखि हिमालसम्म प्रदेश नम्बर १ नेपाली चलचित्र छायांकनको रोजाइमा सधैं पर्ने गरेको छ। तराई, पहाड र हिमाल गरी तीनै क्षेत्र समेटिएकाले प्रदेश १ का रमणीय दृष्यहरू नेपाली चलचित्र छायांकनका दृष्टिले उत्कृष्ट रोजाईमा पर्ने गरेका हुन्। जसमध्ये इलाम जिल्ला पहिलो रोजाइमा पर्ने गरेको छ। कन्याम र यहाँको चियाबगान, इलाम बजार, श्रीअन्तु, हर्कटे, पशुपतीनगर आदि स्थानमा सुटिङ भएका छन्। सुनसरीको धरान बजार, घण्टाघर, धार्मिंक स्थलहरू, बुढासुब्बा, दन्तकाली, पिण्डेश्वर, बराहक्षेत्र, कोशी टप्पु वन्यजन्तु आरक्ष क्षेत्र, इटहरीको तालतलैया, सप्तकोसी नदी र चारकोसे झाडी भएको जंगल रोजाईमा पर्ने गरेको नेपाल चलचित्रकर्मी महासंघ प्रदेश १ का अध्यक्ष अरुण प्रधान बताउँछन्। उनका अनुसार, धनकुटाको भेडेटार, नाम्जे, राजारानी ताल, हिले, पाख्रिबास र अरुण र तमोर नदी आकर्षक स्थान हुन्। चलचित्र छायांकनका लागि आधुनिक डिजाईनमा निर्माण गरिएकाले धरानको बीपी कोइराला स्वास्थ्य विज्ञान प्रतिष्ठान पनि राम्रो मानिन्छ। पछिल्ला समय प्रतिष्ठान हाताभित्र नेपाली चलचित्र छायांकन भइरहेका छन्। तेह्रथुमको बसन्तपुर, म्याङलुङ बजार र गुराँसको राजधानीले चिनिने तीनजुरे क्षेत्र चलचित्र छायांकनका लागि उत्कृष्ट स्थान रहेको अध्यक्ष प्रधान बताउँछन्। यस्तै हिमाली जिल्लाहरू सोलुखुम्बु, ताप्लेजुङ र संखुवासभा पनि हिमाली दृष्यका कारण छायांकनका लागि छनोटमा पर्छन्। सोलुखुम्बुमा रहेको विश्वकै सर्वोच्च शिखर सगरमाथा, त्यसको आधारशिविर, संखुसभामा रहेको मकालु हिमाल र ताप्लेजुङको कञ्चनजंघा हिमालहरूले नेपाली चलचित्रका लागि सही गन्तव्य बनेका छन्। प्रदेश नम्बर १ नेपाली चलचित्र छायांकनको रोजाइमा सधैं पर्ने गरेको छ। तराई, पहाड र हिमाल गरी तीनै क्षेत्र समेटिएकाले रमणीय दृष्यहरू छायांकनका दृष्टिले उत्कृष्ट लाग्छन्। निर्माता, निर्देशक एवं नायिका रेखा थापा भन्छिन्, नेपालमा चलचित्रको एउटा पनि स्टुडियो छैन तर प्रत्येक जिल्लाको सौन्दर्यताले नेपाली चलचित्र निर्माणमा स्टुडियोको भूमिका खेलेका छन्। छायांकनका लागि प्रदेश १ सबैको रोजाइमा पर्नुको कारण यातायातको सुविधा भएको उनको बुझाइ छ। उनका अनुसार, प्रदेश १ मा हिमाल, पहाड र तराईका दृष्य थोरै समय र खर्चमा खिच्न सकिन्छ। विभिन्न जातिका जीवन्त संस्कृति र मौलिक पक्षले पनि सुटिङ हब भएको उनको बुझाइ छ। विराटनगर, इटहरी, धरान, दमक, बिर्तामोड लगायत सबै जिल्लाका अधिकांश क्षेत्रमा सुटिङ गरिएकाले हलले समेत नेपाली चलचित्रलाई माया गरिरहेको नेपाल चलचित्रकर्मी महासंघ प्रदेश १ का अध्यक्ष प्रधानको बुझाइ छ। प्रदेश १ धार्मिक सम्पदाका कारण पनि अब्बल मानिन्छ। धार्मिक पर्यटकीय स्थल खोटाङको हलेसी, दिक्तेलको कालिका मन्दिर, ताप्लेजुङको पाथिभरा मन्दिर, सुनसरीको चतराधाम, विष्णुपादुका, संखुवासभाको गुफापोखरी मन्दिर पनि चलचित्र छायांकनका लागि उत्कृष्ट मानिन्छन्। तेह्रथुमको ह्यात्रुङ झरना, धनकुटाको नमस्ते झरना, उदयपुरको रौता पोखरी, खोटाङको बराह पोखरी, भुलभुले ताल, टेम्के डाँडा, भोजपुरको साल्पा पोखरी, सुनसरीको बर्जु तालमा पनि चलचित्र र गीत छायांकन भएका छन्। फिल्म स्टुडियोजस्तै प्रदेश २ म जनकपुरकी छोरी तिमी जनकपुरको छोरा ! यो प्रेम नगरमा छैन हामी जस्तो जोडा ! २० वर्षपहिले जनकपुरमा छायांकन भएको श्रीकृष्ण श्रेष्ठ अभिनीत सीता चलचित्रको यो गीत अहिलेसम्म नेपाली चलचित्रका दर्शकको मानसपटलमा ताजा छ। अशोक शर्माको निर्देशनमा बनेको सीताको सम्पूर्ण छायांकन जनकपुरको जानकी मन्दिर र नगर क्षेत्रको सेरोफेरोमै भएको थियो। प्राकृतिक, ऐतिहासिक, धार्मिक, सांस्कृतिक र भौतिक विविधताले भरिपूर्ण प्रदेश २ मा चलचित्र निर्माणका लागि छायांकनस्थल पर्याप्त छन्। राम्रो व्यवस्थापन र दीर्घकालीन योजनाका साथ यदि यस प्रदेशका स्थानहरूलाई प्रवद्र्धन गर्ने हो भने सम्पूर्ण प्रदेश नै चलचित्र स्टुडियो बन्न सक्ने निर्देशकहरू बताउँछन्। पुर्णेन्दु झाद्वारा निर्देशित नेपाली चलचित्र संरक्षणको अधिकांश छायांकन पनि जनकपुर नै हो। जनकपुरसँगै वीरगन्जको सुक्खा बन्दरगाह क्षेत्र र कथाको मागअनुसारका ग्रामीण क्षेत्रहरूमा छायांकन गर्दा यो चलचित्र निकै मनमोहक बनेको छ। प्रदेश २ का आठै जिल्लामा छायांकनस्थलहरू गज्जब छन् तर संरक्षणका लागि अधिकांश जिल्ला छनोट गरें, निर्देशक झा भन्छन्, पहाड, तालतलैया, धार्मिकस्थल, वनजंगल सबैको फ्लेभर यस प्रदेशमा चलचित्र छायांकन गर्दा दिन सकिन्छ। चर्चित धार्मिक पर्यटकीय थलोहरू जनकपुरको जानकी मन्दिर, सिरहाको सल्हेस फूलवाडी, सप्तरीको कंकालिनी मन्दिर, सिम्रौनगढ, गढीमाई मन्दिर, सखडा भगवतीलगायत दर्जनौं मठमन्दिर यहाँ छन्। सर्लाहीको प्राकृतिक नाढीमन ताल, १ सय २१ बिघामा निर्माणाधीन मानवनिर्मित भरत ताल, बागमती नदी र विभिन्न तालतलैया निर्देशक निर्माताका लागि आकर्षणको केन्द्र बनेका छन्। चुरे क्षेत्रमा हरियो वनको मनमोहक दृश्यहरू छायांकन गर्न पर्याप्त स्थान छन् भने कोसीटप्पु राष्ट्रिय निकुञ्ज र पर्सा राष्ट्रिय निकुञ्जले वनजंगलमा विविध दृश्य देखाउन सकिन्छ। चलचित्र निर्माण र छायांकनका लागि प्रदेश २ पर्याप्त सम्भावना भएको ठाउँ भएको अभिनेता रमेशरञ्जन झा बताउँछन्। यहाँ खाडी मुलुकको फ्लेभरदेखि मरुभूमिजस्ता स्थानसम्म देखाउन सकिन्छ। प्रदेश २ मा दर्जनौं चलचित्र र टेलिचलचित्र सुटिङ गरिएको र ती अधिकांश लोकप्रिय भएको उनको दाबी छ। झा थप्छन्, नेपाली मात्रै नभई मैथिली, भोजपुरी र हिन्दी भाषाका चलचित्र, टेलिशृंखला र म्युजिक भिडियोहरू यस प्रदेशमा छायांकन गरिएका छन्। मधेसमा व्याप्त दाइजो प्रथामाथि केन्द्रित यादवकुमार भट्टराईद्वारा निर्देशित मैथिली भाषाको चलचित्र भोर प्रदेश २ का जिल्लाहरूमा छायांकन गरिएको हो। स्थानीय कलाकारसमेतको अभिनय गरिएको भोरमा मधेसका गाउँहरू, त्यहाँको बसोबास र जीवनशैलीलाई निकै कलात्मक ढंगबाट प्रस्तुत गरिएको छ। करिब आठ वर्षअघि निर्देशक मुरलीधरद्वारा निर्देशित यस क्षेत्रमा छायांकन गरिएको मैथिली भाषाको चलचित्र सजनाक अँगनामे सोलह शृंगारले दर्शकको प्रशंसा पाएको थियो। अभिनेता बीएन पटेलद्धारा अभिनित चलचित्रहरू गरिबक बेटी, सुहागिन, खुरलुच्ची र उनीद्वारा निर्देशित चलचित्र वृद्धा पेन्सन को छायांकन यही भयो । चलचित्रको आधारभूमि बागमती लामो समय काठमाडौं उपत्यका र वरिपरिका स्थानले एकछत्र चलचित्र छायांकनमा दबदबा कायम गरिरहेका छन्। समय र खर्चको बचतसँगै सबैखाले दृश्य छायांकन गर्न सकिने भएकाले पनि उपत्यका आसपासका स्थान निर्देशकहरूको रोजाइमा परेको पाइन्छ। प्रायः पुराना चलचित्रको कुन न कुनै भाग बागमती प्रदेशमै छायांकन भएका छन्, यस क्षेत्रलाई चलचित्र छायांकनको केन्द्र पनि भन्न सकिन्छ, निर्माता नरेन्द्र महर्जन भन्छन्, पहिला उपत्यका, त्यसपछि वरिपरिका जिल्ला र टाढा गए पोखरा र पूर्वका इलामलगायत केही जिल्ला मात्र चलचित्र छायांकन हुन्थ्यो। उपत्यका बाहिरका काभ्रे, चितवन, मकवानपुर, नुवाकोट आदिमा धेरै चलचित्र छायांकन भए। चितवनमा मात्र हालसम्म करिब दुई सय चलचित्र छायांकन भएको स्थानीय रवि अधिकारी बताउँछन्। चितवनको सौराहा, देवघाट, पटिहानी, मेगौली, नारायणीको पुलमा धेरै चलचित्र छायांकन भएका छन्। यो मायाले लौन सतायो, सौभाग्य, कसम, किसान, नागरिक, मेरी मामु, नाइँ न भन्नू ४, हिम्मतलगायत चलचित्र चितवनमा छायांकन भएका हुन्। शिव रेग्मीले धेरै चलचित्र चितवनमै छायांकन गरेका थिए। उपत्यका बाहिर नजिक र सुगम भएकाले चितवन र त्यसपछि मकवानपुर चलचित्रकर्मी र निर्देशकहरूको रोजाइमा पर्छ। २७ वर्षअघि मकवानपुरमा सिन्दूर चलचित्र छायांकन भएको कलाकार सुशान्त श्रेष्ठले सम्झना गरे। किस्मत, निरन्तर, डाँडाको वरपीपल, पलाँस, संरक्षण, हिरो रिटन्स, धुम फोर, सुश्री, चर्खा आदि ५० भन्दाबढी चलचित्र दामन, पालुङ, हेटौंडा, मार्खुलगायतका स्थानमा छायांकन भए। सुटिङका सबै काम नेपालमै गर्न बालाजुमा २५ रोपनी जमिन सरकारबाट लिएर ल्याब र स्टुडियो पनि बनाइयो। जहाँ कृत्रिम विषयहरूका सुटिङ हुन्थे। अहिले डिजिटल सिस्टम आएपछि विकट पहाडी र हिमाली ठाउँहरूमै पुगेर प्राकृतिक ठाउँकै दृश्यहरू सिधै सुटिङ गर्न थालिएका छन्। पर्यटकीयस्थल धुलिखेल, नगरकोटमा दर्जनौं चलचित्र छायांकन भएका छन्। नुवाकोट र रसुवामा ५० भन्दाबढी चलचित्र छायांकन भए। गोठालो, चुनौती, भिजिलान्ते, साइनो, सुनपानीलगायत चलचित्र नुवाकोट र रसुवामा छायांकन गरिएका हुन्। नुवाकोटको ककनी, पीपलटार, देवीघाट, त्रिशूली, शिवपुरी र रसुवा धुन्चे गोसाइँकुण्ड, लाङटाङ, स्याफ्रुबेसी, गतलाङ, गोल्जुङलगायत क्षेत्रमा चलचित्र छायांकन हुन्छन्। २०३७ सालदेखि नुवाकोटमा चलचित्र छायांकन भएको पाइन्छ। सिन्धुलीको बीपी राजमार्ग, सिन्धुलीगढी, सेल्फी डाँडा र लभ डाँडाका सुन्दर दृश्यहरू चलचित्रमा कैद भइरहेका छन्। सिन्धुलीमा अन्दाज, काँचुली, एक्सिडेन्ट, परालको आगो, भूमिका, गोर्खा पल्टन२ गरी दर्जनभन्दा बढी चलचित्र छायांकन भए। दोलखाका पर्यटकीय गन्तव्यहरू कालिञ्चोक, खरिढुंगा, भीमेश्वर क्षेत्रमा चलचित्र छायांकन भएको छ। २५ वसन्त भीमेश्वरमा, नाइँ नभन्नु ल कालिञ्चोकमा र वीरविक्रम जिरी क्षेत्रमा छायांकन भए। सुटिङ स्पट पोखरा गाडी चल्दैनथ्यो। राजमार्ग बनेको थिएन। हिँडेर आउँदा १२ दिन लाग्थ्यो। यो काठमाडौंसँग पोखरा जोड्ने पृथ्वी राजमार्ग बन्नुअघिको सन्दर्भ हो। यो राजमार्ग २०२८ सालतिरमात्रै बन्यो र जोडियो सडक यातायातबाट काठमाडौंसँग पोखरा। त्यसबेलाका राजा महेन्द्र हिँडेर पोखरा र पश्चिम नेपालको भ्रमणमा निस्किए। उनलाई पोखरा औधी मन परेपछि भाइ हिमालयलाई पोखरामा होटल खोल्न लगाए। नेपालमा फिल्म सुटिङ गर्छु भन्दै आएका भारतीय चर्चित कलाकार देवानन्दलाई फिल्मको स्क्रिप्ट लेख्न पोखरा सुझाए। देवानन्द पोखराको त्यही होटल फिस्टेलमा बसेर तयार पारेको स्क्रिप्टमा बनेको फिल्म हो, हरे राम हरे कृष्ण। काठमाडौंतिर पनि सुटिङ भयो। चर्चित पनि बन्यो। पोखरामा पहिलोपटक नेपाली चलचित्र सुटिङ चाहिँ बीएस थापाले गरे। तत्कालीन राजा महेन्द्रले नै फिल्म बनाउन शाही नेपाल चलचित्र संस्थान खोले। त्यसअघि नै निर्देशक थापाले पोखरालाई सुटिङ स्पट बनाएर माइतीघर छायांकन गरे। माइतीघरमा अभिनयसमेत गरेका फिल्म निर्देशक यादव खरेल त्यतिबेला पृथ्वी राजमार्ग नभएकैले जहाजमा पोखरा आएको सम्झन्छन्। हिमाल र तालको सहर भनेरै त्यतिबेला माइतीघरको सुटिङ पोखरामा भएको खरेल बताउँछन्। माइतीघरको इन्डोर सुटिङ मुम्बई भयो, अनि पोखरा र अरू ठाउँबाट आउटडोर, उनी थप्छन्। माइतीघरले खनेको पोखरामा फिल्म सुटिङको गोरेटो आज हाइवे नै बनिसकेको छ। सयौं फिल्म सुटिङ भइसकेका छन्। निर्देशक दीपेन्द्र लामाले अर्काे फिल्म २ नम्बरका लागि भने पोखरा रोजे। जसमा पोखरा छेवैको गाउँ घाचोक छानिएको छ। धेरै फिल्मले पोखराको फेवाताल, माछापुच्छे हिमाललगायत पर्यटकीय ठाउँको प्रचार गरेका छन्। निर्देशक सुदर्शन थापाले थुप्रै फिल्मको सुटिङ पोखरामा गरेका छन्। प्रेम गीत, मेरो एउटा साथी छ, म यस्तो गीत गाउँछु, के यो माया हो ? लगायतको सुटिङ स्पट उनले पोखरालाई छाने। थापा थप्छन्, पोखरा एउटै ठाउँमा विविधता छ। देवानन्दले अरू फिल्म पनि सुटिङ गरे। केही वर्षअघि इन्डियाज मस्ट वान्टेड पोखरामा सुटिङ भयो। त्यसभन्दा दशकअघि रजत मुखर्जीले लभ इन नेपाल फिल्म पोखरामा सुटिङ गरेका थिए। त्यो फिल्ममा मिस नेपाल झरना बज्राचार्यले समेत अभिनय गरेकी थिइन्। जेकी श्राप र टिना मुनिम अभिनीत फिल्म योद्धा पनि पोखरामै सुटिङ भएको थियो। पोखरामा मौलिकता छ, गाउँघरमा पनि र सहरमा पनि, लामा भन्छन्। छायांकनको अर्को दुनियाँ लुम्बिनी मंसिरमा चलचित्रकर्मी पाल्पाको बतासे पुगे। बतासे र श्रीनगर क्षेत्र फिल्म सुटिङको उर्वरभूमि नै हो। परदेशी चलचित्रको सिक्वेल बनाएका नारायण रायमाझीले सुटिङ स्पटमा बतासेलाई चयन गरेका हुन्। परदेशी२ को सुटिङमा नीर शाह, वर्षा शिवाकोटी, दिलीप रायमाझी, प्रशान्त तामाङ, केकी अधिकारी आदिले बतासेमा दिन बिताए। २०७२ मा बनेको परदेशीको धेरै हिस्सा पाल्पामै सुटिङ भएको थियो। हिमशृंंखला देखिने बतासे डाँडा सल्लेरी वनक्षेत्र हो। शिव श्रेष्ठ अभिनीत चलचित्र कान्छीमा पनि बतासेका दृश्य छन्। पाल्पामा पहिलो पटक सिन्धु फिल्म छायांंकन भएको थियो। वनमा फुल्यो फूल गीत पाल्पामा सुटिङ गरिएको थियो। २०५९ तिर निर्माण भएको सन्तानको माया चलचित्रको धेरै हिस्सा बतासेआसपास छायांकन भयो। निर्देशक मनीष पन्थका अनुसार बतासे आसपासबाट देखिने गाउँ र त्यहाँको हरियाली दृश्यले नै निर्देशकहरूलाई तान्छ। पाल्पाली संंगमनामक संंस्थाले पाल्पालाई चलचित्र छायांंकन हबका रूपमा निर्माण गर्नुपर्ने अभियान चलाएको छ। पाल्पामा बतासेबाहेक रानीमहल, पाल्पा दरबार संंग्रहालय, शीतलपाटी, भैरवस्थान, माडीफाँट क्षेत्रमा चलचित्र छायांकन हुने गरेका छन्। यहाँको मगर र नेवार संस्कृति चलचित्रका दृश्यमा पर्छन्। युद्ध पर्यटन, ग्रामीण बस्ती, डाँडापाखाका कथाहरूमा रोल्पाका गाउँ चलचित्रमा बोल्ने गर्छन्। यसले चलचित्रलाई जीवन्त बनाउँछ। रोल्पामा चलचित्र मञ्जिल, पुरानो पुस्ता, पानीफोटो, प्रेमनाथ, साइँलीजस्ता चलचित्र छायांंकन भए। थवाङ, लिवाङ र आसपासका क्षेत्र चलचित्रको दृश्यमा छन्। दाङ पनि चलचित्र छायांंकन हुने गतिलो गन्तव्य हो। यहाँको गोरक्ष रतननाथ मन्दिर, विश्वको सबैभन्दा अग्लो त्रिशूल रहेको क्षेत्र धारापानी, बाह्रकुने दह, जखेरा ताला, पन्धारा झरना, चमेरे गुफा, संस्कृत विश्वविद्यालयलगायतमा छायांंकन हुने गर्छ। थारू संंस्कृति दाङको दृश्यमा देखिन्छन्। बर्दिया राष्ट्रिय निकुञ्जमा आधा दर्जन चलचित्र निर्माण भए। जंगल, वन्यजन्तु, थारू संस्कृतिहरू चलचित्रमा देखिने गरेका छन्। कर्णाली पुलआसपासका दृश्यहरू बर्दियामा छन्। म यस्तो गीत गाउँछु, सम्झना बिर्सना, रातो टीका, पूरा भयो सपना मेरो, घिन्ताङलगायत चलचित्र बाँकेमा छायांकन भए। गुल्मीको रेसुंगा, गर्जुरा, रिडी क्षेत्रहरू सुटिङका लागि रोजाइमा पर्छन्। सुन्दर हिमाली दृश्य देखिने भएकाले रेसुंगा छनोटमा पर्छ। धार्मिक, सांस्कृतिक, परम्परा, रीतिरिवाज, सामाजिक र प्राकृतिक सौन्दर्यताले बेजोड भए पनि लुम्बिनी प्रदेशका दर्जनौं स्थान ओझेलमा परेको अखिल नेपाल चलचित्रकर्मी संघका सचिव केएल बुढाथोकी बताउँछन्। स्वर्गद्वारी, लुम्बिनी, रेसुंगा, रिडी, रानीमहल, नवलपरासीको स्तूपा, कपिलवस्तुको जगदीश्वर ताल र रूपन्देहीको गजडी ताल भर्जिन स्थल हुन्। महानायक राजेश हमाल, धीरेन शाक्य, वीरेन्द्र हमाल, पल शाह, आकाश श्रेष्ठ र अर्जुन श्रेष्ठ लुम्बिनी प्रदेशमा जन्मिएर राष्ट्रिय पहिचान बनाएका चलचित्र नायक हुन्। सुटिङ हब बन्दै मुस्ताङ पछिल्लो समय मुस्ताङ जिल्ला चलचित्र सुटिङका लागि हबको रूपमा विकास हुन थालेको छ। मुस्ताङको रमणीय भूगोल र मनमोहक प्राकृतिक सौन्दर्यताले स्वदेशी तथा विदेशी चलचित्र निर्मातानिर्देशकहरूको ध्यान मुस्ताङतर्फ मोडिन थालेको हो। दुई दशक अघिसम्म हिमाली जिल्ला मुस्ताङको गन्तव्य अहिलेको जस्तो सहज थिएन। सडक सहज हुन थालेपछि दुई दर्जन नेपाली चलचित्र, दर्जनौं म्युजिक भिडियो र मुस्ताङ चिनाउने वृत्तचित्र छायांकन भए। केही विदेशी पर्यटकले पनि अंगे्रजी फिल्म र वृत्तचित्र छायांकन गरिसकेका छन्। कबड्डीको चार वटा शृंखला छायांकन भए, जसमध्ये तीनवटाको प्रदर्शन भइसकेका छन्। मुस्ताङमा कान्छी, ब्याच नं १६, जेरी, ड्रिम्स, सम्हालिन्छ कहिले मन, भकुन्डो, चचहुई, प्रेमगीत, रुद्र, हिम्मत२, छिरिङ, आमा, खन्डो र चिनो आदि कोरोनाअघि छायांकन भए। भारतीय चलचित्र क्षेत्रका महानायक अमिताभ बच्चनको खुदा गवाह मुस्ताङमा पनि छायांकन भएको थियो। यो प्रदर्शनपछि मुस्ताङमा भारतीय पर्यटकको संख्या वृद्धि भएको थियो। मुस्ताङमा थकाली कला संस्कृतिमा तयार पारिएको कबड्डी नामक चलचित्रले थासाङको नाउरिकोटलाई चिनाउन ठूलो भूमिका खेल्यो। थासाङ२ का वडाध्यक्ष नरप्रसाद ज्वाहारचन थासाङ क्षेत्रको परिचय कबड्डीले गराएकोमा खुसी छन्। थासाङ२ मा भुतर्छो ताल र सेकुङ ताल छन् जुन २ हजार ७ सय २५ मिटरको उचाइमा छन्। तालमा नीलगिरि हिमालको प्रतिबिम्ब देख्न सकिन्छ। थासाङ५ को टिटी गाउँमा टिटी ताल छ जुन २५ सय मिटर उचाइमा छ। ताल हेर्न स्वदेशी तथा विदेशी पर्यटकको उल्लेख्य उपस्थिति रहन्छ। थासाङमा कवि भूपि शेरचनको गाउँ टुकुचे छ। जहाँ कबड्डीलगायत नेपाली चलचित्र छायांकन भइसकेको वडाध्यक्ष हिराचन बताउँछन्। पछिल्लो समय मुस्ताङ जिल्ला चलचित्र सुटिङका लागि हबको रूपमा विकास हुन थालेको छ। मुस्ताङको रमणीय भूगोल र मनमोहक प्राकृतिक सौन्दर्यताले स्वदेशी तथा विदेशी चलचित्र निर्मातानिर्देशकहरूको ध्यान मुस्ताङतर्फ मोडिन थालेको हो। घरपझोङ गाउँपालिका पनि चलचित्र छायांकनका हिसाबले महत्त्वपूर्ण छ। घरपझोङका पर्यटकीय गन्तव्य ढुम्बाताल, कुछप तेरंगा गुम्बा, स्नोलियो पार्ट, यारुझो भ्यु टावर, घरपझोङ किल्ला, झोनाधाङ पार्क र स्याउको राधधानी मार्फा गाउँ छन्। शदीयौं पुरानो माटोलले निर्मित परम्परागत एकापसमा जोडिएका घरहरूको मौलिकताले चलचित्रकर्मी यहाँसम्म आउन बाध्य हुन्छन्। चलचित्र चिनो, प्रेमगीत, जेरी, छिरिङ र कान्छीलगायत चलचित्रको प्रदर्शनपछि ढुम्बातालको चर्चा चुलिएको मुस्ताङ उद्योग वाणिज्य संघका अध्यक्ष खगेन्द्र तुलाचन बताउँछन्। चलचित्र छायांकनकै कारण मुस्ताङमा पर्यटकीय क्रेज बढेको उनको भनाइ छ। साँघुरा गल्ली, परम्परागत घर र सांस्कृतिक धरोहरले मार्फा जीवन्त छ। मार्फाका गल्लीमा थुप्रै नेपाली चलचित्र छायांकन भएको स्थानीय दीपक लालचनको भनाइ छ। निर्माता निर्देशकको मुख्य प्वाइन्ट कागबेनीमुक्तिनाथ सडकको माथि पहाडमा पर्छ। चारैतिरको भूगोल, कालीगण्डकी नदी र मुक्तिनाथ खोलाको दृश्यले कागबेनी डाँडो सुटिङलाई छनोट हुन्छन्। यस्तै मुक्ति क्षेत्रको झोङ, पुडाक, छेङ्गुर, रानीपौवा र कागबेनीलगायत छन्। पछिल्लो समय उपल्लो मुस्ताङमा पनि नेपाली चलचित्र छायांकन हुन थालेका छन्। जेरी र सम्हालिन्छ कहिले मनलगायत चलचित्र त्यहाँ छायांकन भए। उपल्लो मुस्ताङमा अध्यागमन विभागले विदेशी पर्यटकलाई पाँच सय डलर रोयल्टी लिने भएकाले विदेशी चलचित्र न्यून मात्र छायांकन भएका छन्। जहाँ ड्रोन क्यामेरा उडाउन पूर्वअनुमति लिनुपर्ने हुन्छ। भौगोलिक रूपमा विकट मानिएको उपल्लो मुस्ताङमा लोमान्थाङमा मुस्ताङी राजाको दरबार, पर्खालले घेरिएको लोमान्थाङ बजार, कोरलानाका आदि छन्। ओझेलमा परेका सुदूरपश्चिमका स्थलहरू सुदूरपश्चिममा प्राकृतिक सुन्दरता भएका स्थान धेरै छन्। चलचित्रको छायांकन भने त्यति भएको पाइँदैन। ठूलो पर्दाका चलचित्रमा राजधानी काठमाडौं आसपासका व्यक्तिको लगानी हुने र कलाकार पनि राजधानीकेन्द्रित हुने भएकाले भौगोलिक रूपमा टाढाको यस क्षेत्रमा निर्माता र निर्देशकको ध्यान पुग्न सकेको देखिँदैन। तर, सुदूरपश्चिमममा छायांकन गरिएका चलचित्र भने राम्रैसँग चलेका छन्। नायक विराज भट्टले दुई वर्षअघि चलचित्र साङ्लो बनाए। डोटीको जोरायल गाउँपालिकाका धेरै क्षेत्रमा साङ्लोको अधिकांश छायांकन भयो। यही क्षेत्रमा जन्मिएका भट्ट आफैं निर्माता रहेको यो क्षेत्र धार्मिक पर्यटकीय महत्त्वको क्षेत्र हो। यो क्षेत्रको महिमा महाभारतको कथामा छ। जोरायलमा छतीवन ताल छ। साङ्लोको चर्चित गीत चरिले काफल टिप्यो, खानलाई हो कि खुवाउन भन्ने गीतको अघिकांश भाग छतीवन तालमा छायांकन गरिएको छ। भट्ट भन्छन्, सुदूरपश्चिममा छायांकन स्थल धेरै छन् तर राजधानीकेन्द्रित चलचित्रको व्यापारमा लगानी धेरै हुने भएकाले सबै निर्माता यता आउन चाहदैनन्। नायिका एवं निर्देशक रेखा थापाको राम्रो चलेको चलचित्र हिम्मतवाली पनि कञ्चनपुरको राना बस्तीमा छायांकन भएको थियो। पाँच वर्षअघि छायांकन भएको उक्त चलचित्र दर्शकले मन पराए। कञ्चनपुरकै लालझाडी वनमा छायांकन भएको उनको खासै राम्रो नाच्न त जान्दिनँ म, यसो कम्मर मर्काउने मात्रै हो बोलको गीत एकदमै मन पराइयो। उनले कञ्चनपुरको शुक्लाफाँटा नगरपालिकामा पर्ने राना बस्तीहरूमा एउटा पूरै गीत छायांकन गरिन्। गीतमा राना पोशाकलाई प्राथमिकता दिइएको छ। सुदूरपश्चिमको कञ्चनपुरको स्थानीय पार्कमा चलचित्र मोहनी लाग्ला हैको छायांकन भएको थियो।"
पर्यटकिय क्षेत्रमा लगानी बढ्दै,"उदयपुर : प्रदेश १ कै उत्कृष्ट पर्यटकिय क्षेत्र उदयपुरको रौतापोखरीमा व्यापारीले लगानी बढाउन थालेका छन्। धार्मिक तथा ऐतिहासिक महत्व बोकेको रौतापोखरी जाने सडक स्तरोन्नतीसँगै व्यापारीले लगाउनी बढाउन सुरु गरेका हुन्। सडक स्तरोन्नतीले दैनिकजसो आन्तरिक र बाह्य पर्यटकको बाक्लो आवतजावत हुन थालेपछि व्यापारीले ठूला लगानीमा आकर्षक र सुविधासम्पन्न होटल बनाउन सुरु गरेका हुन्। रौतामाई गाउँपालिका वडानं ६ मा रहेको रौतापोखरी हिन्दु धर्मको धार्मिक आस्थाको केन्द्रकोरुपमा परिचित छ। पर्यटकिय गन्तव्य केन्द्र बनेको रौतापोखरीमा भर्खरै दुई व्यपारीले २ करोड २५ लाखको लगानीमा रौता दरबार माउण्टेन भ्यू रिसोर्ट सञ्चालनमा ल्याइएका छन्। यसकासाथै अन्य दुई दर्जन व्यापारीले जग्गा खरिदगरी होटल तथा रिर्सोट खोल्ने तयारी गरको वडाध्यक्ष तिलकुमार रानाले बताए। राजनीति र समाजसेवा गर्दै आएका गाईघाटका सरोज बस्नेत र रामपुरका शिव अधिकारीको लगानीमा रिसोर्ट निर्माण गरिएको हो। बस्नेत हाल नेपाली काँग्रेस त्रियुगा नगर समितिको सभापति छन् भने सहकारीलगायत बिभिन्न संघसंस्थामासमेत आवद्ध भएर समाजसेवामा क्रियासिल छन्। अधिकारी माधव नेपाल नेतृत्वको नेपाल कम्युनिष्ट पार्टी (एकिकृत समाजवादी)का जिल्ला स्तरीय नेता हुन्। दुबै जनाको संयुक्त लगानीमा रिर्सोट सुरु गरिएको अधिकारीले बताए। रौतापोखरी कच्ची सडकले छोएसँगै विगत दुई दशकयता बजारीकरण हुँदै आएको छ। समुन्द्री सतहदेखि ५ हजार ९ सय मिटरको उचाईमा रहेको यो पोखरी सदरमुकाम गाईघाटबाट ४६ किलोमिटर दूरी रहेको छ। त्यसमध्ये ३८ किलोमिटर कालोपत्रे भईसकेको र बाँकी सडक पनि स्तरोन्नती भईसकेकाले पर्यटकको रोजाईमा रौतापोखरी परेको हो। बाँस बस्ने हिसावले पुगेका पर्यटकले राम्रो बासस्थान र खानपिन गर्न नपाएपछि व्यापारीले लगानी बढाएका हुन्। पर्यटकको रुचीलाई अझै व्यवस्थित र सुविधासम्पन्न होटलको अभाव टार्न रिसोर्ट सुरु गरिएको उनको भनाई छ। यो रिसोर्ट रौतापोखरीक्षेत्रका अहिलेसम्मकै ठूलो लगानीको होटल हो। व्यापारीले रौतापोखरी आसपासमा धेरै जग्गा किनेको पाइएपनि व्यवसायिक होटलमा कसैले लगानी नगरेकाले आफूहरुले हिम्मत गरेको उनको भनाई छ। सुविधा सम्पन्न होटलको खाँचो रिसोर्टले टार्ने अपेक्षा राखेको संचालक सरोज बस्नेतले बताए। यसले एकातिर पर्यटन विकासमा सहयोग गर्ने र अर्कातिर रोतौपोखरी क्षेत्रको विकासमा पनि टेवा पुग्ने उनको भनाई छ। रिर्सोटको दुईतले पक्की भवन र २ वटा कटेज बनिसकेका छन्। कार्यक्रम गर्नका लागि ८० जना आँट्ने क्षमताको सभाकक्ष तयार भईसकेको छ। रिसोर्टमा सुविधासम्पन्न ९ वटा लक्जरियस कोठाहरु रहेका छन्। रौता १२ महिनै स्वच्छ वातावरण, चिसो मौसम र चारैतिरको मनमोहक दृष्य देख्न सकिने स्थान हो। बजारीकरण बढ्दै गएको रौतामा यसअघिदेखि नै सामुदायिक होमस्टे र झण्डै १ दर्जन हाराहारी ससाना होटल, रेस्टुरेन्टहरु सञ्चालनमा छन्। तर, पछिल्लो केहीवर्षयता आन्तरिक र बाह्य पर्यटककको आवागमन बाक्लिदै गएकाले सुविधासम्पन्न होटलको अभाव हुँदै आएको छ। वडाध्यक्ष रानामगरले भने, पाँच वर्षअघिसम्म लाख रुपैयाँ रोपनीमा पाईने आसपासका जग्गा अहिले १० लाखबढी पुगेको छ। मुख्य ठाउँमा २० लाख रुपैयाँ रोपनीका खरिद विक्री सुरु भएको उनले बताए। उनले सडक संजाललाई अझ व्यवस्थित बनाउन सके धार्मिक आश्थाका भक्तजन र पर्यटकमा कमि नहुने बताए।"
मनिषा अभिनीत चलचित्र ओस्कारको प्रतिस्पर्धामा,"एजेन्सी : ९४ औं एकेडेमी (ओस्कार) अवार्डमा प्रतिस्पर्धा गर्ने चलचित्रहरूको सूचीमा मनिषा कोइराला अभिनीत फिल्म इन्डिया स्विट्स एन्ड स्पाइसेस पनि अटाएको छ। विभिन्न विधामा प्रतिस्पर्धा गर्ने २ सय ७६ वटा चलचित्रको नाम सार्वजनिक गरिएको छ। यो सूचीमा आफू अभिनीत चलचित्र पनि परेको कोइरालाले आफ्नो इन्स्टाग्राममार्फत यसको जानकारी दिएकी छिन्। २०२१ मा रिलिज भएको यो चलचित्रको अमेरिकी कमेडी ड्रामाको निर्देशन र लेखक गीता मलिकले गरेकी हुन्। १९ नोभेम्बर २०२१ मा अमेरिकामा यो चलचित्र रिलिज भएको थियो। यसमा सोफिया अली, मनिषा कोइराला, ऋष शाह र आदिल हुसैनले काम गरेका थिए। ओस्कार अवार्डको घोषणा २७ मार्चमा हुनेछ। त्यसअघि २७ जनवरीदेखि १ फेब्रुअरीसम्म मनोनयनका लागि भोटिङ गर्न सकिनेछ। ८ फेब्रुअरीमा ओस्कारमा मनोनयन हुने चलचित्रहरूको अन्तिम सूची सार्वजनिक हुनेछ। यसैबीच ९४औं संस्करणको ओस्कर एकेडेमी अवार्ड ले पुनः होस्ट पाउने भएको छ। सन् २०१८ पछि यो विश्व प्रतिष्ठित अवार्डले होस्ट पाउन लागेको हो। सन् २०१९ यता ओस्कार होस्टबिना हुँदै आएको थियो। हुलु ओरिजिनल्स र एबीसी इन्टरटेनमेन्टका प्रमुख क्रेग एविर्चले यस पटकको ओस्कार होस्टसहित आउने बताए पनि अवार्ड कसले होस्ट गर्ने भन्ने केही खुलाएका छैनन्। सन् २०१७ र २०१८ को ओस्कर अवार्डको होस्ट जिमी किमेलले गरेका थिए। सन् २०१९ मा केविन हार्टले होस्ट गर्ने भने पनि उनले वर्षांै पुरानो समलैंगिक ट्विटका लागि माफी नमागेपछि अवार्ड आयोजकले बिनाहोस्ट कार्यक्रम गर्ने निर्णय लिएको थियो। पछिल्लो एक दशकमा अवार्डमा क्रिस रक (२०१६), नील पेट्रिक हेरिस (२०१५), एलेन डिजेनरेस (२०१४), सेठ मेकफर्लेन (२०१३), बिली क्रिस्टल (२०१२) र जेम्स फ्रेंको तथा ऐनी हेथवे (२०११)ले होस्ट गरेका थिए। सन् २०१९ को जस्तै एबीसीले सन् २०२० मा पनि होस्टबिना नै अवार्ड गर्ने निर्णय लिएको थियो। तर त्यो अवार्डमा दर्शकले चासो देखाएनन्। सन् २०२१ मा कोरोनाका कारण ढिलो भएको अवार्ड युनियन स्टेसनबाट प्रसारण भएको थियो। जसका कारण आयोजकले आधाभन्दा बढी दर्शक गुमाउनु परेको थियो। यहीकारण ९४औं संस्करणको अवार्डका लागि होस्टलाई पुनः ल्याउने निर्णय गरिएको हो।"
मुस्ताङमा संघ तथा प्रदेशको विकास खर्च ५४ करोड ७६ लाख,"जोमसोम : हिमाली जिल्ला मुस्ताङमा संघ तथा प्रदेश सरकारबाट आर्थिक वर्ष २०७८०७९ का लागि विनियोजित कुल पुँजिगत विकास खर्च १ अर्व ९७ करोड ३४ लाख मध्ये चालु आवको ६ महिना अवधिमा ५४ करोड ७६ लाख अर्थात २७ दशमलव ७४९ प्रतिशत खर्च भएको छ। यस्तै संघ तथा प्रदेशको चालु खर्च २ अर्ब ३५ करोड ८३ लाख मध्ये १ अर्ब १७ लाख अर्थात ४२ दशमलव ४८ प्रतिशत खर्च भएको कोष तथा लेखा नियन्त्रक कार्यालय मुस्ताङले जनाएको छ। मुस्ताङमा संघीयतर्फ २३ वटा र प्रदेशतर्फ ९ वटा कार्यालय छन्। यी कार्यालयहरुका लागि विनियोजित भएको कुल बजेटको ३५ दशमलव ७७ प्रतिशत खर्च भएको कोष तथा लेखा नियन्त्रक डोलेश्वर अर्यालले जानकारी दिए। उनका अनुसार संघीयतर्फको पुँजिगत बजेट १ अर्ब ५७ करोड ५० लाख मध्ये ६ महिनाको अवधिमा ४४ करोड ६५ लाख ७० हजार अर्थात २८ दशमलव ३५ प्रतिशत खर्च भएको छ। यस्तै संघीय चालुतर्फ २ अर्ब १ करोड ९४ लाख मध्ये ९१ करोड ३१ लाख अर्थात ४५ दशमलव २२ प्रतिशत खर्च भएको उनले बताए। प्रदेशतर्फ कुल पुँजिगत विकास खर्च ३९ करोड ८३ लाख मध्ये १० करोड १० लाख अर्थात २५ दशलव ३६ प्रतिशत खर्च भएको छ भने चालुतर्फ ३३ करोड ८९ लाख मध्ये ८ करोड ८५ लाख अर्थात २६ दशमलव १४ प्रतिशत खर्च भएको कोष तथा लेखा नियन्त्रक अर्यालको भनाई छ। संघीय कार्यालय अन्तर्गत कुल पुँजिगत बजेट १ अर्ब ५७ करोड मध्ये उत्तरदक्षिण जोड्ने राष्ट्रिय गौरवको आयोजना कालिगण्डकी करिडोर कार्यालयलाई १ अर्ब ३८ करोड २९ लाख विनियोजन गरिएको थियो। करिडोरलाई छुट्याईएको बजेट मध्ये ६ महिनामा ४० करोड २९ लाख अर्थात २९ प्रतिशत खर्च भएको कालिगण्डकी करिडोर कार्यालय जोमसोमका लेखापाल ईश्वर गैरेले जानकारी दिए। उनका अनुसार आयोजनाको पर्वत मालढुङ्गादेखि कोरला सम्मको निर्माणधिन १२ वटा पक्की पुलका लागि ८ करोड बजेट मध्ये ४ करोड १२ लाख अर्थात ५१ प्रतिशत खर्च भएको हो। यस्तै सडक स्तरोन्नतितर्फ विनियोजन भएको १ अर्ब ३० करोड बजेटमा ३६ करोड १७ लाख अर्थात २८ प्रतिशत खर्च भएको लेखापाल गैरैले बताए। चालु वर्षमा विनियोजन भएको बजेट मध्ये सन्तोषजनक रुपमा बजेट खर्च भएको उनले बताए। यस्तै प्रदेश कार्यालय अन्तर्गत चालु आर्थिक वर्ष २०७८०७९ का लागि खानेपानी,जलश्रोत तथा सिचाई सवडिभिजन कार्यालय मुस्ताङलाई विनियोजन भएको १६ करोड ६६ लाख मध्ये ६ महिनाको अवधिमा ४ करोड अर्थात २४ प्रतिशत खर्च भएको छ। कार्यालयका लेखापाल महेन्द्र थकालीका अनुसार पुँजिगत विकास खर्च १५ करोड ४७ लाख मध्ये ३ करोड ५७ लाख अर्थात २३ दशमलव १४ प्रतिशत खर्च भएको हो। यस्तै चालुतर्फ १ करोड १९ लाख मध्ये ४२ लाख अर्थात ३५ प्रतिशत खर्च भएको छ। संघीय राजश्वमा वृद्धि हिमाली जिल्ला मुस्ताङमा गतवर्षको तुलनामा संघ तथा प्रदेश राजश्व दोब्बरले वृद्धि हुने अनुमान गरिएको छ। आर्थिक वर्ष २०७७०७८ मा १९ करोड ५१ लाख ६५ हजार राजश्व सकलन भएकोमा चालु वर्षको ६ महिनाको अवधिमा २० करोड ४४ लाख ९३ हजार राजश्व सकलन भएको कोष तथा लेखा नियन्त्रक कार्यालय मुस्ताङले जनाएको छ। जसमध्ये संघीय राजश्व १९ करोड ८३ लाख २४ हजार र प्रादेशिक राजश्व ६१ लाख ६८ हजार सकलन भएको हो। मुस्ताङमा वर्षेनी संघ तथा प्रदेश राजश्व दोब्बरले वृद्धि हुन थालेको छ। आर्थिक वर्ष २०७६०७७ मा १० करोड ३७ लाख ५ हजार राजश्व सकलन भएको थियो।गत वर्ष संघीय तर्फ १८ करोड २३ लाख र प्रदेशतर्फ १ करोड २८ लाख राजश्व सकलन भएको थियो। राजश्व तथ्यांक हेर्दा गत वर्षको तुलनामा संघीय राजश्व ६ महिनाको अवधिमा १ करोड ६० लाख वृद्धि भएको हो। प्रदेश राजश्व भने सन्तुलित देखिएको छ। मुस्ताङमा राजश्व वृद्धि हुनुको कारण सरकारी निकायको खर्च वृद्धि र राजश्व प्रणालीमा भएको सुधार मुख्य हुन्। मुस्ताङका स्थानीय तहको ६ महिने खर्च मुस्ताङमा ५ स्थानीय तह छन्। स्थानीय तहका जनप्रतिनिधिको कार्यकाल यही जेठ ५ गते समाप्त हुँदैछ। तथापी यहाँका स्थानीय तहका पुजिगत खर्च अपेक्षा गरेअनुरुप हुन नसकेको पाईएको छ। चालु आवको श्रावणदेखि मंसिरसम्मको विकास आयोजनाको काम सञ्चालन हुनसक्छ। पुस, माघ र फागुन महिनामा यहाँ विकासको काम प्राय ठप्प हुन्छ। मुस्ताङ सदरमुकामसमेत रहेको घरपझोङ गाउँपालिकाले चालु आर्थिक वर्ष २०७८०७९ का लागि विनियोजित ३० करोड १९ लाख बजेट मध्ये ६ करोड १३ लाख अर्थात २० दशमलव ४१ प्रतिशत बजेट ६ महिनामा खर्च गरेको छ। कुल पुँजिगत बजेट १४ करोड १२ लाख मध्ये १ करोड ३८ लाख अर्थात ९ दशमलव ७७ प्रतिशत खर्च गरेको हो। यस्तै चालुतर्फ १६ करोड ७ लाख मध्ये ४ करोड ७८ लाख खर्च भएको घरपझोङ गाउँपालिकाले जनाएको छ। उपल्लो मुस्ताङको लोमान्थाङ गाउँपालिकाकाे कुल बजेट २८ करोड २० लाख मध्ये ७ करोड २४ लाख ९२ हजार अर्थात २४ प्रतिशत बजेट खर्च गरेको छ। जसअनुसार पुँजिगतर्फ विनियोजित १५ करोड १९ लाख मध्ये ३ करोड ५१ लाख ८० हजार अर्थात २३ दशमलव १६ प्रतिशत खर्च गरेको छ भने चालुतर्फ १३ करोड १ लाख मध्ये ३ करोड ७३ लाख अर्थात २८ दशमलव ६८ प्रतिशत खर्च गरेको छ। यसैगरी वारागुङ मुक्तिक्षेत्र गाउँपालिकाले कुल बजेटको ३४ करोड ५४ लाख मध्ये ७ करोड ५८ लाख अर्थात २१ दशमलव ९५ प्रतिशत खर्च गरेको छ। पुँजिगततर्फ ११ करोड ५५ लाख मध्ये ५३ लाख ५६ हजार अर्थात ४ दशमलव ६७ प्रतिशत मात्र खर्च गरेको छ। चालुतर्फ २२ करोड ९९ लाख मध्ये ७ करोड ४ लाख ६७ हजार अर्थात ३० दशमलव ६४ प्रतिशत खर्च भएको छ। यस्तै उपल्लो मुस्ताङको लोघेकर दामोदरकुण्ड गाउँपालिकाले २६ करोड मध्ये चालु र पुँजिगततर्फ समान ४० प्रतिशत खर्च गरेको दावी गरेको छ। मुस्ताङको थासाङ गाउँपालिकाकी लेखा प्रमुख सकुन्तला अधिकारीसंग चालु आर्थिक वर्षको ६ महिने खर्च विवरण टेलिफोन मार्फत माग गरिएको थियो। तर लेखा प्रमुख अधिकारीले गाउँपालिकाको सिस्टममा समस्या आएकाले कुनै पनि विवरण नखुलेको भन्दै खर्च विवरण उपलब्ध गराउन असमर्थ रहेको जनाईन्। मुस्ताङका ५ स्थानीय तहमध्ये ४ वटा स्थानीय तहले चालु वर्षको ६ महिने खर्च विवरण पेश गर्दा थासाङ गाउँपालिकाले मात्रै खर्च विवरण पेश गर्न पन्छिएको हो।"
हिमपातमा खोप कार्यक्रम,गोरखा : धार्चे गाउँपालिका ४ लाप्राकको एकीकृत नमूना बस्तीमा हिमपातका बाबजुद नियमित खोप कार्यक्रम चलेको छ। २८०० मिटर उचाइमा रहेको स्थानीय स्वास्थ्यचौकीमा नमूनाबस्तीका २८ जना बालबालिकाले खोप लगाएका छन्। आउँदो सोमबारदेखि कोभिडको खोप लगाउने कार्यक्रम रहेको स्वास्थ्यचौकीले जनाएको छ।
माल पर्खेका कारोबारी परे प्रहरी फन्दामा,"राजविराज : बिहीबार मध्यराति पक्राउ परेका व्यक्तिको गोजीको मोबाइल एकाएक बज्यो। मोबाइलमा माल खोइ आइपुगेन तभनेर सोधियो। यताबाट पक्राउ परेकाले लिएर आउँदैछु, पर्ख भन्यो। त्यतिबेलासम्म प्रहरीको नियन्त्रणमा परिसकेका थिए सप्तरीको तिरहुत गाउँपालिका५ का २७ वर्षीय राजकुमार मेहता र १९ वर्षीय सिन्दु सदा। छिन्नमस्ता गाउँपालिका१ बरहीस्थित पूर्वपश्चिम कोशी केनाल पम्प नहरको बाटोमा उनीहरू सवार को२३ प २७७३ नम्बरको मोटरसाइकल चेकजाँच गर्दा नै मेहता र सदा ठूलो परिमाणको लागु औषधसहित पक्राउ परेका थिए। उनीहरूको साथबाट १ सय ९० बोतल डाइलेक्स डिसी तथा ९५९५ एम्पुल डाइजेपाम, फेनारगन र लिगेसिक इञ्जेक्शन बरामद भयो। जिल्ला प्रहरी कार्यालय सप्तरीका प्रहरी उपरीक्षक अबिनारायण काफ्ले स्वयम् घटनास्थल पुगे। मोबाइलमा पटकपटक फोन गरेर माल मगाएपछि एसपी काफ्लेले नयाँ योजना बुनेको बताए। योजना अनुसार नियन्त्रणमा परेका मेहतालाई माल लिएर आउँदैछु भन्न सिकाए। प्रहरीको डर र प्रलोभनमा परेका मेहताले सिकाए अनुसार नै माल लिएर आउँदैछु भनिरहे। फोन गरेर माल मगाउने अग्नीसाइर कृष्णसवरन गाउँपालिका६ का २५ वर्षीय बैजु साह सोही गाउँपालिकाको महुली चोकमा पर्खि बसेका थिए। एसपीले सादा पोशाकका प्रहरीलाई तत्कालै महुली क्षेत्रमा खटाए। आफू पनि सादा पोशाक फेरेर गाडी लिएर पुगे। प्रहरीलाई पोशाकमा देखेमा भाग्ने भएकाले अर्को एउटा टोली पनि मेहतासँगै महुली पुग्यो। महुली पुगेपछि मेहताले प्रहरीलाई पछिपछि आउनु, म अगाडि जान्छुभन्यो। अरु प्रहरी पछाडि हटे सादा पोशाकका एक प्रहरी साथै लागे। त्यति बेलासम्म प्रहरीले तीनओटा घेरा हालिसकेको थियो। नजिकै पुगेपछि साहले भने कत्ति ढिलो गरेको, माल लिने मानिस नै गइसक्यो। सोही बेला घेरा हालेका प्रहरीले साहलाई पनि नियन्त्रण लिए। प्रहरीले पक्राउ गरेपछि साह छाँगाबाट खसेजस्तै भए। तथापि उनले आफू निर्दोष रहेको जिकिर गरिरहे। प्रहरीले मेहतालाई लगातार आइरहेको फोन नम्बरमा कल गर्दा साहको गोजीको मोबाइल बज्यो। मेहताको जिकिर काम लागेन। प्रहरीका अनुसार पक्राउ परेकाहरू लागु औषधका अम्मलीका साथै कारोबारी समेत हुन्। एसपी काफ्लेले भारतबाट एउटा समूहले ल्याउने र सप्तरीको विभिन्न ठाउँमा पुर्याउने तथा दोस्रो समूहले विभिन्न जिल्लाका व्यक्तिसँग सम्पर्क गरी काठमाडौं, गाइघाट, धरान, विराटनगर जस्ता शहरमा पठाउने गरेको बताए। जिल्ला प्रहरी कार्यालयमा शुक्रबार पत्रकार सम्मेलन गरी पक्राउ परेका तीनै जनालाई प्रहरीले सार्वजनिक गरेको छ। पछिल्लो समय लागु औषध नियन्त्रणमा सक्रिय भएको सप्तरी प्रहरीले अवैध घरेलु मदिरा र गाँजा खेती नष्ट गर्दै जनचेतना मुलक कार्यक्रम समेत तीव्र बनाएको प्रहरी नायव उपरीक्षक माधवप्रसाद काफ्लेले बताए।"
मुस्ताङका सिडियो र डिएसपीलाई कोरोना,जोमसोम : मुस्ताङका प्रमुख जिल्ला अधिकारी नेत्रप्रसाद शर्मा र जिल्ला प्रहरी कार्यालय मुस्ताङका प्रहरी नायव उपरीक्षक रामकुमार दानीलाई कोराना संक्रमण भएको छ। जिल्ला अस्पताल जोमसोममा एक साता अघि एन्टिजेन विधिबाट कोरोना परीक्षण गर्दा सिडिओ शर्मा र प्रहरी नायव उपरीक्षक दानीलाई कोरोना सक्रमण पुष्टि भएको जिल्ला अस्पताल जोमसोमका निमित्त सूचना अधिकारी एकराज बस्नेतले पुष्टि गरे। मुस्ताङमा उच्चपदस्थ व्यक्तिलाई कोरोना संक्रमण पुष्टि भएको यो पहिलो हो। सिडिओ शर्मा र प्रहरी नायव उपरक्षक दानी कोराना पुष्टि भएसंगै कार्यालयको कामकाज बन्द गरी अहिले उनीहरु आफ्नै निवासमा स्वास्थ्य लाभ गरिरहेका जिल्ला प्रहरी कार्यालय मुस्ताङले जनाएको छ।
लेखानीमा २४ करोडको खानेपानी आयोजना,"उदयपुर : जनसहभागिता वापतको २५ लाख रुपैयाँ बुझाउन नसक्दा अवरुद्ध बनेको सुनकोसी खानेपानी लिफटिङ्ग वृहत खानेपानी आयोजना सूचारु हुने भएको छ। स्थानीयको आर्थिक अवस्थालाई मध्यनजर गर्दै कटारी नगर कार्यपालिकाको बैठकले लागत सहभागितावापतको रकम उपलब्ध गराइदिने निर्णय गरेसँगै नगर क्षेत्रमा वर्षौंपछि शुद्धखानेपानीको सुनिश्चितता भएको हो। निर्णय लगत्तै शुक्रबार नगर प्रमुख ज्ञानेन्द्र श्रेष्ठले थप प्रकृया अघि बढाउने गरी खानेपानी उपभोक्ता समितिका अध्यक्ष अमर खुलाल मगरलाई २५ लाखको चेक हस्तान्तरण गरे। नगरपालिकाको पहलमा खानेपानी तथा ढल व्यवस्थापन विभागअन्तर्गत संघीय खानेपानी तथा ढल व्यवस्थापन आयोजनाले नगरपालिकाको वडानं ९, १०, ११, १२, १३ र १४ गरी ६ वटा वडामा पाइपमार्फत घर घरमा पानी पुर्याइने लक्ष्य राखेको छ। १ हजार ५०० घरधुरीलाई लक्षित गरी सुरु गर्न लागिएको आयोजनालाई व्यवस्थित गर्न दुई ठाउँमा रिर्जव ट्ंयाङ्की राखिने छ। पहिलो वडा नं १४ घुर्मिको सुनकोसी नदिबाट पानी तानेर लेखानीको सबैभन्दा अग्लो रमाइलो डाँडामा रिजर्भ ट्ंयाङ्कीमा राखिने छ भने दोस्रो वडा नं १० सोरुङको कन्यादहबाट गढीथुम्कीमा रिर्जभ ट्ंयाङ्की राखी पानी वितरण गरिने समितिका अध्यक्ष मगरले बताए। २४ करोड बढीको लागतमा निर्माण कार्य सुरु गर्न लागिएको आयोजनामा उपभोक्ताले जनसहभागितावापत २५ लाख रुपैयाँ जम्मा गर्नु पर्ने सम्झौतामा उल्लेख रहेको अध्यक्ष मगरले बताए। तर लागत सहभागिता बुझाउन नसक्दा लामो समयदेखि ठेक्का प्रकृया अवरुद्ध हुँदै आएको उनले बताए। उनले भने, आमउपभोक्ता भेला भइ सहभागिता रकमको विषयमा छलफल भयो, उठाउन सम्भवन नभएपछि स्रोतका लागि नगरपालिकासँग हारगुहार माग्यौं', उनले थपे, आर्थिक अवस्था कमजोर भएका गरिव जनताको काकाकुल जीवन हटाइदिन नगर प्रमुखसँग अनुरोध गर्दा उहाँ सकारात्मक हुनभयो र कार्यपालिकाबाट निर्णय गराइदिने आश्वसन दिनुभयो, जुन अहिले पूरा भएको छ।' रकम बुझाउन नसकेर योजना फिर्ता जाने हो कि भन्ने हामीमा ठूलो चिन्ता थियो', उनले भने, वास्तवमै स्थानीय सरकार जनतासँग छ भन्ने हामीलाई यो पटक अनुभुति भएको छ, अब थप पकृया अघि बढाउँछौं।' भौगोलिक कठिनाइका कारण नगरपालिका भएर पनि धेरै समस्या व्यहोरी रहेका यस क्षेत्रका स्थानीयका लागि आयोजनाले ठूलो राहात पुग्ने विश्वास लिइएको छ। पानी अभावकै कारण स्थानीयबासी तीन घण्टासम्म पैदल यात्रा गरी खोला, खोल्सी, सुनकोसीसम्म पुगेर तिर्खा मेटने गरेका छन्। नगर प्रमुख ज्ञानेन्द्र श्रेष्ठले पानीको चरम अभाव व्यहोरी रहेका जनतालाई लक्षित गरी आयोजना सञ्चालन गर्न कार्यपालिका बैठकबाट २५ लाख रुपैयाँको सुनिश्चितता गरिएको बताए। उनले भने, उपभोक्ता आयोजना सञ्चालनमा जनसहभागितावापतको रकम जम्मा गर्न नसक्दा फिर्ता जाने भयो भन्दै आउनुभयो, अधिकांश गरिव, दुःखी जनता बस्ने भुगोल भएकाले नगरपालिकाबाटै सहयोग गरेका हौ।' प्रमुख श्रेष्ठले माथिल्लो भेगका जनताको खानेपानीको समस्या समाधानको लागि अन्य कुनै विकल्प नभएपछि योजना छनौटदेखि वजेट विनियोजनसम्म आफू लागि परेको बताए। नगरपालिकाले उपलब्ध गराएको चेक हस्तान्तरण गर्दै श्रेष्ठले भने, यो जिल्लाकै गौरवको आयोजना हो, समयमा सकिनु पर्छ र सञ्चालनमा आउनु पर्छ तब मात्र नगरपालिको लगानी गरेको बजेटको सही सदुपयोग भएको मुल्यांकन हुनेछ।' उक्त आयोजना जिल्लाकै खानेपानीको क्षेत्रमा सबैभन्दा ठूलो आयोजना हो। आयोजनाबाट कटारी नगरपालिकाका ग्रामीण बस्तीमा खानेपानीको चरम अभाव टर्ने वडा नं १४ का वडा अध्यक्ष तेजवहादुर आले मगरले बताए।"
देशका अधिकांश भेगमा वर्षा र हिमपात हुने,"काठमाडौं : पश्चिमी वायुको प्रभावले देशका अधिकांश भेगमा बदली हुनाका साथै कतिपय प्रदेशमा हल्का वर्षा र उच्च पहाडी तथा हिमाली भेगमा हल्का हिमपातको सम्भावना रहेको मौसम पूर्वानुमान महाशाखाले जनाएको छ। महाशाखाले आगामी २४ घण्टाका लागि सचेन रहन आग्रह गर्दै वर्षा र हिमपातका कारण चिसो अझै बढ्ने क्रम रहेकाले त्यसबाट बच्न आवश्यक सुरक्षा तथा सतर्कता अपनाउन अनुरोध गरेको छ। सुदूरपश्चिम, कर्णाली र लुम्बिनी प्रदेशका थोरै स्थानका साथै गण्डकी, बागमती र प्रदेश १ का एक दुई स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भागका केही स्थानमा हल्का हिमपातको सम्भावना रहेको पनि महाशाखाले जनाएको छ। काठमाडौँको आकाशमा बिहानैदेखि बाक्लो तुवाँलो लागेकाले केही चिसो महसुस गरिएको छ। महाशाखाले जारी गरेको मौसमी बुलेटिनअनुसार सुदूरपश्चिम, कर्णाली र गण्डकी प्रदेशमा सामान्य बदली रही बाँकी प्रदेशमा आंशिकदेखि सामान्य बदली रहेको छ। सुदूरपश्चिम, कर्णाली र लुम्बिनी प्रदेशका थोरै स्थानका साथै गण्डकी, बागमती र प्रदेश १ का एक दुई स्थानमा हल्का वर्षाको सम्भावना रहेको जनाइएको छ। देशका उच्च पहाडी तथा हिमाली भागका केही स्थानमा हल्का हिमपातको सम्भावना रहेको छ। रातिको समयमा पनि देशभर आंशिकदेखि सामान्य बदली रहनेछ। कर्णाली र सुदूरपश्चिम प्रदेशका थोरै स्थानमा हल्का वर्षाको सम्भावना रहेको छ। उच्च पहाडी तथा हिमाली भागका केही स्थानमा हल्का हिमपातको सम्भावना रहेको छ।आइतबार पनि देशभर सामान्य बदली रही कर्णाली र सुदूरपश्चिम प्रदेशका केही स्थानका साथै बाँकी प्रदेशका थोरै स्थानमा हल्का वर्षाको सम्भावना रहने जनाइएको छ। कर्णाली र सुदूरपश्चिम प्रदेशका उच्च पहाडी तथा हिमाली भागका साथै गण्डकी, बागमती र प्रदेश १ का उच्च पहाडी तथा हिमाली भेगका केही स्थानमा हल्का हिमपातको सम्भावना रहेको छ। आज काठमाडौँको न्यूनकतम तापक्रम चार र अधिकतम तापक्रम १६ डिग्रि सेल्सियस रहेको महाशाखाले जनाएको छ।"
निर्वाचनबारे कानुन विज्ञसँग छलफल गरेपश्चात मात्रै सर्वदलीय बैठक,"काठमाडौं : स्थानीय तह निर्वाचनबारे कानुन विज्ञहरूसँग छलफल गरेपश्चात मात्रै सर्वदलीय बैठक बस्ने भएको छ। स्थानीय तहको निर्वाचनबारे निर्वाचन आयोग र संविधानविद्हरूसँग परामर्श गरेपछि मात्रै सर्वदलीय बैठक बस्ने कांग्रेसका एक नेताले बताए। शुक्रबार साँझ बसेको राजनीतिक समन्वय समितिको बैठकपछि निर्वाचनबारे छलफल गर्न शनिबार सर्वदलीय बैठक बस्ने भनेपनि अन्तिममा आएर स्थगित भएको छ। बैठक स्थगित भएपछि गठबन्धनभित्रका दलहरु आन्तरिक परामर्समा जुटेका छन्। समितिको बैठकपछि स्थानीय तहको निर्वाचनबारे सरकारले निर्वाचन आयोग र संविधानविद्हरूसँग परामर्श गर्ने निर्णय गरेको सरकारका प्रवक्तासमेत रहेका ज्ञानेन्द्रबहादुर कार्कीले जानकारी गराएका थिए। वैशाख, असार र असोजमा त्यसबेला निर्वाचन भएकाले कुन समयबाट जनप्रतिनिधिको पाँचवर्षे कार्यकाल गणना गर्ने भन्नेबारे आयोग र संविधानविद्सँग परामर्श गर्न लागिएको उनको भनाइ छ। संविधानमा स्थानीय तहका जनप्रतिनिधिको कार्यकाल सकिएको ६ महिनाभित्र अर्को निर्वाचन गर्ने भन्ने छ। निर्वाचन ऐनमा भने कार्यकाल सकिनु दुई महिनाअगावै निर्वाचन गरिसक्नुपर्ने उल्लेख छ। आयोगले माघको पहिलो हप्ताभित्र स्थानीय तहको निर्वाचनको मिति तोक्नुपर्ने प्रस्ताव गरेको छ। आयोगले आगामी वैशाख १४ गते एकै चरणमा स्थानीय तहको निर्वाचन गर्ने गरी मिति तोक्न सरकारसँग यसअघि नै प्रस्ताव गरिसकेको छ। एकै चरणमा सम्भव नभए वैशाख १४ गते पहिलो र वैशाख २२ गते दोस्रो चरणको निर्वाचन मिति तोक्ने आयोगको प्रस्ताव गरेको छ। शुक्रबार देशवासीका नाममा सम्बोधन गर्दै प्रधानमन्त्री शेरबहादुर देउवाले एक वर्षभित्र तीन तहको निर्वाचन गर्नुपर्ने सरकारको दायित्व पूरा गर्ने प्रतिबद्धता जनाएका छन्। निर्वाचन आयोगले स्थानीय तहको निर्वाचनको मिति प्रस्ताव गरेर घोषणा गर्न सरकारलाई दबाब दिएपछि सत्ता गठबन्धनको बैठकमा निर्वाचनले विषय प्रवेश गरेको हो। सरकारको नेतृत्व गरिरहेको कांग्रेसले तत्काल प्रतिनिधिसभा विघटन गरेर निर्वाचनमा जाने विषयको बारेमा स्पष्ट धारणा राख्न सकेको छैन। गठबन्धनको बैठकमा संसदीय निर्वाचनको विषयले प्रवेश पाएसँगै नेताहरु आन्तरिक परामर्शमा जुटेका छन्। गठबन्धनभित्रै निर्वाचनको विषयमा दुई धार देखिएको छ। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न आयोग र प्रमुख प्रतिपक्ष दल एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ। स्थानीय तहको निर्वाचन मिति तोक्न सत्तारुढ दलले कानुनविद्सँग परामर्श गर्ने प्रधानमन्त्रीले भोलि ९ बजेका लागि बोलाए सर्वदलीय बैठक विस्तृत शान्ति सम्झौताका बाँकी कार्यभार पूरा गर्ने देउवाको प्रतिबद्धता (सम्बोधनको पूर्णपाठ) उपत्यकामा आजबाट थप कडाई, सवारीमा जोरबिजोर प्रणाली लागू (आदेशसहित) नरसंहारको धम्कीले मन्त्री यादव संकटमा प्रधानमन्त्रीको आह्वानमा आज सर्वदलीय बैठक बस्दै, एमाले के गर्ला ? सर्वदलीय बैठकमा एमालेलाई बोलाइएको छैन : उपमहासचिव रिमाल माओवादी केन्द्रको बैठक जारी, तीनै तहको निर्वाचनबारे छलफल प्रधानमन्त्रीलाई विश्वप्रकाशको सुझाव : मन्त्री यादवलाई पदमुक्त गर्नुस्"
वीरगन्जमा थप एक कोरोना संक्रमितको मृत्यु,वीरगन्ज : वीरगन्जमा कोरोना संक्रमणका कारण थप एक जनाको मृत्यु भएको छ। वीरगन्ज २ छपकैयास्थित वीरगन्ज मेट्रो सिटि हस्पिटलमा उपचाररत बाराको विश्रामपुर गाँउपालिका ४ बतराकी २० वर्षीया संक्रमित युवतीको शनिवार बिहान मृत्यु भएको हो। माघ ५ गते कोरोना संक्रमण पुष्टि भएकी ती युवतीलाइ उपचारका लागि शुक्रबार राति वीरगन्ज मेट्रोसिटी हस्पिटलमा भर्ना गरिएको थियो। उपचारका क्रममा उनको शनिवबर बिहान पौने ४ बजे मृत्यु भएको वीरगन्ज मेट्रोसिटी हस्पिटलले जनाएको छ। योसंगै कोरोना संक्रमणको तेश्रो लहरमा वीरगन्जमा कोरोना संक्रमणले मृत्यु हुनेको संख्या २ पुगेको छ। यसअघि अस्ति बिहीबार रातिपनि वीरगन्जकै नारायणी अस्पतालमा उपचाररत बाराको महागढीमाइ नगरपालिका वडा नम्बर ६ का ५० वर्षीय पुरुषको मृत्यु भएको थियो। कोरोनाको तेश्रो लहर सुरु हुनु भन्दा पहिले यसअघि दोश्रो लहरको अन्तिममा गत असार २७ गते नारायणी अस्पतालमा उपचाररत पर्साको सखुवा प्रसौनी गाँउपालिका १ की ६० वर्षीया संक्रमित महिलाको मृत्यु भएको थियो। अहिलेको तेश्रो लहरमा वीरगन्जमा दुई जना संक्रमितको मृत्यु भएको नारायणी अस्पतालका कोभडि संयोजक डाक्टर उदयनारायण सिंहले बताए। वीरगन्जमा कारोनाको पहिलो लहरमा ८६ जनाको र दोश्रो लहरमा ३४१ जनाको मृत्यु भएको थियो। डाक्टर सिंहका अनुसार नारायणी अस्पतालमा हाल ६ जना संक्रमित उपचाररत रहेका छन्।
पर्यटनमा व्यापारीको लगानी,उदयपुर : प्रदेश १ कै उत्कृष्ट पर्यटकीय क्षेत्र उदयपुरको रौतापोखरीमा व्यापारीले लगानी बढाउन थालेका छन्। धार्मिक तथा ऐतिहासिक महत्व बोकेको रौतापोखरी जाने सडक स्तरोन्नतिसँगै व्यापारीले लगानी बढााएका हुन्। सडक स्तरोन्नतिले दैनिकजसो आन्तरिक र बाह्य पर्यटकको आवतजावत हुन थालेपछि व्यापारीले ठूला लगानीमा आकर्षक र सुविधासम्पन्न होटल बनाउन सुरु गरेका हुन्। रौतामाई गाउँपालिका वडा नं ६ मा रहेको रौतापोखरी हिन्दू धर्मको धार्मिक आस्थाको केन्द्रको रूपमा परिचित छ। पर्यटकीय गन्तव्य केन्द्र बनेको रौतापोखरीमा भर्खरै दुई व्यापारीले २ करोड २५ लाखको लगानीमा रौता दरबार माउन्टेन भ्यु रिसोर्ट सञ्चालनमा ल्याइएका छन्। यसका साथै अन्य दुई दर्जन व्यापारीले जग्गा खरिद गरी होटल तथा रिसोर्ट खोल्ने तयारी गरेको वडाध्यक्ष तिलकुमार रानाले बताए। राजनीति र समाजसेवा गर्दै आएका गाईघाटका सरोज बस्नेत र रामपुरका शिव अधिकारीको लगानीमा रिसोर्ट निर्माण गरिएको हो। बस्नेत हाल नेपाली कांग्रेस त्रियुगा नगर समितिको सभापति छन् भने सहकारीलगायत विभिन्न संघसंस्थामा समेत आबद्ध भएर समाजसेवामा क्रियाशील छन्। अधिकारी माधव नेपाल नेतृत्वको नेकपा समाजवादीका जिल्लास्तरीय नेता हुन्। दुवै जनाको संयुक्त लगानीमा रिसोर्ट सुरु गरिएको अधिकारीले बताए। रौतापोखरी कच्ची सडकले छोएसँगै विगत दुई दशकयता बजारीकरण हुँदै आएको छ। समुद्री सतहदेखि ५ हजार ९ सय मिटरको उचाइमा रहेको यो पोखरी सदरमुकाम गाईघाटबाट ४६ किलोमिटर दूरी रहेको छ। त्यसमध्ये ३८ किलोमिटर कालोपत्रे भइसकेको र बाँकी सडक पनि स्तरोन्नति भइसकेकाले पर्यटकको रोजाइमा रौतापोखरी परेको हो। बास बस्ने हिसाबले पुगेका पर्यटकले राम्रो बासस्थान र खानपिन गर्न नपाएपछि व्यापारीले लगानी बढाएका हुन्। पर्यटकको रुचिलाई अझै व्यवस्थित र सुविधासम्पन्न होटलको अभाव टार्न रिसोर्ट सुरु गरिएको उनको भनाइ छ। यो रिसोर्ट रौतापोखरी क्षेत्रका अहिलेसम्मकै ठूलो लगानीको होटल हो। सुविधासम्पन्न होटलको खाँचो रिसोर्टले टार्ने अपेक्षा राखेको सञ्चालक सरोज बस्नेतले बताए।
पद्मसम्भव अर्थात् गुरु रिन्पोछे हिमाली आकाशका सूर्य,"आउँदो पिँढीका लागि धार्मिक मार्गदर्शनको खाँचो पर्नेछ भन्ने अनुभव गरी पद्मसम्भवले आफूलाई काय, वाक र चित्ताका तीन योगहरूमा अभ्यस्त पारे। बौद्ध धर्मअनुसार जीवहरूको जन्म चार प्रकारले हुन्छ। यही मान्यताअनुसार गर्भबाट जन्मने, अन्डाबाट जन्मने, पसिनाबाट जन्मने र अलौकिक रूपमा प्रकट हुने हुन्छ। जसमध्ये उनी मातापिताको समायोगबिनै उपपादुकरूपमा अर्थात् अलौकिक रूपबाट जन्मिएको विश्वास गरिन्छ। तिनै अलौकिक चामत्कारिक बालकलाई नै पद्मसम्भव भन्ने गरेको पाइन्छ। पाकिस्तानमा पर्ने स्वाट उपत्यकालाई प्राचीनकालमा उड्डियान वा ओर्गेन (उर्गेन) भनिन्थ्यो। त्यहाँका राजा इन्द्रभूतिको राज्य निकै सम्पन्न थियो। जति उनको राज्यमा धनसम्पत्ति थियो, त्योभन्दा पनि विशाल उनको दान दिन आनन्द मान्ने र दानलाई नै राजाको धर्म ठान्ने खुला र उदारवादी मन थियो। फलस्वरूप उनले राज्यमा भएका सबै धनसम्पत्ति गरिबदुःखीलाई बाँडेर सकेका थिए। राज्यको कोष सबै बाँडेर सकिएकाले उनलाई ठूलो आपत् पर्यो। उनलाई धनसम्पत्ति सकियो भनेर चिन्ता पर्नुभन्दा पनि अब राज्यका गरिबदुःखी जनता माग्न आउँदा म के दिउँला ? खाली हात कसरी पठाउँला भन्ने चिन्ताले सताएको थियो। पद्मसम्भव यतिसम्म दानप्रेमी थिए कि आफ्नो आँखासम्म पनि अरूको हितार्थ दान दिएका थिए। उनका पुत्र एवं उत्तराधिकारीको मृत्यु हुँदाखेरि उनलाई असह्य पीडा भयो। राज्यमा खडेरी परेकाले अनिकाल पैलिएर हाहाकार मच्चियो। मानिसहरू अन्न र फलफूल काँचै खान बाध्य भए। राज्यमा बाँकी भएको धनसम्पत्ति चढाएर राजा र प्रजाहरूले बुद्धहरूको प्रार्थना गरे। करुणाका प्रतिमूर्ति अवलोकितेश्वरले यो सबै कुरा सुखावती भुवनमा अमिताभलाई ती जनताको दुःखप्रति करुणायुक्त दृष्टि पुर्याउन अनुरोध गरे। तत्कालै अमिताभ बुद्धको जिब्रोबाट एक रातो प्रकाश निस्कियो। त्यो किरण उल्काझैं खसेर तल धनकोष सरोवरको बीचमा पस्यो। जहाँबाट स्वतस्फूर्तरूपले एक कमलको फूल फुल्यो। त्योसँगै उनले आफ्नो हृदयबाट एकाक्षरी मन्त्र ह्री प्रकट गरे। त्यो अक्षर एक स्वर्ण वज्रको आकृतिमा कमलको बीच भागमा प्रकट भयो। सबै बुद्धको सार समाहित भएको त्यो एक आठ वर्षको जत्रो बालक विराजमान भएको देखियो। उक्त बालकलाई डाकिनी (देवी) हरूले घेरिराखे। यसरी अत्यन्तै करुणामयी बुद्धको हृदयबाट पद्मसम्भव गुरुको प्राणीहरूको कल्याणार्थ यस लोकमा पदार्पण भयो। यसैक्रममा शोकमा डुबेका राजा इन्द्रभूतिले समुद्रमा पुगेर त्यहाँबाट बहुमूल्य रत्नहरू र नागको मणि लिएर आउने अठोट गरे। अत्यन्तै जोखिमपूर्ण यात्रा गरी त्यहाँ पुगे। त्यहाँ नागहरूले विभिन्न बहुमूल्य रत्नहरू चढाएर राजाको स्वागत गरे। त्यहाँबाट उनले कल्पचिन्तामणि रत्न आदि बहुमूल्य कुराहरू प्राप्त गरे। यसलाई उनले आफ्नो कपडाभित्र लुकाएर एक प्रणिधान गरे। उनको देख्न नसक्ने भएको बायाँ आँखा तुरुन्तै खुल्यो। नागहरूको दरबारबाट फर्किसकेपछि राजाले धनकोष सरोवर वरिपरि इन्द्रेणी लागिरहेको देखे। त्यहाँ एउटा बालकलाई कमलको फूलको आसनमा बसिरहेको देखे। बालकको शरीरबाट रश्मी आइरहेको थियो। यो सपना त होइन ? भन्ने लागेर बालकलाई प्रश्न सोधे तिमी को हौ ? कहाँबाट आएका हौ ? शरीर धान्न पद्मसम्भव मृतकहरूलाई चढाउन ल्याएका खानेकुरा समेत खान्थे। शरीर छोप्न लासहरूका कात्रो प्रयोग गर्थे। मसानमा धेरै वर्ष ध्यान गरेपछि पद्मसम्भव आकाशमा उडेर विभिन्न लोकधातुमा जान्थे। ती ठाउँहरूमा गएर गुह्य उपदेशहरूका लागि अनुरोध गर्थे। बालकले जबाफ दिए, मेरा माता पिता छैनन्। तर, म बुद्ध अमिताभ र बोधिसत्व अवलोकितेश्वरको उपज हुँ। बुद्धले भविष्यवाणी गरेअनुसार नै म सर्वसत्त्व हितार्थ र गुह्य मन्त्रको धर्म प्रकट गर्न आएको हुँ। यस्तो सुनेपछि राजकुमारलाई जस्तै गरी उत्तराधिकारी बनाई पद्मसम्भव (पेमाजुङ्ने) भन्ने नामकरण गरेर सिंहासनमा राखिदिए। पद्म (कमल) को फूलमा पैदा भएको हुनाले पद्मसम्भव नाम दिइएको थियो। त्यसपछि उड्डियान भूमिको समुद्रमा वाष्पीकरण भई आकाशमा बादल बन्यो र वर्षा भयो। फूलहरू फुल्न थाले र फलहरू पाक्न थाले (मुकेश लामा अनुदित पद्मसम्भवको जीवनी : सन् २००२ )। तत्पश्चात् जनताको मनबाट सबै नैराश्यता र भय हटेर गयो। पद्मसम्भव वयस्क हुँदा राजा बूढो भइसकेका थिए। राजाले पद्मसम्भवको विवाह सिंहलकी एउटी सुन्दर राजकुमारीसँग गरिदिए। त्यसपछि उड्डियानको राजा पद्मराज (पद्म ग्याल्पो) बनाइदिए। अति गोप्यरूपमा राजाले पद्मसम्भवलाई आफूसँग भएको चिन्तामणि रत्न उपहार दिए। उनले भने, यसले तिम्रा इच्छाहरू पूरा गर्ने छन्। राजकुमारले त्यो चिन्तामणि रत्न फिर्ता दिँदै भनेका थिए, मैले देख्ने सबै चीज मेरा चिन्तामणि रत्नहरू हुन्। राजालाई आफ्नो हात खोली अगाडि पैलाउन आग्रह गरे र तत्क्षणमै उनले हातमा अर्को चिन्तामणि रत्न उत्पन्न गरिदिए। पद्मसम्भवसँग त्यति धेरै शक्ति भए पनि उनले सांंसारिक भोगविलास त्यागेर मोक्षको बाटोमा लाग्ने निर्णय गरे। उनले भनेका थिए, जीवन क्षणिक छ, संंसारको चर्या अनन्त छ र बिछोड अपरिहार्य छ। यो त लोकको रीत मात्र हो। त्यसैले म मोक्ष प्राप्ति गर्नेतर्फ आफ्नो मति स्थिर गर्छु। पद्मसम्भवको पूर्वजन्मको केही कुकर्मको फलका कारण उनलाई मन्त्रीका पत्नी र असुर पुत्रको हत्या गरेको ठहर गरे। धन सम्पत्ति केही नदिइकन निर्वासित पनि गरिदिए। त्यसपछि उनले स्वतन्त्रतापूर्वक एक योगीको जीवन अँगाले (न्याङराल न्यिमा होसेरको काथाङ् साङ्लिङ्मा : सन् १९८७)। अभ्यासको क्रममा भारतका आठ प्रख्यात मसानहरूमा घुम्दै पद्मसम्भवले धैर्यका साथ अभ्यास गरे। त्यसपछि उनी बोधगयाको नजिकै रहेको शीतवन मसानमा गए। लासहरूलाई आसन बनाई त्यसमाथि बसेर अति गम्भीर समाधिमा प्रवेश गरे र पाँच वर्षसम्म ध्यान गरेर बसे। शान्त स्वभावका डाकिनीहरू उनीकहाँ आउँथे। धेरै अभिषेक तथा मौखिक उपदेशहरू दिएर जान्थे। शरीर धान्न उनी मृतकहरूलाई चढाउन ल्याएका खानेकुरा समेत खान्थे। शरीर छोप्न लासहरूका कात्रो प्रयोग गर्थे। मसानमा धेरै वर्ष ध्यान गरेपछि पद्मसम्भव आकाशमा उडेर विभिन्न लोकधातुमा जान्थे। ती ठाउँहरूमा गएर गुह्य उपदेशहरूका लागि अनुरोध गर्थे। निरन्तर अभ्यासको कारण उनी विनाशकारी शक्तिहरूमाथि नियन्त्रण गर्न सक्ने ऋद्धिसिद्धि प्राप्त शक्तिशाली गुरु बने। त्यसपछि उनको नाम वज्रगुरु रहन गयो (उर्गेन लिङ्पाको पेमाकाथाङ : सन् १९८७)। पद्मसम्भव बोधगयामा गएका थिए। उनले आफ्नो शरीरबाट धेरै निर्माणकार्य निकालेर बहुसंख्यक योगीहरूको समूह देखाए। त्यो दृश्य हेर्ने भीडका सबै आश्चर्यचकित भए। जब मानिसहरूले पद्मसम्भवलाई तपाईं को हुनुहुन्छ ? कुन गुरुको अनुयायी हुनुहुन्छ ? भनी सोधे। तब पद्मसम्भवले यस्तो जवाफ दिए, मेरा गुरु छैनन्। म स्वयंं उत्पन्न बुद्ध हुँ। आउँदो पिँढीका लागि धार्मिक मार्गदर्शनको खाँचो पर्नेछ भन्ने अनुभव गरी उनले आफूलाई काय, वाक र चित्तका तीन योगहरूमा अभ्यस्त पारे। मनुष्य र अमानुष दुवै लोकका गुरुहरूसित अध्ययन गरिरहे। किनकि उनी धर्मलाई प्रभावकारी बनाउन चाहन्थे। पद्मावतीको देशमा पुगेर उनले भैषज्यविद्या पूर्णरूपले सिके। उनले रोग निदान र असंख्य उपचार विधिहरू पनि सिके (उर्गेन लिङ्पाको पेमाकाथाङ : सन् १९८७)। रगल भूमिमा उनले सर्वमित्र नाम गरेको पुरुषबाट देवभाषा संस्कृत र अरू भाषाहरू गरी जम्मा ३ सय ६० भाषा र ६४ वटा लिपि सिके। त्यसपछि उनले शिल्पविद्या र मृक्तिका शास्त्र पूर्णरूपले सिके। सबै कलामा निपुण भए। यति मात्र नभएर उनी सम्पूर्ण ज्योतिषविद्या, दर्शनशास्त्र, तर्कशास्त्रजस्ता भौतिक विषयहरू र सबै अरू लोकधातुका संंयुक्त ज्ञानका बारेमा ज्ञाता भए। डाकिनीहरूबाट पनि पद्मसम्भवले ज्ञान लिएको पाइन्छ। डाकिनीले विजय प्राप्त गर्न समर्थ बनाइदिइन्। उनी गुह्य मन्त्रका पनि स्वामी बने। त्यसपछि उनले दुष्करचर्या अभ्यास गरेर दिव्यदृष्टि, दिव्य श्रोत्र, दिव्य घ्राण, दिव्य जिव्हाका ऋद्धिहरू प्राप्त गरे। दुष्कर चर्या (कठोर तपस्या) ले नै उनलाई प्राणायाम (श्वासप्रश्वास नियन्त्रण)मा विकास गर्न मद्दत गर्यो। फलस्वरूप उनले चण्डाली अभ्यासमा निपुणता प्राप्त गरे। त्यसपछि उनले डाकिनीहरूलाई महायान तथा वज्रयानका उपदेशहरू दिए। अत्यन्तै टाढाका धेरै ठाउँमा यात्रा गरिसकेपछि उनी भारतमा निमाहोसेर (सूर्य किरण) र नेपालमा लोडेन छोग्से (वररुचि) नामले चिनिन थाले। साहोर भूमिमा पुगेर त्यहाँकी राजकुमारी मन्दारवलाई धर्म उपदेश र मन्त्रयानको शिक्षा दिँदा मानिसले एउटा भिक्षु भएर स्त्रीसित विहार गर्दैछ भन्ने गलत अफवाहसमेत फैलाए। यो कुरा राजालाई पनि सुनाइयो। राजा क्रुद्ध भएर छोरीलाई काँढैकाँढा भएको खाडलमा थुनियो। पद्मसम्भवलाई जिउँदै जलाउन लगाइयो। सबै प्राकृतिक शक्तिहरू आफ्नो पूर्ण नियन्त्रणमा पार्न सक्ने शक्ति विकास भएको हुँदा उनले आफ्नो चितालाई प्रज्वलित खाडल वरिपरि एक विशाल सरोवर परिणत गरिदिए। सरोवरको बीचमा पत्रेलहर भएको कमलले आठ वर्षीय बालकलाई टेवा दिइराखेको थियो। बालकको पारदर्शी शरीर सामुद्रिक शंखहरूको वैजनी रंंगले चम्किरहेको थियो। आँखा मिच्दै राजाले माथि हेर्दा सम्पूर्ण आकाश नै इन्दे्रणी रंगको प्रकाशले भरिएको देखे। त्यसपछि राजाले गल्तीको प्रायश्चित गरे। त्यसपछि पद्मसम्भव र मन्दारवले एउटै गुफामा बसेर ध्यान गरे (न्याङराल न्यिमा होशेरको काथाङ् साङ्लिङ्मा : सन् १९८७)। त्यसपछि पद्मसम्भव जन्मभूमि उड्डियानमा फर्की धर्मपत्नी र अनुयायीका साथमा भिक्षा माग्दै हिँडे। त्यहाँका मन्त्रीहरूले उनलाई हत्याराको संज्ञा दिए र जलाउने काम गरे। त्यहाँ पनि त्यस्तै चमत्कार भयो। उड्डियानका राजाले पनि पश्चाताप गर्दै विनयी भएर उपदेशका लागि आग्रह गरे। पद्मसम्भवले भने, त्रिलोक धातु एक कारागारसरह हो। तपार्ईं बुद्धिमान राजा भए पनि तपाईंसँग भौतिक सुख भए तापनि तपाईं भौतिक र कामोत्पन्न तृष्णाबाट उम्कन सक्नु हुन्न। धेरै वर्ष ध्यान गरेपछि पद्मसम्भव आकाशमा उडेर विभिन्न लोकधातुमा जान थाले। ती ठाउँमा गएर गुह्य उपदेशहरूका लागि अनुरोध गर्थे। निरन्तर अभ्यासको कारण उनी विनाशकारी शक्तिहरूमाथि नियन्त्रण गर्न सक्ने ऋद्धिसिद्धि प्राप्त शक्तिशाली गुरु बने। पद्मसम्भव त्यहाँका जनतालाई बाह्य, भित्री र गुह्य मन्त्रको शिक्षा दिँदै उड्डियान भूमिमा १३ वर्षसम्म बसे। उनका कतिपय चेलाहरू पनि सिद्ध बने। सोहीक्रममा पद्मसम्भवले भारत र नेपालमा मन्त्रयानका उपदेशहरू दिँदै यात्रा गरे। उनले दक्षिण भारत, श्रीलंका, इन्डोनिसिया, बर्मा, मध्यएसिया, चीनका केही प्रान्त, रुस, अफगानिस्तान, पर्सिया, इजिप्ट र अरू विभिन्न भूमि पुगे। जहाँ उनले भयंकर पहाडका देवताहरू, असभ्य जंगली मांशाहारी प्रेत पिशाचहरू र महामारी पैलाउने राक्षसहरूलाई दमन गरे। प्राणीहरूमा सद्भाव, सद्ज्ञानप्रति आस्था र विश्वास जगाउने काम गरे। तत्पश्चात मान्छेको मनबाट नैराश्यता र अकुशल विचारहरू हटेर गए। उनी ऋद्धिसिद्धि प्राप्त महान् गुरु भएकाले विभिन्न चामात्कारिक घटनाहरू छन्। ती सबै नै रोचक र चामत्कारिक लाग्छन्। हामीजस्ता सामान्य मान्छेले सुन्दा त कतिलाई पत्याउनै गाह्रो हुन सक्छ। एकपल्ट नालन्दा विश्वविद्यालयमा ऋद्धिसिद्धि प्रदर्शन गर्ने क्रममा त्यहाँका विद्वान्हरूले तिर्थिकहरूसँग सामना गर्न पद्मसम्भव अर्थात् गुरु रिम्पोछेलाई प्रार्थना गरेर बोलाए। भोलिपल्ट पद्मसम्भव टुप्लुक्क त्यहाँ पुगे। अन्ततोगत्वा पद्मसम्भवले ती तिर्थिकहरूलाई तर्कमा र ऋद्धिसिद्धिमा हराइदिए (तारानाथ विरचित पद्मसम्भव जीवनी : सन् १९८७)। पद्मसम्भवले नेपालको पूर्वी भागमा पर्ने हलेसी मरतिका गुफामा दीर्घायु साधना गरेका थिए। काठमाडौं आउँदा त्यसबेला यहाँ अनेक प्राकृतिक प्रकोप भूकम्प, आँधीबेहरी आदि घटनाले भूमिलाई अस्तव्यस्त परिराखेको थियो। यसले गर्दा पशुपालन र अन्नबाली दुवैलाई क्षति पुर्याइराखेको थियो। पद्मसम्भव फर्पिङको याङ्लेसो गुफामा ध्यान गर्दागर्दै उनले वज्रकिल (दोर्जे फुर्वा) को भयंकर क्रोधी रूप धारण गरे। प्रतिकूल शक्तिहरूलाई नेपालमा धर्मको रक्षा गर्न प्रतिबद्ध गराए। आध्यात्मिक चर्याबाट पद्मसम्भवले भ्रान्तिका आवरणयुक्त शक्तिहरूलाई शान्तिपूर्ण जीवनको प्रवाहमा परिवर्तन गरिदिए। सबै बुद्धहरूको एकता तथा करुणाको रूपमा प्रकट भए। त्यसैगरी नेपालको योल्मो (हेलम्बु), ऋषेश्वर (दामन), यारिनाग (तिमाल) र नुवाकोटको चाङखाला (कविलास) तथा छावाछासो (देवीघाट) आदि ठाउँमा ध्यान गरेका थिए (उर्गेन लिङ्पाको काथाङ् देङा : सन् १९८६)। पद्मसम्भवको तिब्बत प्रवेश तिब्बतका राजा स्रोङ्चेन गाम्पोले सातौं शताब्दीमै देशमा बुद्ध धर्म पैलाउने उद्देश्यले नेपालकी राजकुमारी भृकुटी र उनका साथमा बौद्ध ग्रन्थहरू अनि बुद्ध मूर्ति मागे। यसले तत्कालीन समयमा नेपालमा बौद्ध धर्मको अभ्यास प्रचुर मात्रामा गरिन्थ्यो भन्ने अनुमान गर्न सकिन्छ। यस्तै धार्मिक उद्देश्यकै लागि उनले चीनकी राजकुमारी कोङ्जोलाई पनि विवाह गरेका थिए। नेपालबाट लगेका बौद्ध ग्रन्थहरू र बुद्ध मूर्तिहरू देखेर राजा स्रोङ्चेन गाम्पो छक्क परेका थिए। तत्पश्चात् उनले आफ्नो एक मन्त्री थोन्मी सम्भोट र अन्य केही तीक्ष्ण बुद्धि भएका युवालाई भारतमा संस्कृत सिक्न पठाए। उनीहरूको समूह तिब्बतमा फर्केपछि लिपि बनाएको पाइन्छ। त्यसपछि संस्कृत भाषामा लेखिएका बौद्ध ग्रन्थहरूको तिब्बती भाषामा राज्यबाटै अनुवाद गर्न लगाएको पाइन्छ (मुकेश लामा अनुदित पद्मसम्भवको जीवनी : सन् २००२)। आठौं शताब्दीमा आइपुग्दा तिब्बतको राजगद्दीमा राजा ठ्रिसोङ देउचेन आसीन भएको पाइन्छ। उनले पनि बुद्ध धर्मको पुनर्उत्थान गर्ने विचार गरी भारतीय विद्वान् शान्तरक्षितलाई बोलाउँछन्। यद्यपि तिब्बतमा बोन र धामी झाँक्री प्रथाले जरो गाडेकाले शान्त स्वभावका शान्तरक्षित तिनीहरूसँग सामना गर्न असमर्थ भएपछि पद्मसम्भवलाई बोलाउने सल्लाह दिन्छन्। शान्तरक्षितको सल्लाहअनुसार पद्मसम्भवलाई तिब्बतमा बोलाइन्छ। जतिबेला पद्मसम्भव नेपालमै थिए। उनले धेरै नेपालीलाई उपदेश र ज्ञान दिए। पद्मसम्भवले तिब्बतमा खाँचो भएको कुरा सपनामा देखे। डाकिनीहरूले उनलाई रोक्न खोजेका थिए। तैपनि उनी जान तयार भए। तिब्बती दूतहरू निकै लामो बाटोसम्म लिन आए र सुनको धूलो चढाए। त्यो सुन पद्मसम्भवले नेपाल र तिब्बतको सिमानामा पुग्ने गरी हुत्याइदिए। त्यसले दूतहरूको मनमा आघात पुग्यो। पद्मसम्भवले त्यो कुरा महसुस गरी उनीहरूको बाहुला थाप्न लगाए। माटो र गेगर राखिदिए र फेरि हेर्न लगाए। त्यहाँ सुन चाँदी र बहुमूल्य रत्नहरू देखियो। त्यसपछि दूतहरूमा अगाध श्रद्धा उत्पन्न भयो। उनी तिब्बत पुगेर त्यहाँका अमानुष शक्तिहरूलाई दमन गरी बौद्ध धर्मको उत्थान गर्ने बुद्ध शासन पैलाए। सो क्रममा गोन्पा (गुम्बा) बनाउन लाग्दा अमानुष शक्तिहरूले रातिराति भत्काइदिन्थे। यसै क्रममा त्यहाँकी राक्षसनीलाई खेद्दै मुस्ताङको लोगेगारसम्म पुर्याए। त्यसको शरीरमाथि जग हाली लोगेकार गोन्पाको निर्माण गरेको पाइन्छ। जुन गोन्पा (गुम्बा) संसारकै पहिलो र पुरानो मानिन्छ। त्यसपछि फर्केर साम्ये गोन्पाको निर्माण गरिएको थियो (खेन्पो टासी तेन्जिन मुस्ताङको इतिहास : सन् २००१)। साम्ये गोन्पाको उद्घाटनको क्रममा पद्मसम्भवले तत्कालीन राजा ठ्रिसोङ देउचेन, मन्त्री यार्लुङ वामी ठ्रिसेर र भिक्षु शान्तरक्षितलाई राखे। हामी चार जना पहिले नेपालमा झ्याजीमा (कुखुरा पाल्ने महिला) का चार भाइ छोरा थियौं। हाम्रा पिता पनि अलग थिए। अर्थात् हाम्री आमा झ्याजीमाले चार फरक पुरुषबाट हामीलाई जन्माएकी थिइन्। नेपालको बौद्ध स्तूप बनाउन आमाले सुरु गरेकी थिइन्। सो सम्पन्न नहुँदै आमाको मृत्यु भएकाले उहाँलाई बाचा गरेअनुसारको कार्य पूरा गरेका थियौं भनेर उनले बौद्ध स्तूपको कथा भनेका थिए (पुण्यप्रसाद पराजुली अनुदित बौद्ध स्तूपको वृत्तान्त : २०७४ विसं)। पछि बाह्रौं शताब्दीमा साम्ये गोन्पाको हयगृवको मूर्तिमा राखेको तेर्मा (निधि) न्याङ्राल निमा होसेरले काथाङ साङ्लिङ्मा भन्ने ग्रन्थ पाए। यसमा गेपा, डिङ्पो र द्विपा अर्थात् विस्तृत, मध्यम र संक्षिप्त गरी तीन भाग छन्। जसमा पद्मसम्भवको जीवनी र उनले गरेका भविष्यवाणी छन्। चौधौं शताब्दीमा उर्गेन लिङ्पाले पनि पेमाकाथाङ भन्ने ग्रन्थ निधिको रूपमा प्राप्त गरे। पन्ध्रौं शताब्दीमा ङाग्छाङ शाक्या साङ्पोले अर्को निधि प्राप्त गरे। जसमा बौद्ध स्तूपको बारेमा लेखिएको थियो। सोही आधारमा तिब्बतीहरूले उक्त स्तूपको दर्शन गर्न आउँदा छोपिएको अवस्थामा पाएपछि उत्खनन गरेर पत्ता लगाएको र जीर्णोद्धार गरेको पाइन्छ। त्यसपछि अहिलेसम्म पनि यस बौद्ध स्तूपको जीर्णोद्धार गर्न, यसको रंगरोगन गर्न, लुङ्ता राख्न र सुन चढाउन तिब्बती मूलका र हिमाली क्षेत्रका मानिस बढी अग्रसर देखिन्छन्। यस्तो हुनुको पछाडि पद्मसम्भवप्रतिको विश्वास र अगाध श्रद्धा नै हो। तसर्थ हिमाली क्षेत्रको बौद्ध धर्ममा र हिमाली समाजमा पद्मसम्भवको ठूलो योगदान रहेको पाइन्छ। उनलाई दोस्रो बुद्धकै रूपमा हेर्ने गरिन्छ। हरेक शुक्लपक्षको दशमी तिथिमा गुरु रिन्पोछे वा पद्मसम्भवको प्रार्थना गरिन्छ। हिमाली समाजमा उनको व्यापक रूपमा पूजा अर्चना गर्ने गरिन्छ।"
एउटै कार्यालयमा दुई कार्यकारी,"दाङ : लुम्बिनी प्रदेश सरकारले स्थापना गरेको प्रदेश पूर्वाधार विकास प्राधिकरणमा दुई जना प्रमुख कार्यकारी अधिकृत (सीईओ) छन्। दुई सरकारले फरक समयमा नियुक्त गरेका ती सीईओ एक कार्यालयका हुन्। वर्तमान सरकारले हटाएका तर पुरानो सरकारले नियुक्त गरेका सीईओलाई अदालतले नहटाउन अन्तरिम आदेश जारी गरेपछि यो अवस्था आएको हो। अहिले विकास प्राधिकरणमा अनन्तराज घिमिरे र ध्रुव मजगैयाँ सीईओ छन्। घिमिरेलाई वर्तमान गठबन्धन सरकारले मजगैयाँलाई हटाएर नियुक्त गरेको थियो। दुई साताअघि अदालतले मजगैयाँलाई पुनर्बहाली गरिएको हो। सरकार फेरिएसँगै धमाधम राजनीतिक नियुक्ति पनि परिवर्तन हुन थालेपछि प्राधिकरणको सीईओ पनि परिवर्तन भएका थिए। एकले गरेका राजनीतिक नियुक्ति अर्काेले बदल्न थाले। त्यसको असर प्रदेश विकास पूर्वाधार प्राधिकरणमा देखिएको छ। नयाँ सरकारसँगै फेरिएका सीईओ अदालतीय प्रक्रियाबाट पुनर्बहाली भएपछि अहिले प्राधिकरणमा दुई जना सीईओ भए। एक पद रहेको प्राधिकरणमा दुई सीईओका कारण अहिले विवाद उत्पन्न हुन थालेको छ। कामले गति लिनेमा शंका छ। प्राधिकरणमा नयाँ प्रमुख कार्यकारी अधिकृत (सीईओ) नियुक्त भएको तीन महिनापछि सीईओ विवाद हुन थालेको छ। पछिल्लो समय प्रदेश सरकारले प्राधिकरण ऐन नै पारित गरी दाङका अनन्तराज घिमिरेलाई सीईओमा नियुक्त गरेर राजधानी पूर्वाधार निर्माणलाई अगाडि बढाइरहेको छ। तर, तत्कालीन मुख्यमन्त्री शंकर पोखरेलको सरकारको पालामा प्रमुख कार्यकारी अधिकृत बनाइएका धुव्र मजगैयाँलाई सर्वोच्च अदालतले प्रमुख कार्यकारी अधिकृतबाट नहटाउन दिएको अन्तरिम आदेशपछि प्राधिकरणमा घिमिरे र मजगैयाँ दुई जना नै प्रमुख कार्यकारी अधिकृतको रूपमा रहेको दाबी गर्दै आएका छन्। यद्यपि मजगैयाँले भने पुनर्बहाली पछि हाजिरी गर्न सकेका छैनन्। मुख्यमन्त्री कुलप्रसाद केसीले नयाँ प्रमुख कार्यकारी अधिकृत अनन्तराज घिमिरेलाई नियुक्त गरेर मजगैयाँलाई प्राधिकरणको विज्ञको रूपमा जिम्मेवारी दिएका थिए। आफूलाई पूरा कार्यकाल सीईओमा नै बहाल रहन दिनुपर्ने भन्दै मजगैयाँले अदालतमा मुद्दा हालेपछि उनलाई अन्तिम आदेश नआउँदासम्ममा पदबाट नहटाउन केही समयअघि अदालतले अन्तरिम आदेश जारी गरेको छ। मुख्यमन्त्री तथा मुख्यमन्त्री कार्यालयको नाममा सर्वोच्च अदालतले आन्तरिक आदेश जारी गरेको हो। अदालतको आदेशअनुसार मजगैयाँ प्राधिकरणमा उपस्थित भए पनि हाजिर लगाउन नपाएको गुनासो गरेका छन्। प्राधिकरण प्रशासनले मुख्यमन्त्री कार्यालयबाट कुनै पनि नयाँ जानकारी र निर्देशन नआएको भन्दै मजगैयाँलाई हाजिर गराउन नसक्ने बताएको छ । प्राधिकरणमा प्रशासकीय प्रमुख रवीन्द्र केसीले माथिको निकायबाट निर्देशन केही नआएका कारण हाजिरी गराउन नसकिएको बताए। मुख्यमन्त्री कार्यालयबाट हाजिर गराउने निर्देशन आएमा त्यसको कार्यान्वयन तत्काल हुने समेत उनले बताए। हाजिरी र कार्यकक्षको माग गर्र्दै मजगैयाँ प्राधिकरणको कार्यालय देउखुरीमा धाइरहेका छन्। उनले अहिलेसम्म अदालतको आदेश कार्यान्वयन नभएको बताए। तर, कतैबाट हाजिरी गराउने निर्देशन नआएको भन्दै प्राधिकरण प्रशासनले मजगैयाँलाई हाजिरी गराएको छैन। सीईओ अनन्तराज घिमिरे नै बहाल रहेको उल्लेख गरिएको छ। मजगैयाँले अदालतको आदेशअनुसार आफ्नै प्रमुख कार्यकारी अधिकृत रहेको दाबी गरेका छन् भने बहालवाला सीईओले मुख्यमन्त्री कार्यालयको निर्देशन जे आउँछ आफूले त्योकार्यान्वयन गर्ने बताएका छन्। उनले ऐनअनुसार नै आफू आएको हुँदा प्रमुख कार्यकारी अधिकृत आफू नै रहेको बताए। उनले मुख्यमन्त्री कार्यालयबाट आउने निर्देशन एक घण्टाभित्रमा कार्यान्वयन गर्ने बताए। उनले आफू राजधानी निर्माणको अभियानमा लागिरहेको भन्दै त्यो कमी हुन नदिने पनि जनाए। सर्वोच्चका न्यायाधीश कुमार रेग्मीको इजलासले लुम्बिनी प्रदेश सरकारको नाममा प्रदेश पूर्वाधार विकास प्राधिकरणको प्रमुख कार्यकारी अधिकृत (सीईओ) नफेर्न र सीईओमा मजगैयाँलाई पुनर्बहाली गर्ने अन्तरिम आदेश जारी गरेको छ। शंकर पोखरेल नेतृत्वको सरकारले २०७६ माघ १३ मा मजगैयाँलाई चारवर्षे कार्यकालको लागि प्राधिकरणको सीईओमा नियुक्त गरेको थियो। केसी नेतृत्वको सरकारले २०७८ कात्तिक २२ गते घिमिरेलाई नियुक्त गरेको थियो।"
वर्षमान पुन सोमबार स्वदेश फर्कंने,"काठमाडौं : नेकपा माओवादी केन्द्रका नेता वर्षमान पुन माघ १० गते स्वदेश फर्कंने भएका छन्। चीनको थर्ड पिपुल्स हस्पिटल अफ सेनजेनमा उपचाररत पुन १० गते फर्कने भएका हुन् । उनले भने, बैंकक र चीनको लामो उपचारपछि माघ १० गते पुर्ण स्वास्थ्य लाभ गरी नेपाल फर्किदै छु । काठमाडौंबाट उपचारका लागि थाइल्याण्डको बैंकक गएका पुन सिधै उपचारका लागि चीन गएका थिए। स्वास्थ्यमा सुधार आएपछि पुन र सँगै गएका उनकी श्रीमती ओनसरी घर्तिमगर नेपाल फर्किन लागेका हुन्। जण्डिसको वंशानुगत समस्या भएका उनी उपचारका लागि गएका हुन्। उनको स्वास्थ्यमा सुधारमा आएपछि अस्पतालले डिस्चार्ज गरेको हो।"
मुस्ताङमा कोरोना खोपकोबुस्टरडोज लगाउन सुरु,"जोमसोम : हिमाली जिल्ला मुस्ताङमा शनिबारदेखि बुस्टर खोप' सुरु गरिएको छ। कोभिसिल्ड र भेरोसेलको दोश्रो मात्रा लगाएको ६ महिना पूरा गरेका नागरिकका लागि कोरोनाविरुद्धको रोग प्रतिरोधात्मक क्षमता वृद्धि गराउन अतिरिक्त खोपको रुपमा बुस्टर खोप लगाउने कार्यक्रम रहेको स्वास्थ्य कार्यालय मुस्ताङले जनाएको छ। ६ महिनाअघि कोरोनाविरुद्धको खोप लगाइसकेकाको रोग प्रतिरोधात्मक क्षमता क्रमशः कम हुँदै जाने हुँदा सरकारले अतिरिक्त खोपको रुपमा बुस्टर खोप अभियानलाई तीव्रता दिएको हो। यसका लागि कोभिसिल्ड २ हजार र भेरोसेल ७ सय डोज स्वास्थ्य कार्यालयलाई उपलब्ध भएको स्वास्थ्य कार्यालय मुस्ताङका निमित्त प्रमुख टिकाराम भण्डारीले जानकारी दिए। उनका अनुसार यसअघि १२ वर्षदेखि १८ वर्ष मुनिका बालवालिकालाई मोर्डना खोप लगाइएकोमा दोश्रो डोजका लागि ७ सय डोज मोर्डना खोप जिल्लामा आएको छ। स्वास्थ्य प्रमुख भण्डारीले थासाङ, घरपझोङ र वारागुङ मुक्तिक्षेत्र गाउँपालिकामा माघ १५ गतेसम्म कोरोनाविरुद्धको खोप लगाइसक्ने कार्यक्रम रहेको जानकारी दिए। मुस्ताङका अधिकांश नागरिकले कोभिसिल्ड,भेरोसेल र जोन्सन एण्ड जोन्सन खोप लगाइसकेका छन्। तर, विभिन्न कारणवश यसअघि कोरोनाविरुद्धको खोप लगाउन छुटेका सबै नागरिकलाई खोपको पहुँचमा जोडिने भएको छ। मुस्ताङमा थासाङ गाउँपालिकाबाट बुस्टर खोप अभियान सुरु गरिएको हो। थासाङका स्वास्थ्य संयोजक सिताराम कार्कीले थासाङ३ को लेते प्राथमिक स्वास्थ्य केन्द्रबाट बुस्टर खोप लगाउन सुरु गरिएको बताए। थासाङको लेतेबाट सुरु गरिएको बुस्टर खोप अभियान क्रमशः अन्य वडाहरुमा पालैपालो लगाइने उनले बताए। मुस्ताङको माइनस १५ डिग्री तापक्रममा समेत स्थानीय नागरिक बुस्टर खोप लगाउन उत्साहजनक रुपमा सहभागी भएको उनले उल्लेख गरे। उनका अनुसार गत पुस ६ गते मोर्डना खोप लगाएका बालबालिकालाई बिहीबार र शुक्रबार मोर्डनाको दोश्रो डोज खोप लगाइएको जानकारी दिए। यसअघि खोप लगाउन छुटेकालाई पनि बुस्टर खोप अभियानसँगै खोपको पहुँचमा जोडिने जनाए। जिल्लाका तीन स्थानीय तहका १२ वर्षदेखि १८ वर्षमुनिका ७ सय ३७ जना बालवालिकाले मोर्डनाको पहिलो डोज खोप लगाएका थिए। तर, उपल्लो मुस्ताङको लोघेकर दामोदरकुण्ड र लोमान्थाङ गाउँपालिकाका बालबालिकाले भने मार्डना खोप लगाउने मौका पाएनन्। हिउँदयामको अत्यधिक चिसो र हिमपातका कारण स्थानीय नागरिकसँगै त्यहाँका बालबालिका बेसी झरेकाले त्यहाँ मोर्डना खोप अभियान प्रभावित बनेको हो। त्यहाँ गर्मीयाम सुरु भइ स्थानीय नागरिक गाउँ फर्किपछि खोप लगाइने स्वास्थ्य कार्यालयले जनाएको छ। यस्तै, मुस्ताङको तीन स्थानीय तहमा कोरोनाविरुद्धको अतिरिक्त खोप बुस्टर लगाइने कार्यक्रम रहे पनि उपल्लो मुस्ताङको दुई स्थानीय तहमा बुस्टर खोप लगाउने कार्यक्रम रहेको छैन।"
सिन्धुलीमा ट्याक्टर दुर्घटना हुँदा एकजनाको मृत्यु,"सिन्धुली : सिन्धुलीको हरिहरपुरगढी गाउँपालिका ४ मा ट्याक्टर दुर्घटना हुँदा एकजनाको मृत्यु भएको छ। हरिहरपुरगढी गाउँपालिका ४ बाह्रबीसेमा ना ५ त ५०६३ नम्बरको ट्याक्टर दुर्घटना हुँदा हरिहपुरगढी गाउँपालिका ३ का ३५ वर्षीया काजीमान जिम्बाको मृत्यु भएको प्रहरीले जनाएको छ। बालुवा लिएर गुडिरहेको ट्याक्टर पल्टिंदा जिम्वाको घटना स्थलमै मृत्यु भएको प्रहरी उपरीक्षक गोविन्द थपलियाले बताए। ट्याक्टरले मदन भण्डारी राजमार्गमा हिँडिरहेका पैदल यात्रीलाई ठक्कर दिएको छ। पैदल यात्रीलाई ठक्कर दिएपछि ट्याक्टर आफैँ अनियन्त्रित भएर सडकबाट १५ फिट तल खसेको छ, उनले भने। ट्याक्टरको ठक्करबाट काभ्रेपलान्चोक जिल्लाको पाँचखालका श्याम गौतम घाइते भएका छन्। घाइते गौतमको स्वास्थ्य अवस्था सामान्य रहेको र स्थानीय स्वास्थ्या चौकीमा उपचार भइरहेको छ। प्रहरीले ट्याक्टर चालकलाई नियन्त्रणमा लिएको छ।"
प्रहरी र उद्योग वाणिज्य संघले थाल्यो मास्क वितरण,"उदयपुर : कोरोना भाइरसको संक्रमण दर वढ्न थालेपछि उदयपुरको प्रहरी र उद्योग बाणिज्य संघले सर्वसाधरणलाई निःशुल्क मास्क तथा सचेतनामुलुक पोस्टर वितरण अभियान सुरु गरेका छन्। सर्वसाधरणलाई स्वास्थ्य सुरक्षा सतर्कता अपनाउन अपिल गर्दै जिल्ला प्रहरी कार्यालयले आफ्ना मातहतका ३८ वटा प्रहरी युनिट र त्रियुगा उद्योग बाणिज्य संघले भिडभाड क्षेत्र बजारमा मास्क तथा पोस्टर वितरण सुरु गरेका हुन्। सचेतनाका लागि पहिलोचरणमा निःशुल्क मास्क वितरण गर्ने त्यसपछि पनि मास्क नलगाई आवतजावत गरे कोभिड१९ संक्रामक ऐन अन्र्तगत कार्वाही सुरु गरिने बेदप्रसाद गौतमले बताए। उनले भने, मास्क लगाउनुपर्छ भन्ने सबैलाई थाहा हुँदाहुँदै पनि अटेर गरेको देखिएको छ, यति गर्दा पनि नभए कार्वाहीको अप्रेशन सुरु गर्नु पर्छ। यसअघि प्रहरीले बजारमा मास्क नलगाई निस्कने सर्वसाधरणलाई एक सय रुपैँया जरिवाना लिँदै आएको थियो। प्रहरीले आफ्नै स्रोतबाट सर्बसाधारणलाई सचेतना जगाउन मास्क र पोस्टर वितरण गरेको बताएको छ। नागरिकप्रतिको उत्तरदायित्व निर्वाह गर्दै मास्क वितरण गरेका हौ डिएसपी गौतमले भने, मास्क वितरणसंगै स्वास्थ्य मापदण्ड अपनाउन सचेतना फैलाएका छौं। जिल्ला प्रहरी कार्यालय मातहतमा ७ वटा इलाका प्रहरी, १ नगर प्रहरी, १६ प्रहरीचौकी र अस्थायी प्रहरी चौकीहरुबाट सर्बसाधारणलाई मास्क वितरण गरिएको हो। प्रहरीले जिल्लाका सबै ब्यापारिक केन्द्र र ग्रामिण बजारमा दिनभर खटेर मास्क वितरण गरेको जनाएको छ। त्यसैगरी त्रियुगा उद्योग बाणिज्य संघ गाईघाटले बजार क्षेत्रको अनुगमन गर्दै प्रत्येक पसलमा सावुन पानीको व्यवस्था, सामाजिक दुरी कायम हुने गरी सुरक्षामापदण्डको व्यवस्था गर्न व्यापारीलाई अपिल गरेको छ। संघका अध्यक्ष रमेश रसाईलीले सामान लिन आउने ग्राहक र व्यापारी दुबैलाई अनिवार्य मास्कको प्रयोग गर्ने गरी जानकारी गराईसकिएको बताए। उनले व्यपारी स्वंयको स्वास्थ्यलाई मध्यनजर गरी गतिविधी बढाइएकाले कार्यान्वयन हुनेमा आफू विस्वत रहेको बताए। उनले स्वास्थ्य मापण्ड कायम गराउन नियमित अनुगमन थालिने बताए। वजारमा सर्बसाधारणले मास्कको प्रयोग नगर्ने, भौतिक दूरी, सेनिटाईजर प्रयोग नगर्ने, साबुन पानीले हात नधुने जस्ता लापरवाही अत्याधिक देखिएको अभियान सुरु गर्नु परेको डिएसपी गौतमले बताए। गाईघाट बजारको मुख्यचौकको आसपासमा खटिएको विभिन्न प्रहरी टोलीले पैदल यात्रु तथा सवारीमा चढेका यात्रुलाई रोकेर मास्क प्रयोग गर्न सम्झाएका थिए। उनीहरुलाई निःशुल्क मास्क दिदै कोरोना भाइरस संक्रमणको जोखिम उच्च रहेकोप्रति सचेत गराएका थिए। मास्क सधै प्रयोग गर्न अनुरोध गरेका थिए। जिल्ला स्वास्थ्य कार्यालय उदयपुरको तथ्यांक अनुसार हाल उदयपुरमा २५१ जना कोरोनाका सक्रिय संक्रमित छन्। जिल्लाको सबै पालिका र जिल्ला अस्पतालमा गरी ३९२ जनाको परिक्षण हुँदा उक्त संख्यामा संक्रमिण पुष्टि भएको हो।"
अनअराइभल भिसामा खोपकार्ड अनिवार्य,"काठमाडौं : सरकारले कोरोनाको तेस्रो लहर बढेसँगै नयाँ यात्रा मापदण्ड जारी गरेको छ। उक्त मापदण्डमा खोपको मात्र पूरा गरेका विदेशी पर्यटकलाई अनअराइभल भिसा दिने सुविधालाई निरन्तरता दिने भएको छ। यो भिसा खुल्ला भएका मुलुकका नागरिकले यो सुविधा लिन सक्ने अध्यागम विभागले जानकारी दिएको छ। यो सुविधा गैरआवासीय नेपाली, गैरसरकारी संस्थाका प्रतिनिधि एवं कुटनीतिक नियोगका प्रतिनिधिहरूलाई पनि लागु हुनेछ। स्थलमार्गबाट प्रवेश गर्ने तेस्रो मुलुकका नागरिकले पनि तोकिएको कागजात पुरा गरेको अवस्थामा नेपाल प्रवेश विन्दुमै भिसा पाउने छन्। नेपाल आउने विदेशी पर्यटकहरूले कोभिड विरुद्धको खोपको मात्रा पूरा गरेको कार्ड, चेकइन हुनु ७२ घण्टा अघिको कोरोना नेगेटिभ भएको प्रमाण, नेपालमा होटल बुकिङ गरेको प्रमाण लगायतलाई मापदण्डमा राखेको छ। साथै सीसीएमसीसीको अनलाइन अराइभल फर्म पनि भर्नु पर्नेछ। नेपालमा पर्वतारोहण गर्न आउने पर्यटकहरूले सम्बन्धित निकायसँग लिएको अनुमतिको प्रतिलिपि पनि साथमा ल्याउनु पर्ने उल्लेख गरिएको छ। सम्बन्धित नियोगबाट नेपाल आउनका लागि भिसा लिने विदेशी नागरिकहरूले पनि माथि उल्लेखित कागजातहरू पेश गर्न जरुरी छ। खोपको मात्रा पूरा नगरेका वा खोप लगाएको १४ दिन नपुगेका विदेशीको हकमा भने नेपाल प्रवेश गर्ने अध्यागन विन्दुमा एन्टीजेन परीक्षण गर्नुपर्नेछ। उक्त परीक्षणमा कोरोना पोजेटिभ आए तोकिएको स्थानमा वा होटलमा ५ दिन क्वारेन्टाइन बस्न जरुरी रहेको छ। उक्त एन्टीजेन परीक्षण सम्बन्धित होटलमा पनि गर्न सकिने छ। पाँच दिनपछि कारोना जाँच गरी नेगेटिभ आएमा मात्र नेपाल भ्रमणको काम सुरु गर्न सकिने मापदण्डमा भनिएको छ। खोपको मात्रा पुरा गरेका पर्यटकहरूले पनि होटलमा चेकइन गरेको २४ घण्टामा र पछि ७२ घण्टा एन्टीजेन परीक्षण गरिरहनु पर्ने बताइएको छ। नेपाल भ्रमणको क्रममा कोरोना पोजेटिभ देखिएमा सबै खर्च पर्यटक स्वंयले व्यहोनुपर्ने छ भने बीमा वापतको शुल्क पनि पर्यटकको नै दायित्वभित्र पर्ने भनिएको छ। नेपालभित्रै रहेका विदेशी पर्यटक वा नागरिकहरूलाई खोप पूरा नभएको कारण वा अन्य कारणले नेपाल भ्रमणमा बाधा नगरिने पनि स्पष्ट पारिएको छ। स्थलमार्गबाट प्रवेश गर्ने भारतीय नागरिकको हकमा पनि खोप कार्ड, ७२ घण्टा अघिको कोरोना परीक्षणको प्रमाण र सीसीएमसीसीको फर्म भर्नु अनिवार्य गरिएको छ। खोपको मात्रा पुरा गरेको १४ दिन भएका नेपाली र गैरआवासीय नेपालीले चेकइन हुनु अघि ७२ घण्टाभित्रको कोरोना जाँचको नेगेटिभ प्रमाण साथमा ल्याए नेपाल छिर्न रोक लगाइने छैन। लक्षण देखिएको अवस्थामा भने अध्यागमन विन्दुमा एन्टिजेन परीक्षण गर्नुपर्छ। परीक्षणको क्रममा कोरोना नेगेटिभ देखिए ५ दिन होम वा होटेल क्वारेन्टिनमा बस्नुपर्ने छ। खोपको मात्रा पुरा नगरेका नेपाली र गैरआवासीय नेपालीको हकमा भने एन्टिजेट परीक्षण गरि नेगेटिभ आएमा मात्र गन्तब्यमा जान दिइने भएको छ। पोजेटिभ आएमा आइसोलेसनमा जानु पर्नेछ। ५ वर्ष भन्दा मुनीका बालबालिकाको हकमा खोप र परीक्षण अनिवार्य छैन भने ५ देखि १८ वर्षसम्मका बालबालिकाका लागि परीक्षण अनिवार्य भएपनि खोपलाई अनिवार्य मानिएको छैन। सरकारको औपचारिक निमन्त्रणमा आउने सबै विदेशी अतिथिहरूले प्रवेश बिन्दुमा कोरोना १९ परीक्षण गर्ने र नेगेटिभ आएमा मात्र कार्यक्रममा सहभागी हुन अनुमति दिइने छ। कोरोना पोजेटिभ देखिएमा सरकारको स्वास्थ्य मापदण्ड पालना गरी आइसोलेसनमा बस्नुपर्ने उल्लेख गरिएको छ।"
बगुवाखोलामा मापदण्ड र सम्झौता विपरित नदी दोहन,"बेनी : बेनी नगरपालिका५ बगुवाखोलास्थित म्याग्दी नदीको बगरबाट मापदण्ड र सम्झौता विपरित दोहन भएको छ। सरकारको नदीजन्य वस्तु उत्खनन् सम्बन्धी नियम, प्रारम्भिक वातावरणीय परिक्षण प्रतिवेदन र बेनी नगरपालिकासँग भएको सम्झौता विपरित एक्साभेटर प्रयोग गरेर तोकिएको भन्दा गहिरो खाडल बनाएर उत्खनन् गरेका हुन्। स्काभेटर प्रयोगगरी नदीको धार परिवर्तन गराई ढुङ्गा, गिट्टी र बालुवाको उत्खनन् गर्दा तटीय क्षेत्रमा बाढी, कटानको जोखिम बढ्नुका साथै जलचरको वासस्थान र वातावरणमा असर पुगेको छ। बेनी नगरपालिकाले सम्झौताको शर्त विपरित उत्खनन् भएको विषयमा जिल्ला अनुगमन समितिलाई जानकारीसहित कारबाहीका लागि अनुरोध गर्दै गत पुष २७ गते पत्राचार गरेको थियो। उपकरणको प्रयोग गर्न नपाउने ठेक्का सम्झौताको शर्त उल्लङ्घन भएको छ, नगर प्रमुख हरिकुमार श्रेष्ठले भने एउटा बगर उत्खनन भैसकेको छ। अनुगमन समितिबाट के भयोे ? बेखबर छौ। नदीजन्य बस्तुको उत्खनन्मा एक्साभेटर लगायत ठूला उपकरण प्रयोग गर्न नपाउने कानुन छ। सतहदेखि ९२९७ सेन्टिमिटर गहिराईसम्म उत्खनन् गर्न पाउने सम्झौता गरेपनि दुईदेखि तीन मिटर गहिरो हुनेगरी खाडल बनाएर नदीजन्य बस्तु निकालेका छन्। अबैध उत्खनन जफत गर्ने कार्यमा सहयोग पुर्याएवापत कुल आम्दानीको १५ प्रतिशत प्रोत्साहन उपलब्ध गराउने निर्णय सहित नगरपालिकाले जिल्ला प्रशासन र प्रहरी कार्यालयलाई जानकारी गराएर समन्वय समितिलाई पत्र पठाएको थियो। पत्राचार गरेको १० दिन बितिसक्दा पनि जिल्ला सदरमुकाम बेनी देखि करिब चार किलोमिटर नजिक बेनीदरबाङ सडकको छेउमै रहेको बगरको अनुगमन भएको छैन्। बगुवाखोला, अग्नीखेत, डम्मरा, जोगिगाडे, चुत्रेनी, बगुवाखोला, सर्जेनी, दधेखोला र घुमाउने सहित म्याग्दी नदीको ९ वटा बगरबाट १७ हजार ७६० दशमलब १५ घनमिटर नदीजन्य बस्तु उत्खनन् र निकासीका लागि न्युनतम ४३ लाख ८६ हजार ४६६४ रुपैयाँ मूल्य राखेर ठेक्का आव्हान गरिएको थियो। ४४ लाख रुपैयाँ कबोलेको बाग्लुङको जुम्ली निर्माण सेवाले पुष २३ गते सम्झौता गरेको थियो। प्रत्यक्षदर्शीका अनुसार नगरपालिकासँग ठेक्का सम्झौता हुनुभन्दा एक हप्तादेखिनै उत्खनन् थालेका ब्यवसायीले नजिकै रहेको जिसी त्रसर उद्योगमा भण्डारण गरेर राखेका छन्। कम्पनीका प्रतिनिधी निराजन खतिवडाले अलपत्र सडक आयोजनालाई आवश्यक नदीजन्य बस्तुको सहज आपुर्तिका लागि सरोकारवालासँग समन्वय गरेर उपकरणको प्रयोग गरेको दाबी गरे। मजदुरबाट नदीजन्य बस्तु निकाल्न असम्भव भएकाले उपकरण प्रयोग गरेका हौ, उनले भने स्थानीय निर्माण योजनालाई प्राथमिकता दिएर ढुङ्गा, गिटी र बालुवा उपलब्ध गराएका छौ। सम्झौता बाहिर गएर उत्खनन् भएको छैन्। जिल्ला समन्वय समितिका प्रमुख अध्यक्ष रहेको अनुगमन समितिमा प्रमुख जिल्ला अधिकारी, सुरक्षा निकाय, बन डिभिजन, कोष तथा लेखा नियन्त्रकको कार्यालयका प्रमुख सदस्य छन्। प्रमुख जिल्ला अधिकारी चिरञ्जिबी रानाले समितिका अध्यक्षको अगुवाइमा अनुगमन गर्ने चलन रहेको बताउ। सदस्य भएपनि प्रजिअ भन्दा माथि जिसस प्रमुख संयोजक हुनुहुन्छ, उनले भने संयोजकलाइनै सोध्नुभयो भने बढी जानकारी आउला र प्रभावकारी होला। यसअघि गत साउन महिनामा तत्कालीन प्रजिअ गणेशबहादुर अधिकारी र सुरक्षा अधिकारीहरुले मात्र बेनपा१ को कालीगण्डकी नदीको बगर क्षेत्र अनुगमन गरी अबैध रुपमा उत्खनन् भएको बालुवा जफत गरेका थिए। बेनपा५ को बगुवाखोलामा प्रजिअ र सुरक्षा अधिकारीको टोली पुगेपछि मात्रै जिसस प्रमुखलाई बोलाइएको थियो। जिसस प्रमुख देबेन्द्रबहादुर कटुवालले बुधबार मालिका र मंगलाको बगर अनुगमनमा जाने क्रममा बगुवाखोलामा सडकबाटै हेरेपनि बगरमा डोजर नदेखिएको बताए। बाटोबाट हेर्दा खनेको देखिएपनि डोजर थिएन्, उनले भने नगरपालिकाकै प्राबिधिकहरु सहित बगुवाखोलाको बगर अनुगमनमा जाने योजनामा छौ। समितिलाई अबैध उत्खनन्मा प्रयोग भएका उपकरण नियन्त्रणमा लिएर जरिवाना तिराउने, सम्झौता बिपरित तोकिएको भन्दा गहिरो बनाएर उत्खनन् गरेको भेटिएमा जफत र मूल्याङ्कन गरी बढाबढमा लिलाम गर्न पालिकालाई सिफारिस गर्ने अधिकार छ।"
पर्सामा कोरोना सङ्क्रमणको तेस्रो लहर : पहिलो व्यक्तिको मृत्यु,"वीरगञ्ज : पछिल्लो पटक पर्सामा देखिएको कोरोना सङ्क्रमणको तेस्रो लहरअन्तर्गत एक जना कोभिड सङ्क्रमितको मृत्यु भएको छ। वीरगञ्जस्थित नारायणी अस्पतालमा सङ्क्रमित पुरुषको मृत्यु भएको हो। मृत्यु हुनेमा बाराको महागढीमाई नगरपालिका६ निवासी ५० वर्षीय पुरुष रहेको अस्पताल स्रोतले जनाएको छ। कोरोना सङ्क्रमणको तेस्रो लहरमा पर्साको यो नै पहिलो मृत्युको घटना हो। सङ्क्रमित पुरुष वीरगञ्जकै एक निजी अस्पतालमा उपचारका लागि पुगेका थिए। सङ्क्रमणको लक्षण देखा परेपछि यही माघ ६ गते गरिएको एन्टिजेन परीक्षण रिपोर्ट पोजेटिभ देखिएको थियो। कोरोना सङ्क्रमण पुष्टि भएपछि निजी अस्पतालले उपचारका लागि सङ्क्रमितलाई नारायणी अस्पतालमा रेफर गरेको थियो। मधुमेह, कोभिड र निमोनियासहित अस्पताल भर्ना भएका उनको उपचारकै क्रममा मृत्यु भएको र उनले कोरोनाको खोप पनि नलगाएको पाइएको नारायणी अस्पतालका कोभिड संयोजक डाक्टर उदयनारायण सिंहले जानकारी दिए। रासस"
सुत्केरी र ७५ वर्षमाथिका विपन्नलाई निःशुल्क एम्बुलेन्स सेवा,"तनहुँ : तनहुँको घिरिङ गाउँपालिकाले सुत्केरी र ७५ वर्षमाथिका विपन्न नागरिकलाई निःशुल्क एम्बुलेन्स सेवा प्रदान गर्ने भएको छ। गाउँपालिकाले खरिद गरी ल्याएको एम्बुलेन्स सेवा विपन्न सुत्केरी, ७५ वर्षमाथिका ज्येष्ठ नागरिक, विपन्न नागरिक र दुर्घटनामा परेका घाइतेलाई निःशुल्क प्रदान गरिने भएको हो। गाउँपालिकाले एम्बुलेन्स खरिद गरी सुन्धारा स्वास्थ्यचौकीलाई हस्तान्तरण गरेको छ। गाउँपालिकाको गाउँसभाबाट पारित नीति तथा कार्यक्रमअनुसार एम्बुलेन्स खरिद गरिएको अध्यक्ष रनबहादुर रानाले जानकारी दिए। गाउँपालिकामा एम्बुलेन्स सेवा नहुँदा निजीस्तरबाट सञ्चालित एम्बुलेन्स र सवारीसाधन प्रयोग गर्नुपर्ने बाध्यताको अन्त्यका लागि एम्बुलेन्स खरिद गरिएको उनले बताए। दोस्रो लहरको कोरोना सङ्क्रमणका बेला पनि गाउँपालिकामा एम्बुलेन्सको आवश्यकता खड्किएको थियो। 'एम्बुलेन्स नहुँदा जनप्रतिनिधिले चढ्ने सवारीमा पनि कोभिड सङ्क्रमित बोक्यौ, तेस्रो लहरको कोरोना आइसकेकाले एम्बुलेन्सको अति आवश्यकता थियो', उनले भने। जिल्लाकै तनहुँको आँबुखैरेनी गाउँपालिकाले पनि गत सातादेखि एम्बुलेन्स सेवा सञ्चालनमा ल्याएको छ। कोभिड१९ को महामारीका बेला खड्किएको आवश्यकतालाई महसुस गर्दै एम्बुलेन्स खरिद गरी ल्याइएको गाउँपालिकाका अध्यक्ष गिरबहादुर थापाले जानकारी दिए। गाउँपालिकावासीलाई स्वास्थ्य उपचारका लागि अन्यत्र जानुपर्दा महँगो शुल्क तिर्नुपर्ने बाध्यता अब हट्ने उनले बताए। गाउँपालिकाले ज्येष्ठ नागरिकलाई एम्बुलेन्स निःशुल्क दिने निर्णय गरेको स्वास्थ्य शाखा प्रमुख अगमप्रसाद उपाध्यायले जानकारी दिए। उनका अनुसार एम्बुलेन्स सेवाबाट तनहुँका अतिरिक्त गोरखा र चितवनका स्थानीयवासी लाभान्वित हुनेछन्। यो एम्बुलेन्स सरकारी तवरबाट सञ्चालित हो। आँबुखैरेनीमा निजी क्षेत्रबाट थप तीन एम्बुलेन्स सञ्चालनमा रहेको छ। यसअगाडि तनहुँकै व्यास नगरपालिका, भिमाद नगरपालिका, म्याग्दे गाउँपालिकाले एम्बुलेन्स सेवा सञ्चालनमा ल्याएका छन्। स्थानीय तहले सञ्चालनमा ल्याएको एम्बुलेन्सबाट सर्वसाधारणले न्यूनतम मूल्यमा सेवा पाइरहेका छन्। रासस"
नरसंहारको धम्कीले मन्त्री यादव संकटमा,"जनकपुरधाम : सार्वजनिक मञ्चबाटै नरसंहारको धम्की दिन मिल्छ ? त्यो पनि बहालवाला मन्त्रीले ? कानुनी, नैतिकता कुनै पनि हिसाबले मिल्दैन। भौतिक पूर्वाधार तथा यातायातमन्त्री रेणु यादव यस्तै हिंसात्मक अभिव्यक्तिका कारण संकटमा परेकी छन्। त्यही कारण उनको राजीनामाको माग व्याप्त भएको छ। रौतहट जिल्ला सदरमुकाममा बुधबार मन्त्री यादवले सार्वजनिक कार्यक्रममै जनमत पार्टीका अध्यक्ष डा सीके राउतको ज्यान लिने धम्की दिएकी थिइन्। त्यसका लागि उनलाई घेराबन्दी गरी हत्या गर्न कार्यकर्तालाई उक्साएकी थिइन्। निकै आक्रोशित शैलीमा प्रस्तुत उनले गौर हत्या फोरमकै नेतृत्वमा भएको स्वीकारोक्तिसमेत दिइन्। मन्त्री यादवको भनाइलाई लिएर देशव्यापी विरोध तीव्र भएको छ। यसले कानुनी राज्यको उपहास गरेको, हत्याहिंसालाई प्रश्रय दिएको, शान्ति प्रक्रियामा गइसकेको शक्तिलाई बिथोलेर समाजमा अशान्ति ल्याउने वातावरण निम्त्याएको बुद्धिजीवीहरूको ठम्याइँ छ। नागरिक समाजका अगुवा र बुद्धिजीवीहरूले मन्त्री यादवलाई बर्खास्त गर्न प्रधानमन्त्रीको ध्यानाकर्षणसमेत गरेका छन्। विभिन्न राजनीतिक दलका नेताहरूले पनि मन्त्री यादवको भनाइमा घोर आपत्ति जनाएका छन्। हामी संसदीय पार्टीको पद्धतिमा छौं। यसमा कुनै नेता वा कार्यकर्तालाई यो छुट छैन कि कुनै पनि मञ्चको प्रयोग गरि कसैलाई ज्यान मार्नेसम्मको धम्की देओस्, लोकतान्त्रिक समाजवादी पार्टीका नेता जितेन्द्र सोनल भन्छन्, यस्ता गैरजिम्मेवार अभिव्यक्ति दिने व्यक्तिले आत्मालोचित भई माफी माग्नुपर्छ। सीके राउतको हत्या गर्ने अभिव्यक्तिपछि विवादमा तानिइन् मन्त्री रेणु यादव (भिडियोसहित) मन्त्री यादवलाई बर्खास्त गर्न माग गर्दै एमाले सम्बद्ध राष्ट्रिय युवा संघले मधेस प्रदेशमा विरोध प्रदर्शन गरेको छ। मन्त्री यादव आफैं आत्मालोचित भई यस्ता गतिविधिको माफी जनतासँग मागेर स्वतः राजीनामा दिनुपर्ने हो, युवा संघका मधेस प्रदेश संयोजक जानी खान भन्छन्, शान्तिपूर्ण आन्दोलन गर्ने अधिकार सबैको छ। जनमत पार्टीलाई पनि त्यो अधिकार संविधानले नै दिएको छ। तर, कालो झन्डा देखाउँदैमा मन्त्री पदमा रहेको व्यक्ति यसरी आक्रोशित हुनु र इतिहासको कालखण्डमा भएको मानवता विरोधी कार्यको प्रोत्साहन गरी कार्यकर्तालाई यस्ता गतिविधिमा लाग्न निर्देशित गर्नु अपराध हो। मन्त्री यादवको गैरजिम्मेवार अभिव्यक्तिप्रति कडाइका साथ पेस भएर सरकारले उनलाई बर्खास्त गर्नुपर्छ। उनले यादवलाई मन्त्री पदबाट नहटाइए देशभरि युवा संघ आन्दोलनमा उत्रिने चेतावनीसमेत दिए। संविधानले धाक, धम्की वा हिंसात्मक गतिविधि फैलिने खालको अभिव्यक्ति दिने व्यक्तिलाई अपराधी भन्छ, एमालेका सचिव रघुवीर महासेठ भन्छन् । उनी भन्छन्, यदि कुनै मन्त्रीले नै कुनै व्यक्तिलाई सार्वजनिक रुपमा हत्या गर्ने खालको अभिव्यक्ति दिन्छ भने त्यो सरासर गलत हो। यस्तालाई कार्बाही नै हुनुपर्छ। सत्तारूढ कांग्रेसका नेताले पनि मन्त्रीको अभिव्यक्तिको विरोध गरेका छन्। यस्तो मर्ने मार्नेजस्ता अभिव्यक्ति दिने व्यक्ति आफैंमा आपराधिक एवं आतंकलाई बढावा दिने प्रवृत्तिका हुन् भनेर बुझ्नुपर्छ, कांग्रेस मधेस प्रदेश संसदीय दलका नेता एवं भौतिक पूर्वाधार विकास मन्त्री रामसरोज यादव भन्छन्, यो अभिव्यक्ति गैरजिम्मेवार मात्र नभई अलोकतान्त्रिक र अक्षम्य हो। हत्या गराइदिने जस्ता अभिव्यक्ति दिने व्यक्तिलाई मन्त्री पदमा बस्ने कुनै अधिकार छैन। मधेसी सहिदहरूको बलिदानी दिवसका उपलक्ष्यमा जसपाद्वारा गौरमा आयोजित युवा भेला कार्यक्रममा सहभागी हुन जाने क्रममा जनमत पार्टीका कार्यकर्ताले मन्त्री यादवलाई अवरोध गरेका थिए। जनमतले किसानहरूको मुद्दा उठाएर एक महिनादेखि गर्दै आएको आन्दोलनअन्तर्गत संघीय सरकारका मन्त्रीहरूलाई प्रदेश निषेधको घोषणा गरेको छ। सोहीबमोजिम मन्त्री यादवलाई कालो झन्डा देखाउँदै सडकमै अवरोध गरिएको थियो। जनमतको अवरोधले आक्रोशित मन्त्री यादवले आफ्नो सम्बोधनमा डा राउतलाई गौर नरसंहार सम्झिन चेतावनी दिइन्। हामीसँग टकराए त्यही हालत हुनेछ, जुन गौरको राइस मिलमा भएको थियो। म डा साहेबलाई चेतावनी दिन चाहन्छु, तपाईलाई घेराबन्दी गरेर मारिनेछ। त्यही भएर सतर्क हुनुस्। २०६३ साल चैत्र ७ गते रौतहटको गौरस्थित राइस मिलमा मधेसी जनअधिकार फोरम र तत्कालीन नेकपा माओवादी एउटै स्थानमा छुट्टाछुट्टै मार्च बनाएर सभा गर्न लाग्दा दुई पक्षमा झडप भएको थियो। उक्त झडपमा २७ माओवादी कार्यकर्ताको घटनास्थलमै र एकजनाको उपचारका क्रममा मृत्यु भएको थियो। मन्त्री यादवको अभिव्यक्ति गैरजिम्मेवार र जंगल राजको चित्रण गर्ने खालको रहेको राजनीतिक दलका नेता तथा नागरिक समाजका अगुवाहरू बताउँछन्। यस्तो आपराधिक र आतंकी शैलीको भाषण बहालबाला मन्त्रीबाट आउनु निकै आश्चर्यजनक हो, मधेसी नागरिक समाजका संयोजक गणेश मण्डल भन्छन्, यदि कुनै सर्वसाधारण नागरिकले पनि अर्को नागरिकलाई ज्यान मार्ने धम्की दियो भने त्यसमाथि कानुनी मुद्दा चलाइन्छ। तर, कानुनको पालना गर्ने सर्वोच्च पदमा बसेर कुनै पार्टीको नेतालाई लक्षित गरी नामै तोकी हत्या गराउने खालको अभिव्यक्ति दिँदा त्यस्तो व्यक्तिलाई अझ सशक्त कार्वाही हुनुपर्छ। उनले थपे, सभ्य, शिक्षित र बौद्धिक समाजमा एउटा मन्त्रीले बोल्ने भाषा मर्यादित र जिम्मेवारपूर्ण हुनुपर्ने हो। तर, मन्त्री यादवले नरसंहारजस्तो विषयलाई प्रोत्साहन गर्ने खालको भाषण दिनु निन्दनीय हो। उनले मन्त्री यादवलाई यथाशीघ्र बर्खास्त गर्न आफूहरूले सरकारलाई अपिल गरेको र यदि यसो गरिएन भने जनतालाई सडकमा आउन आह्वान गर्ने बताए। जनमत पार्टीका अध्यक्ष राउतले सार्वजनिक पद धारण गरेका नेताबाट यस्तो खालको आपराधिक अभिव्यक्ति आउनु निन्दनीय रहेको बताए। गौर नरसंहार फोरमले नै गराएको स्वीकारोक्ति मन्त्री यादवको भनाइबाट स्पष्ट भएको छ, डा राउत भन्छन्, मन्त्रीज्यूलाई अविलम्ब बर्खास्त गरी गौर नरसंघारमा संलग्न रहेका व्यक्तिहरूलाई तुरुन्तै पक्राउ गरे कार्बाही प्रक्रिया अगाडि बढाउनु पर्छ। र, मधेसमा अपराधको राजनीति बन्द गर्नुपर्छ। नेकपा माओवादी केन्द्रका प्रदेश सांसद तथा मधेस प्रदेशका आन्तरिक मामिला मन्त्री भरत साहले पनि मन्त्री यादवको अभिव्यक्तिलाई आलोचना गरेका छन्। यो सही तरिका होइन। मन्त्रीजस्तो पदमा भएको व्यक्ति अनुशासित र आफ्नो अभिव्यक्तिप्रति सचेत हुनुपर्छ। तर, उनले बोली सकेको कुरालाई आत्मआलोचना गर्दै जनतासँग माफी माग्नु नै उचित हो, साहले भने। यता, जसपाका नेताहरूले मन्त्री यादवको भनाइलाई परिस्कृत गरेर उनको बचावट गर्न खोजेका छन्। संघीय सरकारका मन्त्री यादवलाई लक्षित गरी गैरराजनीतिक चरित्र प्रदर्शन गर्दै सीके राउतका कार्यकर्ताले जसरी पनि झडपको स्थिति उत्पन्न गर्न खोजेका थिए। हाम्रो हजारौं नेता कार्यकर्तालाई जिस्काउँदै १५२० जनाको समूहले अनाहक तनाव सिर्जना गर्न खोजेको बेला पनि हामीले हदैसम्मको संयम अपनाएर मुठभेड हुन नदिएको हो, जसपाका युवा संगठन समाजवादी युवा संघका केन्द्रीय अध्यक्ष तथा मधेस सरकारका भूमि व्यवस्था, कृषि तथा सहकारी राज्यमन्त्री योगेन्द्र राय यादवले भने, मन्त्री यादवको आक्रोशलाई गलत प्रचारबाजी गरेर राउतका समर्थकले अनावश्यक बदनाम गर्न खोजेका हुन्। उनले केपी ओलीको आर्थिक पृष्ठपोषणमा सीके राउतले स्वतन्त्र मधेस गठबन्धनको मुद्दालाई छाडेर मधेस प्रदेशमा वर्चस्वमा रहेको राजनीतिक दलसँग निहुँ खोजेर तनाव उत्पन्न गर्न खोजेको आरोप लगाएका छन्। उता, २०७५ सालको भदौ ७ गते तत्कालीन उपप्रधानमन्त्री तथा परराष्ट्र मन्त्रीको हैसियतमा रहेका जसपा अध्यक्ष उपेन्द्र यादवलाई जनमत पार्टीका केही कार्यकर्ताहरूले बर्दियामा कालो झन्डा देखाएर विरोध गरेका थिए। उक्त घटनामा पक्राउ परेका जनमत पार्टीका कार्यकर्ता राममनोहर यादवको प्रहरी हिरासतमै रहस्यमय मृत्यु भएको थियो।"
मलाई पनि पढ्न मन छ,"फिदिम : सडकको छेउतिर एउटा सानो घर छ। घरमा एउटी बालिका हात टेकेर घसँ्रदै बाहिरभित्र गर्छिन्। कहिले उनी घसँ्रदै आँगन डुल्छिन्। कहिले उनी हातको सहाराले सडकसम्म पुग्न डिल उक्लने कोसिस गर्छिन्। घर माथिको सडकमा पुग्दा उनी औधी खुसी हुन्छिन्। हिँड्ने संघर्षले जमिनमा घोटिएका उनका हातहरू पिल्सिएका छन्। पिल्सिएको हातको पीडाले उनलाई एकै ठाउँमा रोक्न सक्दैन। हिँड्ने चाहनाले उनलाई घरभित्र, बाहिर, आँगन र सडकसम्म घिसारिरहेको छ। उनलाई स्कुल जाने मन छ। लेख्ने अनि बढ्ने तीव्र इच्छा छ। घरमा आउने मान्छेसँग उनी मुस्कुराउँदै गफ गर्छिन् र भन्छिन्, मेरो नाम मनिषा नेपाली हो। मलाई पनि पढ्ने मन छ। पाँचथरको तुम्बेवा गाउँपालिका १ तीनघरेकी १३ वर्षीया मनिषा खट्टा टेकेर हिँड्न सक्दिनन्। सानैदेखि मनिषाको कम्मरमुनिको भाग चल्न सकेन। आर्थिक अभावका कारण उनका बुवाआमाले छोरीलाई उपचारमा लैजान सकेनन्। छोरीको समस्या के हो अहिलेसम्म थाहा छैन, मनिषाकी आमा पवित्रा नेपाली भन्छिन्, छोरी एकदम बाठी छ। लेखपढ गर्न रुचाउँछे तर, हिँड्न सक्दिनँ। मनिषा कापीकलम भेट्नेबित्तिकै कोर्न थाल्छिन्। उनी आफूले कोरेको रेखाहरू हेर्दै आफैँ रमाउँछिन्। तर, उनी लेख्न जान्दिनन्। आफूलाई पढ्न सिकाउने मान्छे भए मज्जाले लेख्न सक्ने मनिषा बताउँछिन्। म मज्जाले कलम समाउन सक्छु। मलाई पढाउने मान्छे भएन, मनिषा भन्छिन्। मनिषा हात चलाउँदै गफ गर्छिन्। गफ गर्ने मान्छे भए उनी खुसी हुँदै गफ गर्छिन्। घरको आर्थिक अवस्था कमजोर भएपछि मनिषाका बुवा भगीदल नेपाली विदेश गए। मलेसिया गएको ११ वर्षसम्म भगीदल घर फर्किएका छैनन्। छोरी पछि एउटा छोरो जन्मियो। त्यसपछि श्रीमान् विदेश गएका अहिलेसम्म आउनु भएको छैन, पवित्रा भन्छिन्, केही वर्ष अघिसम्म त खर्च पठाउँदै हुनुहुन्थ्यो, अहिले त्यो पनि छैन। विदेशबाट श्रीमान् अहिलेसम्म नआएपछि अपांंग छोरी र छोरो हुर्काउन अनितालाई निकै हम्मे परेको छ। घरमा काम सघाउने कोही छैन, अनिता भन्छिन् अब त श्रीमान् आइदिए हुन्थ्यो। छोरीको पढ्ने इच्छा पूरा गर्न नसक्दा अनितालाई खल्लो लागेको छ।"
"प्रधानमन्त्रीको आह्वानमा आज सर्वदलीय बैठक बस्दै, एमाले के गर्ला ?","काठमाडौं : प्रधानमन्त्री एवम् कांग्रेस सभापति शेरबहादुर देउवाले शनिबार बिहान सर्वदलीय बैठक बोलाएका छन्। शुक्रबार साँझ बसेको राजनीतिक समन्वय समितिको बैठकपछि निर्वाचनबारे छलफल गर्न प्रधानमन्त्री देउवाले बिहान ९ बजे सर्वदलीय बैठक बोलाएका हुन् । समितिको बैठकले स्थानीय तहको निर्वाचनबारे सरकारले निर्वाचन आयोग र संविधानविद्हरूसँग परामर्श गर्ने निर्णय गरेको सरकारका प्रवक्तासमेत रहेका ज्ञानेन्द्रबहादुर कार्कीले जानकारी दिए। वैशाख, असार र असोजमा त्यसबेला निर्वाचन भएकाले कुन समयबाट जनप्रतिनिधिको पाँचवर्षे कार्यकाल गणना गर्ने भन्नेबारे आयोग र संविधानविद्सँग परामर्श गर्न लागिएको उनको भनाइ छ। एकै चरणमा स्थानीय, प्रदेश र संघको निर्वाचन गर्ने प्रस्ताव पनि शुक्रबारको बैठकमा आएको थियो, उनले भने, सरकारले सबै पक्षसँग छलफल गरेर मात्रै निर्वाचन मिति तय गर्नेछ। संविधानमा स्थानीय तहका जनप्रतिनिधिको कार्यकाल सकिएको ६ महिनाभित्र अर्को निर्वाचन गर्ने भन्ने छ। निर्वाचन ऐनमा भने कार्यकाल सकिनु दुई महिनाअगावै निर्वाचन गरिसक्नुपर्ने उल्लेख छ। शुक्रबार देशवासीका नाममा सम्बोधन गर्दै प्रधानमन्त्री देउवाले एक वर्षभित्र तीन तहको निर्वाचन गर्नुपर्ने सरकारको दायित्व पूरा गर्ने प्रतिबद्धता जनाएका छन्। एक वर्षभित्रै तीन तहको निर्वाचन गर्नुपर्ने दायित्व सरकारमाथि छ, उनले भने, निर्वाचनका पूर्वतयारीका कामहरू सम्पन्न गर्न म सम्बन्धित सबैसँग अनुरोध गर्न चाहन्छु। एमालेले बहिस्कार गर्ने देउवाले बोलाएको सर्वदलीय बैठक एमालेले बहिष्कार गर्ने संकेत गरेको छ। नेकपा एकीकृत समाजवादी (एस) सहभागी हुने बैठकलाई आपत्ति जनाउँदै एमालेले यस अगाडि पनि सर्वदलीय बैठक बहिष्कार गर्दै आएको छ। एमाले उपमहासचिव विष्णु रिमालले सर्वदलीय बैठकबारे अहिलेसम्म प्रधानमन्त्रीको सचिवालयबाट पार्टीलाई कुनै सूचना नभएको जानकारी दिए। उनले स्थानीय निर्वाचन वैशाखमा नगरेर निर्वाचनलाई सत्ता गठबन्धनको विषयान्तर गर्नु भनेको भनेको दुवै निर्वाचन नगर्ने र मुलुकमा संवैधानिक संकटको अवस्था ल्याउने षड्यन्त्र भएको बताउँदै आएका छन्। आज सर्वदलीय बैठक बोलाएको भन्ने समचार सञ्चार माध्यममा मात्र देखिएको बताए। लामो सयमसम्म संसद् अवरुद्ध बनेको र अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदनमा सत्ता गठबन्धन विभाजित बनेपछि देउवाले एमाले अध्यक्ष केपी शर्मा ओलीलाई मनाउन बालकोट पुगेर भेटवार्ता गरेका थिए। यस अगाडि संसद्को अवरोध अन्त्यका लागि सभामुख अग्नी सापकोटाले बोलाएको सर्वदलीय बैठक पनि एमालेले बहिष्कार गरेको थियो। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा सभामुखले राजीनामा दिनुपर्ने माग राख्दै आएको छ। यद्यपी निर्वाचन आयोगले स्थानीय तहको निर्वाचनबारे राजनीतिक दलहरूसँग छलफल गर्न बोलाएको बैठकमा भने एमालेका प्रतिनिधि गएका थिए। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न आयोग र प्रमुख प्रतिपक्ष दल एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ।"
विस्तृत शान्ति सम्झौताका बाँकी कार्यभार पूरा गर्ने देउवाको प्रतिबद्धता (सम्बोधनको पूर्णपाठ),"काठमाडौं : प्रधानमन्त्री शेरबहादुर देउवाले एक वर्षभित्र तीन तहको निर्वाचन गर्नुपर्ने सरकारको दायित्व पूरा गर्ने प्रतिबद्धता जनाएका छन्। एक वर्षभित्रै तीन तहको निर्वाचन गर्नुपर्ने दायित्व सरकारमाथि छ, शुक्रबार देशवासीका नाममा सम्बोधन गर्दै प्रधानमन्त्री देउवाले भने, निर्वाचनका पूर्वतयारीका कामहरू सम्पन्न गर्न म सम्बन्धित सबैसँग अनुरोध गर्न चाहन्छु। उनले संघीयता कार्यान्वयनलाई थप सुदृढ बनाउन संघीय सरकारले प्रदेश र स्थानीय तहलाई सक्रिय बनाउने बताए। प्रधानमन्त्री देउवाले संवाद र सहमतिको माध्यमबाट संसद् सुचारु गर्ने बिषयलाई आफूले विशेष प्राथमिकतामा राखेको बताए। उनले संसद् सुचारु भएपछि सबै दलसँग छलफलको माध्यमबाट विचाराधीन विषयहरूलाई निचोडमा पुर्याउने जानकारी दिए। देउवाले संविधानको कार्यान्वयन, कानुनी राज्य र सुशासनको प्रत्याभूति, शान्ति प्रक्रियालाई पूर्णता दिन विस्तृत शान्ति सम्झौताका बाँकी कार्यभार पूरा गर्ने प्रतिबद्धता जनाए। विभिन्न पक्षसँग भएका सहमतिको कार्यान्वयन गर्ने, राजनीतिक दलहरूको सहमतिमा नागरिकताको समस्याको समाधान गर्ने, संघीयता कार्यान्वयन एवं प्रदेश र स्थानीय तहका सरकारलाई सबलीकरण गर्ने कार्यलाई सरकारले उच्च प्राथमिकतामा राखेको बताए। असार २९ गते पाँच राजनीतिक दलको समर्थनमा कांग्रेस पार्टी सभापति देउवाको नेतृत्वमा गठन भएको सरकारले ६ महिना पूरा गरेको हो। यस अवधिमा देशवासीका नाममा उनको यो पहिलो सम्बोधन हो। विश्व कोभिड १९ महामारीको प्रथम, दोस्रो र तेस्रो लहरबाट आक्रान्त भएको छ। नयाँ स्वरूपको ओमिक्रोन संक्रमणको उच्च जोखिमले नागरिकमा चुनौती बढेकाले सबै मिलेर नियन्त्रण गर्नुपर्नेमा उनले जोड दिए। देउवाले सबै राजनीतिक दल र समुदायलाई स्वास्थ्य सुरक्षाका मापदण्ड इमान्दारीपूर्वक पालना गर्न आग्रह पनि गरे। कांग्रेसले नेतृत्व गरेपछि आर्थिकसामाजिक रूपान्तरणको आधार बलियो भएको बताउँदै देउवाले महँगी नियन्त्रण गर्ने तथा भ्रष्टाचारजन्य कार्यहरूको अन्त्य भएको दाबी गरे। दुई वर्षदेखि कोभिड१९ का कारण संकटग्रस्त उद्योग र सेवा व्यवसायको उत्थान गर्न श्रमजीवी, विपन्न, बेरोजगार आदिको राहतका लागि विशेष आर्थिक प्याकेज ल्याइएको उनले बताए। उनले भने, रूपान्तरणकारी र विकासका कार्यक्रमको कार्यान्वयनलाई गति दिएका छौं। तीव्र रूपमा फैलिरहेको कोभिड१९ संक्रमणको तेस्रो लहरको रोकथाम, नियन्त्रण र उपचारका लागि तीनै तहका सरकारबीच समन्वय र सहकार्य बढाइएको प्रधानमन्त्रीको भनाइ छ। उनले स्वास्थ्य प्रणालीमा कुनै पनि साधनस्रोत र जनशक्तिको अभाव हुन नदिने साथै उपचार व्यवस्थालाई चुस्त, दुरुस्त बनाइने आश्वासन दिए। उनका अनुसार, कोभिड संक्रमणको रोकथाम, नियन्त्रणसँगै मातृशिशु स्वास्थ्य, पोषण र खोपलगायतका नियमित कार्यक्रम सुचारु गरिनेछन्। किसानलाई मल र बीउ उपलब्ध गराउन सरकार लागि परेको देउवाको भनाइ छ। राज्यले निःशुल्क रूपमा उपलब्ध गराउने भनी घोषणा गरेका औषधिहरू समयमै वितरण गर्ने प्रबन्ध मिलाइएका छौं, उनले भने। भूकम्पपछिको पुनर्निर्माणका बाँकी सबै काम समयमै सम्पन्न गर्ने व्यवस्था मिलाइएको उनको दाबी छ। तराई मधेसमा देखिएको शीतलहर र उच्च हिमाली क्षेत्रमा हुने हिमपातको कारणबाट कसैको अकाल मृत्यु नहोस् भनेर तीनै तहका सरकार एक भएर काम गरेका छौं, उनले भने। नेपाल अतिकम विकसित राष्ट्रबाट विकासशील राष्ट्रमा स्तरोन्नति हुने क्रममा रहेको देउवाले बताए। उनले भने, छोटो समयमै दिगो विकासशील राष्ट्रको लक्ष्यको सूचीमा पुग्ने सुधारको योजना बनाउँदैछौं। सरकार सञ्चालन गरेको यो अवधिमा १८ वर्ष माथिका १ करोड ९९ लाख २२ हजार १ सय ६४ खोप लगाउन योग्य नेपालीमध्ये ५९६ प्रतिशतलाई पूर्ण मात्राको खोप उपलब्ध गराइएको तथ्यांक प्रधानमन्त्रीले सार्वजनिक गरे। ७८३ प्रतिशतलाई पहिलो डोजको खोप वितरण गरिसकिएको उनको भनाइ छ। १२ देखि १७ वर्ष उमेरका १८ लाखभन्दा बढी किशोरकिशोरीलाई पहिलो मात्राको खोप दिइएको छ। अग्रपंक्तिमा काम गर्नेहरूका लागि बुस्टर डोज अभियान सुरु भइसकेको छ। ६० वर्ष माथिका नागरिकका लागि बुस्टर डोज यसै महिनादेखि उपलब्ध गराइनेछ। ५ देखि ११ वर्षसम्मका बालबालिकाका लागि खोपको अभियान छिट्टै प्रारम्भ गरिने आदि पनि प्रधानमन्त्रीले जानकारी दिए। चालू आर्थिक वर्षमा ११ खर्ब ८० अर्ब राजस्व संकलन गर्ने लक्ष्य रहेकोमा पुस मसान्तसम्म ५ खर्ब ७६ अर्ब २४ करोड राजस्व संकलन भएको उनले बताए। संघीय सरकारको सार्वजनिक खर्चतर्फ १६ खर्ब ३२ अर्ब ८२ करोड वार्षिक बजेटमध्ये पुस मसान्तसम्म ५ खर्ब ६ अर्ब ७८ करोड खर्च भएको उनले जानकारी दिए। अन्तर्राष्ट्रिय मुद्रा कोषबाट ४ सय मिलियन अमेरिकी डलरबराबरको बजेट रकम सहयोग र खोपका लागि रकम व्यवस्था गर्न विश्व बैंक र एसियाली विकास बैंकबाट २ सय ३५ मिलियन अमेरिकी डलर सहायता प्राप्त गर्ने सम्झौता भएको उनको भनाइ छ। कोभिड१९ को महामारीबाट प्रभावित अति विपन्न परिवारलाई राहतस्वरूप प्रतिपरिवार एक पटकका लागि १० हजार नगद अनुदान प्रदान गरिएको छ। बाढीबाट क्षतिग्रस्त मेलम्ची खानेपानी योजनाको निर्माण गरी यसैवर्ष काठमाडौंमा पानी वितरण गर्ने उनले बताए। थप १० लाख नेपाली नागरिकको राष्ट्रिय परिचय पत्रको विवरण संकलन गरी ५० लाख पुर्याइएको सम्बोधनमा छ। स्थानीय निर्वाचनबारे छलफल गरिने स्थानीय तह निर्वाचनबारे सत्ता गठबन्धनले कानुन विज्ञहरूसँग छलफल गर्ने भएको छ। स्थानीय तहको निर्वाचनबारे सरकारले निर्वाचन आयोग र संविधानविद्हरूसँग परामर्श गर्ने भएको छ। शुक्रबार बालुवाटारमा बसेको सत्तारूढ राजनीतिक समन्वय समिति बैठकमा स्थानीय तहको चुनावबारे छलफल भएको थियो। सरकारका प्रवक्तासमेत रहेका ज्ञानेन्द्रबहादुर कार्कीले आयोग र संविधानविद्हरूसँग परामर्श गर्ने निर्णय भएको बताए। वैशाख, असार र असोजमा त्यसबेला निर्वाचन भएकाले कुन समयबाट जनप्रतिनिधिको पाँचवर्षे कार्यकाल गणना गर्ने भन्नेबारे आयोग र संविधानविद्सँग परामर्श गर्न लागिएको उनको भनाइ छ। एकै चरणमा स्थानीय, प्रदेश र संघको निर्वाचन गर्ने प्रस्ताव पनि शुक्रबारको बैठकमा आएको थियो, उनले भने, सरकारले सबै पक्षसँग छलफल गरेर मात्रै निर्वाचन मिति तय गर्नेछ। संविधानमा स्थानीय तहका जनप्रतिनिधिको कार्यकाल सकिएको ६ महिनाभित्र अर्को निर्वाचन गर्ने भन्ने छ। निर्वाचन ऐनमा भने कार्यकाल सकिनु दुई महिनाअगावै निर्वाचन गरिसक्नुपर्ने उल्लेख छ। ऐनको भन्दा ठूलो कुरा संविधान हो संविधान र ऐनलाई के कसरी व्यवस्थापन गरेर अघि बढ्न सकिन्छ भन्नेबारे छलफल गरिनेछ।"
हाइपर फन्ड नेटवर्किङको अर्को धन्दा,"काठमाडौं : कुनै समय हर्बो, युनिटीलगायतका नेटवर्किङ व्यवसायबाट धेरै जना ठगिए। कतिपयको त घरबास नै उठ्यो। लाखौं सर्वसाधारण ठगीमा परेपछि मात्रै सरकारले सञ्चालकलाई कारबाही गर्यो। तर, अझै पनि सर्वसाधारणको लगानी भने उठ्न सकेको छैन। अहिले त्यस्तै प्रकृतिको हाइपर फन्ड देखा परेको छ। डिसेम्बरदेखि हाइपर भर्सको रूपमा रूपान्तरण भएको छ। कुरै नबुझी सर्वसाधारण हाइपर भर्स मा लगानी गरिरहेका छन्। यो फन्डमा भएको अन्धाधुन्ध लगानीले पनि मुलुकमा आर्थिक संकट निम्तिएको जानकारहरू आशंका व्यक्त गर्छन्। के हो हाइपर फन्ड ? हाइपर भर्स अनलाइन नेटवर्किङ बिजेनस हो। यसले वस्तु तथा सेवाको बिक्री भने गर्र्दैन। तेब्बर कमाइ हुने आश्वासन देखाएर सर्वसाधारणबाट पैसा हाल्न लगाइन्छ। हाइपर फन्ड क्रिप्टो करेन्सीजस्तै अनलाइन बिजनेस हो। परिवर्तनीय (कन्भर्टिकल) बन्ड बिक्री गरेर कुनै पनि व्यक्तिलाई सदस्य बनाउने गरिन्छ। एप डाउनलोड गरेर एकाउन्ट क्रेट गर्नुपर्छ। एकाउन्ट बनाएपछि ३ सय हेजयु (३ सय अमेरिकी डलरबराबर ३९ हजार नेपाली रुपैयाँ) लगानी गर्नुपर्छ। हाइपर फन्ड गैरकानुनी बिजनेस हो। नेपालसहित कुनै पनि देशले यसलाई अनुमति दिएका छैनन्। तैपनि नेपालका कुनाकाप्चादेखि विश्वासका धेरैजसो देशमा हाइपर फन्डको चर्चा चुलिएको छ। पोर्चुगलमा बस्ने हाइपर भर्सका टिम लिडर योगेन्द्रकुमार छन्त्यालले कम्युनिटी बनाएर असीमित पैसा कमाउन सकिने बताउँछन्। त्यो बन्ड किनेबापत कुनै पनि व्यक्तिले १ सय ८० प्रतिशत प्रतिफलसहित फिर्ता गर्ने प्रतिबद्धता गरिन्छ। सुरुसुरुमा लगानी गर्नेले केही प्रतिफल चाखेजस्तो भए पनि हाइपर भर्सबाट ठगिने सम्भावना प्रबल देखिन्छ। यसले कुन क्षेत्रमा लगानी गर्छ र लगानीकर्तालाई प्रतिफल दिन्छ भन्ने खुलाइएको छैन। नयाँ व्यक्ति सदस्य बनाएर पुरानालाई प्रतिफल दिएजस्तो गर्ने र धेरै सहभागी भएपछि सर्वसाधारण ठग्ने नियत देखिन्छ। यसमा जति बढी संलग्न हुन्छन्, उति फस्ने, लगानी डुब्ने खतरा हुन्छ। हाइपर फन्ड (भर्स) लगानीसम्बन्धी कुनै एउटा कम्पनीले विकास गरेको प्रच्छन्न मुद्रा (क्रप्टो करेन्सी) हो। तर यो कतै दर्ता छैन। यो कसैको नियमनको दायरामा पनि छैन। नाम मात्रको कम्पनी रहेको हुन सक्ने आशंका गरिएको छ। तर हाइपर फन्ड (भर्स)ले विकेन्द्रित वित्तीय पर्यावरण विकास गरेको दाबी गरेको छ। क्रिप्टो करेन्सीका रूपमा व्यापक कारोबार गर्ने उपयुक्त मैदान बनेको टिम लिडर छन्त्याल बताउँछन्। सञ्जाल विस्तार गर्न हाइपर फन्डवालाहरू जुम बैठकमा सक्रिय देखिन्छन्। सम्भावित व्यक्तिहरूलाई होटलमा दारु पार्टी गरेर भए पनि सदस्यता विस्तार गरी ठगी गरिरहेको पाइन्छ। कामै नगरे पनि मेम्बरसिप प्याकेजबाट कमाइने र सदस्य बनाएर जति पनि कमाउन सकिन्छ छन्त्याल भन्छन्। यसरी दिइन्छ आश्वासन यस कम्पनीको अवधि २० महिना (६००) दिनसम्म दैनिक रिवार्ड पाउने आश्वासन दिइन्छ। ३ सय डलरको प्याकेज खरिदमा २० महिनासम्म ९ सय डलर आम्दानी हुन्छ। पर डलरको हिसाबको आधारमा आम्दानी हुन्छ। ३ सय डलर लगानी गर्दा दैनिक १५ प्रतिशत र ५ सय डलर लगानी गर्दा दैनिक २२५ प्रतिशत आम्दानी हुन्छ। एक हजार डलर लगानी गर्दा दैनिक ५ यूएस डलर आम्दानी हुन्छ। यसरी झरेको रिवार्ड ५० डलर जम्मा भएपछि फेरि लगानी गरेर आम्दानी गर्न सक्नुका साथै झिक्न पनि सकिने आश्वासन दिइन्छ। लगानी गर्ने सदस्य थप्न सके कम्पनीको तर्फबाट कमिसन पनि प्राप्त हुन्छ। जसलाई कम्युनिटी रिवार्ड भनिन्छ। कामबाट बचेको समय सदुपयोग गरी एक्स्ट्रा आम्दानी गर्न सकिने हाइफर भर्सवालाहरू भन्छन्। यो कम्पनी एकदमै बलियो र भरपर्दो भएको दाबी गर्छन्। कम्युनिटी बनाउँदै लगिएमा २० महिनामा आउने फाइदा २३ महिनामै कमाउन सकिने बताइन्छ। तीन सय डलरको ९ सय, ५ सय डलरको १ हजार ५ सय र १ हजार डलरको ३ हजारबराबरको नगद कम्पनीले उपलब्ध गराउने उनीहरूको दाबी छ। कम्युनिटी रिवार्ड, भीआईपी रिवार्डबाट ग्लोबल रिवार्ड पाइने योगेन्द्र बताउँछन्। यसबाट मासिक तलब आउने उनले जुम बैठकमा बताए। क्रिप्टोकरेन्सीमा बिटक्वाइन नेपालमा छिट्टै वैधानिक हुने उनले विश्वास दिलाए। कसरी हुन्छ भुक्तानी ? यो कम्पनीको हाइपर बिसी बैंक रहेको बताइन्छ। जसको एटीएम कार्ड मगाएर सजिलै प्रयोग गर्न सकिने आश्वासन दिइन्छ। रिवार्डलाई क्यासमा कन्र्भट गर्न सकिने योगेन्द्र बताउँछन्। इमेलमा ६ वटा अंकको पिन आउँछ। ७ देखि २४ घण्टासम्म क्यासमा अथवा क्रिप्टो करेन्सीमा बदलेर राख्न सकिने बताइन्छ। १ सय ७६ देशमा एटीएम कार्ड प्रयोग गर्न सकिने र जुन देशमा गयो, त्यही देशको करेन्सी निकाल्न सकिने हाइपरवालाहरू बताउँछन्। भिडियोमा समेत पैसा निकालेको सामाजिक सञ्जालमा भेट्न सकिन्छ। १८० प्रतिशतसम्म फाइदा ? सुरुमा बनेको सदस्यको रेफरबाट निःशुल्कमा आईडी बनाउन मिल्छ। आईडी बनाउन कुनै झन्झट हुँदैन। अनलाइनमा जिमेल बनाएर सदस्य बनेपछि आफ्नो इच्छाअनुसार स्किम किन्न सकिन्छ। हाइपर अनलाइन नेटवर्किङ बिजेनस हो। यसले वस्तु तथा सेवाको बिक्री भने गर्दैन। यो लगानीसम्बन्धी कुनै एउटा कम्पनीले विकास गरेको प्रच्छन्न मुद्रा (क्रप्टो करेन्सी) हो। सञ्जाल विस्तार गर्न हाइपर फन्डवालाहरू जुम बैठकमा सक्रिय देखिन्छन्। यो कतै दर्ता छैन। यो कसैको नियमनको दायरामा पनि छैन। लगानी गरेको भोलिपल्टबाट ०५ प्रतिशत कमाइ हुन्छ। लगानीको १ सय ८० प्रतिशतसम्म फाइदा हुने आश्वासन दिइन्छ। आम्दानी ५० डलरको दरले साँवामा थप्दै लगेमा एक वर्षमा १३ गुणा आम्दानी हुन्छ। उदाहरणको रूपमा ३ सय डलर लगानी गरेमा दैनिक आउने ब्याज ५० डलर पुगेपछि साँवामा थप गर्दै जाँदा ३ हजार ८ सय डलर हुन्छ। यति पुगेपछि दैनिक ९ डलर आम्दानी हुन्छ। घट्यो रेमिट्यान्स गत साउनदेखि रेमिट्यान्स निरन्तर ओरालो लागिरहेको छ। वैदेशिक रोजगारीमा जान युवाको लर्को लागे पनि रेमिट्यान्स घट्नुले विदेशमा रहेका नेपालीले रेमिट्यान्स पठाउनुको सट्टा हाइपर फन्ड (भर्स)मा लगानी गरेको हुन सक्ने आंशका उब्जाएको छ। कोरियामा बस्ने नेपालीले दुई महिनामा २ सयदेखि ३ सय डलरसम्म दैनिक कमाएको बताइन्छ। वैदेशिक रोजगारीका क्रममा विभिन्न मुलुकमा रहेका नेपाली पनि हाइपर फन्डमा जोडिएको पाइएको छ। अर्थविद् नरबहादुर थापाले नेपालीलाई ५ सय सम्मको डलर कार्ड सुविधा दिइए पनि त्यसको प्रयोग नभएको बताउँछन्। नेपालीहरू कामको खोजी तथा घुम्न विदेश जाने क्रम बढेको छ, यसले खर्च बढेको छ उनले भने। रेमिट्यान्स घट्दा हाइपर फन्ड (भर्स)मा गएको हुन सक्ने देखिए पनि खाडी र मलेसिया बस्ने नेपालीको त्यसरी लगानी गर्ने हैसियत नभएको थापा बताउँछन्। तर अनौपचारिक माध्यमबाट रकम बाहिरिएको हुन सक्ने उनको आशंका छ। बैंकबाट ओभरड्राप्ट लिएर विदेश बस्ने विद्यार्थीको हुन्डीको रूपमा प्रयोग भएको हुन सक्ने जानकारहरू बताउँछन्। विदेशी विनिमय सञ्चिति घट्दा तरलता घटेको छ, उनले भने, सरकारले विदेशी मुद्रा आर्जनको स्रोत, अनुदान पनि प्राप्त गरेको छैन। ऋण ठूलो स्केलमा परिचालन हुन सकेको छैन। प्रत्यक्ष वैदेशिक लगानी उल्लेख्य बढ्न नसक्नुका साथै बाह्य ऋण परिचालनमा सरकार चुकेको उनले बताए। को को छन् संलग्न ? हाइपर फन्डको टिम लिडरका रूपमा योगेन्द्रमिलन छन्त्याल छन्। मनोज तामाङ, अभि श्रेष्ठ, प्रति राई, डिजोज न्यौपाने, कवि तामाङ, नवराज न्यौपाने, राजकुमार थापा, वीरबहादुर तामाङलगायत दुई जनाभन्दा बढी अग्रस्थानमा देखिएका छन्। सन् २०१४ मा विदेशीले चलाइरहेको हाइपर भर्स (हाइपर फन्ड) दुई वर्षदेखि छन्त्यालले लिड गरिरहेका छन्। कम्युनिटी रिवार्डबाट डरलाग्दो कमाइ गर्न सकिने छन्त्याल बताउँछन्। नेपालमै रहेका र वैदेशिक रोजगारीमा रहेका नेपालीहरू यसमा संलग्न रहेको पाइन्छ। आकर्षक गन्तव्य मुलुक दक्षिण कोरिया, इजरायलदेखि खाडी मुलुकसम्मका नेपाली यस्तो नेटवर्किङ बिजनेसमा संलग्न छ। त्यस्तै युवा तथा महिला यस व्यवसायमा जोडिएका छन्। इजरायलमा कार्यरत ताप्लेजुङकी इन्दिरा प्रसाईं सुवेदीले नेपालका विभिन्न क्षेत्रका व्यक्ति यसमा संलग्न भएको बताइन्। कम्युनिटीका लागि क्रिप्टो करेन्सीमा काम गरेकाले सहयोग गरेको छन्त्याल दावी गर्छन्। हाइपर भर्स ग्लोबल नेपालमा शिवराज जीएमले दिनप्रतिदिन सयौं नेपालीहरू जोइन हुने क्रम जारी गरेको बताएका छन्। धेरैले प्यासिभ रिवार्ड र कम्युनिटी रिवार्ड पाएको उनको भनाइ छ। उनका अनुसार कम्पनीको विश्वास गरेर मेम्बरसिप प्याकेज पनि बढाउँदै लगेको उनले उल्लेख गरेका छन्। लगानी अपारदर्शी, रकम डुब्ने खतरा हाइपर फन्ड (भर्स)ले कुन क्षेत्रमा लगानी गर्छ भन्ने विषयमा पारदर्शिता छैन्। कम्पनी राम्रो र बलियो भएको दाबी गरिए पनि यसको लगानीको स्रोत नखुलेको पाइएको हो। यद्यपि यसले इकोसिस्टममा काम गरेको दाबी गरिएको छ। हाइपरभित्रैका विभिन्न ग्रुपमा लगानी गरेको बताइन्छ। हाइपर टिच ग्रुपले सञ्चालन गरेको हाइपर फन्डभित्र बैंक, सञ्चारमाध्यम, मललगायत ९ वटा क्षेत्र छुट्ट्याइएको बताइन्छ। सरकार बेखबर ! नेपाल प्रहरीका प्रवक्ता प्रहरी वरिष्ठ उपरीक्षक विष्णुकुमार केसीले हाइपर फन्डबाट ठगिएको उजुरी अहिलेसम्म नआएको बताए। कोही ठगियौं भनेर अहिलेसम्म आएका छैनन्, उनले भने। कुनै प्रहरी युनिटमा उजुरी आउनासाथ अनुसन्धान अघि बढाउने उनले बताए। सर्वसाधारण ठगिएको उजुरी नआए पनि ठगिने जोखिम उच्च छ। नेपाल राष्ट्र बैंकका प्रवक्ता डा गुणाकर भट्ट हाइपर फन्डमा गरिएको लगानी जोखिमपूर्ण भएको बताउँछन्। यो गैरकानुनी हो, भट्टले भने, हामीले अनुमति दिएका छैनांै। कसैले लगानी गरे फस्ने जोखिम हुन्छ। प्रलोभनमा परी नेटवर्किङ व्यवसायमा संलग्न हुँदा भोलि धोका हुन सक्छ, प्रवक्ता भट्टले भने, त्यसतर्फ बेलैमा सचेत रहनुहोस्। सरकारले अत्यावश्यक सामान खरिद गर्नका लागि ५ सय डलरसम्म कार्ड प्रयोग गर्न छुट दिएको छ। यस्तो डलर कार्डको गलत प्रयोग गरी हाइपर फन्डमा लगानी भइरहेको अनुमान गर्न नसकिने राष्ट्र बैंकका प्रवक्ता भट्ट बताउँछन्। आकर्षक आम्दानीको प्रलोभन पारेर सहरमा मात्र होइन गाउँगाउँमा हाइपर फन्ड छिरिसकेको छ। नजाँनिदो हिसाबले गाउँघरतिर हाइपर फन्डको आतंक बढ्दो छ। छोटो समयमै दोब्बर आम्दानी हुने, कामै नगरी पैसा लगानी गरेको भरमा प्रशस्त आम्दानी भइराख्ने भन्दै नेटवर्किङवालाले सर्वसाधारणबाट पैसा असुलिरहेका छन्। छोटो समयमा मनग्य आम्दानी हुने प्रलोभनमा परेर कतिपयले बैंकमा राखेको निक्षेप पनि झिक्दै हाइपर फन्डमा लगानी गरिरहेको पाइएको छ। नेपाल राष्ट्र बैंकले केही समयअघि नेटवर्किङ बिजनेस गैरकानुनी भएको भन्दै कारोबार नगर्न निर्देशनसमेत जारी गरेको थियो। वाणिज्य आपूर्ति तथा उपभोक्ता संरक्षण विभागले पनि नेटवर्किङ बिजनेसमा लगानी नगर्न सूचना जारी गरेको थियो। तर हाइपर फन्डलगायत नेटवर्किङ बिजनेसमा लगानी गर्ने क्रम रोकिएको छैन्। सर्वसाधारणले आकर्षक ब्याजको लोभमा हाइपर फन्डमा लगानी गरेको हुन सक्ने जानकारहरू आशंका गर्छन्। एक लाख लगानी गरेर वर्षदिन नपुग्दै दुई लाख कमाउन सकिने आश्वासन पाएकाले कतिपयले बैंकबाट विभिन्न शीर्षकमा कर्जा लिएर यस्तै नेटवर्किङ बिजनेसमा लगानी गरेको हुन सक्ने विज्ञहरू बताउँछन्। नेटवर्किङ बिजनेसका विभिन्न रूप छन्। तर अहिले गाउँघरसम्मै हाइपर फन्ड पुगिसकेको छ। दाङका घरजग्गा व्यवसायी विशाल सुवेदीले पैसा कमाउने लोभमा सर्वसाधारणले बैंकबाट मात्र नभई गाउँघरमा साहु, महाजनमार्फत ३६ प्रतिशतसम्म ब्याजमा ऋण काढेर हाइपर फन्डमा लगानी गरेकोे हुन सक्ने बताउँछन्। हाइपरमा लागेका उनकै साथीभाइहरूले लगानी गर्न सुझाए पनि प्रतिफलको ग्यारेन्टी नभएकाले लगानी नगरेको उनी बताउँछन्। यसबाट धेरैको पैसा डुब्ने खतरा देखिएकाले बेलैमा सजग हुनुपर्ने सुवेदी बताउँछन्। तर लगानी गरेर धेरथोर प्रतिफल चाखिसकेकाको मिठा कुरा सुनेर नयाँ लगानीकर्ता आकर्षित हुन थालेका छन्। नेटवर्क विस्तार गरी सदस्यता बढाउन सुरुमा लगानी गर्नेहरूले प्रतिफल पाए पनि विस्तारै नआउने जोखिम बढ्ने खतरा उत्तिकै छ। मुनाफाको कुनै ग्यारेन्टी नभए पनि ब्याजको लोभले धेरैले पैसा हालेको पाइएको छ। पैसा गुम्ने खतरा भए पनि सर्वसाधारणको मनमा आम्दानी हुने देखिएको भन्दै पैसा जम्मा गरिहाल्ने प्रवृत्ति बढ्दै गएको जानकारहरू बताउँछन्। नेटवर्किङ व्यवसायीले जुम बैठकबाट मोटिबेसन गर्दै पैसा हाल्न लगाउने गरेको पाइएको छ। हरेक दिन नेपाली समयअनुसार बेलुकी पौने ७ बजे जुम बैठक हुने गरेको छ। प्रवासी नेपाली समन्वय समितिका अध्यक्ष कुलप्रसाद कार्की स्वदेश र विदेशमा रहेका नेपालीले हाइपर फन्डमा लगानी गरेकाले बैंकमा तरलता अभाव भएको र रेमिट्यान्स पनि घटेको बताउँछन्। अनौपचारिक क्षेत्रको लगानी उच्च जोखिम अर्थविद् कृष्णहरि बाँस्कोटाले औपचारिक क्षेत्रभन्दा अन्यत्र लगानी गर्न नहुने बताए। नेटवर्किङ व्यवसाय कानुनसम्मत हुुुनुपर्ने, सर्वसाधारणले लगानी गर्दा आधिकारिक ठाउँमा मात्र गर्ने र राज्यले अनुगमन प्रभावकारी बनाउनुपर्नेमा जोड दिए। अर्थतन्त्रमा कसैले पनि खेलाची गर्न हुँदैन उनले भने, कानुन विपरीत, मनखुसी लगानी गर्न पाइँदैन। अर्थविद् रामेश्वर खनालले अहिलेको तरलता अभावसँग हाइपर फन्डको साइनो नगाँसिएको बताए। नेपालबाट पुँजी पलायन भएर गएको जस्तो लाग्दैन तर वित्तीय अपचलनसँग जोडिएको विषय हो उनले भने। विदेशी मुद्रामा लैजान समस्या भएकाले तराईका बजारबाट गैरकानुनीरूपमा गएको हुन सक्ने उनले बताए। विपन्नलाई झन् विपन्न बनाउने भएकाले यसलाई रोक्न सरकारी निकाय चनाखो हुनुपर्ने उनले सुझाए। के छ कानुनी व्यवस्था ? वस्तुको प्रत्यक्ष बिक्री (व्यवस्थापन तथा नियमन गर्ने) ऐन २०७४ तथा नियमावली २०७६ ले पिरामिड शैलीमा आधारित सञ्जालयुक्त (नेटवर्किङ) व्यवसाय गर्न नपाइने स्पष्ट व्यवस्था गरेको छ। इजाजत नलिई वस्तुको प्रत्यक्ष बिक्री वितरण गर्ने व्यवसायसम्बन्धी वस्तुको खरिद बिक्री गरी वा नगरी, सदस्यता बनाई वा बिक्रेतामार्फत मात्र शुल्क लिनेगरी व्यवसाय गर्न बन्देज गरेको हो। गृह मन्त्रालयले पुस २३ गते प्रेस रिलिज जारी गरी गैरकानुनीरूपमा अनलाइन नेटवर्किङ बिजनेस सञ्चालन भइरहेको र यसबाट ठगी र असुरक्षा बढेको जनाएको थियो। मन्त्रालयका सहसचिव एवं प्रवक्ता प्रदीपकुमार कोइरालाद्वारा जारी विज्ञप्तिमा अनलाइन वा नेटवर्किङ व्यवसायका नाममा त्यस्ता गैरकानुनी काम भएको पाइएमा कारबाही गर्ने जनाइएको थियो।"
सर्वदलीय बैठकमा एमालेलाई बोलाइएको छैन : उपमहासचिव रिमाल,"काठमाडौं : सर्वदलीय बैठकमा एमाले सहभागी नहुने भएको छ। शुक्रबार साँझ बसेको राजनीतिक समन्वय समितिको बैठकपछि निर्वाचनबारे छलफल गर्न प्रधानमन्त्री शेरबहादुर देउवाले शनिबार बिहान ९ बजे सर्वदलीय बैठक बोलाएका हुन्। सर्वदलीय बैठकबारे कुनै जानकारी नआएको एमाले उपमहासचिव विष्णु रिमालले जानकारी दिए। उनका अनुसार अहिलेसम्म समाचार सञ्चार माध्यममा देखिएको भएपनि प्रधानमन्त्रीको सचिवालयबाट पार्टीलाई कुनै सूचना नभएको बताए। उनले भने, प्रधानमन्त्रीज्युले आज बिहान सर्वदलीय बैठक बोलाउनु भएको भन्ने समाचार सञ्चार माध्यममा देखियो, सुनियो। एमालेको सहभागिताबारे धेरैले प्रश्न गर्नुभयो। बैठकबारे अहिलेसम्म पनि प्रमको सचिवालयबाट हाम्रो पार्टीलाई कुनै सूचना नभएको जानकारी गराउँदछु। उनले स्थानीय निर्वाचन वैशाखमा नगरेर निर्वाचनलाई सत्ता गठबन्धनको विषयान्तर गर्नु भनेको भनेको दुवै निर्वाचन नगर्ने र मुलुकमा संवैधानिक संकटको अवस्था ल्याउने षड्यन्त्र भएको बताएका छन्। संविधानमा स्थानीय तहका जनप्रतिनिधिको कार्यकाल सकिएको ६ महिनाभित्र अर्को निर्वाचन गर्ने भन्ने छ। निर्वाचन ऐनमा भने कार्यकाल सकिनु दुई महिनाअगावै निर्वाचन गरिसक्नुपर्ने उल्लेख छ। ओलीको साथ खोज्दै प्रधानमन्त्री देउवा सत्तागठबन्धनको जोड पहिले संसदीय चुनावमै संसदभित्रको विवाद छिट्टै समाधान हुन्छ : प्रधानमन्त्री एक वर्षभित्र तीनवटै चुनाव : तर पहिले कुन? स्थानीय कि संसदीय ! स्थानीय तहको निर्वाचन मिति तोक्न सत्तारुढ दलले कानुनविद्सँग परामर्श गर्ने विस्तृत शान्ति सम्झौताका बाँकी कार्यभार पूरा गर्ने देउवाको प्रतिबद्धता (सम्बोधनको पूर्णपाठ) प्रधानमन्त्रीको आह्वानमा आज सर्वदलीय बैठक बस्दै, एमाले के गर्ला ? शुक्रबार देशवासीका नाममा सम्बोधन गर्दै प्रधानमन्त्री देउवाले एक वर्षभित्र तीन तहको निर्वाचन गर्नुपर्ने सरकारको दायित्व पूरा गर्ने प्रतिबद्धता जनाएका थिए। एक वर्षभित्रै तीन तहको निर्वाचन गर्नुपर्ने दायित्व सरकारमाथि छ, उनले भने, निर्वाचनका पूर्वतयारीका कामहरू सम्पन्न गर्न म सम्बन्धित सबैसँग अनुरोध गर्न चाहन्छु। नेकपा एकीकृत समाजवादी (एस) सहभागी हुने बैठकलाई आपत्ति जनाउँदै एमालेले यस अगाडि पनि सर्वदलीय बैठक बहिष्कार गर्दै आएको छ। एमालेले पार्टी विभाजन गराउन सभामुखले महत्वपूर्ण भूमिका खेलेको आरोप लगाउँदै आएको छ। एमालेले सभामुखलाई १४ सांसदलाई पदमुक्त गरिएको सूचना टाँस गर्न वा सभामुखले राजीनामा दिनुपर्ने माग राख्दै आएको छ। यद्यपी निर्वाचन आयोगले स्थानीय तहको निर्वाचनबारे राजनीतिक दलहरूसँग छलफल गर्न बोलाएको बैठकमा भने एमालेका प्रतिनिधि गएका थिए। स्थानीय तहका पदाधिकारीको पाँचवर्षे कार्यकाल आगामी जेठ ५ गते सकिँदैछ। निर्वाचनको तयारीका लागि १ सय २० दिन आवश्यक पर्ने भएकोले सरकारलाई निर्वाचनको मिति तोक्न आयोग र प्रमुख प्रतिपक्ष दल एमालेले दबाब दिँदै आएको छ। तर सत्ता गठबन्धन तीनै तहको निर्वाचन एकै पटक गर्ने वा छुट्टाछुट्टै मितिमा गर्ने अन्योलमै रहेको छ। वैशाखमा निर्वाचनको मिति नतोकेर सरकारले स्थानीय तहलाई जनप्रतिनिधिविहीन बनाउन खोजेको एमालेको आरोप छ। लामो सयमसम्म संसद् अवरुद्ध बनेको र अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदनमा सत्ता गठबन्धन विभाजित बनेपछि देउवाले एमाले अध्यक्ष केपी शर्मा ओलीलाई मनाउन बालकोट पुगेर भेटवार्ता गरेका थिए।"
प्रियंका चोपडा बनिन् आमा,"नयाँ दिल्लि : बलिउडहलिउड अभिनेत्री प्रियंका चोपडा आमा बनेकी छिन्। सरोगेसीबाट उनी आमा बनेकी हुन्। यो खुसीको खबर सामाजिक सञ्जालमा सेयर गर्दै प्रियंका चोपडाले लेखेकी छिन्,हामी सरोगेसीमार्फत जन्मिएको बच्चालाई स्वागत गर्दैछौं भन्ने जानकारी गराउन पाउँदा निकै खुसी लागेको छ। हामी यस विशेष अवसरमा हामी सबैलाई हाम्रो गोपनियता सुरक्षित गर्न आदरपूर्वक अनुरोध गर्दछौं, किनकि हामी अहिले हाम्रो परिवारमा पूर्ण रूपमा केन्द्रित छौं। सबैलाई धेरै धेरै धन्यवाद।' प्रियंकाले डिसेम्बर २०१८ मा निक जोनससँग विवाह गरेकी थिइन्। उनीहरूले हिन्दू र क्रिस्चियन मान्यता अनुसार विवाह गरेका थिए। दुवैले राजस्थानको जोधपुरस्थित उम्मेद भवन प्यालेसमा विवाह गरेका हुन्। विवाह समारोह अत्यन्तै निजी हुँदा उनले दिल्ली र मुम्बईमा भव्य रिसेप्सन दिए। निकोलस जेरी जोनास एक अमेरिकी गायक, अभिनेता र रेकर्ड निर्माता हुन्। उनले सात वर्षको उमेरमा अभिनय गर्न थालेका थिए । बीबीसी हिन्दीबाट"
प्रधानमन्त्रीलाई विश्वप्रकाशको सुझाव : मन्त्री यादवलाई पदमुक्त गर्नुस्,"काठमाडौं : नेपाली कांग्रेसका महामन्त्री विश्वप्रकाश शर्माले भौतिक पूर्वाधार तथा यातायातमन्त्री रेणु यादवलाई पदमुक्त गर्नुपर्ने बताएका छन्। हिंसा भड्काउने अभिव्यक्ति दिएकाले पदिय मर्यादा विपरीत अभिव्यक्ति ठहर गर्दै प्रधानमन्त्री शेरबहादुर देउवाले उनलाई पदमुक्त गर्नुपर्ने सुझाव दिएका हुन्। रौतहट जिल्ला सदरमुकाममा बुधबार मन्त्री यादवले सार्वजनिक कार्यक्रममै जनमत पार्टीका अध्यक्ष डा सीके राउतको ज्यान लिने धम्की दिएपछि उनको चर्को आलोचना हुँदै आएको छ। शर्माले तीन वटा सुझाव दिँदै यादवलाई राजीनामा दिन आग्रहसमेत गरेका छन्। कोरोना संक्रमित भएर आइसोलेसनमा बसेका शर्माले सुझाव दिँदै ट्वीटमा भनेका छन्, स्वयं व्यक्तिद्वारा भुल स्वीकार र क्षमा याचना वा सम्बन्धित दलद्वारा पहलकदमि र राजीनामा वा पदिय मर्यादा विपरीत अभिव्यक्ति ठहर गर्दै प्रधानमन्त्रीद्वारा पदमुक्त गर्नुपर्छ। शर्माले राज्यको जिम्मेवारीमा बस्नेको अभिव्यक्ति र व्यवहार तुलनात्मक रुपले बढि जिम्मेवार हुनुपर्ने धारणा राखेका छन्। उनले भनेका छन्, हिंसा भड्कावको अभिव्यक्ति जोसुकैबाट होस् स्वीकार्य हुनुहुन्न, विगतको हिंसा देशका लागि गम्भीर पाठ बन्नुपर्छ, रोमान्सको अभिव्यक्ति बन्नुहुन्न। डा सीके राउतलाई घेराबन्दी गरी हत्या गर्न कार्यकर्तालाई उक्साएकी थिइन्। निकै आक्रोशित शैलीमा प्रस्तुत उनले गौर हत्या फोरमकै नेतृत्वमा भएको स्वीकारोक्तिसमेत दिइन्। मन्त्री यादवको भनाइलाई लिएर देशव्यापी विरोध तीव्र भएको छ। यसले कानुनी राज्यको उपहास गरेको, हत्याहिंसालाई प्रश्रय दिएको, शान्ति प्रक्रियामा गइसकेको शक्तिलाई बिथोलेर समाजमा अशान्ति ल्याउने वातावरण निम्त्याएको बुद्धिजीवीहरूको ठम्याइँ छ। नागरिक समाजका अगुवा र बुद्धिजीवीहरूले मन्त्री यादवलाई बर्खास्त गर्न प्रधानमन्त्रीको ध्यानाकर्षणसमेत गरेका छन्।विभिन्न राजनीतिक दलका नेताहरूले पनि मन्त्री यादवको भनाइमा घोर आपत्ति जनाएका छन्। २०६३ साल चैत्र ७ गते रौतहटको गौरस्थित राइस मिलमा मधेसी जनअधिकार फोरम र तत्कालीन नेकपा माओवादी एउटै स्थानमा छुट्टाछुट्टै मार्च बनाएर सभा गर्न लाग्दा दुई पक्षमा झडप भएको थियो। उक्त झडपमा २७ माओवादी कार्यकर्ताको घटनास्थलमै र एकजनाको उपचारका क्रममा मृत्यु भएको थियो। सीके राउतको हत्या गर्ने अभिव्यक्तिपछि विवादमा तानिइन् मन्त्री रेणु यादव (भिडियोसहित) नरसंहारको धम्कीले मन्त्री यादव संकटमा"
प्रशासनका अधिकृतद्वारा अन्नपूर्णकर्मीमाथि दुर्व्यवहार,"नुवाकोट : जिल्ला प्रशासन कार्यालय नुवाकोटका एक अधिकृतले अन्नपूर्णकर्मी देवचन्द्र भट्टलाई दुर्व्यवहार गरेका छन्। सेवाग्राहीको गुनासोका विषयमा जानकारी लिन पुग्दा अधिकृत सुरेश श्रेष्ठले अन्नपूर्णकर्मी भट्टलाई गालीगलौज गर्दै आक्रमणसमेत गरेका छन्। पहिलेदेखि नै अधिकृत श्रेष्ठको कामप्रति धेरै गुनासो आएपछि जिल्ला प्रशासन कार्यालय पुगेका ४२ वर्षीय पत्रकार भट्टमाथि अधिकृत श्रेष्ठले आफ्नो पदिय मर्यादा र ओहदासमेत बिर्सिएर कार्यालय समयमै कार्यकक्षमा सहायक प्रमुख जिल्ला अधिकारी तथा उपसचिव वेदप्रसाद अर्यालकै अगाडि गालीगलौज गर्दै आक्रमण गरेका हुन्। उनले आफु सेवक भन्ने भावना बिर्सिएर शासक भन्ने आशयुक्त अभिव्यक्ति दिदै मैले तँलाई मात्र एटिच्युड देखाएको हो, तैले के गर्न सक्छन् मन लागेको गर भन्दै आफ्नो कुर्सीबाट उठेर पत्रकार भट्ट बसेको स्थानमा पुगेर आक्रमणको प्रयास गरेको प्रत्यक्षदर्शीहरु बताउँछन्। अधिकृत श्रेष्ठले आफ्नो जीवनको २३ वर्ष पत्रकारितामै बिताएका देवचन्द्र भट्टमाथि गालीगलौज र आक्रमण गरेको दर्जनौ सेवाग्राही र आफैंले प्रत्यक्ष देख्दासमेत सहाय प्रमुख जिल्ला अधिकारी अर्यालले कुनै पनि कारवाही गर्न नसकेको पत्रकार भट्टले बताए। यस सम्बन्धमा पत्रकार भट्टले शुक्रबारै नुवाकोटका प्रमुख जिल्ला अधिकारी जीवनप्रसाद दुलाललाई तत्काल उजुरीसहित जानकारी गराउँदासमेत कुनै सुनुवाई नगरेको पत्रकार भट्टले गुनासो गरे। शारिरीक रुपमा अशक्त एक जना पुराना कलाकार यादव वैरागी आफ्नी धर्मपत्नीको नेपाली नागरिकता बनाउन आवश्यक कागजपत्रसहित जिल्ला प्रशासन कार्यालय पुगेको कलाकार वैरागीको परिवारलाई समेत अधिकृत श्रेष्ठले मान्छे बोकेर आउने भन्दै धम्कीयुक्त भाषा बोलेको कलाकार वैरागीले बताए। अधिकृत सुरेश श्रेष्ठको कार्यशैलीप्रति प्रशासकै अधिकांश कर्मचारीसमेत आक्राशित र असन्तुष्टी रहेको कर्मचारीहरुले बताए। उनले कार्यालयमा आएका सेवाग्राहीलाई हकार्ने र झपार्ने गरेको समेत पाइएको छ। अधिकृत श्रेष्ठमा आफुलाई प्रशासनको कर्मचारी हुं, मलाई कस्ले छुन सक्छ भन्ने घमण्ड रहेको स्वम नुवाकोट प्रशासनकै कर्मचारीहरुले बताए। पत्रकार भट्टले उनीमाथि भएको आक्रमण, कर्मचारी आतंक तथा गालीगलौज गर्ने अधिकृत श्रेष्ठमाथि कारवाहीको माग गर्दै शुक्रबार नै गृहमन्त्रालयमा सम्बन्धित विभागका प्रमुख तथा सहसचिव मुकुन्द निरौलासमक्ष उजुरी दिएका छन्। यस सम्बन्धमा पत्रकार भट्टले पत्रकार र पत्रकारितासँग आवद्ध विभिन्न संघसंस्थामा उजुरी दिएका छन्।"
आहा रारा गोल्ड कप : नेपाल पुलिस क्वाटरफाइनलमा,पोखरा : हिमालयन शेर्पा क्लबलाई सडन डेथमा पराजित गर्दै नेपाल पुलिस क्लब २० औं संस्करणको आहा रारा गोल्डकप फुटबल प्रतियोगिताको क्वाटरफाइनलमा प्रवेश गरेको छ। पोखरा रंगशालाको फुटबल मैदानमा शुक्रबार भएको खेलमा निर्धारित समयमा दुबै टोलीको बराबरी ११ गोल भएपछि खेल अतिरिक्त समयमा पुगेको थियो। अतिरिक्त समयमा दुवै टोलीबाट कुनै गोल हुन नसकेपछि खेल ट्राइब्रेकरमा धकेलियो। यो समयमा दुवै टोलीको समान ११ गोलको प्रहार खेर गएपछि खेल सडन डेथको दोस्रो चरणमा पुगेको थियो। यो समयलाई भने पुलिसले सदुपयोग गर्यो र जित हासिल गर्दै प्रतियोगिताको क्वाटरफाइनलमा पुगेको हो। टाइब्रेकरमा पहिलो प्रहार गरेका नेपाल पुलिस क्लबका तीर्थबहादुर रानाले कुनै गल्ती नगरी बललाई जाली चुमाए। त्यसपछि आएका नीरकुमार राई र सुमन सुवेदीले पनि गोल गरे। हिमालयन शेर्पाका तर्फबाट पहिलो प्रहार गर्न आएका उलरिच सिवेको प्रहार पोस्टमा लागेर फर्केको थियो। त्यसपछि आएका त्रिदेव गुरुङ र आशिष गुरुङले गोल गरे। नेपाल पुलिसका कपिल ढकाल आफ्नो टोलीबाट गरेको चौथो प्रहार पोस्टभन्दा धेरै उचाइबाट बाहिरिएपछि हिमालयन शेर्पाका लागि पिस्टोने मुताम्बाले कुनै गल्ती नगरी बललाई जाली चुमाएर खेल बराबरीमा ल्याए। त्यसपछि प्रहार गर्न आएका पुलिसका भोला सिलवालले गोल गरे भने उता शेर्पाका कप्तान विश्वास श्रेष्ठले पनि बललाई जाली चुमाए। सडन डेथमा पुलिसका बुद्ध तामाङ र शेर्पाका जीवन गुरुङले पनि कुनै गल्ती नगरी बललाई जाली चुमाए। आफ्नो टोलीबाट ७ नम्बरमा बल प्रहार गर्न आएका पुलिसका राम बाजीले गोल गर्दा हिमालयन शेर्पाका पूर्णबहादुर गुरुङले प्रहार गरेको बल वैकल्पिीक गोलरक्षकका रूपमा प्रवेश गराएका पुलिसका गोलरक्षक रोशन खड्काले विफल पारेपछि पुलिसले क्वाटरफाइनलमा मनाङसँगको भेट पक्का गरेको हो। खेल प्यानल्टीमा धकेलिने भएपछि खेलका अतिरिक्त समयको अन्तिम समयमा खड्कालाई मैदानमा प्रवेश गराइएको थियो। यसअघि खेलको ५३ औं मिनेटमा पुलिसका नीरकुमार राईले गोल गर्दै आफ्नो टोलीलाई अग्रता दिलाए। तीर्थ रानामगरले दिएको पास बललाई राईले गोलमा परिणत गरेका थिए। १० ले पछि रहेको अवस्थामा हिमालयन शेर्पाका कप्तान विश्वास श्रेष्ठले गोल गर्दै खेललाई ११ को बराबरीमा पुर्याएका थिए। खेलमा हिमालयनले पाएका अवसर गोल गर्नबाट चुकेको थियो। खेलका ६४ आंै मिनेटमा शेर्पाका कप्तान विश्वासको प्रहार पुलिसका गोलरक्षक सञ्जित श्रेष्ठले उत्कृष्ट बचाउ गरेका थिए। खेलमा पुलिसका गोलरक्षक रोशन खड्का भए। आहा रारा गोल्ड कपअन्तर्गत शनिबारको पहिलो क्वाटरफाइनल खेल नेपाल एपीएफ फुटबल क्लब र अमेरिकाको बीवाईएससी मिनेसोटाबीच हुनेछ। खेलपछि प्रतिक्रिया दिँदै हिमालयन शेर्पाका प्रशिक्षक मित्रबहादुर बस्नेतले आफ्ना खेलाडीले राम्रो खेल प्रदर्शन गरे पनि पाएका अवसरलाई सदुपयोग गर्न नसक्दा हार बेहोर्नु परेको सुनाए। नेपाल पुलिसका प्रशिक्षक अनन्त थापाले अव आउने खेलमा थप सुधार गर्दै उपाधि उचाल्ने लक्ष्यका साथ अघि बढ्ने बताए।
बहुतले मेकानिकल पार्किङमा लगानी गर्न नगर विकास कोषको प्रस्ताव आव्हान,"काठमाडौं : नगरहरुमा आधारभूत सामाजिक सेवा र आयमुलक आयोजना संचालन गर्दै आएको नगर विकास कोषले काठमाडौंमा बहुतले मेकानिकल पार्किङमा लगानी गर्न प्रस्ताव आव्हान गरेको छ। उपत्यकामा हुने अव्यवस्थित पार्किङ व्यवस्थापन गर्न यो योजना ल्याइएको नगर विकास कोषका कार्यकारी निर्देशक कृष्णप्रसाद सापकोटाले बताए। उक्त परियोजनामा लगानी गर्नका लागी काठमाडौं महानगरपालिका भित्र कम्तीमा आठ आनाभन्दा बढी क्षेत्रफल भएको जग्गा हुनुपर्नेछ। आयोजना निर्माण गर्न इच्छुक स्थानीयतह, सरकारी तथा गैरसरकारी संस्थाहरुले १५ दिनभित्र आवश्यक कागजात सहित विकास कोषको कार्यलयमा पेश गर्नु पर्ने बताइएको छ। काठमाडौंका थापालथली, त्रिपुरेश्वर, कालिमाटी, टेकु, सोल्टीमोड, कलंकी,कुलेश्वर,बल्खुलगायतका मुख्य व्यावसायिक सडक छेउहरु वा दोहोर प्रवेशमार्ग भएको भित्रि जग्गाहरुमा पार्किङस्थल निर्माण गर्न सकिने कोषले जनाएको छ। प्रस्ताव पेश गर्नका लागि जग्गा धनी प्रमाणपत्रको प्रतिलिपि, नापी नक्साको सक्कल प्रति, संघ संस्थाको नविकरण सहितको प्रमाणपत्रको प्रतिलिपि,प्रस्ताव पेश गर्ने संस्थाको आधिकारिक निर्णय आवश्यक पर्ने कोषले जनाएको छ।"
काठमाडौंमा तीन व्यक्ति मृत्त फेला,काठमाडौं : काठमाडौंका विभिन्न क्षेत्रमा शुक्रबार तीन व्यक्ति मृत फेला परेका छन्। यहाँस्थित बुढानीलकण्ठ नगरपालिका२ भङ्गाल डेरा गरी बस्ने महोत्तरी बर्दिवासकी ४५ वर्षीया सविता थापा मृत्तावस्थामा फेला परेको प्रहरीले जनाएको छ। यस्तै काठमाडौं महानगरपालिका१९ ढोकाटोलस्थित सडकपेटीमा एक पुरुष र पहिचान नखुलेका करिब ४५ वर्षीय पुरुष काठमाडौं१९ मा मृत्त फेला परेको प्रहरी प्रधान कार्यालयले जनाएको छ। तीन वटै घटनाको अनुसन्धान भइरहेको प्रहरीले जानकारी दिएको छ।
प्रतिस्पर्धामा नेपाल आइडल (भिडियोसहित),"काठमाडौं : सपना भुलाई सारा आँसु पिएर जाऊ मन्दिरमा छ तिम्रै तस्बिर लिएर जाऊ हिजो, अस्ति देखेका सपना भुल्नै पर्छ प्रिया। दुःख अवश्य लाग्छ, आँसु पिएर भए पनि सम्हालिनु पर्छ । यस्तै आशयको प्रेमिल गीत सुनाउँदै आदेश पौडेलले शुक्रबारीय नेपाल आइडलको दैलो उघारे। वियोगान्त पीडाले भरिएको गीतले कार्यक्रममा उपस्थित हरेकलाई भावविभोर बनायो। नेपाल आइडल४ को शुक्रबारीय प्रस्तुति विशेष रह्यो। उत्कृष्ट ११ मध्ये ६ जनाले प्रस्तुति दिएका थिए। कार्यक्रममा अतिथि कलाकारको रूपमा संगीतकार आलोकश्री र आनन्द कार्की उपस्थित थिए। उनीहरूको आगमनसँगै कार्यक्रम अझ रोमाञ्चक बन्यो। शुक्रबार प्रतियोगीहरूमा बेग्लै उत्साह र जिम्मेवारी देखिन्थो। बादलुको घुम्टोले इलाम बजार छेकिँदा बोलको गीत गाउँदै दर्शकलाई इलाम पुर्याए विश्वास उप्रेतीले। नाच्दै, रमाउँदै स्टेज उक्लिएका विश्वासले सबैको मन जिते। कुन मन्दिरमा जान्छौं यात्री बोलको गीतमा प्रश्नैप्रश्नमा आवाज पस्किए रञ्जित नेपालीले। भगवान्लाई पूजा गर्न जाने बेला कसको साथमा जाने हो भन्दै गीतबाट प्रश्न सोधे उनले। यस्तै, मायालु तिमी साथी हौ, अरूभन्दा विशेष र खास छौ भन्दै मायालुलाई प्रशंसा गर्दै स्टेजमा देखिएकी थिइन् लक्ष्मी पौडेलले। उनले मिर्मिरे समयमा मायालुको याद आएको बताउँदै थिइन् गीतमार्फत। यस्तै प्रियशीको सम्झनाले मुटुमा गाँठो परेको भाव सुनाउँदै थिए नाङ्गेल तामाङ। उनी भन्दै थिए, प्रिय तिम्रो सम्झना, मुटुभरि कल्पना। कार्यक्रमको अन्तिममा मदन गुरुङले आधा जिन्दगी बोलको आवाजमा सुमधुर गीत प्रस्तुत गरे। उनी भन्दै थिए, आधा जिन्दगी बितिसक्यो भनेर कहिल्यै शोक मनाए, अझै बाँकी रहेछ ठानेर उत्सव पनि मनाए। नाच्दै, गाउँदै रमाइलो प्रस्तुति दिएका मदनले निर्णायकहरूको प्रशंसा पाउन सफल भए। जतिजति फाइनलको नजिक आउँदैछ। नेपाल आइडलका प्रतियोगीमा कडा प्रतिस्पर्धा चलिरहेछ। उनीहरू को भन्दा को कम झैं छन्। हरेकले गजब प्रस्तुति दिन्छन्। गायनले मात्रै होइन, सुरताल र प्रस्तुतिमा पनि विशेष छन् उनीहरू। गत मंसिर २३ गतेदेखि एपीवान टेलिभिजनमा प्रसारण भएको नेपाल आइडल४ गाला राउन्डमा प्रवेशसँगै थप प्रतिस्पर्धात्मक बनेको छ। बिहीबार कार्यक्रमबाट उत्कृष्ट १२ बाट संगीत पौडेल बाहिरिएका थिए। नेपाल आइडलबाट बाहिरिए संगीत नेपाल आइडल : गाला राउन्ड थप प्रतिस्पर्धात्मक (भिडियो)"
सहाना प्रधान स्मृति राष्ट्रिय महिला हक्कीको फाइनल आज,"वीरगन्ज : वीरगन्जमा जारी चौथो सहाना प्रधान स्मृति राष्ट्रिय महिला हक्की प्रतियोगिताको उपाधिका लागि सुदूरपश्चिम प्रदेश र त्रिभुवन आर्मी क्लब भिड्ने भएका छन्। शुक्रबार वीरगन्जको आदर्शनगर भएका सेमिफाइनलमा खेलहरूमा जित हात पार्दै दुवैले फाइनल यात्रा तय गरेका हुन्। फाइनल खेल शनिबार हुनेछ। शुक्रबार भएको दोस्रो तथा अन्तिम सेमिफाइनल खेलमा मधेस प्रदेशलाई २० गोलअन्तरले पाखा लगाउँदै सुदूरपश्चिमले उपाधिका लागि फाइनलमा आर्मीसँगको भेट पक्का गरेको हो। सुदूरपश्चिमका लागि खेलको ५३औं मिनेटमा लक्ष्मी बम र ५६औं मिनेटमा सुनीता नेगीले गोल गरेकी हुन्। उक्त खेलको वुमेन अफ दी म्याच नेगी नै घोषित भइन्। यसअघि शुक्रबार नै भएको पहिलो सेमिफाइनल खेलमा त्रिभुवन आर्मी क्लबले गण्डकी प्रदेशलाई ३० गोलले पराजित गर्दै फाइनलको यात्रा तय गरेको हो। एकपक्षीय खेलमा आर्मीका लागि खेलको १७औं मिनेटमा सीताकुमारी चौधरी, २५औं मिनेटमा अञ्जना चन्द ठकुरी र ४६औं मिनेटमा नीलिमा पाण्डेले गोल गरेका थिए। पहिलो सेमिफाइनल खेलको वुमेन अफ दी म्याच आर्मीकी सीताकुमारी चौधरी घोषित भइन्। प्रतियोगितको उपाधिका लागि यी दुईबीचको फाइनल खेल शनिबार दिउँसो २ बजे हुनेछ। तेस्रो स्थानका लागि शनिबार नै मधेस प्रदेश र गण्डकी प्रदेशबीचको खेल हुनेछ। खेल बिहान ९ बजेदेखि सुरु हुने नेपाल हक्की संघका वरिष्ठ उपाध्यक्ष अनिल शर्माले जानकारी दिए। सामाजिक संस्था सानो पाइलाको सहकार्यमा नेपाल हक्की संघले माघ ४ गतेदेखि आयोजना गरेको प्रतियोगितामा मधेस प्रदेश, प्रदेश नम्बर १, गण्डकी प्रदेश, लुम्बिनी प्रदेश, सुदूरपश्चिम प्रदेश र नेपाल आर्मी क्लब गरी ६ टिमले भाग लिएका थिए। प्रतियोगितको उपाधि विजेताले नगद ५० हजार, उपविजेता टिमले नगद ३० हजार र तेस्रो हुने टिमले नगद १५ हजार रुपैयाँ पुरस्कार प्राप्त गर्ने सानो पाइलाका सञ्चार संयोजक विवेक कर्णले बताए।"
दसगजामा भारतीय एसएसबीको सुरक्षा पोस्ट्,"विराटनगर : प्रदेश १ को राजधानी विराटनगरनजिक नेपालभारत सिमानाको दसगजा क्षेत्रभित्र भारतीय सीमा सुरक्षा बल (एसएसबी)ले आफ्नो सुरक्षा पोस्ट् निर्माण गरेको छ। विराटनगर महानगरपालिका१६ दरैया र भारत जोगवनीस्थित टिकुलिया बस्तीको बीचमा पर्ने दसगजा क्षेत्रभित्र एसएसबीले जबरजस्ती आफ्नो संरचना बनाएको हो। नेपाली पक्षलाई सुइँकोसम्म नदिइकन एकलौटी ढंगले लगभग १ महीनाअघि उक्त पोस्ट एसएसबीले तयार गरेको स्थानीयले बताए। दुई देशीय सिमानामा कुनै पनि संरचना बनाउन र एक मुलुकले अर्को मुलुकलाई असर पुग्ने खालका गतिविधि गर्न नपाइने अन्तर्राष्ट्रिय कानुन एवं नियमको धज्जी उडाउँदै भारतीय पक्षले हतियारसहितका एसएसबी राख्ने गरी सुरक्षा पोस्ट् खडा गरेको हो। नियम अनुसार नेपालभारत सीमाको दसगजा क्षेत्रमा नेपाल र भारत दुवै देशले दसदस गज खाली छाड्नुपर्ने हुन्छ। तर एसएसबीले भने दसगजाभित्रै आफ्नो पोस्ट् बनाएर चुनौती दिँदै सीमा सम्बन्धी अन्तर्राष्ट्रिय कानुनको उल्लंघन गरिरहेको हो। दसगजा क्षेत्र अतिक्रमण गरेर बनाइएका संरचना हटाउँदै उक्त क्षेत्र खाली गर्ने सहमति दुई देशबीच यसअघि नै भइसकेको छ। त्यही सहमति अनुरुप सरकारले नापी विभागका अधिकारीलाई खटाएर सीमा स्तम्भको मर्मतसम्भार गर्ने, हराएकाको खोजी र बिग्रिएका ठाउँमा नयाँ निर्माण गर्ने तथा दसगजाको अतिक्रमित क्षेत्रको लगत संकलन गर्ने काम २०७३ सालदेखि नै थालेको थियो। कोरोना महामारीका कारण उक्त काम भने लामो समयदेखि रोकिएको छ। भारतले पनि सीमा क्षेत्रमा नापीको टोली खटाएको थियो। अतिक्रमण हटाउने र सिमानालाई व्यवस्थित बनाउने दुई देशीय सहमतिविपरीत एसएसबीले भने सुरक्षा पोस्ट् निर्माण गरेको छ। काठ र कर्कटपाताको प्रयोग गरेर बनाइएको पोस्ट्मा २४ घण्टा नै हतियारसहितका एसएसबीका जवानहरु बस्न थालेका छन्। दसगजामै हतियारसहित चेकजाँच गरिरहेका हुन्छन्। सुरक्षा दिने नाममा उनीहरुले नेपालतिर हुने गतिविधिसमेत नियाल्ने गरेको र नेपाली नागरिकलाई अनेक दुःख दिन थालेको गुनासो सीमा क्षेत्रका बासिन्दाको छ। स्थानीयले आफूहरुको आग्रहलाई बेवास्ता गर्दै कूटनैतिक मर्यादाविपरीत जबरजस्ती पोस्ट् बनाएर एसएसबीले आफ्ना कामकारबाही गरिरहेको बताएका छन्। स्थानीय अगुवा मनोज खड्काले मिचाहा प्रवृत्ति देखाउँदै दसगजाभित्र संरचना तयार गरेर एसएसबीले अड्डा जमाए पनि नेपाल सरकार मौन बस्नु गम्भीर विषय भएको बताए। उनका अनुसार दसगजा क्षेत्रलाई केन्द्रित गरेर भारतीय पक्षले संरचना निर्माण गर्नेदेखि लिएर विभिन्न गतिविधी गरिरहँदा पनि नेपाल सरकारले कुनै प्रतिक्रिया जनाएको छैन। सीमा सुरक्षामा खटिने भारतको सरकारी निकायले नै पोस्ट् बनाएर दसगजा अतिक्रमणका लागि सर्वसाधारणलाई उक्साइरहेको खड्काको बुझाइ छ। दसगजामा संरचना बनाउन हुँदैन भनेर हामी विरोध गरिरहेका छौँ। भारतीय पक्ष सुन्दैसुन्दैन, उनले भने, सीमाका बारेमा बेखबर बनिरहेको नेपाल सरकारले पनि चासै दिँदैन। दसगजामा भारतीयको हालिमुहाली चलिरहँदा सरकार मस्त निद्रामा छ। स्थानीयका अनुसार सीमा क्षेत्रका बासिन्दा एसएसबीबाट धेरै पीडित छन्। विभिन्न बहानमा धम्क्याउने, तर्साउने र हतियार नै बोकेर सुटुक्क नेपाल प्रवेश गर्ने गरेको स्थानीय बताउँछन्। सामान खरिदका लागि जोगवनी पुग्ने नेपाली नागरिकलाई समेत दुःख दिने काम एसएसबीबाट हुने गरेको छ। तीव्र रूपमा फैलिएको कोरोना महामारी नियन्त्रणमा आफूहरु केन्द्रित भएको मौका छोपेर स्थायी पोस्ट् बनाउँदै सीमा क्षेत्रमा एसएसबीले आफ्ना गतिविधी सञ्चालन गरिरहेको विराटनगर१६ का वडाध्यक्ष मनोज सुब्बाले बताए। खुला सीमाको फाइदा उठाउँदै एसएसबीले दसगजामा आफूखुसी पोस्ट् बनाएको हो, उनले भने, भारतीय पक्षले सँधै मिचाहा एवं हेपाहा प्रवृत्ति देखाउने गरेको छ। भारतीयका कारण सीमा क्षेत्रका बासिन्दा धेरै प्रताडित हुनु परिरहेको सुब्बा बताउँछन्। जेगर्दा पनि नेपाली पक्ष चुप लागेर बसिदिँदा भारतीय पक्षले सधैँ दसगजामा रजगज गर्ने गरेको वडाध्यक्ष सुब्बाको भनाइ छ। सुरक्षा पोस्ट् नै बनाएर दसगजाबाट भारतले नेपालको गतिविधी नियाल्ने काम गर्नु गम्भीर विषय हो, उनले भने, स्थानीय स्तरको पहललाई वास्ता नगरिएका कारण यो समस्याको समाधान कूटनैतिक हिसाबबाटै खोजिनु पर्छ। सीमा क्षेत्रमा भारतको जबरजस्ती बढिरहेको सुब्बा बताउँछन्। उनी भन्छन्, तत्काल एसएसबीको पोस्ट् हटाउन सरकारले पहल गरेर दसगजा क्षेत्र खाली गर्नुपर्छ। सीमा क्षेत्रमा पोस्ट् बनाएर भारतीय पक्षले नेपाली भूमि मिच्ने प्रपञ्च गरेको हुनसक्ने सुब्बा बताउँछन्। उनका अनुसार भारतले भने आफ्नो भूमिमा अग्लो ड्याम उठाएर सडक बनाएको छ। सडकका कारण पानीको निकास थुनिँदा बर्खाको समयमा नेपालीका घरहरु डुबानमा पर्ने गरेको वडाध्यक्ष सुब्बाले बताए। भारतले अग्लो ड्याम उठाएर सडक बनाइदिएका कारण बर्सेनि नेपाली बस्तीले डुबानको सामना गर्नु परिरहेको छ, उनले भने। मोरङका प्रमुख जिल्ला अधिकारी काशीराज दाहालले दसगजामा दुवै देशका तर्फबाट कुनै पनि संरचना बनाउन नपाइने बताए। दसगजाभित्रै एसएसबीले पोस्ट् बनाएको सूचना आएकाले थप बुझ्ने काम भइरहेको छ, उनले भने, यदि हो रहेछ भने तत्काल हटाउनका लागि आग्रह गर्छौँ। दाहालले सुरुमा यो समस्याको जानकारी भारतको अररिया जिल्लाका डिस्ट्रिक मेजिस्ट्रेटलाई गराइने बताए। पोस्ट् हटाउने बारेमा सुरुमा सशस्त्र प्रहरीले एसएसबीसँग समन्वय गर्छ, उनले भने, कुरा मिलेन भने भारतीय समकक्षीसँग कुरा राख्ने राख्छौँ। त्यहाँबाट पनि समाधान ननिस्किए नेपाल सरकार गृह मन्त्रालयमार्फत एसएसबीको पोस्ट् हटाउने विषयमा पहल हुने प्रजिअ दाहालको भनाइ छ।"
"माओवादी केन्द्रको बैठक जारी, तीनै तहको निर्वाचनबारे छलफल","काठमाडौं : नेकपा माओवादी केन्द्र आन्तरिक छलफलमा जुटेको छ। केन्द्रीय कमिटीको बैठक स्थगित गरेर शनिबार केन्द्रीय आयोगका अध्यक्षहरु र निवर्तमान स्थायी समिति सदस्यहरुसँग परामर्श बैठकमा जुटेको हो । माओवादी केन्द्रका अध्यक्ष पुष्पकमल दाहालले राष्ट्रिय सभा, तीनै तहका निर्वाचन, कोभिड १९, पार्टीका आगामी योजनालगायत समसामयिक विषयमा छलफल गर्न बैठक बोलाएको दाहालका स्वकीय सचिव रमेश मल्लले जानकारी दिए। माओवादी केन्द्रले शुक्रबार सूचना जारी गर्दै कोरोना महामारीको बढ्दो संक्रमण, स्वास्थ्य मापदण्ड पालनासम्बन्धी सरकारद्वारा जारी निर्देशन र स्वास्थ्यकर्मीहरूको सुझावलाई मध्यनजर गरी अर्को निर्णय नहुँदासम्मका लागि केन्द्रीय कमिटी बैठक स्थगन गरिएको बताएको छ। महाधिवेशनले केन्द्रीय कमिटीलाई पदाधिकारी छनोट गर्ने जिम्मेवारी दिएपनि हालसम्म माओवादीले पदाधिकारी छनोट गर्न सकेको छैन। महाधिवेशन लगत्तै शीर्ष नेतालाई कोरोना भाइरस संक्रमण हुँदा पार्टीका गतिविधि हुन सकेको छैन।"
"उपत्यकामा आजबाट थप कडाई, सवारीमा जोरबिजोर प्रणाली लागू (आदेशसहित)","काठमाडौं : काठमाडौं उपत्यकामा कोरोना भाइरस संक्रमण बढ्दै गएपछि शनिबारबाट थप कडाई गरिएको छ। नयाँ भेरियन्टसहितको कोरोना भाइरस संक्रमण बढेकाले काठमाडौं, ललितपुर र भक्तपुर जिल्लाका सिडिओहरुको संयुक्त बैठक बसेर आदेश जारी गरेको हो। नयाँ भेरियन्ट ओमिक्रोनसहितको संक्रमण तीब्र रुपमा बढ्दै गएकाले रोग रोकथाम, नियन्त्रणलाई थप प्रभावकारी बनाउन मापदण्ड तोकिएको काठमाडौंकी निमित्त प्रमुख जिल्ला अधिकारी सुप्रभा खनाल ढुंगेलले जानकारी दिइन्। आजबाट सार्वजनिक तथा निजी सेवा प्रदायकले सम्भव भएसम्म विद्युतीय प्रणालीमार्फत सेवा प्रदान गर्ने व्यवस्था मिलाउन निर्देश दिएको छ। प्रशासनले २० जनाभन्दा बढी उपस्थित हुन रोक लगाएको छ। जनस्वास्थ्य मापदण्डको पूर्ण रुपमा पालना, घर बाहिर निस्कँदा अनिवार्य रुपमा मास्कको प्रयोग गर्न प्रशासनले आग्रह गरेको छ। काठमाडौं उपत्यकामा कोरोना रोकथाम सम्बन्धी अर्को आदेश जारी काठमाडौं उपत्यकामा मात्रै थपिए ५१ सय ८९ जना कोरोना संक्रमित काठमाडौं उपत्यकामा ६ हजार बढी संक्रमण शुक्रबार रातिदेखि सवारीसाधनमा जोरविजोर लागू (आदेशसहित) ककसलाई लागू हुँदैन जोरबिजोर प्रणाली ? जोर बिजोर प्रणालीमा लागू काठमाडौं उपत्यकामा शनिबारबाट सवारी साधनमा जोर बिजोर प्रणालीमा लागू भएको छ। निमित्त प्रमुख जिल्ला अधिकारी ढुंगेलका अनुसार सार्वजनिक र निजी सवारी साधनहरु (दुई पांग्रेसहित)उपत्यका भित्र जोर गते जोर र बिजोर गते बिजोर नम्बर प्रणालीमा सञ्चालन गर्नुपर्नेछ। अधिकारीका अनुसार औषधि एवं स्वास्थ्य सामग्री बोकेका सवारी साधन, एम्बुलेन्स, दमकल, शववाहन, ग्याँस, पेट्रोलियम पदार्थ, निर्माण सामग्री बोक्ने सवारी साधन (चालक र सहचालक मात्र), खाद्यान्न, पानी, दुग्धजन्य पदार्थ, फलफूल, तरकारी, अन्डा, माछामासु, पशुपंक्षीका दाना, एवं कृषि तथा पशुजन्य सामग्रीहरु बोक्ने सवारी साधन (चालक र सहचालक मात्र),परिचयपत्रको आधारमा सरकारी कर्मचारी, स्वास्थ्यकर्मी, सुरक्षाकर्मी, सार्वजनिक संस्थानका कर्मचारी, परिचयपत्रको आधारमा वैकबीमाबित्तीय संस्थावायुसेवा कम्पनीका कर्मचारी, सूचना तथा प्रशारण विभागवाट जारी पत्रकार परिचयपत्र रहेका संचारकर्मी, सरकारी सवारी साधन, कुटनैतिक नियोगका सवारी साधनलाई भने जोर बिजोर प्रणाली लागु हुँदैन। जिल्ला प्रशासन कार्यालयले सवारी सञ्चालन गर्दा सिट क्षमता भन्दा बढी यात्रु राख्न नपाइने, सबै यात्रुलाई मास्क अनिबार्य गर्ने, सवारी साधनको ढोकामा र सवारी साधनभित्र यात्रुले प्रयोग गर्ने गरी सेनिटाइजरको व्यवस्था गर्ने, चालक तथा सहचालकले मास्क र फेससिल्ड लगाउनु पर्ने, सवारी साधनलाई दैनिक रुपमा निसङ्क्रमित गर्नु पर्ने, सार्वजनिक यातायातमा कुनै यात्रुले मास्क नलगाई आएमा चालक वा सहचालकले बढीमा पाँच रुपैया लिई मास्क उपलब्ध गराउनु पर्ने, मास्क नलगाउने व्यक्तिलाई सवारी साधनमा प्रवेश गर्न नदिन निर्देशन दिएको छ। यसैगरी लामो दूरीमा चल्ने सार्वजनिक यातायातमा बीच बाटोमा थप यात्रु नचढाउने गरी शुरु देखि अन्तिम गन्तव्यसम्म यातायात सञ्चालन गर्ने र यात्रुहरुको विवरण जिल्ला कोभिड१९ सङ्कट व्यवस्थापन केन्द्र (डिसिसिएमसि) लाई उपलध गराउने, लामो दूरीमा चल्ने सार्वजनिक यातायातका यात्रुहरुलाई सम्भव भएसम्म एन्टिजेन परीक्षणगर्ने व्यवस्था मिलाउने, राष्ट्रिय राजमार्गहरुमा सञ्चालित होटेल तथा रेष्टुरेण्टहरुले जनस्वास्थ्यका मापदण्डहरु पालना गरी भिडभाड नहुने व्यवस्था मिलाई आलोपालो गरी सेवा दिने उल्लेख छ। निषेध गरिएका गतिविधि :  सबै प्रकारका आमसभा, जुलुस, सभा, भेला, मेला, सम्मेलन, सिनेमा हल, डान्सबार, दोहोरी,नाचघर, क्यासिनो, क्लव, हेल्थ क्लव, जिमखाना, रंगशाला, संग्राहलय, पुस्तकालय, चिडियाखाना, कभर्ड हल, स्वीमिङ पुल, फुटसल, जात्रा, महोत्सव, पटके हाटबजार र मानिसहरुको भिडभाड हुने अन्य कार्यक्रम नगर्ने नगराउने ।  शैक्षिक संस्थाहरुले (तालिम केन्द्र, कोचिङ्ग सेन्टर, ट्युसन सेन्टर, कलेज, विद्यालय) भौतिक उपस्थितिमा पठन पाठन नगर्ने नगराउने ।  विश्वविद्यालयविद्यालयशिक्षालयका परीक्षा, जनशक्ति भर्नाका परीक्षा लगायतका सवै किसिमका परीक्षाहरु नगर्ने, नगराउने । (तर विश्वविद्यालय वा आयोगको पूर्वनिर्धारित विशिष्ठ प्रकृतिको छनौट परीक्षा(विदेशी भाषा परीक्षासमेत) स्वास्थ्य मापदण्डको पालना गरी गराई सञ्चालन गर्न सकिने ) आदेशको पूर्णपाठ"
२०औं आहा रारा गोल्डकप : अमेरिकी टोलीलाई हराउँदै एपीएफ अन्तिम चारमा,पोखरा : बीवाईएससी मिनेसोटा अमेरिकालाई ३१ गोल अन्तरले हराउँदै विभागीय टीम नेपाल एपीएफ क्लब २० औं संस्करणको आहा रारा गोल्डकप फुटबल प्रतियोगिताको सेमिफाइनलमा प्रवेश गरेको छ। पोखरा रंगशालाको फुटबल मैदानमा शनिबार भएको खेलमा पहिलो हाफ गोलरहित बराबरीमा सकिएको थियो। दोस्रो हाफको सुरुआतमै बीवाईएससी मिनेसोटाले अग्रता बनाएको थियो। खेलको ४७औं मिनेटमा मिगल पेलाफक्सले हेडरमार्फत गोल गर्दै बीवाईएससीलाई अग्रता दिलाएका थिए। राइलीको क्रसमा मिगलले बललाई विपक्षीको पोष्टको जाली चुमाएका हुन्। अमेरिकी टोली बीवाईएससी मिनेसोटाको अग्रतालाई तोडेर बराबरी गोल बनाउन एपीएफले २३ मिनेट कुर्नु परेको थियो। खेलको ७०औं मिनेटमा एपीएफका आवाश लामिछानेले पेनाल्टीमा गोल गर्दै खेललाई ११ गोलको बराबरीमा फर्काएका थिए। बीवाईएससीका हेक्टरले अर्मान्डलाई पेनाल्टी एरियामा फउल गदै लडाएपछि एपीएफले पएको पेनाल्टीको अवसरलाई सदुपयोग गर्दै बराबरी गोल फर्काएको थियो। सब्सिच्युड खेलाडी रवी थिङले खेलका ८४औं मिनेटमा गोल गर्दै एपीएफलाई २१ को अग्रता दिलाएका थिए। खेलको इन्जुरी समयमा रवीले व्यक्तिगत दोस्रो गोल गर्दै आफ्नो टीम एपीएफलाई ३१ को फराकीलो अन्तरले जित दिलाउन महत्वपूर्ण भूमीका खेले। दुई गोलको योगदान दिएका रवी थीङ शनिबारको खेलमा म्यान अफ दि म्याच घोषीत भए। खेलपछि प्रतिक्रिया दिँदै पाहुना टोली बीवार्ईएससी अमेरिकाका प्रशिक्षक प्रलयराज भण्डारीले आफ्नो टोलीले अग्रता लिइरहेको अवस्थामा पेनाल्टी दिनै नपर्ने अवस्थामा पेनाल्टी दिएपछि लय गुमाएको बताए। एपीएफका प्रशिक्षक कुमार थापाले अमेरिकी टोलीलाई बुझनै समय लागेकोले पहिलो हाफपछि गोल निस्कीएको बताए। अमेरिकी टिमले राम्रो खेल प्रदर्शन गरेको पनि उनले सुनाए। नर्थ अमेरिकन टोलीसंग खेलेर अनुभव लिन पाउनु पनि खुशीको कुरा भएको उनले बताए। एपीएफ पहिलो खेलमा आयोजक सहारा क्लबलाई २० गोलले हराएर क्वाटरफाइनलमा स्थान बनाएको थियो। सेमिफाइनलमा एपीएफको भेट संकटा र मछिन्द्र क्लबीचको विजेतासगँ हुनेछ। २० औँ संस्करणको आहा रारा गोल्डकपमा एक विदेशी सहित दश टिमका सहभागीता रहेको छ।
सहाना प्रधान स्मृति राष्ट्रिय महिला हक्कीको फाइनल आज,"वीरगन्ज : वीरगन्जमा जारी चौथो सहाना प्रधान स्मृति राष्ट्रिय महिला हक्की प्रतियोगिताको उपाधिका लागि सुदूरपश्चिम प्रदेश र त्रिभुवन आर्मी क्लब भिड्ने भएका छन्। शुक्रबार वीरगन्जको आदर्शनगर भएका सेमिफाइनलमा खेलहरूमा जित हात पार्दै दुवैले फाइनल यात्रा तय गरेका हुन्। फाइनल खेल शनिबार हुनेछ। शुक्रबार भएको दोस्रो तथा अन्तिम सेमिफाइनल खेलमा मधेस प्रदेशलाई २० गोलअन्तरले पाखा लगाउँदै सुदूरपश्चिमले उपाधिका लागि फाइनलमा आर्मीसँगको भेट पक्का गरेको हो। सुदूरपश्चिमका लागि खेलको ५३औं मिनेटमा लक्ष्मी बम र ५६औं मिनेटमा सुनीता नेगीले गोल गरेकी हुन्। उक्त खेलको वुमेन अफ दी म्याच नेगी नै घोषित भइन्। यसअघि शुक्रबार नै भएको पहिलो सेमिफाइनल खेलमा त्रिभुवन आर्मी क्लबले गण्डकी प्रदेशलाई ३० गोलले पराजित गर्दै फाइनलको यात्रा तय गरेको हो। एकपक्षीय खेलमा आर्मीका लागि खेलको १७औं मिनेटमा सीताकुमारी चौधरी, २५औं मिनेटमा अञ्जना चन्द ठकुरी र ४६औं मिनेटमा नीलिमा पाण्डेले गोल गरेका थिए। पहिलो सेमिफाइनल खेलको वुमेन अफ दी म्याच आर्मीकी सीताकुमारी चौधरी घोषित भइन्। प्रतियोगितको उपाधिका लागि यी दुईबीचको फाइनल खेल शनिबार दिउँसो २ बजे हुनेछ। तेस्रो स्थानका लागि शनिबार नै मधेस प्रदेश र गण्डकी प्रदेशबीचको खेल हुनेछ। खेल बिहान ९ बजेदेखि सुरु हुने नेपाल हक्की संघका वरिष्ठ उपाध्यक्ष अनिल शर्माले जानकारी दिए। सामाजिक संस्था सानो पाइलाको सहकार्यमा नेपाल हक्की संघले माघ ४ गतेदेखि आयोजना गरेको प्रतियोगितामा मधेस प्रदेश, प्रदेश नम्बर १, गण्डकी प्रदेश, लुम्बिनी प्रदेश, सुदूरपश्चिम प्रदेश र नेपाल आर्मी क्लब गरी ६ टिमले भाग लिएका थिए। प्रतियोगितको उपाधि विजेताले नगद ५० हजार, उपविजेता टिमले नगद ३० हजार र तेस्रो हुने टिमले नगद १५ हजार रुपैयाँ पुरस्कार प्राप्त गर्ने सानो पाइलाका सञ्चार संयोजक विवेक कर्णले बताए।"
यी हुन् आईपीएलका लागि नाम दर्ता गराएका नेपाली खेलाडी,"काठमाण्डौ : इन्डियन प्रिमियर लिग क्रिकेट (आईपीएल)को मेगा अक्सनका लागि नाम दर्ता गराएका १५ जना नेपाली खेलाडीको नाम नेपाल क्रिकेट सङ्घ (क्यान)ले शनिबार सार्वजनिक गरेको छ। आईपीएलका लागि नेपालका तर्फबाट पवन सर्राफ, आशिफ शेख, सन्दीप जोरा, सुशन भारी, कुशल भुर्तेल, रोहित पौडेल, आरिफ शेख, अविनाश बोहोरा, सोमपाल कामी, विनोद भण्डारी, शरद भेषावकर, कुशल मल्ल, करण केसी, दीपेन्द्रसिंह ऐरी र सन्दीप लामिछानेले नाम दर्ता गराएका क्यानले जनाएकाे छ। मेगा अक्सन आउँदो फेब्रुअरीमा हुनेछ। आईपीएलमा यसपटक लखनउ र अहमदाबादका दुई टोली थपिएर टिमको संख्या १० पुगेको छ।"
राष्ट्रिय महिला हक्की प्रतियोगिताको उपाधि आर्मीलाई,"वीरगन्ज : वीरगन्जमा आयोजित चौथो सहाना प्रधान स्मृती राष्ट्रिय महिला हक्की प्रतियोगिताको उपाधी त्रिभुवन आर्मी क्लबले जितेको छ। आदर्शनगर रंगशालामा शनिबार भएको फाइनल खेलमा सुदूरपश्चिम प्रदेशलाइ १० गोलले पराजित गर्दै त्रिभुवन आर्मी क्लबले उपाधी जितेको हो। आदर्शनगर रंगशालामा भएको खेलमा खेलको ५३औं मिनेटमा आर्मीकी सरस्वती तमांगले गरेको एक मात्र गोल नै निर्णायक बनेपछि उपाधी आर्मीको पोल्टामा गएको हो। फाइनल खेलको वुमेन अफ दी म्याच आर्मीकै सीतामाया बल घोषित भइन्। सुदूरपश्चिम प्रदेश उपविजेता भएको प्रतियोगितामा गण्डकी प्रदेश भने तेश्रो भएको छ। आदर्शनगर रंगशालामा शनिबार नै तेश्रो स्थानका लागि भएको खेलमा मधेस प्रदेशलाइ हराउँदै गण्डकी प्रदेश तेश्रो भएको हो। निर्धारित समयको खेल ११ गोलको बराबरी भएपछि ट्राइबेकरमा २१ ले हराउदै गण्डकीले तेश्रो स्थान हासिल गरेको हो। ट्राइबेकरमा गण्डकीका लागि मनिला राना र कमला देवी घर्तीले तथा मधेस प्रदेशका लागि राधा साहले गोल गरेकी हुन्। उपाधीसंगै आर्मी क्लबले नगद ५० हजार रुपैया पुरस्कार पाएको छ। उपविजेता सुदूरपश्चिम प्रदेशले भने नगद ३० हजार र तेश्रो भएको गण्डकी प्रदेशले नगद १५ हजार रुपैयाँ पाएको छ। प्रतियोगिताको सर्वोत्कृष्ट खेलाडी आर्मीकी अन्जना चन्द ठकुरी, सर्वाधिक गोलकर्ता आर्मीकै कमला चन्द, उत्कृष्ट गोलरक्षक गण्डकी प्रदेशकी समीक्षा पुन, उत्कृष्ट डिफेण्डर सुदूरपश्चिमकी सन्जु चौधरी तथा नवोदय खेलाडी गण्डकीकी सविता पुन मगर घोषित भइन्। सामाजिक संस्था सानो पाइलाको सहकार्यमा नेपाल हक्की संघले माघ ४ गतेदेखि आयोजना गरेको प्रतियोगितामा मधेस प्रदेश, प्रदेश १, गण्डकी प्रदेश, लुम्बिनी प्रदेश, सुदूरपश्चिम प्रदेश र नेपाल आर्मी क्लबगरी ६ टिमले भाग लिएका थिए। वीरगन्जमा आयोजित प्रतियोगितामा सहभागी खेलाडीहरुबाटै राष्ट्रिय टिमको छनौट गरिने नेपाल हक्की संघका वरिष्ठ उपाध्यक्ष अनिल शर्माले जानकारी दिए।"
आहा रारा गोल्ड कप : नेपाल पुलिस क्वाटरफाइनलमा,पोखरा : हिमालयन शेर्पा क्लबलाई सडन डेथमा पराजित गर्दै नेपाल पुलिस क्लब २० औं संस्करणको आहा रारा गोल्डकप फुटबल प्रतियोगिताको क्वाटरफाइनलमा प्रवेश गरेको छ। पोखरा रंगशालाको फुटबल मैदानमा शुक्रबार भएको खेलमा निर्धारित समयमा दुबै टोलीको बराबरी ११ गोल भएपछि खेल अतिरिक्त समयमा पुगेको थियो। अतिरिक्त समयमा दुवै टोलीबाट कुनै गोल हुन नसकेपछि खेल ट्राइब्रेकरमा धकेलियो। यो समयमा दुवै टोलीको समान ११ गोलको प्रहार खेर गएपछि खेल सडन डेथको दोस्रो चरणमा पुगेको थियो। यो समयलाई भने पुलिसले सदुपयोग गर्यो र जित हासिल गर्दै प्रतियोगिताको क्वाटरफाइनलमा पुगेको हो। टाइब्रेकरमा पहिलो प्रहार गरेका नेपाल पुलिस क्लबका तीर्थबहादुर रानाले कुनै गल्ती नगरी बललाई जाली चुमाए। त्यसपछि आएका नीरकुमार राई र सुमन सुवेदीले पनि गोल गरे। हिमालयन शेर्पाका तर्फबाट पहिलो प्रहार गर्न आएका उलरिच सिवेको प्रहार पोस्टमा लागेर फर्केको थियो। त्यसपछि आएका त्रिदेव गुरुङ र आशिष गुरुङले गोल गरे। नेपाल पुलिसका कपिल ढकाल आफ्नो टोलीबाट गरेको चौथो प्रहार पोस्टभन्दा धेरै उचाइबाट बाहिरिएपछि हिमालयन शेर्पाका लागि पिस्टोने मुताम्बाले कुनै गल्ती नगरी बललाई जाली चुमाएर खेल बराबरीमा ल्याए। त्यसपछि प्रहार गर्न आएका पुलिसका भोला सिलवालले गोल गरे भने उता शेर्पाका कप्तान विश्वास श्रेष्ठले पनि बललाई जाली चुमाए। सडन डेथमा पुलिसका बुद्ध तामाङ र शेर्पाका जीवन गुरुङले पनि कुनै गल्ती नगरी बललाई जाली चुमाए। आफ्नो टोलीबाट ७ नम्बरमा बल प्रहार गर्न आएका पुलिसका राम बाजीले गोल गर्दा हिमालयन शेर्पाका पूर्णबहादुर गुरुङले प्रहार गरेको बल वैकल्पिीक गोलरक्षकका रूपमा प्रवेश गराएका पुलिसका गोलरक्षक रोशन खड्काले विफल पारेपछि पुलिसले क्वाटरफाइनलमा मनाङसँगको भेट पक्का गरेको हो। खेल प्यानल्टीमा धकेलिने भएपछि खेलका अतिरिक्त समयको अन्तिम समयमा खड्कालाई मैदानमा प्रवेश गराइएको थियो। यसअघि खेलको ५३ औं मिनेटमा पुलिसका नीरकुमार राईले गोल गर्दै आफ्नो टोलीलाई अग्रता दिलाए। तीर्थ रानामगरले दिएको पास बललाई राईले गोलमा परिणत गरेका थिए। १० ले पछि रहेको अवस्थामा हिमालयन शेर्पाका कप्तान विश्वास श्रेष्ठले गोल गर्दै खेललाई ११ को बराबरीमा पुर्याएका थिए। खेलमा हिमालयनले पाएका अवसर गोल गर्नबाट चुकेको थियो। खेलका ६४ आंै मिनेटमा शेर्पाका कप्तान विश्वासको प्रहार पुलिसका गोलरक्षक सञ्जित श्रेष्ठले उत्कृष्ट बचाउ गरेका थिए। खेलमा पुलिसका गोलरक्षक रोशन खड्का भए। आहा रारा गोल्ड कपअन्तर्गत शनिबारको पहिलो क्वाटरफाइनल खेल नेपाल एपीएफ फुटबल क्लब र अमेरिकाको बीवाईएससी मिनेसोटाबीच हुनेछ। खेलपछि प्रतिक्रिया दिँदै हिमालयन शेर्पाका प्रशिक्षक मित्रबहादुर बस्नेतले आफ्ना खेलाडीले राम्रो खेल प्रदर्शन गरे पनि पाएका अवसरलाई सदुपयोग गर्न नसक्दा हार बेहोर्नु परेको सुनाए। नेपाल पुलिसका प्रशिक्षक अनन्त थापाले अव आउने खेलमा थप सुधार गर्दै उपाधि उचाल्ने लक्ष्यका साथ अघि बढ्ने बताए।
आइपीएलको अक्सनमा १५ जना नेपाली खेलाडी,"काठमाडौं: इन्डियन प्रिमियर लिग (आइपीएल)को अक्सनका लागि १५ जना नेपाली खेलाडीले नाम दर्ता गराएका छन्। शनिबार सार्वजनिक गरिएको सूचीमा कप्तान सन्दीप लामिछानेसहित १५ जना खेलाडीको नाम रहेको छ। नेपाल क्रिकेट एशोसिएसनका अनुसार आसिफ शेख, पवन सरार्फ, सन्दीप जोरा, कुशल भुर्तेल, रोहित कुमार पौडेल, सुशान भारी, आरिफ शेख, अभिनाश बोहरा, विनोद भण्डारी, शरद भेषावकर, कुशल मल्ल, करण केसी, सोमपाल कामी, दीपेन्द्रसिंह ऐरी र सन्दीप लामिछानेले नाम दर्ता गराएका छन्। नयाँ सिजनको आइपीएलका लागि अक्सनमा १ हजार २ सय १४ खेलाडी सामेल हुनेछन्। जसमा ८ सय ९६ भारतका र ३ सय १८ खेलाडी विदेशी रहेका छन्। एसोसियट राष्ट्रबाट भने ४१ खेलाडीले नाम दर्ता गराएका छन्।"
