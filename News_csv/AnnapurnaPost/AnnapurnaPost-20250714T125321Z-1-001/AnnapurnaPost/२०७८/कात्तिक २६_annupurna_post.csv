शीर्षक,विवरण
नेपाली विद्यार्थीको चीन फिर्तीबारे परराष्ट्रमन्त्री र चिनियाँ राजदूतबीच भेटवार्ता,काठमाडौं : परराष्ट्रमन्त्री नारायण खड्का र नेपालका लागि चिनियाँ राजदूत होउ यान्छीबीच भेटवार्ता भएको छ। सिंहदरबारमा भएको भेटवार्तामा मन्त्री खड्काले कोरोना महामारीका कारण चीन फर्किन नपाएका विद्यार्थीलाई छिट्टै फर्किने व्यवस्था मिलाइदिन आग्रह गरेका थिए। राजदूत यान्छीले चीनले यसबारे गम्भिरतासँग पहल गरिरहेको जवाफ दिएकी थिइन्। मन्त्री खड्का र राजदूत यान्छीबीच द्विपक्षीय हितका विविध पक्षबारे कुराकानी भएको परराष्ट्र मन्त्रालयले जनाएको छ। आफूहरुलाई चीन जान अनुमति दिनुपर्ने माग गर्दै नेपाली विद्यार्थीले काठमाडौंमा समेत प्रदर्शन गरिसकेका छन्।
पाकिस्तानले तालिबानसँग सम्बन्ध बलियो बनाउने,"इस्लामाबाद : पाकिस्तानले तालिबानसँग द्विपक्षीय सम्बन्ध सुदृढ गर्ने आश्वासन दिएको छ। कार्यबाहक अफगान विदेशमन्त्री अमिर खान मुत्ताकीसँगको भेटमा पाकिस्तानी विदेशमन्त्री शाह महमूद कुरैशीले अफगानिस्तानको मानवीय संकट समाधान गर्न आफ्नो देशले प्रयास जारी राख्ने बताए। पाकिस्तानको विदेश मन्त्रालयले जारी गरेको विज्ञप्तिअनुसार अफगानिस्तानमा शान्ति र स्थिरताको लागि आफ्नो देशको प्रतिबद्धताबारे बोल्दै मन्त्री कुरैशीले पाकिस्तानले कठिन परिस्थितिका बाबजुद अफगानिस्तानमा मानवीय सहायता र आर्थिक सहयोग गर्न आफ्नो प्रयास जारी राख्ने बताए। परराष्ट्र मन्त्री कुरैशीले अफगानिस्तानसँग सबै क्षेत्रमा द्विपक्षीय सम्बन्ध सुदृढ गर्ने पाकिस्तानको संकल्पलाई पुन: पुष्टि गरेका छन्। अफगानिस्तानमा शान्ति स्थापना भएपछि क्षेत्रीय स्थिरतालाई बलियो बनाउन र आर्थिक गतिविधि र कनेक्टिभिटीलाई बढावा दिने कुरामा उनले जोड दिए। उच्चस्तरीय प्रतिनिधिमण्डलसहित बुधबार आफ्नो पहिलो भ्रमणमा इस्लामाबाद पुगेका मुत्ताकीले बिहीबार इस्लामावादमा भएको ट्रोइका प्लस बैठकका बीच चीन, रुस, पाकिस्तान र अफगानिस्तानका लागि अमेरिकी विशेष प्रतिनिधिसँग पनि भेट गरेका हुन्।"
"मस्जिदमा बम विस्फोट, कम्तीमा ३ जनाको मृत्यु","जलालावादः पूर्वीअफगानिस्तानको नांगरहर प्रान्तस्थित मस्जिदमा विस्फोट हुँदा कम्तीमा ३ जनाको मृत्यु भएको छ। शुक्रबार दिउँसो भएको विस्फोटमा परी कम्तीमा १५ जना घाइते भएका छन्। अन्तर्राष्ट्रिय सञ्चारमाध्यमका अनुसार विस्फोट स्थानीय समयअनुसार दिउँसो १ बजेतिर भएको हो। मृत्यु र घाइते हुनेको संख्या अझै बढ्नसक्ने अनुमान अधिकारीहरुले गरेका छन्। शुक्रबार दिउँसो मस्जिदमा प्राथना गरिरहेको समयमा विस्फोट भएको हो। त्यहाँ अझै धेरै घाइते र मृतक हुन सक्छन्, त्यहाँका स्वास्थ्यकर्मीले अन्तर्राष्ट्रिय सञ्चारमाध्यमसँग भनेका छन्। गत अगष्टमा तालिवानले सत्ता कब्जामा लिएपछि त्यस क्षेत्रमा तालिवान विरोधी दइश समूहको सक्रियता बढेको बताइन्छ। तालिवानले सत्ता कब्जामा लिएपछि अफगानिस्तानमा बम विस्फोट हुने क्रम झन् बढेको छ। विस्फोटको जिम्मा इस्लामिक स्टेट समूह दइशले लिँदै आएको छ। यसअघि नोभेम्बर पहिलो साता काबुलको सैनिक अस्पतालमा बम विस्फोट हुँदा १९ जनाको मृत्यु भएको थियो भने ५० भन्दा बढी घाइते भएका थिए।"
"राष्ट्रिय जनगणना : कोही नदोहोरियोस्, तथ्य नछुटोस्","प्रत्येक १०१० वर्षमा गरिने ऐतिहासिक कार्य हो, जनगणना। नेपालको इतिहासलाई केलाउँदा १९६८ सालमा पहिलो जनगणना भएको थियो। बिहीबारबाट सुरु भएको जनगणना बाह्रौं शृंखला हो। तर, यो जनगणना भने दशकैपिच्छे गरिने जनगणनाको निरन्तरता मात्रै होइन, विशेष र बहुप्रतीक्षित पनि हो। संघीय संरचनापछि गरिन लागेकाले यो अझै महत्त्वपूर्ण मानिन्छ। ११औं जनगणनापछि संविधानसभाबाट जारी संविधानले नयाँ शासकीय संरचनाको व्यवस्था गरेको छ। जसमा विकास क्षेत्र, अञ्चल र गाउँ विकास समितिजस्ता पुराना संरचना छैनन्। नयाँ संविधानले ७ प्रदेश, ७७ जिल्ला, ७ सय ५३ पालिका र ६ हजार ७ सय ४३ वडाको व्यवस्था गरेको छ। यी सबैको स्थानको सूक्ष्म तथ्यांक संकलन गर्नुपर्ने भएकाले यस पटक गरिने जनगणनाको महत्त्व फरक छ। अहिले पनि प्रदेश, पालिका र वडाहरूले तयार पारेका आफ्ना प्रोफाइलहरूमा प्रयोग भएका अधिकांश तथ्यांक २०६८ सालको जनगणनामा आधारित छन्। पुरानो तथ्यांकबाट गरिएको मूल्यांकन वस्तुसंगत हुँदैन। वडा, पालिका र प्रदेशहरू जनगणना कहिले होला र अध्यावधिक तथ्यांक प्रयोग गरौंला भनेर बसेको समयमा हुन लागेको यो जनगणनाले महत्त्वपूर्ण विवरण संकलन गर्ने अपेक्षा छ। जनगणना संकलन र सार्वजनिकपछि विषयगत प्रतिवेदन तयार गर्ने र त्यसले तथ्यमा आधारित नीति तथा निर्माणमा पनि सहयोग पुग्ने अपेक्षा गरिएको छ। मुख्य सवाल के हो भने जनगणना समाजको सही तस्बिर देखाउने गरी ल्याउनुपर्छ। वर्तमान समाजमा जे अवस्था छ, त्यो जस्ताको तस्तै देखिने गरी जनगणनाको तथ्य आउनुपर्छ। जनगणनामा जनसांख्यिक प्रवृत्ति र बनावटका अलावा प्रत्येक घरपरिवारको सामाजिक र आर्थिक अवस्थाको विवरण लिइन्छ। अक्सर बसोवास गरेको स्थानबाट यसको तथ्यांक लिने चलन छ। आधार तथ्यांक संकलनका हिसाबमा यो एक महाअभियान नै हो। यो पटक लिइएको तथ्यांकले आगामी दिनमा संघीयतालाई अझै मजबुत बनाउन तयार पारिने योजनामा पनि साथ दिने भएकाले तथ्यांक संकलनमा संवेदनशील बन्न आवश्यक छ। मानिसहरूको संख्या गनेर मात्र जनगणनाको उद्देश्य पूरा हुँदैन। सो अंक बाहेकका धेरै तथ्य तथ्यांक यसै अभियानमा संकलन गर्नुपर्छ। १० वर्षमा गरिने नियमित कार्य मात्रै यस पटक सम्झिनु हुँदैन। पहिलेको जनगणनामा छुटेका भाषा, समुदाय र वर्ग धेरै छन्। ती कुरा यसपटक छुट्नु हुँदैन। एक पटकको गणनामा गल्ती भए तथ्यांक मिथ्यांक बन्दै दस वर्षसम्म असर गर्छ। नेपालको संविधान २०७२ को धारा २८१ मा राष्ट्रिय जनगणनाले महिला तथा दलित समुदायको विशेष अधिकारको व्यवस्थाको कार्यान्वयन र त्यसको प्रभाव सम्बन्धमा मानव विकास सूचकांकको आधारमा समीक्षा तथा पुनरावलोकन गर्ने उल्लेख नै गरिएको छ। विभिन्न निर्वाचनका लागि राजनीतिक दलले उम्मेदवारी दिँदा पनि जनसंख्याको आधारमा प्रतिनिधित्व गराउने व्यवस्था छ। देशको समाजदेखि राजनीतिसम्म प्रत्यक्ष प्रभाव पार्न सक्ने नै जनगणना भएकाले तथ्यांक संकलन र विवरण दिनमा नागरिक र केन्द्रीय तथ्यांक विभाग दुवै गम्भीर बन्नुपर्छ। गुणस्तरीय तथ्यांक एवं सूचनाहरूको संकलन गर्न सके मात्र आगामी नीति, योजना तथा कार्यक्रमहरू सही तथ्यांकीय आधारमा तयार भई सुखी नेपाली समृद्ध नेपाल को आकांक्षा पूरा गर्न सकिन्छ।"
"डेंगीको संक्रमण फैलियो, रोग लाग्नबाट यसरी बच्नुस्","काठमाडौंः डेंगी रोग डेंगी भाइरसबाट संक्रमित एडिज जातको लामखुट्टेको टोकाईबाट मात्र सर्छ। थोरै मात्र पानी जम्मा भएको भाँडामा पनि यो लामखुट्टेले फुल पार्छ र यसको वृद्धि विकास हुन्छ। डेंगीका मूख्य लक्षणहरू  उच्च ज्वरो आउनु  जोर्नी र मांशपेशीहरु बेस्सरी दुनु  आँखाको गेडी दुख्नु  बेस्सरी टाउको दुख्नु  शरीरमा राता विमिराहरु आउनु  वाकवाकी लाग्नु वा वान्ता हुनु डेंगीका लक्षणहरू देखिएमा के गर्ने ? स्वास्थ्य संस्थामा गई चिकित्सक वा स्वास्थ्यकर्मीको सल्लाह लिनुपर्ने हुन्छ। घरमै बसेर उपचार गर्ने सल्लाह दिएमा ज्वरो घटाउनका लागि र जीउ दुखेको कम गर्नको लागि प्यारासिटामोल बाहेक बुफिन र एस्पिनजस्ता अन्य औषधिको सेवन गर्नु हुँदैन। अस्पताल भर्ना हुन सल्लाह दिएमा तुरून्त भर्ना हुनुपर्छ।  चिकित्सकको सल्लाह नलिइकन कुनै पनि औषधि सेवन गर्नु हुँदैन। लामखुट्टेले फुल पार्न सक्ने सम्भावित घरभित्र र वरपरका पानी जमेको ठाउँहरू र पानी राख्ने भाडाहरू खोजी खोजी सफा गरौँ र लामखुट्टेको फुल नष्ट गरौँ।  पानी राख्ने भाँडाहरु जस्तै ट्यांकी, ड्रम, बाटा, बाल्टिन आदिलाई लामखुट्टे नछिर्नेगरी राम्ररी छोपेर राखौं। साथै पानी जम्नसक्ने ठाउँमा पानी जम्न नदिन नियमित सफा गर्नुपर्छ।  कोठाभित्र लामखुट्टे भगाउने धुप बाल्ने र लामखुट्टेको टोकाइबाट बच्ने मलम लगाउनुपर्छ। पूरै शरीर डाक्ने लुगा लगाउनुपर्छ।  काम नलाग्ने र पानी भरिनसक्ने सामानहरु जस्तै बोतल, टायर, प्लास्टिकका बस्तुहरु पानी जम्न नमिल्ने गरी विसर्जन गर्नुपर्ने हुन्छ। घरविद्यालयको अँध्यारा कुनाकाप्चा, जस्तै पर्दा पछाडि, खाटमुनि, शौचालयभित्र, डेस्क बेन्चमुनि आदि ठाउँहरूमा किटनाशक औषधि छर्किनुपर्छ।  कम्तिमा हप्ताको एकपटक एयर कुलर, पानी ट्यांकी, फूलदानी, गमलामा राखिएको प्लेटहरू राम्ररी सफा गर्नुपर्छ। लामखुट्टेले फुल पार्नसक्ने सम्भावित घर र विद्यालयभित्र र वरपरका पानी जम्ने सबै ठाउँहरू र पानी राख्ने भाडाहरु खोजी खोजी सफा गर्नुपर्ने हुन्छ। लामखुट्टेको फुल नष्ट गर्नुपर्छ। डेंगीबाट बच्ने उपायहरु एडिज जातको लामखुट्टेले दिनको समयमा टोक्छ। त्यसमाथि बिहान र साँझको समयमा टोक्ने सम्भावना बढी भएकाले सो समयमा थप सचेत हुनुपर्छ। आफ्नो घर वरिपरि, कार्यस्थल र सार्वजनिक ठाउँहरुमा पानी जम्न दिनुहुँदैन। पानी राख्ने भाँडोलाई लामखुट्टे नछिर्ने गरी राम्ररी छोपेर राख्नुपर्ने हुन्छ। दिउँसो पनि लामखुट्टे भगाउने धुप बाल्ने र लामखुट्टेको टोकाइबाट बच्ने मह्लम लगाउनुपर्छ। घरको झ्याल ढोकामा लामखुट्टे नछिर्न जाली हाल्नुपर्छ। पूरै शरीर ढाक्ने लुगा लगाउनुपर्छ। लामखुट्टेले फुल पार्न सक्ने सम्भावित घरभित्र र वरपरका पानी जमेको ठाउँहरू र पानी राख्ने भाँडाहरू खोजी खोजी सफा गरौं र लामखुट्टेको फुल नष्ट गर्नुपर्छ।  स्रोत स्वास्थ्य तथा जनसंख्या मन्त्रालय"
पार्टी सुढृढ र गतिशील भएर अगाडि बढेको छ : ओली,"काठमाडौं : नेकपा एमालेका अध्यक्ष केपी शर्मा ओलीले पार्टी सुढृढ र गतिशील भएर अगाडि बढेको बताएका छन्। उनले शुक्रबार साँझ भिडियो सन्देश जारी गर्दै उक्त कुरा भनेका हुन्। 'यो पार्टी सकियो, यसलाई सिध्याइयो भन्ने भ्रम पाल्ने वा त्यस्तो सपना देख्नेहरूलाई जवाफ दिँदै तपाईंहरूकै कठोर मिहेनतका कारण आज पार्टी अझ सुदृढ र गतिशील भएर अघि बढिरहेको छ', भिडियो सन्देशमा उनले भने। उनले एमाले लोकतान्त्रिक पार्टी भएको र व्यवहारमा पनि लोकतन्त्रको अभ्यास गरेको बताएका छन्। 'हाम्रो पार्टी एउटा लोकतान्त्रिक पार्टी हो। हामी लोकतन्त्रलाई प्रणालीको रूपमा मात्रै होइन, प्रक्रिया र पद्धतिको रूपमा पनि बुझ्दछौँ। तदनुसार नै व्यवहारमा पनि लोकतन्त्रको अभ्यास गर्दछौँ ', उनले भने,' हामी सबैलाई थाहै छ, लोकतान्त्रिक अभ्यास भनेको जिम्मेवारीवोध र अनुशासन सहितको अभ्यास हो र प्रतिस्पर्धा मात्रै होइन, समझदारी, अझ उन्नत स्तरको समझदारी र सहमति लोकतन्त्रको उच्चस्तरीय अभ्यास हो। दलहरूका बीचमा प्रतिस्पर्धा हुन्छ र त्यो स्वस्थ हुनुपर्छ। दलभित्रआपसी समझदारी सुदृढ एकताको आधार हो।' दशौँ राष्ट्रिय महाधिवेशन, प्रतिनिधि छनौटबारे पार्टी अध्यक्षको भिडियो सन्देश देशभित्र तथा प्रवासमा रहनुभएका सम्पूर्ण प्रिय कमरेडहरु र दिदी बहिनी तथा दाजुभाइहरु! २०७४ सालको आम निर्वाचनमा नेपाली दिदीबहिनी तथा दाजुभाइहरु माझ हामीले एउटा सपना साट्यौंस् एमालेको परिकल्पनासुखी नेपाली, समृद्ध नेपालको स्थापना! त्यही सपनालाई साकार पार्न झण्डै साढे तीन वर्षअघि पार्टी एकीकरण गरेका थियौं। समृद्ध नेपाल, सुखी नेपालीको राष्ट्रिय आकाँक्षालाई हाम्रो सपनाको सारको रुपमा अभिव्यक्त गरेका थियौं। त्यस एकताबाट राजनीतिक स्थिरता कायम गर्ने र राजनीतिक स्थिरता मार्फत सुदृढ लोकतन्त्रको अपेक्षा गरेका थियौं। संविधानमा कवुल गरिएका मौलिक हकलाई संविधानको पानामा कैद गर्न हैन, व्यवहारमा उतार्नुहोस् लोकतन्त्रलाई राजनीतिक अधिकारमा सीमित गर्ने औपचारिकतन्त्रबाट, सबैलाई अधिकार, अवसर, समानता, सुरक्षा र सम्मानको सुनिश्चिता गर्ने परिपूर्ण लोकतन्त्रमा रुपान्तरण गर्नका लागि आवश्यक परिवर्तनकारी शक्ति निर्माण गर्नुहोस् २०७५ जेठ ३ गते जननेता मदन भण्डारी र जीवराज आश्रितको स्मृति दिवसको सन्दर्भ पारेर कम्युनिष्ट आन्दोलनको दुई मूलधारबीच एकीकरण गरेका थियौं। तर हाम्रो अपेक्षा विपरीत, इतिहासको दुःखद् अध्याय दोहरियो। दोश्रो राष्ट्रिय महाधिवेशनपछि नेतृत्वमा पुगेका दक्षिणपन्थी अवसरवादीहरुले झैं, एकता प्रकृयापछि पार्टीको शीर्ष तहसचिवालयमा पुगेका अराजक दक्षिणपन्थी अवसरवादीहरूद्वारा एकीकरणलाई पूर्णता दिने हैन, पार्टी कब्जा गर्ने र पार्टीलाई गलत दिशामा धकेल्ने दुष्प्रयास आरम्भ गरियो। महान लक्ष्य बोकेर, अनेकौं चुनौतीको सामना गर्दै निर्माण भएको हाम्रो पार्टी र आन्दोलनलाई समाप्त पार्ने षडयन्त्र सुरु भयो। पार्टीको संगठन निर्माण र परिचालन हैन, आफ्नो कुत्सित मनसाय पूरा गर्न संगठनात्मक अराजकतालाई तल्लो तहसम्म फैलाउने कोसिस भयो। आफ्नै पार्टी अध्यक्षको नेतृत्वमा रहेको सरकारलाई बद्नाम गर्ने र विस्थापित गर्ने जस्ता आपराधिक काम हाकाहाकी थालिए। एउटै निर्वाचन घोषणापत्रको आधारमा प्राप्त भएको जनताको अभूतपूर्व जनादेशलाई अर्को जनादेशको प्रतिक्षा समेत नगरी असंवैधानिक एवं अलोकतान्त्रिक परमादेशका माध्यमबाट जनताले अस्विकृत गरेको शक्तिलाई नै सत्ता सुम्पन्ने प्रतिगामी काम भयो। अनपेक्षित तर पीडादायी, ती सबै परिघटनाहरुलाई चिर्दै हाम्रो पार्टी नेकपा (एमाले) अहिले अगाडि बढिरहेको छ। करिब ३ बर्षसम्म निष्क्रिय र अस्तव्यस्त अवस्थामा रहेका पार्टी संगठनहरु जुर्मुराउँदै छन्, कमिटीहरुमा नयाँ जीवन सञ्चारित हुँदैछ। त्यस कठीन समयमा आत्मविश्वास र निष्ठाका साथ पार्टी र आन्दोलनको रक्षामा गाँउरटोलदेखि नै निरन्तर लागि रहने सम्पूर्ण पार्टी कार्यकर्ता, सदस्य तथा शुभेच्छुकहरुलाई एकपटक फेरी धन्यवाद सहित आभार प्रकट गर्दछु। कमरेडहरु १ संघर्ष र स्वाभिमानको झण्डा बोकी, लोकतन्त्रको बहाली तथा सुखी जीवनको लागि समाजवादको आधार खडा गर्ने यस महान अभियानका क्रममा कैयौंले सहादत प्राप्त गर्नुभयो, हामी पटकपटक लड्यौं, घाइते भयौं, तर फेरि उठ्यौं र धुलो टक्टकाउँदै अघि बढ्यौं। यो पार्टी सकियो, यसलाई सिध्याइयो भन्ने भ्रम पाल्ने वा त्यस्तो सपना देख्नेहरूलाई जवाफ दिँदै तपाईंहरूकै कठोर मिहेनतका कारण आज पार्टी अझ सुदृढ र गतिशील भएर अघि बढिरहेको छ। दक्षिणपन्थी, अराजकअवसरवादीहरुका वितण्डालाई निस्फल पार्दै यस पार्टीले गत असोज १५ देखि १७ गते देशभरीका ६ हजार ३४७ प्रतिनिधिबीच पहिलो ऐतिहासिक बिधान महाधिवेशन भव्यताका साथ सम्पन्न गर्यो। उदाहरणीय ढंगले सर्वसम्मतीका साथ पारित पार्टीको नीति र विधानका आधारमा गत कात्तिक ६ गते देशभरी एकै दिन ६ हजारभन्दा बढी वडा तथा शाखा स्तरीय अधिवेशन गरेर पार्टीले आफ्नो आधारभूत तहलाई सुदृढ बनायो। कात्तिक ९ गते एकै दिन ७५३ पालिका तथा इलाका स्तरीय अधिवेशनहरू सम्पन्न भए। ती अधिवेशनहरु मार्फत झण्डै साढे ३ लाख कमरेडहरु पार्टीको आधारभूत तहका नेतृत्वमा निर्वाचित हुनु भएको छ। अहिले हामी यही मंसिर १० देखि १२ गतेसम्म आयोजना हुने हाम्रो पार्टीको ऐतिहासिक दशौं राष्ट्रिय महाधिवेशनको तयारीमा जुटिरहेका छौं। यस महाधिवेशनले हामीले अघि बढाइआएको पार्टी निर्माण, विस्तार र एकता प्रकृयालाई नयाँ उचाई प्रदान गर्नेछ र हाम्रो प्रिय पार्टी नेकपा (एमाले) लाई राष्ट्रिय आकाँक्षा पूरा गर्ने अभियानको नेतृत्व गर्न सक्षम सवल शक्तिका रुपमा खडा गर्नेछ। चितवनमा आयोजना हुन गइरहेको दशौं राष्ट्रिय महाधिवेशनको लागि भोलि कात्तिक २७ गते देशभर एकैदिन १९ सयभन्दा बढी प्रतिनिधिहरुको चयन हुँदैछ। हाम्रो पार्टी एउटा लोकतान्त्रिक पार्टी हो। हामी लोकतन्त्रलाई प्रणालीको रूपमा मात्रै होइन, प्रक्रिया र पद्धतिको रूपमा पनि बुझ्दछौँ। तदनुसार नै व्यवहारमा पनि लोकतन्त्रको अभ्यास गर्दछौँ। हामी सबैलाई थाहै छ, लोकतान्त्रिक अभ्यास भनेको जिम्मेवारीवोध र अनुशासन सहितको अभ्यास हो र प्रतिस्पर्धा मात्रै होइन, समझदारी, अझ उन्नत स्तरको समझदारी र सहमति लोकतन्त्रको उच्चस्तरीय अभ्यास हो। दलहरूका बीचमा प्रतिस्पर्धा हुन्छ र त्यो स्वस्थ हुनुपर्छ। दलभित्रआपसी समझदारी सुदृढ एकताको आधार हो। तसर्थ, म संपूर्ण पार्टी सदस्यहरुलाई उच्च समझदारीका साथ आसन्न दशौं राष्ट्रिय महाधिवेशनका लागि आआफ्ना प्रतिनिधि छनौट गर्न हार्दिक आव्हान गर्दछु। दक्षिणपन्थी अवसरवाद र संगठनात्मक अराजकता माथि निर्णायक विजय हासिल गरी जनताको बहुदलीय जनवादको मार्गदर्शनमा समाजवादको आधार निर्माण गर्ने ऐतिहासिक अभिभारा पूरा गर्न, महाधिवेशन प्रतिनिधि, आम पार्टी सदस्यहरुका साथै, दिदीबहिनी दाजुभाइहरुलाई मंसीर १० गते चितवनमा हुने दशौं राष्ट्रिय महाधिवेशनको ऐतिहासिक उद्घाटन समारोहमा सहभागी हुन हार्दिक आमन्त्रण गर्दछु।"
"माओ र डेङ सियापछि तेस्रो शीर्ष नेतामा चिनियाँ राष्ट्रपति सी, कोभिडविरुद्ध भारतको खोप सबैभन्दा प्रभावकारी","माओत्से तुङ र डेङ सिया ओपिङपछि वर्तमान चिनियाँ राष्ट्रपति सी चीनफिङ तेस्रो शीर्ष नेता घोषित भएको समाचार शुक्रबार निकै चर्चामा रह्यो। भारतमा निर्मित कोरोनाविरुद्धको खोप सबभन्दा प्रभावकारी रहेको सार्वजनिक भएको छ। त्यस्तै इरानले अफगानिस्तानका हजारौँ आप्रवासीलाई फिर्ता गरिरहेको समाचार पनि शुक्रबार चर्चामा रह्यो। प्रस्तुत छ, आज चर्चामा रहेका विश्वका केही प्रमुख खबरहरू : माओ र डेङ सियापछि तेस्रो शीर्ष नेतामा चिनियाँ राष्ट्रपति सी बेइजिङ : करिब चार दिन लामो चिनियाँ कम्युनिष्ट पार्टी (सीसीपी)को उच्च स्तरीय बैठकले राष्ट्रपति सी चीनफिङलाई तेस्रो ठुलो नेता घोषित गरेको छ। पार्टीले उनलाई माओत्से तुङ र डेङ सिया ओपिङपछिका तेस्रो ठुलो नेताको रुपमा राष्ट्रपति सी रहेको घोषणा गरेको हो। पार्टीको ऐतिहासिक उपलब्धि हासिलमा सीले ठुलो भूमिका खेलेको भन्दै उनलाई तेस्रो ठुलो नेताको रुपमा घोषणा गरिएको बताइएको छ। सो घोषणासँगै चीनमा सीविरुद्ध बोल्नुलाई अपराध मानिने अन्तर्राष्ट्रिय सञ्चारमाध्यममा खबर छ। नोभेम्बर ८ देखि ११ सम्म चलेको पार्टीको शीर्ष बैठकमा पार्टीले १ सय वर्षसम्म गरेका उपलब्धिबारे चर्चा गरिएको थियो। सो बैठकले नयाँ संकल्प अघि सारेको छ। बिहीबार साँझ सकिएको सो बैठकले पार्टीको ऐतिहासिक नयाँ संकल्प पारित गरेको बताइएको छ। सो संकल्प सफलतापूर्वक रुपमा कार्यान्वयन गर्ने लक्ष्यसहित राष्ट्रपति सीले सन् २०२७ सम्म सत्ता सम्हाल्ने चिनियाँ सञ्चारमाध्यममा खबर छ। चिनियाँ सञ्चारमाध्यमका अनुसार उनले सन् २०१२ देखि सत्ता सम्हालेका थिए। ००० कोभिडविरुद्ध भारतको खोप सबैभन्दा प्रभावकारी नयाँ दिल्ली : एक अध्ययनले कोभिड १९ विरुद्ध भारतमा निर्मित खोप सबैभन्दा बढी प्रभावकारी भएको देखाएको छ। मेडिकल जर्नल ल्यान्सेटमा प्रकाशित एक अध्ययनले कोभिड १९ विरुद्ध भारतमा निर्मित कोभ्याक्सिन खोप सबैभन्दा बढी प्रभावकारी भएको देखाएको हो। विश्व स्वास्थ्य संगठन (डब्ल्युएचओ)ले कोभ्याक्सलाई गत हप्ता आपत्कालिन अनुमतिसमेत दिएको थियो। सो खोप स्वास्थ्य निकायका व्यक्तिहरुलाई लगाइएको थियो। करिब १७ वटा मुलुकमा प्रयोग अनुमति पाइसकेको र हालसम्म आठौँ चरणसम्म दिइएको सो खोप निकै प्रभावकारी भएको अध्ययनले देखाएको हो। कोभिड १९ लक्षण देखिएका वयस्क मानिसमा कोभ्याक्स खोप लगाउँदा अत्यधिक प्रभावकारी देखिएको छ। यति मात्र नभई ल्यावमा सहज र सरल तरिकाले भण्डारण गर्न मिल्ने हुँदा सबैको लागि सुरक्षित छ, ल्यान्सेन्टको अध्ययनमा भनिएको छ। सो खोपलाई डब्ल्युएचओले कम र मध्यम आयश्रोत भएका मुलुकहरुको लागि सबैभन्दा बढी उपयोगी रहेको बताएको छ। फाइजर, मोडर्ना, जोन्सन एण्ड जोन्सन, सिनोफाम लगायत अन्य खोपको तुलनामा कोभ्याक्स एक महिनाको अन्तरालमै ७८ प्रतिशत प्रभावकारी देखिएको समेत डब्ल्युएचओले बताएको छ। बिबिभी १५२ कोडले चिनिने कोभ्याक्सिन भारत बायोटेक, भारतीय चिकित्सा अध्ययन परिषद् र राष्ट्रिय भाइरोलोजी संस्थानको संयुक्त सहयकार्यमा बनेको हो। ००० इरानले हजारौँ अफगान आप्रवासीलाई फिर्ता पठाउँदै तेहरान : इरानले हजारौँ अफगान आप्रवासीलाई तालिबान नेतृत्वको अफगानिस्तानमा फिर्ता पठाइरहेको छ। अफगानिस्तानमा भोकमरी र मानवीय सहायता संकटको घोषणाका बाबजुद इरानले हजारौँ आप्रवासीलाई फिर्ता पठाइरहेको हो। इरानले हरेक हप्ता हजाराँै अफगान आप्रवासीहरुलाई जबरजस्ती अफगानिस्तान पठाइरहेको डन न्यूजमा खबर छ। इरानी अधिकारीहरुले त्यहाँ बस्दै आएका अफगान आप्रवासीहरुलाई दुर्व्यहार गर्ने गरेको विभिन्न सहायता एजेन्सी र प्रत्यक्षदर्शीले डन न्यूजसँग बताएका छन्। ००० बंगलादेशको चुनावमा हिंसा भड्किँदा कैयौँको मृत्यु ढाका : बंगलादेशमा बुधबार भएको गाउँ परिषदको चुनावमा हिंसा भड्किँदा कैयौँको ज्यान गएको छ। गाउँ परिषद्मा जनप्रतिनिधि चुन्ने चुनावमा हिंसा भड्किँदा कम्तिमा सात जनाको ज्यान गएको हो। बिहीबार भएको चुनावमा विकृत राजनीतिले निष्पक्ष चुनाव नभएको भन्दै ठुलो विपक्षी दल चुनावबाट बाहिरिएको थियो। विपक्षी दलको समर्थनमा उभिएका र चुनावमा उठेका उम्मेदवार पक्षका सदस्यबीच झडप हुँदा सातको मृत्यु भएको र करिब २० मानिस घाइते भएको अन्तर्राष्ट्रिय सञ्चारमाध्यममा खबर छ। बंगलादेशका विभिन्न ग्रामीण क्षेत्रमा चुनावी नतिजा गन्ने क्रममा झडप भएको बताइएको छ। यसअघि चुनावी अभियानमा हिंसा भड्किँदा कम्तिमा ९ जनाको मृत्यु भएको थियो भने १ सयभन्दा बढी घाइते भएका थिए। चुनावसँग सम्बन्धित हिंसामा जनवरी महिनादेखि हालसम्म करिब ८५ को मृत्यु भएको र करिब ६ हजारभन्दा बढी मानिस घाइते भएको त्यहाँको अधिकारकर्मीहरुको समूह आइनो सालिश केन्द्रले बताएको छ। ००० पेरुमा प्राचीन समयको सामूहिक चिहान भेटियो पेरु : पुरातत्वविद्हरुले पेरुको च्यान च्यान सहरमा प्राचीन समयको सामूहिक चिहान फेला पारेका छन्। उनीहरुले प्राचीन चिमु साम्राज्यको राजधानी च्यान च्यानमा सामूहिक चिहान फेला पारेका हुन्। चिमुले १५ औं शताब्दीमा च्यान च्यान सहरमा शासन चलाएको थियो। चिमुहरुलाई इनकासले हराएको थियो। सोही समयमा गाडिएको सामूहिक चिहान भेटिएको पुरातत्वविद्हरुले बताएका छन्। ती सामूहिक चिहान चिमुहरुको हुन सक्ने अनुमान विज्ञहरुले गरेका छन्। सो समयमा चिमुहरुले कलिला बालबालिका र युवापुस्ताको मानव बलि चढाउने हुँदा उनीहरुको हुन सक्ने अनुमान गरेका छन्। पुरातत्वविद् सिन्थया क्वेभाले रोयटर्ससँग बताएअनुसार सामूहिक चिहानमा मानिसका कंकालहरु मात्र फेला परेका छन्। अधिकांश कंकालहरु ३० वर्षभन्दा कम उमेरका महिलाका छन्। सो चिहानमा ५० भन्दा बढी मानिस गाडिएको अनुमान उनीहरुले गरेका छन्। ००० सिरिया, यमन र ईराकी यात्रुमाथि टर्कीको रोक अंकारा : टर्कीले सिरियाली, यमनी र ईराकी यात्रुमाथि रोक लगाएको छ। टर्कीको नागरिक उड्डयन प्राधिकरणले शुक्रबार टर्कीबाट बेलारुससम्मको यात्रामा रोक लगाएको हो। यस्तै टर्कीको अनुरोधमा बेलारुसी एयरलाइन्सलाई समेत मध्यपूर्वी मुलुकको उडानमा रोक लगाएको छ। बेलारुसमा जारी बढ्दो आप्रवासी तनावका कारण उडानमा रोक लगाउँदै यात्रुलाई सो क्षेत्र हुँदै गरिने यात्रामा रोक लगाएको प्राधिकरणले जनाएको छ। बेलारुसबाट पोल्याण्ड प्रवेश गर्न खोज्ने हजारौँ आप्रवासीलाई पोल्याण्डले रोकेपछि त्यहाँ आप्रवासी समस्या उत्पन्न भएको छ। टर्की झण्डासहितको विमानले अवैध रुपमा आप्रवासी ओसारपसारको आरोप लागेको छ। सो आरोप टर्कीले अस्वीकार गरेको बताइएको छ। यद्यपि टर्कीले उडानमा लगाएको रोक आगामी सोमबारसम्म खुल्न सक्ने बताइएको छ। ००० तालिबानद्वारा हजारा नेताको मूर्ती प्रतिस्थापित काबुल : अफगानिस्तानको बामियानमा तालिबान सरकारले हजारा समुदायका नेताको मूर्ती प्रतिस्थापित गरेको छ। तालिबानले पूर्व सरकारले राष्ट्रिय सहिद घोषणा गरेका हजारा नेता अब्दुल अली मिजारीको मूर्ती प्रतिस्थापित गरेको हो। बामियान बासिन्दाले तालिबानको सो कदमले हिंसा निम्त्याउने चेतावनी दिएका छन्। हजाराका नेता अब्दुललाई पहिलो तालिबान शासकले कैदी अवस्थामै मारेको बताइन्छ। स्थानीयका अनुसार तालिबानले गएको अगष्टमा अफगानिस्तान कब्जामा लिएपछि हजाराका नेताको मूर्ती भत्काउन थालेको थियो। बिहीबार तालिबानले सो मूर्ती पूर्ण रुपमा हटाएको छ। सो मूर्तीको स्थानमा अन्य व्यक्तिको मूर्ती राख्ने तयारी तालिबानले गरिरहेको छ। हजारा नेता मजारीको मूर्ती बामियानको सेन्ट्रल स्क्वायरमा स्थापना गरिएको थियो। यसअघि सन् २००१ मा तालिबानले सो क्षेत्रमा रहेका करिब १५ सय वर्ष पुराना दुईवटा बुद्धको मूर्तीमा पनि विस्फोट गरेको थियो। ००० पहिलो विश्व युद्धमा ३ लाख २० हजार पञ्जाव सैनिक लडेको खुलासा करिब ३ लाख २० हजार पञ्जाव सैनिकले पहिलो विश्व युद्ध लडेको तथ्यांक सावजनिक भएको छ। बेलायती इतिहासकारहरुले सो खुलासा गरेका हुन्। करिब ९७ वर्षसम्म गुमनाम रहेको सो तथ्यांक बिहीबार इतिहासकारहरुले सार्वजनिक गरेका हुन्। बिहीबार युद्धविराम दिवसको अवसरमा पहिलो विश्व युद्धमा योगदान पुर्याउने पञ्जाव (भारतीय) सैनिकहरुको सूची प्रस्तुत गरिएको थियो। सो सूची पाकिस्तानको लाहोर म्युजियमले वेबसाइटमा अपलोड गरेको थियो। पहिलो विश्व युद्धमा योगदान पुर्याएका अन्य मुलुकका सैनिकहरुको मोटामोटी तथ्यांक पत्ता लागेको भएपनि सन् १९४७ मा पञ्जाव, पाकिस्तान र भारत अलग्गिँदा पञ्जाव सैनिकको यकिन तथ्यांक नभेटिएको दी गार्जिएनमा उल्लेख छ। संयोजन : अस्मिता खड्का"
एमाले राष्ट्रिय महाधिवेशन : भित्ते लेखन र ब्यानरको प्रयोग नगर्ने,"काठमाडौं : नेकपा एमालले १० औं राष्ट्रिय महाधिवेशनमा कपडाको ब्यानर र कागजको पोष्टर प्रयोग नगर्ने भएको छ । लोगो सार्वजनिक गर्न आयोजित कार्यक्रममा बोल्दै पार्टी प्रचार विभाग प्रमुख योगेश भट्टराईले व्यानर र कागजको पोष्टर महाधिवेशनमा प्रयोग गर्ने जानकारी दिए । कागजको पोष्टर राख्दैनौं, भित्ते लेखन पनि हुँदैन,' उनले भने, कपडाको व्यानर पनि प्रयोग हुँदैन। उनले यो महाधिवेशनमा समाजिक सञ्जालको अधिकतम प्रयोग गर्ने जानकारी दिए । महाधिवेशनको प्रचारको लागि ७५३ वटै स्थानीय तहमा गोष्ठी, अन्र्तक्रिया, सेमिनारलगायतका कार्यक्रम दिनहुँजसो गर्ने उनले बताए । उनका अनुसार मंसिर ७ गते सम्पूर्ण जिल्ला, नगरमा मोटरसाइकल र्याली गरिनेछ । प्रत्येक वडा कमिटीदेखि जनवर्गीय संगठनले स्वागतद्वार निर्माण गर्नु पर्नेछ । एमालेको ६७४३ वडा कमिटी छन् । डिजिटल डिस्प्ले, होडिङ बोर्डको तथ्यांक लिएर आवश्यक स्थानमा पार्टीको लोगो, नाराको प्रयोग गरिने भएको छ। पार्टीले गरेको कामको भिडियोमार्फत प्रचारप्रसार पनि गरिने भएको छ । शुक्रबार नै अध्यक्ष केपीशर्मा ओलीको सन्देश प्रवाह हुने भएको छ। त्यसैबीच एमाले महाधिवेशनमा प्रयोग हुने लोगो सार्वजनिक गरेको छ । महासचिव ईश्वर पोखरेलले तुलसीलाल स्मृति भवन च्यासलमा पत्रकार सम्मेलनमा लोगो सार्वजनिक गरेका हुन्। एकसिंगे गैंडाको मस्कटसहितको लोगो तयार पारेको हो । लोगोमा गैंडाको मस्कटले कम्युनिष्ट पार्टीको झण्डा उचालेको छ । पार्टीका स्थायी समिति सदस्य विष्णु रिमालले पार्टीको नारासहित जिंगल सार्वजनिक गरेका छन् । यही मसिर १० देखि १२ गतेसम्म चितवनमा एमाले महाधिवशेन हुँदैछ। एमालेले सार्वजनिक गर्यो राष्ट्रिय महाधिवेशनको लोगो"
सहमतिलाई बङ्गाएर बुझियो : विश्वप्रकाश शर्मा,"झापा : पार्टीको १३ औँ महाधिवेशनका बेलामा गरिएको भनिएको सहमतिको कुरालाई लिएर झापा कांग्रेसका दुई धारबीचमा यतिबेला विवाद निस्किएको छ। २०७२ फागुन २५ गते गरिएको ९ बुँदे लिखित सहमतिलाई लिएर झापा कांग्रेसमा विवाद चुलिएको हो। जुन बुँदामा सहमतिको कुरा गरिएको छ त्यसको बुझाइ फरक परेपछि प्रतिवादमा अर्को समूह उत्रेको छ। सभापतिमा उम्मेद्वारी घोषणा गरेका राम कट्टेल वर्तमान काङ्ग्रेस झापा उपसभापति र देउमान थेवे पूर्वउपसभापति हुन्। निर्वाचन क्षेत्र प्रदेश, निर्वाचन क्षेत्र जिल्ला अधिवेशन नजिकिएसँगै झापामा सिटौला र शर्मा पक्षमा नेता कार्यकर्ताबीच विवाद सुरु भएको छ। शीर्ष नेता कृष्णप्रसाद सिटौलाको समर्थनमा देउमान थेवे र पार्टी प्रवक्ता विश्वप्रकाश शर्माको समर्थनमा राम कट्टेल सभापतिमा उठेपछि सात वर्षअघि भएको सहमतिको चर्चा भएको हो। कट्टेल पक्षले भद्र सहमतिको भनाइलाई बङ्गाएर थेबे समूहले सभापतिमा दाबी गरेको आरोप लगाएको छ। कट्टेल पक्षले भने सहमति नै नभएको कुरालाई थेवे पक्षले जबर्जस्त सहमति भएको बनाउने प्रयास गरेको भन्दै झापामा शुक्रबार पत्रकार सम्मेलन गरेको थियो। पार्टीका केन्द्रीय सदस्य केशवकुमार बुढाथोकीले दुई दिनअघि झापाकै शिवसताक्षीमा भएको एक कार्यक्रममा प्रवक्ता शर्मालाई 'सानो मान्छे' ले आफैँले गरेको सहमति नमानेको सार्वजनिक अभिव्यक्ति दिएपछि यो विवादको वास्तविकता के हो भन्ने विषयमा सबैको चासो बढेको थियो। त्यतिबेला भएको सहमतिमा १४ औँ महाधिवेशनमा थेवेलाई पार्टी सभापति बनाउने बुँदा रहेको दाबी थेवे पक्षले गर्दै आएको छ। सहमतिपत्रमा कहीँ पनि त्यो किसिमको भनाइको बुँदा उल्लेख भएको छैन भनेर कट्टेल पक्षले दाबी गर्दै आएको छ।। सो सहमतिको १ नम्बर बुँदामा 'सभापति पदका उम्मेदवार देउमान थेवेले सभापति पदमा सर्वसम्मत गराउन गरेको त्यागलाई उच्च मूल्याङ्कन गर्दै उहाँको राजनीतिक भूमिकालाई सम्बोधन गर्ने' लेखिएको छ। सोही बुँदालाई थेवे पक्षले अपव्याख्या गरी भ्रम सिर्जना गरिएको कट्टेल पक्षले पत्रकार सम्मेलन मार्फत स्पष्ट पारेको थियो। बुढाथोकीले शर्मालाई सानो मान्छेको संज्ञा दिंदै 'म ६ फुटको मान्छे साक्षी र त्यो सानो मान्छेले पनि सम्झौतामा सही गरेको हो, अहिले होइन भनेर भन्दै हुनुहुन्छ। सानो मान्छे पत्याउँदैन।' आफूलाई मन नपरेको मान्छे भएर विश्वप्रकाशले देउमानको विरोध गरेको दाबी बुढाथोकीले गरेका थिए। हुँदै नभएको कुरा गरेर पार्टी प्रवक्तालाई गलत साबित गर्न खोजेको पत्रकार सम्मेलनमा भनिएको थियो। कात्तिक १७ गते झापाकै एक कार्यक्रममा जिल्ला सभापति उद्धब थापाले सहमति भङ्ग गरेको भन्दै प्रवक्ता शर्माको आलोचना गरेका थिए। जिल्लाभर भ्रम छरियो, हुँदै नभएको सहमतिलाई लिखित सहमति भनेर पार्टी प्रवक्ता र सभापतिका उम्मेदवार कट्टेललाई बेइमान देखाउन खोजिएको छ। थेवेलाई नेता सिटौला र कट्टेललाई प्रवक्ता शर्माले सभापतिमा भित्री समर्थन गरेपछि झापामा पार्टी नेतृत्व दुई पक्षमा विभाजित भएको छ। थेवेको पक्षमा नेता सिटौला, केन्द्रीय सदस्य बुढाथोकी, झापा सभापति उद्धव थापा, कोषाध्यक्ष केशवराज पाण्डे, पूर्वसभापति सुधिरकुमार शिवाकोटी, पूर्वसांसद डिल्लीप्रसाद सिटौला उभिएका छन्। कट्टेलको पक्षमा प्रवक्ता शर्मा, सांसद महिन्द्राकुमारी लिम्बू, पूर्वसांसद उषा गुरुङ, काङ्ग्रेस झापा सचिवद्वय प्रेम सम्बाहाम्फे, तारावीर कटुवाल, सहसचिव राजेन्द्र भण्डारी, प्रवक्ता लोकराज ढकाल उभिएका छन्। उम्मेदवारी घोषणा गर्दा कमजोरी जस्ता देखिएका कट्टेलको पक्षमा जनमत बढ्दै गएपछि यो नभएको र नहुनु पर्ने विवाद निस्किएको प्रवक्ता शर्मा बताउँछन्। शर्माले भने, सहमतिमा उल्लेख भएका कुरामा बुझाइ गलत भएको हो।"
प्रधानन्यायाधीश विवादबारे छिट्टै धारणा सार्वजनिक गर्छौं : प्रचण्ड,"भोजपुर : नेकपा माओवादी केन्द्रका अध्यक्ष पुष्पकमल दाहाल प्रचण्ड ले न्यायलयभित्रको विवादबारे गठबन्धनले साझा धारणा तय गर्ने बताएका छन्। शुक्रबार प्रेस सेन्टर नेपाल भोजपुरले आयोजना गरेको पत्रकार भेटघाटमा दाहालले न्यायालय आफैले समस्याको समाधान गर्दा उपयुक्त हुने बताएका हुन्। उनले भने,' न्यायलयभित्रको विवादबारे गठबन्धनभित्र छलफल भइरहेको छ। छिट्टै हामीहरुले आफ्नो धारणा सार्वजनिक गर्छौं।' उनले फरक प्रसंगमा स्थानीय, प्रदेश र संघको निर्वाचनसम्म गठबन्धन जारी रहने बताए । उनले माओवादी केन्द्र सत्तारुढ गठबन्धन सम्बद्ध राजनीतिक दलसँग आसन्न चुनावमा मिलेर अघि बढ्ने दावी गरे। संविधान, गणतन्त्र तथा लोकतन्त्र, राष्ट्रियताको रक्षाका लागि गठबन्धन भएको समेत उनले जिकिर गरे। तीन तहको निर्वाचन एकैपटक गर्दा राज्यको सम्पति, जनतालाई सास्ती र अवैध चलखेल पनि रोकिने उनले स्पष्ट पारे। अगुवा कार्यकर्ता प्रशिक्षणका लागि भोजपुर आएका दाहालले विभिन्न स्थानीय सरकार प्रमुख, सुरक्षा निकाय, कार्यकर्तासँग भेटघाट गरेका छन्। पत्रकार भेटघाटमा बोल्दै नेकपा माओवादी केन्द्रका अध्यक्ष पुष्पकमल दाहाल प्रचण्ड । तश्विर : प्रदीपचन्द्र राई"
'आइसाना'को सचिवमा पहिलोपटक नेपाली,"गोरखा : अष्ट्रेलियास्थित अन्तर्राष्ट्रिय शिक्षा क्षेत्र र अन्तर्राष्ट्रिय विद्यार्थीको वृहत्तर हितमा काम गर्ने संस्था 'आइसाना'को सचिवमा गोरखाका शिव बञ्जारा चयन भएका छन्। लामो समयदेखि अस्ट्रेलिया बस्दै आएका बञ्जरा उक्त संस्थाको समितिमा चयन हुने पहिलो नेपाली हुन्। न्यू साउथ वेल्स र राजधानी अष्ट्रेलियन क्यापिटल टेरीटोरीको सेन्ट्रल क्विन्जल्याण्ड युनिभर्सिटी सिड्नीमा सम्पन्न साधारण सभाले उनलाई सचिवमा चयन गरेको हो। शहीद लखन गाउँपालिका ९ नाम्जुङ घर भइ हाल अस्ट्रेलिया बस्ने बन्जरा दुई वर्षे कार्यकालका लागि सचिव पदमा निर्विरोध निर्वाचित भएका हुन्। युनिभर्सल थट कन्सल्टका प्रबन्ध निर्देशक बन्जराले उक्त पदमा रहेर अन्तर्राष्ट्रिय विद्यार्थीहरू र शिक्षा क्षेत्रको बृहत्तर हितको लागि महत्वपूर्ण कार्ययोजना तयार गरेर कार्यान्वयनमा आफ्नो भूमिका रहने बताए। उनले भने, धेरै ठूलो बजेट रहेको संस्थाको जिम्मेवार पदमा चयन भएको छु। नेपालीहरुका लागि विषेश प्राथमिकताका साथ सहयोग गर्नेछु। उक्त संस्थाको अध्यक्षमा युरोपियन मुलकी एनेट काल्काजिन्स्का निर्वाचित भएकी छिन्। उनी सेन्ट्रल क्विन्जल्याण्ड युनिभर्सिटीमा कार्यरत छिन्।"
क्रिकेटर कविता गौतमलाई एक लाख सहयोग गर्ने घोषणा,"काठमाडौं: क्रिकेटर कविता गौतमलाई क्रिकेट खेलाडी संघ नेपालले आर्थिक सहयोग गर्ने भएको छ। चोटका कारण मैदान बाहिर रहेकी उनलाई एक लाख आर्थिक सहयोग गर्ने संघले विज्ञप्ति जारी गरेर जानकारी दिएको छ। क्रिकेट खेलाडी संघ नेपालका अध्यक्ष डा मनिषराज पाण्डे र महासचिव पारस खड्काले संयुक्तरुपमा विज्ञप्ति जारी गरेका छन्। 'महिला क्रिकेट खेलाडी कविता गौतमको जीवन काहानी र चोटका विषयमा पछिल्लो समयमा सामाजिक सञ्जालबाट प्राप्त समाचारप्रति ध्यानाकर्षण भएको छ। कविता गौतमको उपचारका लागि संघको तर्फबाट रु एक लाख रुपैयाँ सहयोग गर्ने जानकारी गराउदछौं। यसका साथै निजको उपचारका लागि अस्पताल र चिकित्सकहरुसँग क्रिकेट खेलाडी संघ नेपालले आवश्यक परामर्श र समन्वय गर्ने प्रतिवद्धता समेत व्यक्त गर्दछौं,' जारी विज्ञप्तिमा भनिएको छ।"
एकीकृत समाजवादीले फरक राजनीतिक दलसँग वार्ता गर्ने,"काठमाडौंः नेकपा एकीकृत समाजवादीले फरक राजनीतिक दलसँग वार्ता अघि बढाउने निर्णय गरेको छ। शुक्रबार बसेको बैठकले विभिन्न दल र शक्तिहरुसँग भएको वार्ताबारे महासचिव डा वेदुराम भुषालले प्रस्तुत गरेको रिपोर्टबारे प्रस्ताव केन्द्रीय कमिटीको बैठकमा लैजाने निर्णय गरेको हो। कुनै पनि पार्टीको शक्ति, क्षमता र जनाधार, राजनीतिक दृष्टिकोण र महत्वका आधारमा सबैसँग वार्ता गर्ने निर्णय बैठकले गरेको हो। पार्टीका प्रचार विभाग प्रमुख जगन्नाथ खतिवडाका अनुसार पाँच दलीय गठबन्धनले केन्द्रीय समन्वय समिति गठन गरी गठबन्धनलाई स्थायी स्वरुप दिन मद्दत पुगेको छ। बैठकले केपी शर्मा ओली गुट आफ्नो पार्टीविरुद्ध षड्यन्त्रपूर्वक तरिकाले झुट र भ्रम फैलाइरहेकाले सशक्त भएर पार्टीका सबै नेताकार्यकर्ताहरु विसर्जनवाद र सर्वसत्तावादको विरुद्ध लाग्न आह्वान गरेको छ। पार्टीका सबै तहका निर्वाचनको तयारीमा जुटुनुपर्ने भएकाले देशभरिका सबै पार्टी कमिटीहरुले तिब्र गतिमा आवश्यक योजना बनाइ काम गर्न पार्टी नेता कार्यकर्तालाई निर्देशन दिएको छ।"
'प्रधानन्यायाधीशका कारण न्यायालयको छबि धुमिलियो',"काठमाडौं: नेपाल बार एशोसियशनले न्यायपालिकाको छबि अन्तर्राष्ट्रिय जगतमा पनि धुमिलिएको बताएको छ। बारले शान्तिपूर्ण विरोधसभा कार्यक्रमलाई अवरोध गर्ने उद्देश्यले अदालत परिसरलाई सशस्त्र प्रहरीको व्यारेक बनाइएको भन्दै ध्यानाकर्षण गरेको छ। सर्वोच्च अदालत प्रवेश गर्ने ढोका र सर्वोच्च अदालतको मूल ढोकासमेत बन्द गरिएकोप्रति बारले ध्यानाकर्षण जनाएको हो। न्यायपालिकाको विकृति, विसंगति, विचौलिया, भ्रष्टाचार नियन्त्रण गरी समग्र सुधारका लागि वर्तमान प्रधानन्यायाधीश बाधक देखिएकाले उहाँको राजीनामा माग गरी कात्तिक १४ गतेदेखि सुरु गरेको शान्तिपूर्ण विरोध कार्यक्रम सञ्चालन गरी आएकोमा मिति २०७८०७२६ गते शुक्रबार विहान ९:३० बजेदेखि अदालत प्राङ्गणमा गर्न लागिएको शान्तिपूर्ण विरोध सभा कार्यक्रमलाई अवरोध गर्ने उद्देश्यले अदालत परिसरलाई सशस्त्र प्रहरीको व्यारेकजस्तो बनाइ नेपाल बार एशोसियशनबाट सर्वोच्च अदालत प्रवेश गर्ने ढोका र सर्वोच्च अदालतको मूल ढोकासमेत बन्द गरिएकोप्रति बारको गम्भीर ध्यानाकर्षण भएको छ। यो घटना न्यायपालिकामा न्यायपालिका प्रमुख र प्रशासकीय प्रमुख समेतको ठाडो आदेशबाट हुनु अत्यन्त आपत्तिजनक र निन्दनीय कार्य हो, बारका महाचिव अधिवक्ता लिलामणि पौडेलले शुक्रबार जारी गरेको विज्ञप्तीमा भनिएको छ। कानुन व्यवसायीहरुलाई बार बेञ्च एक सिक्काका दुई पाटा भन्ने सर्वमान्य मान्यता विपरित हतियारसहितका दंगा प्रहरी प्रयोग गरी ढोका बन्द गर्न उद्यत रहेको भन्दै बारले आपत्ति जनाएको छ। विज्ञप्तीमा भनिएको छ, प्रधानन्यायाधीश र सर्वोच्च अदालत प्रशासनको यो रवैया कुनै अर्थमा पनि उचित मान्न सकिँदैन। यो घटनाले नेपालको न्यायपालिकाको छबि नेपालमा मात्र नभइ अन्तर्राष्ट्रिय जगतमा पनि धुमिल हुन गएको छ। यसबाट पनि न्यायपालिका प्रमुखको तत्काल राजीनामाको औचित्य थप पुष्टि भएको छ। तसर्थ, अदालतभित्र नियमित दरबन्दीका सुरक्षाकर्मीबाहेक अन्य सशस्त्र प्रहरी प्रवेश तत्काल रोकियोस्, अदालत र बारबीचको ढोका तत्काल खुल्ला गरी सहज आवागमन गर्ने वातावरण बनाइयोस् भनि सर्वोच्च अदालत प्रशासनसँग जोडदार माग गर्दछ। भोलिका दिनमा पनि यस्तै रवैया रहेमा बारको धैर्य टुट्न गई उत्पन्न हुने परिस्थितिको जिम्मेवार स्वयं प्रधानन्यायाधीश र अदालत प्रशासन नै हुने विज्ञप्तीमा उल्लेख छ ।"
सुदूरपश्चिमका प्रदेश प्रमुख जोशीले गरे पदभार ग्रहण,"धनगढी : सुदूरपश्चिम प्रदेशका नवनियुक्त प्रदेश प्रमुख देवराज जोशीले शुक्रबार पदभार ग्रहण गरेका छन्। बिहीबार काठमाडौंमा राष्ट्रपतिबाट सपथ ग्रहण गरेपछि शुक्रबार मात्रै धनगढी आएका जोशीले चौथो प्रदेश प्रमुखको रुपमा पदभार ग्रहण गरेका हुन्। उनलाई नेपाली सेनाको एक टुकडीले सलामी दिएको थियो । नवनियुक्त प्रदेश प्रमुख जोशीले नेपालको संविधान २०७२ अनुसार जनताको सेवा गर्ने बताए । बाजुराबाट नेपाली कांग्रेसको तर्फबाट संविधानसभा सदस्य रहेका जोशी भद्र व्यक्तिको रुपमा चिनिन्छन्। सरकार परिवर्तन भएसँगै प्रधानमन्त्री शेरबहादुर देउवाको सिफारिसमा उनलाई राष्ट्रपति भण्डारीले प्रदेश प्रमुखमा नियुक्त गरेकी हुन्। सुदूरपश्चिमका लागि उनी चौथो प्रदेश प्रमुख हुन् । प्रदेश संरचनाको सुरुवातका बेला नेपाली कांग्रेसकै नेता मोहनराज मल्ल, केपी ओली शर्मा प्रधानमन्त्री भएका बेला सर्मिला पन्त र गंगाप्रसाद यादव प्रदेश प्रमुख भएका थिए ।"
"थप ३९७ जनामा कोरोना भाइरस संक्रमण, ३ को मृत्यु","काठमाडौं : पछिल्लो २४ घन्टामा थप ३९७ जनामा कोरोना भाइरस (कोभिड१९) संक्रमण पुष्टि भएको छ। परीक्षण गराएका ११ हजार ६६ नमूनामध्ये पीसीआर विधिबाट ३ सय ५५ र एन्टिजेन विधिबाट ४७ गरी ३९७ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार शुक्रबार थप ३८९ जना कोरोनामुक्त भएका छन्। योसहित नेपालमा कोरोनाबाट निको हुनेको संख्या ७ लाख ९७ हजार ४४८ पुगेको छ। यस्तै, कोरोनाबाट थप ३ जनाको ज्यान गएको छ। हालसम्म कोरोना सक्रिय संक्रमितको संख्या ७ हजार ४९८ रहेको छ। यस्तै पछिल्लो २४ घन्टामा ९३ हजार ६९५ जनाले कोरोनाविरुद्धको खोप लगाएका छन्। पछिल्लो समय कोरोना संक्रमण दर घट्दै गए पनि जोखिम भने टरी नसकेको विज्ञहरुले बताएका छन्।"
नवलपरासी एमालेको चुनाव,"परासी : महाधिवेशन प्रतिनिधि चयनमा सहमति जुट्न नसकेपछि पश्चिम नवलपरासी एमालेमा निर्वाचन हुने भएको छ। नेकपा एमालेको १० औं राष्ट्रिय महाधिवेशन अन्तरगत हुने महाधिवेशन प्रतिनिधि चयनका लागि शुक्रबार सहमति नजुटेपछि शनिबार निर्वाचन हुने भएको हो। जिल्लामा २ संघीय निर्वाचन क्षेत्र छन्। एउटा निर्वाचन क्षेत्रबाट २ जना महिला र ४ जना खुला महाधिवेशन प्रतिनिधि चयन हुने छन्। जिल्लाका २ वटा निर्वाचन क्षेत्रबाट कुल ४ महिलासहित १२ जना महाधिवेशन प्रतिनिधिका लागि निर्वाचन हुन लागेको हो। जसमा ११ जना महिला र २० जना खुला गरी कुल ३१ जनाको उमेदवारी परेको छ। उमेदवारी परेको निर्वाचन क्षेत्रअनुसार क्षेत्र नं १ बाट ५ महिला र ९ खुलातर्फ छन्। यहाँ २८ सय ७५ मतदाता छन्। निर्वाचन क्षेत्र नं २ बाट ६ महिला र ११ जना खुलातर्फ उमेदवारी परेको छ। यहाँ ३८ सय ७६ मतदाता छन्। दलिततर्फ जिल्लाबाट २ जना प्रतिनिधि चयन हुने प्रावधानअनुसार पार्टी अध्यक्ष तुलसी पासी र सदस्य राजु हरिजन निर्विरोध भएका छन्। उमेदवारी दिनेमा प्रदेशसभा सदस्य, मेयर र उपमेयरसहित जिल्ला र प्रदेश स्तरका नेतासम्म छन्। संघीय निर्वाचन क्षेत्र नं १ बाट प्रदेश सभा सदस्य दीपेन्द्र अधिकारी, बर्दघाट नगरपालिकाका मेयर धीरज शर्मालगायतका नेता छन्। त्यस्तै निर्वाचन क्षेत्र नं २ बाट प्रदेश सभा सदस्य भगवती भण्डारी, सुनवल नगरपालिकाका उपमेयर दधिराम अर्याल, जिल्ला सचिव थानप्रसाद गैरेलगायतका नेताहरुले उमेदवारी दिएका छन्। उमेदवारी दिने सबैले राजनीति रुपमा समान हैषित रहेको भन्दै एक अर्कालाई स्विकार गर्न नसकेपछि सर्वसम्मत हुन नसकेको एक कार्यकर्ताले बताए। निर्वाचन क्षेत्र नं १ को बर्दघाटको पुनर्वास र क्षेत्र नं २ को सुनवलको स्वाठीमा मतदान केन्द्र तोकिएको छ। राष्ट्रिय महाधिवेशन मंसिर १० देखि १२ गते चितवनमा हुँदै छ।"
जलवायु परिवर्तनको असर,"जलवायु परिवर्तन विश्वव्यापी समस्या बनेको छ। हुनत यो प्राकृतिक प्रक्रिया हो। तर पनि यसले मौसममा गडबडी, खाद्यान्न उत्पादनमा ह्रास, जीवजन्तु लोप, बाढीपहिरो, धेरै जाडो, धेरै गर्मीजस्ता थुप्रै समस्या निम्त्याउँछ। जीवनशैलीमा प्रत्यक्ष प्रभाव पारिरहेको यस विषयमा आममानिसको धारणा आजको जनमतमा : जलवायु परिवर्तन प्राकृतिक प्रक्रिया  दिनेशजंग शाही, बौद्ध जलवायु परिवर्तन प्राकृतिक प्रक्रिया हो। लामो समयको अन्तरालमा विभिन्न तत्वमा भएको औसत परिवर्तनलाई जलवायु परिवर्तन भनिन्छ। कुनै स्थान विशेषमा हुने वार्षिक मौसमी अवस्थामा आउने परिवर्तन जलवायु परिवर्तन हो। मानिसलाई उपभोगका लागि आवश्यक पर्ने पानीका मुहानहरू सुक्दै जानु, खाद्यान्न उत्पादनमा ह्रास आउनु, कार्बन डाइअक्साइडको मात्र वृद्धि हुनु र जीवजन्तु लोप हुँदै जानु जलवायु परिवर्तन हो। मानवीय गतिविधिले समस्या सूर्यबहादुर थापा, कपन मेरो विचारमा जलवायु प्राकृतिक रूपमा नै परिवर्तनशील छ। हालको जलवायु विश्वव्यापी तापमानमा वृद्धिका कारण भएको हो। मानवीय गतिविधि जसले वायुमण्डलको संरचनामा बदलाव ल्याएको छ। सवारीसाधनहरू चलाउन इन्धन, डिजेल जलाउनु पनि समस्याको विषय हो। वन विनाशले वातावरणमा अधिक मात्रामा प्राकृतिक चक्रलाई परिवर्तन गरी पृथ्वीलाई तातो बनाई राखेको छ। जीवनशैलीमा असर उषा खड्का, गोकर्ण जलवायु परिवर्तनले समाजमा असर गर्न सक्छ। समुद्र, भूमि, हावा, बोटबिरुवा, जनावारहरू सूर्यबाट आउने उर्जाले एकअर्कालाई प्रभाव पार्छन्। हामीले कार्बन उत्सर्जनलाई कम गरेर दिगो जीवनशैली अपनाई जलवायु परिवर्तन सामना गर्न सक्छौं। तापक्रम घटबढ हुने प्रक्रिया सुरज लम्साल, डिल्लीबजार प्रकृतिमा हुने परिवर्तनले तापक्रम घटबढ हुने प्रक्रियालाई जलवायु परिवर्तन भनिन्छ। बढ्दो जनसंख्याका कारणले वनजंगगलको फँडानीजस्ता कुरा मुख्य कारण हुन्। जनसंख्या वृद्धिले ल्याएको नकारात्मक असरका कारण जलवायु परिवर्तन भएको हो। वरिपरिको वातवरणलाई सफा र धुवाँधूलोमुक्त बनाउने, वनजंगल फँडानीको साटोमा वृक्षरोपणजस्ता कार्य गर्ने होे भने जलवायु परिवर्तनको समस्याबाट जोगिन र जोगाउन सकिन्छ। हावाको बहाव र वर्षात्मा हुने घटबढ प्रज्वल खड्का, कपन बढ्दो प्रदूषण र तापक्रम वृद्धिले मौसममा आएको परिवर्तनलाई जलवायु परिवर्तन भनिन्छ। हावाको बहाव र वर्षात्मा हुने घटबढका कारण जलवायु परिवर्तन हुन्छ। पृथ्वीको ताप वायुमण्डलमा निष्कासन हुन नसक्ने अवस्था उत्पन्न भई पृथ्वीको तापक्रम बढ्ने तथा मौसामा फरकपन आउनुलाई जलवायु परिवर्तन भनिन्छ। प्रस्तुति : रिता थापा"
३ हजार किलोमिटर हिँड्यो पेन्गुइन् !,न्युजिल्याण्ड :अन्टार्टिका महादेशमा एक दुर्लभ पेन्गुइनले करिब ३ हजार किलोमिटर हिँडेर नयाँ रेकर्ड बनाएको छ। आफ्नो बासस्थानबाट अन्जानमा ३ हजार किलोमिटर हिँडेर पेन्गुइनले नयाँ रेकर्ड बनाएको हो ।अन्टार्टिकाबाट हिँडेरै न्युजिल्याण्डको कोस्टमा पुगेको एडेल्ली पेन्गुइनले करिब ३ हजार किलोमिटर अर्थात् १ हजार ८६४ माइलको दूरी पार गरेको हो । सो पेन्गुनले एक्लै लामो दूरीको यात्रा गरेको न्युजिल्याण्डका स्थानीयले बीबीसीसँग बताएका छन् । यो जातको पेन्गुइन ११३ किलोमिटरसम्म हिँड्न सक्ने बताइन्छ। यो समुन्द्रको छेउछाउमा गुँड लगाउने गर्छ। एडेल्ली पेन्गुइन जातको वास्तविक वासस्थान अन्टार्टिकाको प्रायद्विप क्षेत्र हो । सो जातको पेन्गुइन दुर्लभ मानिएको छ । पछिल्लो समय जलवायु परिवर्तनका कारण यस जातको पेन्गुइनको संख्या घट्दो छ भने बासस्थान पनि परिवर्तन भएको छ।
पार्टी एकताका लागि पूर्वमाओवादी नेतासँग छलफल भइरहेकोछ : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले पार्टी एकताका लागि पूर्वमाओवादी नेतासँग छलफल भइरहेको बताएका हुन्। शुक्रबार पार्टी मुख्यालय पेरिसडाँडामा बोल्दै उनले ढिलोछिटो पूर्वमाओवादी एकै ठाउँमा हुने दाबी गरेका हुन्। माओवादी केन्द्रमा आउने विश्वास अध्यक्ष प्रचण्डको थियो। किरणको अर्को पार्टी बन्यो, चल्ने कुरो भएन। विप्लवको बन्यो, तपाईंहरु नै भुक्तभोगी बनेर आउनुभएको छ। हुने कुरा थिएन। त्यो त्यति सजिलो कुरा थिएन।उनले भने, छुट्टै बसेर भन्दा सँगै बसेर क्रान्ति सम्पन्न हुन्छ। अहिले कुरा पनि चलिरहेको पनि छ। एक्लै प्रयास गर्दा नियत जे भए पनि नियतिले क्षतविक्षत हुने बाहेक अरु विकल्प छैन। उनले जनयुद्ध कुनै लहडमा नभएको स्पष्ट पारे। उनले भने, कसैले चाहँदैमा, लहड चल्दैमा क्रान्ति हुने पनि होइन। उनले एक्लैएक्लै अगाडि जाँदा क्षतविक्षत हुने खतरा रहेको बताए। माओवादी आन्दोलन र प्रचण्डलाई प्रतिक्रान्तिकारीहरुले सिध्याउन खोजे अध्यक्षले एउटै समयमा थुप्रै प्रचण्ड जन्मन नसक्ने बताउँदै माओवादी आन्दोलन र प्रचण्डलाई प्रतिक्रान्तिकारीहरुले सिध्याउन खोजेको गुनासो गरे। उनले भने,प्रतिक्रान्तिकारीहरुले अहिले पनि हाम्रा आन्दोलनका उपलब्धिहरु उल्ट्याउने अभियानमा तारो माओवादी आन्दोलन र त्यसको नेताको हैसियतले प्रचण्डलाई नसिध्याएसम्म हुँदोरहेनछ भनिरहेका छन्। प्रचण्ड भन्ने कुरा प्रचण्डले जन्माको त होइन, नेपाली जनताले जन्माएको। तपाईं हामी सबै लडेर निर्माण गरेको हो नि प्रचण्ड भन्ने व्यक्ति होइन। फेरि एउटै युगमा एउटै कालखण्डमा थुप्रै प्रचण्ड हुनै सक्दैनन्, उनले भने,थुप्रै मार्क्स, लेनिन र माओ हुँदैनन् एउटा समय र एउटा कालमा। जनता, आन्दोलन, संघर्ष, बलिदानले पैदा गर्ने हो, सही विचारले पैदा गर्ने हो। सही निर्णयहरुले पैदा गर्ने हो। यसलाई वर्ग संघर्षको रुपमा प्रतिक्रियावादीहरुले सिध्याउन खोज्छन्। जनताले त्यसलाई बचाउन खोज्छन्।"
मेयर सम्मेलनमा भाग लिन चिरिबाबु पेरिसमा,काठमाडौं : ललितपुर महानगरपालिकाका मेयर चिरिबाबु महर्जन मेयरहरुको सम्मेलनमा भाग लिन फ्रान्स गएका छन् । फ्रान्सको राजधानी पेरिसमा कार्तिक २९ देखि सुरु हुने मेयर सम्मेलनमा भाग लिन महर्जन बिहीबार फ्रान्स पुगेका हुन् । फ्रान्सको मेयर संगठनका अध्यक्ष फँस्वा बार्रवाले मेयर सम्मेलनमा सहभागी हुन महर्जनलाई निमन्त्रणा गरेका थिए । फ्रान्समा प्रत्येक वर्ष मेयर सम्मेलन हुने गरेको । यो १०३ औं मेयर सम्मेलन हो । नेपालका तर्फबाट पहिलो पटक ललितपुर महानगरपालिकाका मेयर महर्जन सो सम्मेलनमा भाग लिँदैछन् । फ्रान्स बसाईका क्रममा मेयर महर्जनले त्यहाँका मेयरहरुसँग भेटघाट गर्नेछन् । विशेषगरी मेयर महर्जनले फ्रान्सका हिमाली क्षेत्रमा मेयरहरुसँग भेटघाट र द्विपक्षीय हितका विषयमा छलफल गर्नेछन् । मेयर महर्जनले नेपाल र फ्रान्सका मेयरको संगठन बनाउन पहल गर्ने नेपालफ्रान्स मैत्री संघका अध्यक्ष विनोद खकुरेलले बताए । फ्रान्सको मेयरहरुको संगठनमा त्यहाँका ३३ हजार मेयर संगठित छन् । सम्मेलन मंसिर २ सम्म चल्नेछ।
मौलिकतामा चुकेको पुनर्निर्माण,"घर निर्माण भौतिक योजना वा परियोजना मात्रै होइन। यसका सामाजिक, सांस्कृतिक, राजनीतिक र स्थानीय परिवेशजस्ता बृहत्तर पक्षहरूको पनि उत्तिकै महत्व हुन्छ। २०७२ वैशाख १२ गतेको विनाशकारी भूकम्प र त्यसका पराकम्पनको असरले करिब ९ हजारले ज्यान गुमाए। लगभग २२ हजार घाइते हुन पुगे। भूकम्पले गराएको क्षतिको आकलनअनुसार नेपालले झन्डै सात खर्बबराबरको आर्थिक क्षति व्यहोर्नु परेको तथ्य सार्वजनिक नै छ। सामाजिक, सांस्कृतिक तथा मनोवैज्ञानिक असर पनि यस भूकम्पले छोडेर गएको छ जसको कुनै विज्ञानले गणना गर्न सक्दैन। भूकम्पपश्चात्को पुनर्निर्माणको प्रयोजनार्थ राष्ट्रिय पुनर्निर्माण प्राधिकरणको गठन गरियो। जसले सम्पूर्ण पुनर्निर्माणसम्बन्धी गतिविधिको नेतृत्व गर्दै आइरहेको छ। अहिले प्राधिकरण आफ्नो कार्यावधिको अन्तिम अवस्थामा आइपुगेको छ। बाँकी रहेका काम अन्य निकायलाई जिम्मा लगाई बहिर्गमनको अन्तिम तयारीमा छ। भूकम्पपछि गरिएको प्रकोपपश्चात्को आवश्यकता आकलनअनुसार नेपालले निजी आवासतर्फ मात्र करिब तीन खर्बको क्षति व्यहोर्नु परेको थियो। करिब पाँच लाख घर पूर्ण र करिब २ लाख ५० हजार घर आंशिक रूपमा क्षति भएको अनुमान थियो। यी घरहरूको विनाश केवल भौतिक एवं आर्थिक क्षतिमा मात्र सीमित थिएन। ती घरको भग्नावशेषमा त्यहाँ बस्ने परिवारको आत्मीयता, इतिहास, जीविकोपार्जन तथा स्वामित्वता पनि विलय हुन पुगेको थियो। यो भूकम्पले धेरै परिवारको ऐतिहासिक जीवनशैलीमा क्रमभंगता ल्याइदियो। जुन रहनसहनमा सैयौं वर्ष तथा कयौं पुस्ताले जीवन गुजारा गरे। त्यसमा भूकम्पले अभूतपूर्व प्रभाव पारेको थियो। यस्तो विषम परिस्थितिको जिम्मेवारी बोध गर्दै नेपाल सरकारले पुनर्निर्माण र पुनस्र्थापनाको ऐतिहासिक कार्यभार सम्हाल्न शक्तिशाली निकायको आवश्यकता महसुस गरेर राष्ट्रिय पुनर्निर्माण प्राधिकरणको गठन गरेको हो। यसबीच तीन तहको सरकारको गठन भयो। नयाँ सरकारहरू समक्ष भूकम्पपश्चात् लडेका घर, बस्ती, ऐतिहासिक धरोहर ठड्याउने चुनौती थियो। अबको नेपालको विकासको नमुना कस्तो हुन्छ ? नयाँ नेपालका बस्तीहरू कस्ता हुनेछन् ? बनाएर देखाउने अवसर पनि प्रशस्त थियो। त्यस अवसरको उचित उपयोग गर्न तीनै तहका सरकार चुकेको स्पष्ट देख्न सकिन्छ। दाता सम्मेलनमा विभिन्न दातृ निकायबाट भएको सहयोगको घोषणाबाट उत्साहित भएर नेपालले प्रतिघर तीन लाख नगद अनुदान तथा प्राविधिक सहयोग उपलब्ध गराउने गरी निजी आवास पुनर्निर्माणको खाका तयार गरी काम अघि बढायो। यो कार्यक्रम मुख्य रूपमा दुई सिद्धान्तबाट निर्देशित थियो। पहिलो अझ राम्रो र बलियो बनाउने (बिल्ड ब्याक बेटर) को अवधारणा र दोस्रो स्वनिर्माण (अनर ड्रिभन अप्रोच) को अवधारणा। बिल्ड ब्याक बेटरका मुख्य रूपमा दुई पाटा छन्। पहिलो, समुदायको प्रकोपसँगको जोखिम घटाउने अर्थात् सबै खाले प्रकोपबाट सुरक्षित घर निर्माण गर्ने हो। दोस्रो, समुदायको जीवनस्तर पहिलेभन्दा राम्रो बनाउने हो। यी दुई उद्देश्यमध्ये पहिलोमा नेपालको पुनर्निर्माण धेरै हदसम्म सफल भएको छ। अहिले नेपालको भूकम्प अति प्रभावित १४ जिल्ला र कम प्रभावित १७ जिल्लाका गाउँ तथा टोलमा घर बनाउनुअघि प्राविधिक सल्लाह लिनुपर्ने रहेछ भन्ने चेतनाको विकास भएको छ। हरेक स्थानीय तहमा प्राविधिकको उपस्थिति छ। जसले निर्माणको सुपरिवेक्षण गर्ने तथा उचित सल्लाह दिने कार्य गर्छन्। तयार भएर पनि स्थानीय तहले लागू गर्ने नसकेको राष्ट्रिय भवन निर्माण आचारसंहिता अहिले धेरै नगरपालिकाले अनिवार्य रूपमा लागू गर्न थालेका छन्। प्राधिकरणले हजारौं सिकर्मी तथा प्राविधिकहरूलाई तालिम प्रदान गरेको छ। जसले गाउँगाउँमा गएर सो सीपको प्रवाह गरेका छन्। अहिले भूकम्पको सहयोग लिने मात्र होइन, नलिनेहरूले पनि भूकम्पको जोखिम कम गर्ने उपाय अवलम्बन गरेर घर निर्माण गर्न थालेका छन्। यसरी प्रविधिको जुन हस्तान्तरण तथा स्थानीयकरण भएको छ। यो नेपालको पुनर्निर्माणको ठूलो उपलब्धि हो। निर्माणको प्राविधिक पक्षलाई अति धेरै स्थान दिँदा बिल्ड ब्याक बेटरको अर्को उत्तिकै महत्वपूर्ण पक्ष ओझेलमा पर्न गयो। त्यो हो, समुदायको जीवनस्तर अझ राम्रो बनाउने। घर भन्ने कुरा एक भौतिक निर्माण मात्र होइन। यो त्यस घरमा बस्ने परिवारको सांस्कृतिक, सामाजिक, आर्थिक, जीविकोपार्जन, वरिपरिको पर्यावरण तथा परिवारको भौतिक आवश्यकतासँग अनन्य रूपमा जोडिएको विषय हो। बस्ने सदस्यले घरलाई कसरी बुझ्छन् भन्ने कुराको जानकारी राख्नु कुनै पनि पुनर्निर्माण सुरु गर्नुभन्दा पहिला अध्ययन गर्नुपर्ने महत्वपूर्ण विषय हो। नेपालले अपनाएको पुनर्निर्माणको खाकाको दोस्रो महत्वपूर्ण सिद्धान्त स्वनिर्माणको आधारभूत अवधारणा पनि यही नै हो। तर प्राधिकरणले पुनर्निर्माणका लागि नीतिगत व्यवस्था गर्ने तथा घरका मोडेलहरू तयार गर्ने चरणमा स्थानीय समुदायसँग उचित छलफल र आवश्यक परामर्श गर्नुपर्छ। र उनीहरूको आवश्यकतालाई नीतिगत तहमै सम्बोधन गर्ने महत्वपूर्ण विषयमा भने खासै ध्यान पुग्न सकेन। फलस्वरूप, स्थानीय संस्कृति, समाज र जीविकोपार्जन सुहाउँदा घरहरू बन्न सकेनन्। यसको असर दीर्घकालीन हुने लगभग पक्काजस्तै छ। घर निर्माणका तीनवटा विषय अति महत्वपूर्ण हुन्छन्ः शैली, आकार तथा गुणस्तर। बलियो घर बनाउने कुरा गुणस्तरीय घर निर्माण गर्ने बृहत् विषयको एउटा सानो भाग मात्रै हो। अहिले संख्यामा वा प्रतिशतमा निजी आवास पुनर्निर्माण सम्पन्न भयो भनेर प्रचारबाजी भएको छ। वास्तविकतामा सर्वसाधारणको आवश्यकता अनुसारका घरहरू सोही अनुपातमा बनेका छैनन्। गुणस्तरको सवालमा गाउँमा बनेका घरहरू पुरानाभन्दा बलिया भए पनि गर्मीमा तातो तथा जाडोमा चिसो हुन तथा साँघुरा छन् भन्ने आमगुनासो छ। जुन शैलीका घरहरू निर्माण भएका छन्, तिनले नेपाली ग्रामीण परिवेशलाई सम्बोधन गर्न नसकेको स्वयं पुनर्निर्माण प्राधिकरणकै उच्च पदस्थ अधिकारीको स्विकारोक्ति छ। भूकम्प प्रभावित जिल्लाका बारपाक, गत्लाङजस्ता प्राचीन, आकर्षक तथा पर्यटकीय बस्ती कंक्रिटका जंगलजस्ता छन्। घर अथवा बस्तीले त्यहाँ बस्ने मानिसको जीवनको मूल्य मान्यतालाई बोकेको हुन्छ। अहिले बनेका घरले ग्रामीण मूल्य, मान्यतालाई उजागर गर्दैनन्। लगभग चौधै जिल्लाका ग्रामीण बस्तीहरू एकैनासे देखिन थालेका छन्। बस्तीका भौतिक स्वरूपले दिन खोजेको सन्देशले सो ठाउँको सामाजिक र सांस्कृतिक परिवेशसँग खासै तालमेल राखेको देखिँदैन। पुनर्निर्मित घरहरूको आकार पनि स्थानीयहरूको सामाजिक, सांस्कृतिक, भौतिक तथा जीविकोपार्जनका आवश्यकता पूरा गर्न नसक्ने खालका छन्। एककोठे तथा दुईकोठे घरहरूको बाहुल्यले भूकम्पपछि साँच्चै नेपालीको घरसम्बन्धी अवधारणामै परिवर्तन आएको हो त भन्ने प्रश्न चिह्न खडा भएको छ। नत्र भने ग्रामीण कृषिमा निर्भर सर्वसाधारणको आवश्यकता पूरा गर्न नसक्ने घरहरू यति धेरै संख्यामा निर्माण हुनु नेपालको पुनर्निर्माणको असफलता हो। पुराना ग्रामीण घरहरूको बनोट नै यस्तो किसिमबाट गरिएको हुन्थ्यो कि त्यसले घरका सदस्यहरू, पाहुनापासा, देवीदेवता, चौपाया, अन्नपात मात्र नभई चराचुरुंगीदेखि परेवा र माहुरीसम्मलाई बासस्थान प्रदान गर्दथ्यो। अहिले बनेका घरहरू घरका सदस्यलाई नै अपुग छन् भने अरूलाई ठाउँ दिने त प्रश्नै रहेन। पुनर्निर्माणका क्रममा जसरी कंक्रिट संरचना मात्र बलियो र पारम्परिक निर्माण शैली भूकम्प प्रतिरोधी नहुने भन्ने भाष्यको निर्माण गरियो। यसले हाम्रो पारम्परिक निर्माण प्रविधि र ज्ञानलाई नै विस्थापित गरिदियो जुन एक ठूलो क्षति हो। यसरी साना तथा आफूलाई अपुग हुने घर निर्माण गरिसकेपछि सर्वसाधारणसँग उपाय भनेको कि पुरानो बचेखुचेको घर यसै राख्ने कि नयाँ घरलाई थप्ने हो। वा अर्को घर बनाउनभन्दा उपाय बाँकी छैन। यी तिनै विकल्पले नेपालको निजी आवास पुनर्निर्माण अझै सम्पन्न भएको छैन भन्ने उजागर गर्छन्। नयाँ घर फेरि बनाउन आर्थिकरूपमा धेरैलाई सहज छैन भने पुरानो घर यसै राखी राखे अर्को भूकम्प आउँदा ठूलो क्षति हुनेछ। सोही घरमा तल थप्दा पनि मापदण्डविपरीत भई जोखिम हुने डर छ। यसै पनि आजकल गाउँघरमा दुई प्रकारका घरको चर्चा सुनिन्छ। पहिलो, भूकम्पको घर जुन किस्ता लिने प्रयोजन निर्माण भए। दोस्रो, साँच्चैको घर जुन आफ्नो आवश्यकता अनुसारको होस्। त्यो घर कि पुरानै ज्यूँ का त्यूँ छ अथवा फेरि बनाउनु पर्नेछ। प्राधिकरणका एक उच्चपदस्थ अधिकारीले भनेथे कि घर निर्माण भन्ने कुरा निरन्तर चलिरहने विषय हो तुरुन्त सकिने विषय होइन। यसै अनुरूप भूकम्पको क्रममा बनेका घरहरू पनि बन्न सुरु भएका छन्। टाउको लुकाउने ठाउँ भएको छ। अब लाभग्राहीले आवश्यकताअनुसार थप्दै जानेछन्। तर सोचनीय विषय यो छ कि पुनर्निर्माणको पाँच वर्षको अवधिमा राष्ट्र ऋण पाँच खर्बबाट करिब तीन गुणा वृद्धि भएर १५ खर्ब पुगेछ। यो अवधिमा वृद्धि भएको राष्ट्र ऋणमा निजी आवास पुनर्निर्माणमा भएको खर्चको योगदान मात्र करिब २५ प्रतिशत थियो। हामीले निजी आवास पुनर्निर्माणको सुरुआत मात्र गर्न करिब पाँच वर्षको समय तथा यो विधि खर्च गरेका रहेछौं ? अन्त्यमा, घर निर्माण भौतिक योजना वा परियोजना मात्रै होइन। यसका सामाजिक, सांस्कृतिक, राजनीतिक र स्थानीय परिवेशजस्ता बृहत्तर पक्षहरूको पनि उत्तिकै महत्व हुन्छ। यस्ता पक्षहरूको नजरअन्दाज भएमा वा आवश्यक ध्यान नदिए न त योजना वा परियोजना सफल हुन्छन् न त लक्षित समूहको आवश्यकता पूरा भई उनीहरूको दैनिक जीवन सहज हुनसक्छ। त्यसैले आगामी दिनमा सञ्चालन हुने यस्ता आयोजनामा घर सम्बन्धमा घरधनीहरूको बुझाइको ज्ञान आयोजना सुरु हुनुभन्दा अगावै लिनुपर्छ। सोहीअनुरूप नीति निर्माण पनि गर्नुपर्छ।"
एमाले महाधिवेशन : स्याङ्जाबाट प्रतिनिधिका लागि ८९ को उमेदवारी,"स्याङ्जा : नेकपा एमालेको आसन्न १० औं राष्ट्रिय महाधिवेसनमा स्याङ्जाबाट सहभागी हुने आकांक्षीको संख्या ८९ पुगेको छ। स्याङ्जामा भएको राष्ट्रिय महाधिवेशन प्रतिनिधिका लागि उमेदवारी दर्ता हुदाँ बिहीबार साँझसम्म ८९ जनाले उमेदवारी दर्ता भएको नेकपा एमालेले जनाएको छ। संगठित सदस्यका आधारमा जिल्लाबाट भने २४ जना मात्र महाधिवेशनमा सहभागी हुन पाउनेछन। स्याङ्जामा करिब १३ हजार ७ सय संगठित सदस्य रहेको बताइएको छ। दु्ई निर्वाचन क्षेत्र रहेको स्याङ्जामा क्षेत्र नं १ बाट खुलातर्फ ३७ र महिलातर्फ ९ र उत्पीडितर्फ २ जनाले उम्मदेवारी दर्ता गराएका छन्। यसैगरी, क्षेत्र नं १ बाट खुलातर्फ यसैगरी, क्षेत्र न २ तर्फको खुलातर्फ २९, महिलातर्फ ९ र उत्पीडिततर्फ ३ जनाको उम्मेदवारी परेको हो। आकांक्षीमध्ये खुलातर्फ दुवै क्षेत्रका गरी ७७ जना, महिला तर्फ ३३ जना र उत्पीडततर्फ ४ जनागरी २४ जना मात्र सहभागी हुन पाउनेछन्। शुक्रबार बिहान १० बजेसम्म दावी विरोध र साँझ ४ बजे अन्तिम नामावली प्रकाशन गर्ने कार्यतालिका रहेको निर्वाचन समितिका यादवराज शर्माले जानकारी दिए। उनले भने, सकेसम्म सर्वसम्मत नसके निर्वाचन प्रक्रियाबाट टुंग्याउनेगरी छलफल जारी छ।"
प्रधानन्यायाधीशलाई न्यायिक भूमिका मात्रै,"निकास निकाल्नुपर्ने दायित्व न्यायाधीश वा नेपाल बार एसोसिएसन अथवा कुनै पार्टी विशेषको मात्र होइन। सर्वोच्च अदालतमा उत्पन्न जटिल परिस्थितिमा राजनीतिक दलहरू केही बोलेका छैनन्। यो मौन संस्कृति राम्रो होइन। संविधान र जनअपेक्षा अनुरूप राज्यका तीनवटै अंगहरू समस्याग्रस्त देखिएका छन्। मुलुकको न्यायिक इतिहासकै कठिन घडीमा न्यायालय उभिएको छ। नैतिकताको खडेरी छ। न्यायालय आफैं ट्रायलमा उभिएको छ। प्रधानन्यायाधीश चोलेन्द्रशमशेर राणाविरुद्ध बाँकी सबै न्यायाधीश उत्रेका छन्। यो अभूतपूर्व घटना हो। सर्वोच्च अदालत सम्परीक्षणको घडीमा छ। यो न भुतो न भविष्यति हो। कार्यपालिकाले संविधानका सीमारेखालाई मान्न छोडेपछि समस्याको सुरुआत भएको हो। न्यायालय कति चिन्ताजनक अवस्थामा पुगिसकेको रहेछ भन्ने कुराको संकेत अहिलेको परिदृश्य हो। न्यायालयमा विकृति र विसंगति सुरु भएको धेरै वर्षअघि हो। तर, अहिलेको समस्या पनि केही वर्ष अघिदेखिको उपज हो। प्रधानन्यायाधीश राणाले राजनीतिक निर्णयमा प्रत्यक्ष भूमिका निर्वाह गरेर नै सिर्जना भएको हो। राजनीतिक निर्णयमा सहभागी हुने र त्यसको बदलामा केही पाउने अपेक्षा प्रधानन्यायाधीश राणाले राखेका कारण नै अहिलेको जटिलता सिर्जना भएको हो। यस्तो निर्णय गरेपछि यो प्राप्त गर्छु भन्ने भावना न्यायाधीशमा उब्जनेबित्तिकै न्याय दूषित हुन पुग्छ। १०४ वर्षे जहानियाँ राणाशासनकालमा न्याय व्यवस्थामा राणाहरू स्वयं संलग्न हुन्थे। जंगी, निजामती र न्याय प्रशासन सबै राणाहरूकै हातमा थियो। तजबिजीका आधारमा निर्णयहरू हुन्थे। यस अर्थमा विश्लेषण गर्दा मुलुकको न्यायिक इतिहास नै अभिसप्त हो। कुनै समयमा सन्तोषजनक थियो होला। तर, प्रवृत्तिगत विसंगतिबाट न्यायालय पूर्णरूपमा मुक्त थियो भन्न मिल्दैन। पञ्चायतकाल पनि सत्ताको केन्द्र दरबार थियो। त्यस समयमा पनि राजनीतिक प्रेरित घटना भएका थिए। पञ्चायतको नामकरण दिइए पनि राजाको प्रत्यक्ष अधिनायकवाद थियो। राजाको शक्तिलाई बलियो बनाउने उद्देश्य थियो। न्यायाधीशहरू अप्ठेरो परिस्थितिमा काम गर्नु पर्ने अवस्था थियो। केही न्यायाधीशले सत्ताको विरुद्ध पनि निर्णय गरे। संघसंस्थाको विषयमा ऐतिहासिक फैसला गरेका उदाहरण पनि छन्। न्यायालयले धेरै मुद्दाहरूमा आफूलाई उभ्याउन सफल पनि भयो। केही मुद्दाहरूमा दबाब पनि झेल्नु परेको थियो। प्रजातन्त्रको पुनस्र्थापनापछि न्यायालयमा उल्लेखनीय सुधार भयो। नेपाल अधिराज्यको संविधान २०४७ ले न्यायपालिकालाई कानुनी राज्यको माध्यमबाट मानव अधिकारको रक्षा गर्ने एक स्वतन्त्र र सक्षम अंगको रूपमा स्थापित गर्यो। सर्वोच्च अदालतका न्यायाधीशहरूको नियुक्ति, सेवासुविधा र सर्तहरू संवैधानिक रूपमै निश्चित गरिएका गरियो। न्यायपरिषद्को सिफारिसमा श्री ५ बाट न्यायाधीशहरूको नियुक्ति हुने व्यवस्था गरियो। न्यायाधीशको तलबमान, सेवासुविधामा पनि एक खालको छलाङ नै भयो। अहिले भौतिकरूपमा न्यायालय सुविधा सम्पन्न भएको छ। यद्यपि, संसद् विघटनलगायतका राजनीतिक निर्णयहरूमा न्यायालय निर्विवाद हुनै कुरा पनि भएन। संसद्प्रति उत्तरदायी हुनुपर्ने प्रधानमन्त्रीले नै संसद् भंग गरे। पार्टीभित्रको होस वा पार्टी बाहिरको संघर्ष होस्। सत्ता संघर्षको मारमा संसद् पर्यो। राजनीतिक गलत दिशातर्फ उन्मुख भएको अवस्थामा त्यसको परिणाम राज्यका अन्य अंगले पनि भोग्नुपर्छ। मुलुकको मूल नीति नै राजनीति हो। राजनीति सफा नभई अन्य कुनै पनि विषय ठीक हुन सक्दैन। बहुदलीय व्यवस्था पनि राजनीति सफा र स्वच्छ हुन सकेन। राजनीतिक दलहरूमा पनि गलत व्यक्तिहरू हाबी भए। शीर्ष नेतृत्वले पनि गलत व्यक्तिलाई हातमा लिने आफूलाई शक्तिशाली बनाउन उद्दत भए। संघर्षशील नेतृत्व राजनीतिबाट पन्छिन पुग्यो। अवसरवादीहरूले दलभित्र वर्चस्व कायम गरे। आफू व्यक्तिगतरूपमा बलियो हुने वा सत्ता कब्जा जमाउने होड सुरु भयो। कसैले हत्या हिंसाको बाटो समाएर दलभित्र कब्जा जमाए। कसैले भोट किनेर वा धाँधली गरेर सत्तामा बसे। २०४६ सालको होस वा २०६२०६३ सालको जनआन्दोलन होस्। नेपाली जनताले यस खालको शासन व्यवस्थाको परिकल्पना गरेर सडकमा उत्रिएका थिएनन्। नेपालको अन्तरिम संविधान, २०६३ मा न्यायपरिषद्को सिफारिसमा न्यायाधीशको नियुक्ति गर्ने व्यवस्था गरियो। जुन अहिलेको नेपालको संविधानमा पनि छ। यस व्यवस्थाअनुसार पाँच सदस्यीय न्याय परिषद्मा अध्यक्ष प्रधानन्यायाधीश अल्पमतमा छन्। कानुन तथा न्यायमन्त्री, प्रधानमन्त्रीको सिफारिसमा राष्ट्रपतिले मनोनीत गरेको कानुनविद् र नेपाल बार एसोसिएसनको सिफारिसमा प्रधानन्यायाधीशद्वारा नियुक्त हुने सदस्यको पृष्ठभूमि राजनीतिक हुन्छ। सक्षम र योग्य व्यक्तिभन्दा मेरो मान्छे नियुक्ति गर्नुपर्छ भन्ने सोच हावी भयो। विश्वका अन्य विकसित मुलुकमा स्वच्छ छवि, विज्ञताका आधारमा न्यायाधीशमा नियुक्ति गरिन्छ। भारतमा पनि कानुन व्यवसायीबाट न्यायाधीश र प्रधानन्यायाधीश सम्म नियुक्त भएका छन्। नेपालमा पनि नेपाल बार एसोसिएसनबाट न्यायाधीशमा नियुक्त भएका उदाहरण छन्। कानुन व्यवसायीको प्रतिनिधित्व गर्दै न्यायाधीश भएको व्यक्ति बदमासी गरेको अवस्थामा त्यसको उत्तरदायित्व बारले पनि लिनु पर्छ कि पर्दैन ? प्रधानमन्त्री अध्यक्ष रहने संवैधानिक परिषद्को सदस्यमा प्रधानन्यायाधीशको व्यवस्था गरिएको छ। संवैधानिक परिषद्ले राजनीतिक नियुक्ति गर्छ। त्यस नियुक्तिको भागदीार सदस्यको रूपमा प्रधानन्यायाधीशसमेत हुनुपर्ने अवस्था छ। ती नियुक्ति विरुद्धका मुद्दाहरूको सुनुवाइ सर्वोच्च अदालतको असाधारण अधिकार क्षेत्रभित्र पर्दछ। बेन्च तोक्ने काम प्रधानन्यायाधीशले गर्नुपर्ने व्यवस्था छ। आफैंले गरेको निर्णयको मुद्दा प्रधानन्यायाधीशले हेर्न मिल्ने कि नमिल्ने ? यो आफैंमा जटिल विषय हो। सामान्य न्यायको सिद्धान्तलाई अनुसरण गर्ने हो भने पनि आफूले गरेको निर्णयमा स्वयंबाट न्यायिक सम्परीक्षण गर्न मिल्दैन। यसर्थ, संवैधानिक परिषद्मा प्रधानन्यायाधीशलाई सदस्यमा रहने गरी गरिएको व्यवस्था उपयुक्त छैन। न्यायाधीश जनप्रतिनिधि होइन। न्यायाधीशको कर्तव्य त जनप्रतिनिधिले गरेको कामको कानुनी र संवैधानिक वैधता हेर्ने हो। न्यायाधीश आफैं कर्ता हुने कि न्यायकर्ता हुने ? प्रधानन्यायाधीश विरुद्धको मुद्दा कसले फैसला गर्ने ? संवैधानिक परिषद्ले गरेको निर्णय बदर हुनेबित्तिकै प्रधानन्यायाधीश माथि प्रश्नचिह्न लागिहाल्छ। प्रधानन्यायाधीशले गरेको निर्णय बदर भएपछि प्रधानन्यायाधीश कसरी सदर हुन सक्छ ? यो जटिल संवैधानिक विषय हो। कार्यकारी भूमिका पनि न्यायाधीशले लिनुपर्ने र न्यायिक निर्णय पनि गर्नुपर्ने संवैधानिक व्यवस्था नै त्रुटिपूर्ण छ। संविधान निर्माताले के सोचेर यो व्यवस्था गरे ? आजको परिस्थितिको मूल जड नै तत्कालीन प्रधानमन्त्री केपी शर्मा ओलीले संवैधानिक परिषद्बाट गरेको निर्णय हो। जसमा प्रधानन्यायाधीश राणा पनि सहभागी भए। यही विषयको मुद्दा अदालतमा विचाराधीन छ। अहिले सर्वोच्च अदालतमा राजनीतिक विवादसम्बन्धी मुद्दाहरूसमेत विचाराधीन छन्। पार्टी विभाजन, ललिता निवास प्रकरणलगायत राजनीतिक दलका शीर्ष नेतासँग सम्बन्धित थुप्रै मुद्दाहरू फैसला हुन बाँकी छ। राजनीतिक दल अहिले मौन बस्नुमा आफूसँग सम्बन्धित मुद्दाहरू अदालतमा विचाराधीन भएका कारण पनि हुन सक्छ। प्रधानन्यायाधीश राणाविरुद्ध सहकर्मी न्यायाधीश, पूर्वप्रधानन्यायाधीश, नागरिक समाज, नेपाल बार एसोसिएसनबाट चौतर्फी विरोध हुँदा पनि राजनीतिक दलहरू मौन बसेका हुन्। न्यायिक इतिहासमा अहिले जटिल परिदृश्य देखा परेको छ। आन्दोलनरत न्यायाधीशहरू पछाडि फर्कने अवस्था छैन। कानुन व्यवसायीहरूको छाता संगठन नेपाल बार एसोसिएसन पनि आन्दोलनमा छ। न्यायाधीशहरूलाई कतिञ्जेलसम्म बेन्चमा नजाने वा कतिञ्जेल इजलासमा सहभागी नहुने ? यो प्रश्न पनि पेचिलो बनेको छ। अहिले प्रधानन्यायाधीश राणा चौतर्फी विरोधका बाबजुद राजीनामा नगर्ने अडानमा देखिएका छन्। प्रधानन्यायाधीश राणाले राजीनामा नगरेको अवस्थामा महाअभियोग लगाउन सकिने संवैधानिक व्यवस्था छ। संविधान र कानुनको गम्भीर उल्लंघन गरेको, कार्यक्षमताको अभाव वा खराब आचरण भएको, इमानदारीपूर्वक आफ्नो पदीय कर्तव्यको पालन नगरेको, आचारसंहिताको गम्भीर उल्लंघन गरेको कारणले आफ्नो पदीय जिम्मेवारी पूरा गर्न नसकेको आधारमा प्रतिनिधिसभामा तत्काल कायम रहेको सम्पूर्ण सदस्य संख्याको एक चौथाइ सदस्यले प्रधानन्यायाधीशविरुद्ध महाअभियोगको प्रस्ताव पेस गर्न सक्ने संवैधानिक व्यवस्था छ। त्यस्तो प्रस्ताव प्रतिनिधिसभामा तत्काल कायम रहेका सम्पूर्ण सदस्य संख्याको कम्तीमा दुई तिहाइ बहुमतबाट पारित भएमा मात्र पदबाट मुक्त गर्न सकिन्छ। अहिलेको राजनीतिक समीकरण हेर्दा प्रधानन्यायाधीश राणामाथि महाअभियोग पारित गराउन दुई ठूला पार्टीहरू मिल्नुपर्छ। जसका लागि दलहरू हालसम्म अनिच्छुक देखिएका छन्। न्यायालयमा देखिएको जटिल परिस्थितिमा राजनीतिक दलहरू केही बोलेका छैनन्। दलहरूमा मौन संस्कृति देखिएको छ। यो संस्कृति पनि राम्रो होइन। निकास निकाल्नुपर्ने दायित्व न्यायाधीश वा नेपाल बार एसोसिएसन वा कुनै पार्टी विशेषको मात्र होइन। सार्वजनिक जीवन निर्वाह गरिरहेका सबै सरोकारवालाहरूको दायित्व छ। नेपालको अहिलेको संविधानले ६ वर्ष पार गरिसकेको छ। हालसम्मको संवैधानिक अभ्यासबाट संविधानको मर्म र भावनाअनुसार काम हुनुभन्दा पनि स्वेच्छाचारी ढंगले संविधानलाई प्रयोग गर्ने प्रवृत्ति देखिनु दुर्भाग्यपूर्ण हो। सबैले आआफ्नो ढंगले संविधानलाई संशोधनयोग्य भनिरहेको अवस्था छ। तर, संविधान संशोधनको प्रक्रिया अघि बढ्न सकेको छैन। अब संविधान संशोधन गर्दा हालसम्म देखिएका सम्पूर्ण संवैधानिक समस्याहरूको निराकरण हुने र वर्तमान पुस्ताको आकांक्षा पूरा हुनुका साथै सबैको संविधानमा अपनत्व कायम हुने गरी संविधान संशोधन हुनु अपरिहार्य देखिएको छ। संविधान र जनअपेक्षा अनुरूप राज्यका तीनवटै अंगहरू समस्याग्रस्त देखिएका छन्। सर्वोच्चको सरलतम समाधान भनेको प्रधानन्यायाधीश राणाले विवेकसम्मत ढंगले राजीनामा गरी मार्ग प्रशस्त गर्नु नै हो।"
चोर्न गएका युवा छतबाट लडेपछि,"विराटनगर : चोरी गर्न शुक्रबार बिहान विराटनगरको एउटा घरमा छिरेका एकजना युवा छतबाट लडेर गम्भीर घाइते भएका छन् । प्रहरीका अनुसार चोरी गर्न विराटनगर महानगरपालिका८ की हेमकुमारी भुजेलको घरमा छिरेका मोरङको कटहरी गाउँपालिका२ का २५ वर्षीय सतिस विश्वास बिहान साढे २ बजेतिर लडेर घाइते भएका हुन् । घरमा चोरी हुन लागेको थाहा पाएपछि घरधनीले होहल्ला गर्दा भाग्ने क्रममा विश्वास लडेर घाइते भएको मोरङ प्रहरीका प्रवक्ता डीएसपी दीपक श्रेष्ठले बताए । उनका अनुसार होहल्ला हुन थालेपछि विश्वास हेमकुमारीको घरबाट हामफालेर छिमेकी अजिम यादवको २ तले घरको छतमा पुगेका थिए । यादवको घरको छतबाट हामफालेर भाग्न खोज्दा लडेर गम्भीर घाइते भएका विश्वासको टाउको, हात र खुट्टामा चोट लागेको डीएसपी श्रेष्ठले बताए । उनका अनुसार गम्भीर अवस्थाका युवालाई उपचारका लागि तत्काल कोसी अस्पतालमा भर्ना गरिएको थियो । कोसीमा उपचार सम्भव नभएपछि थप उपचारका लागि उनलाई विराटनगरको नोबेल शिक्षण अस्पताल लगिएको छ । श्रेष्ठले घटनाका बारेमा अनुसन्धान थालिएको जनाए ।"
जेल परेपछि घरबार तहसनहस हुँदोरहेछ,"काठमाडौं : छोराछोरीलाई कसेर अँगालो हाल्न मन छ। यत्रो वर्ष टुहुरो बनाएँ भन्दै हात जोडेर माफी माग्न मन,' कारागारमा भेटिएकी एक ४४ वर्षीया महिलाले डरलाग्दो भविष्यको अनुमान गर्दै थिइन्, 'अरुले मेरोबारे नराम्रो कुरा पो लगाइदिए कि? छोराछोरीले मलाई त्यागिदिने त हैनन्? जेलमुक्त हुने दिन नजिकिदै गर्दा ती महिलामा छोराछोरीप्रति भयानक डर बसेको छ। 'तोते बोल्ने छोराछोरी अहिले जवान भइसके। उनीहरुलाई स्पर्श गर्न नपाएको १२ वर्ष भयो। आँखाभरि उनीहरुसँग मिलनको सपना छ। यत्रो वर्ष भेट्न नपाउँदा हुने छट्पटी र पीडा कसरी सुनाउ? यस्तो कसुरमा फसिएला भन्ने कसले कल्पना गरेको थियो?' उनी आफैँमाथि प्रश्न तेर्स्याइन्। 'जति पीडा भए पनि छोराछोरीको मायाले मर्नचाहिँ नदिँदो रहेछ।' आँखाको डिलैसम्म बगेको आँसुलाई माझी औँलाले पन्छाउँदै सुकसुकाइन्। मैले थप प्रश्न गर्न सकिनँ। एघार वर्षअघि लागुऔषध ओसार पसार मुद्दामा अदालतले ती महिलालाई दोषी ठहर गर्दै १४ वर्षको जेल सजाय तोकेको थियो। ११ वर्षदेखि जेलको चार दिवारभित्र सीमित रहेकी उनलाई टुहुरा भएका छोराछोरीलाई सहारा दिन छटपटी छ। छोराछोरी कहाँ छन्? लामो साँस फेर्दै भनिन्, 'माइतीले कहाँ हेर्छन् बच्चा? छोरी जेल परेपछि त माइतीको इज्जत बदनाम भयो नि। गल्ती गरेर होस् या नगरेर महिला जेल परिसकेपछि घरबार तहसनहस हुने रहेछ। जेलमुक्त भएपछि कहाँ जाने? कोसँग जाने? उनले केही भेउ पाउन सकेकी छैनन्। 'महिला जेल पर्नु भनेको एकैपटकमा सर्वस्व सकिनु रहेछ। जिन्दगी शून्यमा झर्दो रहेछ। हिम्मत भएकाहरु त जीवनको नयाँ अध्याय सुरु गर्दा हुन्? नहुनेहरु चाहिँ' उनी थप केही बोल्न सकिनन्। 'गाउँघरमा मागेर, संघसंस्थाले पालिदिएर हुर्किदैछन् छोराछोरी। गाडी भाडा भयो भने २४ वर्षमा भेट्न आउँछन्। खै देखेको छैन? कसरी के गर्दैछन्? झुप्रो बनाएर काम गरी पेट पाल्छन् रे !' उनले सुनेको कुरा ठम्याए। हुनतः उनलाई अदालतबाटै दोषी ठहराएको छ। निर्दोष छु भनेर उनले लडेका कानुनी लडाइँ फेल भए। उनी भन्छिन्, 'थाहा नपाएरै फसे। मुद्दा लड्ने पैसासमेत भएन। पैसाको लोभमा पर्दा नसोँचेको दुःख भोग्दैछु।' १२ वर्षअघि के भएको थियो? बच्चाहरु ससाना थिए। साँझबिहानको छाक टार्न समस्या थियो। घरमा उब्जनी थिएन। गाउँमा आइराख्ने एक जना दाइले 'अत्यन्तै महत्वपूर्ण सामान छ म जान भ्याइनँ। तिमीले सामान छाडिदिएर आउ न' भने। काठमाडौं गएबापत केही पैसा पनि दिने र काठमाडौं घुम्ने वातावरण मिलाइदिने भन्दै लोभ देखाए। उनी अर्को दिन उदयपुरबाट बस चढेर काठमाडौंका लागि हिँडिन्। दाइले दिएको झोला साथैमा बोकेकी थिइन्। निकै जतन गरेर ल्याएकी थिइन्। बाटोमा झोला चेकजाँच गर्ने क्रममा उनी प्रहरीको फन्दामा परिन्। प्रहरीले समातेपछि उनी छाँगोबाट खसेजस्तै भइन्। उनको साथमा भएको झोलामा लागुऔषध भेटियो। कर्तव्य ज्यानअन्तर्गत २० वर्ष कैद सजाय भोगेर जेल बाहिर निस्किँदै गर्दा एक ६० वर्षीया महिलाको जाने ठाउँ थिएन। केही महिनाअघि मात्रै जेलमुत्त भएकी उनी धार्मिक संस्थामा सम्पर्क गरेर आश्रममा गइन्। कारागारको गेट बाहिर निस्किँदै गर्दा उनीसँग संस्थाको ठेगाना लेखिएको कागजको चिटबाहेक अरु केही थिएन। वितेको २० वर्षमा उनी जोडिएका सबै सम्बन्ध छुटे। जेल परेकी बुहारी, श्रीमतीको लागि घरको ढोका सदैव बन्द भयो। सँगै जीवन बाच्ने कसम खाएका श्रीमानसमेत एक दिन भेट्न आएनन्। छोराछोरीले आमा चिन्नै पाएनन्। माइतीले त झन् नाता नै तोडिदियो। त्यस्तै सिन्धुपाल्चोककी तामाङ थरकी एक महिला पनि लागुऔषध ओसारपसार कसुरमै १७ वर्षको कैद सजाय भोगिरहेकी छन्। उनी १४ वर्षदेखि जेलमा छिन्। 'अबको तीन वर्ष कहिले कट्ला भएको छ। जेलभित्रको समय यति पीडादायी हुन्छ, म बयान पनि गर्न सक्दिनँ,' उनी भन्छिन्, 'बच्चाहरु आउँछन्, कहिले निस्किने भन्दै सोध्छन्। के भन्ने? म आवाजविहीन हुन्छु।' 'बाहिर निस्किएपछि त जे गरेर पनि खाइन्छ जस्तो लाग्छ। लामो समय जेल परेका महिलाहरु प्रायः सबैको घरबार बिग्रिसकेको हुन्छ। पुरुष बन्दीलाई निरन्तर परिवार भेट्न आइरहेको हुन्छ। तर महिला बन्दीलाई भेट्न आउने संख्या निकै कम हुन्छ। मुद्दा फैसला नहुँदै उसको श्रीमानले अर्को विहे गरिसकेको हुन्छ,' उनले समस्या सुनाइन्। श्रीमान विदेश भएका बेला गाउँमै सुरु भएको अवैध सम्बन्धका कारण छोरा जन्मिएपछि एक १९ वर्षीय युवती धर्मसंकटमा परिन्। आवेसमा आएर नवजात शिशुको हत्या गरिन्। उनका प्रेमी फरार भए। उनी दस वर्षका लागि कारागार चलान भइन्। जेलमुक्त हुँदा उनको जाने ठाउ थिएन। उनी भन्छिन्, आवेसमा गल्ती गरियो। सजाय भोगे पनि जीन्दगीभर पश्चाताप लाग्ने रहेछ। लोकलाजको डरले घर र माइत जानै सकिनँ। कारागारभित्र चिनजान भएका साथीहरुको सहारामा उनले अन्य जिल्लामा बसाई सरिन्। यी त केही उदाहरणमात्रै हुन्। कारागारको सजाय सुनाएर बन्दी जीवन विताएका अधिकांश महिला कैदमुक्त हुँदासम्म सबै गुमाइसकेका हुन्छन्। धेरैजसो महिलाहरु कर्तव्य ज्यान, लागुऔषध ओसारपसार, जीउ मास्ने, बेच्ने, गर्भपतन, नवजात शिशु हत्यालगायत मुद्दामा दोषी देखिने गरेका छन्। हुन त अपराधमा संग्लन भएको पुष्टि भएर कारागार चलान हुनु आफैँमा राम्रो कुरा होइन। तर पुरुष बन्दीको तुलनामा महिला बन्दीको जीवन झन् कठिन हुन्छ। कारागार व्यवस्थापन विभागको तथ्यांकअनुसार २०७८ सालको असोज महिनासम्म विभिन्न अपराधको कसुरमा १३ हजार ६६७ जना व्यक्ति दोषी करार भई बन्दी जीवन विताइहेका छन्। जसमध्ये १२ हजार ९९९ पुरुष र ७४८ महिला छन्। त्यस्तै कारागारमा रहेका थुनुवाको संख्या ११ हजार १२ रहेको छ। जसमध्ये १० हजार ४५१ जना पुरुष र ५६१ जना महिला छन्। देशभरि विभिन्न ठाउँमा रहेका ८ वटा सुधारगृहमा ८४१ जना १८ वर्षमुनिका बालबालिका छन्। जसमध्ये २४ जना बालिका र ८१७ जना बालक रहेका छन्। त्यस्तै विभिन्न कसुरमा संग्लन भएका ४० बढी देशका १ हजार ३१५ विदेशी नागरिक कारागार चलान भएका छन्। केन्द्रीय कारागार सुन्धाराका जेलर डोरेन्द्र प्रसाद निरौलाले पुरुष बन्दीको तुलनामा महिला कसुरदारको संख्या थोरै देखिए पनि उनीहरुको जीवन निकै कष्ठकर हुने गरेको बताए। उनले भने, 'पुरुष बन्दीलाई भेट्न आउने महिलाको संख्या निकै छ। तर महिला बन्दीलाई भेट्न आउने पुरुषको संख्या कम छ। अर्थात् श्रीमती जेल परिसकेपछि थोरै श्रीमानले मात्रै उनीहरुको साथ दिन्छन्। कारागार चलान भएका ८० प्रतिशत बढी महिला बन्दीको घरबार कैदमुक्त हुँदासम्म समाप्त भएको हुन्छ। उनीहरुले पुनः नयाँ जीन्दगी सुरु गर्नुपर्ने हुन्छ। पुरानो ठाउँ छाड्नुपर्ने हुन्छ। श्रीमानको घरमा गएर बाँकी जिन्दगी विताउने महिलाको संख्या कम छ।' नेपाल प्रहरीका पूर्व डीआइजी हेमन्त मल्लले कारागार चलान भएका व्यक्तिको पारिवारिक पुनःमिलनका लागि सरकारले पहल गर्नुपर्ने बताए। उनीहरुलाई समाजमा पुनःस्थापना गरी बाँकी जिन्दगी सहजताका साथ बिताउने वातावरण सिर्जना हुनुपर्छ। अपवादबाहेक धेरै अपराधका घटना आर्थिकरुपमा कमजोर, विपन्न परिवारमा घट्ने गर्छ। पैसाको लोभमा गलत काम गरेको देखिन्छ। उनीहरु परिवार छोराछोरी पाल्नकै लागि विभिन्न प्रलोभनमा परेको देखिन्छन्, उनले भने। परिवारका लागि गरेको अपराध कर्मको सजाय भोगेर बाहिर निस्किदासम्म उनीहरुको परिवार छिन्नभिन्न भइसकेको हुन्छ। अपराधसँग कहीँ न कहीँ व्यक्तिगत दुस्मनी, आर्थिक प्रलोभन, अवैध सम्बन्ध कारण भएर आउँछ। पछिल्लो समय महिलाहरु अवैध सम्बन्धले जन्माएको नवजात शिशु हत्या तथा प्रेमीसँग मिलेर श्रीमानको हत्या गर्ने खालको जघन्य अपराधमा पनि संग्लन भएका छन्। १०२० हजारको प्रलोभनमा लागुऔषध ओसारपसार, मानव बेचबिखनमा पनि संग्लन भएको देखिन्छ। एउटै कसुरमा महिलापुरुष दुवै जना कारागार चलान भएमा जेलमुक्त हुँदा प्राय पुरुषको घरपरिवार ठीकठाक नै हुन्छ। कतिपय महिलालाई लिन आउने मानिससमेत हुन्नन्, डीआइजी मल्लले भने, हामी बाँचिरहेको पुरुषप्रधान समाज हो। यहाँ पुरुषका ठूला गल्ती पनि ढाकछोप गरिन्छ। तर, महिलाका ससाना गल्ती पनि स्वीकार गरिन्न। कर्तव्य ज्यान, बलात्कारजस्ता कसुरमा परेर घर फर्किएका पनि केही समयमा त्यही घर, समाजमा सेटल भएका देखिन्छन्। तर, महिलाको हकमा कठोर छ समाजको नियम। महान्यायाधीवक्ता कार्यालयका प्रवक्ता एवं सहन्यायाधीवक्ता सञ्जीव राज रेग्मीले कारागारमा कैदी जीवन बिताइसके पनि महिलाहरुको हकमा समाजमा पुनःस्थापना हुन सहज नभएको बताए। पुरुषलाई सर्वोच्चसम्म पनि मुद्दा लड्नका लागि परिवारको आर्थिक र अन्य सहयोग भइरहेको हुन्छ। तर, महिलालाई त्यस्तो खालको सहयोग हुन्न। महिलाहरुले जिल्ला अदालतबाटै भएको फैसलामा चित्त बुझाइरहेका हुन्छन्, उनले भने। महिलाहरुले गर्ने कसुर घरायसी समस्या समाधान गर्नका लागि हुन्छ। तर, त्यसमा फसिसकेपछि उनीहरुले घरपरिवारकै साथ नपाउने गरेको उनको बुझाइ छ। महिलाहरु कारागारबाट मुक्त भइसकेपछि पुरुषजस्तै सहजरुपमा समाजमा पुनःस्थापना हुन सकेको अवस्था छैन,' उनले थपे, सरकारले महिलाहरुलाई पनि सहज पुनःस्थापना हुने खालका कार्यक्रम ल्याउनुपर्छ। कारागारमा हुँदा पनि महिलाहरुलाई आर्थिक उर्पाजनका कामहरुको व्यवस्था गर्न सक्यो भने राम्रो हुन्छ। महिलाहरुको हकहित, अधिकार संरक्षण र सम्बर्द्धन गरी विकासको मूलप्रवाहमा समावेश गराउन भन्दै २०५८ फागुन २३ गते राष्ट्रिय महिला आयोग स्थापना भएको छ। तर बन्दी जीवन विताएका महिला, उनीहरुको बालबच्चा र समाजमा पुनःस्थापनाका लागि आयोगले अहिलेसम्म कुनै कार्यक्रम ल्याएको छैन। यस विषयमा महिला आयोगकी अध्यक्ष कमला पराजुलीलाई सम्पर्क गर्दा उनी समपर्कमा आउन चाहिनन्। महिला आयोगसहित राज्यका अन्य निकायले महिला बालबालिकाको क्षेत्रमा केही कार्यक्रम गरे पनि कारागारमा कैदी जीवन बिताइरहेका महिलाको हकमा भने कुनै प्रभावकारी कार्यक्रम सञ्चालन गर्न सकेको छैन। महिला आयोगका सचिव मनोजकुमार आचार्यले पनि कारागारमा कैदीबन्दी जीवन बिताइरहेका तथा रिहा भइसकेका महिलाहरुका लागि कुनै खालका कार्यक्रम सञ्चालन गर्न नसकिएको बताए। हामीले कुनै उजुरी पर्यो भने त्यसमा छानबिन गर्ने र अनुगममनको काम गर्छौं तर उहाँहरुकै लागि भनेर कुनै कार्यक्रम छैन, उनले भने, हिंसामा परेका महिलाहरुलाई उद्दार गर्नेलगायतका काम भए पनि अन्य हकमा कुनै कार्यक्रम हुन सकेको छैन। उनले महिलाहरुको पुनःस्थापनका लागि सेल्टर आवश्यकता पर्यो वा सिप सिकाउनेलगायतका कामका लागि भने आयोगले समन्वय गर्ने काम गर्दै आएको बताए। कारागार व्यवस्थापन विभागका महानिर्देशक जनकराज दाहालले कारागारमा श्रीमानलाई भेटन् श्रीमती आए पनि कुनै मुद्दामा कारागारमा रहेका श्रीमतीलाई भेटन् श्रीमान आउने एकदमै कम रहेको बताए। नेपाल सरकारको नीति नै कारागारलाई सुधारगृहका रुपमा विस्तार गर्ने भन्ने रहेको छ। कारागार बसिसकेपछि मुक्त भएर जाँदा कतिपयले सिप सिकेका हुन्छन्। तर सरकारको नीतिअनुसार कार्यान्वयन हुन सकेको छैन, उनले भने, पूर्वाधारको अभाव, सिप विकास गर्ने ठाउँलगायतका अन्य पाटोहरु कमजोर नै छ। दाहालका अनुसार अधिकांक व्यक्तिहरुको असल चालचलनकै कारण माफी मिनाह हुने गरेको छ। महिला कारागारबाट बाहिर निस्किएपछि उसको सहज पुनःस्थापना गर्न नै कठीन छ, उनले थपे, त्यस्ता महिलाहरुको पुनःस्थापना र सेल्टरका लागि आवश्यक छ। यसतर्फ योजना बनाउनु जरुरी हुन्छ। नेपालका कारागारमा महिला र पुरुषलाई छुट्टा छुट्टै राख्ने मात्रै व्यवस्था भए पनि मुद्दाको प्रकृतिअनुसार छुट्टै राख्ने व्यवस्था हुनु जरुरी भइसकेको उनको भनाइ छ। अब कारागारमा पनि मानवअधिकारमैत्री र अधिकारका दृष्टिकोणले पनि हेर्नुपर्छ। जसरी सुधारगृह भनिरहेका छौं त्यो खालको व्यवस्था गर्नेगरी कार्यक्रम सञ्चालन गरिनुपर्छ, उनले भने। कारागारमा रहेका महिला र रिहा भइसकेपछि उनीहरुको जिविकोपार्जन लगायतका काम कसरी गर्ने भन्ने विषयमा सरोकारवालासँग छलफल गरेर सरकारले कार्यक्रम सञ्चालन गर्नुपर्ने उनको भनाइ छ। महिला जेलमा बस्दा तीनका बालबालिकाको हक अधिकार पनि वञ्चित भएको छ। अहिलेसम्म यसको अध्ययन हुन सकेको छैन। अब सरकारले योजना बनाएर गहन अध्ययनका साथ कार्यक्रम गरेर अघि बढ्नुपर्ने जरुरी देखिन्छ, उनले भने।"
म्यानमारमा अमेरिकी पत्रकारलाई ११ वर्ष जेल सजाय,"बुर्मा : म्यानमारको सैनिक अदालतले अमेरिकी पत्रकारलाई ११ वर्ष जेल सजाय सुनाएको छ । अमेरिकी पत्रकार ड्यानि फेन्स्टरलाई अदालतले ११ वर्षको जेल सजाय सुनाएको हो । फेन्स्टर आप्रवासी कानुन उल्लंघन गरेको, गैरकानुनी संगठन बनाएको र म्यानमार सेनाविरुद्ध सर्बसाधारणलाई उक्साएको आरोपमा फेन्स्टर दोषी ठहरिएका छन् । उनलाई गत मे महिनामा म्यानमार सेनाले याङोन अन्तर्राष्ट्रिय विमानस्थलबाट पक्राउ गरेको थियो । त्यसयता सेनाले उनलाई हिरासतमा राखेको थियो । केहि दिनअघि म्यानमार सेनाले उनीमाथि देशद्रोह र आतंकवादी गरी थप नयाँ आरोप लगाएको थियो । सो आरोप सत्य सावित भएमा पत्रकार फेन्स्टरले जन्मकैदको सजाय भोग्नु पर्ने बताइएको थियो । यद्यपि नयाँ आरोपबारे हाल कुनैपनि निर्णय नभएको बताइको छ । ३७ वर्षीय फेन्स्टर म्यानमारस्थित फ्रन्टियर म्यानमारका व्यवस्थापकीय सम्पादक हुन् । म्यानमार सेनाले सैन्य 'कु' लागू गरेपछि फेन्स्टरलगायत अन्य दर्जनौं स्थानीय पत्रकारहरु हिरासतमा छन् ।"
पहिलो विश्वयुद्धमा ३ लाख २० हजार पञ्जाबी सैनिक लडेको खुलासा,"एजेन्सी : करिब ३ लाख २० हजार पञ्जाब सैनिकले पहिलो विश्वयुद्ध लडेको तथ्यांक सार्वजनिक भएको छ । बेलायती इतिहासकारले सो खुलासा गरेका हुन् । सय वर्षभन्दा अगाडिदेखि गुमनाम रहेको सो तथ्यांक बिहीबार इतिहासकारहरुले सार्वजनिक गरेका हुन् । बिहीबार युद्धविराम दिवसको अवसरमा पहिलो विश्वयुद्धमा योगदान पुर्याउने पञ्जाब (भारतीय) सैनिकहरुको सूचि प्रस्तुत गरिएको थियो । सो सूचि पाकिस्तानको लाहोर म्युजियमले वेबसाइटमा अपलोड गरेको थियो । पहिलो विश्वयुद्धमा योगदान पुर्याएका अन्य मुलुकका सैनिकहरुको मोटामोटी तथ्यांक पत्ता लागेको भएपनि सन् १९४७ मा पञ्जाब, पाकिस्तान र भारत अलग्गिदाँ पञ्जाव सैनिकको एकिन तथ्यांक नभेटिएको दी गार्जिएनमा उल्लेख छ । लामो समयदेखिको खोजले पहिलो विश्वयुद्धमा योगदान पुर्याउने पञ्जाब सैनिकको तथ्यांक हाल पत्ता लागेको इतिहासकारहरुले गार्जियनसँग बताएका छन् । हिन्दू, मुस्लिम र शिख धर्म मान्ने पञ्जाव सैनिकले सहयोगी सैनिकको रुपमा पहिलो विश्वयुद्ध लडेका थिए । सन् १९१९ मा पहिलो विश्वयुद्ध समाप्तिपछि पञ्जाव सरकारले २६ सय पृष्ठ लामो पञ्जाव सैनिकको विवरण राखेको थियो । यद्यपि, सो तथ्यांक हालसम्म सबैको पहुँचमा नभएको बताइएको छ ।"
प्रधानन्यायाधीश जबरालाई पदच्युत गर्नैपर्छ : पूर्वअध्यक्ष दाहाल,"काठमाडौं : नेपाल बार एसोसिएसनका पूर्वअध्यक्ष हरिहर दाहालले प्रधानन्यायाधीश चोलेन्द्र शमशेर जबरालाई पदच्युत गर्नुपर्ने बताएका छन्। सर्वोच्च अदालत परिसरमा शुक्रबार विरोध कार्यक्रमलाई सम्बोधन गर्दै पूर्वअध्यक्ष दाहालले यस्तो बताएका हुन्। उनले भने,' सर्वोच्चमा जेजति वेथितिका कुरा आएका छन्। ती सबै प्रधानन्यायाधीश जबराकै कारणले भएको हो। राजीनामा मात्र नभएर उनलाई तत्काल पदच्युत गराउनुपर्छ।' उनले प्रधानन्यायाधीशको टुंगो नलागुन्जेलसम्म बारले आन्दोलनलाई निरन्तरता दिनुपर्ने बताए। प्रधानन्यायाधीश जबराले न्यायापालिकामाथि हस्तक्षेप गरेको भन्दै बार करिब दुई हप्तादेखि आन्दोलनमा छ। प्रधानन्यायाधीशको राजीनामा माग्दै सर्वोच्चमा वकिलको नाराबाजी सर्वोच्च परिसरमा वकिलप्रहरी झडप, बार महासचिवसहित ६ जना घाइते सर्वोच्च अगाडि वकिलको धर्ना, सडक अवरुद्ध"
एमालेले सार्वजनिक गर्यो राष्ट्रिय महाधिवेशनको लोगो,काठमाडौं : नेकपा (एमाले) ले १० औँ राष्ट्रिय महाधिवेशनको लोगो सार्वजनिक गरेको छ। एमालेले शुक्रबार महाधिवेशनको लोगो सार्वजनिक हो। सामाजिक सञ्जाल ट्वीटमार्फत लोगो सार्वजनिक गर्दै प्रचार विभाग प्रमुख एवं सचिव योगेश भट्टराईले एमाले र एमालेलाई माया गर्ने सबैलाई लोगोको प्रचार गर्न आग्रह गरेका छन्। महाधिवेसनको लोगोमा गैंडाले कम्युनिष्ट पार्टीको झण्डा बोकेको छ। एमालेको राष्ट्रिय महाधिवेसन चितवनमा मंसिर १० गते १२ गतेसम्म हुँदैछ। सौराहाको बाघमारा चौर वा अन्यत्र होटलका विषयमा छलफलपछि होटल सेभेन स्टार परिसरमा गर्ने भएको छ। मङ्सिर १० गते नारायणी नदी किनारमा उद्घाटन सत्र गर्ने यसअघि निर्णय भइसकेको छ। बन्दसत्र र नेतृत्व छनोटका काम सौराहाबाट हुनेछ ।
"सीडीओलाई सन्थाल समुदायले भने, वंशजको आधारमा नागरिकता देउ","विराटनगर : मोरङका प्रमुख जिल्ला अधिकारी र एसपी (प्रहरी उपरीक्षक) पहिलो पटक गाउँमा पुग्दा सन्थाल समुदायमा खुसीयाली छाएको छ । अल्पसंख्यक एवं लोपोन्मुख जातिभित्र पर्ने सन्थालको समस्या बुझ्न मोरङका प्रमुख जिल्ला अधिकारी काशीराज दाहाल, सहायक प्रमुख जिल्ला अधिकारी शरदकुमार पोखरेल र मोरङ प्रहरी प्रमुख एसपी जनार्दन जीसी बिहीबार कानेपोखरी गाउँपालिका१ स्थित होक्लाबारी पुगेका थिए । सुरक्षा प्रमुखको टोली गाउँ आउँदा बाजागाजासहित नाचगान गरेर सन्थाल समुदायकाले खुसीयाली मनाएका हुन् । गाउँमा पुगेको प्रजिअसहितको टोलीको स्वागतमा सन्थाल नृत्य प्रस्तुत गरिँदै । अति नै पिछाडिएको र चेतनाका हिसाबले पनि कमजोर मानिएको यो समुदायले भोगिरहेका समस्या, पीडा र राज्यबाट पाइरहेका सेवासुविधादेखि लिएर विविध विषयमा बुझ्नलाई टोली गाउँ पुगेको हो । अति सिमान्तकृत सन्थान समुदायका बारेमा विस्तृत जानकारी लिएर टोली बिहीबारसाँझ विराटनगर फर्किएको छ । सन्थाल अगुवाहरुले सुरक्षा प्रमुखको टोली गाउँमै आएर पहिलो पटक स्थानीय स्तरको दुःख र पीडा बुझ्ने काम गरेको बताएका छन् । अहिलेसम्म जिल्ला प्रमुखहरु गाउँमा आएका थिएनन्, स्थानीय अगुवा बुद्धराई हस्दाले भने, पहिलो पटक गाउँमै आएपछि प्रत्यक्ष रूपमा आफ्ना कुरा राख्ने र भलाकुसारी गर्ने अवसर मिल्दा हामीलाई राहत महसुस भएको छ । प्रजिअ दाहाल नेतृत्वको टोलीको स्वागतमा जातीय पोसाकमा सजिएका सन्थाल युवती र महिलाले परम्परागत नृत्य प्रस्तुत गरे । उनीहरुले सुरक्षा प्रमुखहरुलाई सन्थालको जातीय पोसाकसमेत लगादिएका थिए । आफ्ना गुनासा र समस्या सुनाउन सुरक्षा प्रमुखहरुलाई गाउँमा बोलाउँदै नेपाल सन्थाल आदिवासी उत्थान संघ मोरङले होक्लाबारी माध्यमिक विद्यालयमा सन्थाल समुदायको चित्कार विषयक अन्तरक्रियात्मक कार्यक्रमको आयोजना गरेको थियो । सन्थाल समुदायको चित्कार विषयक अन्तरक्रियात्मक कार्यक्रमको उद्घाटन गर्दै मोरङका प्रजिअ काशीराज दाहाल । कार्यक्रममार्फत वर्षौदेखि भोगिरहेका विभिन्न समस्या एवं गुनासा सन्थाल समुदायका अगुवाहरुले राख्दा टोलीका सदस्य भावकु बनेका थिए । नेपाल सन्थाल आदिवासी उत्थान संघका केन्द्रीय उपाध्यक्ष वीरेन्द्र किस्कुले सन्थाल समुदाय वर्षौदेखि शोषित, पीडित र राज्यबाटै अपहेलित भएर बसिरहनु परेको गुनासो गरे । उनका अनुसार राज्यले पनि वास्ता नगर्दा र सबै कुराबाट पछाडि पारिँदा सन्थाल समुदायको अस्तित्व नै संकटमा परिरहेको छ । सन्थाल समुदायको उत्थानका लागि राज्यले वास्ता गरेन । नागरिकता नपाउने लगायतका विभिन्न समस्या सन्थालहरुले भोगिरहेका छन्, किस्कुले भने, पहिलो पटक गाउँमै आएको प्रशासकको टोलीलाई सबै समस्या राख्न पाउँदा सिंगो सन्थाल समुदाय हर्षित छ । अब भने सबै कुराबाट पिछडिएको सन्थालका समस्या समाधान हुने अपेक्षा गरिएको छ । आदिवासी जनजाति सन्थाललाई वंशजको आधारमा नागरिकता दिनुपर्ने माग उनले गरेका छन् । उनका अनुसार राज्यबाट ठूलो विभेद भएपछि सन्थाल समुदाय असह्य पीडा सहेर बसिरहेको छ । आदिवासी सन्थाललाई जन्मशिद्ध नागरिकता दिइएको छ । जन्मसिद्ध लिएकाका सन्तानले अहिलेसम्म नागरिकता पाउन सकिरहेका छैनन्, उनी भन्छन्, जसका कारण वृद्धिविकास, पढाईदेखि लिएर रोजगारीसम्मलाई असर गरिरहँदा सन्थाल युवा युवतीको भविष्य अन्धार बनिरहेको छ । सन्थाललाई मूलधारमा ल्याउनका लागि वंशजको आधारमा नागरिकता दिने वातावरण बन्नुपर्छ । संघका केन्द्रीय अध्यक्ष लुखीराम हस्दाले सन्थाल समुदायले सँधैभरि गुनासो मात्रै बोकेर हिँड्नु परिरहेको बताए । भूमिपुत्रका रूपमा आफूलाई स्थापित गरेको समुदाय अहिले राज्यको बेवास्थाको सिकास बनिरहेको छ । यो समुदाय नै संकटमा परिसक्यो, उनले भने ,तर पनि वंशजका आधारमा नागरिकता पाउनसक्ने अवस्था बनिरहेको छैन । यतिसम्म अपहेलित हुँदा पनि सन्थालको संरक्षणमा ध्यान पुगेन । जग्गाको धनीपूर्जा हातमा हुँदा पनि सन्थाल समुदायकाले वंशजको नागरिकता पाउन नसकेको भन्दै दुखेसो हस्दाले पोखेका छन् । उनका अनुसार सन्थाल समुदाय आर्थिक, सामाजिक र चेतनाका हिसाबले निक्कै पछि परिरहेको छ । सन्थाल समुदायको समस्याको सम्बोधनका लागि आफूले सक्दो पहल गर्ने प्रतिवद्धता जनाउँदै प्रजिअ दाहालले यो समुदायमाथि कुनै पनि विभेद हुन नदिने बताए । सन्थालका समस्याको सम्बोधन गरेर निकास दिने विषयमा आफू सकारात्मक रहेको उनको भनाइ छ । कानुन पूर्ण नहुँदा नागरिकताका सवालमा मुलुकभर समस्या छ, उनले भने, कानुनी अड्चन फुकेपछि नागरिकताको समस्या समाधान भएर जान्छ । चेतनाका हिसाबले समेत पिछडिएको सन्थाल समुदायले राखेका समस्या र मागलाई लिखित रूपमा गृह मन्त्रालयमा पठाइने दाहालको भनाइ छ । प्रजिअ दाहालले प्रतिनिधिमूलक समस्या समाधानका लागि भने आफैले पहल र सन्थालको उत्थानका लागि सहयोग गर्ने प्रतिबद्धता जनाए ।"
वैकल्पिक गेटबाट सर्वोच्च प्रवेश गरे जबरा,"काठमाडौं : सर्वोच्च अदालतको मूल गेटमै वकिलले अवरोध गरेपछि प्रधानन्यायाधीश चोलेन्द्र शमशेर जबरा वैकल्पिक गेटबाट भित्र प्रवेश गरेका छन्। जबरा एक नम्बर गेटबाबाट सर्वोच्च प्रवेश गरेका हुन्। उनलाई सुरक्षाकर्मीले स्कर्टिङ गरेर अदालतभित्र पुर्याएका थिए। प्रधानन्यायाधीशको राजीनामा माग्दै वकिलहरु करिब दुई हप्तादेखि आन्दोलित छन्। प्रधानन्यायाधीशविरुद्ध आन्दोलनरत नेपाल बार एसोसिएसनले न्यायापालिकाभित्र घुसपैठ भएको भन्दै आन्दोलनलाई थप सशक्त पार्ने बताएको छ। बारले अदालतभित्र आन्दोलन थालेपछि सर्वोच्चमा सुरक्षा व्यवस्था थप कडा पारेको छ। जबरा कार्यालय छिर्नु अगाडि उनीहरुले धर्ना दिन थालेपछि बाक्लो संख्यामा सुरक्षाकर्मी परिचालन गरिएको हो । सडक अवरुद्ध भएपछि त्यस आसपासको क्षेत्रमा ट्राफिक जाम भयो। सर्वोच्च परिसरमा वकिलप्रहरी झडप, बार महासचिवसहित ६ जना घाइते सर्वोच्च अगाडि वकिलको धर्ना, सडक अवरुद्ध"
"चार सयले बढ्यो सुनको मूल्य, कति पुग्यो तोलाको ?",काठमाडौं : नेपाली बजारमा सुनको भाउ चार सयले बढेको छ। नयाँ मूल्यसहित प्रतितोला सुनको मूल्य ९४ हजार ४०० पुगेको छ। नेपाल सुनचाँदी व्यवसायी महासङ्घले सार्वजनिक गरेको तथ्याङ्कानुसार शुक्रबार तेजाबी सुनको मूल्य प्रतितोला ९३ हजार ९०० रहने छ । त्यस्तै यसदिन चाँदीको मूल्य बिहीबारका तुलनामा १५ रुपैयाँले बढेर एक हजार २८५ तोकिएको छ। चाँदी बिहीबार प्रतितोला एक हजार २७० मा कारोबार भएको थियो। महासङ्घले अन्तर्राष्ट्रिय बजारमा हुने सुनचाँदीका मूल्यको उतारचढावका आधारमा नेपाली बजारमा दैनिक सुन तथा चाँदीको कारोबार मूल्य तोक्दै आएको छ।
मार्फाली किसानलाई स्याउमा करोडौंको क्षति,"जोमसोम : मुस्ताङमा स्याउको राजधानी कहाँ हो भन्दा धेरै पारखीले बुझ्ने गर्छन् मार्फा । स्याउ उत्पादन र यसको सौन्दर्यतालाई जोडेर गीत समेत बन्यो क्या राम्रो स्याउबारी मार्फा गावैमा । २०४० को दशकअघि मार्फाबाटै मुस्ताङमा स्याउ खेति सुरु भएको थियो । मुस्ताङको महत्वपूर्ण नगदेबाली हो स्याउ । त्यसो त मार्फासँगै मुस्ताङका अन्य गाउँमा पनि स्याउ उत्पादन हुन्छ । मार्फाली किसानले बर्सेनि स्याउ उत्पादन गरेर कराडौं रुपमा भित्र्याउँछन्। कृषि र पर्यटनले महत्वपूर्ण मानिएको मुस्ताङको मार्फाली किसानले यो वर्ष भने स्याउ उत्पादनमा करोडौं रुपैयाँ क्षति व्यहोर्न पुगे। जलवायु परिवर्तनले मुस्ताङको जनजीवन पछिल्लो समेत प्रभावित बन्दै जान थालेको छ। मौसम परिवर्तन, लगातारको वर्षा, असमान प्रकारको हिमपात लगायतका कारण स्याउमा विभिन्न रोगका प्रकोपहरु देखिँदा मार्फाली किसानले ठूलो क्षति व्यहोर्न पुगे। मार्फाली किसान सकबहादुर लालचनले गत वर्ष र यसवर्ष स्याउ उत्पादनमा करोडौंको क्षति भएको बताए । मुस्ताङको मार्फामा स्याउ बोटमा स्क्याप रोग र सान जोस स्केल किराको प्रकोप देखिँदा गुणस्तरीय स्याउ उत्पादनमा हरास आएको स्याउ किसानले लालचनले उल्लेख गरे । उनका अनुसार मार्फाको धवाङ क्षेत्र, वेनभच क्षेत्र,सपी क्षेत्र र मार्फा गाउँ गरी करिब ६० हेक्टर क्षेत्रफलमा लगाइएको यो वर्षको स्याउमा कमसल स्याउ फलेको हो । स्याउ किसान लालचनले गुणस्तरीय स्याउ नफल्दा किसानले १ सय रुपैयाँ केजीमा बिक्री गर्नुपर्ने स्याउ १० रुपैयाँ केजीमा समेत बिक्री हुन नसकेको गुनासो पोखे। स्याउमा प्रकोप देखिदा गुणस्तरीय स्याउ फल्न सकेन, 'स्याउ किसान लालचनले भने, स्याउ गुणस्तरहीन हुँदा सहजै बिक्री हुन सकेन, स्थानीय डिस्टिलरी उद्योगलाई सस्तो मूल्यमा बेच्न बाध्य भयौं। मुस्ताङको मार्फामा करिब १ सय २० घरधुरी छन् । जसमध्ये अधिकांशले स्याउ खेति गरेका छन् । स्याउ किसान लालचनले स्याउ बोटमा प्रकोप देखिएको र कम गुणस्तरको स्याउ फलेकाले सामान्य किसान घरधुरीले पनि करिब २ देखि ५ लाखसम्म क्षति व्यहोर्नु परेको उल्लेख गरे । ठूला स्याउ किसानले भने ३० लाख भन्दा बेसी क्षति व्यवहोर्नु परेको लालचनको बताए। मुस्ताङको मार्फामा स्याउ उत्पादनमा हरास र गुणस्तरीय स्याउ नफल्नुमा मौसम प्रतिकुलताका कारण बगैचा व्यवस्थापन समस्या आएको हो । लगातारको अविरल वर्षाले किसानले प्रकोप नियन्त्रण गर्न नसक्दा स्याउ बोटमा रोगको संक्रमण देखिएको थियो । तर, मार्फाका ठूला स्याउ किसान बिष्णुराज हिराचनले भने स्याउमा क्षति व्यहोर्न नपरेको उल्लेख गरे । मैलै जर्मनबाट आयातित प्रकोप नियन्त्रण औषधि प्रयोग गरे। अरुले अनुदानमा आएको कमसल खालको औषधि प्रयोग गरे। स्याउ बगैचा व्यवस्थापनमा कन्जुस्याइँ र उचित व्यवस्थापन गर्न नसकेमा यस्तै प्रकारको क्षति हुन्छ,'उनले भने । कृषि ज्ञान केन्द्र मुस्ताङले मार्फा क्षेत्रबाहेक वारागुङ मुक्तिक्षेत्र ,जोमसोम,ठिनी,ढुम्बा,स्याङ, र टुकुचे लगायतमा स्याउ उत्पादन राम्रो भएको जनाएको छ । केन्द्र प्रमुख प्रकाश बस्ताकोटीले वारागुङ मुक्तिक्षेत्रमा कम वर्षा भएको र अन्य किसानले बगैचा व्यवस्थापनमा ध्यान दिएकाले स्याउको गुणस्तर राम्रो भएको बताए । कृषि ज्ञान केन्द्र मुस्ताङका अनुसार मार्फामा स्याउ बोटमा स्क्याप र सान जोस स्केल प्रकोप देखिएको हो । रोग लाग्दा बोटको पातहरुमा ढुसी लाग्छ भने स्क्याप रोग लाग्दा स्याउको पात झर्दै बोट उजाड हुने, स्याउ दानामा टिकटिके दाग देखिने, पत्ता खुम्चिएर सेतो ढुसी लाग्ने र स्याउको गुणस्तरमा समेत ह्रास आउने गर्छ।"
"उपकुलपति, शिक्षाध्यक्ष र निर्देशकलाई बर्खास्त गर्न सिफारिस","धरान : आर्थिक अनियमिततामा मुछिएका बीपी कोइराला स्वास्थ्य विज्ञान प्रतिष्ठान धरानका तीनजना पदाधिकारीलाई बर्खास्त गर्न प्रधानमन्त्री शेरबहादुर देउवासमक्ष छानविन समितिले सिफारिस गरेको छ । बीपीका सहकुलपति समेत रहेका स्वास्थ्यमन्त्री विरोध खतिवडा संयोजक रहेको छानविन समितिले शुक्रबार प्रधानमन्त्री तथा प्रतिष्ठानका कुलपति समेत रहेका शेरबहादुर देउवालाई सिफारिस गरिएको हो। बीपी प्रतिष्ठानका उपकुलपति डाज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक डा गौरीशंकर साहले प्रतिष्ठानमा औषधि, उपकरण र भौतिक संरचना निर्माणमा करौडौं रुपैयाँ आर्थिक अनियमितिता गरेको समाचार अन्नपूर्ण पोष्टले प्रकाशित गरेको थियो। प्रतिष्ठानका पदाधिकारी भ्रष्टाचारमा संलग्न भएपछि प्रतिष्ठानका चिकित्सक र कर्मचारीहरुले पदाधिकारी बर्खास्तीको माग गर्दै आन्दोलन थालेका थिए । आन्दोलनकारीहरुको माग सम्बोधन गर्दै प्रधानमन्त्री देउवाले स्वास्थ्यमन्त्री विरोध खतिवडाको संयोजकत्वमा धरानका मेयर तिलक राई र स्वास्थ्य मन्त्रालयका सचिव डा रोशन पोखरेल सदस्य रहेको छानविन समिति गठन गरेका थिए । छानविन समितिले प्रतिष्ठानमा आएर स्थालगत छानविन गरी शुक्रबार प्रतिवेदन बुझाइएको स्वास्थ्यमन्त्री खतिवडाले बताएका छन् । छानविन समितिले गरेको अनुसन्धान र पदाधिकारीसँग लिएको बयानका आधार मानेर प्रतिवेदन तयार पारिएको मन्त्री खतिवडाले बताएका छन् । वीपी प्रतिष्ठानका सिनेट सदस्य समेत रहेका धरान उपमहानगरपालिकाका मेयर तिलक राईले प्रतिष्ठानका उपकुलपति डाज्ञानेन्द्र गिरी, शिक्षाध्यक्ष डागुरु खनाल र अस्पताल निर्देशक डागौरीशंकर साहले प्रतिष्ठान संचालन गर्न नसकेको र पदीय मर्यादा विपरित आर्थिक अनियमितता गरेको पाइएकाले कारबाही गर्न प्रतिवेदनमा सिफारिश गरिएको बताए । उनले राजीनामा दिएका प्रतिष्ठानका निवर्तमान रजिष्ट्रार डामोहनचन्द्र रेग्मीले समेत पदीय मर्यादा विपरित प्रतिष्ठानमा आवश्यक सामग्री खरिद गर्दा आर्थिक अनियमितता गरेको पाइएकाले उनलाई पनि कारबाही गर्न सिफारिस गरेको बताए । मन्त्री खतिवडाले प्रतिष्ठानको सबैखाले बेथिति अन्त्य गरी यहाँका अयोग्य पदाधिकारीलाई कडा कारबाही गर्ने र प्रतिष्ठानको स्वास्थ्य सेवा, शिक्षा र अनुसन्धानलाई प्रभावकारी बनाउने प्रतिबद्धता जनाएका छन् । प्रतिष्ठानका पदाधिकारीले प्रतिष्ठान संचालन गर्न नसकेको र पदीय मर्यादा विपरित काम गरेको भन्दै प्रधानमन्त्री कार्यालयका सचिव डा बैकुण्ठ अर्याल नेतृत्वको छानविन समितिले समेत उनीहरुलाई तत्काल कारबाही गर्न यस अगाडि नै सिफारिस गरेको थियो । सरकारले प्रतिष्ठानको ऐन २०४९ को परिच्छेद ४ को दफा ११ को घ अनुसार पदाधिकारी बर्खास्त गर्न प्रक्रिया अगाडि बढाइसकेको स्रोतले बताएको छ। बीपी प्रतिष्ठान शुद्धिकरण अभियानका सहसंयोजक डा विष्णु पोखरेलले प्रतिष्ठानका विवादित पदाधिकारीलाई बर्खास्त गर्न छानविन समितिले प्रधानमन्त्रीलाई सिफारिस तत्काल कार्यान्यन गर्न र योग्य र सक्षम व्यक्तिलाई प्रतिष्ठानको पदाधिकारी नियुक्ति गर्न सरकारसँग माग गरेका छन् ।"
माओवादी केन्द्रको केन्द्रीय समिति बैठक बस्दै : केके छन् एजेण्डा ?,"काठमाडौं : नेकपा (माओवादी केन्द्र)को केन्द्रीय समिति बैठक बस्दैछ। विधान संशोधनलगायत समसामयिक विषयमा छलफल गर्न शुक्रबार बैठक बस्न लागेको कार्यालय सचिव श्रीराम ढकालले जानकारी दिए। उनकाअनुसार साँझ ६ बजे भर्चुअल माध्यमबाट बैठक बस्ने छ। पार्टी कामका सिलसिलामा केन्द्रीय सदस्यहरू उपत्यका बाहिर रहेका कारण भर्चुअलरूपमा बैठक बस्न लागेको उनले बताए। सदस्यता विस्तार, नवीकरणलगायत साङ्गठनिक सुदृढीकरणमा माओवादी केन्द्रित भएको छ। राष्ट्रिय सम्मेलनको तयारीस्वरुप सो पार्टीले वडा, पालिका र प्रदेश सम्मेलनको तयारी तीव्र पारेको छ। आगामी पुस ११ देखि १३ सम्म माओवादीको राष्ट्रिय सम्मेलन काठमाडौंमा हुँदैछ। एकीकृत समाजवादीको स्थायी कमिटी बैठक बस्दै, केके छन् एजेण्डा ?"
न्यायपालिका शुद्धीकरण उच्चस्तरीय आयोग गठनको माग,"काठमाडौं : विवेकशील साझा पार्टीले न्यायपालिका शुद्धीकरण उच्चस्तरीय आयोग गठनको माग गरेको छ । सर्वोच्च अदालतभित्र देखिएको समस्याको निकासका लागि न्यायपालिका शुद्धीकरण उच्चस्तरीय आयोग गठन गर्न माग गरेको हो। साझाले शुक्रबार विज्ञप्ति जारी गर्दै शुद्धीकरण उच्चस्तरीय आयोग गठनको माग गरेको हो। विज्ञप्तिमा भनिएको छ, आयोगले न्यायाधीश नियुक्तिको हालको प्रक्रिया र संवैधानिक व्यवस्थाको पुनरावलोकन गरी समग्र न्यायपालिकाको शुद्धिकरणका लागि गर्ने सिफारिस कार्यान्वयन सुनिश्चितताको इमानदार प्रतिबद्धता व्यक्त गर्नुपर्छ। समिति सर्वोच्च अदालतका पूर्वप्रधानन्यायाधीशको नेतृत्वमा हुनुपर्ने र निष्पक्ष पूर्वन्यायाधीश एवम् वरिष्ठ अधिवक्ताहरु सदस्य हुनुपर्ने विवेकशीलको धारणा छ ।"
प्रधानन्यायाधीशको पक्षमा नाराबाजी गर्ने ६ जना पक्राउ,"काठमाडौं : प्रधानन्यायाधीश चोलेन्द्रशमशेर जबराको पक्षमा नाराबाजी गर्ने ६ जनालाई शुक्रबार प्रहरीले पक्राउ गरेको छ। सर्वोच्च अदालतको इजलास सञ्चालन हुनुपर्ने, सर्वोच्च अदालतलाई बन्धक बनाउन नहुने, नेपाल बार एशोसिएसनको आन्दोलनको विरोध गर्दै प्रधानन्याधीशको पक्षमा प्रदर्शन गर्ने तारा बरालसहित ६ जनालाई प्रहरीले सर्वोच्च अदालतको गेटबाट नियन्त्रणमा लिएको हो। शुक्रबार कानुन व्यवसायीले प्रधानन्यायाधीश जबरालाई अदालत प्रवेशमा रोक लगाउने तयारी भएसँगै आन्दोलतरत कानुन व्यवसायी धर्ना गर्न थालेपछि उनीहरु जबराको पक्षमा नाराबाजी गरेका थिए। प्रधानन्यायाधीशका समर्थक र विरोधमा उत्रिएका कानुन व्यवसायीबीच झडप समेत भएको छ। प्रधानन्याधीश चोलेन्द्र शमशेर जबरा कार्यालय छिर्नु अगाडि उनीहरुले धर्ना दिन थालेपछि बाक्लो संख्यामा सुरक्षाकर्मी परिचालन भएको छ। प्रदर्शनका कारण सडक अवरुद्ध भएपछि त्यस आसपासको क्षेत्रमा ट्राफिक जामसमेत भएको छ। सर्वोच्चमा घम्साघम्सी कमल थापाले भने, प्रधानन्यायाधीशले पदमा बस्ने नैतिक आधार गुमाइसके सर्वोच्चमा सुरक्षा व्यवस्था कडा, आन्दोलनरत कानुन व्यवसायीलाई रोक कानुन व्यवसायी सर्वोच्च गेट अगाडि, प्रधानन्यायाधीशलाई छिर्न नदिने सर्वोच्च अगाडि वकिलको धर्ना, सडक अवरुद्ध"
"प्रधानन्यायाधीशले तोके ८ इजलास, आफूलाई भने तोकेनन्","काठमाडौं : प्रधानन्यायाधीश चोलेन्द्र शमशेर जबराले ८ इजलास गठन गरेका छन्। जबराले आफूलाई भने इजलास तोकेका छैनन्। उनले बिहीबार सबै प्रकृतिका मुद्दा हेर्नेगरी १० वटा इजलास तोकेका थिए। तर न्यायाधीशहरु भने इजलासमा फर्केनन्। बहस बहिष्कार गर्दै करिब दुई हप्तादेखि सर्वोच्च अदालतका न्यायाधीशहरु आन्दोलित छन्। उनीहरुले केही दिन बन्दीप्रत्यक्षीकरणसम्बन्धी मुद्दा हेरे पनि प्रधानन्यायाधीशले सबै प्रकृतिका मुद्दाको पेशी तोकिदिएपछि उनीहरु झनै आक्रोशित भएका छन्। यता नेपाल बार एसोसिएसनले आन्दोलनलाई थप पेचिलो बनाउँदै लगेको छ। उनीहरुले शुक्रबारका कुनै पनि इजलासमा नबस्ने घोषणा गरिसकेका छन्। आज पनि बारले प्रधानन्यायाधीश जबराको राजीनामा माग गर्दै सर्वोच्च अगाडी प्रदर्शन गरेको छ। उनीहरुले प्रधानन्यायाधीश जबरालाई सर्वोच्च प्रवेशमा रोक लगाउने तयारीमा जुटेका छन्। कार्यालय समय अगावै वकिलहरु सर्वोच्च छिर्न खोज्दा सुरक्षाकर्मीले रोकेका छन्। सर्वोच्च छिर्न नपाएपछि बार एसोसियसनको कार्यालय अगाडि उनीहरु एकीकृत हुन थालेका छन्। सर्वोच्चमा वकिलहरुले प्रदर्शन गर्न थालेपछि सुरक्षा व्यवस्था थप कडा पारिएको छ। त्यहाँ अहिले नेपाल प्रहरी र शसस्त्र प्रहरी ठूलो संख्यामा परिचालन गरिएको छ। कानुन व्यवसायी सर्वोच्च गेट अगाडि, प्रधानन्यायाधीशलाई छिर्न नदिने प्रधानन्यायाधीशको पक्षमा नाराबाजी गर्ने ६ जना पक्राउ"
"सर्वोच्चमा सुरक्षा व्यवस्था कडा, आन्दोलनरत कानुन व्यवसायीलाई रोक","काठमाडौं : सर्वोच्च अदालतमा सुरक्षा व्यवस्था कडा पारिएको छ। प्रधानन्यायाधीश चोलेन्द्र शमशेर जबरालाई सर्वोच्च अदालत प्रवेशमा रोक लगाउने निर्णय गरेपछि शुक्रबार सुरक्षाकर्मी बढाइएको हो। कार्यालय समय अगावै कानुन व्यवसायी सर्वोच्चमा छिर्न खोज्दा सशस्त्र प्रहरी र नेपाल प्रहरीले रोकेका छन्। कानुन व्यवसायीलाई सर्वोच्च छिर्न रोक लगाएपछि बार एसोसियसनको कार्यालय अगाडि र सर्वोच्च अगाडि कानुन व्यवसायी एकीकृत हुन थालेका छन्। प्रधानन्यायाधीश जबराको राजीनामा माग्दै कानुन व्यवसायीहरु सर्वोच्चमै धर्ना बसेपछि सुरक्षा व्यवस्थालाई थप कडा पारिएको हो। कानुन व्यवसायी सर्वोच्च गेट अगाडि, प्रधानन्यायाधीशलाई छिर्न नदिने बारले भने सर्वोच्चको पहरेदार संस्थाले सांकेतिक रुपमा विरोध गर्दा प्रहरी परिचालन गरिनु अत्यन्तै निन्दनीय भएको बताएको छ। उनले पुन:यस्ता कार्य नगर्न सम्बन्धित निकायसँग आग्रह समेत गरेका छन्। जबराको राजीनामा माग्दै कानुन व्यवसायीहरु निरन्तर धर्नामा बसेका हुन्। विरोधको पूर्वनिर्धारित कार्यक्रमअनुसार उनीहरुले हातमा कालो पट्टी बाँधेर सर्वोच्च परिसरमा धर्ना दिएका हुन्। बिहीबार नेपाल बार एसोसिएसनले सर्वोच्च परिसरमा विरोधसभा गर्न लागेपछि प्रहरीले हस्तक्षेप गरेको थियो। आन्दोलनरत कानुन व्यवसायी र प्रहरीबीच घम्साघम्सी हुँदा बार महासचिव लीलामणि पौडेलसहित ६ कानुन व्यवसायी घाइते भएका छन्। बारका पूर्वउपाध्यक्ष कुमार शर्मा आचार्य, उपाध्यक्ष रक्षा बस्याल, केन्द्रीय सदस्य प्रकाश महर्जन, पूर्वकेन्द्रीय सदस्य रमणकुमार कर्ण, अधिवक्ता मुकुन्द भट्टराईलगायत घाइते भएको बारले जनाएको छ।"
डीएसपी तिम्सिनाको निधन,"सप्तरी : इलाका प्रहरी कार्यालय कञ्चनरुप, सप्तरीका प्रमुख ४६ वर्षीय डीएसपी लोकनाथ तिम्सिनाको शुक्रबार निधन भएको छ। काठमाडौं महाराजगञ्जस्थित नेपाल प्रहरी अस्पतालमा उपचारको क्रममा डीएसपी तिम्सिनाको बिहान निधन भएको जिल्ला प्रहरी कार्यालय सप्तरीका सूचना अधिकारी डीएसपी माधवप्रसाद काफ्लेले बताए। दशैं अघि बिरामी भएका तिम्सिनालाई बीपी कोइराला स्वास्थ्य विज्ञान प्रतिष्ठान धरान भर्ना गरिएको थियो। धरानबाट नोबेल अस्पताल विराटनगरमा उपचारार्थ भर्ना भएका तिम्सिनाको अवस्थामा सुधार नआएपछि उनलाई केही दिनअघि हेलिकोप्टरबाट उपचारका लागि काठमाडौं पठाइएको थियो। निमोनियाबाट पीडित तिम्सिनाको उपचारकै क्रममा काठमाडौंमा मृत्यु भएको सप्तरी प्रहरीले जनाएको हो। कञ्चनरुप, सप्तरीका प्रमुख डिएसपी नरेशकुमार सिंह सरुवा भई हेटौडा गएपछि तिम्सिना काठमाडौंबाट सरुवा भई गत असार ९ गतेदेखि सप्तरीमा कार्यरत थिए। विसं २०३२ साल मङ्सिर ६ गते ओखलढुङ्गामा जन्मेका ओखलढुङ्गा सिस्नेरी ५ का डीएसपी तिम्सिना परिवारसहित ९ वर्षअघि ललितपुरस्थित महालक्ष्मी नगरपालिका४ मा बसोबास गर्दै आएका थिए। विसं २०५८ सालमा प्रहरी सहायक निरीक्षकबाट प्रहरी सेवामा प्रवेश गरेका तिम्सिना २०६१ मा इन्स्पेक्टरमा नयाँ भर्ना भएका थिए भने २०७२ सालमा बढुवा भई डिएसपी भएका थिए।"
"सर्वोच्च अगाडि वकिलको धर्ना, सडक अवरुद्ध","काठमाडौं : आन्दोलनरत कानुन व्यवसायीको प्रदर्शनका कारण सर्वोच्च अदालत अगाडिको सडक अवरुद्ध भएको छ। शुक्रबार प्रधानन्यायाधीश चोलेन्द्र जबरालाई सर्वोच्च अदालत प्रवेशमा रोक लगाउन कानुन व्यवसायी प्रदर्शनमा उत्रिएपछि रामशाह पथमार्ग अवरुद्ध भएको हो। प्रधानन्याधीश चोलेन्द्र शमशेर जबरा कार्यालय छिर्नु अगाडि उनीहरुले धर्ना दिन थालेपछि बाक्लो संख्यामा सुरक्षाकर्मी परिचालन भएको छ। सडक अवरुद्ध भएपछि त्यस आसपासको क्षेत्रमा ट्राफिक जाम भएको छ। नेपाल बार एसोसिएशका अध्यक्ष चण्डेश्वर श्रेष्ठले प्रधानन्यायाधीश बिचौलिया भएकाले उनलाई सर्वोच्चमा छिर्न नदिने बताउँदै आएका छन्। शुक्रबार बिहान पनि वकिललाई सम्बोधन गर्दै उनले प्रधानन्याधीशले राजीनामा नदिएसम्म अदालत प्रवेशमा रोक लगाउने बताए। अदालत आए लखेट्छन्, न्याय पाउन कहाँ जाने ? सर्वोच्च अदालतमा सुरक्षा बढाइयो सर्वोच्च अदालतका न्यायाधीश किन फर्किन मानेनन् इजलास ? सर्वोच्चमा घम्साघम्सी कमल थापाले भने, प्रधानन्यायाधीशले पदमा बस्ने नैतिक आधार गुमाइसके सर्वोच्चमा सुरक्षा व्यवस्था कडा, आन्दोलनरत कानुन व्यवसायीलाई रोक कानुन व्यवसायी सर्वोच्च गेट अगाडि, प्रधानन्यायाधीशलाई छिर्न नदिने सर्वोच्च अगाडि वकिलको धर्ना, सडक अवरुद्ध"
हरितगृह ग्यास कटौतीमा चीनअमेरिका आश्चर्यजनक सहमति,वासिङटन : जलवायु सहकार्यमा चीन र अमेरिकाले आश्चर्यजनक सहमति जनाएका छन्। हरितगृह ग्यास कटौती गर्ने सम्बन्धमा दुवै शक्ति राष्ट्रले सहमति जनाएका हुन्। स्कटल्यान्डको ग्लास्गोमा आयोजित २६ औं जलवायु सम्मेलन कोप२६ को समापनपछि संयुक्त विज्ञप्ति जारी गर्दै चीन र अमेरिकाले हरितगृह ग्यास कटौतीमा एकसाथ काम गर्ने योजना बनाएको घोषणा गरेका छन्। दुवै शक्ति राष्ट्रले एक दशकमा हरितगृह ग्यास कटौती गर्ने सम्बन्धमा बुधबार साँझ गरेको घोषणा आश्यचर्यजनक भएको अन्तर्राष्ट्रिय सञ्चारमाध्यममा उल्लेख छ। चीन र अमेरिका संसारका ठूला कार्बन उत्सर्जक मुलुकको रूपमा चिनिन्छन्। पृथ्वीको तापक्रम कम गर्न विश्वको तापक्रम १५ डिग्री सेल्सियस राख्ने पेरिस सम्झौताको लक्ष्य कायम राख्नेमा दुवै मुलुक सहमत भए। कोप२६ मा चिनियाँ राष्ट्रपति सी चीनफिङ प्रत्यक्ष रूपमा उपस्थित नहुँदा अमेरिकी राष्ट्रपति जो बाइडेनले आलोचनासमेत गरेका थिए। चूरे जोगाउन हरित अभियान धनी देशले दिएनन् हरित जलवायु कोषमा पैसा घटाऔं हरितगृह ग्यास
पहिलो तीव्र गतिको ट्रेन,"यो सांघाई म्याग्लेभ हो। जसलाई सांघाई ट्रान्सर्यापिड पनि भनिन्छ। यो एक चुम्बकीय लेभिटेसन ट्रेन (म्याग्लेभ) लाइन हो। जुन चीनको सांघाईमा सञ्चालित छ। यो अहिलेसम्म सञ्चालनमा रहेको सबैभन्दा पुरानो व्यावसायिक म्याग्लेभ हो। म्याग्लेभ विश्वको सबैभन्दा तीव्र गतिको पहिलो व्यावसायिक विद्युतीय रेल पनि हो। १२ नोभेम्बर २००३ मा गैर व्यावसायिक परीक्षणका बेला यसले ५०३ किलोमिटर प्रतिघन्टाको गति लिएर विश्व रेकर्ड कायम गर्यो। जुन जोनाथन टेक्सिएराले चलाएका थिए। ट्रेनको लम्बाइ ५०२ फुट, चौडाइ १२ फुट र उचाइ १४ फुट रहेको छ। यात्रुका लागि तीनवटा श्रेणी छन्। जसमा ५ सय ७४ जना यात्रु क्षमता छ। यो ट्रेन लाइन सन् २००१ अप्रिलमा बनाउन सुरु गरेर २००३ नोभेम्बरमा सकिएको थियो।"
सर्वोच्चमा घम्साघम्सी,"काठमाडौं : प्रधानन्यायाधीश चोलेन्द्रशमशेर जबराविरुद्ध आन्दोलनरत कानुन व्यवसायी र प्रहरीबीच बिहीबार घम्साघम्सी भएको छ। नेपाल बार एसोसिएसनले सर्वोच्च परिसरमा विरोधसभा गर्न लागेपछि प्रहरीले हस्तक्षेप गरेको थियो। घम्साघम्सीका कारण बार महासचिव लीलामणि पौडेलसहित ६ कानुन व्यवसायी घाइते भएका छन्। बारका पूर्वउपाध्यक्ष कुमार शर्मा आचार्य, उपाध्यक्ष रक्षा बस्याल, केन्द्रीय सदस्य प्रकाश महर्जन, पूर्वकेन्द्रीय सदस्य रमणकुमार कर्ण, अधिवक्ता मुकुन्द भट्टराईलगायत घाइते भएको बारले जनाएको छ। शान्तिपूर्ण विरोधसभा गरिरहेका थियौं। प्रधानन्यायाधीशको ठाडो आदेशमा हतियारसहितका सुरक्षाकर्मी अदालतभित्रै प्रवेश गर्दा दुई पक्षबीच धकेलाधकेल हुँदा कानुन व्यवसायीहरू घाइते हुनुभएको छ, बारद्वारा जारी विज्ञप्तिमा जनाइएको छ। उक्त घटनाको विरोधमा बारले सर्वोच्चका सम्पूर्ण बेञ्चमा बहस नगर्ने र बेञ्च बहिष्कार गर्ने निर्णय गरेको छ। महासचिव पौडेलका अनुसार प्रधानन्यायाधीश राणाले शुक्रबार तोक्ने कुनै पनि इजलासमा नबस्न न्यायाधीशहरूलाई पनि आग्रह गरिएको छ। कलम र मुखको भरमा उभिएका वकिलका विरुद्ध प्रहरी प्रशासनको बल प्रयोग गर्नु आपत्तिजनक काम हो, पौडेलले भने, जसका कारण प्रधानन्यायाधीशले आफ्नो गरिमा गुमाउनु भएको छ। रोकिएन भने थप गुम्नेछ। कानुन व्यवसायीमाथि सुरक्षाकर्मीले जबरजस्ती गरेको बार उपाध्यक्ष रक्षा बस्यालले बताइन्। अब आन्दोलन झन् चर्काउने बारले जनाएको छ। शुक्रबार प्रधानन्यायाधीशलाई अदालत प्रवेशमा रोक गलाइने उपाध्यक्ष बस्यालले बताइन्। आन्दोलन झनै जटिल बन्ने वरिष्ठ अधिवक्ता दिनेश त्रिपाठीले बताए। प्रधानन्यायाधीशलाई अदालत प्रवेश गर्न दिँदैनौं, त्रिपाठीले भने, उहाँले गम्भीर कुरालाई वास्ता गर्नु भएको छैन। उहाँको प्रवेशलाई नै रोकेपछि आन्दोलन उचाइमा पुग्छ। त्यसपछि उहाँ पदत्याग गर्न बाध्य बन्नु होला। अदालत प्रधानन्यायाधीशको व्यक्तिगत सम्पत्ति नभएकाले कानुन व्यवसायीमाथि हातहतियारसहितको प्रहरी परिचालन गर्नु अदालतको अवहेलना भएको उनको भनाइ छ। यो अवहेलना अशोभनीय छ, उनले भने, वरिष्ठतम् कानुन व्यवसायीमाथि बल प्रयोग गर्नु निर्लज्जता हो। सेवाग्राहीलाई पनि यस विषयमा गलत सूचना गएको वरिष्ठ अधिवक्ता त्रिपाठी बताउँछन्। कानुन व्यवसायीको आन्दोलनले न्याय पाउने जनताको अधिकार कुञ्ठिन भएको भन्ने कुरामा सत्यता नभएको उनले बताए। न्यायपालिकामा सेटिङ छ, उनले भने, मुद्दा सुनुवाइ भए पनि किनबेच भएको अवस्था छ। त्यसलाई तोड्न कानुन व्यवसायी लागि परेको तथ्य जनताले बुझ्नुपर्छ। अधिवक्ता ओमप्रकाश अर्याल राजनीतिक दलका शीर्ष नेताको आडमा प्रधानन्यायाधीश जबरा टिकिरहेको बताउँछन्। अदालतको शुद्धीकरणका लागि कानुन व्यवसायीले आन्दोलन गरिरहेको अर्याल बताउँछन्। रिट दर्ता गर्न सर्वोच्च पुगेका वकिलहरुलाई प्रहरीले लखेटे प्रधानन्यायाधीशको राजीनामा माग्दै सर्वोच्चमा वकिलहरुको धर्ना प्रधानन्यायाधीशको राजीनामा माग्दै वकिलहरुको प्रदर्शन प्रधानन्यायाधीशको राजीनामा माग्दै सर्वोच्चमा वकिलको नाराबाजी सर्वोच्च परिसरमा वकिलप्रहरी झडप, बार महासचिवसहित ६ जना घाइते प्रहरी हस्तक्षेपविरुद्ध बारले भोलि सर्वोच्चका सम्पूर्ण इजलास बहिष्कार गर्ने"
जौको बोटमा 'मासु उत्पादन !,"आइसल्यान्ड : वैज्ञानिकहरू जौको बोटमा वंशाणु परिवर्तन गरेर मासु उत्पादनका लागि अध्ययनमा लागेका छन्। बीबीसी समाचारका अनुसार आइसल्यान्डमा वैज्ञानिकहरू वनस्पतिबाट मासु उत्पादन गर्न एक लाखभन्दा बढी वंशाणु परिवर्तन गरिएको जौ हुर्काइरहेका छन्। उनीहरूले २२ हजार वर्गफिट क्षेत्रफलमा जौ हुर्काइरहेको बताइएको छ। यो नयाँ प्रयोगले प्रयोगशालामा उत्पादन गरिने मासुका लागि पशुपक्षीमा भर नपरे पनि हुने अवस्था आउन सक्छ। अध्ययनकर्ताहरूले यसबाट हरितगृह ग्यास कम उत्सर्जन भई पर्यावरणलाई स्वच्छ राख्न योगदान गर्ने दाबी गर्छन्। मासुका लागि धेरै पशुपंक्षी पाल्नुभन्दा वनस्पतिबाट मासु उत्पादन गर्दा कम स्थान, ऊर्जा र फोहोर हुने मान्यता रहेको छ। यस्तै ठूलो मात्रामा मासु उत्पादन गर्न जौ सजिलो र सस्तो हुने समेत अनुसन्धानकर्ताले दाबी गरेका छन्। अनुसन्धानकर्ताहरूले वनस्पतिबाट मासु उत्पादन गर्दा पर्यावरणका लागि राम्रो हुने बताएका छन्। पशुवध गर्नु नपर्ने, हरितगृह ग्यास कम उत्पादन हुनेलगायतका फाइदा हुने बताएका छन्। कसरी हुन्छ उत्पादन ? ग्रोथ फ्याक्टर भनिने विशेष प्रोटिन बोक्ने गरी जौमा विशेष परिवर्तन गरिन्छ। त्यसपछि फलेको जौ टिपिन्छ, जम्मा गरिन्छ। अनि पिसिन्छ। त्यसपछि प्रयोगशालामा प्रशोधन गरिन्छ। जौमा राखिने ग्रोथ फ्याक्टर पशुपंक्षीबाट लिइएको हो।"
उड्न नसक्ने पाँच चरा !,"पेनगुइन पेनगुइन सम्भवतः उड्न नसक्ने चराको दुनियाँमा सबैभन्दा लोकप्रिय चरा हो। विश्वभर यसका १७ प्रजाति पाइन्छन्। कालो र सेतो रंगका पेनगुइनको पँखेटा साना तथा कडा खालका हुन्छन्। जसको प्रयोग यसले पानीमा तैरिन प्रयोग गर्छ। यो चरा प्रायः पृथ्वीको दक्षिणी गोलार्धमा पाइन्छ। एम्परर संसारको सबैभन्दा ठूलो पेनगुइन प्रजाति हो। अस्ट्रिच यो संसारको सबैभन्दा ठूलो चरा हो। जुन उड्न सक्दैन। यसको उचाइ २ मिटरसम्म हुन्छ भने १६० किलोसम्मको हुन्छ। अन्य चराहरूको तुलनामा यसको ब्रेस्टबोन मा किल (जुन पखेटाको मांसपेशीसँग जोडिएको हुन्छ) हुँदैन। जसका कारण यसको पखेटामा पर्याप्त शक्ति पुग्दैन त्यसैले यो उड्न सक्दैन। बलियो खुट्टा हुने भएकाले अस्ट्रिच ४१ माइलसम्मको गतिमा दौडिन भने सक्छ। किबी यो विश्वको सबैभन्दा सानो उड्न नसक्ने चरा हो। जलवायु अनुकूलताका कारण यो न्यूजिल्यान्डमा पाइन्छ। किबी न्युजिल्यान्डको राष्ट्रिय चरा पनि हो। यो चरा ५ प्रजातिका हुन्छन्। विश्वका प्राचीन चरामध्ये यो पनि एक हो। यसका कतिपय प्रजाति लोप भइसकेका छन्। उड्न नसक्ने यो चरा न्युजिल्यान्डमा कसरी आयो अझै रहस्य नै छ। काकापो यो सुगाको असामान्य प्रजाति हो। जुन न्युजिल्यान्डमा पाइन्छ। काकापो विश्वको एकमात्र उड्न नसक्ने निशाचर सुगा हो। यसलाई संसारको सबैभन्दा ठूलो सुगा पनि भनिन्छ। जुन ४ किलोग्रामसम्मको हुन्छ। २५ इन्चसम्म लामो हुने यो चरा लोपोन्मुख छ। न्यूजिल्यान्डमा यो चराको वस्यक संख्या जम्मा २०१ मात्रै छ। पहिलेपहिले यो चरालाई घरमा पनि पालिन्थ्यो। गुआम रेल उड्न नसक्ने यो चरा अमेरिकाको गुआम क्षेत्रमा पाइन्छ। प्राचीनकालदेखि नै उक्त क्षेत्रमा कुनै प्राकृतिक शिकारी नहुने भएकाले यो चरालाई उड्नुपर्ने आवश्यकता परेन। त्यसैले पनि यसमा उडान भर्न चाहिने मांशपेशीको विकास भएन। तर, यो चरा तिव्र गतिमा दौडन भने सक्छ। (विभिन्न एजेन्सीको सहयोगमा)"
"बारले भन्यो : 'अदालतमा घुसपैठ भयो, आन्दोलन थप सशक्त पार्छौं'","काठमाडौं : प्रधानन्यायाधीशविरुद्ध आन्दोलनरत नेपाल बार एसोसिएसनले न्यायापालिकाभित्र घुसपैठ भएको भन्दै आन्दोलनलाई थप सशक्त पार्ने बताएको छ। बारका महासचिव लीलामणि पौडेलले अब आन्दोलन नरोकिने र थप पेचिलो भएर जाने अन्नपूर्णलाई बताए। उनले भने,' न्यायापालिकाभित्र घुसपैठ भएको छ। हाम्रो शान्तिपूर्ण आन्दोलनमा प्रहरीले बल प्रयोग गरेको छ। यो सह्यै हुँदैन। आन्दोलन सशक्त रुपले अगाडि बढ्छ।' उनले जबरा रहुन्जेल अदालतको गतिरोध रहिरहने बताए। बारले अदालतभित्र आन्दोलन थालेपछि सर्वोच्चमा सुरक्षा व्यवस्था थप कडा पारेको छ। आज पनि प्रधानन्यायाधीश जबराको राजीनामा माग्दै सर्वोच्च गएका वकिललाई भित्र छिर्न दिइएको छैन। सर्वोच्च छिर्न नदिएपछि बार एसोसियसनको कार्यालय अगाडि उनीहरु एकीकृत हुन थालेका छन्। उनीहरुले प्रधानन्यायाधीश जबरालाई सर्वोच्च प्रवेशमा रोक लगाउने तयारीमा जुटेका छन्। कार्यालय समय अगावै वकिलहरु सर्वोच्च छिर्न खोज्दा सुरक्षाकर्मीले रोकेका छन्। बिहीबार प्रदर्शनका क्रममा वकिल र प्रहरीबीच घम्साघम्सी हुँदा छजना वकिल घाइते भएका थिए। नेपाल बारले भन्यो : प्रधानन्यायाधीशज्यू अब इजलासमा नबस्नुहोस् नेपाल बार, न्यायाधीश र प्रधानन्यायाधीश आआफ्नै अडानमा"
"एकीकृत समाजवादीको स्थायी कमिटी बैठक बस्दै, केके छन् एजेण्डा ?","काठमाडौं : नेपाल कम्युनिष्ट पार्टी (एकीकृत समाजवादी) को स्थायी कमिटीको आज बस्दैछ। शुक्रबार दिउँसो २ बजे नयाँ बानेश्वरस्थित अर्पण बैंक्वेटमा स्थायी कमिटीको आठौं बैठक बस्ने उपमहासचिव तथा प्रमुख प्रचार विभाग जगन्नाथ खतिवडाले जानकारी दिए। उनका अनुसार बैठकले कात्तिक २७ र २८ गते बस्ने केन्द्रीय कमिटीको दोस्रो पूर्ण बैठकका प्रस्तावहरु अनुमोदन गर्नेछ । खतिवडाले भने, नेकपा (एमाले) सहितका विभिन्न कम्युनिष्ट पार्टी परित्याग गरी हाम्रो पार्टीमा प्रवेश गर्नुभएका, प्रवेश गर्ने तयारीमा रहनुभएका कमरेडहरुका जिम्मेवारी र भूमिकाबारे उक्त बैठकले निश्चित मापदण्ड निर्धारण गरी केन्द्रीय कमिटीमा पेश गर्ने छ ।"
चीनमा कोरोना संक्रमण पुनः तीव्र हुँदै,बेइजिङ : चीनमा पछिल्लो समय कोरोना संक्रमण पुनः तीव्र फैलिन थालेको छ। चिनियाँ सञ्चारमाध्यमका अनुसार बिहीबार ९८ नयाँ संक्रमित भेटिएका छन्। यसअघि बुधबार ६२ जना नयाँ संक्रमित भेटिएका थिए भने मंगलबार ५४ जनामा संक्रमण भएको थियो। त्यस्तै शनिबार ५५ जनामा संक्रमण भएको पुष्टि भएको थियो। बिहीबार भेटिएका नयाँ संक्रमितमध्ये ७९ जना स्थानीय रूपमा संक्रमित भएकाहरू रहेको राष्ट्रिय स्वास्थ्य परिषद्ले जनाएको छ। योसँगै चीनमा ९८ हजार ९९ जनामा संक्रमण भएको छ। जसमध्ये ४ हजार ६३६ को ज्यान गएको छ। यद्यपि जनवरीदेखि यता भने कसैले कुनै पनि संक्रमित ज्यान नगुमाएको समाचारमा बताइएको छ। हाल चीनमा ५३३ संक्रमित स्वास्थ्यकर्मीको निगरानीमा रहेको समाचारमा बताइएको छ।
नीति कथा : भ्रम र वास्तविकता,"स्वर्गमा कुनै पनि समस्या थिएन। त्यहाँका राजा भगवान् इन्द्रलाई नयाँ योजना बनाउन र दैनिक गर्नुपर्ने काम केही नभएकाले उनको मनमा नयाँ सोच पलायो। इन्द्रलाई पृथ्वीमा आउने रहर लाग्यो। तर, के भएर जाने सोच्न थाले। यत्तिकैमा उनलाई माछा भएर जान रहर लाग्यो। पानीमा मजाले पौडन पनि पाउने र शीतल हुने भएकाले उनी माछा भएर पृथ्वी लोकमा झरे। माछा बनेका इन्द्र एउटा पोखरीमा पौडिरहेका थिए। बेला मौका आउने चारो, साथीभाइसँग पौडने र खेल्ने भएकाले उनलाई रमाइलो लागेको थियो। एकदुई दिनका लागि आएका इन्द्रले महिनौं बितेको पत्तो पाएनन्। एक दिन त्यो पोखरीमा माछा मार्न माझीहरू आइपुगे। पोखरीको माछामध्ये सुन्दर र मोटो इन्द्र नै थिए। माझीको ध्यान पनि मोटो र सुन्दर माछामा पर्यो। जाल हालेर निकाल्नेभन्दा पनि उनीहरूले बल्छी हानेर त्यही माछोलाई मात्रै मार्ने सोच बनाए। सधैं माछासँग मात्रै दौडने र खेल्ने बानी परेका भगवान् इन्द्रले आफू भगवान् भएको पनि बिर्सेछन्। उनले त्यहाँ माझीले बनाएको रणनीति बुझेनन्। त्यसतर्फ ध्यानसमेत नदिएकाले मीठो चारो सोचेर उनले बल्छीसहित खाए। बल्छी र चारो उनको मुखमा अड्कियो। बल्छीको धारले इन्द्रको मुखमा नराम्ररी घाउ भयो। अनि मात्रै उनले आफू त स्वर्गको राजा भएको सम्झिए र आफ्नो शक्तिले त्यहाँबाट फुत्किएर स्वर्गलोक भागे। उनलाई माझीले आफूलाई दुःख दिएकोमा चित्त बुझेको थिएन। आफंै राजा भएकाले कहाँ न्याय खोज्न जाने केही समय सोचे। भगवान् शिवलाई दुःख बिसाउन कैलाश पर्वततर्फ लागे। शिवका सामु पुगेर सबै कुरा सुनाए। उनलाई शिवले सोधे, के तिमी त्यो पोखरीमा इन्द्रकै रूपमा थियौ ? इन्द्रले आफू त्यहाँ माछा बनेर बसेको बताए। त्यसपछि शिवले भने, तिमी माछाको रूपमा थियौ, ती माझीहरूले माछाको सिकार गरेका हुन्, इन्द्रको होइन। त्यसैले ती माझीहरूले तिमीलाई चोट दिएर कुनै गल्ती गरेका छैनन्। नैतिक शिक्षा : हाम्रो वास्तविक अवस्था के हो, हामीले कहिले पनि भुल्नु हुँदैन। देखेका धेरै कुरा राम्रा र रमाइला पनि हुन सक्छन्। तर, कहिले पनि लोभिएर त्यसतर्फ लाग्नु हुँदैन। देखेका रमाइला कुराभित्र पनि समस्या हुन सक्छन्। नीति कथा : विश्वासको भर नीति कथा : असल व्यवहार नीति कथा : सत्य लुक्दैन नीति कथा : इच्छाशक्ति नीति कथा : विश्वासको नतिजा नीति कथा : सम्पत्ति कि संस्कार नीति कथा : लुकेको गुण नीति कथा : प्रशंसासँगै आलोचना नीति कथा : हिम्मतले जितिन्छ नीति कथा : घमण्डको पर्दा"
मुस्ताङका गणकलाई तथ्यांक संकलनमा कठिनाई,"जोमसोम : भौगोलिक रुपले विकट मानिएको मुस्ताङमा जनगणनामा खटिएका गणकहरु लाई नागरिकको वास्तविक विवरण संकलन गर्नमा कठिनाई पर्ने देखिएको छ। मुस्ताङ जाडो छल्न बेसी झरेको, भौगोलिक विकटता, छरिएको बस्ती, मौसम प्रतिकुलताका कारण जनगणनाकार्यमा समस्या पर्ने देखिएको छ। केन्द्रिय तथ्यांक विभागले बिहीबारदेखि देशभर एकसाथै नागरिक जनगणना कार्य शुभारम्भ गरेको हो। यसका लागि मुस्ताङमा १० जना सुपरिवेक्षक र ३६ जना गणक सम्बन्धित स्थानमा खटिएका छन्। यसअघि विभागको कार्यतालिकाअनुसार भाद्र ३० गतेदेखि असोज १८ गतेसम्म जनगणना सुपरिवेक्षकमार्फत घर परिवार सूचीकरण गर्ने काम सम्पन्न भइसकेको छ। यसैका आधारमा गणकहरुले नागरिकको तथ्यांक संकलन गर्ने जनाइएको छ। राष्ट्रिय जनगणना अभियान बिहीबारबाटै सुरु भएको र मुस्ताङका ५ वटै स्थानीय तह र वडाहरुमा जनगणना सम्बन्धित सामाग्रीसहित गणकहरु नागरिकको घरदैलोमा पुगिसकेको जिल्ला जनगणना अधिकारी राजन पहाडीले जानकारी दिए। उनका अनुसार यसअघि जनगणना सुपरिवेक्षक तथा गणकहरुलाई ४ दिने अभिमुखिकरण तालिम संञ्चालन गरी कार्यक्षेत्रमा पठाइएको हो। केन्द्रिय तथ्यांक विभागको कार्यतालिका बमोजिम राष्ट्रिय जनगणना १५ दिनसम्म जारी रहनेछ। जनगणना कार्यलाई समन्वयात्मक रुपले प्रभावकारी रुपमा अघि बनाउन विभागको कार्यविधि अनुसार प्रजिअको संयोजकत्वमा ७ सदस्यीय जिल्ला समन्वय समिति गठन भएको हो। मुस्ताङका ५ वटै स्थानीय तहमा प्रमुख प्रकासकीय अधिकृतको संयोजकत्वमा स्थानीय जनगणना समन्वय समिति गठन भइसकेको भने सबै वडाहरुमा वडा समन्वय समिति गठन भइसकेको स्थानीय जनगणना कार्यालयले जनाएको छ। मुस्ताङमा हिउँदयामको चिसो बढेसँगै मुस्ताङबासी बेसी झरेका छन्। जाडो छल्न जिल्ला बाहिर पोखराकाठमान्डौं झरेका घुम्ती विद्यालय र गुम्बाहरुको तथ्यांक सोही स्थानमा खटाएर विवरण संकलन गरिने जिल्ला जनगणना अधिकारी पहाडीले जानकारी दिए। तर बेसी झरिसकेकाहरुको विवरण उनीहरुको आफन्त र छरछिमेकबाट अभिलेख संकलन गरिने उनले बताए। कार्यालयका अनुसार मुस्ताङका ५ वटै पालिकामा गणक तथा सुपरिवेक्षकले संकलन गरिएको नागरिकको विवरण रुजु गर्ने जिम्मा मुस्ताङको घरपझोङस्थित स्थानीय जनगणना कार्यालयले पाएको छ। स्थानीय जनगणना कार्यालयले अनुमोदन गरेको नागरिकको विवरण जिल्ला जनगणना कार्यालयमा हुँदै केन्द्रिय तथ्यांक विभागमा पठाइने छ।"
पवित्र न्यायालयमा अपवित्र स्वार्थ,"न्यायपालिकालाई कमजोर बनाउनु भनेको समग्र राष्ट्रलाई प्रत्यक्ष हानि पुर्याउनु हो। समाज रूपान्तरणको क्रममा विभिन्न आरोह अवरोह पार गर्दै समाज विकसित हुँदै जान्छ, परिवर्तन हुँदै जान्छ। गति सुस्त हुन सक्दछ यद्यपि परिवर्तन जरुर हुन्छ। व्यक्ति, परिवार, समाज तथा समुदाय, राष्ट्र र विश्वलाई अनुशासित सबल र नियन्त्रित राख्न चाहिने प्रमुख कडी नै कानुन हो। प्राचीनतम समाज कानुनको स्रोतको रूपमा प्रथा, परम्परा र शास्त्रीय मूल्यमान्यताबाट प्रभावित हुन्थ्यो र सोही ज्ञान र शिक्षाबाट प्रशिक्षण प्रसार गरिन्थ्यो। लिखित शास्त्रीय स्वीकृतिसँगै प्राकृतिक न्याय र राजनियमबाटै समाज र राज्यले न्याय सम्पादन तथा अनुमोदन गर्ने गर्दथ्यो। नेपाल उल्लेखित मान्यता र परम्परालाई आत्मसात् गर्दै हालको संवैधानिक व्यवस्थाबमोजिमको राज्य प्रणालीमा समाहित भएको हो। संवैधानिक विकासक्रमसँग सर्वोच्च अदालत नेपालमा सर्वोच्च न्यायालयको इतिहास केलाउँदा सर्वप्रथम नेपालको संवैधानिक कानुनी विकासक्रमलाई हेर्नु पर्छ। २००४ सालमा एक थान राणा शासकीय विधान निर्माण भयो। यद्यपि त्यो लागू हुन सकेन र त्यसमा राजकीय व्यवहार पनि परिवर्तन हुन सकेन। २००७ फागुन ७ एक आफैंमा गर्बिलो इतिहास बनेर आयो प्रजातन्त्र र न्याय तन्त्रको लागि। प्रारूप तथा स्वरूपमा मूल्य मान्यताभन्दा केही फरक देखिए तापनि प्रजातान्त्रिक किरणले नेपाली माटोलाई चुम्बन गरिसकेको थियो। वर्तमान नेपालको राजनीतिक, सामाजिक रूपान्तरणको जग २००७ सालको प्रजातन्त्र नै हो। यसैले विचार, क्रान्ति तथा परिवर्तनको भोग जगाएको हो। नेपालको अन्तरिम शासन विधान २००७ नेपालको पहिलो संविधानको रूपमा लागू भएपश्चात् कानुनसम्मत ढंगले विभिन्न कानुनी व्यवस्था समावेशको थालनी तथा आधार तयार भयो। नेपालका राजनीतिक दल र दलका प्रमुख शक्ति नेताले सर्वोच्चलाई गलत र अनुचित क्रियाकलापका हिस्सेदार बनाउने कुटिल चाल चल्नु स्वतन्त्र न्यायपालिकाको निम्ति एक खतरनाक खेल हो। सर्वप्रथम प्रधान न्यायालयको रूपमा संवैधानिक मान्यता प्राप्त प्रधान न्यायालय ऐन २००८ लाई सर्वोच्च अदालतको एक जननी परिभाषा वा आधार स्तम्भको रूपमा लिन सकिन्छ। यसै संवैधानिक व्यवस्थाबमोजिम २०१३ सालमा सर्वोच्च अदालत ऐन निर्माण गरियो र विधिवत् रूपमा २०१३ साल जेठ ८ गते नेपालमा सर्वोच्च अदालतको औपचारिक स्थापना भयो। २०१५ सालमा निर्मित पहिलो प्रजातान्त्रिक संविधानले सर्वोच्च अदालतका न्यायाधीश नियुुक्तिबारे संवैधानिक व्यवस्था उल्लेख गरेको पाइन्छ। तथापि त्यो लामो समय टिक्न सकेन। राजनीतिक उतारचढाव र राजा महेन्द्रको प्रत्यक्ष निर्दलीय पञ्चायती व्यवस्थाले २०१७ पुस १ उप्रान्त त्यसलाई शासक निगाह र मर्जीमा परिवर्तन गर्यो। सर्वोच्च अदालतको व्यवस्थासँगै कानुनको शासन तथा स्वतन्त्र न्यायपालिकाको रूपमा सर्वोच्च अदालतलाई बलियो रूपमा प्रस्तुत नेपालको संविधान २०१९ ले गरेको हो। तथापि यो निर्दलीय पञ्चायती संविधान थियो। सर्वोच्च अदालतले न्याय दिन स्वतन्त्र हैसियत त राख्थ्यो। तर स्वतन्त्र निर्णयको अधिकार न्यायपालिकासँग पर्याप्त हुँदैनथ्यो। निकै लामो समयपछि सर्वोच्च अदालत २०४७ सालको परिवर्तनको साझेदार बनी उदायो र अझ स्पष्ट रूपमा प्रजातान्त्रिक मूल्यबमोजिम पुनर्जागृत भयो। जिम्मेवार, स्वतन्त्र र सक्षम न्यायपालिकाको प्रत्यक्ष प्रभाव समग्र राज्य प्रणालीमा पर्छ। नेपाल अधिराज्यको संविधान, २०४७ लागू भएपश्चात् सर्वोच्च अदालत थप शक्तिशाली, स्वतन्त्र र संविधानतः स्पष्ट क्षेत्राधिकारको हैसियत प्राप्त गर्न सफल भयो। राजनीतिक परिवर्तनसँगै त्यो लामो समय टिक्न सकेन। सशस्त्र विद्रोहपश्चात्को शान्ति स्थापनाले २०६२०६३ को अन्तरिम संविधानको जन्म भयो र पछि २०७२ सालमा संविधानसभामार्फत संघीय लोकतान्त्रिक गणतन्त्रात्मक नेपालको संविधान निर्माण भई लागू गरियो। सोही संविधानले राज्यका प्रमुख तीन अंग व्यवस्थापिका, कार्यपालिका र न्यायपालिकालाई शक्ति पृथकीकरणको सिद्धान्तबमोजिम संवैधानिक व्याख्या प्रदान गर्यो। न्यायालयको मूल मर्म नेपालको संविधान, प्रचलित कानुन र अन्तर्राष्ट्रिय स्तरमा स्थापित न्यायका मूलभूत सिद्धान्तमा आधारित भई नेपालको सर्वोच्च अदालतले स्वतन्त्र, सक्षम र निष्पक्ष ढंगले न्याय सम्पादनको कार्य गर्दछ। नेपालको संविधानले न्यायपालिकालाई एक कानुनी राज्यको मान्यताबमोजिम मानव अधिकारको रक्षा गर्ने स्वतन्त्र र सक्षम अंगको रूपमा स्थापित गरेको छ। माथि उल्लेखित उद्देश्य र कार्य तब मात्र वास्तविक हुन सक्छ जब न्यायपालिका कुनै प्रकारको अनुचित प्रभावमा नपरी आफ्नो स्वतन्त्रतालाई कायम राखी संविधानले परिकल्पना गरेअनुरूप न्यायिक विवाद समाधान गर्दै आमजनतालाई सर्वसुलभ तथा छिटोछरितो सेवा प्रदान गर्न पूर्ण रूपले सक्षम बन्दछ। कुनै प्रकारको बाह्य प्रभाव, प्रलोभन र स्वार्थमा नपरी स्वतन्त्ररूपले विवाद निरूपण गर्नका लागी आधारभूत मूल्य मान्यता र सिद्धान्तको रूपमा स्वतन्त्रताको आवश्यकता अवश्य पर्छ। पूर्णतया सबल, सक्षम र स्वतन्त्रतापूर्वक सेवा प्रवाहको लागि स्वायत्तताको अपरिहार्यता कसैले नकार्न सक्दैन। सर्वोच्चलाई भरोसायोग्य कसरी बनाउने नेपालमा न्यायपालिकाको एक उच्चतम संस्था सर्वोच्च अदालतले स्थापनाकालदेखि हालसम्म झन्डै सात दशक पार गरिसकेको छ। यसबीचमा कैयौं राजनीतिक, सामाजिक परिवर्तन तथा उथलपुथलको साक्षी बन्दै सर्वोच्च यहाँसम्म आइपुगेको छ। सामाजिक, राजनीतिक क्रान्ति तथा नागरिक आवाजलाई प्रत्यक्षपरोक्ष रूपमा साथ दिँदै आएको पाइन्छ। स्थापित कानुन तथा शासकीय प्रणालीले न्यायपालिकालाई अनुकूलन व्याख्या र प्रयोग गरे पनि कुनै न कुनै छिद्रबाट त्यसले परिवर्तनलाई साथ दिएको वा ग्रहण गरेको थुप्रै प्रमाण भेट्न सकिन्छ। जुन लक्ष्य, उद्देश्य तथा मूल्यमान्यताको परिकल्पना गरेर सर्वोच्च अदालतको स्थापना गरिएको हो। के साँच्चै त्यसैअनुरूप संग्लो रूपमा अघि बढेको छ त ?, के सर्वोच्च व्यवहारतः स्वतन्त्र, निष्पक्ष तथा अनुचित स्वार्थरहित छ त ? आदि जस्ता कैयौं सवालहरू विभिन्न कालखण्डमा उठ्दै आएका छन्। विभिन्न परिदृश्य र घटनाक्रम सूक्ष्म ढंगले केलाउँदा सर्वोच्चलाई प्रश्न गर्ने थुप्रै अवस्थामा ल्याई पुर्याएको प्रमाण पाउन कठिन छैन। न्याय प्रशासन एक कानुनी राज्य प्रणालीको महत्त्वपूर्ण औजार हो। राजनीतिक गठजोड वा सत्ता सञ्चालनलाई न्यायपालिकाले कहिलले पनि सौदाबाजीको रूपमा हेर्नु हँुदैन। शासकीय प्रणालीको आधारमा संविधानले व्यवस्था गरेबमोजिम न्यायपालिकाले कार्यसम्पादन गर्ने गर्दछ। शासकीय स्वरूप, व्यवस्था तथा प्रणाली समयक्रमसँगै फेरबदल हुन सक्दछ। यद्यपि न्याय प्रशासन न्यायोचित ढंगले नै अघि बढ्दछ। राष्ट्रिय तथा अन्तर्राष्ट्रिय मूल्यमान्यता, प्रचलित कानुन साथै प्राकृतिक न्याय सिद्धान्तको जगमा टेकेर न्यायपालिका निरन्तर अघि बढ्नु पर्छ। खासगरी नेपालको राजनीतिक घटनाक्रमसँग न्यायपालिकाको प्रभाव र स्थान प्रत्यक्षअप्रत्यक्ष रूपमा रहँदै आएको छ। शक्ति सन्तुलन र शक्ति पृथकीकरणको सिद्धान्तलाई न्यायपालिकाले नबुझेको भन्न त्यति उचित नहोला। तर पनि नेपालका राजनीतिक दल र दलका प्रमुख शक्ति नेताले सर्वोच्चलाई गलत र अनुचित क्रियाकलापका हिस्सेदार बनाउने कुटिल चाल चल्नु स्वतन्त्र न्यायपालिकाको निम्ति एक खतरनाक खेल हो। न्याय प्रशासन सञ्चालन र गतिशीलताका आफ्नै प्रचलित ऐन कानुन तथा विधि प्रक्रिया रहेका हुन्छन्। ती मान्यता र विधिलाई अनुचित राजनीतिक रंग दिँदै हस्तक्षेप गर्दा वा सोलाई स्वीकार्दा कानुनी राज्यको ठाडो उपहास हुने गर्दछ। कानुनी विधिलाई बेवास्ता गर्दै दलगत स्वार्थ र चाहनाका आधारमा गरिने विभिन्न नियुक्तिको निर्णय, फैसलालाई उदाहरणको रूपमा लिन सकिन्छ जुन राष्ट्रका लागि सान्दर्भिक मानिँदैन। नेपाल अधिराज्यको संविधान २०१५ को मस्यौदा गर्ने क्रममा एक बेलायती संविधानविद् सर आइभर जेनिङ्सले नेपाललाई निकै राम्रो सल्लाह दिए। तथापि उनले थुप्रै शंकाको विषय र भविष्यबारे चिन्ता राख्दै संविधान निर्माणमा सहयोग गरेको भन्ने विभिन्न जानकारले बताउने गर्छन्। राजनीतिक दलको चलखेल, छलकपट, स्वार्थ, सौदाबाजी साथै अपवित्र गुटबन्दी आदिजस्ता खराब प्रवृत्ति न्यायालयका लागि घातक हुन्छन्। यी र यस्ता खतराबाट न्यायालय सजग र सफा हुन अति जरुरी छ। कार्यपालिकाले निहित प्रयोजनलाई साकार पार्न न्यायपालिका माथि अवाञ्छनीय दखल राख्न सक्दछ। तर न्यायपालिका सजग र अनुशासित नहुने हो भने यहाँ कुनै पनि अंग स्वतन्त्र हुन सक्दैनन्। अदालत पूर्णरूपमा स्वतन्त्र हुनुपर्छ। जस्तोसुकै अप्ठ्यारो परिस्थितिमा पनि आफ्नो क्षेत्राधिकार प्रयोग गर्दै सार्वभौम र स्वतन्त्र न्याय सम्पादन गर्न कहीँ कतै चुक्नु हुँदैन। राजनीतिक आवरणका जुनसुकै, जस्तोसुकै गैरकानुनी हर्कतलाई बिनाआग्रहपूर्वाग्रह स्वतन्त्र, निष्पक्ष ढंगले पर्दाफास गर्न सकेको खण्डमा सर्वोच्च अदालत माथि लागेका केही शंकाका घेरा अवश्य पनि मेटिँदै जानेछन्। कानुनको न्यायोचित व्याख्या, विश्लेषण र प्रयोग गर्दै न्याय प्रशासनलाई थप शक्तिशाली बनाउनु अदालतको अनिवार्य सर्त हो। निष्कर्ष राष्ट्रलाई अक्षुष्ण राख्न न्यायपालिकाको प्रमुख भूमिका रहेको हुन्छ। राज्यका बाँकी अंग निष्क्रिय र कमजोर हुँदा पनि न्यायपालिका सशक्त हुन्छ, सक्रिय हुन्छ। विश्वका जति पनि मुलुकमा लोकतन्त्र सफल देखिन्छ ती सम्पूर्ण मुलुकको न्यायपालिका सक्षम र स्वतन्त्र भएर नै हो। न्याय प्रशासन कानुनी राज्य प्रणालीको मेरुदण्ड हो। एक नागरिक अन्य सम्पूर्ण संयन्त्रबाट धोका पाउँदा पनि अन्तिममा उसको जाने ठाउँ न्याय मन्दिर हो जुन सबैका लागि, सधैंका लागि पहुँचयोग्य साथै विश्वासयोग्य हुनैपर्छ। न्यायपालिकालाई कमजोर बनाउनु भनेको समग्र राष्ट्रलाई प्रत्यक्ष हानि पुर्याउनु हो। कार्यपालिकामा हुने आवधिक फेरबदल तथा सत्ता परिवर्तनको बाछिटा अदालतमा पर्दा अदालतले सन्तुलन कायम राख्न थप चुनौती भोग्नु पर्छ। त्यसकारण न्यायपालिकालाई कोही कसैले पनि दुर्भावना र दुस्साहसको मनोविज्ञानले हेर्नु हुँदैन। राजनीतिक अनुचित स्वार्थसँग सहकार्य गर्ने न्यायमूर्तिका रूपमा कहलिने न्यायाधीश तथा सम्पूर्ण अदालती परिवार संरचनालाई समयमै व्यवस्थापन गर्न सकेको खण्डमा न्याय प्रशासन साँचो अर्थमा सफल भएको मानिन्छ। अन्ततोगत्वा राष्ट्रलाई नै फाइदा हुन्छ। राज्यमा कानुनी शासनको प्रत्याभूति दिलाउन अन्य अंगभन्दा न्यायपालिका बढी जिम्मेवार हुनुपर्छ। जिम्मेवार, स्वतन्त्र र सक्षम न्यायपालिकाको प्रत्यक्ष प्रभाव समग्र राज्य प्रणालीमा पर्छ। राष्ट्रले असल संस्कार, संस्कृति तथा मूल्य स्थापित गर्न र विपरीत अभ्यासलाई नियमन गर्न कानुनको सख्त आवस्यकता महसुस गर्छ। नेपालको संविधानले सर्वोच्च अदालतलाई सबैभन्दा उच्चतम न्याय संस्थाको रूपमा व्याख्या गरेको छ। सर्वोच्चले अझ गम्भीर र सतर्क भएर अघि बढ्दा नेपालमा देखा परेका कैयौं सानाठूला उल्झनहरू समाप्त हुँदै जानेछन्, जनताले सुरक्षाको अनुभूति गर्दै जानेछन्।"
"कार्यकर्ताबाटै महाधिवेशन खर्च, कम्तीमा ९ करोड उठाउने","काठमाडौं चितवन : मुलुकमा कम्युनिस्ट पार्टी स्थापनाको ७२ वर्ष पुग्यो। मंसिर १०१२ गतेसम्म एमालेको १०औं महाधिवेशन हुँदैछ। चितवनको नारायणी नदी किनारस्थित प्रदर्शनीस्थलमा हुने महाधिवेशनको उद्घाटनमा ७२ जना कलाकारले सामूहिक प्रस्तुति दिने भएका छन्। एमालेका अनुसार मुलुकको संस्कृति झल्काउने गरी कलाकारको प्रस्तुति हुने छ। शुक्रबारदेखि नारायणी नदी प्रदर्शनीस्थल सम्याउने काम सुरु हुनेछ । मूल समारोहलाई आकर्षण बनाउन सौन्दर्य झल्किने गरी स्टेजको डिजाइन तयार भइरहेको छ। त्यसैको आधारमा आइन्जिनियरले डिजाइन तयार गर्ने भएका छन्। बढीभन्दा बढी सहभागी अटाउने गरी डिजाइन गर्छौं, एमाले सचिव एवं प्रवक्ता प्रदीप ज्ञवालीले भने धेरै मानिसले हेर्ने र सुन्न पाउने व्यवस्थापन गर्ने तयारी छ। उद्घाटन सत्रमा २ तहको स्टेज हुनेछ। माथिल्लो तलामा नेताहरू रहने छन्। सुरक्षाको हिसाबले मूल समारोहको स्टेज अगाडि छुट्टाछुट्टै ब्लक बनाएर सहभागीलाई राखिने छ। नारायणी नदीको पुलबाट एमालेको पहिचान झल्कने आकर्षित ब्यानर राखिनेछ। महासचिव ईश्वर पोख्रेलको नेतृत्वमा केन्द्रीय नेतासहित प्राविधिक टोलीले बिहीबार महाधिवेशनस्थलको अध्ययन गरेको छ। महासचिव पोखरेलसहित उपमहासचिव विष्णु पौडेल, सचिवद्वय प्रदीप ज्ञवाली र योगेश भट्टराई, स्थायी कमिटी सदस्य रामबहादुर थापा, सुरेन्द्र पाण्डे, शंकर पोखरेल, विष्णु रिमाल, कार्यालय सचिव शेरबहादुर तामाङ, नेता डा राजन भट्टराईलगायतले महाधिवेशन स्थलको निरीक्षण गरेका थिए। कलाकारको प्रस्तुतिका लागि छुट्टै स्टेज बनाइने भएको छ। स्वयंसेवक व्यवस्थापन समितिका संयोजक विनोद श्रेष्ठले ठाउँ छनौट भएपछि तयारी तीव्र गरिने बताए। मंसिर १ देखि हामी पूर्ण तयारीमा जुट्छौं, श्रेष्ठले भने, यो ठाउँमा पनि यति भव्य कार्यक्रम हुन सक्छ भन्ने उहादरण देखाउने हाम्रो योजना छ। श्रेष्ठका अनुसार चितवनको साँस्कृतिक र विविध कला झल्काउने तयारी छ। बन्दसत्र सौराहाको होटल सेभेन स्टारको परिसरमा हुनेछ। होटल परिसरको क्षेत्रफल अपुग हुने भएकाले होटल बाहिरको खाली जग्गामा २ हजार प्रतिनिधि अटाउने डोम निर्माण हुनेछ। स्थानीय व्यवस्थापनको कामअघि बढाइएको जिल्ला अध्यक्ष पार्वती रावलले बताइन्। हाम्रो ध्यान स्थानीय व्यवस्थापनमा हुनेछ, उनले भनिन् २० गते प्रतिनिधि छनौट सकेपछि हामी पूर्ण रूपमा महाधिवेशनमा खटिने छौं। उद्घाटनमा एमालेले ५ लाख नेता कार्यकर्ता उतार्ने तयारी गरेको छ। नारायणगढस्थित नारायणी किनारमा उद्घाटन गरिनेछ। उद्घाटनपछिको बन्दसत्र सौराहामा गरिने एमालेले जनाएको छ। संगठित सदस्यबाटै ९ करोड संगठित सदस्यबाटै कम्तीमा ९ करोड महाधिवेशन खर्च उठाउने एमालेले जनाएको छ। पार्टीका सबै संगठित सदस्यबाट कम्तीमा ११ सय सहयोग गर्न आह्वान गरेको छ। महाधिवेशन मूल व्यवस्थापन समितिका सहसंयोजक एवं स्थायी समिति सदस्य सुरेन्द्र पाण्डेले व्यापारीबाट चन्दा नउठाई कार्यकर्ताबाटै उठाएको पैसाबाट महाधिवेशन सम्पन्न गर्ने लक्ष्य लिइएको बताए। एमालेको नवौं महाधिवशेनमा ५ करोड खर्च भएको थियो। योभन्दा डेढ गुना बढी यस महाधिवेशनमा खर्च हुने अनुमान गरिएको छ। कात्तिक २७ मा एकैदिन १ हजार ९ सय ९९ प्रतिनिधिको चयन गरिने छ। कतिपय जिल्लामा बिहीबारबाटै प्रतिनिधि चयन निर्वाचनका लागि मनोनयन दर्ताको काम सुरु भइरहेको केन्द्रीय सदस्य शेरबहादुर गुरुङले बताए। प्रतिनिधिको निर्वाचनका लागि पार्टीको संगठित सदस्यको संख्याको अपडेट भइरहेको छ। २ प्रतिशत संगठित सदस्य (पीएम) मात्रै नेकपा (एकीकृत समाजवादी) मा गएको एमालेको दाबी छ। सचिव तामाङले एमालेका पुराना २ प्रतिशत संगठित सदस्यले मात्रै नवीकरण नगरेको बताए। २ प्रतिशतले मात्रै नवीकरण गरेका छैनन्। यसको अर्थ यही संख्या नेकपा (एस)मा गएको हुनुपर्छ, उनले भने। वडा र पालिका अधिवेशन सकियो एमालेको बाँकी रहेका सबै वडा र पालिकास्तरको अधिवेशन सकिएको छ। पार्टीको निर्देशनअनुसार बाँकी रहेका सबै वडा र पालिकाको बिहीबार अधिवेशन भइसकेको छ। यसअघि कात्तिक ६ मा वडा र कात्तिक ९ मा पालिकाको अधिकांश अधिवशेन भएको थियो। पार्टीको सबै वडा र पालिकाको अधिवेशन बिहीबारबाट टुंगिएको केन्द्रीय कार्यालय सचिव तामाङले बताए। अब कुनै वडा र पालिकाको अधिवेशन बाँकी रहने छैनन्। २५ गतेभित्र सक्न सर्कुलर नै भएको सबै अधिवशेन टुगिंएका छन्, उनले भने।"
"कमल थापाले भने, प्रधानन्यायाधीशले पदमा बस्ने नैतिक आधार गुमाइसके","काठमाडौं : राष्ट्रिय प्रजातन्त्र पार्टीका अध्यक्ष कमल थापाले प्रधानन्यायाधीश चोलेन्द्र शमशेर राणाले पदमा बस्ने नैतिक आधार गुमाइसकेको बताएका छन्। शुक्रबार सामाजिक सञ्जालमार्फत थापाले प्रधानन्यायाधीशले पदमा बस्ने नैतिक आधार गुमाएकोमा विवाद नभएको धारणा राखे। उनले न्यायालयको प्रकरणले गणतन्त्र विरोधीहरुलाई पनि लाज लाग्न थालेको टिप्पणी गरेका छन्। उनले कानुनको रक्षा गर्ने दायित्व बोकेकाबाट व्यक्तिको स्वतन्त्र आवागमन र कार्यालय प्रवेशमा रोक लगाउने खुला चेतावनी संविधान र कानुनी राज्यको खिलाफ भएनर ? भन्दै प्रश्न गरेका छन्। प्रधानन्यायाधीशले पदमा बस्ने नैतिक आधार गुमाई सक्नु भयो, त्यसमा विवाद छैन। तर,व्यक्तिको स्वतन्त्र आवागमन र कार्यालय प्रवेशमा रोक लगाउने खुला चेतावनी संविधान र कानुनी राज्यको खिलाफ भएन?त्यो पनि कानुनको रक्षा गर्ने दायित्व बोकेकाहरुबाट। उनले भने, हामी जस्ता गणतन्त्र विरोधीहरुलाई पनि लाज लाग्न थालिसक्यो। प्रहरी हस्तक्षेपविरुद्ध नेपाल बार एसोसिएसनले शुक्रबार सर्वोच्च अदालतका सम्पूर्ण इजलास बहिष्कार गर्ने भएको छ। बारले आजदेखि प्रधानन्यायाधीश जबरालाई सर्वोच्च अदालत प्रवेशमा रोक लगाउने निर्णय गरेको थियो। करिब दुई हप्तादेखि प्रधानन्यायाधीश जबराको राजीनामा माग गर्दै बार आन्दोलित छ।"
दाङमा गौशाला सञ्चालन,"दाङ : दाङमा छाडा चौपाया व्यवस्थापन तथा संरक्षणका लागि गौशाला सञ्चालन गरिएको छ। तुलसीपुर उपमहानगरपालिका१३ फूलबारीमा २ करोडको लगानीमा गौशाला सञ्चालनमा ल्याइएको हो। बहुउद्देश्यीय योजनासँगै गौशाला सञ्चालनमा आएको सञ्चालक संस्था तुलसी गौशालाले जनाएको छ। सडकमा छाडा छोडेका गाई संरक्षण र संवद्र्धन गरी सहरलाई सुव्यवस्थित गराउने उद्देश्यले तुलसीपुर उपमहानगरपालिका१३ फूलबारीमा २ करोड रुपैयाँभन्दा बढी लगानीमा गौशाला सञ्चालनमा आएको हो। गौशालाको शुभारम्भ पर्यटन, ग्रामीण तथा सहरी विकास मन्त्री डिल्लीबहादुर चौधरीले गरे। २०७६ सालदेखि निर्माण सुरु भएको तुलसी गौशालाको आधारभूत पूर्वाधार निर्माण भएपछि गाई व्यवस्थापन थालिएको हो। गौशालामा ४ सय गाई छन्। तर यस २०७६ देखि तुलसीपुर ६ रजौरामा अस्थायी रूपमा व्यवस्थापन गरिँदै आएको थियो। तुलसीपुर उपमहानगरपालिकाको सहकार्यमा तुलसी गौशाला तथा सरसफाइ व्यवस्थापन बहुउद्देश्यीय सहकारी संस्थाले फूलबारीमा ७ बिघा क्षेत्रफलमा गौशाला निर्माण गरेको संस्थाका अध्यक्ष वीरबहादुर भण्डारी (मोहन)ले जानकारी दिए। नेपालमा नयाँ प्रक्रिया अवलम्बन गरेर गौशाला सञ्चालन गरेको र यसका लागि सबैको सहयोग र अपनत्व आवश्यक रहेको उनले बताए। गौशाला सञ्चालनका लागि अहिले पूर्वाधार पूरा भए पनि गाईको आहारा व्यवस्थापनमा समस्या भएको अध्यक्ष भण्डारीले बताए। मन्त्री डिल्लीबहादुर चौधरीले गाई हिन्दू धर्मको आस्थाको केन्द्र भएको हुँदा यसको संरक्षण र विकासका लागि प्रदेश सरकारले ध्यान दिने बताए। उनले फूलबारी क्षेत्र कृषिमा मात्रै नभएर शिक्षाको कोणबाट पनि हब बनाउन सकिने बताए। गौशालालाई बहुआयामिक बनाएर गरिबी न्यूनीकरण र पर्यटनसँग जोडन सकिने उनको भनाइ छ। दाङका प्रमुख जिल्ला अधिकारी हीरालाल रेग्मीले नमुनायोग्य कार्य भएको भन्दै यसलाई पर्यटकीय थलो बनाउन अभियान थाल्नुपर्ने बताए। तुलसीपुर उपमहानगरपालिका वातावरण समितिका संयोजक तथा वडा नं ६ का अध्यक्ष नवराज लामिछानेले स्थानीय सरकारको सहकार्य रहिरहने बताए। उनले स्थानीय सरकारको सहलगानीबाट सुरु भएका गौशालाले उद्देश्यअनुसार काम गर्र्ने बताए। जिल्लामा व्यवस्थित गौशाला नहुँदा छाडा चौपायाले सहर नै कुरूप बनेको थियो। छाडा चौपाया गौशालामा व्यवस्थित हुन थालेपछि सडकमा सवारी दुर्घटनालगायतका समस्या हट्ने अपेक्षा गरिएको छ। तुलसीपुरका छाडा चौपायाको व्यवस्थापन चुनौती बन्दै आएको बेला गौशाला सञ्चालन हुनु सकारात्मक देखिएको जानकारहरू बताउँछन्।"
"कानुन व्यवसायी सर्वोच्च गेट अगाडि, प्रधानन्यायाधीशलाई छिर्न नदिने","काठमाडौं : नेपाल बार एसोसिएशनले प्रधानन्यायाधीश चोलेन्द्र जबरालाई सर्वोच्च अदालत प्रवेशमा रोक लगाउने तयारी गरेको छ। बार एसोसिएशनले गरेको आह्वान अनुसार कानुन व्यवसायी कार्यालय समय अगाडि नै नेपाल बार एसोसिएसनको कार्यालयमा भेला भएका छन् । कार्यालय समय अगावै कानुन व्यवसायी सर्वोच्चमा छिर्न खोज्दा सुरक्षाकर्मीले रोकेका छन्। कानुन व्यवसायीलाई सर्वोच्च छिर्न रोक लगाएपछि बार एसोसियसनको कार्यालय अगाडि कानुन व्यवसायी एकीकृत हुन थालेका छन्। प्रधानन्यायाधीश चोलेन्द्र शमशेर जबराको राजीनामा माग्दै कानुन व्यवसायी विरोध गर्ने सशस्त्र प्रहरी र नेपाल प्रहरी परिचालन गरी सुरक्षा व्यवस्था थप कडा पारिएको । नेपाल बार एसोसिएशका अध्यक्ष चण्डेश्वर श्रेष्ठले प्रधानन्यायाधीश बिचौलिया भएकाले उनलाई सर्वोच्चमा छिर्न नदिने बताएका छन्। शुक्रबार बिहान वकिललाई सम्बोधन गर्दै उनले प्रधानन्याधीशले राजीनामा नदिएसम्म अदालत प्रवेशमा रोक लगाउने जानकारी दिए। कमल थापाले भने, प्रधानन्यायाधीशले पदमा बस्ने नैतिक आधार गुमाइसके सर्वोच्चमा सुरक्षा व्यवस्था कडा, आन्दोलनरत कानुन व्यवसायीलाई रोक"
११ वर्षसम्म बनेन भवन,"गोरखा : चीन सरकारले सुविधा सम्पन्न भवन बनाइदेला भनेर सिंजाली माविका शिक्षक, विद्यार्थीले आशा गरेको ११ वर्ष भयो। तर, अहिलेसम्म भवन बनेको छैन। सहिद लखन गाउँपालिका४ ताक्लुङको सुविधासम्पन्न भवन बनाइदिने भन्दै चिनियाँ अधिकारी, परराष्ट्र र अर्थ मन्त्रालयबीच २०६७६८ मा सम्झौता भएको थियो। तर, हालसम्म भवन निर्माण सुरु नभएको विद्यालयका प्रधानाध्यापक बलनारायण श्रेष्ठले बताए। डा बाबुराम भट्टराई प्रधानमन्त्री हुँदा नेपाल आएको चीन सरकारको उच्चस्तरीय टोलीले हिमाली जिल्लामा चिनियाँ विद्यालय जस्तै सुविधासम्पन्न १० वटा आवासीय विद्यालय भवन बनाउने सम्झौता गरेको थियो। तीमध्ये आठौं नम्बरमा आफ्नो विद्यालय परेको प्रअ श्रेष्ठले बताए। आशैआशमा ११ वर्ष बितेको विद्यालयको गुनासो छ। यसबीचमा चिनियाँ टोली दुई पटक विद्यालयको अनुगमनमा आयो, उनले भने, अन्तिम पटक जग्गा हेरेर गएको पनि तीन वर्ष बित्यो, त्यसपछि अत्तोपत्तो छैन। भवन निर्माण नहुँदा अस्थायी टहरामा पठनपाठन गराउन बाध्य भएको उनले बताए। २०७२ को भूकम्पले विद्यालयको ११ कोठे पुरानो भवन भत्किएपछि रातो स्टिकर टाँसेको पुरानो भवन र जस्ताले बारेको टहरोमा पढाइ भइरहेको छ। भूकम्पले भत्किएका जिल्लाभरका सबै विद्यालय पुनर्निर्माण भइसके तर चीन सरकारले जिम्मा लिएको भनेर हाम्रो विद्यालय पुनर्निर्माण गर्ने दायित्व कुनै दातृ निकायले पनि लिएनन्, प्रअ श्रेष्ठले भने, अहिले आएर न अरूले बनाउन पाए, न चीन सरकारले बनायो। भवन नहुँदा कक्षा १८ कक्षासम्मका विद्यार्थीलाई जस्ताले बारेको टहरामा पढाउनुपर्ने बाध्यता छ। कक्षा ९ र १० का विद्यार्थी असुरक्षित भनेर रातो स्टिकर टाँसिएको पुरानै भवनमा पढ्न बाध्य छन्। जस्ताले बारेको टहरोभित्र जाडोमा अति चिसो र गर्मीमा धेरै गर्मी हुँदा पठनपाठनमा समस्या हुने उनले बताए। टहरामा एउटा कोठाको आवाज अर्काे कोठामा प्रस्ट सुनिन्छ। यसले पठनपाठनसमेत प्रभावित भएको उनको भनाइ छ। हिउँद लागेपछि जस्ताबाट शीत चुहिन्छ। वर्षाको समयमा छाना चुहिएर कक्षाकोठाभित्रै पानी पस्छ, उनले भने, चैतवैशाखमा एकातिर हावाहुरीको समस्या, अर्कातिर चर्को घाम लागेपछि बसिनसक्नु गर्मी। भवन नभएर साह्रै समस्या भएको छ। चिनियाँ दूतावास, शिक्षा विभाग, अर्थ मन्त्रालय धाउँदाधाउँदा हैरान भएको उनले गुनासो गरे। पटकपटक विद्यालय व्यवस्थापन समिति, शिक्षक र अभिभावकले पहल गरे पनि बेवास्ता गरेको उनको भनाइ छ। यस वर्ष पनि भवन निर्माण सुरु हुनेनहुने अन्योल रहेको शिक्षा विकास तथा समन्वय इकाइका प्रमुख खेमराज पौडेलले बताए। यो परराष्ट्र मन्त्रलायले गरेको मन्त्रिस्तरीय सम्झौता हो। कहिले सुरु हुनेनहुनेमा हामी पनि अन्योलमा छौं, उनले भने, मित्र राष्ट्रको सम्बन्धको कुरा छ। हामीले छेउटुप्पो भेट्न सक्ने कुरा पनि भएन। भवन बनाउन चाहेका जिल्लाका सबै विद्यालयले नयाँ भवन पाएको भन्दै पौडेलले सिंजाली मावि साँच्चै मर्कामा परेको बताए।"
टी२० विश्वकप : पाकिस्तानलाई हराउँदै अस्ट्रेलिया उपाधि नजिक,"दुबई : अस्ट्रेलिया टीट्वेन्टी विश्वकप क्रिकेटको उपाधि नजिक पुगेको छ। बिहीबार राति संयुक्त अरब इमिरेट्सको दुबईमा भएको दोस्रो सेमिफाइनलमा पाकिस्तानलाई पाँच विकेटले पराजित गर्दै अस्ट्रेलियाले फाइनलमा स्थान बनाएको हो। पाकिस्तानले दिएको एक सय ७७ रनको लक्ष्य पछ्याएको अस्ट्रेलियाले १९ ओभरमा पाँच विकेट गुमाएर जित निकाल्यो। अस्ट्रेलियालाई जित दिलाउन डेविड वार्नरले सर्वाधिक ४९ रन बनाए। उनले ३० बलमा तीन छक्का र तीन चौका हिर्काए। यसैगरी म्याथु वेडले अविजित ४१, मार्कस स्टोइनिक्सले ४० र मिचेल मार्सले २८ रनको योगदान दिए। पाकिस्तानका सदाव खान एक्लैले चार विकेट लिए। यस्तै शाहिन अफ्रिदीले एक विकेट हात पारे। यसअघि दुबई अन्तर्राष्ट्रिय क्रिकेट मैदानमा टस हारेर पहिले ब्याटिङ गरेको पाकिस्तानले निर्धारित २० ओभरमा चार विकेटको क्षतिमा एक सय ७५ रनको योगफल खडा गरेको थियो। पाकिस्तानका लागि मोहमद रिजवान र फाखर जामनले अर्धशतकीय पालि खेलेका थिए। विकेटकिपर ब्याट्सम्यान रिजवानले ५२ बलमा चार छक्का र तीन चौकाको मद्दतमा ६७ रन बनाए। यसैगरी आक्रामक ब्याटिङ गरेका जामनले ५५ रन बनाए। उनले ३२ बलमा चार छक्का र तीन चौका हिर्काए। यस्तै कप्तान बाबर आजमले पनि ३९ रनको महत्वपूर्ण पालि खेले। उनले ३४ बलमा पाँच चौका हिर्काए। यसअघिका खेलमा उत्कृष्ट प्रदर्शन गरेका आसिफ अलीले खाता खोल्न सकेनन् भने सोयब मल्लिक एक रनमा पेभेलियन फर्किएका थिए। अस्ट्रेलियाका मिचेल स्टार्कले दुई विकेट लिए। यसैगरी प्याट कुमिन्स र एडम जाम्पाले एकएक विकेट हात पारे। पाकिस्तान समूह दुईको विजेता बन्दै सेमिफाइनलमा पुगेको हो भने अस्ट्रेलियाले समूह एकमा दोस्रो स्थान हात पार्दै अन्तिम चारमा स्थान बनाएको हो। यसअघि बुधबार राति आबुधावीमा भएको सेमिफाइनलमा बलियो प्रतिद्वन्द्वी इङ्ल्यान्डलाई पाँच विकेटले पराजित गर्दै न्युजिल्यान्डले फाइनलमा स्थान बनाइसकेको छ। न्युजिल्यान्ड र अस्ट्रेलियाबीचको उपाधि भिडन्त आइतबार दुबईमै हुनेछ। न्युजिल्यान्ड टीट्वेन्टी विश्वकपको फाइनलमा पहिलो पटक पुगेको हो। यसअघि सन् २००७ र २०१६ मा न्युजिल्यान्ड सेमिफाइनलसम्म पुगेको थियो। सन् २०१० को उपविजेता अस्ट्रेलियाले दोस्रो पटक फाइनलमा स्थान बनाएको हो। सन् २०१० को फाइनलमा अस्ट्रेलियालाई इङ्ल्यान्डले सात विकेटले पराजित गरेको थियो। सन् २००७ बाट सुरु भएको टीट्वेन्टी विश्वकपको यो सातौं संस्करण हो। पहिलो संस्करणको उपाधि भारतले उचालेको थियो भने अहिलेसम्मको सर्वाधिक सफल टोली वेस्ट इन्डिज हो। साविक विजेतासमेत रहेको वेस्ट इन्डिजले सन् २०१२ र २०१६ मा उपाधि जितेको थियो। टी२० विश्वकप : नामिबियामाथि भारतको जित खेलाडीलाई मैदानकै पिरलो हाम्रा खेलाडी थकित थिए टी२० विश्वकप : पहिलो सेमिफाइनलमा आज इङ्ल्यान्ड र न्यूजिल्यान्ड भिड्दै पाकिस्तानको जितमा खुसी मनाउँदा पक्राउ परेका कश्मिरका विद्यार्थीको मुद्दा के हुँदैछ ? इतिहास रच्दै न्युजिल्यान्ड टी२० विश्वकपको फाइनलमा प्रवेश टी२० विश्वकप : दोस्रो सेमिफाइनलमा आज पाकिस्तानले अस्ट्रेलियाको सामना गर्दै"
माल्दिभ्समा खुलेकी मानुषी,"मुम्बई : पछिल्लो समय बलिउड कलाकारहरूका लागि बिदा मनाउने उत्कृष्ट गन्तव्य माल्दिभ्स बनेको छ। बलिउड तथा दक्षिण भारतका थुप्रै कलाकारले हनिमुन र बिदा मनाउनका लागि माल्दिभ्सलाई रोज्ने गरेका छन्। माल्दिभ्सको समुन्द्री तटमा थुप्रै अभिनेत्री बिकिनीमा खुल्ने पनि गरेका छन्। यही क्रममा बलिउड अभिनेत्री एवं सन् २०१७ की विश्व सुन्दरी मानुषी छिल्लर पनि यतिखेर माल्दिभ्स पुगेकी छन्। पृथ्वीराज चलचित्रबाट बलिउडमा डेब्यु गर्न लागेकी मानुषी बिदा मनाउन माल्दिभ्स पुगेकी हुन्। माल्दिभ्स पुगेपछि अन्य अभिनेत्रीको पदचाप पछ्याउँदै उनी हट अवतारमा प्रस्तुत भएकी छन्। कतै हरियो त कतै रातो पहिरनमा खुलेकी उनले माल्दिभ्समा खिचेका तस्बिरहरू सामाजिक सञ्जालमा शेयर पनि गरेकी छन्। उनको तस्बिरलाई धेरैले मन पनि पराएका छन्। हरियाणाबाट फेमिना मिस इन्डियामा सहभागी भएकी उनले मिस वल्र्डको ताज पनि पहिरिन सफल भएकी थिइन्। मानुषी मिस वल्र्डको ताज भारत भित्र्याउने छैटौं सुन्दरी हुन्। चलचित्र पृथ्वीराजमा मानुषीले नायक अक्षय कुमारसँग रोमान्स गरेकी छन्। यस चलचित्रमा अक्षय कुमारले पृथ्वीराज चौहानको भूमिका निर्वाह गर्ने छन् भने मानुषीले उनको धर्मपत्नी संयुक्ताको भूमिका निभाउने छिन्। एस राज फिल्मस्को ब्यानरमा निर्माण भएको चलचित्रको निर्देशन चन्द्रप्रकाश द्विवेदीले गरेका छन्। चलचित्रमा सञ्जय दत्त, सोनु सुद, आशुतोष राणा, साक्षी तनवर, ललित तिवारीलगायतका कलाकारको पनि अभिनय रहने छ।"
ए डिभिजन लिग सर्यो,"काठमाडौं : सहिद स्मारक ए डिभिजन लिग केही दिन पर सरेको छ। अखिल नेपाल फुटबल संघ (एन्फा) ले कात्तिक २९ गतेदेखि सुरु गर्ने घोषणा गरेको लिग चार दिन पर सारेको हो। अब ए डिभिजन लिग मंसिर ३ गतेबाट सुरु हुनेछ। यसैगरी लिगका खेलहरू शुक्रबार, शनिबार र आइतबार मात्र हुने एन्फाले जनाएको छ। एन्फाका महासचिव इन्द्रमान तुलाधरले क्लबहरूसँगको छलफलपछि सातामा तीन दिन मात्र खेल खेलाउन लागेको जानकारी दिए। क्लबहरूसँगको सल्लाहमै साताको अन्तिम तीन दिन लिगका खेल सञ्चालन गर्न लागिएको हो। त्यही अनुरुप अब लिगका खेलहरू शुक्रबार, शनिबार र आइतबार मात्र हुनेछ। कुनै साता चार खेल पनि हुनेछ, महासचिव तुलाधरले भने, यसले खेलाडीहरूले पनि रिकभरीको समय पाउने छन् र घाइते हुने क्रम पनि कम हुनेछ। उनले प्रत्यक्ष प्रशारणका लागि बिहीबार मात्रै सम्झौता भएकाले पनि लिगलाई केही दिन पर सारिएको जानकारी दिए। मंसिर ३ गते हुने लिगको उद्घाटन खेलमा सातदोबाटो युथ क्लब र फ्रेन्ड्स क्लबले प्रतिस्पर्धा गर्ने छन्। सातदोबाटो यसै सिजन ए डिभिजनमा बढुवा भएको हो। लिगमा १४ क्लबको सहभागिता रहने छ। लिगबाट दुई टोली बी डिभिजनमा घटुवा (रेलिगेसन) हुने छन्। फागुन १४ गतेसम्म सञ्चालन हुने लिगमा १३ चरणमा कुल ९१ खेल हुनेछ। ए डिभिजन लिग काठमाडौं उपत्यकाको तीन र पोखरा रंगशालामा पनि खेलाउने योजना एन्फाले बनाएको छ। काठमाडौंको दशरथ रंगशाला, सातदोबाटोस्थित एन्फा कम्प्लेक्स र ललितपुरकै च्यासल मैदानलाई लिगका लागि प्रयोग गर्ने तयारी एन्फाको छ। पोखरा रंगशालालाई भने मनाङ मस्र्याङ्दी क्लबले घरेलु मैदानका रुपमा प्रयोग गर्ने भएको छ। दशरथ रंगशालामा हुने खेल साँझ ५ बजे हुनेछ भने अन्य मैदानका खेल दिउँसो ३ बजे सुरु हुनेछ। लिगको विजेताले ७५ लाख रुपैयाँ नगद पुरस्कार प्राप्त गर्नेछ। यसैगरी उपविजेताले ५० लाख र तेस्रो हुने टोलीले २५ लाख रुपैयाँ पुरस्कार पाउने छन्।"
खोला पैनीमा तर्काएर घरै घर,"झापा : झापाको व्यापारिक सहर बिर्तामोडस्थित अदुवा खोला ५७ वर्षअघिसम्म निस्फिक्री आफ्नै बाटोमा बहन्थ्यो। पूर्वपश्चिम राजमार्ग निर्माणसँगै २०२१ सालको नापीमार्फत भूमाफियाले अतिक्रमण गर्न थाले। २०२७ सालदेखि खोलालाई पैनीतिर तर्काएर घर बनाउने क्रम बढेको जानकार बताउँछन्। त्यही कारण बिर्तामोडवासीलाई बर्सेनि बाढीले दुःख थालेको छ। खोलाको चौडाइ पहिले ६० फिटभन्दा धेरै थियो। अहिले धेरै स्थानमा मुस्किलले १० फिटमा बग्छ, पुराना बासिन्दा ७८ वर्षीय गोपालकुमार बस्नेत भन्छन्। बिर्तामोड सहर बढ्दै अर्जुनधारा नगरपालिका क्षेत्रसम्म पुगेको छ। खोला अर्जुनधारा हुँदै आउँछ। त्यहाँ पनि अत्यधिक अतिक्रमणमा परेको स्थानीयवासी बताउँछन्। बस्नेतका अनुसार पहिले खोला जहाँबाट बग्थ्यो त्यहाँ अहिले बडेमानका घर ठडिइसके। भन्छन्, कतैकतै डोबसम्म भेटिन्छ। एकपछि अर्को गर्दै बनेका घर हेर्दा त्यहाँ कुनै बेला खोलो थियो भनेर अनुमान गर्न पनि नसकिने उनी बताउँछन्। बिर्तामोड उद्योग वाणिज्य संघका पूर्वअध्यक्ष वेदप्रकाश अग्रवाल २०४६ पछि तीव्र रूपमा अदुवा खोला मिचिएको अग्रवाल बताउँछन्। सुरुमा त जग्गाको भाउ पनि थिएन। कसैले वास्ता पनि गरेन, व्यवसायी अग्रवाल भन्छन्। अहिले बगिरहेको खोला पुरानो पैनी हो, अग्रवाल भन्छन्, त्यही पुरानो पैनीलाई मान्छेहरूले अदुवा खोला भन्न थालेका हुन्। अतिथि सदनभन्दा उत्तर महानन्द चोकसम्म खोला पुरानै लयमा बगिरहेको छ। केही ठाउँमा अतिक्रमण भई खोलाको क्षेत्र साँघुरिँदै गएको छ। बिर्ता बजारबाट दक्षिणमा पनि खोलाको बहाव पुरानै हो। तर, पूर्वपश्चिम राजमार्गको एक किलोमिटर दक्षिणमा पुरानो बहाव छैन। उत्तरतिर पनि खोलाको भागमा घर बनेका छन्। बिर्तामोड नगर क्षेत्रभित्र अदुवा खोलाको लम्बाइ ५ हजार ६ सय ६७ मिटर छ। पूर्वपश्चिम राजमार्ग निर्माणअघि साविकको खोला पूर्वबाट पैनी लगिएको थियो। त्यसलाई कतिपयले अदुवा पैनी भन्थे भने कतिपयले मेघावारी पैनी। त्यति बेला राजमार्ग दक्षिणको समथर फाँटमा त्यही पैनीबाट खोलाको पानी लगेर सिँचाइ गरिन्थ्यो। त्यतिबेला सिँचाइका लागि अदुवा खोला राम्रो विकल्प थियो, बस्नेत पुराना दिन सम्झिन्छन्, खोलाको सबै पानी पैनीतिर लैजान थालेपछि पुरानो स्वरूप अतिक्रमित हुँदै गयो। बाह्रै मास एकनासले पानी बगिरहन्थ्यो। प्रचण्ड गर्मीमा पनि खोलामा पानी सुक्ला भनेर आत्तिनुपर्ने अवस्था थिएन। बाढी पनि ठूलो विनाश गर्ने गरी आउँदैनथ्यो। अदुवाको पानी पैनीमा ठिक्क भएपछि पुरानो बहाव भएको ठाउँ पुरिँदै गयो, उनी भन्छन्, पूर्वपश्चिम राजमार्ग विस्तार भएपछि वरिपरि मान्छेहरूले घर बनाउन थाले। खोलाको नामनिशान मेटेर धमाधम घर निर्माण भएपछि त्यति बेलाको पैनीलाई अदुवा खोला भन्नुपर्ने बाध्यता सिर्जना भएको हो। अतिथि सदनबाट एक किलोमिटर दक्षिणसम्म खोलाको नामनिसान छैन। त्यो क्षेत्रमा कतै बडेमानका घर बनेका छन् त कतै सुकुम्बासी बस्ती बसेका छन्। अदुवा पैनीलाई नै मान्छेहरूले अदुवा खोलो बनाए। वास्तवमा खोलाको क्षेत्र अर्कै थियो, अग्रवाल भन्छन्। अतिथि सदनबाट झन्डै बिर्ता बजारसम्म खोलाको पुरानो बहाव भएको क्षेत्रमा बस्ती बसिसकेको छ। नयाँ पुस्ताले बस्ती विकास भएको क्षेत्रमा अदुवा खोला बग्थ्यो भनेर विश्वासै गर्दैनन्। स्थानीय निकायले पनि अदुवा खोलाको अस्तित्व रक्षातर्फ चासो नदेखाउँदा खोलो मिचेर घर बनाइएका हुन्, अग्रवाल भन्छन्। सार्वजनिक जग्गाको अतिक्रमण रोक्न नसक्दा अदुवा खोलाको अस्तित्व क्रमशः लोप हुँदै गएको हो। राज्यका निकाय संवेदनशील र गम्भीर नबन्दा अतिक्रमण कसरी बढ्छ भन्ने उदाहरणका रूपमा अदुवा खोलालाई लिन सकिने अग्रवाल बताउँछन्। सधैं सानो देखिने अदुवा वर्षायाममा भने सहरवासीका लागि टाउको दुखाइ बन्छ। उर्लिएर आउने बाढी बजार क्षेत्रभित्र पस्ने समस्या केही वर्षदेखि स्थानीयवासीले भोग्र्दै आएका छन्। अदुवा किनारका बस्ती सधैं डुवानमा पर्दै आएका छन्। २०६५ भदौमा भएको विनाशलीला भनी साध्य छैन। अतिथि सदन उत्तरको पुल माथिबाट पश्चिम हानिएको बाढी मध्यरातमा बस्तीमा पस्दा ठूलो क्षति भएको थियो। सबै निदाएका बेला कोठाभित्र पानी छिरिसकेको रहेछ, त्यति बेलाको घटनाबारे स्थानीय रमेश घिमिरे भन्छन्, एकतले पक्की घरका कोठा लेदोसहितको पानीले भरिएका थिए। बाढीले अतिथि सदनको उत्तरपट्टीको पर्खाल पूरै भत्किएको थियो। घर आँगनमा राखिएका सवारी बाढीले बगाएको थियो। त्यतिबेला अदुवा खोलाको बाढीबाट अढाई अर्बभन्दा बढीको क्षति भएको तथ्याङ्क सरकारी निकायले निकालेका थिए। अतिथि सदन उत्तरबाट अदुवा खोलाको बाढी सहर पस्दै आएको छ। मुख्य बजार क्षेत्रसमेत जलमग्न हुने गरी बाढी विनाशको शृंखला दोहोरिँदै आएको व्यवसायी सुरज प्रसाईं बताउँछन्। २०७३ साउनमा पनि बाढी बस्तीमा पसेको थियो। खोलो मिचेर घर निर्माण गरिएका कारण पानीको निकास नहुदा बाढी सहर पसेको सहरवासी बताउछन्। जानकारका अनुसार यो खोलाको पुरानो नाम अन्धुवा हो। आदिवासी राजवंशी समुदायले उक्त नाम राखेका हुन्। यहाँका पुराना बासिन्दा अन्धुवा खोला नै भन्छन्। सहरीकरणले निम्त्याएको अतिक्रमणले साबिकको ठाउँबाट खोला गायब भइसकेको छ। बिर्तामोडमा १५ हजारभन्दा धेरै घर बनेका नगरपालिकाको तथ्यांक छ। तर, १ हजार ५ सय मात्रै दर्ता छन्। खोला आसपास राजमार्गबाट उत्तर र दक्षिण दुवैतर्फ हजारभन्दा धेरै घर अवैधानिक रूपमा बनेको पाइएको एक कर्मचारी बताउँछन्। मापदण्डविपरीत खोला अतिक्रमण गरेर घर ठड्याउनेविरुद्ध स्थानीय निकाय किन बोल्न सकेनन् भन्ने प्रश्न आज पनि उठिरहेको छ। तत्कालीन चारपाने र अनारमनी गाउँ विकास समितिले अदुवा खोलाको संरक्षण र व्यवस्थापन गर्न सकेनन् भन्ने देखिन्छ, एक जनप्रतिनिधि भन्छन्, अहिले पनि खोलो मिचियो भनेर बोल्दा उल्टै कुटाइ खानुपर्ने अवस्था छ। ती जनप्रतिनिधिकै शब्दमा भन्ने हो भने सरकारी निकायको निरीहताले पैनीका रूपमा बगिरहेको अदुवा खोला थप अतिक्रमित भइरहेको छ। बिर्तामोड नगरपालिका गठनपछि अतिक्रमण गरी घर बनाउने पूर्ववत् घरधनीको आकांक्षामा पूर्णविराम लाग्यो। तर, यसले मात्रै समाधान नदिने सरोकारवाला बताउँछन्। खोलाको अस्तित्व बचाइराख्ने हो भने अतिक्रमण गरी बनाइएका घर भत्काउनुपर्ने पक्षमा छन् अदुवा खोला संरक्षण एवं व्यवस्थापन समितिका संयोजक अरुण श्रेष्ठ। खोलो मिचेर बनाइएका घर र प्लटिङ गरिएको जग्गा राज्यले अधिग्रहण गर्नुपर्छ, संयोजक श्रेष्ठ भन्छन्, हामी सहरवासीका लागि अदुवा खोला संरक्षण गौरवको विषय हो। खोला संरक्षण, व्यवस्थापन र सौन्दर्यीकरण गर्न १ अर्ब रुपैयाँ बराबरको डीपीआर बनाएर काम अघि बढाइएको श्रेष्ठ बताउँछन्। तर, नगरपालिकाले अग्रसरता नलिँदा कार्यान्वयनमा जान नसकेको उनको भनाइ छ। मन्त्रालय धाएर बजेट पनि विनियोजन हुने अवस्था थियो। तर, नगरपालिकाले अग्रसरता देखाएन, उनी भन्छन्, खोला व्यवस्थापनको योजना हल्लामा सीमित भयो। खोलाका दायाँबायाँ ६६ फिटको बाटो बनाउने, आकर्षक सजावट राख्ने, पानी प्रशोधन गर्नेलगायत योजना डीपीआरमा थिए। नापी कार्यालयको सहयोगमा प्राविधिक सर्भे भएको थियो। नगरपालिकाले खोला व्यवस्थापन गर्न पहिलो चरणमा छुट्ट्याएको ४० लाख बजेट खर्चै हुन सकेन। नगरपालिकाका अधिकृत मेघराज बाँस्तोला खोलाको क्षेत्रमा पहिल्यै बडेमानका संरचना बनेकाले स्रोतको व्यवस्थापनबिना भत्काउन वा हटाउन असम्भवजस्तै भएको बताउँछन्। भत्काउनु वा हटाउनुअघि आर्थिक स्रोत व्यवस्थापन चुनौतीपूर्ण छ, अधिकृत बाँस्तोला भन्छन्, अहिले भइरहेको अतिक्रमण रोक्न घर नक्सा पास गर्ने काममा नगरपालिकाले कडाई गरेको छ। खोलाको बहाब क्षेत्र छोडेर घर बनाउन स्थानीयवासीलाई नगरपालिकाले निर्देशन दिएको अधिकृत बाँस्तोलाको भनाइ छ। खोलाको भाग मिचेर नयाँ संरचना बनाउन नदिने स्पष्ट नीति नगरपालिकाले लिएको छ, उनी भन्छन्, अहिले त्यसरी आउनेहरूको नक्सा पास हुँदैन। यसअघि खोलो मिचेर बनाइएका भौतिक संरचना हटाउन माथिल्लो तहबाट अग्रसरता लिइनुपर्ने उनी बताउँछन्। अतिक्रमण गरी घर बनाएकाहरू धनीपुर्जाका लागि नगरपालिकामा डेलिगेसन जाने गरेका छन्। उनीहरूलाई अव्यवस्थित बसोवासीका रूपमा हेरिँदै आएको छ, अधिकृत बाँस्तोला भन्छन्, सुकुम्वासी समस्या समाधान आयोगले पनि यस विषयमा आवश्यक प्रक्रिया अघि बढाएको छ। फोहोर फ्याँक्ने ठाउँ बिर्तामोड नगर क्षेत्रमा उत्पादन हुने फोहोर स्थानीयवासीले अदुवा खोलामा फ्याँक्ने गरेका छन्। नगरपालिकाले फोहोर व्यवस्थापन गर्न सकेको छैन। फोहोरका कारण खोलो थुनिएर पानी बस्तीमा पस्ने खतरा बढेपछि नगरपालिकाले बेलाबेलामा सफाइ गर्दै आएको छ। तर, पछिल्ला वर्षमा अदुवामा फोहोर फ्याँक्ने क्रम रोकिएको बिर्तामोड१ का वडाध्यक्ष अग्निप्रसाद पाण्डे बताउँछन्। अब खोलामा फोहोरको डंगुर छैन, अध्यक्ष पाण्डे भन्छन्, हामी निरन्तर सफाइ अभियानमा लागेका छौँ।"
भान्सामा सिलिन्डर बम,"काठमाडौं : ललितपुर मंगलबजारनजिक एक घरमा कात्तिक १९ गते ग्यास सिलिन्डर बिस्फोट हुँदा चार जनाको मृत्यु भयो। मृत्यु हुनेमा घरधनी लक्ष्मीकृष्ण ताम्राकार, छोरी अन्जना, बुहारी रन्जना र नाति निर्जल छन्। महानगरीय प्रहरी परिसर ललितपुरका प्रवक्ता प्रज्वल महर्जनका अनुसार सुरुमा घरको तेस्रो तलामा बालेर छाडेको दियोबाट पर्दा जली आगलागी भएको देखिन्छ। त्यसपछि चौथो तलास्थित भान्साको सिलिन्डर आगोले भेटेर पड्किएको थियो। ललितपुरकै हौगालस्थित तामापित्तल वेल्डिङ गर्ने कारखानामा ग्यास सिलिन्डर पड्किँदा घटनास्थलमै एक र उपचारका क्रममा अन्य दुई जनाको मृत्यु भयो। मृत्यु हुनेमा धु्रव ताम्राकार, राजेश ताम्राकार र सुरेश ताम्राकार छन्। यी दुवै घटनाबारे जानकार भीम शाक्यका अनुसार कात्तिक १९ गते एउटा सिलिन्डर भने केही भएको थिएन। आगलागीकै कारण हो भने दुवै सिलिन्डर पड्किनुपर्ने हो, ललितपुर महानगरपालिका १२ नवाहल टोल सुधार समितिका अध्यक्षसमेत रहेका शाक्य भन्छन्, दुवै घटनामा पड्किएका सिलिन्डर पुरानो र मिति सकिएको भन्ने सूचना पाएको छु। उनका अनुसार सिलिन्डर सुरक्षित र नयाँ भइदिए बिस्फोट हुँदैनथ्यो। सुनसरीको इटहरी उपमहानगरपालिका११ खनारका ८८ वर्षीय दुर्गाप्रसाद काफ्ले पनि १० वर्षअघि यस्तै दुर्घटनामा परेका थिए। हलेसी महादेव दर्शनमा हिँडेका बेला उदयपुर कटारीमा टोलीकी एक महिलाले खाना पकाउने क्रममा एक्कासि ग्यास सिलिन्डरमा आगो बल्यो। उनले पानी ल्याएर खन्याइन्। त्यसपछि बिस्फोट हुँदा काफ्ले गम्भीर घाइते भए। उनी डेढ महिना उपचारपछि निको भए। ती महिलाको भने उपचारका क्रममा मृत्यु भयो। प्रहरीसँग यस्ता घटनाको तथ्यांक छैन। यस्तो प्रकारका घटनालाई भवितव्यअन्तर्गत राखिने भएकाले तथ्यांक नभएको हो, प्रहरी प्रवक्ता वसन्त कुँवर भन्छन्, सिलिन्डर पड्किएर भौतिक तथा मानवीय क्षति हुने क्रम बढेको छ। हामीले तथ्यांक संकलन गर्न थालेका छौं। भान्सामा प्रयोग गर्ने ग्यास सिलिन्डर बिस्फोट हुँदा धनजनको क्षति हुने गरेको छ। यसमा सरकारको लापरबाही मुख्य कारक रहेको उपभोक्ता हित संरक्षण मञ्चका अध्यक्ष ज्योति बानियाँ बताउँछन््। ग्यास सिलिन्डरजस्तो अति संवेदनशील वस्तु गुणस्तरीय छछैन ? लिक भइरहेको पो छ कि ? सरकारी निकायले नियमन गर्नुपर्ने हो, अध्यक्ष बानियाँ भन्छन्, एउटा सिलिन्डर १०१२ वर्षसम्म मात्रै प्रयोग गर्न उपयुक्त देखिन्छ। तर, यहाँ २० औं वर्ष पुराना सिलिन्डर पनि हाम्रा भान्सामा देखिन्छन्। ग्याससँगै लेदो भेटिन्छन्। कसले गर्ने नियमन ? आधिकारिक निकाय नेपाल आयल निगम भए पनि उसको प्राथमिकतामा नपरेको बानियाँ बताउँछन्। राखेको ठाउँमा सिलिन्डर आफैं पड्किन्छ भन्नुमा सत्यता नभएको तर्क गर्छन् एलपी ग्यास उद्योग संघका महासचिव कृष्णभक्त श्रेष्ठ। भन्छन्, सिलिन्डर पड्किन आगोको नजिक पर्नुपर्ने हुन्छ। महासचिव श्रेष्ठका अनुसार नेपालमा ग्यास उद्योगको सुरु २०२८ सालमा भएको हो। अहिले ६० वटा उद्योग छन्। यी उद्योगमा १ करोड ५० लाख सिलिन्डर छन्। देशभर चारवटा कम्पनीमार्फत खाली सिलिन्डर उत्पादन हुन्छ। त्यसपछि प्रत्येक कम्पनीले सिलिन्डरको हाइड्रो जाँच गर्नुपर्छ। सरकारले गुणस्तर चिह्न प्रदान गरेपछि मात्रै ग्यास भरी बजारमा पठाइने हुँदा सिलिन्डरको क्षमतामा प्रश्न गर्ने ठाउँ नरहेको श्रेष्ठको दाबी छ। भन्छन्, सयमा सय सिलिन्डर नै चेकजाँच हुन्छ। ग्यास भरिसकेपछि पनि सिलक्याप लगाउने बेला पुनः चेकजाँच हुन्छ। उनका अनुसार सिलिन्डरको म्याद यति नै भन्ने छैन। उत्पादनको पहिलो ७ वर्षमा पूरै रिफाइन गर्ने र अर्को ५५ वर्षमा पुनः रिफाइन गर्ने गरेका छौ। खराबी नआउँदासम्म प्रयोग गर्ने गरेका छौं, उनी भन्छन्, नेपाल ग्यासको ४० वर्ष पुरानो सिलिन्डर पनि प्रयोगमै छ। उनका अनुसार पुराना र खराबी देखिएका सिलिन्डर स्क्राप काटेर टुक्राटुक्रा बनाउनु गरी कवाडीमा पठाउने गरिएको छ। २०७५ माघसम्म ६० ग्यास उद्योगबाट २९ हजार १ सय ९६ वटा पुराना सिलिन्डर स्क्राप गरिएको थियो। मञ्चकै सदस्य अजय अधिकारी भान्साभान्सामा कमसल सिलिन्डरकै कारण बिस्फोटका घटना बढेको तर्क गर्छन्। भन्छन्, एउटा सिलिन्डर कति वर्ष प्रयोग गर्न पाइने हो भनेर कुनै नियम छैन। कोही १० वर्षमै स्क्राप गरिएका पनि छन्। कोही ४० वर्षसम्म पनि बजारमा चलिरहेको छ। सिलिन्डरको नियमन र अनुसन्धान कसले गर्ने ? उनका अनुसार हरेक ग्यास कम्पनीले प्रत्येक सिलिन्डरको १५ लाख बराबरको बिमा गरेका हुन्छन्। बिमा गर्दाको सिरियल नम्बर पनि सिलिन्डरमा लेखिएको हुन्छ। तर, हामीले पसलबाट ग्यास ल्याउँदा सिरियल नम्बरसहितको बिल पाउँदैनौं। हामीलाई यस्तो बिल किन दिइन्न ?, उनी भन्छन्, पक्कै पनि नापतौल, आयल निगम र ग्यास कम्पनीको मिलेमतो हुनुपर्छ। रिटेष्ट नगरी मिति मात्र फेरेर कमसल सिलिन्डर बजारमा पठाएको हुनुपर्छ। ग्यास कम्पनीले सिलिन्डर पड्किन्न भनेर हुन्छ ? बजारमा गुणस्तरीय पठाउने भए मक्किएका, कुच्चिएका, बिग्रिएका, लिक भएका सिलिन्डर हाम्रा भान्सामा कहाँबाट आए ? यस्ता सिलिन्डरबाट हुने क्षतिको जिम्मा कसले लिन्छ ? हामीले पूरै पैसा तिरेपछि सुरक्षित र सग्ला सिलिन्डर पाउनुपर्ने होइन ? आयल निगमका प्रवक्ता विनितमणि उपाध्यायका अनुसार धेरैजसो दुर्घटना मानवीय लापरबाहीले हुने दाबी गर्छन्। सुरक्षित तरिकाले प्रयोग गर्न जाने जोखिम कम हुन्छ, प्रवक्ता उपाध्याय भन्छन्। उनका अनुसार सरकारबाट गुणस्तर चिह्न प्राप्त सिलिन्डर मात्रै बजारमा जान्छ। यसको अनुगमन तथा नियमन गर्ने निकाय नेपाल गुणस्तर तथा नापतौल विभाग हो। दुर्घटनाबाट जोगिन प्रयोगकर्ता सचेत हुनुपर्ने उनको भनाइ छ। भन्छन्, ग्यास उत्पादक गुणस्तर र सुरक्षा मापदण्डमा आउनै पर्छ। निगमकै ग्यास विभाग प्रमुख नेत्र काफ्लेका अनुसार प्रत्येक महिना देशभर करिब ३२ लाख ४० हजार सिलिन्डर खपत हुन्छ। बर्सेनि १५ देखि २० प्रतिशतका दरले ग्यास खपत बढ्दो छ। महानगरीय प्रहरी परिसर ललितपुरका प्रवक्ता महर्जन ग्यास सिलिन्डर पड्किने कारण एउटै मात्रै नहुने बताउँछन्। घटनाअनुसार कारण फरकफरक हुन्छ। प्रायःजसो रेगुलेटरबाट ग्यास लिक भएर दुर्घटना हुन्छ, उनी भन्छन्, सिलिन्डर राम्रोसँग प्रयोग नगर्ने, कमसल चुल्हा, रेगुलेटर र रबर प्रयोग गर्ने, प्रयोग गरेपछि ग्यास पूर्णतया बन्द नगर्ने जस्ता लापरबाहीले गर्दा धेरैजसो ग्यास सिलिन्डर पड्किने गरेको छ। निगमका ग्यास विभाग प्रमुख काफ्ले थोरै मात्रै पनि सचेतना अपनाए दुर्घटना ९० प्रतिशत घटाउन सकिने तर्क गर्छन्। सिलिन्डरमा हरेक पटक ग्यास भर्दा त्यसभित्र जम्मा भएको लेदो सफा गर्नुपर्ने नियम छ। सरकारले अनुगमन गर्नुपयो। हरेक सिलिन्डरको पहिलो ५ वर्ष र त्यसपछि हरेक ३३ वर्षमा हाइड्रोलिक चेक गर्नुपर्छ। सिलिन्डरको अवस्था सही भएमा थप ५ वर्ष म्याद थप्न सकिन्छ, उनी भन्छन्, म्याद नाघेका, वेल्डिङ गरेर पुनः मर्मत गरेका सिलिन्डर भने प्रयोग गर्न पाइँदैन। सिलिन्डरको यति नै वर्ष म्याद हुन्छ भन्ने कहीँ कतै उल्लेख नगरिएको उनको भनाइ छ। उनका अनुसार दुर्घटना भइहाले प्रत्येक ग्यास उत्पादक कम्पनीले हरेक सिलिन्डरको बिमा गरेका हुन्छन्। ग्यास सिलिन्डर कमसल भएर पड्किएको एकिन भएमा कम्पनीको नियमअनुसार ५ देखी १५ लाखसम्म क्षतिपूर्ति प्रदान गरिनेछ। घाइतेलाई उपचार खर्च तथा मृतक परिवारलाई क्षतिपूर्ति भराउने नियम छ। नेपाल गुणस्तर तथा नापतौल विभागका सूचना अधिकारी संजीवकुमार ठाकुर ४७ वटा ग्यास कम्पनीले गुणस्तर चिह्न प्राप्त गरेका बताउँछन्। अन्य कम्पनी पनि दर्ता र स्वीकृति प्रक्रियामा छन्। ठाकुरका अनुसार विभागले निरन्तर ग्यास उद्योगमा नियमन र अनुसन्धान गर्ने गर्छ। गुनासो आएका उद्योगलाई कारबाहीको सिफारिससमेत गर्दै आएको उनको भनाइ छ। बजारमा पुग्ने ग्यास सिलिन्डरहरू अन्तर्राष्ट्रिय स्तरकै मापदण्डको भएको हुँदा सिलिन्डर आफैं बिस्फोट नहुने तर्क गर्छन् उनी। भन्छन्, सिलिन्डरमा खराबी नदेखिँदासम्म प्रयोगमा ल्याउन सकिन्छ।"
सेयर बजार निरन्तर ओरालो,"काठमाडौं : पछिल्लो समयमा सेयर बजार निरन्तर ओरालो लागेको छ। लगानीकर्तामा निराशा छाएसँगै सेयरमा आकर्षण घटेको हो। नियमनकारी निकायले सेयर बजार नियन्त्रण गरेकाले सेयर बजार खुम्चिन पुगेको सेयर विश्लेषकको बुझाइ छ। एक हप्तायता सेयर निरन्तर ओरालो लागेको छ। बैंकमा लगानीयोग्य पुँजी नहुनु र ब्याजदर बढ्दा सेयर बजारमा प्रत्यक्ष असर परेको छ। कतिपयले सेयरमा लगानी गर्नका लागि बैंकबाट ऋण लिने गर्छन्। तर अहिले बैंकमा तरलता अभाव भएसँगै सेयर बजारमा गिरावट आएको विश्लेषकहरूको बुझाइ छ। सेयर विश्लेषक सन्तोष मैनालीले सेयर बजार घट्नुको ठोस कारण केही देख्दैनन्। बैंक तथा वित्तीय संस्थाहरूले नाफा बाँड्न थालेका छन्। धमाधाम लाभांश लिने घोषणा गरेसँगै सेयर बजारमा किनबेच रोकिएको छ। लगानीकर्ताले नाफा बुक गर्न लागेकाले सेयर बजार घटेको मैनानी बताउँछन्। नेपाल राष्ट्र बैंकले मौद्रिक नीति समीक्षा गर्दै छ। समीक्षा गर्ने क्रममा विभिन्न हल्ला चल्दा पनि सेयर बजारमा त्यसको असर पर्ने गरेको छ। केही समयअघि मौद्रिक नीति सेयर बजारप्रति लचिलो हुने हल्ला चलेसँगै सेयर बजार बढेको थियो। तर पछिल्लो समयमा सेयर बजारलाई अझै कडाइ गर्ने चर्चा चलेसँगै लगानीकर्ता निरुत्साहित भएका छन्। बैंकको अस्वाभाविक ब्याजदर बढ्दा सेयर बजार घट्यो। राष्ट्र बैंकले ब्याजदरमा क्याप लगायो। अब मंसिर लागेसँगै बैंकको ब्याजदर बढ्ने संकेत देखिएको छ। ब्याज बढ्दा अझ सेयर बजार खस्किन सक्ने प्रारम्भिक अनुमान विश्लेषकहरूको छ। पुँजी बजार संघका अध्यक्ष राधा पोखरेलले नियमक निकायले नियन्त्रण गरेकाले सेयर बजार घटेको बताउँछिन्। मौद्रिक नीति समीक्षा हुने क्रममा राष्ट्र बैंक लचिलो होला भन्ने थियो, उनले भनिन्,तर राष्ट्र बैंक पछिल्लो समयमा झन् कडाइ गर्ने भनेपछि लगानीकर्ता निरुत्साहित भएका छन्। त्यसो त मौद्रिक नीतिको समीक्षा नहुँदासम्म सेयर बजारमा उत्साह नआउने देखिएको छ।"
मौलिकतामा चुकेको पुनर्निर्माण,"घर निर्माण भौतिक योजना वा परियोजना मात्रै होइन। यसका सामाजिक, सांस्कृतिक, राजनीतिक र स्थानीय परिवेशजस्ता बृहत्तर पक्षहरूको पनि उत्तिकै महत्व हुन्छ। २०७२ वैशाख १२ गतेको विनाशकारी भूकम्प र त्यसका पराकम्पनको असरले करिब ९ हजारले ज्यान गुमाए। लगभग २२ हजार घाइते हुन पुगे। भूकम्पले गराएको क्षतिको आकलनअनुसार नेपालले झन्डै सात खर्बबराबरको आर्थिक क्षति व्यहोर्नु परेको तथ्य सार्वजनिक नै छ। सामाजिक, सांस्कृतिक तथा मनोवैज्ञानिक असर पनि यस भूकम्पले छोडेर गएको छ जसको कुनै विज्ञानले गणना गर्न सक्दैन। भूकम्पपश्चात्को पुनर्निर्माणको प्रयोजनार्थ राष्ट्रिय पुनर्निर्माण प्राधिकरणको गठन गरियो। जसले सम्पूर्ण पुनर्निर्माणसम्बन्धी गतिविधिको नेतृत्व गर्दै आइरहेको छ। अहिले प्राधिकरण आफ्नो कार्यावधिको अन्तिम अवस्थामा आइपुगेको छ। बाँकी रहेका काम अन्य निकायलाई जिम्मा लगाई बहिर्गमनको अन्तिम तयारीमा छ। भूकम्पपछि गरिएको प्रकोपपश्चात्को आवश्यकता आकलनअनुसार नेपालले निजी आवासतर्फ मात्र करिब तीन खर्बको क्षति व्यहोर्नु परेको थियो। करिब पाँच लाख घर पूर्ण र करिब २ लाख ५० हजार घर आंशिक रूपमा क्षति भएको अनुमान थियो। यी घरहरूको विनाश केवल भौतिक एवं आर्थिक क्षतिमा मात्र सीमित थिएन। ती घरको भग्नावशेषमा त्यहाँ बस्ने परिवारको आत्मीयता, इतिहास, जीविकोपार्जन तथा स्वामित्वता पनि विलय हुन पुगेको थियो। यो भूकम्पले धेरै परिवारको ऐतिहासिक जीवनशैलीमा क्रमभंगता ल्याइदियो। जुन रहनसहनमा सैयौं वर्ष तथा कयौं पुस्ताले जीवन गुजारा गरे। त्यसमा भूकम्पले अभूतपूर्व प्रभाव पारेको थियो। यस्तो विषम परिस्थितिको जिम्मेवारी बोध गर्दै नेपाल सरकारले पुनर्निर्माण र पुनस्र्थापनाको ऐतिहासिक कार्यभार सम्हाल्न शक्तिशाली निकायको आवश्यकता महसुस गरेर राष्ट्रिय पुनर्निर्माण प्राधिकरणको गठन गरेको हो। यसबीच तीन तहको सरकारको गठन भयो। नयाँ सरकारहरू समक्ष भूकम्पपश्चात् लडेका घर, बस्ती, ऐतिहासिक धरोहर ठड्याउने चुनौती थियो। अबको नेपालको विकासको नमुना कस्तो हुन्छ ? नयाँ नेपालका बस्तीहरू कस्ता हुनेछन् ? बनाएर देखाउने अवसर पनि प्रशस्त थियो। त्यस अवसरको उचित उपयोग गर्न तीनै तहका सरकार चुकेको स्पष्ट देख्न सकिन्छ। दाता सम्मेलनमा विभिन्न दातृ निकायबाट भएको सहयोगको घोषणाबाट उत्साहित भएर नेपालले प्रतिघर तीन लाख नगद अनुदान तथा प्राविधिक सहयोग उपलब्ध गराउने गरी निजी आवास पुनर्निर्माणको खाका तयार गरी काम अघि बढायो। यो कार्यक्रम मुख्य रूपमा दुई सिद्धान्तबाट निर्देशित थियो। पहिलो अझ राम्रो र बलियो बनाउने (बिल्ड ब्याक बेटर) को अवधारणा र दोस्रो स्वनिर्माण (अनर ड्रिभन अप्रोच) को अवधारणा। बिल्ड ब्याक बेटरका मुख्य रूपमा दुई पाटा छन्। पहिलो, समुदायको प्रकोपसँगको जोखिम घटाउने अर्थात् सबै खाले प्रकोपबाट सुरक्षित घर निर्माण गर्ने हो। दोस्रो, समुदायको जीवनस्तर पहिलेभन्दा राम्रो बनाउने हो। यी दुई उद्देश्यमध्ये पहिलोमा नेपालको पुनर्निर्माण धेरै हदसम्म सफल भएको छ। अहिले नेपालको भूकम्प अति प्रभावित १४ जिल्ला र कम प्रभावित १७ जिल्लाका गाउँ तथा टोलमा घर बनाउनुअघि प्राविधिक सल्लाह लिनुपर्ने रहेछ भन्ने चेतनाको विकास भएको छ। हरेक स्थानीय तहमा प्राविधिकको उपस्थिति छ। जसले निर्माणको सुपरिवेक्षण गर्ने तथा उचित सल्लाह दिने कार्य गर्छन्। तयार भएर पनि स्थानीय तहले लागू गर्ने नसकेको राष्ट्रिय भवन निर्माण आचारसंहिता अहिले धेरै नगरपालिकाले अनिवार्य रूपमा लागू गर्न थालेका छन्। प्राधिकरणले हजारौं सिकर्मी तथा प्राविधिकहरूलाई तालिम प्रदान गरेको छ। जसले गाउँगाउँमा गएर सो सीपको प्रवाह गरेका छन्। अहिले भूकम्पको सहयोग लिने मात्र होइन, नलिनेहरूले पनि भूकम्पको जोखिम कम गर्ने उपाय अवलम्बन गरेर घर निर्माण गर्न थालेका छन्। यसरी प्रविधिको जुन हस्तान्तरण तथा स्थानीयकरण भएको छ। यो नेपालको पुनर्निर्माणको ठूलो उपलब्धि हो। निर्माणको प्राविधिक पक्षलाई अति धेरै स्थान दिँदा बिल्ड ब्याक बेटरको अर्को उत्तिकै महत्वपूर्ण पक्ष ओझेलमा पर्न गयो। त्यो हो, समुदायको जीवनस्तर अझ राम्रो बनाउने। घर भन्ने कुरा एक भौतिक निर्माण मात्र होइन। यो त्यस घरमा बस्ने परिवारको सांस्कृतिक, सामाजिक, आर्थिक, जीविकोपार्जन, वरिपरिको पर्यावरण तथा परिवारको भौतिक आवश्यकतासँग अनन्य रूपमा जोडिएको विषय हो। बस्ने सदस्यले घरलाई कसरी बुझ्छन् भन्ने कुराको जानकारी राख्नु कुनै पनि पुनर्निर्माण सुरु गर्नुभन्दा पहिला अध्ययन गर्नुपर्ने महत्वपूर्ण विषय हो। नेपालले अपनाएको पुनर्निर्माणको खाकाको दोस्रो महत्वपूर्ण सिद्धान्त स्वनिर्माणको आधारभूत अवधारणा पनि यही नै हो। तर प्राधिकरणले पुनर्निर्माणका लागि नीतिगत व्यवस्था गर्ने तथा घरका मोडेलहरू तयार गर्ने चरणमा स्थानीय समुदायसँग उचित छलफल र आवश्यक परामर्श गर्नुपर्छ। र उनीहरूको आवश्यकतालाई नीतिगत तहमै सम्बोधन गर्ने महत्वपूर्ण विषयमा भने खासै ध्यान पुग्न सकेन। फलस्वरूप, स्थानीय संस्कृति, समाज र जीविकोपार्जन सुहाउँदा घरहरू बन्न सकेनन्। यसको असर दीर्घकालीन हुने लगभग पक्काजस्तै छ। घर निर्माणका तीनवटा विषय अति महत्वपूर्ण हुन्छन्ः शैली, आकार तथा गुणस्तर। बलियो घर बनाउने कुरा गुणस्तरीय घर निर्माण गर्ने बृहत् विषयको एउटा सानो भाग मात्रै हो। अहिले संख्यामा वा प्रतिशतमा निजी आवास पुनर्निर्माण सम्पन्न भयो भनेर प्रचारबाजी भएको छ। वास्तविकतामा सर्वसाधारणको आवश्यकता अनुसारका घरहरू सोही अनुपातमा बनेका छैनन्। गुणस्तरको सवालमा गाउँमा बनेका घरहरू पुरानाभन्दा बलिया भए पनि गर्मीमा तातो तथा जाडोमा चिसो हुन तथा साँघुरा छन् भन्ने आमगुनासो छ। जुन शैलीका घरहरू निर्माण भएका छन्, तिनले नेपाली ग्रामीण परिवेशलाई सम्बोधन गर्न नसकेको स्वयं पुनर्निर्माण प्राधिकरणकै उच्च पदस्थ अधिकारीको स्विकारोक्ति छ। भूकम्प प्रभावित जिल्लाका बारपाक, गत्लाङजस्ता प्राचीन, आकर्षक तथा पर्यटकीय बस्ती कंक्रिटका जंगलजस्ता छन्। घर अथवा बस्तीले त्यहाँ बस्ने मानिसको जीवनको मूल्य मान्यतालाई बोकेको हुन्छ। अहिले बनेका घरले ग्रामीण मूल्य, मान्यतालाई उजागर गर्दैनन्। लगभग चौधै जिल्लाका ग्रामीण बस्तीहरू एकैनासे देखिन थालेका छन्। बस्तीका भौतिक स्वरूपले दिन खोजेको सन्देशले सो ठाउँको सामाजिक र सांस्कृतिक परिवेशसँग खासै तालमेल राखेको देखिँदैन। पुनर्निर्मित घरहरूको आकार पनि स्थानीयहरूको सामाजिक, सांस्कृतिक, भौतिक तथा जीविकोपार्जनका आवश्यकता पूरा गर्न नसक्ने खालका छन्। एककोठे तथा दुईकोठे घरहरूको बाहुल्यले भूकम्पपछि साँच्चै नेपालीको घरसम्बन्धी अवधारणामै परिवर्तन आएको हो त भन्ने प्रश्न चिह्न खडा भएको छ। नत्र भने ग्रामीण कृषिमा निर्भर सर्वसाधारणको आवश्यकता पूरा गर्न नसक्ने घरहरू यति धेरै संख्यामा निर्माण हुनु नेपालको पुनर्निर्माणको असफलता हो। पुराना ग्रामीण घरहरूको बनोट नै यस्तो किसिमबाट गरिएको हुन्थ्यो कि त्यसले घरका सदस्यहरू, पाहुनापासा, देवीदेवता, चौपाया, अन्नपात मात्र नभई चराचुरुंगीदेखि परेवा र माहुरीसम्मलाई बासस्थान प्रदान गर्दथ्यो। अहिले बनेका घरहरू घरका सदस्यलाई नै अपुग छन् भने अरूलाई ठाउँ दिने त प्रश्नै रहेन। पुनर्निर्माणका क्रममा जसरी कंक्रिट संरचना मात्र बलियो र पारम्परिक निर्माण शैली भूकम्प प्रतिरोधी नहुने भन्ने भाष्यको निर्माण गरियो। यसले हाम्रो पारम्परिक निर्माण प्रविधि र ज्ञानलाई नै विस्थापित गरिदियो जुन एक ठूलो क्षति हो। यसरी साना तथा आफूलाई अपुग हुने घर निर्माण गरिसकेपछि सर्वसाधारणसँग उपाय भनेको कि पुरानो बचेखुचेको घर यसै राख्ने कि नयाँ घरलाई थप्ने हो। वा अर्को घर बनाउनभन्दा उपाय बाँकी छैन। यी तिनै विकल्पले नेपालको निजी आवास पुनर्निर्माण अझै सम्पन्न भएको छैन भन्ने उजागर गर्छन्। नयाँ घर फेरि बनाउन आर्थिकरूपमा धेरैलाई सहज छैन भने पुरानो घर यसै राखी राखे अर्को भूकम्प आउँदा ठूलो क्षति हुनेछ। सोही घरमा तल थप्दा पनि मापदण्डविपरीत भई जोखिम हुने डर छ। यसै पनि आजकल गाउँघरमा दुई प्रकारका घरको चर्चा सुनिन्छ। पहिलो, भूकम्पको घर जुन किस्ता लिने प्रयोजन निर्माण भए। दोस्रो, साँच्चैको घर जुन आफ्नो आवश्यकता अनुसारको होस्। त्यो घर कि पुरानै ज्यूँ का त्यूँ छ अथवा फेरि बनाउनु पर्नेछ। प्राधिकरणका एक उच्चपदस्थ अधिकारीले भनेथे कि घर निर्माण भन्ने कुरा निरन्तर चलिरहने विषय हो तुरुन्त सकिने विषय होइन। यसै अनुरूप भूकम्पको क्रममा बनेका घरहरू पनि बन्न सुरु भएका छन्। टाउको लुकाउने ठाउँ भएको छ। अब लाभग्राहीले आवश्यकताअनुसार थप्दै जानेछन्। तर सोचनीय विषय यो छ कि पुनर्निर्माणको पाँच वर्षको अवधिमा राष्ट्र ऋण पाँच खर्बबाट करिब तीन गुणा वृद्धि भएर १५ खर्ब पुगेछ। यो अवधिमा वृद्धि भएको राष्ट्र ऋणमा निजी आवास पुनर्निर्माणमा भएको खर्चको योगदान मात्र करिब २५ प्रतिशत थियो। हामीले निजी आवास पुनर्निर्माणको सुरुआत मात्र गर्न करिब पाँच वर्षको समय तथा यो विधि खर्च गरेका रहेछौं ? अन्त्यमा, घर निर्माण भौतिक योजना वा परियोजना मात्रै होइन। यसका सामाजिक, सांस्कृतिक, राजनीतिक र स्थानीय परिवेशजस्ता बृहत्तर पक्षहरूको पनि उत्तिकै महत्व हुन्छ। यस्ता पक्षहरूको नजरअन्दाज भएमा वा आवश्यक ध्यान नदिए न त योजना वा परियोजना सफल हुन्छन् न त लक्षित समूहको आवश्यकता पूरा भई उनीहरूको दैनिक जीवन सहज हुनसक्छ। त्यसैले आगामी दिनमा सञ्चालन हुने यस्ता आयोजनामा घर सम्बन्धमा घरधनीहरूको बुझाइको ज्ञान आयोजना सुरु हुनुभन्दा अगावै लिनुपर्छ। सोहीअनुरूप नीति निर्माण पनि गर्नुपर्छ।"
पवित्र न्यायालयमा अपवित्र स्वार्थ,"न्यायपालिकालाई कमजोर बनाउनु भनेको समग्र राष्ट्रलाई प्रत्यक्ष हानि पुर्याउनु हो। समाज रूपान्तरणको क्रममा विभिन्न आरोह अवरोह पार गर्दै समाज विकसित हुँदै जान्छ, परिवर्तन हुँदै जान्छ। गति सुस्त हुन सक्दछ यद्यपि परिवर्तन जरुर हुन्छ। व्यक्ति, परिवार, समाज तथा समुदाय, राष्ट्र र विश्वलाई अनुशासित सबल र नियन्त्रित राख्न चाहिने प्रमुख कडी नै कानुन हो। प्राचीनतम समाज कानुनको स्रोतको रूपमा प्रथा, परम्परा र शास्त्रीय मूल्यमान्यताबाट प्रभावित हुन्थ्यो र सोही ज्ञान र शिक्षाबाट प्रशिक्षण प्रसार गरिन्थ्यो। लिखित शास्त्रीय स्वीकृतिसँगै प्राकृतिक न्याय र राजनियमबाटै समाज र राज्यले न्याय सम्पादन तथा अनुमोदन गर्ने गर्दथ्यो। नेपाल उल्लेखित मान्यता र परम्परालाई आत्मसात् गर्दै हालको संवैधानिक व्यवस्थाबमोजिमको राज्य प्रणालीमा समाहित भएको हो। संवैधानिक विकासक्रमसँग सर्वोच्च अदालत नेपालमा सर्वोच्च न्यायालयको इतिहास केलाउँदा सर्वप्रथम नेपालको संवैधानिक कानुनी विकासक्रमलाई हेर्नु पर्छ। २००४ सालमा एक थान राणा शासकीय विधान निर्माण भयो। यद्यपि त्यो लागू हुन सकेन र त्यसमा राजकीय व्यवहार पनि परिवर्तन हुन सकेन। २००७ फागुन ७ एक आफैंमा गर्बिलो इतिहास बनेर आयो प्रजातन्त्र र न्याय तन्त्रको लागि। प्रारूप तथा स्वरूपमा मूल्य मान्यताभन्दा केही फरक देखिए तापनि प्रजातान्त्रिक किरणले नेपाली माटोलाई चुम्बन गरिसकेको थियो। वर्तमान नेपालको राजनीतिक, सामाजिक रूपान्तरणको जग २००७ सालको प्रजातन्त्र नै हो। यसैले विचार, क्रान्ति तथा परिवर्तनको भोग जगाएको हो। नेपालको अन्तरिम शासन विधान २००७ नेपालको पहिलो संविधानको रूपमा लागू भएपश्चात् कानुनसम्मत ढंगले विभिन्न कानुनी व्यवस्था समावेशको थालनी तथा आधार तयार भयो। नेपालका राजनीतिक दल र दलका प्रमुख शक्ति नेताले सर्वोच्चलाई गलत र अनुचित क्रियाकलापका हिस्सेदार बनाउने कुटिल चाल चल्नु स्वतन्त्र न्यायपालिकाको निम्ति एक खतरनाक खेल हो। सर्वप्रथम प्रधान न्यायालयको रूपमा संवैधानिक मान्यता प्राप्त प्रधान न्यायालय ऐन २००८ लाई सर्वोच्च अदालतको एक जननी परिभाषा वा आधार स्तम्भको रूपमा लिन सकिन्छ। यसै संवैधानिक व्यवस्थाबमोजिम २०१३ सालमा सर्वोच्च अदालत ऐन निर्माण गरियो र विधिवत् रूपमा २०१३ साल जेठ ८ गते नेपालमा सर्वोच्च अदालतको औपचारिक स्थापना भयो। २०१५ सालमा निर्मित पहिलो प्रजातान्त्रिक संविधानले सर्वोच्च अदालतका न्यायाधीश नियुुक्तिबारे संवैधानिक व्यवस्था उल्लेख गरेको पाइन्छ। तथापि त्यो लामो समय टिक्न सकेन। राजनीतिक उतारचढाव र राजा महेन्द्रको प्रत्यक्ष निर्दलीय पञ्चायती व्यवस्थाले २०१७ पुस १ उप्रान्त त्यसलाई शासक निगाह र मर्जीमा परिवर्तन गर्यो। सर्वोच्च अदालतको व्यवस्थासँगै कानुनको शासन तथा स्वतन्त्र न्यायपालिकाको रूपमा सर्वोच्च अदालतलाई बलियो रूपमा प्रस्तुत नेपालको संविधान २०१९ ले गरेको हो। तथापि यो निर्दलीय पञ्चायती संविधान थियो। सर्वोच्च अदालतले न्याय दिन स्वतन्त्र हैसियत त राख्थ्यो। तर स्वतन्त्र निर्णयको अधिकार न्यायपालिकासँग पर्याप्त हुँदैनथ्यो। निकै लामो समयपछि सर्वोच्च अदालत २०४७ सालको परिवर्तनको साझेदार बनी उदायो र अझ स्पष्ट रूपमा प्रजातान्त्रिक मूल्यबमोजिम पुनर्जागृत भयो। जिम्मेवार, स्वतन्त्र र सक्षम न्यायपालिकाको प्रत्यक्ष प्रभाव समग्र राज्य प्रणालीमा पर्छ। नेपाल अधिराज्यको संविधान, २०४७ लागू भएपश्चात् सर्वोच्च अदालत थप शक्तिशाली, स्वतन्त्र र संविधानतः स्पष्ट क्षेत्राधिकारको हैसियत प्राप्त गर्न सफल भयो। राजनीतिक परिवर्तनसँगै त्यो लामो समय टिक्न सकेन। सशस्त्र विद्रोहपश्चात्को शान्ति स्थापनाले २०६२०६३ को अन्तरिम संविधानको जन्म भयो र पछि २०७२ सालमा संविधानसभामार्फत संघीय लोकतान्त्रिक गणतन्त्रात्मक नेपालको संविधान निर्माण भई लागू गरियो। सोही संविधानले राज्यका प्रमुख तीन अंग व्यवस्थापिका, कार्यपालिका र न्यायपालिकालाई शक्ति पृथकीकरणको सिद्धान्तबमोजिम संवैधानिक व्याख्या प्रदान गर्यो। न्यायालयको मूल मर्म नेपालको संविधान, प्रचलित कानुन र अन्तर्राष्ट्रिय स्तरमा स्थापित न्यायका मूलभूत सिद्धान्तमा आधारित भई नेपालको सर्वोच्च अदालतले स्वतन्त्र, सक्षम र निष्पक्ष ढंगले न्याय सम्पादनको कार्य गर्दछ। नेपालको संविधानले न्यायपालिकालाई एक कानुनी राज्यको मान्यताबमोजिम मानव अधिकारको रक्षा गर्ने स्वतन्त्र र सक्षम अंगको रूपमा स्थापित गरेको छ। माथि उल्लेखित उद्देश्य र कार्य तब मात्र वास्तविक हुन सक्छ जब न्यायपालिका कुनै प्रकारको अनुचित प्रभावमा नपरी आफ्नो स्वतन्त्रतालाई कायम राखी संविधानले परिकल्पना गरेअनुरूप न्यायिक विवाद समाधान गर्दै आमजनतालाई सर्वसुलभ तथा छिटोछरितो सेवा प्रदान गर्न पूर्ण रूपले सक्षम बन्दछ। कुनै प्रकारको बाह्य प्रभाव, प्रलोभन र स्वार्थमा नपरी स्वतन्त्ररूपले विवाद निरूपण गर्नका लागी आधारभूत मूल्य मान्यता र सिद्धान्तको रूपमा स्वतन्त्रताको आवश्यकता अवश्य पर्छ। पूर्णतया सबल, सक्षम र स्वतन्त्रतापूर्वक सेवा प्रवाहको लागि स्वायत्तताको अपरिहार्यता कसैले नकार्न सक्दैन। सर्वोच्चलाई भरोसायोग्य कसरी बनाउने नेपालमा न्यायपालिकाको एक उच्चतम संस्था सर्वोच्च अदालतले स्थापनाकालदेखि हालसम्म झन्डै सात दशक पार गरिसकेको छ। यसबीचमा कैयौं राजनीतिक, सामाजिक परिवर्तन तथा उथलपुथलको साक्षी बन्दै सर्वोच्च यहाँसम्म आइपुगेको छ। सामाजिक, राजनीतिक क्रान्ति तथा नागरिक आवाजलाई प्रत्यक्षपरोक्ष रूपमा साथ दिँदै आएको पाइन्छ। स्थापित कानुन तथा शासकीय प्रणालीले न्यायपालिकालाई अनुकूलन व्याख्या र प्रयोग गरे पनि कुनै न कुनै छिद्रबाट त्यसले परिवर्तनलाई साथ दिएको वा ग्रहण गरेको थुप्रै प्रमाण भेट्न सकिन्छ। जुन लक्ष्य, उद्देश्य तथा मूल्यमान्यताको परिकल्पना गरेर सर्वोच्च अदालतको स्थापना गरिएको हो। के साँच्चै त्यसैअनुरूप संग्लो रूपमा अघि बढेको छ त ?, के सर्वोच्च व्यवहारतः स्वतन्त्र, निष्पक्ष तथा अनुचित स्वार्थरहित छ त ? आदि जस्ता कैयौं सवालहरू विभिन्न कालखण्डमा उठ्दै आएका छन्। विभिन्न परिदृश्य र घटनाक्रम सूक्ष्म ढंगले केलाउँदा सर्वोच्चलाई प्रश्न गर्ने थुप्रै अवस्थामा ल्याई पुर्याएको प्रमाण पाउन कठिन छैन। न्याय प्रशासन एक कानुनी राज्य प्रणालीको महत्त्वपूर्ण औजार हो। राजनीतिक गठजोड वा सत्ता सञ्चालनलाई न्यायपालिकाले कहिलले पनि सौदाबाजीको रूपमा हेर्नु हँुदैन। शासकीय प्रणालीको आधारमा संविधानले व्यवस्था गरेबमोजिम न्यायपालिकाले कार्यसम्पादन गर्ने गर्दछ। शासकीय स्वरूप, व्यवस्था तथा प्रणाली समयक्रमसँगै फेरबदल हुन सक्दछ। यद्यपि न्याय प्रशासन न्यायोचित ढंगले नै अघि बढ्दछ। राष्ट्रिय तथा अन्तर्राष्ट्रिय मूल्यमान्यता, प्रचलित कानुन साथै प्राकृतिक न्याय सिद्धान्तको जगमा टेकेर न्यायपालिका निरन्तर अघि बढ्नु पर्छ। खासगरी नेपालको राजनीतिक घटनाक्रमसँग न्यायपालिकाको प्रभाव र स्थान प्रत्यक्षअप्रत्यक्ष रूपमा रहँदै आएको छ। शक्ति सन्तुलन र शक्ति पृथकीकरणको सिद्धान्तलाई न्यायपालिकाले नबुझेको भन्न त्यति उचित नहोला। तर पनि नेपालका राजनीतिक दल र दलका प्रमुख शक्ति नेताले सर्वोच्चलाई गलत र अनुचित क्रियाकलापका हिस्सेदार बनाउने कुटिल चाल चल्नु स्वतन्त्र न्यायपालिकाको निम्ति एक खतरनाक खेल हो। न्याय प्रशासन सञ्चालन र गतिशीलताका आफ्नै प्रचलित ऐन कानुन तथा विधि प्रक्रिया रहेका हुन्छन्। ती मान्यता र विधिलाई अनुचित राजनीतिक रंग दिँदै हस्तक्षेप गर्दा वा सोलाई स्वीकार्दा कानुनी राज्यको ठाडो उपहास हुने गर्दछ। कानुनी विधिलाई बेवास्ता गर्दै दलगत स्वार्थ र चाहनाका आधारमा गरिने विभिन्न नियुक्तिको निर्णय, फैसलालाई उदाहरणको रूपमा लिन सकिन्छ जुन राष्ट्रका लागि सान्दर्भिक मानिँदैन। नेपाल अधिराज्यको संविधान २०१५ को मस्यौदा गर्ने क्रममा एक बेलायती संविधानविद् सर आइभर जेनिङ्सले नेपाललाई निकै राम्रो सल्लाह दिए। तथापि उनले थुप्रै शंकाको विषय र भविष्यबारे चिन्ता राख्दै संविधान निर्माणमा सहयोग गरेको भन्ने विभिन्न जानकारले बताउने गर्छन्। राजनीतिक दलको चलखेल, छलकपट, स्वार्थ, सौदाबाजी साथै अपवित्र गुटबन्दी आदिजस्ता खराब प्रवृत्ति न्यायालयका लागि घातक हुन्छन्। यी र यस्ता खतराबाट न्यायालय सजग र सफा हुन अति जरुरी छ। कार्यपालिकाले निहित प्रयोजनलाई साकार पार्न न्यायपालिका माथि अवाञ्छनीय दखल राख्न सक्दछ। तर न्यायपालिका सजग र अनुशासित नहुने हो भने यहाँ कुनै पनि अंग स्वतन्त्र हुन सक्दैनन्। अदालत पूर्णरूपमा स्वतन्त्र हुनुपर्छ। जस्तोसुकै अप्ठ्यारो परिस्थितिमा पनि आफ्नो क्षेत्राधिकार प्रयोग गर्दै सार्वभौम र स्वतन्त्र न्याय सम्पादन गर्न कहीँ कतै चुक्नु हुँदैन। राजनीतिक आवरणका जुनसुकै, जस्तोसुकै गैरकानुनी हर्कतलाई बिनाआग्रहपूर्वाग्रह स्वतन्त्र, निष्पक्ष ढंगले पर्दाफास गर्न सकेको खण्डमा सर्वोच्च अदालत माथि लागेका केही शंकाका घेरा अवश्य पनि मेटिँदै जानेछन्। कानुनको न्यायोचित व्याख्या, विश्लेषण र प्रयोग गर्दै न्याय प्रशासनलाई थप शक्तिशाली बनाउनु अदालतको अनिवार्य सर्त हो। निष्कर्ष राष्ट्रलाई अक्षुष्ण राख्न न्यायपालिकाको प्रमुख भूमिका रहेको हुन्छ। राज्यका बाँकी अंग निष्क्रिय र कमजोर हुँदा पनि न्यायपालिका सशक्त हुन्छ, सक्रिय हुन्छ। विश्वका जति पनि मुलुकमा लोकतन्त्र सफल देखिन्छ ती सम्पूर्ण मुलुकको न्यायपालिका सक्षम र स्वतन्त्र भएर नै हो। न्याय प्रशासन कानुनी राज्य प्रणालीको मेरुदण्ड हो। एक नागरिक अन्य सम्पूर्ण संयन्त्रबाट धोका पाउँदा पनि अन्तिममा उसको जाने ठाउँ न्याय मन्दिर हो जुन सबैका लागि, सधैंका लागि पहुँचयोग्य साथै विश्वासयोग्य हुनैपर्छ। न्यायपालिकालाई कमजोर बनाउनु भनेको समग्र राष्ट्रलाई प्रत्यक्ष हानि पुर्याउनु हो। कार्यपालिकामा हुने आवधिक फेरबदल तथा सत्ता परिवर्तनको बाछिटा अदालतमा पर्दा अदालतले सन्तुलन कायम राख्न थप चुनौती भोग्नु पर्छ। त्यसकारण न्यायपालिकालाई कोही कसैले पनि दुर्भावना र दुस्साहसको मनोविज्ञानले हेर्नु हुँदैन। राजनीतिक अनुचित स्वार्थसँग सहकार्य गर्ने न्यायमूर्तिका रूपमा कहलिने न्यायाधीश तथा सम्पूर्ण अदालती परिवार संरचनालाई समयमै व्यवस्थापन गर्न सकेको खण्डमा न्याय प्रशासन साँचो अर्थमा सफल भएको मानिन्छ। अन्ततोगत्वा राष्ट्रलाई नै फाइदा हुन्छ। राज्यमा कानुनी शासनको प्रत्याभूति दिलाउन अन्य अंगभन्दा न्यायपालिका बढी जिम्मेवार हुनुपर्छ। जिम्मेवार, स्वतन्त्र र सक्षम न्यायपालिकाको प्रत्यक्ष प्रभाव समग्र राज्य प्रणालीमा पर्छ। राष्ट्रले असल संस्कार, संस्कृति तथा मूल्य स्थापित गर्न र विपरीत अभ्यासलाई नियमन गर्न कानुनको सख्त आवस्यकता महसुस गर्छ। नेपालको संविधानले सर्वोच्च अदालतलाई सबैभन्दा उच्चतम न्याय संस्थाको रूपमा व्याख्या गरेको छ। सर्वोच्चले अझ गम्भीर र सतर्क भएर अघि बढ्दा नेपालमा देखा परेका कैयौं सानाठूला उल्झनहरू समाप्त हुँदै जानेछन्, जनताले सुरक्षाको अनुभूति गर्दै जानेछन्।"
प्रधानन्यायाधीशलाई न्यायिक भूमिका मात्रै,"निकास निकाल्नुपर्ने दायित्व न्यायाधीश वा नेपाल बार एसोसिएसन अथवा कुनै पार्टी विशेषको मात्र होइन। सर्वोच्च अदालतमा उत्पन्न जटिल परिस्थितिमा राजनीतिक दलहरू केही बोलेका छैनन्। यो मौन संस्कृति राम्रो होइन। संविधान र जनअपेक्षा अनुरूप राज्यका तीनवटै अंगहरू समस्याग्रस्त देखिएका छन्। मुलुकको न्यायिक इतिहासकै कठिन घडीमा न्यायालय उभिएको छ। नैतिकताको खडेरी छ। न्यायालय आफैं ट्रायलमा उभिएको छ। प्रधानन्यायाधीश चोलेन्द्रशमशेर राणाविरुद्ध बाँकी सबै न्यायाधीश उत्रेका छन्। यो अभूतपूर्व घटना हो। सर्वोच्च अदालत सम्परीक्षणको घडीमा छ। यो न भुतो न भविष्यति हो। कार्यपालिकाले संविधानका सीमारेखालाई मान्न छोडेपछि समस्याको सुरुआत भएको हो। न्यायालय कति चिन्ताजनक अवस्थामा पुगिसकेको रहेछ भन्ने कुराको संकेत अहिलेको परिदृश्य हो। न्यायालयमा विकृति र विसंगति सुरु भएको धेरै वर्षअघि हो। तर, अहिलेको समस्या पनि केही वर्ष अघिदेखिको उपज हो। प्रधानन्यायाधीश राणाले राजनीतिक निर्णयमा प्रत्यक्ष भूमिका निर्वाह गरेर नै सिर्जना भएको हो। राजनीतिक निर्णयमा सहभागी हुने र त्यसको बदलामा केही पाउने अपेक्षा प्रधानन्यायाधीश राणाले राखेका कारण नै अहिलेको जटिलता सिर्जना भएको हो। यस्तो निर्णय गरेपछि यो प्राप्त गर्छु भन्ने भावना न्यायाधीशमा उब्जनेबित्तिकै न्याय दूषित हुन पुग्छ। १०४ वर्षे जहानियाँ राणाशासनकालमा न्याय व्यवस्थामा राणाहरू स्वयं संलग्न हुन्थे। जंगी, निजामती र न्याय प्रशासन सबै राणाहरूकै हातमा थियो। तजबिजीका आधारमा निर्णयहरू हुन्थे। यस अर्थमा विश्लेषण गर्दा मुलुकको न्यायिक इतिहास नै अभिसप्त हो। कुनै समयमा सन्तोषजनक थियो होला। तर, प्रवृत्तिगत विसंगतिबाट न्यायालय पूर्णरूपमा मुक्त थियो भन्न मिल्दैन। पञ्चायतकाल पनि सत्ताको केन्द्र दरबार थियो। त्यस समयमा पनि राजनीतिक प्रेरित घटना भएका थिए। पञ्चायतको नामकरण दिइए पनि राजाको प्रत्यक्ष अधिनायकवाद थियो। राजाको शक्तिलाई बलियो बनाउने उद्देश्य थियो। न्यायाधीशहरू अप्ठेरो परिस्थितिमा काम गर्नु पर्ने अवस्था थियो। केही न्यायाधीशले सत्ताको विरुद्ध पनि निर्णय गरे। संघसंस्थाको विषयमा ऐतिहासिक फैसला गरेका उदाहरण पनि छन्। न्यायालयले धेरै मुद्दाहरूमा आफूलाई उभ्याउन सफल पनि भयो। केही मुद्दाहरूमा दबाब पनि झेल्नु परेको थियो। प्रजातन्त्रको पुनस्र्थापनापछि न्यायालयमा उल्लेखनीय सुधार भयो। नेपाल अधिराज्यको संविधान २०४७ ले न्यायपालिकालाई कानुनी राज्यको माध्यमबाट मानव अधिकारको रक्षा गर्ने एक स्वतन्त्र र सक्षम अंगको रूपमा स्थापित गर्यो। सर्वोच्च अदालतका न्यायाधीशहरूको नियुक्ति, सेवासुविधा र सर्तहरू संवैधानिक रूपमै निश्चित गरिएका गरियो। न्यायपरिषद्को सिफारिसमा श्री ५ बाट न्यायाधीशहरूको नियुक्ति हुने व्यवस्था गरियो। न्यायाधीशको तलबमान, सेवासुविधामा पनि एक खालको छलाङ नै भयो। अहिले भौतिकरूपमा न्यायालय सुविधा सम्पन्न भएको छ। यद्यपि, संसद् विघटनलगायतका राजनीतिक निर्णयहरूमा न्यायालय निर्विवाद हुनै कुरा पनि भएन। संसद्प्रति उत्तरदायी हुनुपर्ने प्रधानमन्त्रीले नै संसद् भंग गरे। पार्टीभित्रको होस वा पार्टी बाहिरको संघर्ष होस्। सत्ता संघर्षको मारमा संसद् पर्यो। राजनीतिक गलत दिशातर्फ उन्मुख भएको अवस्थामा त्यसको परिणाम राज्यका अन्य अंगले पनि भोग्नुपर्छ। मुलुकको मूल नीति नै राजनीति हो। राजनीति सफा नभई अन्य कुनै पनि विषय ठीक हुन सक्दैन। बहुदलीय व्यवस्था पनि राजनीति सफा र स्वच्छ हुन सकेन। राजनीतिक दलहरूमा पनि गलत व्यक्तिहरू हाबी भए। शीर्ष नेतृत्वले पनि गलत व्यक्तिलाई हातमा लिने आफूलाई शक्तिशाली बनाउन उद्दत भए। संघर्षशील नेतृत्व राजनीतिबाट पन्छिन पुग्यो। अवसरवादीहरूले दलभित्र वर्चस्व कायम गरे। आफू व्यक्तिगतरूपमा बलियो हुने वा सत्ता कब्जा जमाउने होड सुरु भयो। कसैले हत्या हिंसाको बाटो समाएर दलभित्र कब्जा जमाए। कसैले भोट किनेर वा धाँधली गरेर सत्तामा बसे। २०४६ सालको होस वा २०६२०६३ सालको जनआन्दोलन होस्। नेपाली जनताले यस खालको शासन व्यवस्थाको परिकल्पना गरेर सडकमा उत्रिएका थिएनन्। नेपालको अन्तरिम संविधान, २०६३ मा न्यायपरिषद्को सिफारिसमा न्यायाधीशको नियुक्ति गर्ने व्यवस्था गरियो। जुन अहिलेको नेपालको संविधानमा पनि छ। यस व्यवस्थाअनुसार पाँच सदस्यीय न्याय परिषद्मा अध्यक्ष प्रधानन्यायाधीश अल्पमतमा छन्। कानुन तथा न्यायमन्त्री, प्रधानमन्त्रीको सिफारिसमा राष्ट्रपतिले मनोनीत गरेको कानुनविद् र नेपाल बार एसोसिएसनको सिफारिसमा प्रधानन्यायाधीशद्वारा नियुक्त हुने सदस्यको पृष्ठभूमि राजनीतिक हुन्छ। सक्षम र योग्य व्यक्तिभन्दा मेरो मान्छे नियुक्ति गर्नुपर्छ भन्ने सोच हावी भयो। विश्वका अन्य विकसित मुलुकमा स्वच्छ छवि, विज्ञताका आधारमा न्यायाधीशमा नियुक्ति गरिन्छ। भारतमा पनि कानुन व्यवसायीबाट न्यायाधीश र प्रधानन्यायाधीश सम्म नियुक्त भएका छन्। नेपालमा पनि नेपाल बार एसोसिएसनबाट न्यायाधीशमा नियुक्त भएका उदाहरण छन्। कानुन व्यवसायीको प्रतिनिधित्व गर्दै न्यायाधीश भएको व्यक्ति बदमासी गरेको अवस्थामा त्यसको उत्तरदायित्व बारले पनि लिनु पर्छ कि पर्दैन ? प्रधानमन्त्री अध्यक्ष रहने संवैधानिक परिषद्को सदस्यमा प्रधानन्यायाधीशको व्यवस्था गरिएको छ। संवैधानिक परिषद्ले राजनीतिक नियुक्ति गर्छ। त्यस नियुक्तिको भागदीार सदस्यको रूपमा प्रधानन्यायाधीशसमेत हुनुपर्ने अवस्था छ। ती नियुक्ति विरुद्धका मुद्दाहरूको सुनुवाइ सर्वोच्च अदालतको असाधारण अधिकार क्षेत्रभित्र पर्दछ। बेन्च तोक्ने काम प्रधानन्यायाधीशले गर्नुपर्ने व्यवस्था छ। आफैंले गरेको निर्णयको मुद्दा प्रधानन्यायाधीशले हेर्न मिल्ने कि नमिल्ने ? यो आफैंमा जटिल विषय हो। सामान्य न्यायको सिद्धान्तलाई अनुसरण गर्ने हो भने पनि आफूले गरेको निर्णयमा स्वयंबाट न्यायिक सम्परीक्षण गर्न मिल्दैन। यसर्थ, संवैधानिक परिषद्मा प्रधानन्यायाधीशलाई सदस्यमा रहने गरी गरिएको व्यवस्था उपयुक्त छैन। न्यायाधीश जनप्रतिनिधि होइन। न्यायाधीशको कर्तव्य त जनप्रतिनिधिले गरेको कामको कानुनी र संवैधानिक वैधता हेर्ने हो। न्यायाधीश आफैं कर्ता हुने कि न्यायकर्ता हुने ? प्रधानन्यायाधीश विरुद्धको मुद्दा कसले फैसला गर्ने ? संवैधानिक परिषद्ले गरेको निर्णय बदर हुनेबित्तिकै प्रधानन्यायाधीश माथि प्रश्नचिह्न लागिहाल्छ। प्रधानन्यायाधीशले गरेको निर्णय बदर भएपछि प्रधानन्यायाधीश कसरी सदर हुन सक्छ ? यो जटिल संवैधानिक विषय हो। कार्यकारी भूमिका पनि न्यायाधीशले लिनुपर्ने र न्यायिक निर्णय पनि गर्नुपर्ने संवैधानिक व्यवस्था नै त्रुटिपूर्ण छ। संविधान निर्माताले के सोचेर यो व्यवस्था गरे ? आजको परिस्थितिको मूल जड नै तत्कालीन प्रधानमन्त्री केपी शर्मा ओलीले संवैधानिक परिषद्बाट गरेको निर्णय हो। जसमा प्रधानन्यायाधीश राणा पनि सहभागी भए। यही विषयको मुद्दा अदालतमा विचाराधीन छ। अहिले सर्वोच्च अदालतमा राजनीतिक विवादसम्बन्धी मुद्दाहरूसमेत विचाराधीन छन्। पार्टी विभाजन, ललिता निवास प्रकरणलगायत राजनीतिक दलका शीर्ष नेतासँग सम्बन्धित थुप्रै मुद्दाहरू फैसला हुन बाँकी छ। राजनीतिक दल अहिले मौन बस्नुमा आफूसँग सम्बन्धित मुद्दाहरू अदालतमा विचाराधीन भएका कारण पनि हुन सक्छ। प्रधानन्यायाधीश राणाविरुद्ध सहकर्मी न्यायाधीश, पूर्वप्रधानन्यायाधीश, नागरिक समाज, नेपाल बार एसोसिएसनबाट चौतर्फी विरोध हुँदा पनि राजनीतिक दलहरू मौन बसेका हुन्। न्यायिक इतिहासमा अहिले जटिल परिदृश्य देखा परेको छ। आन्दोलनरत न्यायाधीशहरू पछाडि फर्कने अवस्था छैन। कानुन व्यवसायीहरूको छाता संगठन नेपाल बार एसोसिएसन पनि आन्दोलनमा छ। न्यायाधीशहरूलाई कतिञ्जेलसम्म बेन्चमा नजाने वा कतिञ्जेल इजलासमा सहभागी नहुने ? यो प्रश्न पनि पेचिलो बनेको छ। अहिले प्रधानन्यायाधीश राणा चौतर्फी विरोधका बाबजुद राजीनामा नगर्ने अडानमा देखिएका छन्। प्रधानन्यायाधीश राणाले राजीनामा नगरेको अवस्थामा महाअभियोग लगाउन सकिने संवैधानिक व्यवस्था छ। संविधान र कानुनको गम्भीर उल्लंघन गरेको, कार्यक्षमताको अभाव वा खराब आचरण भएको, इमानदारीपूर्वक आफ्नो पदीय कर्तव्यको पालन नगरेको, आचारसंहिताको गम्भीर उल्लंघन गरेको कारणले आफ्नो पदीय जिम्मेवारी पूरा गर्न नसकेको आधारमा प्रतिनिधिसभामा तत्काल कायम रहेको सम्पूर्ण सदस्य संख्याको एक चौथाइ सदस्यले प्रधानन्यायाधीशविरुद्ध महाअभियोगको प्रस्ताव पेस गर्न सक्ने संवैधानिक व्यवस्था छ। त्यस्तो प्रस्ताव प्रतिनिधिसभामा तत्काल कायम रहेका सम्पूर्ण सदस्य संख्याको कम्तीमा दुई तिहाइ बहुमतबाट पारित भएमा मात्र पदबाट मुक्त गर्न सकिन्छ। अहिलेको राजनीतिक समीकरण हेर्दा प्रधानन्यायाधीश राणामाथि महाअभियोग पारित गराउन दुई ठूला पार्टीहरू मिल्नुपर्छ। जसका लागि दलहरू हालसम्म अनिच्छुक देखिएका छन्। न्यायालयमा देखिएको जटिल परिस्थितिमा राजनीतिक दलहरू केही बोलेका छैनन्। दलहरूमा मौन संस्कृति देखिएको छ। यो संस्कृति पनि राम्रो होइन। निकास निकाल्नुपर्ने दायित्व न्यायाधीश वा नेपाल बार एसोसिएसन वा कुनै पार्टी विशेषको मात्र होइन। सार्वजनिक जीवन निर्वाह गरिरहेका सबै सरोकारवालाहरूको दायित्व छ। नेपालको अहिलेको संविधानले ६ वर्ष पार गरिसकेको छ। हालसम्मको संवैधानिक अभ्यासबाट संविधानको मर्म र भावनाअनुसार काम हुनुभन्दा पनि स्वेच्छाचारी ढंगले संविधानलाई प्रयोग गर्ने प्रवृत्ति देखिनु दुर्भाग्यपूर्ण हो। सबैले आआफ्नो ढंगले संविधानलाई संशोधनयोग्य भनिरहेको अवस्था छ। तर, संविधान संशोधनको प्रक्रिया अघि बढ्न सकेको छैन। अब संविधान संशोधन गर्दा हालसम्म देखिएका सम्पूर्ण संवैधानिक समस्याहरूको निराकरण हुने र वर्तमान पुस्ताको आकांक्षा पूरा हुनुका साथै सबैको संविधानमा अपनत्व कायम हुने गरी संविधान संशोधन हुनु अपरिहार्य देखिएको छ। संविधान र जनअपेक्षा अनुरूप राज्यका तीनवटै अंगहरू समस्याग्रस्त देखिएका छन्। सर्वोच्चको सरलतम समाधान भनेको प्रधानन्यायाधीश राणाले विवेकसम्मत ढंगले राजीनामा गरी मार्ग प्रशस्त गर्नु नै हो।"
टी२० विश्वकप : पाकिस्तानलाई हराउँदै अस्ट्रेलिया उपाधि नजिक,"दुबई : अस्ट्रेलिया टीट्वेन्टी विश्वकप क्रिकेटको उपाधि नजिक पुगेको छ। बिहीबार राति संयुक्त अरब इमिरेट्सको दुबईमा भएको दोस्रो सेमिफाइनलमा पाकिस्तानलाई पाँच विकेटले पराजित गर्दै अस्ट्रेलियाले फाइनलमा स्थान बनाएको हो। पाकिस्तानले दिएको एक सय ७७ रनको लक्ष्य पछ्याएको अस्ट्रेलियाले १९ ओभरमा पाँच विकेट गुमाएर जित निकाल्यो। अस्ट्रेलियालाई जित दिलाउन डेविड वार्नरले सर्वाधिक ४९ रन बनाए। उनले ३० बलमा तीन छक्का र तीन चौका हिर्काए। यसैगरी म्याथु वेडले अविजित ४१, मार्कस स्टोइनिक्सले ४० र मिचेल मार्सले २८ रनको योगदान दिए। पाकिस्तानका सदाव खान एक्लैले चार विकेट लिए। यस्तै शाहिन अफ्रिदीले एक विकेट हात पारे। यसअघि दुबई अन्तर्राष्ट्रिय क्रिकेट मैदानमा टस हारेर पहिले ब्याटिङ गरेको पाकिस्तानले निर्धारित २० ओभरमा चार विकेटको क्षतिमा एक सय ७५ रनको योगफल खडा गरेको थियो। पाकिस्तानका लागि मोहमद रिजवान र फाखर जामनले अर्धशतकीय पालि खेलेका थिए। विकेटकिपर ब्याट्सम्यान रिजवानले ५२ बलमा चार छक्का र तीन चौकाको मद्दतमा ६७ रन बनाए। यसैगरी आक्रामक ब्याटिङ गरेका जामनले ५५ रन बनाए। उनले ३२ बलमा चार छक्का र तीन चौका हिर्काए। यस्तै कप्तान बाबर आजमले पनि ३९ रनको महत्वपूर्ण पालि खेले। उनले ३४ बलमा पाँच चौका हिर्काए। यसअघिका खेलमा उत्कृष्ट प्रदर्शन गरेका आसिफ अलीले खाता खोल्न सकेनन् भने सोयब मल्लिक एक रनमा पेभेलियन फर्किएका थिए। अस्ट्रेलियाका मिचेल स्टार्कले दुई विकेट लिए। यसैगरी प्याट कुमिन्स र एडम जाम्पाले एकएक विकेट हात पारे। पाकिस्तान समूह दुईको विजेता बन्दै सेमिफाइनलमा पुगेको हो भने अस्ट्रेलियाले समूह एकमा दोस्रो स्थान हात पार्दै अन्तिम चारमा स्थान बनाएको हो। यसअघि बुधबार राति आबुधावीमा भएको सेमिफाइनलमा बलियो प्रतिद्वन्द्वी इङ्ल्यान्डलाई पाँच विकेटले पराजित गर्दै न्युजिल्यान्डले फाइनलमा स्थान बनाइसकेको छ। न्युजिल्यान्ड र अस्ट्रेलियाबीचको उपाधि भिडन्त आइतबार दुबईमै हुनेछ। न्युजिल्यान्ड टीट्वेन्टी विश्वकपको फाइनलमा पहिलो पटक पुगेको हो। यसअघि सन् २००७ र २०१६ मा न्युजिल्यान्ड सेमिफाइनलसम्म पुगेको थियो। सन् २०१० को उपविजेता अस्ट्रेलियाले दोस्रो पटक फाइनलमा स्थान बनाएको हो। सन् २०१० को फाइनलमा अस्ट्रेलियालाई इङ्ल्यान्डले सात विकेटले पराजित गरेको थियो। सन् २००७ बाट सुरु भएको टीट्वेन्टी विश्वकपको यो सातौं संस्करण हो। पहिलो संस्करणको उपाधि भारतले उचालेको थियो भने अहिलेसम्मको सर्वाधिक सफल टोली वेस्ट इन्डिज हो। साविक विजेतासमेत रहेको वेस्ट इन्डिजले सन् २०१२ र २०१६ मा उपाधि जितेको थियो। टी२० विश्वकप : नामिबियामाथि भारतको जित खेलाडीलाई मैदानकै पिरलो हाम्रा खेलाडी थकित थिए टी२० विश्वकप : पहिलो सेमिफाइनलमा आज इङ्ल्यान्ड र न्यूजिल्यान्ड भिड्दै पाकिस्तानको जितमा खुसी मनाउँदा पक्राउ परेका कश्मिरका विद्यार्थीको मुद्दा के हुँदैछ ? इतिहास रच्दै न्युजिल्यान्ड टी२० विश्वकपको फाइनलमा प्रवेश टी२० विश्वकप : दोस्रो सेमिफाइनलमा आज पाकिस्तानले अस्ट्रेलियाको सामना गर्दै"
ए डिभिजन लिग सर्यो,"काठमाडौं : सहिद स्मारक ए डिभिजन लिग केही दिन पर सरेको छ। अखिल नेपाल फुटबल संघ (एन्फा) ले कात्तिक २९ गतेदेखि सुरु गर्ने घोषणा गरेको लिग चार दिन पर सारेको हो। अब ए डिभिजन लिग मंसिर ३ गतेबाट सुरु हुनेछ। यसैगरी लिगका खेलहरू शुक्रबार, शनिबार र आइतबार मात्र हुने एन्फाले जनाएको छ। एन्फाका महासचिव इन्द्रमान तुलाधरले क्लबहरूसँगको छलफलपछि सातामा तीन दिन मात्र खेल खेलाउन लागेको जानकारी दिए। क्लबहरूसँगको सल्लाहमै साताको अन्तिम तीन दिन लिगका खेल सञ्चालन गर्न लागिएको हो। त्यही अनुरुप अब लिगका खेलहरू शुक्रबार, शनिबार र आइतबार मात्र हुनेछ। कुनै साता चार खेल पनि हुनेछ, महासचिव तुलाधरले भने, यसले खेलाडीहरूले पनि रिकभरीको समय पाउने छन् र घाइते हुने क्रम पनि कम हुनेछ। उनले प्रत्यक्ष प्रशारणका लागि बिहीबार मात्रै सम्झौता भएकाले पनि लिगलाई केही दिन पर सारिएको जानकारी दिए। मंसिर ३ गते हुने लिगको उद्घाटन खेलमा सातदोबाटो युथ क्लब र फ्रेन्ड्स क्लबले प्रतिस्पर्धा गर्ने छन्। सातदोबाटो यसै सिजन ए डिभिजनमा बढुवा भएको हो। लिगमा १४ क्लबको सहभागिता रहने छ। लिगबाट दुई टोली बी डिभिजनमा घटुवा (रेलिगेसन) हुने छन्। फागुन १४ गतेसम्म सञ्चालन हुने लिगमा १३ चरणमा कुल ९१ खेल हुनेछ। ए डिभिजन लिग काठमाडौं उपत्यकाको तीन र पोखरा रंगशालामा पनि खेलाउने योजना एन्फाले बनाएको छ। काठमाडौंको दशरथ रंगशाला, सातदोबाटोस्थित एन्फा कम्प्लेक्स र ललितपुरकै च्यासल मैदानलाई लिगका लागि प्रयोग गर्ने तयारी एन्फाको छ। पोखरा रंगशालालाई भने मनाङ मस्र्याङ्दी क्लबले घरेलु मैदानका रुपमा प्रयोग गर्ने भएको छ। दशरथ रंगशालामा हुने खेल साँझ ५ बजे हुनेछ भने अन्य मैदानका खेल दिउँसो ३ बजे सुरु हुनेछ। लिगको विजेताले ७५ लाख रुपैयाँ नगद पुरस्कार प्राप्त गर्नेछ। यसैगरी उपविजेताले ५० लाख र तेस्रो हुने टोलीले २५ लाख रुपैयाँ पुरस्कार पाउने छन्।"
क्रिकेटर कविता गौतमलाई एक लाख सहयोग गर्ने घोषणा,"काठमाडौं: क्रिकेटर कविता गौतमलाई क्रिकेट खेलाडी संघ नेपालले आर्थिक सहयोग गर्ने भएको छ। चोटका कारण मैदान बाहिर रहेकी उनलाई एक लाख आर्थिक सहयोग गर्ने संघले विज्ञप्ति जारी गरेर जानकारी दिएको छ। क्रिकेट खेलाडी संघ नेपालका अध्यक्ष डा मनिषराज पाण्डे र महासचिव पारस खड्काले संयुक्तरुपमा विज्ञप्ति जारी गरेका छन्। 'महिला क्रिकेट खेलाडी कविता गौतमको जीवन काहानी र चोटका विषयमा पछिल्लो समयमा सामाजिक सञ्जालबाट प्राप्त समाचारप्रति ध्यानाकर्षण भएको छ। कविता गौतमको उपचारका लागि संघको तर्फबाट रु एक लाख रुपैयाँ सहयोग गर्ने जानकारी गराउदछौं। यसका साथै निजको उपचारका लागि अस्पताल र चिकित्सकहरुसँग क्रिकेट खेलाडी संघ नेपालले आवश्यक परामर्श र समन्वय गर्ने प्रतिवद्धता समेत व्यक्त गर्दछौं,' जारी विज्ञप्तिमा भनिएको छ।"
