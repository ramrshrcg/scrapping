शीर्षक,विवरण
इलाममा मेडिकल कलेज बन्ने,"इलाम : इलाममा मेडिकल कलेज निर्माण गर्न स्वास्थ्य मन्त्रालय सहमत देखिएको छ। मन्त्रालयबाट आएको एक टोलीले इलाम अस्पताललाई आधार बनाएर त्यस आसपासको क्षेत्रमा मेडिकल कलेज बनाउन सहमति दिएको हो। मन्त्रालयको टोली र अस्पताल विकास समितिबीच भएको बैठकले इलाम नगरपालिकालाई मेडिकल कलेजका लागि आवश्यक जग्गा व्यवस्थापन गर्न जिम्मेवारी दिएको जिल्ला समन्वय समिति प्रमुख गणेशप्रसाद बरालले बताए। 'सबै नयाँ व्यवस्थापन गर्नुभन्दा अहिले सञ्चालन भइरहेको अस्पतालको स्तर वृद्धि गरेर त्यसलाई आवश्यक पर्ने भौतिक पूर्वाधार निर्माण गर्दा सहज हुने पनि देखियो', बरालले भने, 'तर इलाममा मेडिकल कलेज निर्माण गर्ने ग्यारेन्टी मन्त्रालयले दिनुपर्छ भन्ने हाम्रो प्रस्ताव छ। नत्र व्यवस्थापन गरिएको जग्गा अलपत्र पर्नसक्छ।' मेडिकल कलेजका लागि ५०० रोपनी जग्गा आवश्यक पर्ने जनाइएको छ। यसैबीच इलाम नगरपालिकाको सोमबार बसेको नगरकार्यपालिका बैठकले मेडिकल कलेज सञ्चालनका लागि आवश्यक जग्गा उपलब्ध गराउने निर्णय गरेको छ। इलाम९ का वडाध्यक्ष श्यामकृष्ण घिमिरेको संयोजकत्वमा जग्गा व्यवस्थापन समितिसमेत गठन गरिएको नगरपालिकाले जनाएको छ। वडाध्यक्षको संयोजकत्वमा विभिन्न सरोकारवाला सङ्घसंस्थासहितको जग्गा व्यवस्थापन समिति गठन गरिएको नगरपालिकाका प्रवक्ता ठाकुरनारायण श्रेष्ठले बताए।"
असोज ४ देखि भेरोसेलको दोस्रो मात्रा (कहाँ कहाँबाट?),"काठमाडौं : काठमाडौंमा असोज ४ देखि भरोसेलको दोस्रो मात्रा लगाइने भएको छ। स्वास्थ्य कार्यालय काठमाडौंका अनुसार काठडमाडौं महानगरपालिकाका ३२ वटा वडाबाटै खोप लगाइनेछ। जसअन्तर्गत् चन्द्राागिरि नगरपालिकामा १५, कीर्तिपुर नगरपालकिामा १०, नागार्जुन नगरपालिकामा १०, तारकेश्वर नगरपालिकामा ११, दक्षिणकाली नगरपालिकामा ९ वटा खोप केन्द्रबाट भेरोसेलको दोस्रो मात्रा दिइनेछ। यस्तै, नेपाल प्रहरी अस्पताल, महाराजगञ्ज, शसस्त्र प्रहरी अस्पताल, बलम्बु, बीर अस्पताल, रत्नपार्क, शिक्षण अस्पताल, महाराजगञ्ज, निजामती कर्मचारी अस्पताल बानेश्वर, परोपकार प्रसूतीगृह, स्त्रीरोग अस्पताल, थापाथली र वीरेन्द्र सैनिक अस्पताल, छाउनीमा खोप केन्द्र तोकिएको छ। पहिलो मात्रा खोप लगाएको खोप कार्ड र विद्युतीय दर्ता गरेको प्रिन्ट वा फोटो सहित नम्बर ल्याएको आधारमा खोप दिइनेछ।"
आर्थिक प्रलोभनमा नपर्ने प्रहरी निरीक्षकसहित २४ जना पुरस्कृत,"काठमाडौं : महानगरीय ट्राफिक प्रहरी महाशाखाले प्रहरी निरीक्षक सहित २४ जना ट्राफिक प्रहरीलाई पुरस्कृत एवम् सम्मान गरेको छ। नियमानुसार ट्राफिक कारवाही गर्ने क्रममा चालकहरुको प्रलोभनमा नपरी जिम्मेवारी निर्वाह गर्नेलाई पुरस्कृत गरेको हो। महानगरीय ट्राफिक प्रहरी महाशाखामा आयोजित एक कार्यक्रममा उनीहरुलाई पुरस्कृत र सम्मान गरिएको महाशाखाले विज्ञप्तिमार्फत् जानकारी दिएको छ। प्रहरी सङ्गठनले अख्तियार गरेको आर्थिक शून्य सहनशीलतालाई अक्षरशः पालना गर्ने र ट्राफिक नियम उल्लङ्घन गर्ने चालकहरूको प्रलोभनमा नपरी काम गर्ने ट्राफिकलाई सम्मान गर्दै त्यस्ता चालकहरुलाई कानुन अनुसार मुद्धा चलाइएको महाशाखा प्रमुख एसएसपी जनक भट्टराईले जानकारी दिए। नगद पुरस्कार तथा प्रशंसापत्र सहित सम्मानित हुने प्रहरी निरीक्षक रबिन्द्रकुमार श्रेष्ठ सहित प्रहरी हवल्दार उमेश राम, लक्ष्मण यादव, प्रहरी जवानहरु किसान चन्द्र गौतम, धनबिर जिसी ,सबिना लम्जेल, प्रकाश थापा, निरज थापा, हिक्मत रावल, सन्तोष धमला रहेका छन्। त्यस्तै प्रहरी नायब निरीक्षक मिलनकुमार सिंह, प्रहरी हवल्दार ईश्वर सिंह धामी, भिमबहादुर बोहोरा, नगकुल गिरी, बिनोद गोतामे, सन्तोषकुमार साह, रामजि साह, प्रविन मोक्तान, दधिराम बिसी, प्रहरी जवान हरिबहादुर सुनार, कुमार कोइराला, सविना थापा मगर, महेश राज पनेरु, गुणाकर अवस्थी, अरुणबहादुर अधिकारी रहेका छन्। उनीहरुलाई महाशाखा प्रमुख एसएसपी जनक भट्टराईले प्रशंसापत्र सहित खादा ओढायर सम्मान गरेको महाशाखाले जनाएको छ। गत आर्थिक वर्षमा आर्थिक प्रलोभनमा पार्न खोज्ने १६५ जना सवारी चालकहरुलाई पक्राउ गरी कानूनी दायरामा ल्याउने ९३ जना प्रहरी कर्मचारीलाई महाशाखाले पुरस्कार एव प्रशंसापत्रद्वारा सम्मान गरेको थियो।"
चोरीका मोटरसाइकल सहित ३ जना पक्राउ,काठमाडौं : चोरीका मोटरसाइकलसहित काठमाडौंस्थित थलीबाट तीनजनालाई पक्राउ गरेको छ। महानगरीय ट्राफिक प्रहरी महाशाखाबाट सादा पोसाकमा खटिएको ट्राफिक प्रहरी टोलीले चोरी गरी लगिरहेको अवस्थामा उनीहरुलाई पक्राउ गरेको हो। उनीहरुको साथबाट चोरी गरेर लैजाँदै गरिएको बाग्मती प्रदेश ०२०१५ प ६१७२ नम्बरको २२० सिसिको कालो निलो पल्सर समेत फेला पारेको छ। ट्राफिकको टोलीले मोटरसाइकल चोरीमा संलग्न सिन्धुपाल्चोक पाँचपोखरी थामपालका बिजय धिताललाई पक्राउ गरेको हो। उनलाई कागेश्वरी मनहरा नगरपालिका ५ स्थित थलीबाट नियन्त्रणमा लिएको ट्राफिक महाशाखाका प्रमुख एसएसपी जनक भट्टराईले जानकारी दिए। खोटाङ्ग घर भइ काँडाघारी बस्ने संजीब राईले बुधबार आफ्नो पार्किङ गरेर राखिएको अवस्थामा मोटरसाइकल हराएको भनी ट्राफिक प्रहरीलाई जानकारी दिएका थिए। त्यसकै आधारमा खोजतलास गर्ने क्रममा प्रहरीले उनीहरुलाई नियन्त्रणमा लिएको हो। पक्राउ परेका व्यक्तिलाई थप अनुसन्धान गर्ने क्रममा सिन्धुपाल्चोक मेलम्ची घर भइ साँखु बस्ने २६ वर्षीय जीतबहादुर र २४ वर्षीय विष्णु तामाङ्गसमेतको संलग्नतामा चोरी गरेको बताएका थिए। उनीहरुसँग अर्को चोरीको मोटरसाइकल समेत रहेको खुलेपछि खोजतलास गर्ने क्रममा माकलबारीबाट भाद्र १५ गते कोटेश्वरबाट हराएको निलो रङ्गको २२० सिसिको पल्सर सहित पक्राउ परेका हुन्। तारकेश्वर बस्ने सुमन धितालको प्रदेश ३०२००१ प ७२८६ नम्बरको उक्त मोटरसाइकलमा नम्बर परिवर्तन गरि प्रदेश ३०२००७प ८४९४ नम्बर बनाएर सञ्चालन गरिरहेको अवस्थामा पक्राउ गरिएको हो। पक्राउ परेका जीतबहादुर र विष्णु दाजुभाइ रहेको समेत अनुसन्धानबाट खुल्न आएको ट्राफिक महाशाखाले जनाएको छ। मोटरसाइकल चोरीमा संलग्न तीनै जनालाई मोटरसाइकल सहित महानगरीय प्रहरी वृत्त बानेश्वरमा थप अनुसन्धान एवम् कारवाहीको लागि पठाएको ट्राफिक महाशाखाले जनाएको छ। महाशाखाले आजै विभिन्न स्थानबाट हराएका तथा चोरी भएका २४ वटा मोटरसाइकल फेला पारेर सम्बन्धित सवारीधनीको जिम्मा समेत लगाएको छ।
"दुई दिनमै दुई ठाउँ सरुवा: अघिल्लो दिन भूमिबाट गृहमा, भोलिपल्ट सीडिओ","काठमाडौँः गत मंगलबार गृहमन्त्रालय ल्याइएका सहसचिवलाई भोलिपल्टै प्रमुख जिल्ला अधिकारी बनाएर सरुवा गरिएको छ । मंगलबार मात्रै सरकारले ८५ जना सहसचिवको सरुवा गरेका थियो । त्यसको भोलिपल्टै सरकारले १६ जना प्रमुख जिल्ला अधिकारीको हेरफेर र सरुवा गरेको छ । गृहको अनुभव नै नभएकालाई समेत सिडिओ बनाएर पठाइएको छ । भूमि व्यवस्था, सहकारी तथा गरिबी निवारण मन्त्रालयबाट सरुवा भएका ऋषिराज तिवारी र दीपककुमार पहाडीलाई प्रजिअ बनाएर पठाइएको छ । गृहसचिव टेकनारायण पाण्डे पनि भूमि व्यवस्था मन्त्रालयबाटै गृहमा सरुवा भएका थिए । उनले भूमि व्यवस्था रहँदाका विश्वासपात्र तिवारी र पहाडी गृहमा लगेर सिडिओ बनाएका हुन्। तिवारीलाई गृहमन्त्री बालकृष्ण खाणको गृहजिल्ला रुपन्देहीको सिडिओ बनाएर पठाइएको छ भने पहाडी रामेछापको प्रजिअ बने । त्यस्तै मंगलबार नै गृहमा सरुवा भई आएका सहसचिव वीरेन्द्रकुमार यादव, काशीराज दाहाल, पुन्यप्रसाद पौडेल, शंकरहरि आचार्यलाई पनि एक दिनपछि बुधबार नै सिडिओ बनाइयो । दाहाल प्रदेश २ को आर्थिक मामिला तथा योजना मन्त्रालय, पौडेल कर्णाली प्रदेश र यादव प्रदेश २ को आन्तरिक मामिला तथा कानून मन्त्रालय तथा आचार्य प्रदेश लोकसेवा आयोग लुम्बिनी प्रदेशमा थिए । दाहाललाई मोरङ, पौडेललाई गुल्मी र यादवलाई उदयपुर र शंकरहरि आचार्यलाई गोरखाको सिडिओ बनाएर खटाइएको छ । लोकसेवा आयोगबाट गृहमा सरुवा भएका कृष्णप्रसाद लम्साल पनि धादिङको प्रजिअ बने । यस्तै मोरङका कोशहरी निरौला, संखुवासभाका टेकनारायण पौडेल, दोलखाका बासुदेव घिमिरे, ललितपुरका ढुण्डीराज निरौलालाई गृहमन्त्रालयमा तानिएको छ । सरकारले पूर्णता नपाउँदै कर्मचारीहरुको भने व्यापक रुपमा सरुवा भइरहेको छ । यसअघि नै गृह, अर्थ, स्वास्थ्य लगायत महत्वपूर्ण मन्त्रालयका १२ जना सचिवको हेरफेर भइसकेको छ । अर्थ, गृह, स्वास्थ्यमा विभागीय प्रमुख, महाशाखा प्रमुख, आयोजना प्रमुख लगायत यसबीचमा छोटो समयमै धेरैको सरुवा भएको छ । हरेक दिन जस्तै कर्मचारीको सरुवा, हेरफेर हुन थालेको गृह मन्त्रालयका उच्च कर्मचारीहरु बताउँछन् ।"
"थप १५ सय ५८ जनामा कोरोना संक्रमण, १० को मृत्यु",काठमाडौं : १२ हजार ३८५ नमूना परीक्षणमा १५ सय ५८ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ८६ सय ६५ नमूनाको पीसीआर र ३७ सय २० नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट १ हजार ८६ र एन्टिजेन विधिबाट ४७२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप १० जनाको मृत्यु भएको छ। यो सँगै नेपालमा कोरोनाबाट मृत्यु हुनेको संख्या ११ हजार १२ पुगेको हो। मन्त्रालयका अनुसार शुक्रबार कोरोनाबाट थप १३ सय ५१ जना कोरोनामुक्त भएका छन्। कोरोनाका सक्रिय संक्रमितको संख्या २५ हजार ४९७ पुगेको छ। मन्त्रालयका अनुसार संक्रमित ३८६ जनाको भेन्टिलेटरमा र ११७ जनाको आइसीयूमा उपचार भइरहेको छ। पछिल्लो २४ घन्टामा ६० हजार १५९ जनाले कोरोनाविरुद्ध खोप लगाएका छन्। कोरोनाबाट मृत्यु हुनेको संख्या ११ हजार नाघ्यो गल्याङका ४० प्रतिशतले लगाए कोरोनाविरुद्धको पूर्णखोप
दशैँका लागि असोज दोस्रो साताभित्रै अग्रिम बुकिङ खुलाइने,"काठमाडौँ: दशैँका लागि लामो दूरीका यातायातहरुमा असोज दोस्रो साताभित्र अग्रिम टिकट बुकिङ खुला गर्ने तयारी थालिएको छ । यातायात व्यवस्था विभागका अनुसार उपत्यका बाहिर जानेहरुका लागि असोज दोस्रो सात्राभित्र अग्रिम टिकट बुकिङ खुलाइने भएको हो । विभागका प्रवक्ता डा लोकनाथ भुसालले असोज ११ गतेभित्र अग्रिम टिकट बुकिङ खुला गरिने अन्नपूर्णसँग बताए । उनले भने, यातायात व्यवसायीहरुले आन्तरिक तयारी गरेर हामीसँग समन्वय गर्नुहुन्छ । अर्को चरणको बैठकमा निर्णय हुन्छ । घटस्थापना अघि नै अग्रिम टिकट बुकिङ खुल्छ । विभागका अनुसार असोज ६७ गते पुनः छलफल गरेर निर्णय गरिनेछ । यातायात व्यवस्था विभागमा शुक्रबार भएको छलफलमा सार्वजनिक यातायात केन्द्रीय महासंघ पनि अग्रिम टिकट बुकिङ खुलाउन सहमत भएको छ। यद्यपि नेपाल यातायात व्यवसायी राष्ट्रिय महासंघले भने अग्रिम टिकट बुकिङ सन्दर्भमा आफूहरुसँग छलफल नभएको जनाएको छ ।"
मोटरसाइकल दुर्घटनामा मृत्यु,जनकपुरधाम : धनुषाको ढल्केवरमा दुई मोटरसाइकल दुर्घटना हुँदा एकजनाको मृत्यु भएको छ । दुर्घटनामा अर्का एकजना घाइते भएका छन् । पूर्वपश्चिम राजमार्गअन्तर्गत धनुषाको मिथिला नगरपालिका ६ ढल्केवरस्थित पूर्वचौकमा पूर्वबाट पश्चिमतर्फ आउँदै गरेको लु ७२ प ४७९२ नम्बरको मोटरसाइकल र विपरित दिशाबाट जाँदै गरेको स ४ प ७९२६ नम्बरको मोटरसाइकल एक आपसमा ठोक्किएर दुर्घटना भएको प्रहरीले जनाएको छ । दुर्घटनामा परेर स ४ प ७९२६ नम्बरको मोटरसाइकल चालक सिरहाको विष्णुपुर गाउँपालिका स्थित नरहाका अन्दाजी ३० वर्षीय रुपेश यादवको घटनास्थलमै मृत्यु भएको इलाका प्रहरी कार्यालय ढल्केवरका प्रहरी निरीक्षक प्रदीप सुवेदीले जानकारी दिए । उनका अनुसार लु ७२ प ४७९२ नम्बरको मोटरसाइकल चालक धनुषाको गणेशमान चारनाथ नगरपालिका ६ बस्ने ४६ वर्षीय मोहम्मद हासिम घाइते भएका छन् । घाइतेको उपचार स्थानीय स्वास्थ्य केन्द्रमा भइरहेको र उनको अवस्था सामान्य रहेको प्रहरी निरीक्षक सुवेदीले जनाए । मृतकको शव पोस्टमार्टमका लागि जनकपुरकधामस्थित प्रादेशिक अस्पताल पठाइएको इलाका प्रहरी कार्यालय ढल्केवरले जनाएको छ ।
बैंकले बढाए ब्याजदर : कसको कति?,"काठमाडौं : कोरोनाको प्रभाव घटेसँगै बजारमा लगानीयोग्य रकमको अभाव देखिन थालेपछि बैंकहरूले ब्याजदर बढाएका छन्। शुक्रबारदेखि लागू हुने गरी अधिकांश बैंकले ब्याजदर वृद्धि गरेका हुन्। बैंकहरूले निक्षेपमा अधिकतम १० प्रतिशतसम्म ब्याज दिने गरी नयाँ ब्याजदर सार्वजनिक गरेका छन्। बैंकहरूले सार्वजनिक गरेका तथ्याङ्कानुसार सनराइज बैंकले मुद्दति निक्षेपमा सबैभन्दा बढी १० दशमलव ७ प्रतिशत ब्याज दिने भएको छ। सबैभन्दा कम ब्याजदर स्ट्यान्डर्ड चार्टर्ड बैंक९७५०को छ। बैंकहरूले सार्वजनिक गरेका सूचनानुसार प्राइम कमर्सियल बैंकले संस्थागत मुद्दति निक्षेपतर्फ अधिकतम नौ दशमलव ७५ प्रतिशत तथा मेगा बैंकले नौ दशमलव ५५ प्रतिशतसम्म व्याज दिने उल्लेख गरेका छन् । त्यसैगरी एनएमबी बैंकले नौ दशमलव ५२, सानिमा बैंकले नौ दशमलव ५१, ग्लोबल आईएमई बैंकले नौ दशमलव ५० प्रतिशत नबिलले साधारणमा नौ दशमलव २६ प्रतिशत, एनसिसी बैंकले नौ दशमलव २६ प्रतिशत, सेञ्चुरी बैंकले नौ दशमलव २५, हिमालयन बैंकले नौ प्रतिशत, सिद्धार्थ बैंकले नौ दशमलव ०५ प्रतिशत, इन्भेष्टमेन्ट बैंकले नौ दशमलव ०२ प्रतिशत र लक्ष्मी बैंकले नौ प्रतिशत ब्याज दिने बताएका छन्। त्यस्तै बैंक अफ काठमाडौँले आठ दशमलव ७७ प्रतिशत, नेपाल बङ्गलादेश बैंकले आठ दशमलव ७६ प्रतिशत, माछापुच्छ्रे बैंकले आठ दशमलव ७५ प्रतिशत, एभरेष्ट बैंकले आठ दशमलव ६१ प्रतिशत, एनआईसी एसिया बैकले आठ दशमलव ६ प्रतिशत, नेपाल एसबीआई बैंकले आठ दशमलव ५५ प्रतिशत, सिभिल बैंकले आठ दशमलव ५५, कुमारी बैंकले आठ दशमलव ५१ प्रतिशत, कृषि विकास बैंकले आठ दशमलव ५ प्रतिशत, प्रभु बैंकले आठ दशमलव २५ प्रतिशत, राष्ट्रिय वाणिज्य बैंकले आठ दशमलव ०६ प्रतिशत, नेपाल बैंकले आठ दशमलव ०५ प्रतिशत, सिटिजन्स बैंकले आठ प्रतिशत र स्ट्यान्डर्ड चार्टर्ड बैंकले सात दशमलव ५५ प्रतिशत ब्याजदर कायम गरिएको जनाएका छन्। बैंकहरूले साधारण निक्षेपमा न्यूनतम चार दशमलव २६ देखि अधिकतम छ दशमलव २६ प्रतिशतसम्म ब्याज दिने गरी ब्याजदर सार्वजनिक गरेका छन्। यसैगरी बैंकहरूले कर्जातर्फ आधार दरमा प्रिमियम थपेर ब्याज लिने उल्लेख गरेका छन्। बजारमा लगानीयोग्य रकम अभाव देखिएको अवस्था देखिएपछि आफ्नो निक्षेपबाहिर जान नदिन पनि बैंकहरूले ब्याजदर बढाउन परेको बैंकर बताउँछन्। नेपाल राष्ट्र बैंकको तथ्याङ्क हेर्दा पनि वित्तीय प्रणालीमा तरलता अभाव देखिन थालेको देखिन्छ। तरलता अभावमा बैंक तथा वित्तीय संस्थाले अन्तरबैंक सापटी पाउन छाडेको अवस्था देखिन्छ। बैंकहरूले राष्ट्र बैंकबाट स्थायी तरलता सुविधा (एसएलएफ) र रिपो जस्ता सुविधाको प्रयोग गरेका छन्। राष्ट्र बैंकको तथ्याङ्कानुसार बैंक तथा वित्तीय संस्थाले चालु आर्थिक वर्षको बिहीबारसम्म रु तीन खर्ब ५२ अर्ब २९ करोड एसएलएफमार्फत उठाएको देखिन्छ। राष्ट्र बैंकले गत भदौ १७ मा सात दिनका अवधिको रु २० अर्ब, भदौ २४ मा १४ दिन अवधिको रु ३० अर्ब र भदौ ३१ मा रु २० अर्ब बराबरको रिपोसमेत जारी गरिसकेको छ।"
इन्द्रजात्राको लिङ्गो शनिबार बिहान ठड्याइँदै,"काठमाडौं : वर्षा र सहकालका देवता इन्द्रको नाममा गरिने इन्द्रजात्राको इन्द्रध्वजोत्थान असोज २ गते शनिबार बिहान ६:५१ बजेको साइतमा गर्ने तयारी भएको छ। इन्द्रध्वजोत्थानको सबै तयारी पूरा भएको छ। इन्द्रध्वजोत्थान गरेपछि जात्राको मुख्य दिन असोज ३ गते कुमारीलाई तल्लो टोल यात्रा गराइन्छ। असोज ४ गते माथिल्लो टोल यात्रा गराइने कार्यक्रम रहेको हनुमानढोका दरबार हेरचाह अड्डाका कार्यालय प्रमुख सन्दीप खनालले जानकारी दिए। असोज ८ गते नानिचा यात्रा गरिनेछ। त्यसै दिन राति १०:३६ बजे इन्द्रध्वज पतन अर्थात् लिङ्गो ढालिने साइत छ। यसरी करिब १५ दिन लामो इन्द्रजात्राको कार्यक्रम समापन गरिन्छ। कोरोना महामारीका कारण गत वर्ष पूजा आराधनामात्र गरेर यात्रा स्थगित गरिएको थियो। यस वर्ष सरोकार भएका निकायको बैठकले स्वास्थ्य मापदण्ड पालना गरी न्यूनतम उपस्थिति गराएर जात्रा गर्न लागिएको गुठी संस्थान काठमाडौँ कार्यालय प्रमुख हरिप्रसाद सुवेदीले जानकारी दिए। जात्राको तयारीस्वरूप श्रीगणेश, श्रीभैरव र श्रीकुमारीको रथ मर्मत सम्पन्न गरिएको छ। तीनै वटा रथ शुरु गरिने इन्द्रजात्राको मुख्य दिन असोज ३ गते राष्ट्रपति विद्यादेवी भण्डारी वसन्तपुर दरबार क्षेत्रमा आउनुहुने कार्यक्रम तय गरिएको संस्थानले जनाएको छ। भदौ २३ गते बुधबार बिहान १०:५२ मा वनयात्रा गरी इन्द्रजात्राका कार्यक्रमको सुरुआत भएको थियो। त्यसै दिन बेलुकी बेलुकी ७:२७ मा लिङ्गोका लागि रुख काटिएको थियो। लिङ्गोका लागि रुख काट्नेलगायत सबै साइत नेपाल पञ्चाङ्ग निर्णायक समितिले दिएको अध्यक्ष श्रीकृष्ण अधिकारीले जानकारी दिए। भदौ २९ गते बिहान १०:३४ बजे भोटाहिटीबाट लिङ्गो नगर प्रवेश गराइएको थियो। इन्द्रजात्रा सुरु भएका विषयमा विभिन्न किम्बदन्ती प्रचलित छ। एउटा भनाइअनुसार वर्षा राम्रोसँग सम्पन्न भई बाली लगाइएकाले अब बिदा लिनुस् भनी वर्षा अन्त्यको कामना गर्न यो जात्रासँगै विभिन्न देवीदेवताको नाच देखाइने विश्वास गरिने हनुमानढाकोका मूल पुरोहित देवराज अर्यालले बताए।"
ग्यास चुहिँदा जगदम्बा स्टिलमा तोडफोड,"सिमरा : बारामा रहेको जगदम्बा स्टिल्स प्रालिमा भदौ ११ गते एमोनिया ग्यास प्लान्टको पाइपलाइनबाट ग्यास चुहिएर बाहिर फैलिँदा स्थानीयवासी तोडफोडमा उत्रिएको पाइएको छ। गृहमन्त्री बालकृष्ण खाँणको मन्त्रिस्तरीय निर्णयबाट गठन गरिएको छानबिन समितिले उद्योग परिसरबाहिर ग्यास फैलिएपश्चात स्थानीय बासिन्दा आक्रोशित भई उद्योगभित्र प्रवेश गरी तोडफोड गरेको देखिएको उक्त प्रतिवेदनमा उल्लेख छ। समितिले उक्त प्रतिवेदन आज गृहमन्त्री खाँणलाई बुझाएको छ। भदौ २१ मा मन्त्रालयका सहसचिव टेकराज निरौलाको संयोजकत्वको नौ सदस्यीय छानबिन समिति गठन गरिएको थियो। गृह मन्त्रालयका प्रवक्ता फणिन्द्रमणि पोखरेलद्वारा आज जारी विज्ञप्तिमा ग्यास चुहावटको सूचना प्राप्त भई इलाका प्रहरी कार्यालय सिमराबाट खटिएको प्रहरी टोलीले तोडफोड नियन्त्रणको प्रयास गर्दा गर्दै पनि उद्योगमा स्थानीयवासीको भीडले तोडफोड गरेको प्रतिवेदनमा उल्लेख रहेको जनाइएको छ। छानबिन समितिले सरकारको तर्फबाट तोडफोडमा संलग्नको पहिचान गरी कानूनबमोजिम कारवाही गर्न र औद्योगिक सुरक्षाको व्यवस्था प्रभावकारी बनाउन सुझाव दिएको मन्त्रालयले आज जारी गरेको विज्ञप्तिमा उल्लेख छ। समितिले उद्योग सञ्चालन गर्दा औद्योगिक सुरक्षा मापदण्डको पालना गर्न, उद्योगबाट सृजना हुने प्रदूषण नियन्त्रण गर्न र उद्योगमा कामदार तथा कर्मचारी भर्ना गर्दा योग्यता पुगेका स्थानीयवासीलाई प्राथमिकता दिन पनि सुझाव दिएको छ। प्रतिवेदन बुझ्दै गृहमन्त्री खाँणले प्राप्त सुझावका आधारमा सम्बन्धित निकायसँग समन्वय गरी कार्यान्वयन गर्न मन्त्रालयको तर्फबाट पहल गरिने जानकारी दिएका छन्।"
प्रधान सेनापतिले सैनिक परिवारका एकल महिलालाई भने सीपमुलक तालिम लिनुहोस्,"काठमाडौं : प्रधान सेनापति महारथी प्रभुराम शर्माले द्वन्द्व तथा कर्तव्यपालनाको क्रममा वीरगति प्राप्त गरेका सकलदर्जाका एकल महिलासँग भेटघाट गरेका छन्। महारथी शर्माले जंगी अड्डामा शुक्रबार आयोजित कार्यक्रममा सकलदर्जाका एकल महिलासँग भेटघाट गरेका हुन्। उनले भेटका क्रममा सिमित श्रोतबाट ९ लाख ५० हजारभन्दा बढी हिताधिकारीहरुको अपेक्षा पूरा गर्न सक्दो सहयोग गर्ने प्रतिवद्धता व्यक्त गरे। उनले कल्याणकारी योजनाअन्तर्गत तथा सैनिक श्रीमती संघबाट संचालन हुने व्यवसायिक तथा सीपमुलक तालिमहरुबाट लाभ लिन आग्रह गरे। महिला उद्यमशिल कर्जा सुविधाको उपभोग गरी स्वरोजगार र आत्मनिर्भर हुन समेत आग्रह गरे। महारथी शर्माले यही भाद्र २५ गते पदवहाल गरेका हुन्। पदवहालपछि सकलदर्जालाई सम्बोधन गर्दै वीरगती प्राप्त गर्नेहरूका परिवार, एकल महिला, घाइते तथा फरक क्षमता भएका हिताधिकारीलाई प्राथमिकतामा राखी विविध अवसर र सेवासुविधाको सीमालाई क्रमिक रूपमा बढाउँदै लगिने बताएका थिए। सोहीअनुरुप उक्त समूहमा रहेका ८०० जना एकल महिलालाई नेपाली सेनाले पारिवारिक निवृत्तिभरणको रुपमा वीरगतीतर्फ मासिक ३००० र कर्तव्य पालनातर्फ मासिक २००० प्रदान गरिरहेकोमा यही २०७८ आश्विनबाट मासिक ५०० थप गरि वीरगतीतर्फ मासिक ३५०० र कर्तव्य पालनातर्फ मासिक २५०० प्रदान गरेको छ। कार्यक्रममा नेपाली सेनाका रथीवृन्द तथा अधिकृत, सैनिक श्रीमती संघका अध्यक्ष तथा पदाधिकारीहरुको उपस्थिति थियो।"
"देउता नुहाउन लेक गएका एकजनाको चिसोले मृत्यु, तीन बिरामी",जाजरकोट : जाजरकोटको जुनीचाँदे ७ स्थित चाँदे लेकमा देउता नुहाउन गएका एकजनाको चिसोले ज्यान गएको छ । जुनीचाँदे गाउँपालिकाका १ काप्राका ५९ वर्षीय अभिमान रावतको मृत्यु भएको प्रहरीले जनाएको छ । गत बुधबार काप्राका २५ जना स्थानीय देउता नुहाउन भन्दै चाँदे लेक गएका थिए । चाँदे हिमालको चौरीपाटनमा रहेको नदाई डावमा नारायण देउता नुहाउन जाने क्रममा लगातारको वर्षातसँगै आएको हावाहुरीमा परेर चिसोले कठ्याङ्गिएर तीनजना बिरामी परेका छन् । अन्य सबै प्रहरीको सम्पर्कमा आएका छन् । उनीहरुको उद्धारका लागि इलाका प्रहरी कार्यालय पञ्चाला दहबाट प्रहरी सहायक निरीक्षक दुर्गबहादुर शाहीको नेतृत्वमा स्वास्थ्यकर्मीसहितको टोली घटनास्थल गएको जिल्ला प्रहरी प्रमुख डीएसपी मधुकुमार थापाले बताए । बिरामी परेकामध्ये लोकबहादुर रावतको अवस्था गम्भीर रहेको डीएसपी थापाले बताए । घटनास्थलबाट उनीहरुको गाउँ पुग्न एक दिन पैदल हिँड्नुपर्छ । बुधबार गाउँबाट देउता नुहाउनका लागि चौरीपाटनको नदाई डाव हिँडेका थिए । तीव्रपमा चलेको हावाहुरी र निरन्तरको वर्षातपछि आफूहरु बिहीबार साँझबाट तितरवितर भएको र ओडारमा लुकेर ज्यान जोगाउन सफल भएको देउता नुहाउन गएका गणेश रावतले बताए। चाँदेलेक करिब पाँच हजार मिटरको उचाइमा छ ।
दलसम्बन्धी अध्यादेशविरुद्धको मुद्दा हेर्न नभ्याइनेमा,"काठमाडौँ: सरकारले दल विभाजनका लागि सहज हुने गरी ल्याएको राजनीतिक दलसम्बन्धी (दोस्रो संशोधन) अध्यादेश विरुद्धको मुद्दाको सुनुवाइका लागि तोकिएको पेशी हेर्न नभ्याइनेमा परेको छ । शुक्रबार सो सम्बन्धी पेशी तोकिएको थियो । प्रधानन्यायाधीश चोलेन्द्रशमशेर जबराको नेतृत्वमा न्यायाधीशहरू दीपककुमार कार्की, मीरा खड्का, ईश्वरीप्रसाद खतिवडा र आनन्दमोहन भट्टराईको इजलासले उक्त पेशी हेर्न नभ्याइनेमा पारेको हो । अध्यादेशविरुद्ध अधिवक्ता प्रवेश केसीसहितले प्रधानमन्त्री तथा मन्त्रिपरिषद् कार्यालयलाई विपक्षी बनाई रिट दायर गरेका थिए । संविधानको धारा ११४ को उपधारा ९१० बमोजिम मन्त्रिपरिषद्को सिफारिसमा जारी भएको अध्यादेश बदर गर्न आदेश माग गर्दै रिट दायर भएको थियो । सरकारले अध्यादेश जारी गरेलगत्तै माधवकुमार नेपालको नेतृत्वमा नेकपा एकीकृत समाजवादी र महन्थ ठाकुरको नेतृत्वमा लोकतान्त्रिक समाजवादी पार्टी निर्वाचन आयोगमा दर्ता भएका हुन् । नेकपा एमालेले भने पार्टी फुटाउनका लागि पूर्वाग्रही ढंगबाट विधेयक ल्याएको भन्दै सरकारको विरोध जनाएको थियो ।"
दुई नाल भरुवा बन्दुकसहित एक जना पक्राउ,विराटनगर : मोरङको मिक्लाजुङबाट प्रहरीले दुई नाल भरुवा बन्दुकसहित एक जनालाई पक्राउ गरेको छ। मिक्लाजुङ गाउँपालिका५ का ४३ वर्षीय जगतबहादुर लिम्बूलाई बिहीबार साँझ घरैबाट पक्राउ गरिएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। उनका अनुसार घरमा बन्दुक लुकाएर राखिएको सूचनाका आधारमा खानतलासीका लागि इलाका प्रहरी कार्यालय उर्लाबारीबाट टोली परिचालन गरिएको थियो। घरमा छापा मार्दा लुकाईछिपाई राखिएको अवस्थामा दुई नाल भरुवा बन्दुक फेला परेपछि लिम्बूलाई पक्राउ गरिएको राईले बताए। भरुवा बन्दुक प्रयोग गरेर वन्यजन्तुको चोरी सिकारी गर्ने गरिएको हुनसक्ने प्रहरीको आशंका छ। प्रहरीले लिम्बूविरुद्ध हातहतियार खरखजना मुद्दा चलाउन शुक्रबार म्याद थप गरेर घटनाको बाँकी अनुसन्धान अघि बढाएको छ।
साथीसँग बसेर पढ्दाको मज्जा नै अर्कै (फोटोफिचर),"काठमाडौं : देशभरका विद्यालय भौतिक उपस्थितिसहित सञ्चालनमा आउन थालेका छन् । यसै सन्दर्भमा काठमाडौं उपत्यकासहित देशभरका विद्यालय स्थानीय तहको अनुमतिमा खुल्न थालेका छन् । स्वास्थ्य तथा जनसंख्या मन्त्रालयले जनस्वास्थ्य मापदण्ड कार्यान्वयन गरेर मात्रै विद्यालय सञ्चालन गर्न आग्रह गरेको छ । शिक्षक, कर्मचारी र विद्यार्थीलाई कोभिड१९ सँग आवश्यक अभिमुखीकरण गरी विद्यालय खोल्न निर्देशन दिएको छ । विद्यालयले असोज १ गतेदेखि खोल्न सुरु गरेका हुन्। लामो समयदेखि घरमै अनलाइन माध्यमबाट अध्ययन गर्दै आएका विद्यार्थीहरु भौतिक उपस्थितमै विद्यालय जान थालेपछि हौसिएका छन्। स्थानीय तहमा रहेको कोभिड१९ को जोखिम आँकलन गरी जिल्ला कोभिड१९ संकट व्यवस्थापन केन्द्रको सिफारिसका आधारमा शिक्षा मन्त्रालयले जारी गरेको विद्यालय सञ्चालनसम्बन्धी कार्यढाँचा२०७७ पालना गरी मात्रा विद्यालय खोल्न भनिएको छ । यस्तै, त्रिभुवन विश्वविद्यालयअन्तरगतका क्याम्पसमा पनि भौतिक उपस्थितिसहित पठनपाठन सुरु भएको छ।"
भारतले चीनलाई भन्यो: दुबैतर्फबाट सीमा सुरक्षा फौज फिर्ता गरौँ,"नयाँ दिल्लीः चीनसँगको हिमाली सीमा क्षेत्रमा खटिएका दुबै देशका सुरक्षा फौज फिर्ता गर्न भारतले चीनसमक्ष प्रस्ताव राखेको छ । विवादित हिमाली सीमामा खटिएको सुरक्षा फौज फिर्ता गरेमात्र दुईपक्षीय सम्बन्ध राम्रो हुने भन्दै भारतले चीन समक्ष यस्तो प्रस्ताव राखेको हो । भारतीय विदेशमन्त्री एस जयशंकर र चिनियाँ विदेशमन्त्री वाङ यी बीच बिहीबार दुसान्वेमा आयोजित क्षत्रीय भेलाको अवसरमा भेट भएको थियो । उनीहरुको भेटमा सीमा सुरक्षा सम्बन्धमा छलफल भएको थियो । यस अवसरमा भारतीय विदेशमन्त्रीले आफूहरुको विवादित हिमालयन बोर्डरमा खटिएका चीन र भारतका सेना फिर्ता गरे मात्र दुईपक्षीय सम्बन्ध राम्रो हुने बताएका हुन् । उक्त भेटपछि विदेशमन्त्री जयशंकरले ट्वीटरमार्फत भनेका छन्, भेटमा सीमा क्षेत्रबाट सेनालाई हटाउने सम्बन्धमा छलफल भयो । हिमालयन सीमा क्षेत्रमा खटिएका चीन र भारतका सेनालाई दुबै देशले हटाएमा दुबै देशबीच सम्बन्ध राम्रो हुनेछ । दुई पक्षीय विकासको लागि सीमाबाट सेना हटाउन आवश्यक छ । हजारौँ भारतीय र चिनियाँ सैनिक सीमावर्ती हिमालयन क्षेत्रमा खटिएका छन् । दशकौँ लामो हिमालयन क्षेत्रको सीमा विवादमा गत वर्षदेखि दुबै देशका सेनाबीच टकराव जारी छ । सीमा विवादका कारण करिब एक दकशपछि तनाव सिर्जना हुँदा दुबै देशका सैनिकको मृत्यु भएको थियो । यद्यपि, चीन र भारतको सीमा विवाद चीनले सहजै सम्हाल्दै आएको चिनियाँ विदेशमन्त्री वाङले बताएका छन् । चीनले सधैँ दुई देशबीच सीमा विवाद सकारात्मक तरिकाले सम्हाल्दै आएको छ उनले भनेका छन्, सीमा क्षेत्रमा शान्ति र स्थायित्व कायम गर्न र सीमा क्षेत्रमा हुने टकराव कम गर्न दुबै देशले सँगै काम गर्नुपर्छ । सीमा विवादकै कारण चीन र भारतबीच सन् १९६२ मा युद्ध भएको थियो । जुन हालसम्म समाधान हुन सकेको छैन । भारतीय प्रधानमन्त्री नरेन्द्र मोदी र चिनियाँ राष्ट्रपति सी जिङपिङबीच शुक्रबार भर्चुअल माध्यमबाट भेट हुने बताइएको छ ।"
यस्तो छ एकीकृत समाजवादीको पार्टी कार्यालय (फोटोफिचर),"काठमाडौं : नेकपा एकीकृत समाजवादीको पार्टी कार्यालय बानेश्वरस्थित आलोकनगरमा संचालनमा आएको छ। शुक्रबार पार्टी अध्यक्ष माधवकुमार नेपालले केन्द्रीय कार्यालयको उद्घाटन गरेका हुन्। देउवा बिन्दास, ओली आक्रामक, माधवप्रचण्डउपेन्द्र बिलखबन्दमा बानेश्वरको केन्द्रीय कार्यालय उद्घाटन गर्दै एकीकृत समाजवादी केहि दिनमै मन्त्रिपरिषद् विस्तार : माधव नेपाल कार्यालय उद्घाटनपछि अध्यक्ष नेपालले छिट्टै मन्त्रिपरिषद् विस्तार हुने बताएका छन्। नेपालले शुक्रबारदेखि बानेश्वरको आलोकनगरबाट केन्द्रीय कार्यालयको काम हुने जानकारी दिए। उद्घाटन समारोहमा पार्टीका नेता तथा कार्यकर्ताहरुको बाक्लो उपस्थिति थियो। पार्टीले पूजा थापा बस्नेतको घर भाडामा लिएर कार्यालय स्थापना गरेको हो। मासिक तीन लाख २५ हजार रुपैयाँ तिर्ने गरी सम्झौता भएको समाजवादीले जनाएको छ। नेकपा एमालेबाट विभाजन भइ नेपाल नेतृत्वमा गत भदौ ९ गते नेकपा एकीकृत समाजवादी पार्टी दर्ता भएको थियो ।"
पर्यटकको रोजाइमा रामकोषको भ्यूटावर,"स्याङ्जा : रामकोषस्थित हरियाली उद्यानसहितको टावर पर्यटकीय गन्तव्य बनेको छ। जिल्लामा स्मार्ट लकडाउन सुरुभएसँगै टावरमा रमाउनेको संख्या बढेको हो। पुतलीबजार नगरपालिका ४ स्थित रामकोष सिद्धार्थ राजमार्गको छेवैमा पर्छ। राजमार्गभन्दा करिब १५ मिनेटको पैदलयात्रापछि पुगिने हरियाली उद्यान, मन्दिर र पोखरीमा फोहोरासहितको शिवमूर्ति र आकर्षित टावर यहाँका प्रमुख विशेषता हुन्। हरियाली उद्यानमा रमेर टाढा टाढाको प्राकृतिक दृश्यावलोकन गर्न टावर चढ्नेका लागि उपयुक्त स्थल छनौटगरी निर्माण गरिएको टावर नगरको प्रमुख पर्यटकीयस्थलका रुपमा चिनिएको छ। पुतलीबजारमा रमणीयस्थलको खाँचो भइरहेको बेला स्याङजा भ्यूटावरको नाम दिएर स्थापित टावरले सबैलाई आर्कषित बनाएको छ। हरियाली उद्यानमा निर्मित टावर नगरकै नमूना पर्यटकीयस्थल हो। घरमा बस्दाबस्दै थकित बनेका गृहिणी पनि यहाँ आएर प्रकृतिसँगै रमाउँदै फोटो खिच्ने गर्छन्। कोरोना संक्रमणले बाहिर जान नसक्नेका लागि केही क्षण रमाउने उपयुक्तस्थल पनि बनेको छ। टावरबाट स्याङजाको मुख्यबजारलगायत वरपरका दृश्यावलोकन गर्न सकिन्छ। अग्लो डाँडा अनि त्यसमाथि बनाइएको दुईतले भवनबाट प्रकृतिलाई नियाल्दै गर्दा मनै प्रफुलित हुने पुतलीबजारकी राधा अर्यालले बताइन्। ससाना बालबालिकादेखि प्रौढसम्मका आउँछन यहाँ। जता हेर्यो उतै रमाइलो, मनै लोभ्याउने' क्लिक क्लिक फोटो खिच्दै गरेका शर्मा र उनीहरुसँगै आएका संगीहरु भन्छन्। यत्रतत्र हरियाली बगैचा, मौसम अनुसारका रंगीचंगी फूलले उद्यानको रौनकता थपेको छ। मन्दिर, पोखरीमा निर्मित शिवको मूर्ति, शिवको जटाबाट नियमित निस्कने पानीका फोहोराले झनै जोकोहीको मन लोभ्याउँछ। यही रमणीय वातावरणमा बालबालिकादेखि, युवा र प्रौढसम्मकाले फोटो खिच्दै रमाउने गरेका पनि प्रशस्तै भेटिन्छन्। हरियाली उद्यानमा बहुउेश्यीय २ तले भवनसहितको भ्यू टावर , आकर्षक पानी पोखरी, टेवा पर्खाल, विश्रामस्थल, प्रवेद्वार, पक्की सिंढी मार्ग, भवन, शिव मन्दिरलगायत निर्माण गरिएका छन्। खानेपानी, बिजुलीको सुविधालगायत कुरुवा घर समेत निर्माण भएका छन्। वनभोज र धार्मिकलगायत विविध कार्यक्रम पनि यहाँ आयोजना गर्न सकिन्छ। शौचालय र पानी सहज उपलब्ध छ। सहर बजारको कोलाहलभन्दा केही पर गएर रमाउनेका लागि भ्यू टावर अत्यन्तै मनमोहक छ। स्वच्छ, शान्त र सफा वातावरणमा रमाउन, लेख, रचना सृजना गर्न र मनोरञ्जनका लागि उपयोगी रहेको अर्जुनचौपारीदेखि यहाँ आएका कमल अर्यालले बताए। सदरमुकामबाट झण्डै ६ किलोमिटर उत्तरतर्फ छ। सवारी साधनको सहज पहुँच भएकाले वृद्धदेखि बालबालिकासम्म यहाँ आएर रमाउने गर्छन्। प्रवेशद्वारसँगै निर्मित सिंढीहरु चढेपछि रमणीय उद्यानमा पुग्न सकिन्छ। सिढीको यात्रा सकिने वित्तिकै पितृहरुको आर्शिवाद लिएर मनै लोभ्याउने बगैचा, मन्दिर, पानी पोखरी, शिवको मूर्ति हेर्दै भ्यू टावर पुगिन्छ। बुढोखोला सुन्तलेपाखा सामुदायिक वन क्षेत्रअन्र्तगतको २२ रोपनी क्षेत्रफल जग्गालाई समेटेर उद्यान एवं टावर निर्माण गरिएको सोही वडाबाट निर्वाचित अध्यक्ष ओमबहादुर खड्काले जानकारी दिए। विस २०५४ सालदेखि सो वनमा वृक्षरोपण गर्दै संरक्षित गरिँदै आएको थियो। करिब ८ हेक्टर क्षेत्रफल रहेको वनलाई ०६३ सालमा डीपीआर तयारपारी भ्यू टावरसहित उद्यान निर्माणको गुरुयोजना तयार पारेर अघि बढाइएको थियो। अध्यक्ष खड्काले भने, स्थानीयबासीको निरन्तर क्रियाशिलताले रमणीयस्थल सहित भ्यूटावर बनाउन सफल भयौं। धेरै वर्षको नियमित परिश्रमले सार्थकता पाएको अध्यक्ष खड्काले बताए। उनले भने,अहिलेसम्म पुतलीबजार नगरपालिका, गण्डकी प्रदेश, साविकका वन कार्यालय र जिविस, जनसहभागितासहित विभिन्न निकायबाट गरी ८४ लाख ५० हजार खर्च भएको छ। भ्यूटावर र उद्यानमा आउनेहरुको संख्या बढेपछि यहाको रेखदेखका लागि ३ जना कर्मचारी खटाइएका छन। स्थानीय युवाले रोजगार पाएको सन्जु थापा भन्छिन। यदि, कोरोना संक्रमण हुँदैनथ्यो भने यहाँ आउने पर्यटकलाई थामिसक्नु हुँदैनथ्यो। साथीसंगी, पारिवारिक अथवा प्रेमिल जोडिका लागि पनि रामकोष टावर सुरक्षित र रमणीयस्थल बनेको छ। झोलामा खानेकुरा बोकेर २४ घण्टा बसेर रमाइलो गर्दै फर्कने पनि भेटिन्छन् यहाँ। कोरोना संक्रमण अघि भने पिकनिक, साधारणसभा, धार्मिक कार्यक्रम, गोष्ठी, सेमिनारका लागि समेत यो स्थलको उपयोग गर्ने गरिएको थियो। भ्यूटावर सहित हरियाली उद्यान निर्माणपछि गाउँगाउँमा व्यवसाय फस्टाएका छन्। मौसमी तथा बेमौसमी तरकारी र फलफूल रोप्ने किसान पनि बढेका छन्। सुनसान देखिने रामकोषको राजमार्ग मै सुविधा सम्पन्न होटल र रेष्टुरेन्ट बनेका छन्। चहलपहल बढेको देख्दा खुशी लागेको हरियाली उद्यान उपभोक्ता समितिका अध्यक्ष रामबहादुर थापा भन्छन्।"
नेपाली सिनेमाका रंग र पर्व,"नेपालका कैयन चलचित्रकर्मीले भारतको पुणेस्थित फिल्म एन्ड टेलिभिजन इन्स्टिच्युट अफ इन्डियामै पढेर आए। भारतीय मूलका नेपाली हीरासिंह खत्रीलाई भारतको मुम्बईमा आफ्ना सुरक्षा अधिकृत शेरबहादुर मल्लमार्फत भेटेपछि तत्कालीन राजा महेन्द्रले उनलाई नेपाल आएर फिल्म बनाउन आग्रह गरे। देशमा भर्खरै संसदीय दलको विस्थापन भएको र देशमा खल्बली भइरहेको कारण नेपाल आएर पनि देहरादुन निवासी हीरासिंह खत्रीले फिचर फिल्म नबनाएर पहिलो वृत्तचित्र श्री ५ महेन्द्रको ४२औँ जन्मोत्सव बनाए। सुरुआतमा नेपाली सिनेमामा भारतीय प्रसंग नेपाली भूभागमा बनेको यो पहिलो वृत्तचित्र निर्देशक, छायाकार सबै प्राविधिक भारतीय भए पनि यसमा संयोगले गीतकार श्यामदास वैष्णव थिए भने यस गीतकार र संगीतकार शिवशंकर मानन्धर नेपालकै थिए। स्वराष्ट्रका हे नायक बोलको गीत शिवशंकरले आफ्नै संगीतमा गाएका थिए। यो २०१८ सालको कुरा भयो। यसै समय व्यापारको सिलसिलामा भारतमा आवतजावत गरिरहने न्युरोडस्थित होटल पारसका साहु मथुरादास श्रेष्ठले पहाडी जवान नामक हिन्दी फिल्म बनाए। पहाडी जवानमा मथुरादास आफैँ नायक र निर्माता थिए यसमा बलिउडका अभिनेता ओमप्रकाश प्राविधिक सल्लाहकार थिए। यस फिल्ममा नायिका कृष्णकुमारी, हबिब आदिले अभिनय गरेका थिए। यस चलचित्रमा मथुरादासले आफ्नो नाम अजयकुमार राखेका थिए। सिनेअनुरागी माइक खड्काका अनुसार पहाडी जवान नेपालीको लगानीमा बनेको पहिलो हिन्दी फिल्म थियो। यो भारतको पटना, मोतिहारी, देहरादुनमा रिलिज भएको थियो तर यसको प्रदर्शन काठमाडौंको रञ्जना हलमा सात दिन मात्र भयो। रञ्जना हलमा सिनेमा चल्दाचल्दै मथुरादासका भाइ मोहनदासका ससुरा रञ्जना हलका साहुले फिल्म उतारी दिए। रुसमा रेस्लिङमा गोल्डमेडल लिएर आएका मथुरादासले त्यसबेला हिन्दी फिल्म मुकाबिलामा पनि अभिनय गरिसकेका थिए। पहाडी जवान काठमाडौंमा राम्रो रिलिज नहुनु र भारतमा यसले सफलता नपाउनुको कारण त्यतिबेला श्यामश्वेत फिल्म विस्तारै रंगीनतिर जाँदै थियो। पहाडी जवानका नायक मथुरादासका भाइ यसै फिल्मका अर्का निर्माता जगमोहनदास श्रेष्ठले पछि माइतीघरमा माला सिन्हाको ज्वाईंको रूपमा अभिनय पनि गरे। पहाडी जवान बनेको केही समयपछि मात्र सुमनाञ्जली फिल्म्स्पछि माइतीघर बनाउने निर्णय गर्यो। निजी क्षेत्रमा पहिलो कदम निजी क्षेत्रको पहिलो नेपाली फिल्म माइतीघरको सम्पूर्ण स्क्रिन टेस्ट, भ्वाइसटेस्ट होटल पारसमै भएको थियो। माइतीघरका गायक प्रेमध्वज प्रधानका अनुसार यस फिल्मका संगीतकार जयदेव र उनका सहायक गायिका मीनू पुरुषोत्तम यसै होटलमा बसेका थिए। यही होटलमा प्रेमध्वज प्रधान, अरुणा लामा, नारायणगोपाल, सीपी लोहनी आदिको स्वरपरीक्षण गराइएको कुरा निर्माण नियन्त्रक एन के तिमल्सिनाले बेलाबेलामा चर्चा गरेका छन्। माइतीघरमा पनि सम्पूर्ण प्राविधिक टोली र धेरैजसो कलाकार भारतीय नै थिए। यसमा गायक मन्ना डे, गीता दत्त, लता मंगेशकर, आशा भोँसेले, उषा मंगेशरले गाएका थिए भने अभिनेतामा सुनील दत्त, राजेन्द्र नाथ आदिले अभिनय गरेका थिए। यस फिल्मका निर्देशक बीएस थापा नेपाली मूलका भारतीय थिए। देहरादून निवासी थापाले माइतीघर पछि कान्छी, मायाप्रीति बनाए भने जीवनमृत्यु नामक सिनेमाको निर्माणको घोषणासम्म गरे। माइतीघर बनेकै साल राष्ट्रिय निर्देशन मन्त्रालयअन्तर्गत प्रचारप्रसार डिभिजनले आमा बनाउने घोषणा गरे। आमामा भारतीय नेपाली हीरासिंह खत्रीले निर्देशन गरे यस फिल्मका लागि उनले क्यामेराम्यान देउजी पठारेलाई बोलाए। देउजी पठारेले नै आमाका निम्ति शिवशंकर र भुवन थापालाई स्क्रिन टेस्ट गरे। नेपाली सिनेमामा भारतीय निर्देशक वा प्राविधिकको खोज २० को दशकदेखि हुन थालिएको हो भन्दा फरक नपर्ला। नेपालमा नाटक वा रंगकर्मको सक्रियता भए पनि चलचित्र लेखन, निर्देशन वा अन्य पक्षमा नेपालीको भूमिका न्यून नै थियो। राष्ट्रिय नाचघरमा प्रदर्शन भएको समको चेतना नाटक हेरेँ। त्यसपछि तत्कालीन राजा महेन्द्रले यसलाई फिल्म बनाउनु भनेर आदेश दिए। जसमा चेतन कार्कीले पटकथा संवाद लेखे। भारतको बम्बई फिल्म उद्योगमा हीरासिंह खत्री, बीएस थापाबाहेक खड्गबहादुर लामिछाने र प्रकाश थापाबाहेक अन्य कर्मीहरू बम्बईमा थिएनन्। प्रकाश थापा बम्बई फिल्म उद्योगमा जुनियर आर्टिस्टका रूपमा चिनिन्थे भने खड्गबहादुर लामिछाने निर्माण नियन्त्रकका रूपमा चर्चामा थिए। खड्गबहादुर लामिछानेले नै माइतीघरको कथाको परिकल्पना गरेका हुन्। देहरादुन निवासी हीरासिंह खत्रीले आमापछि हिजो आज भोलि बनाए त्यसपछि उनले आफ्नो जीवनकालमा अन्तिम फिल्म परिवर्तन बनाए। परिवर्तन प्रसिद्ध गायक संगीतकार एवम् अभिनेता जनार्दन समको नाटक चेतनामा आधारित थियो। राष्ट्रिय नाचघरमा प्रदर्शन भएको समको चेतना नाटक हेरे। त्यसपछि तत्कालीन राजा महेन्द्रले यसलाई फिल्म बनाउनु भनेर आदेश दिए। जसमा चेतन कार्कीले पटकथा संवाद लेखे। परिवर्तन धेरै कारणले नेपाली चलचित्रको एक महत्वपूर्ण फिल्म मान्न सकिन्छ। यसमा पहिलो पटक सम्पूर्ण रूपले नेपाली कलाकारले गीत गाए भने धेरै मात्रामा नेपाली प्राविधिकले काम गरे। नारायणगोपाल, मीरा राणाले यसमा पहिलो पटक गीत गाए भने चेतन कार्कीले पहिलो पटक यसमा गीत लेखे। यही फिल्मबाट पहिलो पटक दरबारको स्वीकृति लिएर नीर शाह चलचित्रमा अभिनेताका रूपमा आए। परिवर्तनमा बलिउडका प्रसिद्ध भ्वाइलेनवादक बलसारा भाइच् (भी बलसारा) ले संगीत गरेका थिए, बलसारा त्यतिबेला मुम्बई छोडेर कोलकत्ता सरिसकेका थिए। भी बलसाराले बुझ्नै सकिनौ तिमीले मेरो आँखाको भाखा, बैनीको दया छ भने रोदीघर दाइ नाच्यो नभने, सुन सुन आज मौसमले के भन्छ, जतिको माया मेचीलाईजस्ता गीतमा बलशाली संगीत गरे। भत्किए सिनेमा घर सुनसान बन्दै नेपाली फिल्म, के गर्दैछन् फिल्मकर्मी ? १० किशोरीले दुई हप्तामै बनाए ५ फिल्म कोरोना कहरमा म्युजिक भिडियो परिवर्तनको इन्डोर सुटिङ कोलकत्ताको टलिगन्जमा भएको थियो। परिर्वतनको निर्माणपछि नेपालमा शाही नेपाल चलचित्र संस्थानको स्थापना भयो। संस्थानको स्थापना नेपालमै प्रविधि सम्पन्न ल्याब बनाउने अनि प्राविधिक नेपालमै उत्पादन गर्ने थियो तर संस्थानले पहिलो फिल्म मनको बाँध बनाउन भारतमा बस्दै आएका नेपाली प्रकाश थापालाई नेपाल बोलाए। बम्बईमा हिन्दी फिल्म अभिनय गरिरहेका थापाले मनको बाँध पछि सिन्दूर, जीवनरेखा, सन्तान, कन्यादान आदि चलचित्र बनाए। उनले चलचित्रमा एउटा पाटोमा भारतीय प्राविधिज्ञको ठूलो भूमिका थियो, त्यो हो पटकथा र संवाद। निर्देशक थापा आफ्नो फिल्मको स्क्रिनप्ले बलिउडका प्रसिद्ध निर्देशक विमल रायका सहायक देबु सेनलाई हिन्दीमै लेखाएर ल्याउँथे। देबु सेनले हिन्दीमा लेखेको स्क्रिप्टलाई नेपालीमा उनका कुनै सहायकले गर्थे। देबु सेनलाई स्क्रिप्ट लेखाउने परम्परामा पछि अन्य निर्देशकहरू पनि आए। बन्दिनी फिल्मबाट विमल रायका सहायक भएका देबु सेन गुलजार, वासुु भट्टाचार्यका समकालीन थिए। उनले पनि पछि शाही नेपाल चलचित्र संस्थानसित संयुक्त लगानीमा पञ्चवटी नामक फिल्म बनाए, जुन नेपालमा प्राविधिक कारणले रिलिज हुन पाएन। नेपाल बाहिर नेपालीको सक्रियता पञ्चवटी बन्नुभन्दा दुई दशक अघि सिक्किमको गान्तोकबाट श्याम प्रधानले आफ्नो एकल लगानीमा एच के कौलको निर्देशनमा रोमियो इन् सिक्किम बनाए, यसमा नेपाली मूलका भारतीय गान्तोक निवासी श्याम प्रधान नायक थिए भने नायिकामा आभा धुलिया थिइन्। रोमियो इन् सिक्किमबाट नै तुलसी घिमिरे र चन्द्रप्रकाश घिमिरेले चलचित्र जगत्मा पाइला टेकेको निर्माता नायक प्रधानको दाबी छ। प्रधानले यसपछि हिन्दी नेपालीमा सञ्जीवनी र नेपालीमा भूल भन्ने फिल्म बनाए। नेपाल बाहिर बसेर भारतमा गैरनेपाली फिल्म बनाउने निर्मातामा भरतशमशेर राणाको नाम आउँछ। कोलकत्तास्थित चित्राञ्जली फिल्मस्को ब्यानरमा राणाले विश्वप्रसिद्ध फिल्म निर्देशक सत्यजित रेको निर्देशनमा सीमाबद्ध नामक फिल्म बनाए। राणापछि सम्म कलकत्तामै बसेर फिल्म बनाइरहे। बंगाली सिने उद्योगमा भरतशमशेर राणाको अतुलनीय योगदान रहेको चर्चा फिल्म पत्रकार गर्ने गर्छन्। नेपाली सिनेमाको निर्माण क्रममा भारतबाट सुरुआतबाट क्यामेराम्यान, मेकअपम्यान, फाइट कम्पोजर झिकाउने गरेको पाइए पनि पछि गएर गीत रेकर्ङिङमा पनि मुम्बई र कोलकत्ताका प्राविधिकको धेरै हात रह्यो। भारतमा रेकर्ङिङ भएका प्राय: नेपाली फिल्ममा कुमार सानु, अभिजित, सोनु निगम, विनोद राठौर, साधना सरगम, बाबुल, सञ्जीवनी, अनुप जलोटा, पंकज उदास, अनुपमा देश पाण्डे, अलिशा चिनाय आदिले गाइरहे भने संगीतकारमा समेत जय देव, सुरेशकुमार, मनोहरि सिंह, उत्तम सिंह आदिले सहभागितामूलक भूमिका निभाइरहे। आज नेपाली सिनेमाको आधा शताब्दी लामो इतिहास हेर्ने हो भने भारतमा गएर काम गर्ने नेपाली चलचित्रकर्मीको तुलनामा नेपालमा आएर काम गर्ने भारतीय चलचित्रकर्मीको संख्या गण्य देखिन्छ। नेपालका कैयन चलचित्रकर्मीले भारतको पुणेस्थित फिल्म एन्ड टेलिभिजन इन्स्टिच्युट अफ भारतमै पढेर आए। चलचित्र अभिनेता जगन्नाथ तिमिल्सेना, बलमान सिंह स्वार, टीका पहारी, रीताराज गुरुङ, प्रदीप उपाध्याय, लक्ष्मीनाथ शर्मा, लक्ष्मीनाथ भट्टराई, प्रेमबहादुर बस्नेत, राजेश लामिछाने, राजु थापा, सतीश कोइराला, मधुकर बस्नेत, नरेन्द्र खड्का केही यस्ता स्मरणीय नाम हुन्। भारतीय सिनेमाबाट आफ्नो अभिनय यात्रा सुरु गरेर नेपाली सिनेमामा प्रवेश गरेका गोपाल भुटानी, शान्ता नेपाली, रजनी शर्मा, टीका पहारी, मुरलीधर मिजार, मीनाक्षी आनन्द वा सुनील थापा हुन् वा नेपाली सिनेमाबाट आफ्नो यात्रा सुरु गरेर बलिउड पसेका मनीषा कोइराला वा करिश्मा केसीले कहीँ न कहँी आधा शताब्दी लामो नेपाली सिनेमाको रंगीन पर्दामा रंग वा राग थप्न अवश्य सफल भएका छन्। नेपाली सिनेमाको सम्भावनाको खोजी गर्दा भारतीय भूमिबाट सुरु भएको संघ राठीको सत्य हरिश्चन्द्रको यात्रामा नरबहादुर दाहालले कास्टिङ निर्देशक भएर काम सुरु गरेदेखि डिजिटल सिनेमाको यो युगमा आइसकेर कागबेनीमा भारतको दिल्लीस्थित राष्ट्रिय नाट्य विद्यालय पढेर आएका अनुप बरालले कास्टिङ डाइरेक्टर सम्हाल्दा हामी इतिहासको त्यही पाटोमा पुग्छौैं जहाँ एक पुस्ताबाट अर्को पुस्तामा विस्तारै पुस्तान्तरण भइरहेको छ। सत्य हरिश्चन्द्रमा नरबहादुर दाहाल कास्टिङ डाइरेक्टर थिए भने कागबेनीमा उनकै भतिजा पर्ने भूषण दाहाल निर्देशक रहे। अहिले पनि हाम्रो प्राविधिक पक्षमा भारतको राज छ कि छैन, प्रश्न त त्यही नै छ।"
"मोटरसाइकल दुर्घटना : एक जनाको मृत्यु, एक घाइते",ढल्केवर(धनुषा) : धनुषामा दुई मोटरसाइकल एकापसमा ठोक्किँदा एक जनाको मृत्यु भएको छ। दुर्घटनामा अर्का एकजना घाइते भएका छन्। शुक्रबार बिहान पूर्वपश्चिम राजमार्ग अन्तर्गत धनुषाको मिथिला नगरपालिका६ ढल्केवरमा पूर्वबाट पश्चिमतर्फ आउँदै गरेको लु ७२ प ४७९२ नम्बरको मोटरसाइकल र विपरित दिशाबाट जाँदै गरेको स ४ प ७९२६ नम्बरको मोटरसाइकल एकआपसमा ठोक्किँदा दुर्घटना भएको हो। दुर्घटनामा परेर स ४ प ७९२६ नम्बरको मोटरसाइकल चालक सिरहाको विष्णुपुर गाउँपालिकास्थित नरहाका अन्दाजी ३० वर्षीय रुपेश यादवको घटनास्थलमै मृत्यु भएको इलाका प्रहरी कार्यालय ढल्केवरका प्रहरी निरीक्षक प्रदीप सुवेदीले जानकारी दिए। उनका अनुसार लु ७२ प ४७९२ नम्बरको मोटरसाइकल चालक धनुषाको गणेशमान चारनाथ नगरपालिका६ बस्ने ४६ वर्षिय मोहम्मद हासिम घाइते भएका छन्। घाइतेको उपचार स्थानीय स्वास्थ्य केन्द्रमा भइरहेको र उनको अवस्था सामान्य रहेको प्रहरी निरीक्षक सुवेदीले जनाए। मृतकको शव पोस्टमार्टमका लागि जनकपुरस्थित प्रादेशिक अस्पताल पठाइएको इलाका प्रहरी कार्यालय ढल्केवरले जनाएको छ।
बृहत नागरिक आन्दोलनले संविधान संशोधन गर्न दबाब दिने,"काठमाडौं : संविधान संशोधन गर्न बृहत् नागरिक आन्दोलनले दबाब दिने भएको छ । शुक्रबार एक विज्ञप्ति जारी गर्दै नागरिक आन्दोलनले संविधान दिवसकै दिन पारेर दिउँसो २ बजे माइतीघरबाट संसद् भवनसम्म दबाब स्वरुप र्याली गर्ने जनाएको छ । संविधान अधुरो र अपुरो रहेको उनीहरुको भनाई छ। जारी विज्ञप्तिमा भनिएको छ, असन्तुष्ट समुदायलाई हालसम्मपनि विश्वासमा लिने कुनै राजनीतिक प्रक्रिया सुरू गरिएको छैन । संविधान अधुरो र अपुरो छँदैछ । त्यसलाई पूर्ण र स्वामित्वसहितको बनाउन पूरा नभएका मुद्दाहरू सम्बोधन गर्नेतर्फ राज्यको पहल समेत भएको छैन । जनताका नैसर्गिक हकअधिकार संविधानमार्फत हासिल गर्न असोज ३ गते संविधान संशोधनको आवाजबुलन्द गरौँ । जनआन्दोलन र जनसंघर्षबाट स्थापित राजनीतिक मुद्दालाई अधकल्चो पार्दै, जनतासँग परामर्श नगरी, दूतमार्गको प्रक्रियाबाट संविधान जारी भएको विज्ञप्तिमा उल्लेख छ। संविधानसभामार्फत जनताका मूल राजनीतिक मुद्दा सम्बोधन गर्ने गरी समावेशी लोकतान्त्रिक राजनीतिक व्यवस्था र लोकहितकारी राज्य प्रणाली संस्थागत हुने आम चाहनामा संविधान जारी भएको दिन आघात गरिएको जनाइएको छ। जनआन्दोलन, माओवादी जनयुद्ध, मधेश विद्रोह, थारू विद्रोह, महिला, आदिवासीजनजाति, दलित, मुस्लिमलगायतका बलिदानीपूर्ण आन्दोलनहरूले सुरक्षित गरेका गणतन्त्र, धर्मनिरपेक्षता, संघीयता र समावेशितालाई औपचारिक रूपमा स्वीकार गरिए पनि तिनलाई विश्वसनीय र व्यावहारिक बनाउन राज्यकाशक्तिहरूले संकीर्णता र अवरोध जारी राखेको विज्ञप्तिमा उल्लेख छ । बृहत् नागरिक आन्दोलनले संविधानमा समाजवादउन्मुखभनिएपनि संविधान बेमेल र विरोधाभाषपूर्ण रहेको जनाएको छ। धर्मनिरपेक्ष भनिएपनि संविधान, कानुन र राज्यका व्यवहारबाट देश अझै एउटा धर्मविशेषको राज्य रहिरहेको प्रष्ट भएको बताएको छ । विज्ञप्तिमा भनिएको छ, संविधानले हरेक नागरिकलाई बराबरीको हक सुनिश्चित गर्न सकेको छैन । आमाको नाममानागरिकताजस्तो नैसर्गिक अधिकारलाई समेत अपमानजनक सर्तद्वारा सीमित गरिएको छ र आमाको कोखलाई राष्ट्रिय सुरक्षासँग जोड्ने गरी राष्ट्रवाद हुर्काइएको छ । विज्ञप्तिमा जात, रंग, धर्म, भाषा, भूगोल र वर्गका आधारमा हुने विभेद हटाउने नीतिहरूको अभावले लोकतान्त्रिक परिपाटी बलियो हुन नसकेको जनाइएको छ। नेपाललाई सधैं पछि पार्ने जात व्यवस्था, पुरूष व्यवस्था, पुँजीको बेरोकटोक हालीमुहालीबाट पुँजीविहीनहरू झन् किनार पर्दै जाने अवस्थाको उपचार नखोजिएको उनीहरुको ठम्याइ छ।"
"चीनबाट ४४ लाख डोज खोप आइसक्यो, कोको छन् प्राथमिकतामा ?","काठमाडौँ: सरकारले चीन सरकारसँग खरिद गरेको थप ४४ लाख मात्रा भेरोसेल खोप शुक्रबार काठमाडौँ आइपुगेको छ । नेपाल वायु सेवा निगमको वाइडबडी जहाज मार्फत् उक्त मात्राको खोप शुक्रबार दिउँसो त्रिभुवन अन्तर्राष्ट्रिय विमानस्थलमा आइपुगेको हो । स्वास्थ्य सेवा विभाग खोप शाखा प्रमुख सागर दाहालका अनुसार खरिद गरिएको ६० लाख मात्रा खोपमध्ये ४४ लाख मात्रा खोप काठमाडौँ ल्याइएको हो । दाहालका अनुसार उक्त खोप रसुवा, सोलुखुम्बु, मुगु, ताप्लेजुङ, बाजुरा लगायत १० वटा हिमाली जिल्लाका लागि उपयोगमा ल्याइनेछ । उनले भने 'खोप ढुवानीको समस्या हुने भएकाले हिमाली जिल्लालाई प्राथमिकतामा राखेका हौँ । यो खोप छिट्टै वितरण गर्ने तयारी छ ।' उनले काठमाडौँ, ललितपुर, भक्तपुर, रामेछाप लगायत ७ जिल्लामा ४० वर्ष माथिका व्यक्तिलाई पनि उक्त खोप लगाइने अन्नपूर्णसँग बताए । यस्तै अन्य ५५ जिल्लामा ३५ वर्षमाथिका व्यक्तिहरुलाई यो खोप उपलब्ध गराइनेछ । यसअघि लक्षित समूहमा परेर पनि खोप लगाउन छुटेका, विद्यार्थी, पर्यटन व्यवसायी, शिक्षक लगायतका पेशाकर्मीहरु यस खोपको प्रथमिकतामा परेको दाहालले बताए । यसअघि कोभिशील्ड २४ लाख ४८ हजार, भेरोसेल ७४ लाख, जोन्सन एन्ड जोन्सन १६ लाख, एस्ट्राजेनेका १७ लाख ७७ हजार ३२० मात्रा खोप नेपालले प्राप्त गरिसकेको छ । स्वास्थ्य तथा जनसंख्या मन्त्रालयको भदौ ३१ को तथ्यांक अनुसार हालसम्म देशभर ५४ लाख ७३ हजार १५१ जनाले कोरोना विरुद्धको पूर्ण मात्रा खोप लगाएका छन् । यस्तै ६० लाख ५७ हजार १९४ जनाले पहिलो मात्रा खोप लगाएका छन् । सरकारले चीनबाट खरिद गरेको आठ लाख डोज भेरोसेल खोप काठमाडौं आइपुग्यो चीनबाट आठ लाख डोज भेरोसेल खोप ल्याइयो"
विषालु हावा,"एक महिलाले अर्की महिलालाई सोधिन्, बच्चा जन्मिएको खुसीमा तिम्रो पतिले तिमीलाई के उपहार दिए ? दोस्री महिलाले जवाफ दिइन्, केही पनि दिएनन्। पहिलो महिलाले फेरि सोधिन्, के तिम्रो पतिको नजरमा तिम्रो कुनै मूल्य छैन ? यति भनेर पहिलो महिला आफ्नो बाटो लागिन् तर उनको प्रश्न भने दोस्रो महिलाको कानमा विषालु हावा बनेर घुस्यो। साँझ जब पति घर आए, तब उनले श्रीमतीको अनुहार मलिन देखे। यसै विषयमा दुवै जनाको झगडा भयो। आखिरमा पति पत्नीमा डिभोर्स भयो। उनीहरूमा समस्याको सुरुवात त्यो फजुलको प्रश्नबाट भएको थियो। एक जना व्यक्तिको भेट आफ्नो पुरानो मित्रसँग भयो। भेट हुँदा साथ पहिलो मित्रले आफ्ना पुरानो दोस्रो मित्रसँग सोधे, तिमी आजभोलि कहाँ काम गर्दैछौँ ? दोस्रो मित्रले पहिलो मित्रलाई आफू काम गर्ने पसलको नाम बतायो। पहिलो मित्रले फेरि सोधे, मालिकले तलब कति दिन्छन् ? दोस्रो मित्रले जवाफ दिए, २५ हजार रुपैयाँ मासिक। पहिलो मित्रले भने, यति पैसामा तिम्रो जिन्दगी कसरी चल्छ ? दोस्रो मित्रले गहिरो सास लिँदै भन्यो, कुरा नगर साथी, जिन्दगी जेनतेन चलेकै छ, तिमीलाई के बताऊँ ? उनीहरूको भेटघाट सकियो। तर पहिलो मित्रको प्रश्न दोस्रो मित्रको दिमागमा विषालु हावा बनेर घुसिसकेको थियो। केही दिनपछि दोस्रो मित्रको आफ्नो कामप्रति लगाव कम हुँदै जान थाल्यो। उसले तलब बढाउनुपर्ने माग मालिकसामु राख्यो तर उसको माग मालिकले ठाडै अस्वीकार गरिदियो। अन्तमा दोस्रो मित्रले नोकरी छाड्यो। अब ऊ बेरोजगार छ। पहिले उसँग काम थियो। अब उसँग कुनै काम छैन। अहिले ऊ मात्र होइन उसको परिवार नै समस्यामा छ। छोरासँग अलग्गै बस्ने एक वृद्धसँग एकजना व्यक्तिले सोध्यो, तपाईंको छोरा तपाईंलाई भेट्न एकदमै कम आउने गर्छ, के उसलाई तपाईंको माया लाग्दैन ? वृद्धले भने मेरो छोरा आफ्नो काममा एकदमै व्यस्त रहन्छ। उसको काम पनि एकदमै कडा छ। उसलाई एकदमै कम समय मिल्छ। व्यक्तिले भन्यो, वाह ! यो के कुरा भयो ? तपाईंले उसलाई पालनपोषण गर्नु भयो। यो त तपाईंलाई नभेट्ने एक बहाना मात्र हो। यो कुराकानी वृद्धको मनमा विषालु हावा बनेर छिर्यो। अब वृद्धको मनमा छोराप्रति शंका पैदा हुन गयो। अब छोरो भेट्न नआउँदा वृद्धाले मेरो छोरासँग मेरो लागिबाहेक सबैको लागि समय छ भनी सोच्ने गर्न थाल्यो। यो कुरा वृद्धाको मनमा यति गढ्यो कि यही चिन्ताले वृद्धको सोचेभन्दा छिट्टै निधन भयो। हामीले गर्ने केही प्रश्नहरू हामीलाई सामान्य लाग्न सक्छन्। तर यसले अरूको जीवनमा विषालु हावाको काम गर्ने गर्छ। अरूको जीवन नै बर्बाद गर्न सक्छ। यस्ता विषालु हावालाई नजरअन्दाज गर्न सिकौं। नीति कथा : माफी नीति कथा : आँखा खुल्ला पार्नुपर्छ नीति कथा : सत्यको संसार नीति कथा : बुद्धि नीति कथा : लोभ"
"गाउँले बोलेनन्, जनप्रतिनिधिको सहयोगले सफलता","विराटनगर संखुवासभा : संखुवासभाको मादी नगरपालिका१ उम्लिङको खोला गाउँका २५ वर्षीय लोकबहादुर कार्की ३ पटक विदेश पुगेर फर्किए। वैदेशिक रोजगारीका लागि विसं २०७१ र २०७३ सालमा मलेसिया गएका उनी २०७६ सालमा कतार पनि पुगे। तर ३ पटक नै उनी सफल हुन सकेनन्। कमाई नभएपछि घर फर्किए। कतारबाट फर्कदा उनमा मानसिक समस्या देखियो। विदेश जाँदाको ऋण तिर्न नसकेको तनाव छँदै थियो। २०७७ चैत २६ गते आमा देवीमाया कार्कीको निधन भयो। त्यसपछि घरमा उनीसहित बुवा रणबहादुर र भाइ अम्बरबहादुर बस्थे। देवीमाया ५ महिनाअघि पारिवारिक नाताभित्रका जेठाजु तेजबहादुर कार्कीको घरमा लडेर घाइते भइन्। लड्दा अगाडिका दुईवटा दाँत फुस्किए। उपचारकै क्रममा देवीमायाको निधन भएपछि लोकबहादुर झन पीडामा परे। प्रहरीका अनुसार लोकबहादुरको मनमा बडिबुवा तेजबहादुरको परिवारका कारण आमाको मृत्यु भएको भन्ने परेछ। लोकबहादुर विदेश जाँदादेखि देवीमायाको उपचार र किरिया खर्चको प्रबन्ध भने तेजबहादुरले मिलाइदिएका रहेछन्। खर्च भएको ५ लाख रूपैयाँ २५ रोपनी जग्गा बेचेर बुवा रणबहादुरले तिरिदिए। हजुरबुवा लालबहादुरको ६ वर्षअघि मृत्यु भएको थियो। आर्थिक अवस्था कमजोर रहेका उनका छोरा रणबहादुरमा कान कम सुन्ने, बोली लटपटिने समस्या छ। तेजबहादुर लालबहादुरको आफ्नै भाइका छोरा हुन्। गाउँकै सहयोगी तेजबहादुरलाई लालबहादुरले मर्नुअघि आफ्ना परिवारको रेखदेख र सहयोगका लागि आग्रह गरेको प्रहरी अनुसन्धानबाट खुलेको छ। काकाले भने अनुसार नै तेजबहादुरले भाइ (काकाका छोरा) रणबहादुर र उनका छोराहरुलाई सल्लाह, सुझाव र अर्ति दिने गरेको बताइन्छ। रणबहादुरले पनि दाजु तेजबहादुरलाई अविभावक मान्थे। भतिजो लोकबहादुरलाई बेलाबेला गाली पनि गर्दा रहेछन्। मानसिक समस्यामा रहेका लोकबहादुरको मनमा नराम्रो छाप बसेछ, प्रहरी स्रोतले भन्यो, त्यहाँमाथि तेजबहादुरको घरमा लडेको ५ महिनापछि आमाको मृत्यु भयो। सबै समस्या नै तेजबहादुरले गर्दा भएको भन्ने लोकबहादुरलाई परेछ। त्यही कुण्ठा पालेर बसेका लोकबहादुरले अन्ततः अभिभावकको रूपमा रहेका तेजबहादुरको परिवारका ४ पुस्ता सखाप बनाइदिए। लोकबहादुर आफूसँग नकारात्मक बनेका छन्भन्ने उनले पत्तो पाउनै सकेनन्। लोकबहादुरले ६ जनाको सामूहिक हत्या गरेर पारिवारिक नाताभित्रै दर्दनाक एवं बीभत्स घटना गराएको संखुवासभा प्रहरी प्रमुख डीएसपी लालध्वज सुवेदीले बताए। उनका अनुसार आमाको मृत्युपछि अविभावकका रूपमा तेजबहादुरले भाइ रणबहादुरको परिवारलाई सम्झाउँदै लोकबहादुरलाई तँ काम नगर्ने अल्छि, पागलजस्तो मान्छे भनेर हप्काउने गरेकाले भड्किएर उनले नरसंहार मच्चाएको पाइएको छ। एकाबिहानै लोकबहादुरको घरमा धान गोड्ने खेताला यकिन गर्न तेजबहादुर पुग्दा उनी सुतिरहेको पाइएको डीएसपी सुवेदीको भनाइ छ। उनका अनुसार लोकबहादुरले आफ्नो घरबाट फर्कने क्रममा पछाडिदेखि चिर्पट दाउराले हानेर सहयोगी अविभावक तेजबहादुरको हत्या गर्दै उनको ४ पुस्ता स्वाहा बनाइदिएको खुलेको छ। प्रहरीका अनुसार चिर्पट प्रहार भएपछि तेजबहादुरले मलाई लोकेले मार्यो, बचाउ भन्दै चिच्याएको सुनेपछि पत्नी कमला र बुहारी रञ्जना घटनास्थलमा पुगेछन्। बडिबुवाको हत्या गरिसकेका तेजबहादुरले त्यसपछि बडिआमा कमलालाई चिर्पट प्रहार गरे। घटना देख्नासाथ बेहोस भएर ढलेकि भाउजू रञ्जनालाई पनि आक्रमण गरे। घटना देखेपछि भाग्दै गरेका बालबालिका दीपेन र गोमालाई समेत लखेटीलखेटी मारेको खुलेको सुवेदीको भनाइ छ। उनका अनुसार घरको पछाडि खोले पकाउँदै गरेकी काकी हजुरआमा पार्वता कार्कीको टाउको पटकपटक भित्तामा ठोक्काएर हत्या गरेपछि लोकबहादुर घरतर्फ फर्किएको पाइएको छ। बडिबुवा तेजबहादुरलाई मार्ने योजना भएपनि घटना देखेकाले प्रमाण लुकाउन अरुको समेत हत्या गरेको प्रहरी अनुसन्धानबाट खुलेको छ। आफ्नो परिवारलाई आडभरोसा दिइरहेका अभिभावककै परिवारमा लोकबहादुरले नरसंहार मच्चाएको प्रहरीको भनाइ छ। लोकबहादुरले ८४ वर्षीया पार्वता, ५८ वर्षीय तेजबहादुर, ५२ वर्षीया कमला, ३२ वर्षीया रञ्जना, ११ वर्षीय दीपेन र ७ वर्षीया गोमा कार्कीको हत्या गरेको प्रहरीले जनाएको छ। हिँडडुल गर्न स्थानीय डराए घटनापछि जनप्रतिनिधिकै अनुरोधमा प्रहरी सुरक्षा दिएर गाउँमै बसिरहेकाले जनजीवन सामान्य बन्दै गएको मादी नगरपालिकाका मेयर विदुरकुमार लिङ्थेपले बताए। झलझली आँखैमा आउने घटनाले हिँडडुल गर्न पनि स्थानीय डराउने भएकाले तत्काललाई प्रहरी टोलीलाई गाउँमै राख्न आग्रह गरिएको उनको भनाइ छ। नगरपालिकाको सहयोगमा गाउँमा सुरक्षा उपस्थितिले जनजीवनलाई पहिलेकै अवस्थामा फर्कन सहयोग गरिरहेको लिङ्थेपले बताए। अनुसन्धानमा ४९ जना प्रहरी खटिएका थिए। अझै पनि १० को टोली घटनास्थलमै छ। घटनाको अनुसन्धानदेखि गाउँको सुरक्षा प्रबन्ध मिलाउन सबै खालका सहयोग गरिएको वडाध्यक्ष खेमनाथ कटुवालको भनाइ छ। प्रहरी गाउँमै बसिदिएकाले स्थानीयले ठूलो राहत महसुस गरेको उनले बताए। खोला गाउँकै घरमा मृतकको काजकिरिया चलिरहेको छ, कटुवालले भने। डीएसपी सुवेदीले अनुसन्धान जारी रहेसँगै घटनास्थल छाड्न नमिल्ने हुँदा प्रहरी टोली गाउँमै रहेको बताए। लोकबहादुरका भाइमाथि पनि अनुसन्धान हुँदै प्रहरीले लोकबहादुरका भाइ नरेशमाथि पनि अनुसन्धान गरिररहेको छ। पछिल्लो विकसित घटना क्रमसँगै नरेशमाथि पनि सोधपुछ भइरहेको हो। दाजु लोकबहादुरले हत्या गरेकी रञ्जनाको मोबाइल उनले लुकाएको पाइएको प्रहरी स्रोतले बतायो। डीएसपी सुवेदी घटनाको अनुसन्धान जारी रहेका कारण केही व्यक्तिमाथि सोधपुछ भइरहेको बताउँछन्। दाजु लोकबहादुरले ६ जनाको हत्या गरेको नरेशले देखेको हुनसक्ने प्रहरी आशंका छ। तर संखुवासभा प्रहरीले घटनामा संलग्न १ जनाबाहेक अरुलाई पक्राउ नगरिएको जनाएको छ। प्रहरीले घटनास्थलमा खानतलासी, सोधपुछ र प्रमाण संकलन लगायतका काम भइरहेको जनाएको छ। साविती बयानमा लोकबहादुरले भने घटना स्वीकार गरिसकेको सुवेदीको भनाइ छ। अझै पनि तथ्यको पर्खाइमा रहेर अरु प्रमाण जुटाउने काम भइरहेको उनले बताए। जनप्रतिनिधिको सहयोगले सफलता अनुसन्धानको नेतृत्व लिन घटनास्थल पुगेका प्रदेश १ प्रहरी प्रमुख डीआईजी अरुणकुमार बीसीले सामूहिक हत्याको अनुसन्धानमा जनप्रतिनिधिको ठूलो सहयोगले सफलता मिलेको बताए। भौगोलिक विकटता लगायतले हत्यामा संलग्नको पहिचान गर्न गाह्रो भयो, उनले भने, घटनाको अनुसन्धानमा खटिएको टोली मृतकको घरबाट लगभग २ सय ५० मिटरमाथिको खड्गबहादुर कार्कीको घरमा बसेको थियो। उनका अनुसार भीडभाड अत्याधिक हुँदा दिउँसो हत्यारा खोज्ने र राति घटनाको अनुसन्धान गर्ने गरिन्थ्यो। दिउँसो होहल्ला र भीडभाडले सम्भव नभएपछि राति सुरु हुने अनुसन्धान बिहान ४ बजेसम्म चल्थ्यो, बीसीले भने, प्राविधिक विश्लेषणलगायतका अनुसन्धान उपलब्धिविहीन बनेपछि गाउँभित्रकै व्यक्तिले घटना गराएको निस्कर्ष निकालियो। प्रहरीले गाउँभित्र केरकार गर्दा लोकबहादुर प्रहरीको शंकाको घेरामा थिएनन्। किनभने मारिएकाहरु उनकै पारिवारिक नाताभित्रका थिए। अझ लोकबहादुरले अनुसन्धानमा खटिएका प्रहरीलाई ३४ दिनसम्म खाना बनाइदिनेलगायतका सहयोग गरिरहे। गाउँलेले उनीमाथि नै शंका गरेपनि प्रहरीसँग आधार थिएन। सोधपुछ गर्दा बयान फेर्न थालेपछि मात्रै उनी प्रहरीको नोटिसमा परेका हुन्, डीआईजी बीसी भन्छन्, त्यसपछि घर खानतलासी गर्दा घटनाका बेला लगाएको टीसर्ट र रगत लागेको हाफपेन्ट भेटियो। उनका अनुसार हाफपेन्ट सुरुमा लोकबहादुरले भाइ नरेशको हो भने। दाजुभाइलाई सँगै राखेर सोधपुछ गरेपछि मलाई फसाउन खोज्छस् भन्दै दाइप्रति भाई आक्रोसित बनेको उनले बताए। दाजुभाइलाई राख्दा तेजबहादुरले लोकबहादुरलाई गाली गर्ने र पागल भन्दै हेप्ने गरेको खुल्यो। नरेशले नै दाजु र बडिबुवाको सम्बन्ध राम्रो नभएको बताए। भाइलाई राखेर कुरा गर्न र सोधपुछ थाल्दा झर्को मान्न थालेका लोकबहादुरले प्रमाण छ भने समात्नु भन्दै प्रहरीलाई चुनौती दिए। चिर्पट आगोमा बालिसकेको र हाफपेन्ट धोएर प्रमाण नष्ट गरिसकेका कारण लोकबहादुर पक्राउ नपर्नेमा ढुक्क देखिएको बीसीको भनाइ छ। संखुवासभाको मादीमा एकै परिवारका ६ जनाको हत्या संखुवासभा हत्या प्रकरण : ६ जनाकै पोष्टमार्टम सकियो संखुवासभामा हत्या गरिएका ६ जनाको इटहरीमा दाहसंस्कार प्रमाण जोगाऔं हत्यारा समाऔं संखुवासभा हत्याकाण्डका आरोपित सार्वजनिक संखुवासभा हत्याकाण्ड: घटनाको अघिल्लो रातभर सुतेका थिएनन् अभियुक्त कार्की घाँटी रेटिएको अवस्थामा शव भेटियो, हत्यारा सार्वजनिक गर्दै निर्दयी बावुआमा : छोराको हत्यापछि आफै होहल्ला गर्दै हिँडेका थिए शिक्षक हत्या प्रकरण : छिमेकी महिलाको संलग्नता तीन वर्षमा ८२ छोराछोरीको आमाबाबुबाटै हत्या सङ्खुवासभा हत्या काण्ड : लोकबहादुरका भाइ पनि अनुसन्धानको दायरामा घटना थाहा भइसकेकाले गाउँलेले आक्रमण गर्छन् भनेपछि उनी डराए। सजाय कम गर्ने आवश्वासन दिएपछि मध्यरातमा घटना स्वीकार गरे, डीआईजी बीसीले भने, भोलिपल्ट जनप्रतिनिधिलाई साक्षी राख्दै घटनास्थलमा लगेर ब्रिफिङ गर्न लगाइयो। घटना यसरी गराएँ भनेर लोकबहादुरले सबै देखाए। सुरुमा मन भारी बनाएका लोकबहादुरको मुहार घटनामा संलग्नता स्वीकार गरेपछि फ्रेसदेखिएको उनको भनाइ छ। उनका अनुसार हाफपेन्टमा देखिएको दाग परीक्षणका लागि विधि विज्ञान प्रयोगशाला पठाइएको छ। घटनामा तेजबहादुरले गुहार माग्दा गाउँलेले सुनेपनि मुख नखोलेको बीसीको भनाइ छ। गाउँलेले घटना नै नसुनेको बताए। मृतकको घरबाट २ सय ५० मिटर दूरीमा बसेको प्रहरी टोलीले बोलेको नै सबै सुन्थ्यो। हत्या भएका बेला चिच्याएर गुहार माग्दा अरुले नसुनेको मान्नै सकिँदैन, उनी भन्छन्, वरपर घर भएका स्थानीयले घटना सुनेर पनि बोल्न चाहेनन्। जसका कारण अनुसन्धान कठिन भयो। तर घटनाका विषयमा नबोले पनि स्थानीयले अनुसन्धानमा खटिएका प्रहरीलाई तरकारीका लागि आआफ्ना बारीबाट हरियो सागसब्जी दिए। खाना पकाउने, खाने भाँडाकुडा पनि उपलब्ध गराए। घटनास्थल फरकफरक भएका कारण एकै व्यक्तिले हत्या गरेको भन्ने टुंगोमा पुगिएको बीसीको भनाइ छ। घटनास्थल ४ ठाउँमा थियो। शवहरु ४ ठाउँमा भेटिएका थिए। उनका अनुसार जनप्रतिनिधिको सहयोग नपाएको भए अनुसन्धान झन् जटिल बन्ने थियो। घटनाको विश्लेषण गर्न र प्राविधिक पक्षबाट अनुसन्धान अघि बढाउन मेयर लिङ्थेपले वाईफाई जडान गरेर इन्टरनेटको व्यवस्था गरिदिएको बीसीले बताए। घटनाको सुरुवाति अनुसन्धानदेखि हालसम्म सुरक्षाकर्मीका लागि खाना, यातायात, इन्टरनेट, फोटोकपी पेपर, शव बोक्ने ट्याक्टर लगायतको व्यवस्था गर्दा नगरपालिकाले १ लाख ५० हजार रूपैयाँभन्दा बढी खर्च गरेको जानकारी मेयर लिङ्थेपले दिए। सुरुदेखि नै घटनास्थलमा रहेका उनी र वडाध्यक्ष खेमनाथ कटुवालले प्रहरीलाई आवश्यक सबै सहयोग गरे। प्रहरीकै साथमा रहेर उनीहरुले सहयोग गरे। इन्टरनेट, खानपिनदेखि प्रहरीलाई अनुसन्धानमा आवश्यक पर्ने सबै सहयोग गरियो, मेयर लिङ्थेप भन्छन्, पोस्टमार्टमाका लागि लैजानलाई शव उठाउन नदिनेभन्दै स्थानीय विरोधमा उत्रिएपछि सम्झाईबुझाई गरेर अवस्था सामान्य बनाइयो।"
माधव नेपाल एमालेमै फर्किनुहुन्छ : योगेश भट्टराई,"पोखरा : नेकपा (एमाले) का सचिव योगेश भट्टराईले एमालेबाट विभाजित भएर नेकपा (एकीकृत समाजवादी) पार्टी खोलेका माधवकुमार नेपाल एमालेमै फर्किने जिकिर गरेका छन्। प्रेस चौतारी नेपाल कास्की शाखाले शुक्रबार पोखरामा आयोजना गरेको पत्रकार सम्मेलनमा उनले भने, 'माधव नेपालकै रोहबरमा १० बुँदे सहमति गरेका थियौँ तर पार्टीभित्र पर्याप्त छलफल नगरी पार्टी विभाजन भयो । यो राम्रो भएन। अरु कार्यकर्तालाई पनि नेपालको पछि नलाग्न आग्रह गर्दछु ।' सचिव भटृराईले पार्टीको कार्यकारी पदमा ७० वर्षको उमेर हद लागू गरिएपछि नयाँ पुस्ताले नेतृत्व गर्न पाउने विश्वाससमेत व्यक्त गरे। एमसीसीका विषयमा सरकारको आधिकारिक धारणा बाहिर ल्याउन जरुरी रहेको पनि सचिव भटृराईले बताए। उनले गण्डकी प्रदेश सरकारले प्रस्ताव गरेको भनिएको आमसञ्चार विधेयकले स्वतन्त्र पत्रकारितामा अङ्कुश लगाउने भएकाले आफू यसको विपक्षमा उभिने स्पष्ट गरे। रासस"
चीनमा डाक्टर पढेकालाई इन्टर्नसीपको तयारी,"काठमाडौं : चीनमा एमबीबीएस पढेका सन् २०१४ व्याचका विद्यार्थीले नेपालमा नै इन्टर्नसीप गर्न पाउने भएका छन् । नेपाल मेडिकल काउन्सिलले तोकेको फारम भरी आवश्यक विवरणसहित असोज ४, ५ र ६ गते प्रमाणपत्र रुजु गराउन सुचित गरेको छ । काउन्सिलले भनेको छ,तोकिएको फाराम भरी फारममा दिइएको विवरणमा उल्लेख भएको कागजपत्रसहित मिति २०७८ असोज ४, ५ र ६ गते बिहान १० बजे देखि ३ बजे सम्ममा काउन्सिलको कार्यालयमा स्वयं उपस्थित भइ फारम बुझाउन र प्रमाणपत्र रूजु गराउनका लागि सूचित गरिन्छ । कार्यालयमा हुने भीडभाड कम गर्न र तोकिएको समयमा काम सम्पन्न गर्नका लागि आफूलाई बोलाइएको दिनमा नै उपस्थित हुनसमेत जानकारी गराउँछौं। कोरोना महामारीका कारण इन्टर्नसीप चीनमा पूरा हुन नपाउँदा ती विद्यार्थीहरु मारमा परेका हुन् । उनीहरुको माग छ, नेपालमा सहज तरिकाले इन्टर्नसीप गर्न पाऔं । नेपालमा बाँकी इन्टर्नसीप पूरा गर्न पाउने प्रावधान ल्याएको दुई महिना बितिसक्दा पनि इन्टर्नसीप सुरु हुन ढिलाइ भएको ती विद्यार्थीहरु बताउँछन् । विद्यार्थीहरु भदौ २७ देखि आन्दोलित छन्। सन् २०१९ को डिसेम्वरको अन्तिममा चीनमा कोरोना भाइरस फैलिएपछि विद्यार्थीहरु नेपाल फर्किएका थिए । उनीहरु पुनः चीन जान पाएका थिएनन् । पीडित विद्यार्थीले विशेष कारण भन्दै स्वदेशमै इन्टर्नसीप गर्न पाउनुपर्ने माग राख्दै आएका छन् ।"
काठमाडौँ उपत्यकाका ४० प्रतिशतले पूर्ण खोप लगाए,"काठमाडौं : कोरोना भाइरसविरुद्धको खोप उपत्यकामा अधिकांशले लगाइसकेका छन्। यो खोप उपत्यकामा पहिलो मात्रा ४४३३ प्रतिशत र पूर्ण मात्राको खोप ४० प्रतिशतले लगाएका छन्। काठमाडौं उपत्यकामा १५ लाख ५५ हजार आठ सय ९५ जनाले पहिलो मात्रा र ११ लाख ७१ हजार चार सय २० पूर्ण मात्राको खोप लगाइसकेका छन्। मुलुकभरि पहिलो मात्रा १९९ र पूर्ण मात्रा १८ प्रतिशतले खोप लगाइसकेका छन्। स्वास्थ्य सेवा विभागका परिवार कल्याण महाशाखाका निर्देशक डा विवेककुमार लालले कोभिड१९ विरुद्धको खोप काठमाडौँ जिल्लामा पहिलो मात्रा ५० र पूर्ण मात्रा ४१ प्रतिशत जनसङ्ख्याले लगाइसकेको जानकारी दिए। स्वास्थ्य तथा जनसङ्ख्या मन्त्रालयले कम्तीमा ६० प्रतिशत जनसङ्ख्यालाई खोप लगाएमा रोगको नियन्त्रण गर्न सकिने जनाइएको छ। काठमाडौंमा ११ लाख ३७ हजार एक सय ६८ पहिलो मात्रा र नौ लाख ३३ हजार तीन सय ६१ जनाले पूर्ण मात्राको खोप लगाइसकेका छन्। यस्तै उनले भक्तपुरमा पहिलो र पूर्ण मात्रा खोप ४१ प्रतिशत जनसङ्ख्या तथा ललितपुरमा पहिलो मात्रा ४५ प्रतिशत र पूर्ण मात्रा ३८ प्रतिशत जनसङ्ख्याले लगाइसकेका बताए। भक्तपुरमा एक लाख ५४ हजार आठ सय ३५ जनाले पहिलो मात्रा र एक लाख ५६ हजार आठ सय ८२ जनाले पूर्ण मात्राले खोप लगाइसकेका छन्। ललितपुर दुई लाख ६३ हजार आठ सय ९२ जनाले पहिलो मात्रा र दुई लाख २२ हजार तीन सय ७१ जनाले पूर्ण मात्रा खोप लगाइसकेका छन्। मन्त्रालयका अनुसार अहिलेसम्म कोरोना भाइरसविरुद्धको पहिलो मात्रा ६० लाख ५७ हजार एक सय ९४ र पूर्ण मात्रा ५४ लाख ७३ हजार एक सय ५१ जनाले लगाएका छन्। महाशाखका निर्देशक डा लालले उपत्यकाका विशेष क्षेत्रमा काम गर्ने सबैजसोलाई खोप लगाइसकेको जानकारी दिए। पछिल्लो पटक शिक्षक र विद्यार्थीलाई पनि खोप लगाइसकिएको छ। 'हामीले उपत्यकाका अग्रपङ्क्तिमा रहेर काम गर्ने सबैलाई खोप लगाइसकेका छौँ,' उनले भने, 'अब सर्वसाधारण ४० वर्षभन्दा माथिकालाई आउने खोप लगाउँछौँ।' नेपाल सरकारले गत माघ १४ गतेदेखि खोप लगाउन सुरु गरे यता सात महिनामा यही भदौ १६ गते नै एक करोड ९२ हजार एक सय ६४ जना सर्वसाधारणले खोप लगाएका थिए। प्रधानमन्त्रीमा शेरबहादुर देउवा नियुक्त भएपछि उनले सबै नेपाली नागरिकलाई खोप पुर्याउने पहिलो प्राथमिकताका रुपमा घोषणा गरेका थिए। नेपालमा पहिलो पटक सङ्क्रमण देखिएको एक वर्षपछि नेपालमा खोप लगाइएको थियो। नेपालमा पहिलो पटक २०७६ साल माघ ९ गते सङ्क्रमण देखिएको थियो। सुरुमा ६५ वर्षभन्दा माथिका र स्वास्थ्यकर्मी, अस्पतालमा काम गर्ने सरसफाइकर्मी, कोभिड१९ विरुद्धको रोकथाम र नियन्त्रणमा अग्रपङ्क्तिमा रहेका काम गर्ने व्यक्तिबाट सुरु गरिएको खोप अहिले ५० वर्षमाथिका प्रायः सवैलाई दिइसकेको मन्त्रालयका प्रवक्ता डा कृष्णप्रसाद पौडेलले जानकारी दिए। देशभर कोभिसिल्ड पहिलो मात्रा २४ लाख ९३ हजार तीन सय ३३ र दोस्रो मात्रा १४ लाख ४५ हजार तीन सय ५१ जनाले लगाइसकेका छन्। यस्तै भेरोसेल पहिलो मात्रा ३५ लाख ६३ हजार आठ सय ६१ र दोस्रो मात्रा २६ लाख २७ हजार ६ सय ५५ जना तथा जोन्सन एन्ड जोन्सन १४ लाख एक सय ४५ जनाले लगाइसकेका छन्। भदौ महिनामा सबभन्दा बढी पहिलो मात्रा भदौ ३० गते दुई लाख ९९ हजार एक सय ३१ जनाले लगाएका थिए। सरकारले १८ वर्षभन्दा माथिका ७१६ प्रतिशत अर्थात् कूल दुई करोड १७ लाख ५६ हजार सात सय ६३ जनालाई खोप लगाउने लक्ष्य राखेको छ। सरकारले आगामी असोजसम्म लक्षित वर्गको ३३ प्रतिशत र चैतमसान्तसम्म लक्षित सबैलाई खोप लगाउनसक्ने जनाएको छ। सरकारले १२ देखि १८ वर्ष उमेर समूहका बालबालिकालाई मोडर्ना र फाइजर खोप लगाइनेछ। मोडर्ना ४० लाख र फाइजर ६० लाख मात्रा ल्याउने तयारी गरेको छ। मन्त्रालयका प्रवक्ता डा पौडेलले लक्षित सबै समूहलाई खोप लगाउन सरकारको योजना रहेको बताए। उनले विभिन्न चरणमा प्राथमिकतामा परेका व्यक्तिलाई खोप लगाउने अभियान सञ्चालन भइरहेको जानकारी दिए। नेपालमा अहिले कोभिसिल्ड, भेरोसेल, जोन्सन एन्ड जोन्सन, एस्ट्राजेनिका खोप लगाइएको छ। सरकारले सर्वसाधारणलाई खोप लगाउनका लागि खरिद, अनुदान र कोभ्याक्स सुविधामार्फत ल्याइरहेको छ। परिवार कल्याण महाशाखा निर्देशक डा लालले अहिलेसम्म नेपालमा एक करोड ३३ लाख ५८ हजार सात सय १० मात्रा खोप आइसकेको जानकारी दिए। यस्तै आज नै चीनबाट खरिद गरिएको कोभिड१९ विरुद्धको खोप ४४ लाख मात्रा नेपाल आउँदै छ। चीनबाट खरिद गरेको ६० लाखमध्ये १६ लाख मात्रा खोप यसअघि नै आइसकेको थियो। उनले चीनको रेडक्रसले नेपालको रेडक्रमलाई थप एक लाख मात्रा खोप दिनेसमेत जानकारी दिए। नेपाललाई सुरुमा माघ ८ गते भारतले १० लाख मात्रा कोभिसिल्ड खोप उपलब्ध गराएको थियो। त्यसपछि सरकारले आफैं १० लाख मात्रा कोभिसिल्ड उत्पादक कम्पनी सिरम इन्स्टिच्युटसँग फागनु ९ गते १० लाख मात्रा खोप खरिद गरेको थियो। कूल खोप लगाउने लक्षितमध्ये २० प्रतिशत कोभ्याक्स सुविधामार्फत ल्याउने सरकारले तयारी रहेको छ। कोभ्याक्सबाट निःशुल्क रुपमा एक करोड १३ लाख मात्रा खोप प्राप्त गर्ने सरकारको योजना रहेको छ। सरकारले असोज मसान्तभित्र एक करोड पाँच लाख ४८ हजार मात्रा खोप र चैतसम्म तीन करोड २३ लाख मात्रा खोप ल्याइसक्ने जनाइएको छ। नेपालमा सङ्क्रमणको दर १९२ प्रतिशत पुगेको छ। सक्रिय सङ्क्रमित २५ हजार सात सय ७२ जना रहेका छन्। पाँच सयभन्दा बढी सङ्क्रमित भएका जिल्ला १० र दुई सयभन्दा बढी सङ्क्रमित हुने जिल्ला २२ पुगेका छन्। अहिलेसम्म सात लाख ४५ हजार दुई सय १५ कोरोनामुक्त भएका हुन्। नेपालमा सङ्क्रमणमुक्त हुने दर ९५३ प्रतिशत रहेको छ। नेपालमा अहिलेसम्म सङ्क्रमणबाट ११ हजार दुई जनाको निधन भएको छ। नेपालमा प्रतिदश लाखमा ३७०८ जनाको सङ्क्रमणका कारणले निधन हुने गरेको छ। हाल चार सय सात सघन उपचार कक्ष, एक सय २८ भेन्टिलेटर, २४ हजार दुई सय २२ होम आइसोलेसन, एक हजार पाँच सय ५० संस्थागत आइसोलेसन र दुई सय २० जना क्वारेन्टिनमा रहेका छन्।"
"आजदेखि सुपथमूल्य पसल , कहाँ कहाँ खुल्दैछन् ?","काठमाडौं : सरकारले शुक्रबारदेखि चाडपर्वलाई लक्षित गर्दै सुपथमूल्य पसल संचालनमा ल्याएको छ। खाद्य व्यवस्था तथा व्यापार कम्पनीले देशभरका ४३ स्थानमा सुपथ पसल संचालनमा ल्याएको हो। उपत्यकामा थापाथली, रामशाहपथ, नख्खु, सूर्यविनायकमा सुपथ पसल सञ्चालनमा ल्याएको कम्पनीले जनाएको छ। कात्तिक २४ गतेसम्म सुपथ पसल सञ्चालन हुने कम्पनीका सूचना अधिकारी शर्मिला सुवेदीले जानकारी दिइन्। ३९ जिल्लाका ४३ स्थानमा सुपथ पसल सञ्चालन गर्न लागिएको हो। सरकारले चाडपर्वका अवसरमा हरेक वर्ष दसैँ, तिहार र छठ पर्वका बेला सुपथ मूल्य पसल सञ्चालन गर्दै आएको छ। सुपथ पसलमा चामल, दाल, चिउरा, पिठो र तेलमा पाँच रुपैयाँ छुट पाइन्छ। भटमासको तेल, मासु र कर्णाली सिमीमा १० रुपैयाँ छुट पाइन्छ। सुपथ पसलमा साल्ट ट्रेडिङ कर्पोरेसन र दुग्ध विकास संस्थान (डीडीसी) ले पनि आफ्ना उत्पादन बिक्री गर्नेछन्। दसैं लक्ष्य गरी पाँच हजार खसी बोका तथा च्याङ्ग्रा ल्याइने कम्पनीले जनाएको छ। खाद्य व्यवस्था तथा व्यापार कम्पनीले विभिन्न क्षेत्रबाट दुई हजार खसीबोका र तीन हजार च्याङ्ग्रा ल्याउने तयारी गरेको हो। कम्पनीको बिक्री वितरण प्रमुख भीमबहादुर थापाले दाङ र मकवानपुरबाट यस वर्ष एकएक हजार खसीबोका ल्याइने बताए। उनका अनुसार मुस्ताङबाट तीन हजार च्याङ्ग्रा ल्याइने भएको छ। कम्पनीले बजारको मूल्यमा सन्तुलन ल्याउने उद्देश्यले हरेक वर्ष खसीबोका तथा च्याङ्ग्रा ल्याउने गरेको छ।सामाजिक उत्तरदायित्व सम्झेर हामीले खसीबोका खरिद गरी बिक्री गर्छौँ उनले भने,यसबाट हामीलाई नाफाभन्दा घाटा छ। कम्पनीले गत वर्ष १ हजार ५ सय ९ वटा खसीबोका खरिद गरेको थियो। कोभिडका कारण मुस्ताङबाट गत वर्ष च्याङ्ग्रा ल्याउन नसकिएको कम्पनीले जनाएको छ। आव २०७६०७७ मा दाङबाट ६ सय र वीरगञ्जबाट ५ सय वटा खसीबोका ल्याइएको थियो। उक्त वर्ष १ हजार ९ सय २० वटा च्याङ्ग्रा ल्याइएको थियो। कम्पनीले तोकिएको मूल्यमा प्रतिकेजी १० रुपैयाँ छुट दिन्छ। गत वर्षकै हाराहारीमा खरिद गरी केही बढी मूल्यमा कम्पनीले उपभोक्तालाई बिक्री गर्छ। बल्खु, टुकुचाका खसी पसलेलाई आधार बनाएर कम्पनीले केही सस्तोमा जिउँदो खसीबोका तथा च्याङ्ग्राको बिक्री मूल्य तय गर्छ। कम्पनीले किसानबाट खरिद गर्दा प्रमुख जिल्ला अधिकारीको अध्यक्षतामा जिल्ला कृषि ज्ञान केन्द्र (जिल्ला कृषि कार्यालय) र खाद्य कम्पनीका कर्मचारी सम्मिलित कमिटीले मूल्य निर्धारण गर्छ। कम्पनीले दसैंको केही दिनअघि मात्रै खसीबोका, च्याङ्ग्रा बिक्री गर्छ। बिक्रीमा कुनै मापदण्ड नबनाइएकाले कतिपय व्यापारीले नै लाभ लिने गरेका छन्। यस्तै खाद्य व्यवस्था तथा व्यापार कम्पनीले अनलाइन सपिङका प्लेटफर्म प्रयोग गरी घरघरमै सुपथ मूल्यमा खाद्यान्न दिने भएको छ। गोगो २० एप र नेपाल फुड, सस्तो डिल नेपाल, मुकुन्डो नेपाल वेभ पोर्टलसँग सहकार्य गरी सुपथ मूल्यमा घरघरमै खाद्य वस्तु पुर्याउने गरेको थापा बताउँछन्। कम्पनीका गाडीबाट घरघरमै छुट मूल्यमै ढुवानी गर्ने व्यवस्था गरिएको छ।"
प्रतिबन्ध फुकुवापछि विप्लवले बोलाएको पहिलो केन्द्रीय बैठक जारी,"काठमाडौं : नेत्रवीक्रम चन्द 'विप्लव' नेतृत्वको नेकपाको केन्द्रीय कमिटीको बैठक तनहुँको बन्दीपुरमा सुरु भएको छ । असोज ५ सम्म चल्ने केन्द्रीय कमिटी बैठकमा समसामयिक एजेण्डा, भावी रणनीतिका विषयमा छलफल हुनेछ । नेकपाका नेता प्रकाश शाहीका अनुसार आगामी कार्ययोजना, राजनीतिक एजेण्डा, रणनीतिलगायतका विषयमा छलफल हुनेछ । सरकारले प्रतिबन्ध फुकुवा गरेपछिको यो पहिलो केन्द्रीय कमिटी बैठक हो। अहिले पनि विप्लव नेतृत्वको नेकपाका झण्डै एक सय ५० कार्यकर्ता जेलमा छन् । नेकपाले उनीहरुको फुकुवाको माग गर्दै आएको छ । विप्लव नेतृत्वको नेकपाले केन्द्रीय कमिटीको बैठकपछि पत्रकार सम्मेलन गरी बैठकको निर्णय सार्वजनिक गर्ने जनाएको छ । मुख्यतः एमसीसी, वैज्ञानिक समाजवादका लागि जनमत संग्रहलगायतका विषयमा बैठकमा छलफल हुनेछ । बैठकमा पार्टीका महासचिव विप्लवसहित केन्द्रीय स्तरका नेताहरुको सहभागिता रहेको छ । बैठकमा सहभागी केन्द्रीय नेताहरुले पत्रकारसँग सार्वजनिक अभिव्यक्ति दिन नपाउने गरी कडाइ गरिएको छ।"
गल्याङका ४० प्रतिशतले लगाए कोरोनाविरुद्धको पूर्णखोप,"स्याङ्जा : गल्याङ नगरपालिकामा लक्षित समूहमध्ये ४० प्रतिशतले कोरोनाविरुद्धको पूर्णखोप लगाएका छन्। पाल्पा र स्याङ्जाको संगमथलो पनि हो गल्याङ्। सरकारले तोकेको लक्षित समूह १८ बर्षभन्दा माथि लक्षित उमेर समूहले पहिलो खोप ९ हजार ४ सय ३७ जनाले लगाए। दोस्रो खोप भने ८ हजार ९ सय ६२ जनाले लगाइ पूर्णखोप लगाइएको स्वास्थ्य शाखाका सिनियर अहेव तुलसीराम बरालले जानकारी दिए। उनका अनुसार नगरपालिकामा १८ वर्ष उमेरमाथिकाको संख्या २२ हजार ५ सय छ। उनीहरुका लागि भेरोसेल, एक्ट्राजेनिका र जोन्सन खोप लगाइएका हुन। गल्याङ् नगरपालिका कोरोना उच्च प्रभावित नगरपालिका पनि हो। लुम्बिनी र गण्डकी प्रदेशको मुख्य नाका रहेको गल्याङ्मा कोरोना भाइरस (कोभिड १९) को दोश्रो भेरियण्टका कारण ४३ जनाको मृत्यु भएको छ। नगरपालिकामा ३१ पुरुष सहित १२ महिलाको निधन भएको हो। नगरपालिकामा सबैभन्दा बढी वडा नं ३ मा १३ जना र वडा नम्बर ११ मा १० जनाको मृत्यु भएको नगरपालिकाले जनाएको छ। नगर प्रमुख भुपराज अधिकारीले नागरिकका स्वास्थ्यप्रति संवेदनशील रहन आग्रह गरे। स्वास्थ्य नै जीवन भएको भन्दै स्वास्थ्य सेवालाई गुणस्तरीय र सर्वसुलभ बनाउन आफु दत्तचित्त भएर लागिपर्ने बताए। प्रमुख प्रशासकीय अधिकृत दामोदर शर्मा, शिक्षा शाखा प्रमुख केदारराज आचार्य, स्वास्थ्य शाखा प्रमुख गुनेन्द्र राना लगायतले अघिल्लो आर्थिक वर्षमा भन्दा यस वर्ष स्वास्थ्यका कार्यक्रममा सुधार भएको बताए।"
देउवाले दिए मोदीलाई जन्मदिनको शुभकामना,काठमाडौं : प्रधानमन्त्री शेरबहादुर देउवाले भारतीय प्रधानमन्त्री नरेन्द्र मोदीलाई जन्मदिनको शुभकामना दिएका छन्। सामाजिक सञ्जाल ट्वीटरमार्फत मोदिको अकाउन्टमा मेन्सन गर्दै देउवाले जन्मदिनको अवसरमा शुभकामना दिएका हुन्। उनले मोदीको दीर्घायु र उत्तरोत्तर प्रगतिको कामना गरेका छन्। मोदी आजबाट ७१ वर्षमा प्रवेश गरेका छन्। भारतीय सञ्चारमाध्यमका अनुसार मोदीको जन्मदिनमा भारतीय जनता पार्टीले २० दिनसम्म मनाउने जनाएका छन्। जन्मदिनको अवसरमा भाजपाले देशका विभिन्न स्थानमा भव्य कार्यक्रमहरुको आयोजना गरेको जनाएको छ।
९० दिनपछि चिनियाँ अन्तरिक्षयात्रु फर्किए,"बेइजिङ : चीनको सबैभन्दा लामो अन्तरिक्ष (स्पेस) मिसनपछि चिनियाँ अन्तरिक्ष टोली सकुशल पृथ्वीमा फर्किएको छ । करिब ९० दिन लामो अन्तरिक्ष मिसन पूरा गरी सो टोली शुक्रबार पृथ्वीमा आइपुगेको हो । नेई हेइसेङ, लिउ बुमिङ र ताङ होन्वोको टोलीले शुक्रबार पृथ्वीमा पाइला टेकेका हुन्। गत बिहीबार अन्तरिक्षयानबाट छुटेका सो टोलीले १ बजेर ३५ मिनेट (स्थानीयसमयअनुसार) भित्रि मङ्गोलियाको गोपि मरुभूमिमा अवतरण भएका थिए । पृथ्वीदेखि ३८० किलोमिटरमाथि रहेको चीनको स्पेस स्टेसनमा सो टोलीले ९० दिन बिताएको थियो । जुन १७ मा सो टोली अन्तरिक्षतर्फ गएको थियो । विभिन्न खोजका लागि अन्तरिक्षमा पुगेको सो टोली आफ्नो मिसन पूरा गरी फर्किएको हो।"
जनगणनामा सोधिँदै भाषादेखि खातासम्म,"काठमाडौं : कात्तिक २५ गतेपछि तपाईंको घरमा कोही नयाँ मान्छे आएर तपाईंको बैक खाता छ कि छैन ? बैंक तथा वित्तीय संस्थामा ऋण लिनुभएको छ कि छैन ? भनेर पनि सोध्न सक्छन्। प्रश्न सोध्ने अरू कोही नभई राष्ट्रिय जनगणनाका खटिएका गणक हुनेछन्। उनीहरूले तपाईंको पुर्खाको भाषा कुन हो ? जागिरको खोजी गर्नुभएको छ छैन ? भन्नेलगायत पनि जिज्ञासा राख्नेछन्। संघीयतापछि पहिलो पटक हुन गइरहेको जनगणनामा १२ वटा नयाँ प्रश्न थपिएका छन्। विगत सय वर्षअघि भएका जनगणनामा सोधिएका भन्दा भिन्न प्रश्न हुनेछन्। नेपालमा १९६८ बाट जनगणना सुरु भएको हो। जुन बेला चन्द्रशमशेर प्रधानमन्त्री थिए। प्रत्येक १०१० वर्षमा जनगणना गरिन्छ। अबको जनगणनामा ८० वटा प्रश्नावली छन्। केन्द्रीय तथ्यांक विभागका महानिर्देशक नेवीललाल श्रेष्ठले संघीयतापछिको पहिलो जनगणना भएकाले १२ नयाँ विषयवस्तु समेटिएको जानकारी दिए। यो जनगणनामा भाषाको विषय प्रमुखताका साथ राखिएको छ। उनका अनुसार विगतमा मातृभाषा र दोस्रो भाषाको विषय मात्रै थियो। अब भाषासम्बन्धी ३ प्रश्न छन्। मातृभाषा, दोस्रो भाषा र पुर्खाको भाषा कुन हो ? भन्ने प्रश्नावली छ, महानिर्देशक श्रेष्ठले भने, जन्मदर्ता विषयले प्रवेश पाएको छ। हरेक परिवारको बैंक तथा वित्तीय संस्थाका खाता भएनभएको, प्राविधिक तथा व्यावसायिक शिक्षा लिएनलिएको सम्बन्धी प्रश्न पनि सोधिनेछ। घर बस्नका लागि हो वा व्यावसायिक प्रयोजनका लागि हो ? भन्ने पनि विवरण संकलन गरिँदैछ। घर पनि सिनेमा हल हो कि ? व्यापारिक कम्प्लेक्स वा उद्योग, कलकारखानाको हो वा बासस्थानका लागि हो ? भन्ने प्रश्नको उत्तर पनि खोजिँदैछ। यसपटक जनगणनामा भूकम्पपछिको पुनर्निर्माणको यथार्थ विवरणसमेत संकलन गर्न खोजिएको छ। सरकारी अनुदानमा निर्माण भएका घरबारे पनि विवरण संकलन गरिने उनले जानकारी दिए। विगतका जनगणनामा दुई किसिमका प्रश्नावली थिए भने अहिले सामुदायिक प्रश्नावली थपिएको छ। सामुदायकि प्रश्नावलीमार्फत स्थानीय तहको आर्थिक, सामाजिक, धार्मिक, पूर्वाधार जोखिमको विवरण पनि संकलन गरिनेछ। संघीयतापछि स्थानीय तहको वडासम्मै तथ्यांक आवश्यकता पर्ने भएको सामुदायिक प्रश्नावली थपिएको महानिर्देशक श्रेष्ठले जानकारी थिए। उनले वडासम्मकै प्रोफाइल बनाइने बताए। संघीयतामा मुलुक प्रवेश गरेको छ। वडा तहसम्मको योजना बनाउन तथ्यांक चाहिन्छ, त्यसका कारण सामुदायिक प्रश्नावली थपिएको छ, उनले भने। २०५८ र ६८ को जनगणनामा अपनाइएको नमुना छनौट विधि हटाइएको छ। आगामी जनगणनामा सबै स्थानीय तहका वडासम्म तथ्यांक प्राप्त गर्न, सबै प्रश्नहरूको विवरण सबै घरपरिवारमा प्राप्त गर्ने गरी, एउटै प्रश्नावली तयार गरिएको छ। यसबाट स्थानीय तहमा सम्भव भएसम्म अधिक सूचकहरू तयार गर्न सकिने हुन्छ। सबैलाई ८० वटै प्रश्न सोधिनेछ। काठमाडौंमा ट्याब्लेट विधिबाट जनगणना गरिने भएको छ। विदेशस्थित कूटनीतिक नियोग, राजदूतावासको जनगणना इसेन्ससबाट गरिनेछ। स्थगित जनगणनाको तयारीको काम सुचारु कोभिड१९ का कारण स्थगन भएको राष्ट्रिय जनगणना २०७८ को काम पुन: सुचारु भएको छ। मन्त्रिपरिषद्ले आगामी कात्तिक २५ देखि मंसिर ९ सम्म राष्ट्रिय जनगणना गर्ने कार्यतालिका स्वीकृत गरिसकेको छ। विभागका महानिर्देशक नेवीललाल श्रेष्ठका अनुसार १५ दिने अवधिमा अनुमानित ७० लाख परिवार तथा ३ करोड जनसंख्याको गणना हुनेछ। उनले भने, भदौ २० देखि जनगणनाको काम सुरु भएको हो। बुधबारदेखि घरधुरी सुचिकरण गर्न ८ हजार ५ सय सुपरीवेक्षक खटिएका छन् । उनीहरूलाई गत भदौ २७ र २८ गते तालिम दिइएको थियो । सूचीकरण असोज १८ गतेसम्म हुनेछ। सुपरीवेक्षकले २० दिनसम्म घरघर सूचीकरणको काम गर्नेछन्। मुख्य जनगणना कात्तिक २५ देखि मंसिर ९ गतेसम्म हुने महानिर्देशक श्रेष्ठले बताए। मूल जनगणनामा खटिने ३९ हजार गणकको कात्तिक ९ देखि ११ गतेसम्म नियुक्त गरिनेछ। उनीहरूलाई कात्तिक १३ देखि १६ सम्म तालिम दिइनेछ। ५ वर्षदेखिको तयारीसहित जनगणनाको ४ अर्बको लागत अनुमान गरिएको छ। उनका अनुसार जनगणना हुने समयका लागि मात्रै २ अर्ब ८० करोड बजेट छुट्ट्याइएको छ। केन्द्रदेखि वडा तहसम्म जनगणना कार्यान्वयन र सहजीकरणका लागि विभिन्न समिति बनाइएका छन्। जनप्रतिनिधिहरूको सक्रिय सहभागिता रहनेछ। तीनै तहका सरकार, गैरसरकारी तथा निजी क्षेत्रको समेत सहभागिता र सहकार्य छ जसले गर्दा विश्वसनीय तथ्यांक संकलनमा सहयोग पुग्नेछ। गणकलाई खरिदार र सुपरिवेक्षकलाई नायब सुब्बा सरहको सुविधा उपलब्ध गराइनेछ। लिम्पियाधुरा, लिपुलेक, कालापानीको जनगणना गर्ने विषयमा अन्योलता देखिएको छ। २०१८ सालसम्म यो क्षेत्रको जनगणना हुँदै आएको थियो। विगत ६० वर्षदेखि भारतले अतिक्रमण गर्दै आएको यो क्षेत्र पछिल्लो समयमा जनगणना हुन सकेको छैन। विभागका महानिर्देशक श्रेष्ठले अवस्था हेरेर सम्भव भएसम्म लिम्पियाधुरा, लिपुलेक कालापानीको जनगणना गरिने बताए। उनका अनुसार त्यस क्षेत्रको जनगणना कसरी गर्ने ? भन्ने विषयमा निरन्तर छलफल भइरहेको बताए। स्थानीय सरकार, प्रदेश सरकार र संघीय सरकारसँगको छलफलबाट एउटा निष्कर्षमा पुग्ने उनले स्पष्ट पारे। भौतिक उपस्थितिमा नभएमा नयाँ प्रविधिको माध्यमबाट भए पनि त्यो क्षेत्रको जनगणना हुने श्रेष्ठले बताए। उनले सेटलाइट वा जीएसएस प्रविधिको माध्यमबाट अध्ययन गरेर अनुमानित तथ्यांक संकलन गरिने बताए। जनगणनामा मुलुकको भूभागभित्र रहेका सबै घरपरिवार तथा व्यक्तिको निश्चित अविधिमा निश्चित विधि अपनाई पूर्ण रूपमा गणना गर्नुपर्ने महानिर्देशक श्रेष्ठले बताए। पुरुष, महिला र अन्य उत्तरदाता जनगणनाको विवरण भर्ना लंैगिक रूपमा पुरुष, महिला र अन्यमध्ये एउटामा टिक लगाउनुपर्ने हुन्छ। व्यक्ति जन्मिँदा जुन लिंगमा जन्मियो, त्यही विवरण भर्ने अन्तर्राष्ट्रिय पद्धति रहेको उनले बताए। तर, तेस्रो लिंगीलगायतको संगठनले उनीहरूको पहिचान पनि जनगणना आउनुपर्ने माग पनि गरिरहेको उनले जानकारी दिए। यस विषयमा छुट्टै सर्भे गर्नुपर्ने उनको भनाइ छ।"
दीपिकाको प्रभाव एसियामा,"मुम्बई : बलिउड अभिनेत्री दीपिका पादुकोण एसियाकै प्रभावशाली महिलाको पहिलो स्थान ओगट्न सफल भएकी छन्। टेलिभिजन र चलचित्र क्षेत्रको प्रभावशाली महिलाको सूचीमा दीपिकाले पहिलो स्थान ओगटेकी हुन्। बेलायतको गाला बिंगोले दीपिकालाई एसियाकै प्रभावशाली महिलाको सूचीमा पहिलो स्थानमा राखेको हो। यो अनुसन्धानका लागि सामाजिक सञ्जालमा रहेका फलोअर्स, गुगल सर्च तथा विभिन्न विषयलाई माध्यम बनाइएको थियो। दीपिकाको इन्स्टाग्राममा ६ करोड फलोअर्स छन्। उनी यसअघि सन् २०१८ मा विश्वका एक सय प्रभावशाली महिलाको सूचीमा परेकी थिइन्। दीपिका भारतीय चलचित्र उद्योग बलिउडकी सबैभन्दा बढी पारिश्रमिक लिने अभिनेत्री हुन्।"
पलेसा सम्मानित,"काठमाडौं : राष्ट्रिय तेक्वान्दो खेलाडीहरूको समूहले टोकियो पारालिम्पिकमा उत्कृष्ट प्रदर्शन गरेकी तेक्वान्दो खेलाडी पलेसा गोवर्द्धनलाई बिहीबार नगदसहित सम्मान गरेको छ। गोल्फुटारमा भएको कार्यक्रममा पलेसालाई नगद सात हजारसहित प्रशंसा पत्रबाट सम्मान गरिएको हो। कार्यक्रममा उनका प्रशिक्षक कविराज नेगी लामालाई पनि प्रशंसापत्रबाट सम्मान गरिएको थियो। तेह्रौं दक्षिण एसियाली खेलकुद (साग) की दोहोरो स्वर्ण विजेता आयशा शाक्य, रञ्जन श्रेष्ठ, १३ औं सागका स्वर्ण विजेता सक्षम कार्कीलगायतले उनीहरूलाई सम्मान गरेका थिए। ऐतिहासिक कांस्य पदक जित्नबाट चुकेकी पलेसा पारालिम्पिकमा दुई खेल जित्ने पहिलो नेपाली खेलाडी बनिन्। टोकियो पारालिम्पिकको पहिलो खेलमै बेलायती प्रतिद्वन्द्वी बेथ मुनरोसँग पराजित भएकी थिइन्। त्यसपछि रिपिचेजमा प्रतिस्पर्धा गरेकी उनी फाइनलमा पराजित भएपछि ऐतिहासिक कांस्य पदक जित्नबाट चुकेकी थिइन्। कांस्य पदकका लागि भएको रिपिचेज फाइनलमा पलेसा चिनियाँ खेलाडी युजी लिसँग पराजित भएकी थिइन्। १८ वर्षीया पलेसाले वाइल्ड कार्डमार्फत सहभागिता सुनिश्चित गरेकी थिइन्। उनी टोकियो पारालिम्पिकमा सहभागी एक्ली नेपाली खेलाडी पनि हुन्।"
७५० तहमा पुगे बैंक,"काठमाडौं : वाणिज्य बैंकहरूले ७ सय ५० स्थानीय तहमा शाखा पुर्याएका छन् । मुलुकमा २७ वाणिज्य बैंक छन् । वाणिज्य बैंकले अब ३ वटा स्थानीय तहमा मात्र शाखा खोल्न बाँकी छ । धादिङको रुविभ्याली गाउँपालिका, जाजरकोटको जुनीचाँदे गाउँपालिका र बझाङको साईपाल गाउँपालिकामा वाणिज्य बैंकका शाखा पुग्न बाँकी रहेको छ। बैंक तथा वित्तीय संस्थाहरूले पहुँच विस्तार गरी मुलुकभर १० हजार बढी शाखा पुर्याएका छन् । नेपाल राष्ट्र बैंकको तथ्यांकअनुसार गत साउनसम्ममा वाणिज्य बैंकका शाखा सञ्जाल ४ हजार ८ सय ९२ पुगेको छ। यसमध्ये सबैभन्दा बढी बागमती प्रदेशमै रहेका छन्। १८ विकास बैंकहरूका पनि मुलुकभर १ हजार २९ वटा शाखा छन्। यस्तै सञ्चालनमा रहेका १७ वटा वित्त कम्पनीहरूको शाखा सञ्जाल २ सय ६४ छ। पछिल्लो समय मर्जर तथा प्राप्तिपछि साउनसम्ममा ६२ वटा पुगेका लघुवित्त वित्तीय संस्थाहरूको शाखा संख्या ४ हजार ६ सय ९५ पुगेको छ। यसरी समग्रमा २०७८ साउन मसान्तमा बैंक तथा वित्तीय संस्थाहरूको शाखा सञ्जाल १० हजार ८ सय ८० पुगेको नेपाल राष्ट्र बैंकको तथ्यांकमा उल्लेख छ। दूरदराजका सर्वसाधारणको घरदैलोसम्म पुगेर लघुवित्तहरूले स्वरोजगार तथा आयआर्जनका लागि लगानीको जोहो गरेका छन्। यस्तै, ठूला परियोजनामा लगानी गर्न एउटा पूर्वाधार विकास बैंक सञ्चालनमा छ । सर्वसाधारणलाई बैंकिङ प्रणालीमा जोडेर बचत गर्ने बानी बसाल्नेदेखि विभिन्न व्यवसायमा लगानीको जोहो गर्न समेत बैंक तथा वित्तीय संस्थाहरूले पुलको काम गरेका छन्। समग्र मुलुकको अर्थतन्त्रमै योगदान पुर्याउँदै आएका बैंक तथा वित्तीय संस्थाहरू मुलुकको हरेक कुनामा पुगेर सर्वसाधारणलाई बैंकिङ प्रणालीमा जोड्न सफल भएका छन्। लघु तथा साना व्यवसायदेखि मुलुकका ठूलाठूला विकास आयोजनाहरूमा समेत बैंकको योगदान रहेको छ। जसरी बैंक तथा वित्तीय संस्थाहरूको शाखा संख्या विस्तार भएका छन्, सोहीअनुसार सर्वसाधारणको सहभागिता बैंकिङ प्रणालीमा बढ्न थालेको छ। यसले क्रमशः आम नेपालीको वित्तीय पहुँच बढ्न थालेको हो। नेपालको कुल जनसंख्या २ करोड ९९ लाख ७४ हजार ३ सय ६० रहेको छ। तर, गत साउन मसान्तसम्म बैंकहरूको कुल निक्षेप खाता भने ३ करोड ७७ लाख ७० हजार हाराहारीमा पुगेको छ। यो वाणिज्य बैंक, विकास बैंक र वित्तीय संस्थाको मात्रै हो। यसबाहेक लघुवित्त वित्तीय संस्था र सहकारी संस्थाहरूमा भएको वित्तीय पहुँचलाई भने यसमा जोडिएको छैन। अझ यो पनि जोड्ने हो भने शतप्रतिशत वित्तीय पहुँच देखिने नेपाल बैंकर्स संघका अध्यक्ष भुवनकुमार दाहालको भनाइ छ। यद्यपि नेपाल राष्ट्र बैंकले वित्तीय पहुँचबारे गरेको अध्ययनले निक्षेप खाता संख्या ३ करोड माथि भए पनि सबै नियमित सञ्चालनमा नभएको औंल्याएको छ। राष्ट्र बैंक आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठ २०७६ असार मसान्तमा गरिएको अध्ययन प्रतिवेदनअनुसार तीनपुस्ते विवरणको आधारमा प्राकृतिक व्यक्तिको एक मात्र निक्षेप खाता गणना गर्दा ६७३४ प्रतिशत रहेको बताउँछन्। पछिल्लो समय वित्तीय पहुँच बढ्दै जानुको कारण वृद्ध, एकल भत्ताजस्ता सामाजिक सुरक्षाका लागि खाता खोल्नुपर्ने अनिवार्य व्यवस्था छ। सरकारले एक व्यक्ति एक खाता अभियान पनि सुरु गरेको थियो, डा श्रेष्ठले भने, सेयरमा प्रवेश गर्नेहरूले पनि अनिवार्य रूपमा खाता खोल्नुपर्ने व्यवस्थालगायतले पनि समग्रमा खाता संख्या बढेको छ । यता कर्जा खाता भने निक्षेप खाताको तुलनामा कम छ। उद्यम तथा व्यवसाय गर्न चाहने, घरजग्गा खरिदलगायतका विभिन्न शीर्षकमा १७ लाख २ हजार १ सय ९५ ले कर्जा लिएका छन्। यसमध्ये वाणिज्य बैंकले १३ लाख ६६ हजार ४४२ ऋणीलाई कर्जा प्रवाह गरेको छ। यस्तै विकास बैंकले ३ लाख ६३१ र वित्त कम्पनीले ३५ हजार १२२ सो संख्याका ऋणीलाई कर्जा सुविधा दिएको छ। बैंकहरूले व्यवसाय विस्तार गर्ने क्रममा विभिन्न डिजिटल कारोबारलाई समेत जोड दिँदै आएका छन्। मोबाइल बैंकिङ, इन्टरनेट बैंकिङ, डेबिट कार्ड, क्रेडिट कार्ड र प्रिपेड कार्डलगायतका सुविधा दिएका छन्। यसक्रममा हालसम्म मोबाइल बैंकिङ ग्राहकमात्रै १ करोड ४१ लख ९४ हजार पुगेका छन्। जसमध्ये वाणिज्य बैंकमा मात्रै १ करोड २६ लाख जना ग्राहकले मोबाइल बैंकिङ सुविधा लिन माग गरेका छन्। यसैगरी इन्टरनेट बैंकिङको ग्राहक संख्या ११ लाख ६० हजार ३ सय २१ पुगेको छ। क, ख र ग वर्गका संस्थाबाट डेबिट कार्ड संख्या ८८ लाख ३९ हजार ८ सय ५५ पुगेको छ। यसबाहेक हालसम्म क्रेडिट कार्डमा १ लाख ९२ हजार र प्रिपेड कार्डबाट ६५ हजार हाराहारीले सेवा उपभोग गरेका छन्। हालसम्म वाणिज्य बैंकले मात्र यो सेवा दिने गरेकोमा विकास बैंक र वित्त कम्पनीले पनि यस्तो कार्ड जारी गर्न केन्द्रीय बैंकले बाटो खोलिदिएको छ। यसले ग्राहकलाई दिने सेवा विस्तारमा र वित्तीय पहुँचमा थप सहज भएको डेभलपमेन्ट बैंकर्स एसोसिएसन नेपालका अध्यक्ष प्रद्युम्न पोखरेलले बताए।"
बानेश्वरको केन्द्रीय कार्यालय उद्घाटन गर्दै एकीकृत समाजवादी,"काठमाडौं : नेकपा (एकीकृत समाजवादी)ले शुक्रबार केन्द्रिय कार्यालय उद्घाटन गर्ने भएको छ। नेकपा एमाले फुटेर बनेको एकीकृत समाजवादीले बिहान १० बजे बानेश्वरमा रहेको केन्द्रीय कार्यालय उद्घाटन गर्न लागेको हो। पार्टी अध्यक्ष माधवकुमार नेपालले शुक्रबारदेखि बानेश्वरको आलोकनगरबाट केन्द्रिय कार्यालयको काम हुने जनाएका छन्। पार्टीले पूजा थापा बस्नेतको घर भाडामा लिएर कार्यालय स्थापना गरेको हो। एकीकृत समाजवादीको फेशबुकमा लेखिएको छ, नेकपा( एकीकृत समाजवादी) केन्द्रीय कार्यालय उद्घाटन असोज १ गते बिहान ठिक १० बजे हुने भएकोले केन्द्रीय कार्यालय, आलोकनगर (तीनकुने पुल दक्षिण) उपस्थितिका लागि अनुरोध छ। एकीकृत समाजवादीको केन्द्रीय कमिटी बैठक आगामी असोज ५ गतेदेखि बस्दैछ। बैठकले जिल्ला इन्चार्ज, अध्यक्ष, प्रदेश अध्यक्ष, सचिव तोक्ने छ।"
"अमेरिका, युके र अष्ट्रेलियाको सम्झौताले क्षेत्रीय शान्ति खल्बल्याउने चीनको भनाइ","बेइजिङ : चीनले बेलायत, अमेरिका र अष्ट्रेलियाबीच भएको सैन्य सुरक्षा सम्झौताप्रति आपत्ति जनाएको छ। चिनियाँ विदेश मन्त्रायले उक्त सम्झौतालाई ती मुलुकहरुको गैरजिम्मेवारी कदम भएको टिप्पणी गरेको छ। हिन्द प्रशान्त क्षेत्रमा चिनियाँ प्रभाव कम गर्न अमेरिका, बेलायत र अष्ट्रेलियाले सैन्य सम्झौतामा हस्ताक्षर गरेका थिए। सम्झौता अनुसार अमेरिका र बेलायतले परमाणु शक्तियुक्त पानीजहाज (पनडुब्बी) बनाउन अष्ट्रेलियालाई सहयोग गर्ने छ। उक्त सम्झौताले आर्टिफिसियल इन्टेलिजेन्स, साइबर सुरक्षा लगायत विषयलाई समेत समेटेको छ। चीनले अमेरिका, बेलायत र अष्ट्रेलिया बीचको ऐतिहासिक सुरक्षा सम्झौतालाई ती मुलुकहरुको संकीर्ण सोच भनेको छ। चिनियाँ विदेश मन्त्रालयका प्रवक्ता झाओ लिजियानले अमेरिका, बेलायत र अष्ट्रेलियाबीच भएको त्रिदेशीय रक्षा सम्झौताले क्षेत्रीय शान्तिलाई खल्बल्याउन सक्ने प्रतिक्रिया दिएका हन्। चिनियाँ सञ्चारमाध्यमहरुले त्रिदेशीय उक्त सम्झौताप्रति कटाक्ष गर्दै सम्पादकीय लेखेका छन्।"
विपत् रोक्नै आपत्,"नेपालमा बाढीपहिरो जानु नियमित प्रक्रिया जस्तै छ। प्रत्येक वर्ष वर्षात्को समयमा यो नौलो कुरा बन्दैन। नेपालको भूबनोटका कारण यसलाई प्राकृतिक विपत्का रूपमा हेर्ने गरिन्छ। यो वर्ष देशभर २ सय ५७ वटा पहिरो जाँदा ७७ जनाले ज्यान गुमाए। आठ जना बेपत्ता छन्। ८९ जना घाइते छन्। २ सय ८४ परिवार प्रभावित भए। पहिले यसलाई प्राकृतिक विपत् भन्ने गरिन्थ्यो। अहिले मानवीय कारण पनि बाढी पहिरो जाने क्रम बढेको छ। संयुक्त राष्ट्रसंघीय विकास कार्यक्रमसंकट निवारण तथा पुनर्लाभ ब्युरोका अनुसार बाढी र पहिरो जोखिमको हिसाबले विश्वमा नेपाल ३०औं स्थानमा छ। नेपालमा सबैखाले विपद्बाट हुने जनधनको क्षतिमा बाढी पहिरोको हिस्सा झन्डै आधा छ। प्रमुख विपद्का रूपमा देखिएको बाढीपहिरो निम्तिनुमा कमजोर भौगर्भिक अवस्था, विषम भूबनोट, मौसमी विषमता, नदीको प्रकृतिभन्दा पनि मानव सिर्जित कारण प्रमुख छन्। यो क्रम बढेसँगै यसबाट हुने मानवीय र आर्थिक क्षति पनि बढ्दै छ। पछिल्लो समय विकासका नाममा जथाभावी खनिने सडक र बनाइने संरचनाले पनि हिमाली तथा पहाडी क्षेत्रमा पहिरो जाने क्रम उच्च छ। पहिलो विकास सडकलाई मान्ने र बिनाप्राविधिक ज्ञान जुनसुकै ठाउँसम्म पुर्याउन खोज्दा सुन्दर गाउँसमेत पहिरोमा परिणत भएका धेरै उदाहरण छन्। मुलुक संघीय संरचनामा गएसँगै गाउँगाउँमा सिंहदरबार पुग्यो। स्थानीय तहमा आएका जनप्रतिनिधिको पनि विकास भन्ने सडक हो भन्ने बुझाइ भयो। तर, यसलाई कसरी व्यवस्थित गर्न सकिन्छ भन्ने कुरामा भने ध्यान पुगेन। जसको नतिजा वर्षात्मा बाढी र पहिरोले देखाइरहेको छ। विपद् जोखिम व्यवस्थापनलाई नेपालको संविधानले सबै तहका सरकारको प्राथमिकतामा राखेको छ। संविधानको अनुसूची ६ ले विपद् जोखिम व्यवस्थापनको जिम्मेवारी संघीय र प्रादेशिक दुवै सरकारका संयुक्त जिम्मेवारी हो भनी तोकेको छ। अनुसूची ८ अनुसार यसको जिम्मेवारी स्थानीय सरकारहरूको हुने र अनुसूची ९ अनुसार विपद् जोखिम व्यवस्थापन सबै तहका सरकारको संयुक्त जिम्मेवारी हुने उल्लेख छ। यी सबै प्राथमिकताअनुसार नेपाल सरकार सबै तहका सरकारहरूको विपद् जोखिम व्यवस्थापनसम्बन्धी नीति र संस्थागत क्षमता अभिवृद्धि गर्न लागि परेको देखिन्छ। तर, विपत् न्यूनीकरणमा भने खासै पहल भएको देखिँदैन। २०३९ सालमा जारी भएको दैवी प्रकोप (उद्धार) ऐन साढे तीन दशकसम्म कार्यान्वयनमा रह्यो। यसले विपद्को दीर्घकालीन समाधान नखोजी तत्कालीन उद्धारमा मात्रै जोड दिएको थियो। २०७४ मा दैवी प्रकोप (उद्धार) ऐनको नाम परिवर्तन भएर विपद् जोखिम न्यूनीकरण तथा व्यवस्थापन ऐन बनेको छ। नाम फेरिए पनि प्रकोपलाई हेर्ने सरकारी दृष्टिकोणमा भने कुनै परिवर्तन आएको छैन। ऐनमा बाढी, पहिरो, अतिवृष्टि, अनावृष्टि, डुबान भूस्खलनलाई प्राकृतिक प्रकोपको रूपमा परिभाषित गरिएको छ। ऐनले मानव सिर्जित समस्यालाई पनि प्राकृतिक प्रकोप भनी सकेपछि सरकारले दीर्घकालीन समाधानको उपाय खोजिरहने झन्झट नगरेको देखिन्छ। यसले प्रकोप नियन्त्रणमा समस्या थपेको छ। नेपालमा बाढीपहिरो सधैंको पिरलो बन्ने गरेको छ। प्रकोप न्यूनीकरणभन्दा पनि उद्धार र राहतमा मात्रै सरकारको बढी ध्यान केन्द्रित भएको देखिन्छ। विपद्सम्बन्धी सम्पूर्ण कार्य गृह मन्त्रालय मातहत गरिने भनिएको छ। गृह मन्त्रालयमा राख्नुको अर्थ विपद् व्यवस्थापन भनेकै उद्धार कार्य गर्ने भनेरै हो। बाढीपहिरोजस्ता विपत् रोक्नु अनुसन्धान गर्ने व्यक्ति र कार्यान्वयन गर्ने निकायबीच ठुलो खाडल देखिन्छ। सरकारले विपद् अनुसन्धानका लागि बलियो संस्था बनाउन सक्नुपर्छ। एनजीओले चलाउने अनुसन्धानले नेपालीलाई यो विपद्बाट जोगाउन सक्दैन। राहत र उद्धार मात्रै होइन, विपत्लाई रोक्ने व्यावहारिक योजना आवश्यक छ।"
विश्वकर्मा पूजा एवं वास्तु दिवस : के छ शास्त्रीय मान्यता ?,"काठमाडौं : कन्या अर्थात् आश्विन सङ्क्रान्तिका दिन शुक्रबार कालिगडले विश्वकर्माको पूजा आराधना गरी विश्वकर्मा दिवस मनाउँदैछन्। विभिन्न कलकारखानामा विश्वकर्मा भगवान्को बालुवाको मूर्ति वा तस्बिरमा विधिपूर्वक पूजा आराधना गरी यो दिवस मनाउने गरिन्छ। कलकारखानालाई विशेषरूपमा सजाएर मजदुरलाई समेत सहभागी गराएर यो दिवस मनाइन्छ। बालुवा वा अन्य चीजबाट बनाइएको विश्वकर्माको मूर्ति वाग्मती मुहानस्थल सुन्दरीजल वा अन्य स्थलमा लगी सेलाउने गरिन्छ। आज पूजा गरी शनिबारदेखि नदीमा लगी मूर्ति सेलाइन्छ। नयाँ भेरियन्टसहितको कोरोनाको जोखिम कायमै रहेकाले स्वास्थ्य मापदण्ड पूरा गरेर विश्वकर्माको पूजा आराधनाको तयारी गरिएको जनाइएको छ। आजका दिन कालिगडले उपयोगमा ल्याउने विभिन्न औजारका सामानमा पूजा आराधना गरेमा धेरै समय टिक्ने, कामका बेलामा नबिग्रने र राम्रो काम गर्न सकिनेलगायत गुण प्राप्त हुने धार्मिक विश्वास छ। द्वापरयुगमा भगवान् कृष्णलाई राक्षसले दुःख दिएपछि विश्वकर्माले समुद्रको बीचमा भेद द्वारका बनाई लुकाएको धार्मिक विश्वास छ। एकै रातमा समुद्रको बीचमा भेद द्वारका को निर्माण गरेकाले विश्वकर्मालाई सफल वास्तुविद्का रूपमा मानी त्यसै समयदेखि पूजाआजा गर्ने परम्परा बसेको नेपाल पञ्चाङ्ग निर्णायक समितिका पूर्वअध्यक्ष एवं धर्मशास्त्रविद् प्रा डा रामचन्द्र गौतम बताउछन्। प्राचीन भारत वर्षका चार दिशाका रक्षक देवतामध्ये द्वारकालाई पश्चिम दिशाको रक्षकका रूपमा समेत मानिन्छ। विश्वकर्माले निर्माण गरेको भेद द्वारका अहिले पनि भारतको गुजरात राज्यमा समुद्रका बीचमा रहेको विश्वास गरिन्छ। विश्वकर्मालाई वास्तु विद्याका विशिष्ट ज्ञाताका रूपमा समेत मानिन्छ। विश्वकर्मा प्रकाश नामक वास्तु शास्त्रको ग्रन्थ उहाँले नै तयार पारेको विश्वास गरिने वास्तुशास्त्री शिव पोखरेल बताउछन्। यही सम्झनामा नेपालका कालिगडले आज भव्यरूपमा विश्वकर्मा बाबाको पूजा गरी उनको विद्वताको सम्मान गर्ने र यसो गरेमा आफूमा पनि विश्वकर्माको गुण प्राप्त हुने विश्वास गर्दछन्। यस विश्वासमा आज इञ्जिन जडान भएका यन्त्र सवारी साधनमा समेत पूजा आराधना गरिन्छ। वास्तु शास्त्र पुस्तकका लेखक एवं अध्येताको सम्झनामा आजको दिनलाई वास्तुविद्हरुले वास्तु दिवसका रूपमा समेत मनाउने गर्छन्। पछिल्लो समय नेपालमा पनि वास्तु विद्याको पुनर्जागरण सुरु भएको छ। चार उपवेदमध्येको एक स्थापत्यवेदमा वास्तुकै विषय उल्लेख गरिएको छ। लुप्तप्रायः भएको स्थापत्य वेदमा आधारित सहर एवं आवास निर्माण गर्नेको सङ्ख्या बढ्न थालेको छ।"
"मुनि नदी, माथि सहर","काठमाडौं : कमलादीको काठमाडौं प्लाजा पछाडि क्षेत्रबाट नारायणहिटी दरबारसम्म टुकुचा नदी गायब छ। जहाँ नदी अतिक्रमण गरी त्यसमाथि ठूलाठूला भवन, व्यापारिक प्रतिष्ठान, घर ठड्याएका छन्। यस्ता सयौं रोपनी सार्वजनिक सम्पत्ति हडपेर व्यक्तिले आफ्नो नाममा पारेका छन्। काठमाडौं महानगरपालिका१ का वडाध्यक्ष भरतलाल श्रेष्ठ हात्तीसार क्षेत्रमा मात्रै ५० भन्दा बढी ठूला घर टुकुचामाथि बनिसकेको बताउँछन्। लक्ष्मी बैंक, जयनेपाल हल, सिद्धार्थ बैंक, सन नेपाल लाइफ इन्स्योरेन्सलगायत दर्जनौं व्यापारिक प्रतिष्ठानका भवन टुकुचामाथि ठडिएका छन्। हात्तीसारमा भेटिएका चित्रबहादुर श्रेष्ठले टुचुका अन्डरग्रान्ड बगिरहेको सुनाए। हात्तीसार क्षेत्रमा टुकुचा देखिँदैन। यहाँ मुनिमुनि गएको छ, श्रेष्ठले भने। अरू त यहाँ केही पाउनु हुन्न। यो मंगलभन्दा तल टुकुचा लगिएको छ। माथि त केही अस्तित्वमा नै देखिँदैन, टुकुचा कहाँ छ भन्ने प्रश्नमा उनले भने, बाहिरबाट त कहाँ देखिनु ? यहाँ त घर मात्रै देख्नुहुन्छ। यहाँ टुकुचामाथिको सबै जग्गा अतिक्रमण भइरहेको छ। नारायणहिटी संग्रहालय (पुरानो राजदरबार) क्षेत्र। उत्तरतर्फको किया मोटरको सोरुम छेउबाट टुकुचा नदी संग्रहालय क्षेत्रमा छिरेको छ। संग्रहालयभित्र कुलोजस्तो मात्र रहेको जनाइएको छ। त्यहाँबाट काठमाडौं प्लाजाको पछाडि आधा किलोमिटरभन्दा बढी क्षेत्रसम्म यो नदी नै गायब छ। नारायणहिटी दरबारको उत्तरतर्फ किया मोटरको सोरुमबाट टुकुचा छिरेको छ। दरबारभित्र कुलोजस्तो मात्र रहेको जनाइएको छ। त्यहाँबाट काठमाडौं प्लाजाको पछाडि आधा किलोमिटरभन्दा बढी क्षेत्रसम्म नदी गायब छ। मैले आफू मन्त्री भएका बेला टुकुचाको स्वरूपमा केही गर्न सकिन्छ कि भनेर प्रयास गरेँ। टुकुचाको नापी नक्सा नै थिएन। खोज्न लगाएँ। मैले नै ड्रोनबाट फोटो खिच्न लगाएँ। अध्ययन गरेर प्रतिवेदन तयार पारिएको छ। रामवीर मानन्धर, पूर्वराज्यमन्त्री नारायणहिटी अगाडि भेटिएका उत्तम पौडेलले यो क्षेत्रमा आफूले खोला नदेखेको बताए। मैले त यता टुकुचा देखेको छैन, पौडेलले भने, नारायणहिटीको उत्तर ढोकानजिक कियाको सोरुमबाट पसेको र काठमाडौं प्लाजाको पछाडि निस्किएको चाहिँ देखेको छु। बीचमा कहीँ पनि देखेको छैन। भूमिगत रूपमा लगिएको छ रे भन्ने सुनेको छु। लक्ष्मी बैंक तल त छ रे। दिनेशराज पन्त, इतिहासविद् काठमाडौंका लागि टुकुचा एक सभ्यता हो। यसको नाममै विशेष महत्व छ। नेवारीमा तुखुचा र संस्कृतमा इच्छुमति भनिन्छ। तु भनेको उखु, खु भनेको नदी र चा भनेको सानो वा छुद्र हो। अर्थात् यो नदीको अर्थ सानो उखु नदी हो। यो नदी जीवनदायनी नदी हो। हामी केटाकेटी हुँदा कलकल पानी आउँथ्यो। अतिक्रमणले नदी खुम्चिएको छ। प्रदूषित भएको छ। यस्तै, गैरीधारा, बालुवाटार क्षेत्रमा पनि नदी देखिँदैन। बालुवाटारमा भेटिएकी एक प्रहरी सहायक निरीक्षकले यो क्षेत्रमा टुकुचामाथि ठूला घर, बैंक, व्यापारिक प्रतिष्ठान बनेको बताइन्। उनले नाम नखुलाउने सर्तमा भनिन्, यहाँ त अलिकति देखिन्छ। अगाडि छैन। खोजेर भेट्नु हुन्न। सिंहदरबार पुलमुनिबाट ढलजस्तै गरी टुकुचामा मिसाइएको फोहोर पानी निस्किरहेको देखिन्छ। त्यहाँबाट अगाडि भृकुटीमण्डप प्रदर्शनीमार्गमा दुवैतिर अतिक्रमण भई कुलाको आकारमा परिणत भएको छ। बागबजारको शंकरदेव क्याम्पसछेउ बिरुप अवस्थामा छ। बागबजार, प्रज्ञा भवन छेउबाट कमलादीको काठमाडौं प्लाजाको पछाडिसम्म भने टुकुचा देखिन्छ। नरोत्तम वैद्य, प्रदेशसभा सदस्य जनसंख्या वृद्धिसँगै अव्यस्थित बसोबासले नदी अतिक्रमण हुँदै आएको छ। कतिपय स्थानमा अहिले पनि नदी जमिनमुनिबाट लगिएको छ। अर्थात् नदीको अस्तित्व नै छैन। यस्तो हँुदै गयो भने नदीको पूरै अस्तित्व समाप्त हुन्छ। अब यो नदी बढाउन राज्यको ध्यान केन्द्रित हुनुपर्छ। भरतलाल श्रेष्ठ, वडाध्यक्ष, काठमाडौं महानगरपालिका१ मेरै वडामा टुकुचाको अस्तित्व छैन। नदी नै गायब छ। खोलामाथिको जग्गा नै नापी कार्यालयले व्यक्तिको नाम दर्ता गराइदिएको छ। नापीकै त्रुटिका कारणले पनि टुकुचाको अस्तिस्व संकटमा परेको छ। महानगरपालिकाले पटकपटक अतिक्रमण हटाउन र खोलामाथिको जग्गा खोज्ने प्रयास पनि नगरेको होइन। तर, त्यसले पूर्णता पाउन सकेको छैन। सम्पदाकर्मी सन्तु महर्जन काठमाडौंमा यो नदी कहाँ छ भनेर खोज्नुपर्ने अवस्था आएको बताउँछन्। टुकुचा अहिले कहाँ नदी छ र ? खोला हुँदै कुलोजस्तो भएको छ, महर्जन भन्छन्, कतिपय ठाउँमा टुकुचा नै भेटिँदैन। अतिक्रमण भएर सकिसक्यो। वडाध्यक्ष श्रेष्ठ महानगरपालिकाले टुकुचा खोज्ने प्रयास गरेको पनि भूमाफियाका अगाडि केही सीप नलागेको सुनाउँछन्। उनका अनुसार टुकुचामाथिको जग्गा नापी कार्यालयले नै व्यक्तिका नाममा कायम गरिदिएको छ। नापी नक्सामा नदीको नामनिसाना नै छैन। महानगरपालिकाले २०६६ मा पहिलो पटक टुकुचाको गायब जग्गा खोज्ने प्रयास गरेको थियो। उसले टुकुचा खोज्न भन्दै २०७५ चैत २९ मा काठमाडौं उपत्यका विकास प्राधिकरणलाई पत्र पठाएको थियो। महानगरपालिकाले कित्ता नम्बर ४२२८, ४२२७, १७१० र १७११ मिचिएको जनाएको थियो । लक्ष्मी बैंक, एसबीएल डेभलपर्सका साथै केही व्यक्तिको नाममा टुकुचामाथिको जग्गा दर्ता भएको जनाइएको छ। अतिक्रमणकारी, माफिया, अतिक्रमित क्षेत्रका बासिन्दाको दबाबमा टुकुचा खोज्न समस्या भइरहेको जनप्रतिनिधि स्वीकार गर्छन्। रवीन्द्र बोहरा, आयोजना प्रमुख, अधिकारसम्पन्न बागमती सभ्यता एकीकृत विकास समिति टुकुचा बागमतीको सहायक नदी हो। हामीले अरू नदीजस्तै टुकुचामा दुवैतर्फ करिडोर बनाउने प्रयास गरिरहेका छौं। डीपीआर पनि तयार भएको छ। नदीका दुवैतिर जमिन मिचिएकाले करिडोर कायम गर्न सकेका छैनौं। करिडोर विस्तार गर्न नदीका दुवैतिर कम्तीमा २०२० मिटर खाली हुनुपर्छ। टुकुचा नै खुम्चिएको छ। दुवै किनारमा खाली जमिन छैन। बागमतीका प्रदेशसभा सदस्य नरोत्तम वैद्य जनसंख्या वृद्धि र अव्यवस्थित बसोबाससँगै अतिक्रमण बढेको बताउँछन्। पहिले खुला वातावरण थियो। नदीहरू स्वतन्त्र रूपमा आफ्नो बाटोमा बग्थे, सांसद वैद्य भन्छन्, बिस्तारै जनसंख्या बढ्यो। अव्यस्थित बसोबास भयो। अहिले टुकुचा यो अवस्थामा आएको छ। कहिलेदेखि भयो अतिक्रमण ? टुकुचा अतिक्रमण राणाकालदेखि नै हुन थालेको हो। त्यस बेला यो नदीको पश्चिमदक्षिण मोहडाबाट दरबारमार्गसम्मको जग्गा एकै व्यक्तिको नाममा थियो। जसलाई लाल दरबार भनेर चिन्निथ्यो । उक्त दरबार वीर शमशेरले बनाएका थिए। त्यही बेला नारायणहिटीबाट कमलादीमा काठमाडौं प्लाजाको पछाडिसम्म नदीलाई भूमिगत गरेको जनाइएको छ। वडाध्यक्ष श्रेष्ठ राणाकालमै टुकुचालाई जमिनमुनिबाट लगेको थाहा पाएको बताउँछन्। प्रजातन्त्र आएसँगै लाल दरबार मासियो। खोलामाथिको जग्गामा माफियाको नजर पयो। जग्गा टुक्राटुक्रा पारेर बेचियो। त्यसमाथि ठूलाठूला भवन बनाइयो। खोला पुरिएको होइन, खोलामाथि नै घर बनाएका हुन्, श्रेष्ठ भन्छन्। त्यसबेला भएको गल्तीलाई नापी कार्यालयले सदर गरिदिँदा नदी गायब भएको उनको ठहर छ। नापी नक्सामा नै छैन टुकुचा, उनी भन्छन्, नारायणहिटी दरबारको कम्पाउन्डमा नदी खुला छ। यसपछि नारायणहिटी र नागपोखरीको बीचको सडक हुँदै जयनेपाल हलको मुनिबाट गएको छ। तर, जमिनमुनि कहाँ छ भनेर थाहा नहुने उनी बताउँछन्। भन्छन्, एकै चोटी काठमाडौं प्लाजाको पछाडि मात्रै देखिन्छ। माथि छ, तल पनि देखिन्छ। तर, बीचमा छैन। इतिहासविद् दिनेशराज पन्त राजधानीको जीवनदायनी नदीमा खेलवाड गरिएको बताउँछन्। आफूले बाल्मीकि क्याम्पस, कमलपोखरीको कृष्ण पाउरोटीनजिकको क्षेत्रमा कलकल पानी बगेको देखेको उनी सुनाउँछन्। हाम्रो मामाघर डिल्लीबजारमा छ। केटाकेटीमा त्यहाँ जाँदा टुकुचामा कलकल पानी बगेको मैले नै कतिपटक देखेको थिएँ, उनी भन्छन्, वाल्मीकिमा पढाउन जाँदा पनि पानीको मुस्लो नै देखिन्थ्यो। काठमाडौंकै बासिन्दा रामवीर मानन्धरले आफू सहरी विकास राज्यमन्त्री भएका बेला टुकुचा संरक्षण गर्न २० करोड बजेट छुट्ट्याए। नदीको हराएको क्षेत्रको फोटो ड्रोनबाट खिच्न लगाए। टुकुचाको स्वरूपमा केही गर्न सकिन्छ भनेर प्रयास गरेँ। टुकुचाको यथार्थ कुरा पनि पुस्तकमा समावेश गराएको छु। यो सबै मन्त्रालयमा छ, पूर्वराज्यमन्त्री मानन्धर भन्छन्, मन्त्रालयले कुनै काम सुरु गरेको छ वा छैन, मैले बुझेको छैन। प्रदेशसभा सदस्य वैद्य टुकुचा बचाउन राज्यले ध्यान दिनुपर्ने बताउँछन्। हात्तीसार क्षेत्रमा पनि टुकुचा नदी गायब छ। त्यहाँ ढलको मंगलभन्दा मुनि टुकुचा नदी बगेको स्थानीय बताउँछन्। मध्यसहर डुबानको कारक टुकुचा सहरको मध्यभाग डुबान हुनुमा टुकुचा अतिक्रमण नै मुख्य कारक देखिन्छ। खोलालाई घरमुनि पारिएपछि डुबानको जोखिम उत्तिकै हुने स्थानीय बताउँछन्। खोला मुनिमुनि गएको छ। बाढी आउँदा ठूलो क्षति हुन सक्छ, स्थानीय चित्रनारायण श्रेष्ठले भने, पुतलीसडक क्षेत्रमा पानी पर्ने बित्तिकै डुबान हुनुको प्रमुख कारण नै टुकुचा अतिक्रमण हो। एकातिर जमिनमुनि छ, देखिने ठाउँमा पनि दायाँबायाँ पूरै अतिक्रमण भएको छ। खोलाले आफ्नो बाटो, धार खोज्दा ठूला दुर्घटना हुन सक्छ। ७३ वर्षीय इतिहासविद् पन्तका अनुसार पहिला आठ दिनसम्म लगातार पानी पर्दा पनि डुबान हुँदैनथ्यो। तर अहिले एकै दिन मुसलधारे पानी पयो भने डुबान भइहाल्छ, पन्त भन्छन्, यो नदीमा भएको छेडखानी नै हो। प्रकृतिमाथि खेलवाड हुँदा विपद्को सामना गर्नुपरिरहेको उनको ठम्याइ छ। करिडोर बनाउन ठाउँ अभाव काठमाडौं उपत्यकामा नदीका दायाँबायाँ करिडोर सडक बनिरहेका छन्। टुकुचामा भने दुवै किनारा अतिक्रमणका कारण समस्या भइरहेको छ। अधिकारसम्पन्न बागमती सभ्यता एकीकृत विकास समितिका आयोजना प्रमुख रवीन्द्र बोहरा नदी मिचिएका कारण टुकुचा करिडोर बनाउन नसकिएको बताउँछन्। करिडोर कायम गर्न दुवैतिर २०२० मिटर हुनुपर्छ। नदी पनि कम्तीमा १० मिटर हुनुपर्छ। तर धेरै ठाउँमा नदी अतिस्वमा नै छैन, बोहोरा भन्छन्, भएको ठाउँमा ३ देखि ८ मिटर मात्रै चौडा छ। संघीय राजधानी काठमाडौंको बीच भागबाट बग्छ टुकुचा। जुन काठमाडौंको सभ्यतासँग जोडिएको छ। संस्कृतमा इक्षुमती र नेवारीमा तुखुचा (उखु खोला) भनिने गरिन्छ। तुखुचा अपभ्रंश भएर टुकुचा भएको इतिहासविद् पन्त बताउँछन्। बूढानीलकण्ठ र महाराजगन्जको बीचबाट आएको टुकुचा बालुवाटार, गैरीधारा, हात्तीसार, कमलादी, बागबजार, प्रदर्शनीमार्ग हुँदै थापाथली पुगेर कालमोचन घाटमा बागमती नदीमा मिसिन्छ। यो बागमतीको सहायक नदीका रूपमा रहेको छ। राजधानीको सभ्यता टुचुका खुम्च्याएर प्रकृतिमाथि नै खेलवाड गरिएको पन्त बताउँछन्।"
"पाँच हजार खसीबोका, च्याङ्ग्रा ल्याइने","काठमाडौं : दसैं लक्ष्य गरी पाँच हजार खसी बोका तथा च्याङ्ग्रा ल्याइने भएको छ। खाद्य व्यवस्था तथा व्यापार कम्पनीले विभिन्न क्षेत्रबाट दुई हजार खसीबोका र तीन हजार च्याङ्ग्रा ल्याउने तयारी गरेको हो। कम्पनीको बिक्री वितरण प्रमुख भीमबहादुर थापाले दाङ र मकवानपुरबाट यस वर्ष एकएक हजार खसीबोका ल्याइने बताए। उनका अनुसार मुस्ताङबाट तीन हजार च्याङ्ग्रा ल्याइने भएको छ। कम्पनीले बजारको मूल्यमा सन्तुलन ल्याउने उद्देश्यले हरेक वर्ष खसीबोका तथा च्याङ्ग्रा ल्याउने गरेको छ। सामाजिक उत्तरदायित्व सम्झेर हामीले खसीबोका खरिद गरी बिक्री गर्छौँ उनले भने, यसबाट हामीलाई नाफाभन्दा घाटा छ। कम्पनीले गत वर्ष १ हजार ५ सय ९ वटा खसीबोका खरिद गरेको थियो। कोभिडका कारण मुस्ताङबाट गत वर्ष च्याङ्ग्रा ल्याउन नसकिएको कम्पनीले जनाएको छ। आव २०७६०७७ मा दाङबाट ६ सय र वीरगञ्जबाट ५ सय वटा खसीबोका ल्याइएको थियो। उक्त वर्ष १ हजार ९ सय २० वटा च्याङ्ग्रा ल्याइएको थियो। कम्पनीले तोकिएको मूल्यमा प्रतिकेजी १० रुपैयाँ छुट दिन्छ। गत वर्षकै हाराहारीमा खरिद गरी केही बढी मूल्यमा कम्पनीले उपभोक्तालाई बिक्री गर्छ। बल्खु, टुकुचाका खसी पसलेलाई आधार बनाएर कम्पनीले केही सस्तोमा जिउँदो खसीबोका तथा च्याङ्ग्राको बिक्री मूल्य तय गर्छ। कम्पनीले किसानबाट खरिद गर्दा प्रमुख जिल्ला अधिकारीको अध्यक्षतामा जिल्ला कृषि ज्ञान केन्द्र (जिल्ला कृषि कार्यालय) र खाद्य कम्पनीका कर्मचारी सम्मिलित कमिटीले मूल्य निर्धारण गर्छ। कम्पनीले दसैंको केही दिनअघि मात्रै खसीबोका, च्याङ्ग्रा बिक्री गर्छ। बिक्रीमा कुनै मापदण्ड नबनाइएकाले कतिपय व्यापारीले नै लाभ लिने गरेका छन्। छुटका सामान घरसम्मै खाद्य व्यवस्था तथा व्यापार कम्पनीले अनलाइन सपिङका प्लेटफर्म प्रयोग गरी घरघरमै सुपथ मूल्यमा खाद्यान्न दिने भएको छ। गोगो २० एप र नेपाल फुड, सस्तो डिल नेपाल, मुकुन्डो नेपाल वेभ पोर्टलसँग सहकार्य गरी सुपथ मूल्यमा घरघरमै खाद्य वस्तु पुर्याउने गरेको थापा बताउँछन्। कम्पनीका गाडीबाट घरघरमै छुट मूल्यमै ढुवानी गर्ने व्यवस्था गरिएको छ। ४३ स्थानमा सुपथ पसल कम्पनीले शुक्रबारदेखि सुपथ पसल सञ्चालन गर्ने भएको छ। उपत्यकामा थापाथली, रामशाहपथ, नख्खु, सूर्यविनायकमा सुपथ पसल सञ्चालन हुन लागेको कम्पनीले जनाएको छ। कात्तिक २४ गतेसम्म सुपथ पसल सञ्चालन हुने कम्पनीका सूचना अधिकारी शर्मिला सुवेदीले बताइन्। ३९ जिल्लाका ४३ स्थानमा सुपथ पसल सञ्चालन गर्न लागिएको हो। सरकारले चाडपर्वका अवसरमा हरेक वर्ष दसैँ, तिहार र छठ पर्वका बेला सुपथ मूल्य पसल सञ्चालन गर्छ। सुपथ पसलमा चामल, दाल, चिउरा, पिठो र तेलमा पाँच रुपैयाँ छुट पाइन्छ। भटमासको तेल, मासु र कर्णाली सिमीमा १० रुपैयाँ छुट पाइन्छ। सुपथ पसलमा साल्ट ट्रेडिङ कर्पोरेसन र दुग्ध विकास संस्थान (डीडीसी) ले पनि आफ्ना उत्पादन बिक्री गर्नेछन्।"
केहि दिनमै मन्त्रिपरिषद् विस्तार : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले छिट्टै मन्त्रिपरिषद् विस्तार हुने बताएका छन् । मिनभवनस्थित केन्द्रीय कार्यालयको उदघाटनपछि अध्यक्ष नेपालले यस्तो बताएका हुन् । उनले भने, ' यो पार्टीले सबै पार्टी र नेता उस्तै हुन् भन्ने मान्यतालाई चिर्छ । हामी बोलेर होइन, गरेर देखाउँछौं। अध्यक्ष नेपालले पाँच दलीय गठबन्धनलाई निरन्तरता दिने बताए । उनले भने, आगामी चुनावमा गठबन्धनसँग तालमेल गरेर शक्ति विस्तार गर्छौं । हामी सपना बाँड्दैनौं, काम गरेर देखाउँछौं। देउवा बिन्दास, ओली आक्रामक, माधवप्रचण्डउपेन्द्र बिलखबन्दमा"
आज कुनकुन प्रदेशमा भारी वर्षाको सम्भावना ?,"काठमाडौं : जल तथा मौसम विज्ञान विभागले अझै केही दिन बर्षाको सम्भावना रहेको जनाएको छ। मौसम पूर्वानुमान महाशाखाले शुक्रबार जारी बुलेटिनमा हाल नेपालमा भारतको उत्तर प्रदेश आसपासमा अवस्थित न्युन चापीय क्षेत्रको सामान्य प्रभाव रहेको छ। साथै मनसुन न्यून चापीय रेखा औसत स्थान भन्दा दक्षिण तर्फ रहेको उल्लेख छ। अहिले गण्डकी तथा लुम्बिनी प्रदेशका धेरै स्थानहरुमा तथा बाँकी प्रदेशहरुका थोरै स्थानहरुमा हल्कादेखि मध्यम वर्षा भइरहेको छ। शुक्रबार दिउँसो देशभर सामान्यदेखि पूर्ण बदली रही बाग्मती, गण्डकी, लुम्बिनी, कर्णाली र सुदूरपश्चिम प्रदेशका धेरै स्थानहरुमा तथा बाँकि प्रदेशका केही स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। लुम्बिनी तथा सुदुरपश्चिम प्रदेशका एक वा दुई स्थानहरुमा भारी वर्षाको सम्भावना रहेको छ। राती देशभर सामान्य बदली रही थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। शनिबार प्रदेश १, प्रदेश २, बाग्मती तथा गण्डकी प्रदेशका केही र बाँकी प्रदेशका थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। आइतबार केही स्थानहरुमा मेघ गर्जन चट्याङ्गसहित हल्कादेखि मध्यम वर्षा सम्भावना रहेको छ। गण्डकी तथा बाग्मती प्रदेशका एक वा दुई स्थानहरुमा भारी वर्षाको सम्भावना रहेको छ।"
विश्व क्रिकेट लिग २ त्रिकोणात्मक श्रृङ्खला : नेपाल र अमेरिकाको दोस्रो भेट आज,"काठमाडौं : आइसीसी विश्वकप क्रिकेट लिग२ त्रिकोणात्मक श्रृङ्खलाअन्तर्गत शुक्रबार (आज) नेपालले अमेरिकको सामना गर्दैछ। नेपालसहित ओमान र अमेरिका सम्मिलित जारी श्रृङ्खला अन्तर्गत यो अमेरिकासँगको खेल दोस्रो हो। आजको खेल अल अमिरात क्रिकेट मैदानमा अपराह्न ४ : १५ बजे सुरु हुनेछ। यसअघि नेपालले पहिलो खेलमा अमेरिकालाई ५ विकेटले पराजित गरेको थियो। त्यस्तै आफ्नो दोस्रो खेलमा ओमानसँग ५ विकेटले नै पराजित भएको थियो। श्रृङ्खला खेल्नुअघि नेपालले पपुवा न्युगिनीसँग दुई एकदिवसीय खेल खेलेको थियो। नेपालले दुवै खेलमा पपुवा न्युगिनीलाई पराजित गरेको थियो। दुवै खेलमा उत्कृष्ट लयमा रहेका सन्दीप लामिछने र रोहिककुमार पौडेल ओमानसँगको खेलमा चल्न सकेका थिएनन्। ओमानविरुद्धको खेलमा भने सन्दीपले बलिङ गरेका थिएनन्। यसअघि नेपाल र अमेरिकाबीच सन् २०२० को फेब्रुअरीमा कीर्तिपुरस्थित त्रिवि क्रिकेट मैदानमा प्रतिस्पर्धा भएको थियो। नेपालले दुवै खेलमा अमेरिकालाई पराजित गरेको थियो। आइसिसी विश्वकप क्रिकेट लिग२ मा नेपालसहित ओमान, स्कटल्यान्ड, नामिबिया, अमेरिका, पपुवा न्युगिनी र संयुक्त अरब इमिरेट्स (युएई) गरी सात राष्ट्रबीच खेल भइरहेको छ। सातै राष्ट्रले सन् २०२३ सम्म प्रतिस्पर्धा गर्नेछन्। शीर्ष तीन टोली सन् २०२३ मा भारतमा हुने एकदिवसीय विश्वकपका लागि ग्लोबल छनोटमा सोझै स्थान बनाउने छन्। पुछारका चार टोलीले प्लेअफ खेल्नुपर्ने हुन्छ। यसअघि लिग२ अन्तर्गत नेपालले घरेलु मैदानमा ओमान र अमेरिकासँग चार खेल खेलिसकेको छ। लिगमा नेपालले चार खेलमा चार अङ्क जोडेको छ। नेपाल छैटौँ स्थानमा छ। ओमान १६ अङ्क जोडेर शीर्ष स्थानमा छ। बाह्र अङ्क जोडेको अमेरिका दोस्रो स्थानमा छ। स्कटल्यान्ड नौ अङ्कका साथ तेस्रो, नामिबिया आठ अङ्कसहित चौथो, युएई सात अङ्क जोड्दै पाँचौँ तथा पपुवा न्युगिनी अङ्कविहीन रहँदै पुछारमा छ। आज हुने खेलमा पनि अमेरिकालाई पराजित गर्दै नेपाल अंक बटुल्न चाहन्छ।"
"परिवारमा महिला, पुरुष बाहेक अन्य लिंगी पनि छन् ?","काठमाडौं : ०७८ को राष्ट्रिय जनगणनामा लैंगिक अल्पसंख्यकहरू समेटिने भएका छन्। जनगणनामा समेटिने भएपछि यो समुदाय उत्साहित बनेको छ। लैंगिक अल्पसंख्यकको वास्तविक तथ्यांक नहुँदा राज्यले दिने सुविधाबाट उनीहरू बञ्चित हुँदै आएका थिए। केन्द्रिय तथ्यांक विभागका निर्देशक ढुंडीराज लामिछानेका अनुसार बुधबारबाट जनगणना सुरु भइसकेको छ। उनले भने यो गणनामा महिला, पुरुष बाहेक अन्य लिंगीको पनि वास्तविक तथ्यांक खोजिनेछ। जनगणनाका लागि मुलुकभर ८ हजार पाँच सय सुपरभाईजर खटिसकेका छन्। उनीहरूले असोज १८ गतेसम्ममा गणना पुरा गर्नेछन्। यस पटक लैंगिक अल्पसंख्यकहरूको संख्या कति हो ?, त्यसको उत्तर खोजिने बताए। तर यस समुदायका (एलजीबिटीआई) लेस्बियन, गे, बाइसेक्सुअल, ट्रान्सजेन्डर तथा इन्टरसेक्सहरूको वर्गीकरण भने गरिने छैन। समग्रमा तथ्यांक ल्याउन नै जटिल छ, निर्देशक लामिछानेले भने, सामाजिक परिवेशका कारण गणकहरूलाई परिवारका सदस्यले वास्तविकता नबताउन सक्छन्। जनगणनाका क्रममा आएको संख्याको आधारमा उनीहरू कुन समूहमा पर्छन्, पहिचान गर्न पुन: काम गरिने बताए। जनगणनामा यस समुदायलाई समेट्नका लागि तथ्यांक विभागले नीलहीरा समाज, मितीनी नेपाल, समावेसी मञ्च लगायतसँग परामर्श गरेको थियो। उनीहरूसँगै मिलेर प्रश्नावली बनाउने, जनगणना पुस्तिका तथा निर्देशिका समेत बनाएको लामिछानेले बताए। भौतिक रुपमा लैंगिक अल्पसंख्यकहरूलाई उपस्थित गराएर तालिमहरू संचालन गरिएको थियो। विभागले एक सय ५० जना यस समुदायका व्यक्तिलाई जनगणना सम्बन्धि तालिम दिएको थियो। उनीहरूले विभागबाट खटिएका ८ हजार पाँच सय सुपरभाईजरलाई तालिम दिएका थिए। तर लैंगिक अल्पसंख्यकको सवालमा तल्लो तहसम्म प्रचारप्रसार नपुग्दा समस्या परेको बताए। सामाजिक लाञ्छना लाग्ने, घृणाले हेर्ने त्रासले अझै उनीहरू पहिचान लुकाएर बस्न बाध्य भएकाले सबैलाई गणनामा समेट्न मुश्किल पर्न सक्ने लामिछानेको भनाइ छ। नीलहीरा समाजका अध्यक्ष पिंकी गुरुङका अनुसार यस पटकको जनगणनाले लैंगिक अल्पसंख्यकहरूको वास्तविक आँकडा निकाल्ने आशा गरेको बताइन्। जनगणनाका लागि ठुलो खर्च र जनशक्ति चाहिने भएकाले पहिला कुनै पनि आधिकारिक तथ्यांक नआएको उनले बताइन्। संविधानले प्रदान गरे जति अधिकार प्राप्त गर्नका लागि वास्तविक तथ्यांक आवश्यक रहेको गुरुङको भनाइ छ। सरकारी काम तथा राजनैतिक क्षेत्रमा पनि यस समुदायको उपस्थिति खोज्न थालिएको छ। त्यसैले सबैले निर्धक्क आफ्नो पहिचान खुलाएर गणनामा भाग लिन उनको अग्रह छ।"
गुण एयरलाइन्सको पुनःउडान सुरु,"काठमाडौं : निजी क्षेत्रको वायुसेवा प्रदायक कम्पनी गुण एयरलाइन्सले शुक्रबारदेखि आफ्नो नियमित उडान सुरु गरेको छ । आफ्ना दुई विचक्राफ्ट र थप गरिएका पाँच जेट स्ट्रिमसहित कूल सात जहाजको उडान सुरु गरिएको कम्पनीले जनाएको छ । सुरुवाती उडान काठमाडौँबाट पोखरा, भरतपुर (चितवन) हुनेछ भने केही दिनपछि नै अन्य गन्तव्य तुम्लिङटार, विराटनगर, सिमरा, जनकपुर, भैरहवा, नेपालगञ्ज र सुर्खेतमा उडान भर्ने योजना बनाइएको छ । आन्तरिकतर्फ नियमित उडानका लागि बुकिङ पनि धमाधम भइरहेको गुण एयरलाइन्सका प्रवक्ता एवं बजार प्रमुख प्रज्वल थापाले बताए। नेपाली आकाशमा सिम्रिक एयरलाइन्सका रूपमा परिचित गुण एयरलाइन्सले पुनः उडान सुरु गरेको हो । गुण एयरलाइन्स सन् २००९ मा स्थापना भएको थियो । सन् २०१३ मा गुण एयरलाइन्स सिम्रिकमा परिवर्तन भएको थियो । सिम्रिकसँग दुई अमेरिकी विचक्राफ्ट जहाज थिए । त्यसमा थप पाँच जहाज खरिद गरी सङ्ख्या सात पुर्याइएको हो । गुण एयरलाइन्सले हालै यती एयरसँग रहेका पाँच जहाज खरिद गरेको थियो । गुणसँग दुई विचक्राफ्ट १८ सिट क्षमताका छन् । जेटस्ट्रिम भने ३० सिट क्षमताका हुन् ।रासस"
राजनीतिक मार्गका भड्खाला,"शरण पर्नुपर्ने संविधान बनाएर सुम्पिइदिए दलहरूले, अब त टाउकामा हात राख्नुबाहेक उपायै के छ र ? तेह्रौं शताब्दीका पर्सियन कवि रुमीले भनेका थिए, यदि अर्कालाई खसाल्न भड्खालो खन्नुभयो भने, त्यसमा स्वयं तपाईं पर्नु हुनेछ। हाम्रो देशमा संविधान दिवस आउन दुई दिन बाँकी छ। ६ वर्षसम्म संविधानअभ्यासको अनुभूतिसँगै राजनीतिक धरातलमा केही यस्ता भड्खाला देखा परेका छन्, जहाँ शीर्ष शक्ति नै कि परिसकेका छन्, कि पर्ने जोखिममा छन्। दोष संविधानको होइन, निर्माताको हो। हर्ताकर्ताको हो। ठूला दलका शीर्ष नेताहरूले भनेका थिए संविधानको मूल मर्म राजनीतिक स्थिरता हो। परिणाममा झन् अस्थिरता बढेको छ। दलहरूलाई चट्टानझैं बलिया बनाउने परिकल्पना यो संविधानले गरेको थियो। ती त खरानीका घरझैं फुसफुस भत्किइरहेका छन्। जनताले जिताएको जम्बो पल्टनले दुई कार्यकाल लगाएर बनाएको संविधानका धाराउपधाराले, अहँ, रोक्न सकेको छैन। दलहरू चोइटै चोइटा हुने जोखिम झन्पछि झन् बढ्दो छ। शक्ति पृथकीकरण र आंगिक सन्तुलन नेपालको संविधानका थप सुन्दर विशेषता ठानिएकामानिएका थिए। तर, त्यो सुन्दरता खिइँदै गएको आभास हुन्छ। एकले अर्काको सेखी झार्न अदालतको हारगुहार गर्ने चलखेलका कारण राजनीतिक शक्तिहरू शक्तिविहीन बन्दै गएका छन्। न्यायपालिका सर्वाधिक शक्तिशाली, कार्यपालिका काम्रो बाँधिएको र व्यवस्थापिका आशामुखीजस्ता प्रतीत हुन थालेका छन्। यसमा पनि दोष न्यायपालिकाको होइन, राजनीतिक नेताहरूकै हो। शरण पर्नुपर्ने संविधान बनाएर सुम्पिइदिए दलहरूले, अब त टाउकामा हात राख्नुबाहेक उपायै के छ र ? तैपनि आफैंले खनेको भड्खालामा आफैं परिरहेको अनुभूत गर्न सकेका छैनन् तिनले। एउटा सहयात्री खाल्डामा खस्दा खितिती हाँसिरहेका मात्र छन्, हालसम्म। जब आफैं पर्छन्, तब मात्र त्यसको गहिराइ देख्नेछन्। आउनुहोस्, यहाँ केही यस्ता भड्खालाको चर्चा गरौं, जसले राजनीतिक दुर्घटना निम्त्याएका छन् वा सम्भावित हुन सक्छन्। सजग भएर सुरक्षित गन्तव्य तय गर्न पनि सक्छन्। भड्खालो १ : कार्यपालिका खसिसक्यो जब केपी ओलीले दोस्रोपल्ट प्रतिनिधिसभा विघटन गरे, अधिकांशले प्रतिनिधिसभा पुन:स्थापना हुने अनुमान गरेकै थिए। तर, तत्कालीन प्रधानमन्त्री ओली संविधानको जुन धाराबाट फड्किएका थिए, त्यहीं पुर्याएर अदालतले छाडिदिने ठानेका थिए। एमाले अध्यक्ष ओली प्रतिनिधिसभामा सबैभन्दा बढी सदस्य भएको पार्टीको संसदीय दलको नेताका हैसियतमा प्रधानमन्त्री थिए त्यतिबेला। संविधानको धारा ७६ (३) का प्रधानमन्त्रीले ७६ (४) बमोजिम एक महिनाभित्र विश्वासको मत लिनुपथ्र्यो। विश्वास नपाए ७६ (५) आकर्षित हुन्थ्यो। ओली विश्वास नपाउने विश्वाससाथ ७६ (४) नाघेर अघि बढे। र, ७६ (५) को प्रक्रियामा सामेल भए। कांग्रेस सभापति शेरबहादुर देउवाको दाबी पनि त्यसमै रह्यो। राष्ट्रपतिले दुवैलाई अयोग्य ठहर्याइन्। कारण देखाइएको थियो, बहुमत देखाउन प्रयोग गरिएका केही सांसद दुवैतिर थिए। ओलीले सिंगासिंगै दलका निर्णय पेसेका थिए। देउवाले व्यक्तिव्यक्ति टिपेका थिए। अदालतले व्यक्तिको शिला खोजेर प्रधानमन्त्री बन्न पाइने व्याख्या गर्यो। मात्र त्यति होइन, प्रधानमन्त्री नै तोकेर पठाइदियो। दलका कान्ला नाघेर व्यक्ति बटुल्ने प्रणाली भविष्यमा नेपाली लोकतन्त्रका लागि भाइरस बन्न के बेर ? सम्भवत: त्यसको खोप बनाउन वर्षौं लाग्न पनि सक्छ। यो पनि अदालतको व्याख्याको अपव्याख्या होइन, दलहरूकै हारजितको लोकतान्त्रिक भविष्यचित्रण मात्र हो। भड्खालो २ : व्यवस्थापिका डिलमा अदालतको आदेशले ओली शासन ढल्यो। देउवा शासन बन्यो। सभामुख अग्निप्रसाद सापकोटा पनि अदालतमै मुद्दाको सामना गरिरहेका छन्। पहिलो मुद्दा छ, हत्या अभियोगको। द्वन्द्वकाल (२०६२) मा काभ्रेका अर्जुन लामाको हत्या गरेको भन्दै सापकोटालगायत केहीविरुद्ध प्रहरीमा किटानी जाहेरी परेको छ। श्रीमती पूर्णिमाया लामाले दिएको जाहेरी सुरुमा प्रहरीले दर्ता लिएन। त्यसविरुद्ध उनले रिट हालिन् र सर्वोच्चले दर्ता गर्नू भन्यो। उनलाई थुनेर मुद्दा चलाउन माग राख्दै अधिवक्ता दिनेश त्रिपाठीले दायर गरेको रिट अदालतमा विचाराधीन छ। एकले अर्काको सेखी झार्न अदालतको हारगुहार गर्ने चलखेलका कारण राजनीतिक शक्तिहरू शक्तिविहीन बन्दै गएका छन्। न्यायपालिका सर्वाधिक शक्तिशाली, कार्यपालिका काम्रो बाँधिएको र व्यवस्थापिका आशामुखीजस्ता प्रतीत हुन थालेका छन्। सापकोटाविरूद्ध पत्रकार कनकमणि दीक्षितले पनि अदालतमा अवहेलना मुद्दा दायर गरेका छन्। चौध जना सांसदलाई एमालेले मागेको कारबाहीको सूचना सभामुखले बेलामा नटाँसेको भन्दै संसद्मा अवरोध जारी छ। त्यसविरुद्ध मुद्दा पनि अदालतमा पुगेको छ। दुवैको सामना गरिरहेका छन् सभामुख सापकोटा। भड्खालो ३ : न्यायिक नेतृत्व नै प्रतिवादी ओली नेतृत्वको सरकारका पालामा भएका संवैधानिक नियुक्ति खारेजीको माग राख्दै परेको अर्को मुद्दा अदालतमा विचाराधीन छ। सबैभन्दा महत्ववपूर्ण कुरा त यसमा प्रधानन्यायाधीश चोलेन्द्रशमशेर राणासमेत प्रतिवादी बनाइएका छन्। उनले इजलाससामुख लिखित जवाफसमेत पेसिसकेका छन्। मातहतका न्यायाधीशहरूले वा प्रधानन्यायाधीशसहितको इजलासले यसमा कस्तो फैसला दिनेछ, कुर्न बाँकी छ। भड्खालो ४ : सम्माननीयहरू सकसमा सर्वोच्चमा अर्को एउटा यस्तो मुद्दा परेको छ, जसले राजनीतिक क्षेत्र हल्लाइरहेको छ। पूर्वप्रधानमन्त्रीद्वय माधवकुमार नेपाल र बाबुराम भट्टराईलाई बालुवाटार जग्गा प्रकरणमा किन प्रतिवादी नबनाउने भन्ने विषय सुनुवाइ हुने क्रममा छ। यो विषय नीतिगत थियो कि भ्रष्टाचारजन्य भन्ने निप्टारा पनि न्यायालयले खोज्नेछ। भड्खालो ५ : संवैधानिक पदाधिकारी के हुने ? न्यायालय नै यस्तो थलो बनेको छ, जहाँ संवैधानिक अंगहरूका दर्जनौं पदाधिकारीको भविष्य निर्भर छ। सभामुख र प्रतिपक्षी नेता देउवा बैठकमा नगएपछि तत्कालीन प्रधानमन्त्री ओलीले संवैधानिक परिषद्को बहुमत पुगे कोरम मानिने अध्यादेश ल्याए । र, त्यही आधारमा आफू, प्रधानन्यायाधीश राणा र राष्ट्रियसभा अध्यक्ष गणेश तिमिल्सिना भएर नियुक्तिहरू गरे। त्यसलाई खारेज गर्न माग राखिएको मुद्दा विचाराधीन छ। त्यो खारेज गर्दा पुन: स्थिति भने उही आउनेछ। विपक्षी नेतामा ओली पुगेका छन्। राष्ट्रियसभा अध्यक्षले ओलीलाई नै साथ दिन्छन्। उनीहरूको अनुपस्थितिमा परिषद्ले नियुक्ति गर्न सम्भव हुन्न। त्यस्तो अवस्थामा देउवालाई पनि त्यस्तै अध्यादेशको बाध्यता हुन्छ। ओलीको अध्यादेश अमान्य मानेमा देउवाका लागि पनि बाटो बन्द हुन्छ। यद्यपि, यो विषय अदालतमा विचाराधीन छ। छानीछानी इजलास ? प्रधानन्यायाधीश संवैधानिक नियुक्तिविरुद्धको संवैधानिक इजलासमा बस्न मिल्ने कि नमिल्ने भन्ने विषय पछिल्लो समय बहसमा छ। त्यसमा प्रधानन्यायाधीश राणाको भविष्यसमेत जोडिएको छ। संविधानले प्रधानन्यायाधीश बिनाको यस्तो इजसालको परिकल्पना गरेको छैन। प्रश्न हो उनी जोडिएकामा के गर्ने ? संविधान हेर्ने कि स्वार्थ बाझिने सिद्धान्त ? एउटा कुरा भने यहाँ उल्लेख गर्नैपर्छ। अदालतमा इजलास छान्ने रोग पछिल्लो समय निकै व्यापक भएको छ। कुन मुद्दा कुन इजलासमा पर्यो भन्नासाथ फैसला अनुमान गर्न सकिने अवस्था आउनु राम्रो होइन। त्यसैले झगडियाले इजलास छान्न पाउनु हुँदैन। फलाना न्यायाधीश हुँदैन भनेर हत्ते हाल्न दिइनु हुँदैन। अदालतले पनि कसैलाई मागेकै दिनेछ, कसैलाई नदिने गर्नु राम्रो होइन। संविधानको प्रस्तावनामै निष्पक्ष र सक्षम न्यायपालिका एवं कानुन राज्य उद्धृत गरिएको छ। तर, अदालतभित्रैका अध्ययन प्रतिवेदनले यहाँ बेथिति मौलाएको देखाएका छन्। किन यस्तो भइरहेको छ, न्यायालयले समीक्षा गरिहाल्ने हो कि ? प्रसंग भड्खालोकै आआफ्ना गल्तीका भुँमरीमा रुमल्लिँदै भड्खालातिर बढिरहेका छन् हाम्रा दलहरू। उनीहरूको तब चेत खुल्नेछ, जब सबै निर्दलीयताको सिकार बन्दै जानेछन्। यसबाट जोगिने उपाय एउटा मात्र छ सेखी झार्ने राजनीति बन्द गरेर संविधान जोगाउने राजनीतिमा लाग्नु। नत्र भड्खालोमा कहिले को पर्छ, यसै भन्न सकिन्न।"
वैज्ञानिक अनुसन्धानको गति,"विज्ञानको विद्यार्थी र अनुसन्धानप्रति रुचि भएको कारणले नेपालमा वैज्ञानिक अनुसन्धानका क्षेत्रमा भए, गरेका प्रयास र उपलब्धिका बारेमा चासो राख्नु स्वाभाविक हो। कोरोनासँग जुध्न विश्वमा वैज्ञानिकहरू रातदिन नभनी लागिपरे, फलतः आज यस महामारीविरुद्ध खोपको विकास भयो र धेरै हदसम्म मानव मृत्युदरलाई न्यून गर्न सम्भव भएको छ। नेपाल भूगोलका हिसाबले विश्वका अन्य मुलुकभन्दा सानो छ। आर्थिक दृष्टिकोणले समेत तुलनात्मक रूपमा कमजोर रहेको छ। तर, बौद्घिक हिसाबले नेपाल अन्य कुनै देशभन्दा पछाडि छैन। यसमा नेपालीले हीनताबोध गर्नु पर्ने अवस्था पनि छैन। नेपालमा वैज्ञानिक अनुसन्धान गर्नगराउन स्थापना भएका संस्थाहरू पनि नभएका होइनन्, अनुसन्धान गर्न सक्षम वैज्ञानिकहरूको पनि कमी छैन। गर्नुपर्ने कार्यसमेत यत्रतत्र सर्वत्र छन्। यति हुँदाहुँदै पनि अनुसन्धानको पाटो बलियो किन हुन सकेन ? नेपाली वैज्ञानिकहरूले विदेशी विश्वविद्यालयहरूमा कार्य गर्ने अवसर प्राप्त गर्दा उत्कृष्ट नतिजासहित पुरस्कृत हुने गर्दछन् तर नेपाल फर्किसकेपछि उनीहरूको कार्यक्षमतामा किन ह्रास आउँदछ ? विज्ञानसँग सम्बन्धित अनुसन्धानहरू समयको हिसाबले दीर्घकालीन र आर्थिक दृष्टिकोणले खर्चिला हुन्छन्, तर के पनि यथार्थ हो भने वैज्ञानिक अनुसन्धानबिना कुनै पनि विषयका बारेमा तथ्यगत विश्लेषण गर्न सकिँदैन र विश्लेषण नै नगरी अगाडिको गन्तव्य निर्धारण हुन सक्दैन। अनुसन्धान राज्यको दायित्वमा पर्दछ र स्थापित अनुसन्धानशालाहरूलाई सुविधासम्पन्न बनाई राष्ट्रिय लक्ष्य निर्धारण भएपश्चात् संलग्न अनुसन्धानकर्मीहरूलाई उनीहरूको व्यक्तिगत र पारिवारिक भरणपोषणको ग्यारेन्टी हुने गरी अनुसन्धानमा संलग्न रहने वातावरणको सुनिश्चितता गर्ने कार्यसमेत राज्यका तर्पबाट गरिनु पर्दछ। तर, विडम्बना ! नेपालको सन्दर्भमा विज्ञान, वैज्ञानिक र अनुसन्धान राज्यको प्राथमिकतामा कहिले पनि पर्न सकेन। राज्यले वैज्ञानिक अनुसन्धानलाई प्राथमिकता दिन नसेकेकै कारण अहिले धेरै संख्यामा विज्ञ जनशक्ति अवसरको खोजीमा बिदेसिन बाध्य छ। देशभित्रै गुणस्तरीय शैक्षिक जनशक्ति उत्पादन गर्नुका साथै अनुसन्धान क्षेत्रलाई समेत अगाडि बढाउने उद्देश्यका साथ स्थापना भएका विश्वविद्यालय छन्। अझ वैज्ञानिक अनुसन्धान गर्नगराउन गठित एक मात्र राष्ट्रिय स्तरको संस्था नेपाल विज्ञान तथा प्रविधि प्रज्ञाप्रतिष्ठान (नास्ट) छ, तर पनि अनुसन्धानले ठोस गति लिएको आभास हुन सकेको भने पाइँदैन। यसको पछाडि राज्यको वैज्ञानिक अनुसन्धानप्रतिको नकारात्मक दृष्टिकोण नै प्रमुख कारण हो भन्दा अन्यथा नहोला। नास्ट, विशुद्ध वैज्ञानिक अनुसन्धान गर्नगराउन खडा भएको एक मात्र संस्था भएको र यसलाई ऐनले नै छाता संस्थाको रूपमा अधिकार प्रदान गरेको छ। यस संस्थाको भूमिका उल्लेखनीय भएमा वाञ्छनीय हुन्थ्यो, तर संस्थाभित्र हुने पदाधिकारीको अप्राकृतिक छनोट, दयनीय आन्तरिक व्यवस्थापन, वैज्ञानिकहरूको टिम र अनुसन्धानयोग्य वातावरणको अभावजस्ता कारण छन्। जसले गर्दा यस संस्थाले संस्था स्थापनाको चालीसौं वर्षसम्मसमेत ठोस उपलब्धि हासिल गर्न सकेको देखिँदैन। प्रज्ञा प्रतिष्ठानमा पदाधिकारीको छनोट र नियुक्तिको प्रक्रिया तथा तिनको काम, कर्तव्य र अधिकारको व्यवस्था प्रज्ञाप्रतिष्ठान ऐनमै उल्लेख भएता पनि वर्तमान अवस्थामा ऐन प्राकृतिक रूपले क्रियाशील हुने नभई विपरीत दिशाबाट कार्यान्वयनमा जाने परिपाटीको सिर्जना भएको छ। त्यसैले पदाधिकारी नियुक्त गर्ने निकायबाट तोकिएको व्यक्तिको नाम सिफारिस भएपछि मात्र पदाधिकारीहरूको नियुक्ति हुने गर्दछ। प्राज्ञिक संस्थामा भागबन्डाको आधारमा पदाधिकारी नियुक्ति गरिने पद्धतिलाई कुनै पनि दृष्टिकोणले सही मान्न सकिँदैन। विशुध्द वैज्ञानिक संस्थामा अनुभवहीन इन्जिनियरिङ पृष्ठभूमि भएको व्यक्तिलाई नियुक्ति गर्दा संस्थाको गति त चार वर्ष पछाडि धकेलियो। अझ वैज्ञानिक कर्मचारीहरूको भविष्य माथि निर्ममतापूर्वक खेलवाडसमेत गरिएको वैज्ञानिक कर्मचारीहरूको गुनासो रहँदै आएको छ। यस प्रकार राजनीतिक पहुँचको आडमा हुने असक्षम पदाधिकारीहरूको कारणले कर्मचारीहरूको मनोबल गिर्न गयो। जसले संस्थाभित्र उद्देश्य अनुरूप कार्य हुन नसकेको कर्मचारीहरूको बुझाइ रहँदै आएको छ। संस्थाभित्र आन्तरिक व्यवस्थापन अस्तव्यस्त रहेको, निर्णय प्रक्रियामा हुने गरेको चरम ढिलासुस्ती र अपरिपक्वताको कारणले प्रत्येक वर्ष लगभग ५० प्रतिशतभन्दा बढ्ता कार्यक्रम बजेट फ्रिज हुने गरेको छ। पछिल्लो पटक कोरोना महामारीको बेला अक्सिजन ग्यास सिलिन्डर निर्माण गरिएको बारे भएको प्रचारबाजीसमेत वैज्ञानिक समुदायलाई भ्रमित पार्ने कार्यको एक नमुना हो। वास्तवमा निर्माण गरिएको भनिएको सिलिन्डर फलामको पातालाई वेल्डिङ गरेर संरचना मात्र बनाइएको हो। सिलिन्डरको प्रमुख भाग, ग्यास रेगुलेटर र प्रेसर नियन्त्रण गर्ने डिभाइस अन्यत्र बजारबाट खरिद गरेर झिकाइएको बारे सायद संलग्नबाहेक अरूलाई थाहा छैन होला। अझ रोचक त के छ भने यस निर्माण गरिएको भनेको कार्यमा विषयगत विज्ञता भएको जनशक्ति संस्थाभित्र उपलब्ध हुन्छ। असम्बन्धित क्षेत्रको व्यक्तिले अगुवाइ गरेर कार्यबारे गर्ने गरेको व्याख्याले अन्धोहरूको बीचमा कानो राजा भन्ने लोकोक्ति चरितार्थ भएको भान हुन्छ। विश्वविद्यालयहरूमा हुने चरम राजनीति, खस्कँदो शैक्षिक गुणस्तर, न्यून बजेटजस्ता तत्वले भूमिका खेलेका छन्। प्रज्ञा प्रतिष्ठानमा वैज्ञानिक कर्मचारीबाहेक ऐनमै उल्लेख भएअनुसार प्राज्ञहरू रहने व्यवस्था छ। प्राज्ञहरूको नियुक्ति उपकुलपतिको सिफारिसमा कुलपति (प्रधानमन्त्री) बाट प्रत्येक वर्ष निश्चित संख्यामा हुने गर्दछ। प्राज्ञहरूको नियुक्ति सम्बन्धमा अचम्म के छ भने एक पटक नियुक्त भएपछि मृत्युवरण नगरेसम्म पदमा कायम नै रहने र कामकाजको हकमा केही गर्नु पनि नपर्ने। आजको अवस्थाको मूल्यांकन गर्ने हो भने प्राज्ञहरूको छनोट राजनीतिक भागबन्डाको आधारमा हुने गर्दछ। प्रज्ञामा जागिरको लागि निवेदन दिँदा संस्थालाई तत्काल आवश्यक नभएकोले नियुक्त नगरेकोमा पछि आफ्नो अनुकूलको राजनीतिक वातावरण हुँदा प्राज्ञमा छनोट भएका उदाहरण पनि प्रशस्त छन्। संस्थाभित्र यस्तो अवस्था रहँदासम्म के अनुसन्धानको वातावरण सम्भव होला र अनुसन्धानले गति पक्डेला ? २०६४ सालमा भएका कर्मचारीको बढुवापश्चात् हालका मितिसम्म बढुवा प्रक्रियामा सहभागी हुने अवसर नै प्राप्त गर्न सकेका छैनन्। दुःखको कुरा त के छ भने यहाँ वैज्ञानिक १४ वर्षदेखि वृत्ति विकासको अवसरबाट पूर्णतया वञ्चित छन्। लामो समयसम्म वृत्ति विकाससँग सम्बन्धित प्रक्रियाहरू अवरुद्घ हुँदा स्थायी कर्मचारीहरू उमेरको हदका कारण सेवानिवृत्त हुने क्रम निरन्तर छ। नयाँ कर्मचारी भर्नासमेत हुन नसकेका कारण कर्मचारीको संख्या ज्यादै न्यून भएको छ। यस्तो अवस्थामा वैज्ञानिकहरूको मनोबल कस्तो होला र उनीहरूको कार्यक्षमतामा के कस्तो असर पर्ला ? नेपाल विज्ञान तथा प्रविधि प्रज्ञाप्रतिष्ठानबाहेक विश्वविद्यालयहरूले समेत पठनपाठन बाहेक अनुसन्धानसँग सम्बन्धित कार्यहरूलाई प्राथमिकताका आधारमा स्थान दिनुपर्ने हो तर सो अनुरूप भए गरेको पाइँदैन। यद्यपि विश्वविद्यालयमा अनुसन्धानात्मक कार्य सञ्चालन नै नभएका भने होइनन् तापनि अपेक्षित रूपले वैज्ञानिक अनुसन्धानले स्थान नपाउनुको पछाडि विश्वविद्यालयहरूमा हुने चरम राजनीति, खस्कँदो शैक्षिक गुणस्तर, भौतिक पूर्वाधारको अप्रयाप्तता र न्यून बजेटजस्ता कारक तत्वहरूले भूमिका खेलेको हुन सक्दछ। अतः विश्वविद्यालयहरूलाई शैक्षिक क्रियाकलापबाहेक अनुसन्धानतर्प पनि उत्प्रेरित गर्न सरकारको तर्फबाट ठोस पहलकदमी हुनु जरुरी छ।"
कोरोना कहरमा म्युजिक भिडियो,"कुनै समय म्युजिक भिडियोमा नाक खुम्च्याउने सिनेमाको पर्दामा चलेका कलाकारलाई दाम, नाम दिने विधा नै बन्यो म्युजिक भिडियो। पछिल्लो समय नेपालमा म्युजिक भिडियोको निर्माणले एउटा उचाइ नै हात पारेको छ। कुनै दिन सीमित मोडल र प्राविधिक वरिपरि घुमिरहेको म्युजिक भिडियो विधाले यतिबेला फराकिलो रूप लिइसकेको छ। नेपाली कलाकारिता विधामा म्युजिक भिडियो विधा र चलचित्र विधामा आबद्ध कलाकार र प्राविधिकबीच खाडल नै थियो। तर अहिले समय यस्तो भइदियो सिनेमासँग आबद्ध कलाकारदेखि प्राविधिकहरूसम्मको बलियो कमाइ र आयस्रोत बन्यो, म्युजिक भिडियो। त्यसमाथि त झनै कोरोना कहरको समयमा म्युजिक भिडियो यिनीहरूलाई अमृतजस्तै भएर आयो। कोरोना कहरको बीचमा चलचित्र निर्माण र प्रदर्शन ठप्प हुँदा म्युजिक भिडियो नै कलाकारलगायत यससँग आबद्ध हुनेहरूको चुल्हो बाल्ने सशक्त र बलियो आधार बनिदियो। कुनै समय म्युजिक भिडियोमा पनि काम गर्ने र भनेर नाक खुम्च्याउने सिनेमाको पर्दामा चलेका अभिनेता, अभिनेत्रीहरूलाई दाम, नाम रकम दिने बलियो विधा नै बन्यो म्युजिक भिडियो। अहिले नेपालमा औसत रूपमा दिनमा ५ देखि १० वटासम्म म्युजिक भिडियो बन्ने गरेको आँकडा नेपाल म्युजिक भिडियो निर्देशक समाजसँग छ। समाजका अध्यक्ष विधान कार्कीका अनुसार यो आँकडा कोरोना कहरको समयमा झनै बढेको थियो। एउटा भिडियोको औसत बजेट २ देखि १० लाखसम्म रहेको र केहीको बजेट त २० लाख पनि पुगेको छ। पछिल्लो चर्चित भिडियो भीरमा सेती गाई, बोलको गीतको भिडियोको गीत रेकर्डदेखि म्युजिक भिडियो निर्माणसम्म २० लाख बजेट पुगेको थियो। पहिलो कोरोना कहरदेखि दोस्रो कोरोना कहरसम्म सबैभन्दा बढी म्युजिक भिडियो बनाउने निर्देशकहरूमा विधान कार्की पनि पर्छन्। उनले ६० वटा भिडियो बनाएका थिए कोरोना कहरको दुई वर्षमा मात्र पाँच हजारको हाराहारीमा म्युजिक भिडियो बनेको आँकडा छ। सामान्यतया पहिला वर्षमा एक हजारदेखि १५ सयको हाराहारीमा म्युजिक भिडियो बन्दथ्यो भने कोरोना र लकडाउनको बीचमा भिडियोको निर्माणले नयाँ रेकर्ड नै राख्यो। कलाकार, प्राविधिक र भिडियो निर्देशकहरूको जीवनशैलीमा नै परिवर्तन ल्यायो एकातिर चलचित्रहरूको काम ठप्प अर्कोतिर सिनेमा हलहरू बन्द। हाम्रो त बिजोग नै थियो। हामीलाई यस्तो परिस्थितिमा बचाएकै भिडियोले हो। नायक तथा मोडल पुष्प खड्काको भनाइ छ। कोरोना कहर र लकडाउनको बीचमा बनेका भिडियोले सामाजिक सञ्जाल र टेलिभिजनमा भिडियो हेरेर दर्शकले पनि मनोरञ्जन लिएका थिए। नेपालमा वर्षमा सरदर ८० देखि ९० वटाको हाराहारीमा चलचित्र बन्थे। यसमा एउटा चलचित्रमा सरदर १ करोडदेखि २ करोडसम्म लगानी गर्ने गरिन्छ। यो हिसाबले नेपाली चलचित्र क्षेत्रमा वर्षमा १ अर्बदेखि २ अर्बसम्म लगानी हुने गरेको आँकडा छ। कोरोना कहरको बीचमा सिनेमा निर्माण र प्रदर्शन ठप्प हुँदा कलाकार र प्राविधिकहरूलाई जीवन धान्न पनि गाह्रो भएको अवस्थामा म्युजिक भिडियो सञ्जीवनी बुटी भएर आएको थियो। यस हिसाबले कोरोना कहरको बीचमा मात्र पाँच हजार भिडियो बन्दा दुई अर्ब रुपैयाँ लगानी भएको देखिन्छ। भिडियोमा काम गर्ने कलाकारको जीवनस्तर पनि कोरोना कहरको बीचमा बनेका भिडियोहरूले उकासी दिएको थियो। एउटा भिडियो खेलेबापत २५ हजारदेखि ३ लाखसम्म पारिश्रमिक पाए कलाकारले। राजेश हमाल, करिश्मा मानन्धर, पुष्प खड्का, पल शाह, आँचल शर्मा, स्वस्तिमा खड्का, पूजा शर्माजस्ता सिनेमामा जमेका हस्तीलाई व्यस्त मात्र बनाएन भिडियोले, बरु नवप्रवेशीलाई स्थापित पनि गरायो।"
४४ लाख डोज भेरोसेल खोप आज आउँदै,"काठमाडौं : सरकारले खरिद गरेको थप ४४ लाख मात्रा भेरोसेल खोप आज दिउँसो २ बजे आउँदैछ । त्रिभुवन अन्तर्राष्ट्रिय विमानस्थलका प्रवक्ता रीन्जी शेर्पाका अनुसार नेपाल वायु सेवा निगमको वाइडबडी जहाज बिहीवार राति ११ बजे बेइजिङ प्रस्थान गरेको थियो । स्वास्थ्य तथा जनसंख्या मन्त्रालयका अनुसार खरिद गरिएको ६० लाख मात्रा खोपमध्ये ४४ लाख मात्रा खोप आज काठमाडौं आइपुग्नेछ । जसमध्ये खरिद गरिएको १६ लाख मात्रा खोप भित्रिसकेको छ । हालसम्म कोभिशिल्डको २४ लाख ४८ हजार, भेरोसेल ७४ लाख, जोन्सन एन्ड जोन्सनको १६ लाख, एस्ट्राजेनेका १७ लाख ७७ हजार ३२० मात्रा खोप नेपालले प्राप्त गरिसकेको छ ।"
कोरोना महामारी : नेपाललाई रातो सूचीबाट हटाउन बेलायत सरकारसँग माग,काठमाडौं : कोभिड१९ महामारीका कारण नेपाललाई रातो सूचीबाट हटाउन गैरआवासीय नेपाली सङ्घ युकेले बेलायत सरकारलाई एक पत्र पठाएर माग गरेको छ। अध्यक्ष प्रेमगाहा मगरले पठाएको पत्रमा नेपाल र बेलायतबीचको भ्रमणमा देखिएका अव्यवहारिक मापदण्ड हटाउन अनुरोध गरिएको छ। बेलायती यातायातमन्त्री ग्रान्स साप्सलाई सम्बोधन गरी लेखिएको उक्त पत्रमा भारतलाई रातो सूचीबाट हटाइएको तर कोरोनाको दर क्रमशः घटेको नेपाललाई अझै पनि राखिएकाले यो अव्यवहारिक रहेको उल्लेख गरिएको छ। बेलायतमा करिब डेढ लाख नेपाली रहेका र गोर्खाका परिवार तथा अन्य यात्रा गरिरहनेहरूका लागि मापदण्डले झमेला भएको र नेपालबाट बेलायत आउनेले महङ्गो खर्चमा होटलमा क्वारेन्टिन बस्नुपर्ने व्यवस्थाले थप असहज भएको भनिएको छ। अधिकांशले कोभिडविरूद्धको खोप लगाइसकेका र त्यस आधारमा पनि नेपालीलाई यातायातमा सहज गराउन अनुरोध गरिएको छ। अन्य युरोपेली मुलुकले नेपाललाई रातो सूचीबाट हटाइसकेको र अब केवल बेलायतमात्र रहेको हुँदा आफ्नो मागलाई यथोचितरूपमा बुझेर कदम चाल्न बेलायत सरकारलाई भनिएको छ। बिहीबार नै सङ्घले लण्डनस्थित नेपाली दूतावासमार्फत नेपाल सरकारलाई पनि पत्र पठाएर दुई देशबीचको यात्रा सहज गर्न पहलकदमी थाल्न अनुरोध गरेको छ। रासस
