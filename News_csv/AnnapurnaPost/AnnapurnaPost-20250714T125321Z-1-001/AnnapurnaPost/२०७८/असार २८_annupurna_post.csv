शीर्षक,विवरण
"बाढी, पहिरो र डुबान : एक महिनामा ५१ जनाको मृत्यु","काठमाडौं : अविरल वर्षाका कारण देशका विभिन्न स्थानमा आएको बाढी, पहिरो र डुबानमा परी जेठ ३० यता ५९ जनाको मृत्यु भएको छ । मृत्यु हुनेमध्ये ३१ पुरुष, १७ महिला र ११ बालबालिका छन् । उनीहरु सिन्धुपाल्चोक र तनहुँका पाँचपाँच, डोटी, पाल्पा र गोरखाका चारचार, रोल्पा, दाङ, दार्चुलाका तीनतीन, खोटाङ, पाँचथर, रौतहट, सप्तरी, चितवन, धादिङ, सिन्धुली, म्याग्दी र प्यूठानका दुईदुई र ललितपुर, सर्लाही, काभ्रे, मकवानपुर, कास्की, अर्घाखाँची, जुम्ला, कालीकोट, बझाङ र बाजुराका एकएकजना छन् । पछिल्लो २४ घण्टामा खोटाङ र सिन्धुलीमा दुई जनाको मृत्यु भएको प्रहरी प्रधान कार्यालयले जनाएको छ । बाढी, पहिरो र डुबानमा परी उक्त अवधिमा ७३ जना घाइते भएका छन् । अन्य २७ जना बेपत्ता भएका छन् । तीमध्ये १७ पुरुष, ६ महिला, तीन बालक र एकजना बालिका रहेका छन् । बाढीपहिरामा परेका एक हजार २६८ जनाको विभिन्न ठाउँबाट उद्धार गरिएको छ । बाढीका कारण एक हजार ५१६ वटा घर डुबानमा परेका छन् । कूल ५८३ घर, १०७ गोठ, ४३ पुल, तीन विद्यालय र १३ सरकारी कार्यालयमा क्षति पुगेको छ । यस अवधिमा ६०० विपद्का घटनाबाट एक हजार १७६ परिवारका पाँच हजार ४९५ मानिस विस्थापित भएका प्रहरी प्रवक्ता प्रहरी वरिष्ठ उपरीक्षक वसन्तबहादुर कुँवरले जानकारी दिए । रासस"
कोटेश्वरमा विपक्षी गठबन्धनको बैठक : साझेदारी र सरकार निर्माणको एजेन्डामा छलफल,"काठमाडौं : सर्वोच्च अदालतले संसद विघटन बदर गरेपछि विपक्षी गठबन्धनको बैठक कोटेश्वरमा जारी रहेको छ। सोमबार सर्वोच्च अदालतले कांग्रेस सभापति शेरबहादुर देउवालाई प्रधानमन्त्री नियुक्त गर्न आदेश दिएपछि नेपाल वन पैदावार उद्योग व्यवसायी महासंघको कार्यालयमा विपक्षी गठबन्धन छलफलमा जुटेको हो। बैठकमा नेपाली कांग्रेस, नेकपा (माओवादी केन्द्र), नेकपा एमाले (माधव समूह), जनता समाजवादी पार्टी (उपेन्द्र समूह) र राष्ट्रिय जनमोर्चाका शीर्ष नेताहरु सहभागी छन्। कांग्रेसकातर्फबाट सभापति शेरबहादुर देउवा, वरिष्ठ नेता रामचन्द्र पौडेल,प्रमुख सचेतक बालकृष्ण खाण, नेकपा माओवादी केन्द्रबाट पुष्पकमल दाहाल प्रचण्ड लगाएतका नेताहरु सहभागी छन्। बैठकमा एमाले नेता माधव कुमार नेपाल पनि गठबन्धन बैठकमा सहभागी छन्। यसैगरी जसपाकाका संघीय परिषद् अध्यक्ष डा बाबुराम भट्टराई, उपेन्द्र यादव र जनमोर्चाबाट उपाध्यक्ष दुर्गा पौडेल सहभागी छन्। बैठकमा अब गठबन्धनको सरकार कसरी अगाडि बढाउने र के गर्ने भन्ने विषयमा केन्द्रित रहेर छलफल भएको छ। सर्वोच्च अदालतले शेरबहादुर देउवालाई प्रधानमन्त्रीमा नियुक्त गर्न परमादेश जारी गरेको छ । सोमबार प्रतिनिधिसभा विघटनविरुद्ध मुद्दाको देउवा पक्षमा फैसला सुनाउँदै प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले यस्तो आदेश दिएको हो।"
राजनीतिक दलको ह्विप नलाग्ने आदेश लोकतन्त्रमा कसैले स्वीकार्न सक्दैन : महासचिव पोखरेल,"काठमाडौं : नेकपा एमालेका महासचिव ईश्वर पोखरेलले मुलुकलाई प्रधानमन्त्री दिने काम राजनीतिक दलहरूको प्रतिनिधित्व भएको संसदले गर्ने बताएका छन्। सोमबार प्रतिनिधिसभा पुनर्स्थापनाको आदेश दिँदै शेरबहादुर देउवालाई प्रधानमन्त्रीमा नियुक्त गर्न परमादेश जारी गरेपश्चात उनले यस्तो बताएका हुन्। पोखरेलले लोकतान्त्रिक प्रणालीमा मुलुकलाई प्रधानमन्त्री दिने काम संसदले गर्ने र राष्ट्रपति संस्थाले त्यसलाई औपचारिकता दिने धारणा राखेका हुन्। फेशबुकमार्फत उनले सर्वोच्च अदालतको आजको फैसलाबाट संसदीय प्रणालीको अभ्यास र मर्ममाथि प्रहार भएको टिप्पणी गरेका छन्। उनले भनेका छन्, लोकतान्त्रिक प्रणालीमा मुलुकलाई प्रधानमन्त्री दिने काम राजनीतिक दलहरूको प्रतिनिधित्व भएको संसदले गर्ने हो, राष्ट्रपति संस्थाले त्यसलाई औपचारिकता दिने हो। सर्वोच्च अदालतको आजको फैसलाबाट यही अभ्यास र मर्ममाथि प्रहार भएको छ। लोकतन्त्रको महत्वपूर्ण पक्षनियन्त्रण र सन्तुलन अर्थात् शक्ति पृथकिकरण हो, त्यसैमाथि प्रहार भएको छ। सर्वोच्च अदालतले संविधानको धारा ७६ (५) अनुसार सरकार गठनको प्रक्रियामा सांसदहरुलाई दलीय ह्वीप नलाग्ने ठहर गरेको छ। संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ। यस्तो आदेशलाई पोखरेलल बहुदलीय व्यवस्थाको मर्मविपरित भएको बताएका छन्। उनले संसदभित्रका सम्वन्धित राजनीतिक दलको ह्विप नलाग्ने आदेश लोकतन्त्रमा विश्वास गर्ने कसैले पनि स्वीकार गर्न नसक्ने बताएका छन्। संसदभित्रका कारवाहीमा संसदभित्रका सम्वन्धित राजनीतिक दलको ह्विप नलाग्ने आदेश गरेको छ। उनले प्रस्ट्याएका छन्, लोकतन्त्रमा विश्वास गर्ने कसैले पनि यसलाई स्वीकार गर्न सक्तैन। यसका विरूद्धको बृहद जनअभिमत निर्माण गर्नु अबको प्रमुख काम हो। अदालतले जारी गरेको आदेशमा भनिएको छ, संविधानको धारा ७६ को उपधारा (५) बमोजिम प्रधानमन्त्री नियुक्त गर्न प्रयोजनका लागि विश्वास जनाएको वा समर्थन गरेको कारणबाट राजनीतिक दल सम्बन्धी ऐन, २०७३ बमोजिम दल त्याग सम्बन्धी कारवाही गर्न नमिल्ने भएकाले उक्त प्रावधान बमोजिम प्रधानमन्त्री पदमा नियुक्तिका सन्दर्भमा प्रतिनिधि सभाका कुनै सदस्यप्रति विश्वास जनाएको, समर्थन गरेको, आफ्नो अभिमत वा धारणा व्यक्त गरेको, वा मतदान गरेको कुरालाई लिएर प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भनी प्रत्यर्थीहरुका नाउँमा प्रतिषेधको आदेश जारी हुने ठहर्छ।'"
वीरगञ्जमा उद्योगीमजदुर द्वन्द्ध समाधानका लागि त्रिपक्षीय संयन्त्र गठन गरिँदै,"वीरगन्जः प्रदेश २ मा उद्योगी र मजदुरबीच हुने द्वन्द्ध र समस्या, संवाद मार्फत् सामधान गर्नका लागि त्रिपक्षीय संयन्त्र गठन गरिने भएको छ । वीरगन्जमा नेपाल उद्योग वाणिज्य महासंघ प्रदेश २ र वीरगन्ज उद्योग वाणिज्य संघको सहकार्यमा अन्तर्राष्ट्रिय श्रमिक संगठन नेपालले आयोजना गरेको छलफल कार्यक्रममा उद्योगी, कामदार र प्रदेश सरकारका प्रतिनिधि सम्मिलित संवाद त्रीपक्षीय संयन्त्र गठन गर्ने सहमति भएको हो । १५ सदस्यीय संवाद संयन्त्रको तदर्थ समितिको संयोजक सहित ५ जना सदस्य, सामाजिक विकास मन्त्रालयका कर्मचारी रहनेछन् । यस्तै समितिमा उद्योगी र मजदुर संगठनका ५५ जना प्रतिधिनि, सदस्य रहनेछन् । यसका लागि नेपाल उद्योग वाणिज्य महासंघ प्रदेश २ र संयुक्त ट्रेड युनियन समन्वय केन्द्रको प्रदेश समितिले ५५ जना प्रतिनिधिको नाम १५ दिनभित्र पठाउनु पर्नेछ । प्रदेश मन्त्रालयमा संयोजक सहितका सदस्यका लागि उद्योगी र मजदुर संगठनले पहल गर्ने सहमति पनि भएको कार्यक्रममा सहभागी नेपाल उद्योग वाणिज्य महासंघ प्रदेश २ का अध्यक्ष गणेश लाठले जानकारी दिए । कार्यक्रममा उद्योगी र मजदुर संगठनका प्रतिनिधि मात्रै उपस्थित भएकोले संयन्त्रले पूर्णता पाउन नसकेको लाठले बताए । गठन हुने संवाद संयन्त्रले उद्योगी र मजदुरका बीचमा देखिएका समस्या समाधानका लागि संवाद गर्ने उनले बताए । अहिलेसम्म उद्योगहरुमा श्रमीकसँग जोडिएर आउने विवाद र समस्या, उद्योगी र मजदुर आफैँले सामधान गर्नु परेकोमा अनेकन चुनौती रहने गरेको उनले बताए । लाठले भने,कतिपय समस्या सरकारको नीति र ऐनकानुनसँग जोडिएका हुन्छन्, तर सरकार मुकदर्शक बनिदिन्छ, अनि समस्या सुल्झनुको सट्टा झन जटिल बनिदिन्छ ।' तर अब त्रीपक्षीय संयन्त्र बन्दा उद्योगी र श्रमिक बीचमा उत्पन्न समस्या कोठामै बसेर समाधान गर्न सकिने उनले बताए । वीरगन्ज उद्योग वाणिज्य संघका उपाध्यक्ष हरि गौतमले उद्योगी र श्रमिकबीच बेला बेलामा समस्या आउने गरेकोले सामधानका लागि संवाद संयन्त्र आवश्यक रहेको बताए । कार्यक्रममा सहभागी मजदुर संगठनका नेताहरुले भने उद्योगी र मजदुर बीच उत्पन्न हुने विवाद र समस्या सुल्झाउन गठन गर्ने भनिएको त्रीपक्षीय संवाद संयन्त्र महत्वपूर्ण हुन सक्ने बताए । तर उक्त संयन्त्र क्रियाशील भएर काम गर्ने खालाको हुनुपर्नेमा उनीहरुको जोड थियो । कार्यक्रममा सहभागी नेपाल कारखाना श्रमिक संघका केन्द्रीय अध्यक्ष अमृतलाल जोशीले मजदुरका समस्या सम्बोधन गर्ने प्रतिबद्धता उद्योगीले जनाउने तर कार्यान्वयन भने नगर्ने प्रवृत्ति रहेको गुनासो गरे । उनले भने,तर अब संवाद संयन्त्रले त्यस्तो प्रवृतिको अन्त्य गर्ने अपेक्षा छ, यसका साथै यो संयन्त्रले उद्योग र मजदुरका सम्बन्धमा प्रदेश सरकारले बनाउने कानुनमा पनि भूमिका खेल्न सक्नु पर्छ ।' अखिल नेपाल ट्रेड युनियन महासंघका बेनी प्रसाद तिमल्सिनाले समस्यालाई गम्भीर रुपमा लिएर समाधान गर्ने संयन्त्र आवश्यक देखिएकोले संवाद संयन्त्र गठनमा आफूहरु सहमत भएको बताए । उद्योगीहरुले विभिन्न बहानामा मजदुरलाई कामबाट निकाल्ने गरेको र उद्योगीका पनि आफ्नै खालको समस्या रहेको भन्दै तिमल्सिनाले भने,अब बन्ने त्रिपक्षीय संवाद संयन्त्रले त्यस्ता सबै समस्या सुल्झाउन सकारात्मक भूमिका खेल्न सक्छ ।' अन्तर्राष्ट्रिय श्रमिक संगठन नेपालका प्रतिनिधि हरि पौडेलले औद्योगिक क्षेत्रका समस्या सामधानका लागि सहकार्यको वातावरण बनाउन उद्योगी, मजदुर र सरकार बीच छलफल गर्न सामाजिक संवाद संयन्त्र गठन गर्न लागिएको बताए । अहिलेको कोरोना महामारीले उद्योगी र मजदुर बीचमा अझ द्वन्द्ध बढेको भन्दै उनले भने,यो बेला सकरात्मक संवादको अझ धेरै आवश्यकता छ र यो संयन्त्रले दुवै पक्षका लागि वीनवीन सिचुएसन कायम गराउन प्रभावकारी भूमिका निर्वाह गर्नेछ।'"
"उत्तेजना, दम्भ र अहंकार बोकेर फैसला कार्यान्वयनमा बाधा पुर्याउने मूर्खता कतैबाट नहोस् : गगन थापा","काठमाडौं : नेपाली कांग्रेसका युवा नेता गगन थापाले सर्वोच्च अदालतको फैसलालाई स्वागत गरेका छन्। उनले सर्वोच्चको फैसला पछि प्रतिक्रिया दिँदै प्रतिनिधिसभा विघटन निर्णय असंवैधानिक ठहर गर्दै सर्वोच्च अदालतले बदर गरिदिएर संविधानको रक्षा गरेको बताएका छन्। अदालतको आदेश मन परेन भने असहमत हुन पाइन्छ तर अस्वीकार गर्न नमिल्ने उनको भनाइ छ । नेता थापाले उत्तेजना,दम्भ र अहंकार बोकेर फैसला कार्यान्वयनमा बाधा पुर्याउने मूर्खता कतैबाट नहुने आशा गरेका छन्। उनले भनेका छन्,'प्रतिनिधिसभा विघटन असंवैधानिक थियो,सर्बोच्च अदालतले व्याख्या गर्दै संविधानको रक्षा गरेको छ।अदालतको आदेश मन परेन भने असहमत हुन पाइन्छ तर अस्वीकार गरिँदैन। उत्तेजना,दम्भ र अहंकार बोकेर फैसला कार्यान्वयनमा बाधा पुर्याउने मूर्खता कतैबाट नहोस् भन्ने आशा गरौं। नत्र भीरबाट खस्नेलाई रामराम।'"
"विपक्षी गठबन्धनको निर्णय : सानो मन्त्रिपरिषद् निर्माण गर्ने, सबै दललाई समेट्ने","काठमाडौं : विपक्षी गठबन्धनले सर्वोच्च अदालतले सोमबार गरेको प्रतिनिधिसभा पुनःस्थापना गर्ने फैसलालाई स्वागत गरेको छ। प्रधानन्यायाधीश चोलेन्द्रशम्शेर जबरा नेतृत्वको संवैधानिक इजलासले आज प्रतिनिधिसभा पुनःस्थापना र नेपाली कांग्रेसका सभापति शेरबहादुर देउवालाई प्रधानमन्त्रीमा नियुक्त गर्ने आदेश दिएको थियो। अदालतको आदेशपछि कोटेश्वरमा बसेको बैठकले प्रतिनिधिसभाको पुनःस्थापनाका लागि भएका आन्दोलनमा सहभागी सबैलाई धन्यवाद दिएको छ। अदालतले मङ्गलबार साँझसम्म प्रधानमन्त्रीमा कांग्रेस संसदीय दलका नेता देउवालाई प्रधानमन्त्रीमा नियुक्त गर्न आदेश दिएका सन्दर्भमा पुनः शीर्ष नेताको बैठक बसेर आवश्यक निर्णय गरिने कांग्रेस नेता बालकृष्ण खाँडले जानकारी दिए। उनले मङ्गलबार सानो आकारको मन्त्रिपरिषद् निर्माण गर्ने र सबै दललाई समेटेर अगाडि बढ्नेबारेमा नेताहरुबीच कुराकानी भएको बताए। बैठकपछि पूर्वप्रधानमन्त्री डा बाबुराम भट्टराईले अदालतले आज गरेको फैसला स्वागत गर्दै देशका सामु रहेका समस्या समाधान गर्ने गरी गठबन्धन अगाडि बढ्ने विश्वास व्यक्त गरे। नयाँ सरकारलाई प्रभावकारी बनाउँदै देश र जनताका समस्यालाई समाधान गर्ने गरी आफूहरु अगाडि बढ्ने जसपा नेपाल सङ्घीय परिषद्का अध्यक्ष डा भट्टराईको भनाइ थियो। नेकपा (माओवादी केन्द्र)का नेता देवप्रसाद गुरुङले प्रतिनिधिसभा पुनःस्थापना प्रक्रियामा सहभागी सबैलाई समेटेर अधिकतम सहमति कायम गरी अगाडि बढ्ने विषयमा छलफल भएको जानकारी दिए। उनका अनुसार सरकार गठनलगायत विषयमा मङ्गलबार शीर्ष नेताबीच पुनः छलफल हुने र आवश्यक निर्णय हुने छ। सो बैठकमा नेकपा (एमाले)का वरिष्ठ नेता माधवकुमार नेपालले नेपालको संविधान र लोकतन्त्र रक्षाको सङ्घर्षमा सधैँ सहयोग रहने जनाउँदै जनताको समस्या समाधान गर्ने गरी अगाडि बढ्न पूर्वप्रधानमन्त्री देउवालाई शुभकामना दिएका थिए। बैठकपछि पूर्वप्रधानमन्त्री नेपालको भनाइ उद्धृत गर्दै एमाले नेता रघुजी पन्तले भने, संविधान, लोकतन्त्र र विधिका लागि म सधैं लड्दै आएको छु। मेरो साथ त्यसमा सधैँ रहन्छ। फैसलापछि परिस्थिति बदलिएको छ। मेरो पार्टीमा पनि एकताको प्रक्रिया अगाडि बढेको छ। बैठकमा कांग्रेस सभापति देउवा, माओवादी केन्द्रका अध्यक्ष पुष्पकमल दाहाल प्रचण्ड, जसपाका अध्यक्ष उपेन्द्र यादव, राष्ट्रिय जनमोर्चाका उपाध्यक्ष दुर्गा पौडेललगायत नेताको उपस्थिति थियो। रासस"
श्रीमानसँगको विवादपछि खोलामा श्रीमती मृत फेला,"विराटनगर : मोरङको सुन्दरहरैँचा नगरपालिका७ मा रहेको गछिया खोलामा सोमबार बिहान एक महिलाको अर्धनग्न शव फेला परेको छ । सुन्दरहरैँचा७ की २४ वर्षीया छेविनी ऋषिदेव शरीरका धेरै भागमा कपडा नै नभएको अवस्थामा घरनजिकको खोलामा मृत फेला परेको मोरङ प्रहरी प्रमुख एसपी (प्रहरी उपरीक्षक) जनार्दन जिसीले जानकारी दिए । उनका अनुसार खोलाको बीचको भंगालोमा घोप्टो परेर अड्किरहेको अवस्थामा अर्धनग्न शव भेटिएको हो । खोलाको पानीभित्र शरीरको कम्मरमुनिको भागको कुनै पनि कपडा नभएको अवस्थामा महिलाको शव देखेपछि स्थानीयले प्रहरीलाई खवर गरेका थिए । कम्मरमाथिको भागमा पनि भित्री वस्त्र मात्रै छ । घटनास्थलमा पुगेको इलाका प्रहरी कार्यालय बेलबारीका प्रहरी निरीक्षक (इन्सपेक्टर) सरोज खनाल नेतृत्वको टोलीले शवलाई खोलाबाट बाहिर निकालेर पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान पठाएको छ । शव बाहिर निकाल्दा महिलाको शरीरको कम्मरभन्दामुनिको भाग पूरै कपडाविहीन र माथिको भागमा भित्री वस्त्र मात्रै थियो । खनाल नेतृत्वकै टोलीले घटनाको अनुसन्धान गरिरहेको छ । घटनालाई शंकास्पद मानेर प्रहरीले छेविनीका श्रीमान २६ वर्षीय मन्जे ऋषिदेवलाई नियन्त्रणमा लिएको छ । एसपी जिसीका अनुसार महिला मृत फेला पर्नुअघि आइतबार बेलुका घर झगडा भएको प्रारम्भिक अनुसन्धानबाट खुलेपछि घटनाको वास्तविकता पत्ता लगाउन मृतकका श्रीमानलाई नियन्त्रणमा लिएर सोधपुछ थालिएको हो । घरमा श्रीमानश्रीमतीबीच झगडा एवं वादविवाद भएको भोलिपल्ट बिहान खोलामा श्रीमतीको अर्धनग्न शव भेटिएको छ, उनले भने, त्यही भएकाले घटनालाई शंकास्पद मानेर विभिन्न कोणबाट अनुसन्धान थालिएको छ । स्थानीय बासिन्दाले पनि बेलुका घरमा श्रीमान र श्रीमतीबीच झैझगडा एवं भनाभन भएको जानकारी प्रहरीलाई दिएका छन् । प्रहरी नियन्त्रणमा रहेका मन्जेले पनि श्रीमतीले अत्याधिक मदिरा सेवन गरेर आएका कारण भनाभन र विवाद भएको प्रहरीलाई बताएका छन् । मन्जेलाई उद्रित गर्दै प्रहरीले दिएको जानकारी अनुसार विवाद भएपछि राति ८ :३० बजेतिर छेविनी घरबाट निस्किएकी थिइन् । घरबाट वेपत्ता भएपछि खोजी गर्ने क्रममा बिहान खोलामा उनको शव भेटियो एसपी जिसीको भनाइ छ । मादक पदार्थ सेवन (मापसे) गरेर दुवै जना घरमा आउने र दैनिकजसो झैझगडा गरिरहने स्थानीयले बताएका छन् । प्रहरीका अनुसार मृत फेला परेकी छेविनीको शरीरमा बाहिरी चोटपटक भने देखिएको छैन । घटना कसरी भयोभन्ने यकिन छैन, जिसीले भने, पोस्टमार्टम रिपोर्ट प्राप्त भइसकेपछि र थप अनुसन्धानबाट यथार्थ खुल्ने छ । उनका अनुसार घटना हत्या हो कि मृत्युको अरु नै कारण छ भन्ने खुल्न बाँकी छ । शरीरमा लगाएका पूरै कपडा नभेटिँदा भने रहस्यमय एवं शंकास्पद मानेर घटनाको गम्भीर ढंगले अनुसन्धान थालिएको जिसीले बताए । उनले घटनास्थल वरपर खोजी गर्दा पनि मृतक महिलाले लगाएका कपडा भने फेला पार्न नसकिएको जानकारी दिए । स्थानीयका अनुसार मृत फेला परेकी महिला केही समयअघिदेखि गछिया खोलामा ढुंगा र गिट्टी संकलनको काम गर्थिन् । पारिवारिक आर्थिक अवस्था कमजोर रहेका मन्जे पनि परिवार धान्नका लागि दैनिक ज्यालामजदुरी गर्थे । ऋषिदेव दम्पतिका आठ वर्षमुनिका दुई छोरा र एक छोरी गरेर तीन सन्तान छन् ।"
सर्वोच्चको फैसलाले नेपाली जनताको जीत भयो : अध्यक्ष प्रचण्ड,"काठमाडौं : नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्डले सर्वोच्च अदालतले गरेको फैसला इतिहासमै एउटा महत्वपूर्ण परिघटना भएको बताएका छन्। सर्वोच्च अदालतको फैसलापछि प्रतिक्रिया दिँदै अध्यक्ष प्रचण्डले यसलाई नेपाल र नेपाली जनताको जितको संज्ञा दिएका हुन्। उनले अदालतको फैसलाले संविधान र राष्ट्रको गरिमालाई उँचो राखेको दावी गरे। उनले सर्वोच्चको यस फैसलाले नेपाली जनताको जीतको संज्ञा समेत दिएका छन्। उनले भने,'पटकपटकको संसद विघटन र पटकपटक संविधानमाथि भएको प्रहारबाट आम नेपाली जनता पनि आजित भएको स्थिति थियो । त्यसकारण यो आम नेपाली जनताको जीतको रुपमा अगाडि आएको मैले देखेको छु ।' उनले भने, 'संविधानको रक्षा र लोकतान्त्रिक मूल्य मान्यताको रक्षा र राष्ट्रिय हितको रक्षा आजको ज्वलन्त आवश्यकता बनेको थियो । त्यसकारण म सर्वोच्चको यो फैसिलालाई स्वागत गर्दछु । मेरो तर्फबाट, पार्टीको तर्फबाट र गठबन्धनको तर्फबाट पनि र सम्मानित सर्वोच्च अदालत, सम्माननीय प्रधानन्यायाधीश तथा अन्य न्यायाधीशहरुलाई हार्दिक बधाई तथा धन्यवाद पनि भन्न चाहन्छु । उहाँहरुले संविधान र राष्ट्रको गरिमालाई उँचो बनाउनुभयो र न्यायालयको गरिमामयलाई पनि उँचो बनाउनुभयो । यसको लागि उहाँहरु बधाईको पात्र हुनुहुन्छ । पटकपटकको संसद विघटन र पटकपटक संविधानमाथि भएको प्रहारबाट आम नेपाली जनता पनि आजित भएको स्थिति थियो । त्यसकारण यो आम नेपाली जनताको जीतको रुपमा अगाडि आएको मैले देखेको छु । यो इतिहासमै एउटा महत्वपूर्ण परिघटनाका रुपमा भएको छ । इतिहासले यसलाई सम्मान गरिराख्ने छ ।'"
"सर्वोच्चको फैसलाले संविधान, विधि र पद्दतिको रक्षा गर्यो : महामन्त्री कोइराला","काठमाडौं : नेपाली कांग्रेसका महामन्त्री डा शशांक कोइरालाले सर्वोच्च अदालतको फैसलाले संविधान, विधि र पद्दतिको रक्षा गरेको बताएका छन्। सर्वोच्च अदालतले प्रतिनिधिसभा विघटन बदर गर्ने फैसला गरेसँगै फेसबुकमार्फत उनले सर्वोच्च अदालतको फैसलाको स्वागतयोग्य भएको प्रतिक्रिया दिएका हुन्। कोइरालाले लोकतन्त्र भनेकै संविधानको मर्म अनुरुप शासित हुने व्यवस्था भएको स्पष्ट पारे। सम्मानित सर्वोच्च अदालतको फैसलाले संविधान, विधि र पद्दतिको रक्षा गरेको छ। लोकतन्त्र भनेकै संविधानको मर्म अनुरुप शासित हुने व्यवस्था हो। उनले लेखेका लेखेका छन्, सर्वोच्च अदालतको फैसलाको स्वागत र सम्मान गर्दछु। सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो। प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ। सर्वोच्च अदालतले संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा दल त्याग सम्बन्धी कारवाही गर्न नमिल्ने जनाएको छ। प्रतिनिधिसभा पुनर्स्थापनाको आदेश जारी गर्दै सर्वोच्चले प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ।"
संविधान र संसदलाई दुर्घटनामा लैजाने प्रयास असफल : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले सर्वोच्च अदालतको फैसलाले संविधान रक्षा गर्ने अभियान सफल भएको बताएका छन्। सर्वोच्च अदालतले प्रतिनिधिसभा विघटन बदर गर्ने फैसला गरेसँगै उनले फेसबुकमार्फत संविधान र संसदलाई दुर्घटनामा लैजाने प्रयास असफल भएको दाबी गरेका छन्। संविधान रक्षा गर्ने हाम्रो अभियान सफल भयो । उनले लेखेका लेखेका छन्,संविधान र संसदलाई दुर्घटनामा लैजाने प्रयास असफल भएको छ । सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो। प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ। सर्वोच्च अदालतले संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा दल त्याग सम्बन्धी कारवाही गर्न नमिल्ने जनाएको छ। प्रतिनिधिसभा पुनर्स्थापनाको आदेश जारी गर्दै सर्वोच्चले प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ। पौडेलले प्रधानमन्त्रीमा देउवालाई नियुक्त गर्न आदेश दिएपछि बधाईसमेत दिएका छन्। उनले लेखेका छन्,सर्वोच्चका न्यायमुर्तिलाई धन्यवाद र मेरा मित्र पार्टी सभापति शेरबहादुर देउवालाई हार्दिक बधाई ! संसद् पुनर्स्थापना, देउवालाई प्रधानमन्त्री नियुक्त गर्न परमादेश, सातदिन भित्र संसद बोलाउन आदेश दुई दिनभित्र देउवालाई प्रधानमन्त्री नियुक्त गर्न सर्वोच्चको आदेश सर्वोच्चको फैसलाले प्रतिगमन परास्त भो : जनार्दन शर्मा कांग्रेसको प्रतिक्रिया : लिक बाहिर धकेलिएको संविधानलाई ट्याकमा फर्काउने कदम योगेश भट्टराईको प्रतिक्रिया, सर्वोच्चको आदेशको सम्मान र स्वागत गर्दछु कमल थापाले भने, सर्वोच्चको राजनीतिक फैसलाले देश अस्थिरतामा फस्ने खतरा सर्वोच्चको फैसला संसदीय व्यवस्था र दलीय प्रणालीमाथि गम्भीर आघात : शंकर पोखरेल यस्तो छ सर्वोच्चको ऐतिहासिक फैसला (पूर्णपाठ)"
कांग्रेसमा क्रियाशील सदस्यता विवाद : अझै ५५ निर्वाचन क्षेत्रको टुङ्गो लगाउन बाँकी,"काठमाडौं : नेपाली कांग्रेसले देशभरका ५५ निर्वाचन क्षेत्रको क्रियाशील सदस्यता टुङ्गो लगाउन बाँकी रहेको जनाएको छ। पार्टीको आगामी भदौ १६ देखि १९ गतेसम्म हुने १४ औँ केन्द्रीय महाधिवेशनका लागि प्रारम्भिक मतदाताका रुपमा रहेको क्रियाशील सदस्यतामा देशभरका १६५ निर्वाचन क्षेत्रमध्ये ५५ निर्वाचन क्षेत्रको टुङ्ग्याउन बाँकी रहेको जनाएको हो। कांग्रेस केन्द्रीय कार्यालयमा देशभरको ७७ जिल्लाको १६५ निर्वाचन क्षेत्रबाट आठ लाख ५० हजार क्रियाशील सदस्यताको नामावली दर्ता भइसकेको छ। पार्टीद्वारा गठित क्रियाशील सदस्यता छानबिन समितिले विवाद टुङ्गो लगाउने कामलाई तीव्रता दिएसँगै ११० निर्वाचन क्षेत्रको टुङ्गिएको हो। समितिका प्रवक्ता एवं पार्टीका केन्द्रीय सदस्य प्रदीप पौडेलले देशभरका ६४ जिल्लाको ११० निर्वाचन क्षेत्रको क्रियाशील सदस्यता टुङ्गोमा पुर्याई सकिएको जानकारी दिए। क्रियाशील सदस्यता विवाद रहेका देशभरका ५५० वडामध्ये ३०० भन्दा बढी वडाको विवाद टुङ्गो लागिसकेको छ। पार्टीको क्रियाशील सदस्यता छानबिन समितिले द्रुत गतिमा काम गरिरहेकाले यही असार मसान्तभित्र सबै क्रियाशील सदस्यता विवाद टुङ्गोमा पु्याइने प्रवक्ता पौडेलले बताए। कांग्रेसले पार्टीका केन्द्रीय सदस्य रमेश लेखकको संयोजकत्वमा पौडेल, आनन्द ढुङ्गाना, जीवन परियार, श्यामकुमार घिमिरे, कल्याणकुमार गुरुङ र योगेन्द्र चौधरी सदस्य रहेको छानबिन समिति गठन गरेको थियो। कांग्रेसको १४औँ महाधिवेशनका लागि अगामी साउन १२ मा वडा समितिको अधिवेशन, साउन १६ मा गाउँ नगर समितिको अधिवेशन, साउन २० मा प्रदेश निर्वाचन क्षेत्रको अधिवेशन, साउन २३ मा प्रतिनिधिसभा क्षेत्रीय अधिवेशन, साउन २६ मा एकभन्दा बढी निर्वाचन क्षेत्र हुने जिल्लाको अधिवेशनको मिति तय गरिएको छ। यसैगरी आगामी भदौ १ र २ गते प्रदेश समितिको अधिवेशन र भदौ १६ देखि १९ गतेसम्म राष्ट्रिय महाधिवेशन गर्ने कार्यतालिका यसअघि नै सार्वजनिक गरिसकेको छ। रासस"
पाचौँ पटक प्रधानमन्त्री बन्दै शेरबहादुर देउवा : को हुन् उनी ?,"काठमाडौं : सर्वोच्च अदालतले शेरबहादुर देउवालाई प्रधानमन्त्री पदमा नियुक्त गर्न परमादेश जारी गरेको छ । प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले सोमबार प्रतिनिधिसभा विघटनविरुद्ध मुद्दाको देउवा पक्षमा फैसला सुनाएसँगै देउवा पाँचौं पटक प्रधानमन्त्रीमा नियुक्त हुन लागेका हुन्। प्रतिनिधिसभाका १४६ जना सांसदले हस्ताक्षरसहित देउवालाई प्रधानमन्त्री नियुक्तिका लागि परमादेशको माग गर्दै सर्वोच्चमा रिट दिएका थिए। देउवा पक्षमा बहुमत देखिएकोले देउवालाई प्रधानमन्त्री नियुक्त गर्न अदालतले आदेश दिएको हो। अब संविधानको धारा ७६ (५) अनुसार देउवा प्रधानमन्त्रीमा नियुक्त हुनेछन्। सर्वोच्चले देउवालाई २ दिनभित्र प्रधानमन्त्री नियुक्त गर्न परमादेश दिएको छ। अदालतले पुनर्स्थापित प्रतिनिधि सभाको अधिवेशन आजका मितिले ७ (सात) दिनभित्र (अर्थात २०७८ साल श्रावण ३ गते आइतबार अपरान्ह ५ बजेभित्री प्रारम्भ हुने गरी नेपालको संविधान बमोजिम अधिवेशन आह्वान गरी नियमित रुपमा बैठक बस्ने व्यवस्था तत्काल मिलाउन परमादेश जारी गरेको छ। को हुन् उनी ? शेरबहादुर देउवा विस २००३ जेठ महिनामा डडेलधुरा जिल्लाको असीग्राम गाविस वडा नम्बर ५ मा जन्मिएका हुन्। उनले प्राथमिक शिक्षा डडेलधुराकै असीग्राम प्राथमिक विद्यालय र निम्न माध्यमिक शिक्षा महेन्द्र मावि तथा माध्यमिक शिक्षा सीताराम मावि उच्चकोट डोटीबाट लिएका थिए। उनले स्कुले जीवनबाट नै नेपाली कांग्रेसको राजनीतिलाई अगाल्न थालिसकेका थिए। एलएसली दिएपछि देउवाले उच्च शिक्षाको लागि भारत नगइ विस २०२१ सालमा काठमाडौंको त्रिचन्द्र कलेजमा भर्ना भए। यसपछि उनी नेविसंघभित्र राजनीतिमा सक्रिय भए। यसक्रममा उनले विभिन्न समयमा पटक पटक पक्राउ परे। नेविसंघमा सक्रिय भएर काम गरिरहनु भएका देउवा विसं २०२८ सालमा पहिलो पटक नेपाल विद्यार्थी संघको सभापतिमा विजयी भए। नेविसंघको नेतृत्वमा आएपछि उनले आफ्नो राजनीतिकलाई जन सशक्त रुपमा अगाडि बढाए। विद्यार्थी राजनीतिबाट आफूलाई अब्बल बनाउनु भएका देउवालाई बीपीले सुदूरपश्चिममा पार्टीको जिम्मेवारी दिएर खटाएका थिए। त्यतिबेला उनी भारतको बाटोबाट दार्चुला, बैतडी हुँदै डडेलधुरा पुगेका थिए। जब विसं २०४६ मा नेपाली कांग्रेसले देशमा पहिलो जनाअन्दोलन अगुवाइ गर्यो त्यतिबेला देउवा लन्डन स्कूल अफ इकोनोमिक्समा अध्ययन गरिरहेका थिए। यसपछि २०४७ सालमा जनाअन्दोलन सफल भएपछि देउवा लण्डनबाट काठमाडौं ओर्लिए। २०४८ सालमा गिरिजाप्रसाद कोइरालाको नेतृत्वमा बनेको सरकारमा देउवा गृहमन्त्री बने। गृहमन्त्री बनेको पाँच वर्षभित्रै उनी मुलुकको प्रधानमन्त्री बने। राजनीतिको धेरै उतार चढाव खेप्नु भएका देउवाले कांग्रेसभित्रको बढ्दो सत्ता संघर्षमा उनले किशुनजी र गणेशमान सिंहको प्रत्यक्ष अप्रत्यक्ष साथ पाउनु भएको थियो। कोइरालाले अघि बढाएका देउवाले पार्टीको दशौ पोखरा महाधिवेशनमा कोइरालालाई नै नेतृत्वका लागि चुनौती दिए। २०५७ सालमा पोखरा महाधिवेशनमा देउवा कोइरालाकै विरुद्धमा सभापतिमा पदमा उम्मेदवारी दिनुभएको थियो तर हार व्यहोर्नुपर्यो। त्यतिबेला देशमा माओवादी जनयुद्धले पक्कड जमाइ सकेको थियो। कांग्रेसमा राजा र सेनाको असहयोग पनि बढ्दै गउको थियो भने एमालेले ५७ दिनसम्मको संसद घेराउ गरेको थियो जसबाट बाध्य भएर पार्टी सभापति गिरिजाप्रसाद कोइरालाले २०५८ असार राजिनामा दिएका थिए। यसपछि फेरि कांग्रेसको नेतृत्व देउवाकै पक्षमा आयो र उनी पुन: कांग्रेस संसदीय दलको उम्मेदवार बने। सुशील कोइरालालाई हराएर नेता बने। संसदमा पार्टीको बहुमत भएकाले उनी दोस्रोपटक प्रधानमन्त्री भए। राजनीतिक घटनासँगसँगै विंस २०६१ साल माघ १९ गते ज्ञानेन्द्रले 'शाही कू' मार्फत देउवालाई दोस्रोपटक हटाइदिएर सत्ता आफ्नो हातमा लिए। त्यतिबेला गिरिजाप्रसाद कोइराला माओवादीलाई साथ लिएर ज्ञानेन्द्र विरुद्ध जनान्दोलनको तयारीमा थिए। संसद पुनर्स्थापनापछि गिरिजाप्रसाद पुन: एक पटक नेपाली राजनीतिमा चर्चाको शिखरमा आए। यसपछि देउवा कोइरालासँग पार्टी एकीकरण गरेर मूल पार्टीमै फर्किए। नेपाली कांग्रेसको राजनीतिमा पाँच दशकपछि र सत्तरी वर्षको उमेरमा विसं २०७२ सालको तेह्रौँ महाधिवेशनमा पार्टी उपसभापति रामचन्द्र पौडेललाई हराएर देउवा नेपाली कांग्रेसको पार्टी सभापतिमा विजय भएका हुन्। कांग्रेसको इतिहास : देउवा जित्दा पार्टी हार्छ सुदूरपश्चिमको पहाडी जिल्ला डडेल्धुरा जन्मिएका शेरबहादुर देउवा ७० काटेपछि मात्रै नेपाली कांग्रेसको सभापति भए। तर उनै देउवालाई नेपालको सबैभन्दा ठूलो कार्यकारी पद प्रधानमन्त्रीमा पुग्न भने भने ५० वर्ष पनि कुर्नुपरेन। बहुदल आगमनपछि २०४८ सालमा भएको पहिलो आमनिर्वाचनबाट बनेको गिरिजाप्रसाद कोइराला नेतृत्वको सरकारमा गृहमन्त्री जस्तो शक्तिशाली पद पाएपछि देउवाको सत्ता यात्रा त्यहीँबाट सुरु भयो। बिहे गरेपछि शक्तितिर गृहमन्त्री हुँदा देउवाले विवाह समेत गरेका थिएनन्। उनले ४५ वर्षको उमेरमा राणा खानदानकी आरजु राणासँग विवाह गरे। त्यसपछि उनको निकटता दरबारसँग समेत भयो। गृहमन्त्रीको शक्तिले उनलाई दरबारसँग निकट हुन झनै सहयोग गर्यो। देउवानिकट पुराना एक नेता भन्छन्,बिहे गरेपछि देउवा व्यक्तिवादी र स्वार्थी भए। उनले आफूलाई डा हरुले मलाई बिगारेको बताउँथे।' कोइराला ढलेपछि देउवाको उदय विसं २०५१ सालमा कांग्रेसकै दुई सांसदले असहयोग गरेपछि कोइराला नेतृत्वको सरकार ढल्यो। कोइरालाले त्यसपछि मध्यावधि निर्वाचन घोषणा गरे। देउवासमेत गृहमन्त्री रहेका बेला भएको मध्यावधि निर्वाचनमा कांग्रेसलाई एमालेले उछिन्यो। २०४८ सालमा ११० सिट जितेको कांग्रेस २०५१ सालको मध्यावधि निर्वाचन ८३ सिटमा खुम्चियो। ८८ सिट जितेर एमाले पहिलो पार्टी बन्यो। त्यहीबेला कांग्रेसले पहिलो झट् बेर्होनु पर्यो, त्यो पनि देउवा गृहमन्त्री भएका बेला। त्यो बेलासम्म कांग्रेसमा गिरिजाप्रसाद सर्वशक्तिमान थिए। तर कांग्रेस हारेको चुनावपछी कोइराला विकल्पमा आफूलाई उभ्याउँदै देउवा संसदीय दलको नेता बन्न सफल भए। एमाले सरकारमा २०५१ सालको निर्वाचनमा ठूलो पार्टी बनेको एमाले अध्यक्ष मनमोहन अधिकारी प्रधानमन्त्री भए। तर त्यो सरकारलाई ९ महिना भन्दा बढी टिक्न दिइएन। ९ महिना टिकेको त्यो सरकार सामाजिक सुरक्षा कार्यक्रम थालेर एमालेलाई स्थापित गराउन सफल भए। अधिकारी सरकार ढालेपछि कांग्रेस संसदीय दलका नेता देउवा प्रधानमन्त्री भए। पञ्चको साथ पञ्चायत सर्मथक राष्ट्रिय प्रजातन्त्र पार्टीलाई समेत समावेस गरेर उनले ५२ जनाको जम्बो मन्त्रिपरिषद् बनाए। त्यसपछि देउवा निरन्तर शक्तिशाली बन्दै गए। पञ्चहरुलाई सरकारमा सहभागी बनाएको भन्दै कांग्रेसको आलोचना सुरु भयो। देउवाको प्रधानमन्त्रीत्व कालमा पञ्चलाई सरकारमा ल्याउनेदेखि सुरासुन्दरी, रातो पासपोर्ट र सुत्केरी भत्ता जस्ता संसदीय विकृति जन्मिए। यी सबै विकृतिको शिकार बन्यो नेपाली कांग्रेस। काण्डैकाण्डले कांग्रेस विरामी भइरहँदा देउवा भने निरन्तर उकालो चढ्दै गए। देउवा उक्लिँदा कांग्रेस झन् ओरालो २०५४ सालको स्थानीय निर्वाचनमा कांग्रेस कहालीलाग्दो अवस्थामा पुग्यो। ७० प्रतिशत स्थानीय निर्वाचनमा एमालेले जित्यो। कांग्रेस २५ प्रतिशतमा सीमित हुन पुग्यो। २०५१ को मध्यावधि र २०५४ सालको स्थानीय निकायको निर्वाचनमा नराम्रो पराजय भोगेपछि तत्कालिन सभापति गिरीजाप्रसाद कोइरालाले कृष्णप्रसाद भट्टराईलाई प्रधानमन्त्री बनाउने घोषणा गरे। त्यहीबेला एमाले विभाजित भएको थियो। एमालेको विभाजन र भट्टराईलाई प्रधानमन्त्री बनाउने घोषणापछि कांग्रेसले सुविधाजनक बहुमत ल्यायो। कृष्णप्रसाद भट्टराई प्रधानमन्त्री भए तर कोइरालाले त्यो सरकारलाई लामो समय टिक्न दिएनन्। भट्टराईलाई पाखा लगाएपछि फेरि गिरिजा प्रधानमन्त्री बने। होलेरीकाण्ड देउवालाई नाफा २०५८ सालमा रोल्पाको होलेरीमा भएको माओवादी आक्रमणमा तत्काली राजा ज्ञानेन्द्रले सेना परिचालन गर्न नमानेपछि कोइरालाले राजीनामा दिए। तर पुनः २०५८ सालमा तत्कालीन राजा ज्ञानेन्द्रले देउवालाई प्रधानमन्त्री बनाए। दोस्रो पटक प्रधानमन्त्री भएका देउवाले आफुलाई शक्तिशाली बनाउँदा पार्टी नै फुटाए। प्रधानमन्त्री बनेपछि २०५९ सालमा देउवाले कांग्रेस फुटाएर नेपाली कांग्रेस (प्रजातान्त्रिक) बनाए अनि आफैँ बने नयाँ पार्टीको सभापति। तत्कालीन राजा ज्ञानेन्द्रले २०५९ सालमा असक्षमूको आरोप लगाई देउवा सरकारलाई विघटन गरे। तर उनै राजा ज्ञानेन्द्रले असक्षम घोषणित देउवालाई दुई वर्षपछि २०६१ सालमा पुनःप्रधानमन्त्री नियुक्त गरे। यो सँगै उनी तेस्रो पटक प्रधानमन्त्री बने। यसबेलासम्म कांग्रेसको हालत भने धेरै कमजोर भइसकेको थियो। राजाले शासन हातमा लिएपछि कांग्रेस करिब थला परेको थियो। अनि मिले देउवा २०६२०६३ को आन्दोलनपछि पार्टीको कम्जोर अवस्थाका कारण देउवाले प्रजातिन्त्रक पार्टीलाई कांग्रेससँग एकीकरण गराए। एकीकरणपछि तत्कालिन सभापति कोइरालासँग ६०४० को हैसियत बनाउन उनी सफल भए। पार्टी भित्र भने उनी गिरिजाको प्रमुख प्रतिपक्षको भुमिका रहिरहे। गिरिजाप्रसाद कोइरालाको मृत्यु भएपछि उनको शक्ति झनै बढ्दै गयो। तर सुशील कोइराला उनको बाटोमा तगारो बने। गिरिजाका उत्तराधिकारीको भुमिका रहेका सुशीलसँग उनले हार भोग्नुपर्यो। कांग्रेसमा कोइराला परिवारको प्रभुत्व रहेका कारण देउवा २०६६ सालको कांग्रेसको १२ औँ महाधिवेशनमा पराजित भए। सुशीलपछि एकछत्र राज तथापि उनको बर्चश्व भने पार्टीमा बढ्दै गयो। पार्टीमा बलियो प्रतिपक्षका रुपमा देउवा देखिए। सुशील कोइरालाले पार्टीमा प्रभाव छाड्न नसकेपछि कोइराला परिवार परिवारसँग रिसाएकाहरुलाई उनले आफुतिर ताने। त्यसैबेला तत्कालीन सभापति सुशीलको निधन भयो, अनि कांग्रेसमा देउवाका दिन खुले। २०७२ सालमा पार्टीको १३ औं महाधिवेशनमा रामचन्द्र पौडेललाई पराजित गर्दै देउवा पार्टी सभापतिमा निर्वाचित भए। २००३ सालमा असिग्राम५ रुवाखोला जन्मिएका देउवा सबै भन्दा ठूलो पार्टी कांग्रेसको सभापति जस्तो सर्वोच्च भुमिका पुगे। सभापति हुनु पुर्व नै देउवाले पौडेललाई कांग्रेस संसदीय दलको नेतामा पराजित गरिसकेका थिए। अनि बनाए जम्बो सरकार २०७४ साल जेठमा देउवा चौथो पटक प्रधानमन्त्रीमा निर्वाचित भए। फेरि उनले ६४ सदस्यीय जम्बो मन्त्रिपरिषद बनाए। जुन नेपालको इतिहासकै सबैभन्दा ठूलो मन्त्रिपरिषद हो, त्यसले उनको धेरै आलोचना भयो। २०७४ सालमा भएका स्थानीय, प्रदेश र प्रतिनिधि सभाका तीनै निर्वाचन देउवा आफैँले गराए। संविधान कार्यान्वयनका लागि तीनै निर्वाचित गराएर उनी सफल पनि भए। तर निर्वाचनमा लज्जास्पद रुपमा कांग्रेस हार्यो। ७ प्रदेशमध्ये कुनैमा पनि कांग्रेसले प्रादेशिक सरकार बनाउन सकेन। १७५ सिटको प्रतिनिधि सभाको निर्वाचनमा कांग्रेसले प्रत्यक्षमा २३ सिट मात्र जित्यो। तर देउवाले भने अत्यधिक मतसहित डडेल्धुराबाट छैटौँ पटक चुनाव जिते। उनले २०४८,२०५१,२०५६,२०६४,२०७० र २०७४ सालका सबै चुनावमा विजयको झण्डा गाडे। सर्वशक्तिमान देउवा अहिले उनै देउवा पार्टीको सर्वशक्तिमान सभापति पदमा छन्। देउवा सत्ता र शक्तिको लागि जे सुकै गर्न तयार हुने नेता भएका उनकै निकटतस्थ बनाउँछन्। नयाँ पुस्तालाई नेतृत्व हस्तान्तरणको आवाज उठेका बेला कोइराला परिवारको समेत भोट लिएर देउवा फेरि संसदीय दलको नेता बनेका छन्। सत्ता र शक्ति प्राप्त गर्न जान्ने राजनीतिक खेलाडी हुन् देउवा। उनले जुनसुकै विधिबाट पनि सत्ता र शक्ति प्राप्त गर्न जानेका छन्। जिल्लास्तरका बलियो नेतालाई प्रलोभनमा पारेर आफ्नो पक्षमा ल्याउन माहिर नेता हुन् उनी। देउवा फुल्छन्, कांग्रेस खुम्चिन्छ नेतृत्वको असक्षमताका कारण कांग्रेसले चुनाव हारेको आरोप लागिरहेका बेला नेतृत्व गर्ने देउवा संसदीय दलको नेतामा भारी मतले विजयी हुनुलाई अर्थपूर्ण रुपमा हेर्छन् कांग्रेसकै नेताहरु। २०४८ यताका तथ्यलाई केलाउँदा कांग्रेस खुम्चिँदा देउवा भने फुल्ने गरेका छन्। हरेक पटक कांग्रेस खुम्चँदा देउवा फुलेका छन्। उनी प्रधानमन्त्री र गृहमन्त्री भएर गराएका २०५१ सालको मध्यावधि र २०५४ सालको स्थानीय निर्वाचनमा कांग्रेस हारेको छ। सांसदहरुमा विकृतिको वीजारोपण उनकै पालामा सुरु भएको आरोप अन्य दलले लगाइरहेका छन्। उनी प्रधानमन्त्री भएको बेला कांग्रेस पनि फुटाएका छन्।"
फैसलालाई जीत र हारको विषयमा नलिन देउवाको आग्रह,"काठमाडौं : नेपाली कांग्रेसका सभापति शेरबहादुर देउवाले जीत र हारका रुपमा नलिन आग्रह गरेका छन्। सर्वोच्च अदालतको फैसलापछि सोमबार विज्ञप्ति निकाल्दै देउवाले यस्तो प्रतिक्रिया दिएका हुन्। पूर्वप्रधानमन्त्री देउवाले यस निर्णयलाई व्यक्तिगत जीत हारको विषयका रुपमा नलिइ लोकतन्त्र,लोकतान्त्रिक संविधान अनि समग्रमा देश र जनताको हितमा उपयोग गरेर जानुपर्ने आग्रह समेत गरेका छन्। 'देश र जनताको हितमा संयम र एकतासाथ समर्पित भएर कार्य गर्न हामी सबैलाई फैसलाले अझ जिम्मेवार बनाएको छ,' उनले भनेका छन्, 'कसैले पनि यसलाई व्यक्तिगत र जीत हारको विषयका रुपमा नभइ लोकतन्त्र लोकतन्त्रिक संविधान अनि समग्रमा देश र जनताको हितमा उपयोग गरेर जानुपर्दछ भन्ने अपिल र आग्रह पनि म गर्न चाहन्छु।' उनले यस फैसलाले सबैलाई थप जिम्मेवार बनाएको समेत बताएका छन्। सर्वोच्च अदालतले आफ्नो पक्षमा फैसला गरेको भन्दै उनले स्वागत गरेका छन्। सर्वोच्च अदालतले प्रतिनिधिसभा विघटनविरुद्ध कांग्रेसलगायत पाँच दलले दर्ता गरेको रिट निवेदनमाथि गरेको फैसला स्वागतयोग्य भएको प्रतिक्रिया दिएका छन्। यो फैसलाले लिक बाहिर धकेलिएको संविधानलाई ट्याकमा ल्याएको स्पष्ट पारेका छन्। उनले यसले स्वतन्त्र न्यायपालिकाप्रतिको आस्था र विश्वासलाई थप अभिवृद्धि गरेको बताएका छन्। सर्वोच्च अदालतले प्रतिनिधिसभा विघटन निर्णय बदर गर्दै शेरबहादुर देउवालाई दुईदिनभित्र प्रधानमन्त्रीमा नियुक्त गर्न परमादेश दिएको छ।"
नेपालमा प्रतिनिधिसभा कति पटक विघटन र पुनःस्थापना भयो ?,काठमाडौं : नेपालको संसदीय इतिहासमा हालसम्म छ पटक प्रतिनिधिसभा विघटन भएका छन्। तीमध्ये चार पटकका विघटन बदर र दुई पटकका सदर भएका छन्।विघटित प्रतिनिधिसभा तीनपटक सर्वोच्च अदालतमार्फत र एकपटक जनआन्दोलनमार्फत पुनःस्थापित भएको सङ्घीय संसद् सचिवालयले जनाएको छ। पहिलोपटक विसं २०५१ मा तत्कालीन प्रधानमन्त्री गिरिजाप्रसाद कोइरालाले प्रतिनिधिसभा विघटनको सिफारिस गरेका थिए। विसं २०५१ असार २७ गते तत्कालीन राजाबाट सो सिफारिस सदर गरिएको थियो। आर्थिक वर्ष २०५१०५२ को सरकारको नीति तथा कार्यक्रममाथि छलफल पश्चात् पारित गर्न विसं २०५१ असार २६ गते प्रतिनिधिसभाको बैठक बसेको थियो। सो बैठकमा नीति तथा कार्यक्रम पारित गर्न प्रस्ताव हुँदा पक्षमा ७४ र विपक्षमा ८६ मत परी अस्वीकृत भएको थियो। त्यसपछि तत्कालीन प्रधानमन्त्री कोइरालाले पदबाट राजीनामा दिनुका साथै नेपाल अधिराज्यको संविधान २०४७ बमोजिम प्रतिनिधिसभा विघटन गरी विसं २०५१ कात्तिक २७ गते आमनिर्वाचनका लागि मिति तोक्न सिफारिस भएबमोजिम प्रतिनिधिसभा विघटन भएको थियो। विसं २०५१ मङ्सीर १३ गते तत्कालीन नेकपा (एमाले) संसदीय दलका नेता मनमोहन अधिकारी सबैभन्दा बढी सदस्य भएको दलको नेताको हैसियतले प्रधानमन्त्रीमा नियुक्त भएका थिए। विकसित राजनीतिक घटनाक्रमसँगै विसं २०५२ जेठ २६ गते प्रधानमन्त्री अधिकारीले प्रतिनिधिसभा विघटन गर्न तत्कालीन राजासमक्ष सिफारिस गरेपछि जेठ ३० गते प्रतिनिधिसभा विघटन भएको थियो। तर सर्वोच्च अदालतबाट विसं २०५२ भदौ १२ गते विघटनलाई बदर गरी प्रतिनिधिसभा पुनःस्थापना गरिएको थियो। नेपालमा तेस्रोपटक प्रतिनिधिसभाको बैठक चालू रहेको १५ औँ अधिवेशनको बीचमै विसं २०५५ माघ १ गते तत्कालीन प्रधानमन्त्री गिरिजाप्रसाद कोइरालाले नेपाल अधिराज्यको संविधान २०४७ बमोजिम प्रतिनिधिसभा पुनः विघटन गरी विसं २०५६ वैशाख २० गते निर्वाचनको मिति तोक्ने सिफारिस गरे। सो सिफारिसअनुसार तत्कालीन राजाबाट सोही दिन प्रतिनिधिसभा विघटन भएको थियो। त्यस्तै विसं २०५४ पुस २४ गते तत्कालीन प्रधानमन्त्री सूर्यबहादुर थापाले प्रतिनिधिसभा विघटनका लागि तत्कालीन राजा वीरेन्द्र शाहलाई सिफारिस गरेका थिए। राजाले सो सिफारिसलाई कार्यान्वयन नगरी सर्वोच्च अदालतसँग राय माग्दा सर्वोच्चले विघटन नगर्ने राय दिएको थियो। तसर्थ प्रतिनिधि सभा विघटनको सिफारिस भयो तर कार्यान्वयन भएन। चौथौपटक विसं २०५९ जेठ ९ गते प्रतिनिधिसभाको बैठक बस्ने गरी संसद्को २२ औँ अधिवेशन आह्वान भएकामा तत्कालीन प्रधानमन्त्री शेरबहादुर देउवाले विसं २०५९ जेठ ८ गते प्रतिनिधिसभा विघटनका लागि सिफारिस गरेका थिए। निर्वाचनको लागि मिति तोक्न सिफारिस गरेबमोजिम सोही दिन प्रतिनिधिसभा विघटन समेत भएको थियो। विघटन भएको सो प्रतिनिधि सभा जनआन्दोलनको बलले तत्कालीन राजा ज्ञानेन्द्र शाहबाट विसं २०६३ वैशाख ११ गते राति ११ बजे पुनःस्थापना भई २०६३ साल १५ गते बैठक बस्ने गरी मितिसमेत तोकिएको थियो। पाँचौँ पटक प्रधानमन्त्री केपी शर्मा ओलीले मन्त्रिपरिषद्को सिफारिससहित नेपालको संविधानबमोजिम र संसदीय प्रणालीको आधारभूत मर्म एवं अभ्यास बमोजिम भन्दै २०७७ साल पुस ५ गते प्रतिनिधिसभा विघटन गरियोस् भनी सिफारिस गरेका थिए। सो सिफारिसबमोजिम राष्ट्रपति विद्यादेवी भण्डारीबाट वर्तमान प्रतिनिधिसभा विघटन गरी विसं २०७८ वैशाख १७ र २७ गते दुई चरणमा प्रतिनिधिसभाको निर्वाचन सम्पन्न गर्ने गरी मितिसमेत तोकेका थिए। तर सर्वोच्च अदालतले प्रतिनिधिसभा विघटनविरुद्धको मुद्दामा सुनुवाइपछि विघटनलाई असंबैधानिक कदम भन्दै २०७७ साल फागुन ११ गते पुनःस्थापना गर्ने फैसला गरेको थियो। फैसला सुनाउँदै अदालतले १३ दिनभित्र संसद् अधिवेशन बोलाउन परमादेशसमेत जारी गरेको थियो। अदालतको फैसलापछि फागुन २३ गते पुनःस्थापित प्रतिनिधिसभाको बैठक बसेको थियो। छैटौ पटक प्रधानमन्त्री केपी शर्मा ओलीले गत जेठ ८ गते पुनः प्रतिनिधिसभा विघटन गरी आगामी कात्तिक २६ र मङ्सिर ३ गते मध्यावधि निर्वाचन तोक्ने गरी राष्ट्रपति समक्ष सिफारिस गरे। सोहीबमोजिम राष्ट्रपतिले प्रतिनिधिसभा विघटन गरी निर्वाचनको मिति तोके। सो विघटनका विरुद्धमा परेका विभिन्न निवेदनउपर सुनुवाइ गर्दै सर्वोच्च अदालतले सोमबार २८ गते संविधानका मूल्य र मान्यता अनुकूल नभएको ठहर गर्दै विघटनको कदमलाई बदर गरिदिएको छ। साथै अदालतले दुईदिनभित्र नेपाली काँग्रेसका सभापति शेरबहादुर देउवालाई प्रधानमन्त्री बनाउने परमादेश समेत जारी गरेको छ भने आगामी साउन ३ गते प्रतिनिधिसभाको बैठकले बोलाउन भनेको छ। रासस
"पछिल्लो २४ घन्टामा २३ सय ७० जना कोरोना संक्रमित थपिए , १८ को मृत्यु",काठमाडौं : पछिल्लो २४ घन्टामा २३ सय ७० जना कोरोना भाइरस संक्रमित थपिएका छन्। विभिन्न प्रयोगशालामा गरिएको ११ हजार ५८४ नमूना परीक्षणमा २३ सय ७० जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा थप ११ सय ३३ जना कोरोनामुक्त भएका छन्। यो निको हुने दर ९४५ प्रतशित हो। नेपालमा हालसम्म कोरोनाबाट निको हुनेको संख्या ६ लाख २१ हजार २७ पुगेको छ। यस्तै मन्त्रालयका अनुसार पछिल्लो २४ घन्टामा कोरोनाबाट १८ जनाको मृत्यु भएको छ। यो सहित नेपालमा कोरोनबाट मृत्यु हुनेको संख्या ९ हजार ४०० पुगेको छ।
"बाबुराम भट्टराईले भने, स्थीर सरकार दिऊँ, प्रतिगमनकारीलाई दण्डित गरौं","काठमाडौं : पूर्वप्रधानमन्त्री एवम् जनता समाजवादी पार्टी (जसपा) संघीय परिषद् अध्यक्ष बाबुराम भट्टराईले प्रतिगमनकारीलाई दण्डित गर्नुपर्ने बताएका छन्। सर्वोच्च अदालतले प्रतिनिधिसभा विघटन बदर गर्ने फैसला गरेसँगै ट्वीटरमार्फत उनले प्रतिनिधिसभाबाट स्थीर सरकार दिन लाग्नुपर्ने धारणा राखेका छन्। भट्टराईले प्रधानमन्त्री केपीशर्मा ओलीको असंवैधानिक, प्रतिगमनकारी हर्कतलाई सर्वोच्च अदालतले पुन: एकपटक रोकेको भन्दै धन्यवाद दिएका छन्। खड्गप्रसाद एण्ड कम्पनीको असंवैधानिकप्रतिगमनकारी हर्कतलाई सर्वोच्च अदालतले पुन: एकपटक रोकेकोमा अदालतलाई र यस अभियानमा संलग्न सबैलाई हार्दिक वधाइधन्यवाद!उनले लेखेका छन्, अब कुनै किन्तुपरन्तु गर्ने ठाउॅ छैन। संविधानलाई ट्र्याकमा ल्याएर प्रतिनिधिसभाबाट स्थीर सरकार दिऊॅ । प्रतिगमनकारीलाई दण्डित गरौं! प्रधानमन्त्री ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ।"
संसदमा देउवाको बहुमत पुग्दैन : विष्णु रिजाल,"काठमाडौं : एमाले नेता विष्णु रिजालले संसदमा कांग्रेस सभापति शेरबहादुर देउवाको बहुमत नपुग्ने दाबी गरेका छन्। सोमबार सर्वोच्च अदालतले प्रतिनिधिसभाको पुनस्थापना गर्दै शेरबहादुर देउवालाई प्रधानमन्त्रीमा नियुक्त गर्न परमादेश जारी गरेपछि उनले यस्तो बताएका हुन्। सरकार आउनेजाने नियमित कुरा भएकाले एमालेका लागि मुख्य कुरा पार्टी एकता भएको स्पष्ट पारेका छन्। सरकार आउनेजाने नियमित कुरा हो । हामी एमालेका लागि मुख्य कुरा हाम्रो पार्टी एकता हो । रिजालले लेखेका छन्,हिजो भएको सहमति अनुसार पार्टीलाई बचाउन सक्दा सदनमा देउवाको बहुमत पुग्दैन । सदनमा एमाले एक नम्बर र निर्णायक भएको धारणा राखेका छन्। सदनमा र चुनावमा पनि एमाले एक नम्बर हुने दाबी गरेका छन्। अब चुनावको विकल्प नभएकाले चुनावमा पनि एमाले एक नम्बर हुने बताएका छन्। उनले भनेका छन्,एमाले नै निर्णायक रहन्छ । सदनमा पनि एमाले एक नम्बर, चुनावमा पनि एमाले एक नम्बर ! किनकि, चुनावको विकल्प छैन। अत्यन्त तिक्ततापूर्ण सम्बन्धबाट गुज्रिरहेका एमालेका दुई खेमा एकता कार्यदल र मध्यमार्गी केही नेताको लामो प्रयासमा एमाले फुट्नबाट जोगिएको छ। कटुतापूर्ण तथा निषेधात्मक बन्दै गएका अन्तरविरोधहरूलाई पार्टीभित्रै विधिसम्मत ढंगले समाधान गर्न दुवै पक्ष सहमत भएका छन्। प्रधानमन्त्री केपी शर्मा ओली र वरिष्ठ नेता माधवकुमार नेपाल दुवै पक्षले आइतबार राति मेलमिलापको दस्तावेज जारी गरेका छन्। उक्त नेकपा (एमाले) मा विद्यमान समस्या समाधानसम्बन्धी प्रस्तावमा दुवै पक्षका कतिपय अडानलाई सम्बोधन गरिएको छ। प्रतिनिधिसभाका १४६ जना सांसदले हस्ताक्षरसहित देउवालाई प्रधानमन्त्री नियुक्तिका लागि परमादेशको माग गर्दै सर्वोच्चमा रिट दिएका थिए। देउवा पक्षमा बहुमत देखिएकोले देउवालाई प्रधानमन्त्री नियुक्त गर्न अदालतले आदेश दिएको हो। अब संविधानको धारा ७६ (५) अनुसार देउवा प्रधानमन्त्रीमा नियुक्त हुनेछन्। सर्वोच्चको परमादेशअनुसार मंगलबार नै देउवालाई राष्ट्रपतिले प्रधानमन्त्रीमा नियुक्त गर्नुपर्नेछ। सात दिनपछि सुरु हुने संसदको अधिवेशनमा देउवाले विश्वासको मत लिनेछन्। विश्वासको मत पाए बाँकी अवधि देउवाले निर्वाध रुपमा सरकार चलाउनेछन् र उनकै नेतृत्वमा चुनाव हुनेछ। विश्वासको मत नपाए देउवालाई चुनावमा जाने स्वभाविक हक हुनेछ र देउवाकै नेतृत्वमा चुनाव सम्पन्न हुनेछ।"
"चीनमा होटलको भवन भत्किँदा एकको मृत्यु, १० जना वेपत्ता",बेइजिङ: पूर्वी चीनको पर्यटकीय सहर सुझौस्थित एक होटल भत्किँदा कम्तिमा एक जनाको मृत्यु हुनुका साथै १० जना हराइरहेका छन् । चिनियाँ टेलिभिजन सीसीटिभीका अनुसार उद्वारकर्मीहरुको टोलीले घटनास्थलबाट सातजनालाई जीवीतै उद्वार गरेको थियो । चीनको प्रसिद्ध पर्यटकीय सहर सुझौमा सोमबार सिजी काइयून नामको होटल यसरी भत्किएको हो । घटनाको बारेमा अनुसन्धान भइरहेको अधिकारीहरुले जानकारी दिएका छन् । उक्त भवन कसरी भत्कियो भन्नेबारे हालसम्म यकिन विवरण आइसकेको छैन । सिजी काइयून होटल २०१८ मा सुरु भएको थियो । जसमा ५४ वटा गेस्ट रुमका साथै ब्यांक्वेट हल र सभाहल समेत थियो । घटनास्थलबाट उद्धारकर्मीहरुले दर्जनौँ मानिसहरुलाई उद्धार गरिरहेको दृश्य समेत सार्वजनिक भएका छन् । भवन भत्किएको वा दुर्घटनावश त्यस्तो भएको भन्ने पनि यकिन भएको छैन ।
"मंगलबारदेखि ७७ जिल्लामा खोप अभियान : शिक्षक, चालक र ५० वर्षमाथिका नागरिकलाई","काठमाडौं : सरकारले मंगलबारदेखि कोरोना भाइरसविरुद्धको खोपको पहिलो मात्रा लगाउने भएको छ। चीनबाट आएको भेरोसेल र सोमबार अमेरिकाबाट आएको जोन्सन एन्ड जोन्सनको खोप भोलिदेखि ७७ वटै जिल्लामा लगाइने स्वास्थ्य तथा जनसङ्ख्या मन्त्रालयको स्वास्थ्य सेवा विभागका महानिर्देशक डा दीपेन्द्ररमण सिंहले जानकारी दिए। विभागले भेरोसेल र जोन्सन एन्ड जोन्सनको खोपको लक्षित समूह छुट्याएको छ। उनका अनुसार भेरोसेल ५५ वर्ष र सो माथिका उमेर समूहका कोभिडविरुद्ध सबै नागरिकलाई लगाइने छ। यस्तै भेरोसेल विश्वविद्यालय, विद्यालयका प्राध्यापक, शिक्षक र कर्मचारीहरु, सार्वजनिक यातायातमा कार्यरत चालक र सहचालकलाई पनि लगाइने छ। नेपाल सरकारले तोकेका अत्यावश्यक सेवामा संलग्न खोप लगाउन बाँकी व्यक्तिहरु, खोप अनिवार्य गरेका देशमा जाने नेपाली नागरिकलाई पनि भेरोसेल लगाइने छ। यसैगरी आजै आएको १५ लाख जोन्सन एन्ड जोन्सन खोप ५० देखि ५४ वर्ष उमेर समूहका सबै नागरिक, पूर्ण र अति अशक्त अपाङ्गता भएका नागरिक र हाल नेपालमा बसोबास गरिरहेका शरणार्थीलाई लगाइने छ। जोनसन खोपको मात्रा एकपटक मात्र दिएपछि पुग्दछ। मन्त्रालयले स्वास्थ्य संस्थामा कार्यरत स्वास्थ्यकर्मी तथा सरसफाइकर्मी र यसअघिको अभियानहरुमा खोप लगाउन छुट भएका सबै जनालाई खोप लगाउने भएको उनले बताए। खोप लगाउनका लागि नागरिकले उमेर खुल्ने आधिकारिक प्रमाण नागरिकता, पासपोर्ट, सवारी चालक प्रमाणपत्र, शैक्षिक प्रमाणपत्र र सो नभएमा पालिका, वडाबाट उमेर प्रमाणित कागजात लिएर जानुपर्नेछ। यस्तै सार्वजनिक यातायातका चालक तथा सहचालकहरुको हकमा आधिकारिक परिचयपत्र र सवारी साधनसहित व्यवसायी सङ्घबाट तथ्यगत विवरण माग गरी प्रमुख जिल्ला अधिकारीबाट प्रमाणित सूचीका आधारमा खोप प्रदान गरिनेछ। विश्वविद्यालय र विद्यालयका शिक्षक एवं कर्मचारीहरुको हकमा सम्बन्धित संस्थाको आधिकारिक परिचयपत्रका आधारमा, खोप अनिवार्य गरेका देशमा जाने नेपाली नागरिकको हकमा पासपोर्ट र भिसाका आधारमा तथा पूर्ण र अति अशक्त अपाङ्गता भएका नागरिकको हकमा नेपाल सरकारले जारी गरेको प्रमाणपत्रका आधारमा खोप प्रदान गरिने मन्त्रालयले जनाएको छ। अहिलेसम्म नेपालमा कूल जनसङ्ख्याको ८८ प्रतिशत जनसङ्ख्या अर्थात् २६ लाख ११ हजार ८०७ जनाले पहिलो मात्रा र ३।५ प्रतिशत अर्थात् १० लाख ४१ हजार ३६६ जनाले दोस्रो मात्राको खोप लगाइसकेका छन्।"
मालवाहक कन्टेनरबाट भारततर्फ गाँजा लैजाँदै गर्दा पक्राउ,वीरगन्जः वीरगन्जमा सोमबार प्रहरीले ठूलो परिमाणमा लागूऔषध गाँजा बरामद गरेको छ । खाली मालवाहक गाडीमा लुकाएर वीरगन्ज भन्सारको नाका हुँदै भारत लैजाँदै गरेको अवस्थामा प्रहरीले सोमबार २ क्वीन्टल ४७ केजी गाँजा बरामद गरेको हो । हेटौँडाबाट सामान खन्याएर भारत फर्कँदै गरेको एचआर ५५ एम २२०९ भारतीय नम्बरको लहरी (कन्टेनर बोक्ने ट्रक) मा लोड रहेको खाली कन्टेनरमा लुकाएर राखिएको २३ वटा पोकामा रहेको २ सय ४७ केजी गाँजा प्रहरीले बरामद गरेको हो । प्रहरी नायव उपरीक्षक ओम प्रकाश खनालका अनुसार हेटौँडाबाट वीरगन्ज नाका हुँदै भारत फर्किँदै गरेको खाली कन्टेर लोड भएको लहरीमा लुकाएर गाँजा भारत तस्करी भइरहेको सूचना प्रहरीले पाएको थियो । त्यही सूचनाका आधारमा जिल्ला प्रहरी कार्यालय पर्साबाट खटिएको प्रहरी टोलीले सोमबार दिउँसो २ बजे तिर वीरगन्जको ड्राइपोर्ट चोकमा उक्त लहरी रोकेर चेकजाच गरेको थियो । चेकजाँचका क्रममा लहरीमा लोड रहेको खाली कन्टेनरभित्र फल्सबटम बनाएर लुकाइएको २३ वटा पोकामा रहेको २ सय ४७ केजी बरामद भएको प्रहरी नायव उपरीक्षक खनालले बताए । कन्टेनर चेकजाँच गरिरहेकै बेला लहरीका चालक फरार भएकाले उनलाई भने पक्राउ गर्न नसकिएको प्रहरी नायव उपरीक्षक खनालले बताए । बरामद गाजा सहितको लहरी जिल्ला प्रहरी कार्यालय पर्सामा ल्याएर राखिएको छ । फरार रहेका चालक र लहरीका धनीको विषयमा अनुसन्धान भइरहेको प्रहरी नायव उपरीक्षक खनालले जानकारी दिए ।
राष्ट्रिय सभाको आठौँ अधिवेशन अन्त्य,"काठमाडौं : राष्ट्रिय सभाको आठौँ अधिवेशन अन्त्य भएको छ । मन्त्रिपरिषद्को बैठकको सिफारिसमा सोमबार राष्ट्रपति विद्यादेवी भण्डारीले चालू अधिवेशन अन्त्य गरेकी हुन् । राष्ट्रपति भण्डारीले सोमबार राति १२ बजेदेखि अधिवेशन अन्त्य गर्ने पत्र संघीय संसदलाई पठाएकी छन् । संघीय संसदको महासचिव डा भरतराज गौतमले सोमबार बसेको राष्ट्रिय सभाको बैठकबाट मङ्गलवार दिउँसो ३:०० बजे बस्नेगरी निर्धारण भएको राष्ट्रिय सभाको बैठक समेत स्वतः अन्त्य भएको जानकारी दिए। गौतमका अनुसार राष्ट्रपति विद्यादेवी भण्डारीले नेपालको संविधानको धारा ९३ को उपधारा (२) बमोजिम सोमबार बसेको मन्त्रिपरिषद्को सिफारिसमा राष्ट्रिय सभाको आठौँ अधिवेशन अन्त्य गरेकी हुन्। राष्ट्रपतिको पत्र पाएपछि संघीय संसद् सचिवालयले चालू अधिवेशन अन्त्यको घोषणा गरेको हो । राष्ट्रपति भण्डारीले नेपालको संविधानको धारा, ९३ को उपधारा(१) बमोजिम मन्त्रिपरिषद्का सिफारिसमा अन्तरराष्ट्रिय सम्मेलन केन्द्र नयाँ बानेश्वरमा असार १७ गते अपराह्न ४ बजे अधिवेशन आह्वान गरेकी थिइन्।"
पोखरीमा डुबेर वृद्धको मृत्यु,वीरगन्ज : पर्साको बहुदरमाइ नगरपालिकामा पोखरीमा डुबेर एकजना वृद्धको मृत्यु भएको छ । मृत्यु हुनेमा बहुदरमाइ नगरपालिका ६ गम्हरिया टोलका ६५ वर्षीय नगिना साह कानु रहेको प्रहरी चौकी महुवनका प्रहरी सहायक निरीक्षक अवधलाल साहले जानकारी दिए । आइतबार राति शौच गर्न गएका बेला स्थानीय रामनरेस साहको माछा पोखरीमा डुबेर कानुको मृत्यु भएको हो । शौच गर्न घरबाट बाहिर निस्किएका कानु राति अबेरसम्म घर नफर्किएपछि परिवारजनले प्रहरीलाई जानकारी गराएका थिए । घर नफर्किएको जानकारी पाए लगत्तै रातिदेखि नै खोजतलास गर्दा पोखरीमा डुबेको अवस्थामा कानुको शव परेको इलाका प्रहरी कर्यालय पोखरीयाका प्रहरी निरीक्षक दीपक थापाले जानकारी दिए । शव पोस्टमार्टमको लागि नारायणी अस्पतालमा पठाइएको प्रहरी निरीक्षक थापाले बताए ।
सर्वोच्चको फैसला संसदीय व्यवस्था र दलीय प्रणालीमाथि गम्भीर आघात : शंकर पोखरेल,"काठमाडौं : एमाले नेता एवम् लुम्बिनी प्रदेशका मुख्यमन्त्री शंकर पोखरेलले संसदीय व्यवस्था र दलीय प्रणालीमाथि गम्भीर आघात भएको टिप्पणी गरेका छन्। सोमबार सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेसँगै फेसबुकमार्फत उनले संवैधानिक इजलासले गरेको फैसलाले दलीय प्रणालीमाथि गम्भीर आघात पुगेको दाबी गरेका हुन्। उनले सुदुर भविष्यसम्म नेपाल राष्ट्र र नेपाली जनताले अस्थिरताको दुश्चक्र बेहोर्नु पर्ने भएको बताएका छन्। पोखरेलले लेखेका छन्,संसदीय व्यवस्था र दलीय प्रणालीमाथि गम्भीर आघात। सुदुर भविष्यसम्म नेपाल राष्ट्र र नेपाली जनले अस्थिरताको दुश्चक्र बेहोर्नु पर्नेभो। प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन्। यसअघि गत पुस ५ गते पनि प्रतिनिधिसभा विघटनको सिफारिस गरेका थिए। त्यसलाई सर्वोच्चले उल्टाएको थियो।"
"कमल थापाले भने, सर्वोच्चको राजनीतिक फैसलाले देश अस्थिरतामा फस्ने खतरा",काठमाडौं : राष्ट्रिय प्रजातन्त्र पार्टी (राप्रपा)का अध्यक्ष कमल थापाले सर्वोच्चको फैसलाले देश अस्थिरतामा फस्ने खतरा रहेको बताएका छन्। सोमबार सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेसँगै फेसबुकमार्फत उनले संवैधानिक इजलासले गरेको राजनीतिक फैसलाले कार्यान्वनमा जटिलता र देश अस्थिरतामा फस्ने खतरा रहेको प्रतिक्रिया दिएका हुन्। थापाले सर्वोच्च अदालतमा गोरु ब्याएकोसमेत टिप्पणी गरेका छन्। सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको छ । प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन् । यसअघि गत पुस ५ गते पनि प्रतिनिधिसभा विघटनको सिफारिस गरेका थिए । त्यसलाई सर्वोच्चले उल्टाएको थियो ।
भारतमा चट्याङ लागेर ११ जनाको मृत्यु,भारतको जयपुर सहरमा चट्याङका कारण कम्तीमा ११ जनाको मृत्यु भएको छ। आइतवारको घटनामा धेरै जना घाइते भएका छन्। पीडितहरूले १२औँ शताब्दीमा बनाइएको प्रख्यात पर्यटकीय स्थल आमेर किल्लामा सेल्फी खिचिरहेका बेला घटना भएको बताइएको छ। त्यस बेला किल्ला र आसपासका स्थानमा २७ जना रहेको र तीमध्ये केहीले भुइँमा हाम फालेको बताइएको छ । सन् २००४ यता भारतमा चट्याङका कारण दुई हजार भन्दा बढीको मृत्यु भएको छ। एक जना वरिष्ठ प्रहरी अधिकारीले बताए अनुसार किल्ला पर्यटकहरू माझ चर्चित छ। उनका अनुसार मृत्यु हुनेमा अधिकांश युवाहरू छन्। राजस्थानका विभिन्न स्थानमा आइतवार नै चट्याङका कारण थप नौ जनाको मृत्यु भएको स्थानीय सञ्चार माध्यमहरूले जनाएका छन्। राजस्थानका मुख्यमन्त्री अशोक गहलौतले मृत्यु हुनेहरूका परिवारलाई क्षतिपूर्ति बापत पाँच लाख रूपैयाँ दिने घोषणा गरेका छन्। भारतको उत्तर प्रदेश राज्यमा पनि चट्याङ लागेर २८ जनाको मृत्यु भएको बीबीसी हिन्दीले जनाएको छ। तीमध्ये १३ जनाको मृत्यु प्रयागराज भनिने स्थानमा भएको बताइएको छ। तीव्र वर्षा हुने भारतको मनसुन सामान्यता जून महिनादेखि सेप्टेम्बर महिनासम्म कायम रहन्छ। भारतको मौसम सम्बन्धी विषय हेर्ने निकाय इन्डिएन मेटेरोलोजिकल डिपार्टमेन्टले जलवायु सङ्कट लगायतका विषयका कारण सन् १९६० यता भारतमा चट्याङका कारण ज्यान गुमाउनेहरूको सङ्ख्या दोबर भएको जनाएको छ ।
मनसुनी वायुको प्रभाव : अझै तीन दिन वर्षा हुने,"काठमाडौं : मनसुनी वायुको प्रभावले अझै तीन दिन देशको अधिकांश स्थानमा वर्षा हुने भएको छ। मनसुनी गतिविधि सक्रिय रहिरहने भएकाले धेरैजसो स्थानमा हल्कादेखि मध्यम वर्षाका साथै एक दुई ठाँउमा भारी वर्षाकोसमेत सम्भावना रहेको मौसमविद् गङ्गा नगरकोटी जानकारी दिए। हाल देशभर सामान्यदेखि पूर्ण बदली रहनुका साथै प्रदेश नं १, वाग्मती र गण्डकी प्रदेशका केही स्थानमा र बाँकी प्रदेशका केही स्थानमा हल्कादेखि मध्यम वर्षा भइरहेको जल तथा मौसम विज्ञान विभागले जनाएको छ। विभागका अनुसार राति देशभर सामान्यदेखि पूर्ण बदली रही धेरै स्थानमा हल्कादेखि मध्यम वर्षाको सम्भावना रहेको छ। वाग्मती प्रदेश र गण्डकी प्रदेशका एकदुई स्थानमा धेरै भारी वर्षाको सम्भावना औँल्याएको छ। त्यसैले मौसम पूर्वानुमान महाशाखाले यी क्षेत्रमा सतर्कता अपनाउन अनुरोध गरेको छ। आगामी बुधबार देशभर सामान्यदेखि पूर्ण बदली भइ प्रदेश नं १, वाग्मती र गण्डकी प्रदेशका केही स्थानमा भारी वर्षाको सम्भावना रहेको बताइएको छ। नेपालमा मनसुन सुरु हुने औसत मिति जुन १३ मानिएपनि यस वर्ष त्यसभन्दा तीन दिनअघि नै सुरु भएको थियो।"
"मनकामना स्मार्ट लघुवित्तको आइपिओे बाँडफाँट, भाग्यमानी दुईजनाले पाए ११ कित्ता","काठमाडौं : मनकामना स्मार्ट लघुवित्त वित्तीय संस्थाले सर्वसाधारणका लागि जारी गरेको आइपिओ बाँडफाँट भएको छ । बिक्री प्रबन्धक एनएमबी क्यापिटलले सोमबार बिहान क्यापिटलकै कार्यालयमा शेयर बाँडफाँट गरेको हो । कम्पनीले यही असार १७ गतेदेखि २१ गतेसम्म सर्वसाधारणमा आइपिओ जारी गरेको थियो । संस्थाको आइपिओमा १९ लाख ५४ हजार २७४ जनाले आवेदन दिएका थिए । आवेदन दिएकामध्ये दुई हजार ७५३ जनाको आवेदन रद्द हुँदा १९ लाख ५१ हजार ५२१ जना योग्य आवेदक कायम गरिएको क्यापिटलले जनाएको छ । मागभन्दा बढीको आवेदन परेपछि क्यापिटलले योग्य रहेका उक्त आवेदकलाई गोलाप्रथामा सहभागी गराई शेयर बाँडफाँट गरेको थियो । जसअनुसार गोलाप्रथाबाट ३६ हजार ३४९ जनाले १० कित्ताको दरले शेयर पाएका छन् । तीमध्ये दुई जनाले ११ कित्ता शेयर पाएका छन् । आवेदन दिएकामध्ये १९ लाख १७ हजार बढी आवेदकको हात खाली भएका छन् । कम्पनीले तीन करोड ८९ लाख बराबरको तीन लाख ८९ हजार ४९२ कित्ता साधारण सेयर बिक्री खुला गरेको थियो । जसमध्ये जारी पूँजीको ०५ प्रतिशत अर्थात् १९ हजार ४५० कित्ता सेयर सामूहिक लगानीका लागि र छ हजार ५८ कित्ता कम्पनीका कर्मचारीका लागि छुट्याइएको छ । बाँकी रहेको तीन लाख ६३ हजार ४९२ कित्ताका लागि सर्वसाधारणले आवेदन दिएका हुन् । आइपिओको नतिजा मेरोसेयर, सिडिएसले आइपिओ नतिजाका लागि तयार पारेको वेबसाइट र बिक्री प्रबन्धक एनएमबी क्यापिटलको वेबसाइटबाट हेर्न सकिने छ । रासस"
"योगेश भट्टराईको प्रतिक्रिया, सर्वोच्चको आदेशको सम्मान र स्वागत गर्दछु","काठमाडौं : नेकपा एमालेका सचिव योगेश भट्टराईले प्रतिनिधिसभाको पुन: स्थापनाको लागि दिएको आदेशको स्वागत गरेका छन्। सोमबार सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेसँगै फेसबुकमार्फत उनले संवैधानिक इजलासले गरेको आदेशको आदेशको सम्मान र स्वागत गर्ने प्रतिक्रिया दिएका हुन् । भट्टराईले नेकपा एमालेको एकतालाई जोगाउन एमालेका नेता र कार्यकर्तामा संयम र धैर्यताका साथ अघि बढ्न आह्वान समेत गरेका छन्। उनले आइतबार भएको १० बुँदे सहमति ईमन्दारिताका साथ कार्यान्वयन हुने विश्वास व्यक्त गरेका छन्। सर्वोच्च अदालतको संवैधानिक बेञ्चद्वारा प्रतिनिधिसभाको पुनर्स्थापना गर्ने गरी गरेको आदेशको सम्मान र स्वागत गर्दछु । भट्टराईले लेखेका छन्,बदलिएको परिस्थितिमा प्रतिनिधिसभाको बाँकी कार्यकालको सुनिश्चितता सहित नेकपा एमालेको एकतालाई जोगाउन एमालेका समस्त नेता र कार्यकर्ता कमरेडहरुमा संयम र धैर्यताकासाथ अघि बढ्न आह्वान गर्दछु। सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो । प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन् । यसअघि गत पुस ५ गते पनि प्रतिनिधिसभा विघटनको सिफारिस गरेका थिए । त्यसलाई सर्वोच्चले उल्टाएको थियो । पहिलो पटक प्रधानमन्त्री केपी शर्मा ओलीले पेश गरेको संसद विघटन गर्ने सिफारिस राष्ट्रपतिद्वारा स्वीकृत भएपछि संस्कृति, पर्यटन तथा नागरिक उड्डयन मन्त्री योगेश भट्टराईले राजीनामा दिएका थिए। संसद् पुनर्स्थापना, देउवालाई प्रधानमन्त्री नियुक्त गर्न परमादेश, सातदिन भित्र संसद बोलाउन आदेश दुई दिनभित्र देउवालाई प्रधानमन्त्री नियुक्त गर्न सर्वोच्चको आदेश सर्वोच्चको फैसलाले प्रतिगमन परास्त भो : जनार्दन शर्मा कांग्रेसको प्रतिक्रिया : लिक बाहिर धकेलिएको संविधानलाई ट्याकमा फर्काउने कदम"
कांग्रेसको प्रतिक्रिया : लिक बाहिर धकेलिएको संविधानलाई ट्याकमा फर्काउने कदम,"काठमाडौं : नेपाली कांग्रेसले प्रतिनिधिसभा पुन:स्थापना गर्ने सर्वोच्च अदालतको फैसला स्वागतयोग्य भएको प्रतिक्रिया दिएको छ। सर्वोच्चको यो फैसला लिक बाहिर धकेलिएको संविधानलाई ट्याकमा फर्काउने कदम भएको संज्ञा कांग्रेसले दिएको छ। सर्वोच्चको फैसला लगत्तै कांग्रेस प्रवक्ता विश्वप्रकाश शर्माले ट्वीटमा लेखेका छन्, 'रास्ट्रपति र प्रधानमन्त्रीको आवेगपुर्ण कदम सच्याउंदै सम्मानित संवैधानिक इजलासको विवेकपुर्ण फैसला ! लिक बाहिर धकेलिएको संविधानलाई ट्र्याकमा फर्काउने कदम ।' उनले सरकार निर्माण होइन इतिहास निर्माणको अवसरका रूपमा यसलाई उपयोग गर्नुपर्ने दायित्व कांग्रेसको कांधमा आएको बताएका छन्। यस्तै कांग्रेका अर्का नेता विमलेन्द्र निधीले शेरबहादुर देउवालाई प्रधानमन्त्री बनाउन गरिएको परमादेश र प्रतिनिधिसभाको पुनस्थापनासम्बन्धी आदेशको स्वागत गरेका छन्। उनले सर्वोच्च अदालतले संविधान र संसदीय लोकतंत्रको पक्षमा ऐतिहासिक एवं दुरदर्शी फैसला दिएको दावी गरेका छन्। उनले भने,' शेरबहादुर देउवालाई प्रधानमन्त्री बनाउन गरिएको परमादेश र प्रतिनिधिसभाको पुनस्थापनासम्बन्धी आदेशको स्वागत गर्दछु। सर्वोच्च अदालतले संविधान र संसदीय लोकतंत्रको पक्षमा ऐतिहासिक एवं दुरदर्शी फैसला दिएको छ। यस फैसलाबाट जनतामा सर्वोच्च अदालत प्रतिको विश्वास र सम्मानमा वृद्धि भएको छ।' यस फैसलाबाट जनतामा सर्वोच्च अदालत प्रतिको विश्वास र सम्मानमा वृद्धि भएको प्रतिक्रिया उनले व्यक्त गरेका छन्। सर्वोच्च अदालतले प्रतिनिधिसभा विघटनको निर्णय असंवैधानिक रहेको ठहर गर्दै सोमबार पुनःस्थापनाको फैसला सुनाएको छ। प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले सरकारले गरेको प्रतिनिधिसभा विघटन निर्णय बदर गर्दै शेरबहादुर देउवालाई प्रधानमन्त्रीमा नियुक्त गर्न परमादेश जारी गरेको छ । सोमबार प्रतिनिधिसभा विघटनविरुद्ध मुद्दाको देउवा पक्षमा फैसला सुनाउँदै प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले यस्तो आदेश दिएको हो। सर्वोच्चले देउवालाई २ दिनभित्र प्रधानमन्त्री नियुक्त गर्न परमादेश दिएको छ। रिटको सुनुवाइका लागि प्रधानन्यायाधीश जबराको नेतृत्वमा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई सम्मिलित संवैधानिक इजलास गठन गरिएको थियो।"
दुई दिनभित्र देउवालाई प्रधानमन्त्री नियुक्त गर्न सर्वोच्चको आदेश,"काठमाडौं : सर्वोच्च अदालतले शेरबहादुर देउवालाई प्रधानमन्त्रीमा नियुक्त गर्न परमादेश जारी गरेको छ । सोमबार प्रतिनिधिसभा विघटनविरुद्ध मुद्दाको देउवा पक्षमा फैसला सुनाउँदै प्रधानन्यायाधीश चोलेन्द्र शमशेर राणा नेतृत्वको संवैधानिक इजलासले यस्तो आदेश दिएको हो। प्रतिनिधिसभाका १४६ जना सांसदले हस्ताक्षरसहित देउवालाई प्रधानमन्त्री नियुक्तिका लागि परमादेशको माग गर्दै सर्वोच्चमा रिट दिएका थिए। देउवा पक्षमा बहुमत देखिएकोले देउवालाई प्रधानमन्त्री नियुक्त गर्न अदालतले आदेश दिएको हो। अब संविधानको धारा ७६ (५) अनुसार देउवा प्रधानमन्त्रीमा नियुक्त हुनेछन्। सर्वोच्चको परमादेशअनुसार मंगलबार नै देउवालाई राष्ट्रपतिले प्रधानमन्त्रीमा नियुक्त गर्नुपर्नेछ। सात दिनपछि सुरु हुने संसदको अधिवेशनमा देउवाले विश्वासको मत लिनेछन्। विश्वासको मत पाए बाँकी अवधि देउवाले निर्वाध रुपमा सरकार चलाउनेछन् र उनकै नेतृत्वमा चुनाव हुनेछ। विश्वासको मत नपाए देउवालाई चुनावमा जाने स्वभाविक हक हुनेछ र देउवाकै नेतृत्वमा चुनाव सम्पन्न हुनेछ। यस्तै सर्वोच्चले देउवालाई २ दिनभित्र प्रधानमन्त्री नियुक्त गर्न परमादेश दिएको छ। रिटको सुनुवाइका लागि प्रधानन्यायाधीश जबराको नेतृत्वमा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई सम्मिलित संवैधानिक इजलास गठन गरिएको छ। प्रधानमन्त्रीको सिफारिसमा राष्ट्रपतिले जेठ ८ गते गरेको प्रतिनिधिसभा विघटनविरुद्ध १ सय ४६ सांसदले सर्वोच्चमा रिट दायर गरेका थिए। रिट निवेदकका ३६ कानुन व्यवसायीले सुरुमा बहस गरेका थिए। विपक्षीका तर्फबाट महान्यायाधिवक्तासहित ११ जना सरकारी वकिलले बहस गरे। प्रधानमन्त्री केपी शर्मा ओलीका तर्फबाट २१ रसभामुख अग्निप्रसाद सापकोटाका तर्फबाट ५ कानुन व्यवसायीले बहस गरेका थिए।"
"सर्वोच्चले भन्यो, ७६ (५) को प्रयोगमा सांसदले विवेक प्रयोग गर्न पाउँछन्, दलीय ह्वीप लाग्दैन",काठमाडौं : सर्वोच्च अदालतले संविधानको धारा ७६ (५) अनुसार सरकार गठनको प्रक्रियामा सांसदहरुलाई दलीय ह्वीप नलाग्ने ठहर गरेको छ । अदालतले यो व्यवस्थाको अभ्यासमा सांसदले विवेक प्रयोग गर्न पाउने व्याख्या गरेको छ। संवैधानिक इजलासले सोमबार सुनाएको फैसलामा धारा ७६ (५) को प्रधानमन्त्रीले विश्वासको मत लिँदा मत दिने सांसदहरुलाई ह्वीप उल्लंघनको कारबाही गर्न नमिल्ने ठहर गरेको हो । अब दलीय ह्वीपको त्रास सकिएको छ।
सर्वोच्चको फैसलाले प्रतिगमन परास्त भो : जनार्दन शर्मा,"काठमाडौं : नेकपा माओवादी केन्द्रका नेता जनार्दन शर्माले सर्वोच्च अदालतको फैसलाबाट प्रतिगमन परास्त भएको बताएका छन्। सर्वोच्च अदालतले प्रतिनिधिसभा विघटन बदर गर्ने फैसला सार्वजनिक भएसँगै उनले यस्तो प्रतिक्रिया दिएका हुन्। प्रतिनिधि सभा पुन: स्थापना हुने आदेश भएसँग नेता शर्माले सामाजिक सञ्जालमा ट्वीटरमा शर्माले लेखेका छन्, प्रतिगमन परास्त भो। सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको हो। प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो। प्रतिगमन परास्त भो ।   ()  ,  बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ। प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन्। यसअघि गत पुस ५ गते पनि प्रतिनिधिसभा विघटनको सिफारिस गरेका थिए। त्यसलाई सर्वोच्चले उल्टाएको थियो। संसद् पुनर्स्थापना, देउवालाई प्रधानमन्त्री नियुक्त गर्न परमादेश, सातदिन भित्र संसद बोलाउन आदेश दुई दिनभित्र देउवालाई प्रधानमन्त्री नियुक्त गर्न सर्वोच्चको आदेश"
पोखरीमा डुबेर मृत्यु,विराटनगर : मोरङको मिक्लाजुङ गाउँपालिका६ मा रहेको बेतेनी सिमसारको पोखरीमा डुबेर आइतबारसाँझ एक जनाको मृत्यु भएको छ । पोखरीमा माछा मार्ने क्रममा डुबेर मिक्लाजुङ३ का ५० वर्षीय आशबहादुर लिम्बूको मृत्यु भएको प्रहरीले जनाएको छ । माछा मार्नलाई भनेर पोखरीमा छिरेपछि लिम्बू आइतबार दिउँसो ३:३० बजेतिर डुबेर वेपत्ता भएका थिए । सिमसारमा डुबेर वेपत्ता भएपछि नेपाली सेनाको गोताखोर टोलीले साँझ मृत फेला पारेर उनको शव पोखरीबाट बाहिर निकालेको प्रहरीले जनाएको छ । घटनाको इलाका प्रहरी कार्यालय उर्लाबारीले अनुसन्धान थालेको छ ।
सर्वोच्चको फैसलाविरुद्ध माइतीघरमा ओली समर्थकको प्रदर्शन (फोटोफिचर),काठमाडौं : सर्वोच्च अदालतले प्रतिनिधिसभा विघटन निर्णय असंवैधानिक ठहर गर्दै बदर गरिदिएपछि त्यसको विरुद्धमा प्रधानमन्त्री केपी शर्मा ओलीका समर्थकले सडक प्रदर्शन गरेका छन् । सोमबार सर्वोच्च अदालत नजिकै माइतीघर मण्डलामा जम्मा भएर उनीहरुले अदालतको फैसलाविरुद्ध प्रदर्शन गरेका हुन्। उनीहरुले सबै फैसला मानिदैन लेखिएको ब्यानर बोकेर प्रदर्शनमा उत्रिएका छन्। सर्वोच्च अदालतले प्रतिनिधिसभा विघटन र शेरबहादुर देउवालाई प्रधानमन्त्रीमा नियुक्तिको परमादेश जारी गरेपछि ओली पक्षका समर्थहरुले विरोध जनाएका हुन्।
मर्स्याङ्दी नदी तटीय क्षेत्रमा उच्च सतर्कता अपनाउन अनुरोध,"मनाङ : निरन्तरको वर्षाले मर्स्याङ्दी नदीको बहाब कायमै रहेकाले तटीय क्षेत्रमा बसोबास गर्ने बासिन्दालाई सचेत रहन आग्रह गरिएको छ। जिल्ला प्रशासन कार्यालयले आज यहाँ सूचना जारी गर्दै नदी छेउछाउका बस्तीलाई उच्च सतर्कता अपनाउन आह्वान गरेको हो। सूचनामा भनिएको छ, 'यस वर्षको मनसुन अवधि कायमै रहेको हुँदा जिल्लाका नदी तटीय क्षेत्रमा बसोबास गर्ने बासिन्दालाई उच्च सचेत र सतर्क रहनु हुन जिल्ला विपद् व्यवस्थापन समितिबाट सूचीत तथा अनुरोध गरिन्छ।' चामे गाउँपालिकाको४, ५ र नासो गाउँपालिकाको१ को तालगाउँ नदीकै किनारमा रहेकाले विशेष सतर्कता अपनाउन भनिएको हो। प्रमुख जिल्ला अधिकारी विष्णु लामिछानेले भने, 'नासो १ तालगाउँ मर्स्याङ्दी नदी किनारमै छ। यहाँ विशेष सावधानी अपनाउनु पर्छ। सिरान क्षेत्रमा भीषण वर्षा भएकाले खोलाको बहावको जोखिम रहेकाले तटीय क्षेत्रको तालगाउँका बासिन्दालाई सचेत हुन आग्रह गर्दछु।' जिल्लामा गत जेठ ३१ गतेदेखि परेको अविरल वर्षाका कारण आएको बाढीपहिराले सयौँ घरपरिवार विस्थापित भएका छन्। यहाँका सार्वजनिक र निजी संरचनामा बाढीपहिराले ठूलो क्षति पुर्याएको छ। जिल्ला अहिले सडक सञ्जालदेखि विद्युत् र इन्टरनेट सेवालगायतबाट वञ्चित भएका छन्।"
ओलीले बोलाए एमाले स्थायी कमिटी बैठक,काठमाडौं : आइतबार अन्तिम समयमा आएर स्थगित भएको नेकपा स्थायी कमिटी बैठक सोमबार अपरान्ह बस्ने भएको छ। पार्टी अध्यक्ष एवं प्रधानमन्त्री केपी शर्मा ओलीले बालुवाटारमा अपरान्ह ५ बजे बस्ने गरी नेकपा स्थायी कमिटी बैठक बोलाएका हुन्। यसअघि आइतबार अपरान्ह ४ बजेका लागि बोलाइएको बैठक अन्तिम समयमा आएर स्थगित भएको थियो। एमाले उच्च स्रोतका अनुसार पार्टी एकता कार्यदलले तयार पारेको मस्यौदामा सहमति नभएपछि बैठक स्थगित भएको थियो। लामो समयदेखिको पार्टी विवाद समाधानका लागि गठन भएको कार्यदलले आइतबार १० बुँदे सहमति सार्वजनिक गरेको थियो। उक्त सहमतिलाई स्थायी कमिटी बैठकले अनुमोदन गर्ने तयारी रहेको जनाइएको छ। यता वरिष्ठ नेता माधव नेपाल पक्ष भने १० बुँदे सहमतिमा असन्तुष्टि जनाएको छ।
यस्तो छ सर्वोच्चको ऐतिहासिक फैसला (पूर्णपाठ),"काठमाडौं : सर्वोच्च अदालतले संविधानको धारा ७६ को उपधारा (५) बमोजिम प्रधानमन्त्री नियुक्त गर्न समर्थन गरेको आधारमा दल त्याग सम्बन्धी कारवाही गर्न नमिल्ने जनाएको छ। प्रतिनिधिसभा पुनर्स्थापनाको आदेश जारी गर्दै सर्वोच्चले प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भन्दै आदेश दिएको छ। जारी आदेशमा भनिएको छ, संविधानको धारा ७६ को उपधारा (५) बमोजिम प्रधानमन्त्री नियुक्त गर्न प्रयोजनका लागि विश्वास जनाएको वा समर्थन गरेको कारणबाट राजनीतिक दल सम्बन्धी ऐन, २०७३ बमोजिम दल त्याग सम्बन्धी कारवाही गर्न नमिल्ने भएकाले उक्त प्रावधान बमोजिम प्रधानमन्त्री पदमा नियुक्तिका सन्दर्भमा प्रतिनिधि सभाका कुनै सदस्यप्रति विश्वास जनाएको, समर्थन गरेको, आफ्नो अभिमत वा धारणा व्यक्त गरेको, वा मतदान गरेको कुरालाई लिएर प्रतिनिधि सभाका कुनै पनि सदस्य उपर दल त्याग सम्बन्धी कारवाही नगर्नु, नगराउनु भनी प्रत्यर्थीहरुका नाउँमा प्रतिषेधको आदेश जारी हुने ठहर्छ।' संसद् पुनर्स्थापना, देउवालाई प्रधानमन्त्री नियुक्त गर्न परमादेश, सातदिन भित्र संसद बोलाउन आदेश दुई दिनभित्र देउवालाई प्रधानमन्त्री नियुक्त गर्न सर्वोच्चको आदेश प्रतिनिधिसभा पुनर्स्थापना तथा कांग्रेस सभापति शेरबहादुर देउवालाई प्रधानमन्त्री बनाउन परमादेश जारी गरेको छ । सोमबार अदालतले १ सय ४६ जना सांसदहरुले दिएको रिट निवेदनको पक्षमा सर्वोच्च अदालतले फैसला गरेको हो । अदालतले पुनर्स्थापित प्रतिनिधि सभाको अधिवेशन आजका मितिले ७ (सात) दिनभित्र (अर्थात २०७८ साल श्रावण ३ गते आइतबार अपरान्ह ५ बजेभित्री प्रारम्भ हुने गरी नेपालको संविधान बमोजिम अधिवेशन आह्वान गरी नियमित रुपमा बैठक बस्ने व्यवस्था तत्काल मिलाउन परमादेश जारी गरेको छ। प्रधानमन्त्री ओलीको दाबी संविधानसम्मत् देखिएन सर्वोच्च अदालतले प्रधानमन्त्री केपी शर्मा ओलीले धारा ७६ को उपधारा (५) बमोजिम प्रधानमन्त्री पदमा नियुक्तिका लागि गरेको दावी संविधानसम्मत् नदेखिएको जनाएको छ। आदेशमा भनिएको छ,नेपालको संविधानको धारा ७६ को उपधारा (३) बमोजिम नियुक्त प्रधानमन्त्रीले उपधारा (४) बमोजिम प्रतिनिधि सभाबाट विश्वासको मत प्राप्त नगरेको वा निजले सो प्रकृया परित्याग गरेको कारणबाट उपधारा (५) बमोजिम प्रधानमन्त्री नियुक्ति हुने अवस्थामा निजले दावी पेश गर्न नमिल्ने भएकाले तत्काल विश्वासको मत लिन नसक्नु भएका सम्माननीय प्रधानमन्त्री श्री के पी शर्मा ओलीले धारा ७६ को उपधारा (५) बमोजिम प्रधानमन्त्री पदमा नियुक्तिका लागि गर्नु भएको दावी संविधानसम्मत् देखिएन। नेपालको संविधानको धारा ७६ को उपधारा (५) मा प्रतिनिधि सभाका कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा भन्ने वाक्यांश रहेको र सो प्रयोजनका लागि प्रतिनिधि सभाका १४९ जना सदस्यहरु (बहुमत सदस्यहरु) ले समर्थन जनाएको कुरालाई विश्वासको मत प्राप्त गर्न सक्ने आधार प्रस्तुत गरेको भनी मान्नु पर्ने पर्याप्त र मनासिव आधार देखिएको हुँदा सोही बमोजिम आजका मितिले २ (दुई। दिनभित्र (अर्थात २०७८ साल असार २९ गते मंगलबार अपरान्ह ५ बजेभित्र देउवालाई प्रधानमन्त्री पदमा नियुक्ति गर्ने र संविधानको धारा ७६ को उपधारा (६) बमोजिम विश्वासको मत प्राप्त गर्ने प्रकृया पुरा गर्ने गराउनू भन्दै अदालतले परमादेश जारी गरेको छ। आदेशमा भनिएको छ,संविधानको धारा ७६(५) बमोजिम प्रधानमन्त्री पदमा नियुक्तिका लागि श्री शेर बहादुर देउवाले १४९ जना प्रतिनिधि सभाका सदस्यहरुको समर्थन रहेको भनी गर्नु भएको दावीलाई संविधानको धारा ७६(५) प्रतिकूल हुने गरी दावी नपुग्ने भनी गरिएको निर्णय उपरोक्त प्रकरण (क) मा उल्लेख भए अनुसार बदर गरिएको छ। अब जुन बिन्दुबाट संविधानको प्रयोग र पालनामा त्रुटी भएको हो, सोही अवस्थाबाट संविधानसम्मत् तबरले प्रकृया अगाडि बढाउनु मनासिव हुने देखिन्छ। नेपालको संविधानको धारा ७६ को उपधारा (५) मा प्रतिनिधि सभाका कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा भन्ने वाक्यांश रहेको र सो प्रयोजनका लागि प्रतिनिधि सभाका १४९ जना सदस्यहरु (बहुमत सदस्यहरु) ले समर्थन जनाएको कुरालाई विश्वासको मत प्राप्त गर्न सक्ने आधार प्रस्तुत गरेको भनी मान्नु पर्ने पर्याप्त र मनासिव आधार देखिएको हुँदा सोही बमोजिम आजका मितिले २ (दुई। दिनभित्र (अर्थात २०७८ साल असार २९ गते मंगलबार अपरान्ह ५ बजेभित्र। उपरोक्त अनुसार संविधानसम्मत् रुपमा मिति २०७८२७ गते सम्माननीय राष्ट्रपति समक्ष दावी पेश गरेका प्रतिनिधि सभाका सदस्यलाई प्रधानमन्त्री पदमा नियुक्ति गर्ने र संविधानको धारा ७६ को उपधारा (६) बमोजिम विश्वासको मत प्राप्त गर्ने प्रकृया पुरा गर्ने गराउनु भनी प्रत्यर्थी मध्येका राष्ट्रपतिको कार्यालय तथा संघीय संसदको पुनर्स्थापित प्रतिनिधि सभाका नाउँमा परमादेश जारी हुने ठहर्छ।"
खोपमा दुर्गम क्षेत्र र मजदूरलाई प्राथमिकता दिन माग,"काठमाडौं : राष्ट्रियसभाका सदस्यले बाढी, पहिरो र डुबानबाट प्रभावित जनतालाई तत्काल राहत उपलब्ध गराउन तथा कोभिड१९ सङ्क्रमण रोकथामका लागि सबै नागरिकलाई यथाशीघ्र खोप सुनिश्चित गराउन सरकारसँग माग गरेका छन्। राष्ट्रियसभाको सोमबारको विशेष समयमा भाग लिँदै नेकपा (एमाले)की दीपा गुरुङले सबै नागरिकलाई यथाशीघ्र खोप उपलब्ध गराउन माग गरिन्। उनले वर्षाका कारण मुलुकका विभिन्न भेगमा बाढीपहिराका घटनापछि हुने उद्धार, राहतका साथै सडक यातायात खुलाउन तीनै तहका सरकारको संयुक्त प्रयासको खाँचो औँल्याइन्। सोही दलकी शारदादेवी भट्टले मुलुकको तराई भेगका अधिकांश क्षेत्र डुबानमा परेर बालीनालीको क्षति भएकाले किसानलाई उचित क्षतिपूर्ति दिलाउन माग गरिन्। उनले कैलालीमा तीनवर्षीय विवेक विष्टका हत्यामा संलग्नलाई कानूनी कारवाही होस् भनिन्। एमालेकै कविता बोगटीले सरकारले खोपको पहल गरेर सराहनीय काम गरेको बताइन्। सोही दलकी विमला घिमिरेले राष्ट्रिय गौरवका आयोजनामा काम गर्ने मजदूरलाई कोरोनाविरुद्धको खोपको व्यवस्था गर्न माग गरिन्। एमालेकी नन्दा चपाईँले कोरोना रोगविरुद्धको खोप लगाउन दुर्गम क्षेत्रका नागरिकलाई प्राथमिकता दिन अनुरोध गरिन्। सोही दलका नरपति लोहारले बाढीपीडित जनताका लागि तत्काल राहत र क्षतिपूर्ति उपलब्ध गराउन आग्रह गरे। नेपाली कांग्रेसका प्रकाश पन्थले जनताले अपेक्षा गरेअनुरुप जनप्रतिनिधिले भूमिका निर्वाह गर्न नसकेको जनाउँदै राष्ट्रियसभाको कामकारवाही अझ प्रभावकारी हुनुपर्नेमा जोड दिए। नेकपा (माओवादी केन्द्र)का जीवन बुढाले राष्ट्रियसभालाई कानून निर्माण तथा विचार निर्माण गर्ने थलो बनाउनुपर्ने बताए। सोही दलका महेशकुमार महराले मुलुकमा शान्तिसुरक्षाको कमजोर व्यवस्थापनका कारण पछिल्लो समय हत्याहिंसा र बलात्कारका घट्ना बढेको भनी चिन्ता व्यक्त गरे।"
यसरी हुन्छ समाज सुधार,"नैतिक्ता र सदाचार नै जीवन जिउने असल कला हो । पथ भ्रष्ट समाजले सबै व्यक्ति वा देशलाई नै खाल्टोमा हाल्छ । राजनीतिकर्मीहरू इमान्दार भएनन् भने समाज विकृत बन्छ, कानुनले मात्रै त्यसलाई नियन्त्रण गर्न सकिन्न । व्यक्ति व्यक्तिलाई प्रहरी लगाएर सम्भव हुन्न । समाज सभ्य भएमा राज्यले ठूलो खर्च अपराध नियन्त्रणमा गर्नु पर्दैन । त्यो खर्च विकास, निर्माणमा लगाउन सकिन्छ । नागरिकमथि ढाडै सेक्ने गरी कर उठाउनु पनि पर्दैन, नेतृत्वले राजनीतिक दाउपेच मात्रै होइन, सामाजिक अभियन्ता भएर पनि सोच्नु उत्तम हुन्छ । छाडा छोडेको साँढे र बेलगामका अगुवाहरू भएपछि देशमा रोदन सुरु हुन्छ । देशले अभिभावक नपाएको महसुस गर्छ । अरूको निन्दा गर्नु हुन्न, झूठ बोल्नाले आफूले पहिले गरेको यज्ञ वा शुभ कर्मको फल क्षीण हुन्छ। आफ्नो बखान आफैं गर्ने, घमण्ड गर्नेकोे पनि पुण्य नाश हुन्छ। विद्यादान अझ श्रेष्ठ दान हो। प्रकट गर्दा पाप घट्छ, प्रकट गर्दा नै धर्म पनि घट्छ । पाप भन्नु प्रदूषण हो । तन, धन र मनको प्रदूषणले व्यक्ति समाज र पूरै देश कंगाल हुन्छ । आचरणलाई त्याग गर्ने, कोरा तर्क मात्र गर्ने, देश निन्दक, देव निन्दकलाई नराधम भनिन्छ । विधर्मीले गरेको काम कुनै पनि राम्रो हुन्न । माता, पिता, वंश, गुरु, मठ, मन्दिरको निन्दा गर्नेलाई स्वयं वेदले पनि चोख्याउन सक्दैन । यज्ञबाट वातावरण अनुकूल हुन्छ, समयानुसार आकाशमा बादल जम्मा भई सन्तुलित वर्षा हुन्छ । अति वृष्टि, अनावृष्टिले समाज मात्रै होइन, देशै सखाप हुन्छ । झूठको खेती गर्दै महात्मा बन्ने, जे पनि खाने, बेहासी भई दुव्र्यसनमा लाग्नेको न मुख चोखो हुन्छ, न उसको बोली शुद्ध हुन्छ । न उसले गरेका कामको परिणाम दिगो र सकारात्मक नै ! लडाइँ, झगडा, चुक्ली, ब्याजखोर, अर्काको सम्पत्तिमा आँखा गाड्ने, लाज हराएको, हिंस्रक राक्षसी प्रवृत्तिको मानिसबाट भएको समाज सुधार खोक्रो हुन्छ । लोभी र पापीको धन प्रयोग गर्दा पनि, उसको संगत गर्दा पनि लक्ष्मी प्रसन्न हुन्नन् । लक्ष्मीको बास भनेको हातको ठेलामा, मिहिनेत, पसिना र परिश्रममा हुन्छ । धन दुई प्रकारको हुन्छ, लक्ष्मी र अलक्ष्मी । गाईको गोबरले लिप्नु र लक्ष्मी पूजामा गाईको गोबर प्रयोग त्यसैले गरिएको हो । गाईका अंगअंगमा ३३ कोटी देवता बसेका हुन्छन् । त्यसैले गोहत्या ठूलो अपराध भनिएको हो । गाई, गीता, गंगाको अपमान भनेको मानिसको आफ्नै अपमान हो । गाई, गोरु पूजा हाम्रो संस्कार थियो । गाईको मर्यादा हुञ्जेल हामीलाई चामलमा भिक्षार्थी बन्नु परेको थिएन । हलो, कोदालो गोरुको काम हुञ्जेल मलको अभाव थिएन । भकारीभरि धान हुन्थ्यो, आजको जस्तो डोजरे विकास नहुँदा यत्राविधि प्राकृतिक प्रकोप खेप्नु पनि परेको थिएन । गाईमा सम्पूर्ण तीर्थ बसेको हुन्छ, गाईको चार थुन भनेको चार समुद्र हो । जमीनको पूजा भनौं माया गर्ने, गोसेवा गर्ने, गहुँ, जौको सेवा र त्यसका वरिपरि बस्दा मानिसको शान नै अलग हुन्छ । रोग लाग्दैन, गाईलाई स्वयं ब्रह्माजीले अग्नि कुण्डबाट धर्तीमा प्रकट गराएका हुन् । संस्कारले हीन भएको, गायत्री, दीक्षामन्त्रको उपासना नगर्ने, आफ्नो मन्त्र सिद्धि गर्न नसक्नेले गरेको समाज सेवा निरर्थक हुन्छ । ढुंगामा वा मूर्तिमा देवता मान्छेले बनाउने हो, त्यसैले देवता बनाउने शक्ति भएको मान्छेले उसको दिमागले सिर्जना गरेको विज्ञानको दुरूपयोग गर्नु हुन्न । विज्ञान ज्ञानको उपज हो । विज्ञान निर्माता मानव मस्तिष्क देवताको उपज हो । त्यसैले व्यक्ति सबै आस्तिक हुन जरुरी छ, आस्तिक हुँदैमा सधैं मन्दिर जानुपर्ने होइन । शरीर नै मन्दिर हो, यसभित्र रहेको आत्मा परमात्माको निराकार रूप हो । यो रूप मान्छेमा मात्रै होइन, हरप्राणीमा हुन्छ । त्यसैले सकेसम्म मांसाहार, मदिरा, नसालु पदार्थको सेवन नगर्नु भनिएको हो । यसले तनाव, क्रोध, आवेग बढाउँछ अनि व्यक्तिले गति छोड्न थाल्छ, बेहोसी भई । रोषपूर्वक अरूलाई दिएको वस्तुले परिणाम राम्रो दिँदैन । देव सम्पत्ति हडप गर्ने, स्त्रीको धनमा आशक्ति देखाउने, अरूलाई दिएकोमा बखान र पछुतो गर्ने, चोरीको धन अरूलाई दिने, मठमन्दिरमा लगाउने, पतीतको हातको अन्न खाने, दम्भले धनार्जन गर्ने, अर्काको मन दुःखाएर आर्जन गर्ने, शोषण गर्ने, वेदको बिक्री गर्ने, अरूलाई निन्दा र अपमान गर्नेको हात कहिल्यै पवित्र हुँदैन । भोजनमा विभेद गर्ने, परस्त्रीगामी, परपुरुषमा आकर्षित हुने, परिश्रम नगरी धनी हुन खोज्ने यी सबै कुमार्गी हुन् । स्वीकृति नभई दाजुको बिहे नगरी बिहे गर्ने, दूषित योनीबाट जन्मेको, विवाह नगरी कन्याबाट जन्मिएको व्यक्ति समाज सुधारक हुन सक्दैन । वीर्य शुद्ध नभई व्यक्ति शुद्ध हुन्न, माटोको घडामा मदिरा हालेपछि धोएर शुद्ध हुन्न । वीर्यले आत्मा बन्ने हो, धर्मको पालन गर्दा आयु, तेज, बल, यश, कीर्ति बढ्छ । कीर्तिमान व्यक्तिले नै समाजको सुधार गर्न सक्छ, बाटो देखाउन प्रज्ञावान हुनु जरुरी छ । आफैं पथभ्रष्ट, हत्यारा, देशद्रोही छ भने देशको सुधार गर्छु भन्नु नाटक मात्र हुन्छ । रंगकर्मीहरूले एकछिन मञ्चमा नाटक देखाउँछन्, नाटक मञ्चनपछिको चित्र अर्कै हुन्छ । ग्लिसिरिन राखेर आँखामा आँसु देखाएजस्तो वा गोहीको आँसुजस्तै हो । भूमण्डलका देवता अरू कोही होइनन्, मान्छे नै हुन् । जो उपकारी वा परोपकारी छ, स्वआचरणबाट जो टाढा भएको छैन, नित्य प्रणव मन्त्र गायत्री जप्छ, सन्ध्या वन्दन गर्छ, देव पितृहरूलाई बिर्सँदैन, समाजलाई माया गर्छ उही देवता हो, मृत्युपछिको स्वर्ग कल्पना मात्रै हो । यो धर्तीमा जीवित अवस्थामै स्वर्ग नपाउनेले पछि स्वर्ग पाउँदैन । बोलीको संयमता, आचरणले सज्जित व्यक्तिको समाज नै स्वर्ग हो । जहाँ हिंसा हुन्न, मांस भक्षण हुन्न, मदिरा पान हुन्न, चोरी, उपद्रव हुन्न, समाजमा रहेका हरमानव र धर्तीमा रहेका हरजीवको मान्यता हुन्छ । त्यो स्वर्ग हो । अतिथिको सेवा, अरूलाई दिएर आफू खाने, सन्तोषी व्यक्ति नै समाजको अगुवा हुन्छ । मनपरि ढंगले राज्यको स्रोत उडाउने व्यक्ति तेजहीन हुन्छ, नागरिकको श्राप लाग्छ । त्यस्तै अशुद्ध व्यक्तिको हातको अन्न खाने व्यक्तिको आयु क्षीण हुन्छ, यशको नाश हुन्छ । कुलको इज्जत बेच्ने छोराछोरीको, देशको अस्मिता लुटाउने नेतृत्वको, व्यभिचारी, हत्याराले दिएको खाने व्यक्ति पनि पतित हुन्छ, उसले गरेको कर्म शुभ हुन्न । अन्जानमा खाइएको रहेछ भने उपवासबाट चोखिनु पर्छ । पानी, अनाज, वस्त्र, दैनिक उपभोगका यावत् सरसामग्री बिक्री गर्ने उद्यमी, व्यापारीले निश्चित रकमबाहेक नाफा नलिई गरेको बजार, व्यापारबाट कुवेर खुसी भई उसलाई धनको वर्षा गरिदिन्छन् । यो नियम सबै सेवाक्षेत्र कानुन, पत्रकार, शिक्षण, बैंकिङ, पर्यटन हरेकक्षेत्रमा लागू हुन्छ, कारण विकासका आधारशीला यी सबैक्षेत्र अथर्व वेदका उपज हुन्, संगीतक्षेत्र सामवेद हो । आपूर्तिक्षेत्रमा काम गर्नेको मन तृप्त हुन्छ । यसरी समाज सेवा गर्नेेलाई अक्षय सुख प्राप्त हुन्छ । निर्माण सामग्री सबै किसिमका फलाम, सुन आदि धातुबाट सेवा गर्ने व्यक्ति दीर्घायु हुन्छ, कारण सबै धातु शिवको वीर्य हो । धनबाट अरूको सेवा गर्नेले यौवन अवस्थामै त्यसको पुण्य प्रतिफल पाउँछ । भोजन गर्दा कसैको निन्दा गर्नु हुन्न, अन्नमा दोष देख्नु हुन्न । जलले खानाको प्रदक्षिणा गरेर केही अंश चढाएर मात्रै भोजन सुरु गर्नु पर्छ । अन्त्यमा एक गाँस छोड्नु पर्छ । अन्न प्राण हो, पञ्च प्राण भनिन्छ यसलाई । खाँदा खाँदै छोडेको खाना फेरि खानु हुन्न, खाना खाइसकेपछि उठेर पानी पिउनु हुन्न । पतिपत्नी भए पनि एउटै थालमा एकैपटक खाना खानु हुन्न । पिएर बाँकी भएको पानी फेरि पिउनु हुन्न, कहिले धेरै बढी, कहिले धेरै कम खाने, सन्तुलित आहार विहार नगर्ने, रजस्वला, पतित, कुकुर स्पर्शको खाना खाने, आफ्नो जूठो अरूलाई दिने, मुखले फुकेर चिसो पारेको खाना खाने, लात्ती लागेका अनि खाँदै छोड्दै गरेको खाना खाने व्यक्तिले गरेको समाजसुधार निरर्थक हुन्छ । अरूको निन्दा गर्नु हुन्न, झूठ बोल्नाले आफूले पहिले गरेको यज्ञ वा शुभ कर्मको फल क्षीण हुन्छ । आफ्नो बखान आफैं गर्ने, घमण्ड गर्नेकोे पनि पुण्य नाश हुन्छ । विद्यादान अझ श्रेष्ठ दान हो, सकेसम्म विद्या बढाउनु पर्छ । यो जति दियो त्यति नै बढ्छ । विद्याले विनयी बनाउँछ, विनयीले सबै सफलता पाउँछ । समाजको अगुवा पनि हुनसक्छ । खुलेर उद्यम, वाणिज्य, आपूर्ति, असल व्यापार, व्यवसाय, शिक्षण कुनै पनि सेवाबाट असल सेवक बन्न सकिन्छ । राष्ट्रको सेवा गर्न सकिन्छ, समाज सुधारक बन्न सकिन्छ ।"
सहकारीले बनायो बिल्लीबाठ,"काठमाडौं : ८२ वर्षीय विश्वनाथ सिन्हाले बुढेसकालमा सहारा होला भनेर सहकारीमा पैसा बचत गरे। तर अहिले अप्ठ्यारो परिस्थितिमा पनि उनले सहकारीबाट एक पैसा पनि फिर्ता पाउन सकेका छैनन्। इन्जिनियरिड कलेजको प्राध्यापकबाट अवकाश पाएका सिन्हाले आफ्नै विद्यार्थी अध्यक्ष रहेको सिभिल सेभिङ एन्ड क्रेडिट कोअपरेटिभमा पैसा जम्मा गरेका थिए। करिब १० वर्षअघि नै सहकारीमा पैसा जम्मा गरेका सिन्हाले समस्या पर्दा सहकारीबाट पैसा नपाएको गुनासो गर्छन्। सिभिल सहकारीका पूर्वअध्यक्ष इच्छाराज तामाङ सिन्हाका विद्यार्थी हुन्। विद्यार्थीले नै शिक्षकलाई ठगी गरेपछि उनी चिन्तित छन्। सिभिलका करिब ३ हजार सदस्यमध्ये २ हजारभन्दा बढी सदस्यले लामो समयदेखि निक्षेपको साँवा तथा ब्याज पाउन सकेका छैनन्। सिभिल पीडित समूहका संयोजक उज्ज्वल सत्यालका अनुसार ८२ वर्षीय सिन्हा अति समस्यामा पर्दा पनि सिभिल सहकारीले पैसा फिर्ता गर्न नसकेको बताउँछन्। उहाँ रुनुहुन्छ, कराउनुहुन्छ, ब्याज तथा साँवा माग्दा फिर्ता पाउन सक्नु भएको छैन उनले भने। सिभिलले फसायो सहकारी बैंक सिभिल सहकारी डुब्दै : आफ्नै संस्थालाई ऋण, निक्षेपभन्दा कर्जा बढी सिभिल होम्सको घरजग्गा रोक्का स्वाहाकारी ! सिभिल सहकारी आंशिक बन्द सिभिल जोगाउन अभियान सक्रिय सिभिल बैंकका अध्यक्ष तामाङकाे चलाखी : नक्कली डिभोर्स गरेर सेयर बिक्री ! सहकारीमा चरम बेथिति सिन्हामात्र होइन सिभिलका करिब ३ हजार सदस्यमध्ये २ हजारभन्दा बढी सदस्यले लामो समयदेखि निक्षेपको साँवा तथा ब्याज पाउन सकेका छैनन्। निक्षेपकर्ताहरूले पटकपटक ताकेता गर्दा पनि सिभिलले सुनुवाइ गरेको छैन। निक्षेपकर्ताहरूले नियमक निकायमा ध्यानाकर्षण गराइरहेका छन्। नियमक निकायले पनि कुनै पहलकदमी लिन नसकेकोमा निक्षेपकर्ताहरू रुष्ट छन्। निक्षेपकर्ताका तर्फबाट डिल्लीप्रसाद भट्टराई, उज्ज्वल सत्याल, नरेन्द्र श्रेष्ठलगायतले नेपाल राष्ट्र बैंक, भूमि व्यवस्था, सहकारी तथा गरिबी निवारण मन्त्रालय, प्रधानमन्त्री तथा मन्त्रिपरिषद् कार्यालयसहित सरोकारवाला निकायमा उजुरी तथा निवेदन दिएका छन्। त्यस्तै नियमक निकाय सहकारी विभाग, बागमती प्रदेश सहकारी रजिस्ट्रार कार्यालयमा ध्यानाकर्षण गराए पनि नियमक निकायले प्रभावकारी कदम चाल्न सकेको छैन। आफैं साहु र आफैं ऋणी भएर सिभिल सहकारीमा समस्या आएको हो। सिभिल सहकारीले सिभिल समूहकै संस्थापकका परियोजनामा कुल कर्जाको ९० प्रतिशत लगानी गरेको छ। ब्याज पनि नतिरेपछि पुँजीकरण भइरहेको छ। जसले गर्दा निक्षेपकर्ता झन् चिन्तित बनेका छन्। सिभिल होम्सलाई लगानी गर्दा कर्जा सुरक्षणका लागि धितो मूल्यांकन गरिएको छैन। धितोको कैयौं गुणा ऋण प्रवाह हुनुका साथै दृष्टिबन्धकसमेत नराखी कर्जा प्रवाह भएको छ। तत्कालीन समयमा कार्यरत अधिकांश कर्मचारीहरूले सञ्चालक समिति र ऋण उपसमितिले मनोमानी ढंगले ऋण लगानी गरेको र त्यसमा कर्मचारीको शून्य भूमिका रहेको भन्दै ध्यानाकर्षण गराएका थिए। निक्षेपको अनुपातमा प्राथमिक पुँजीकोष कम भएको, तरलता पर्याप्त नभएको, एउटै व्यक्तिलाई पुँजी कोषको १० प्रतिशतभन्दा बढी कर्जा प्रवाह भएको, नियमित प्राप्त हुनुपर्ने ब्याज पुँजीकरण भएको, सामूहिक नेतृत्वमा समुदायमा आधारित भएर कारोबार गर्नुपर्नेमा त्यसो नगरिएको कर्मचारीले दुई वर्षअघि ध्यानाकर्षण गराए पनि सुनुवाइ हुन सकेको छैन। सुनुवाइ नभएपछि १७ जना कर्मचारीले सामूहिक राजीनामा दिएका थिए। संस्थाको कार्यालय खुले पनि दुई वर्षदेखि कसैले पनि निक्षेपको सावाँ तथा ब्याज फिर्ता पाउन सकेका छैनन्। सिभिल सहकारीले यहीँ असार ४ गते सूचना जारी गरी त्रैमासिक ब्याज अधिकतम प्रतिशतमा दिने सहमति भए पनि ऋण उठ्न नसकेको भन्दै केही समय धैर्य गर्न निक्षेपकर्तालाई आह्वान गरेको थियो। बागमती प्रदेशले लकडाउनअघि समिति बनाइदिएको थियो। बागमती प्रदेश रजिस्ट्रार कार्यालयले निक्षेपकर्ताको तर्फबाट ४ जना र सञ्चालक तथा व्यवस्थापनतर्फबाट ३ जना गरी ७ जनाको समिति बनाएर निक्षेप फिर्ताको पहल लिएको थियो। सम्झौताअनुसार निक्षेपकर्ताले रकम पाउनुपर्ने भए पनि त्यसो नभएको निक्षेपकर्ताको गुनासो छ। सिभिल ग्रुपका संस्थापक इच्छाराज तामाङको रियल स्टेट व्यवसायमा ६ पटक गरी ८ अर्ब ५७ करोड ३८ लाख रकम ऋण प्रवाह भएको छ। निक्षेपकर्ताहरूले नेपाल राष्ट्र बैंकका गभर्नर महाप्रसाद अधिकारीलाई निवेदन लेख्दै ठगी गर्ने र बचतमा रहेको पैसालाई जथाभावी प्रयोग गर्ने, चाहिएको बेला फिर्ता नदिने, सहकारीको अचल सम्पत्तिसमेत नामसारी गरी लैजाने काम भएको भन्दै संस्थाको निरीक्षण तथा हिसाबकिताब जाँच गराइदिन अनुरोध गरेका छन्। सिभिल होम्सले सहकारीलाई ब्याजसमेत तिरेको छैन। निक्षेपकर्ताहरूले सिभिल सहकारीले ब्याजसमेत पुँजीकरण गर्दै लैजाने र घरजग्गा देखाएर ठग्ने मनसाय बनाएको भन्दै सम्बन्धित निकायको ध्यानाकर्षण गराएका छन्। निक्षेपकर्ताहरूले सीमित व्यक्तिले संस्थाबाट अनुचित लाभ लिई संस्थाको साधनस्रोत दुरुपयोग गरेको आरोप लगाएका छन्। सेयर सदस्यहरूले सहकारी ऐन, कानुन, नियम र मापदण्डमा सिभिल नचलेको भन्दै नियमबमोजिम सञ्चालन हुने व्यवस्था मिलाउन आग्रह गरेका छन्। संस्था जोखिममा रहेकाले अविलम्ब स्थलगत निरीक्षण गरी कैफियत सच्याउन सम्बन्धित निकायसँग माग गरिएको छ। सहकारीका २ हजार ६ सय ९० सदस्य बचतकर्ताले ७ अर्ब ५१ करोड निक्षेप जम्मा गरेका छन्। अहिले ब्याजलाई पुँजीकरण गरिएपछि सिभिलको कर्जा ८ अर्ब ५७ करोड ३८ लाख पुगेको छ। निक्षेपभन्दा कर्जा बढी हुनु सहकारीमा अति जोखिम मानिन्छ। त्यही कारण अरू सदस्यले ऋण पाउन सकेका छैनन्। संस्थाको आर्थिक वर्ष २०७४०७५ को अन्तिम लेखा परीक्षण प्रतिवेदनअनुसार संस्थाले ८ अर्ब १३ करोड ६७ लाख रुपैयाँ कर्जामध्ये सिभिल होम्स प्रालि, सिभिल अपार्टमेन्ट प्रालि, सिभिल इस्टेट प्रालिमा गरी ७ अर्ब ४३ करोड रुपैयाँ लगानी गरेको देखिएको थियो। सिभिल होम्सले पीडितबाट एक अर्ब जति अग्रिम बुकिङ लिएर घरजग्गा नदिई ठगी गरेको छ। २ वर्षअघि नै तीन महिनामा घर तयार गरी हस्तान्तरण गर्ने प्रतिबद्धता जनाएर पूरै पैसा लगे पनि अहिलेसम्म घर हस्तान्तरण नगरेको निक्षेपकर्ता नरेन्द्र श्रेष्ठ बताउँछन्। सञ्चालकहरूले १५ अर्बको सम्पत्ति छ भनेर नआत्तिन भने पनि सहकारीको नाममा ३ अर्बभन्दा सम्पत्ति छैन। समितिको बैठकमा तरलता अभाव भएकोले माघ, फागुन, चैत्रमा आर्जेको ब्याज वैशाखदेखि सबैलाई दिने निर्णय भए पनि अहिलेसम्म कसैले पनि पाएका छैनन्। भएको सम्पत्ति चलनचल्तीको मोलमा बिक्री गरी भुक्तानी गर भन्दा पनि मान्दैनन् पीडित समूहका संयोजक सत्यालले भने। सहकारी ऐन तथा नियमावलीले ५० करोडभन्दा माथिको कारोबार गर्ने सहकारीलाई राष्ट्र बैंकले नियमन गर्ने उल्लेख गरेको छ। सहकारी विभाग र राष्ट्र बैंकको समन्वयमा नियमन हुने भनिए पनि न त विभागले नियमन गर्न सकेको छ। न त राष्ट्र बैंकले नै सहकारीलाई चासो दिएको छ। सहकारीको प्रभावकारी नियमन हुन नसक्दा राज्यले नै सहकारीलाई ठग्न छुट दिएको भन्दै पीडित निक्षेपकर्ता आक्रोश पोख्छन्। सिभिल सहकारीको नियमनमा सरकार मौन रहँदा नेपालको संबिधान र कानुनले सहकारी लाई फट्याई गर्न पूरा छुट दिएको भान भएको निक्षेपकर्ता सत्याल बताउँछन्। राष्ट्र बैंक ऐन तथा बाफियामा सहकारी उल्लेख नभएको तथा सीमित जनशक्तिका कारण राष्ट्र बैंकले सहकारीलाई नियमन गर्न नसकेको जनाएको छ। राष्ट्र बैंकका प्रवक्ता देवकुमार ढकालले सहकारी ऐनमा नियमन गर्ने उल्लेख गरेर मात्रै राष्ट्र बैंकले सहकारीको नियमन गर्न सक्ने अवस्था नरहेको बताउँदै आएका छन्। सहकारी मन्त्रालयका सचिव टेकनारायण पाण्डेले सिभिलको उजुरी आएको पुष्टि गरे। निरीक्षणका लागि प्रदेश रजिस्ट्रार कार्यालयमा पठाइएको बताए। बागमती प्रदेश सहकारी रजिस्ट्रार विक्रम पाण्डेले लकडाउनअघि सिभिलका अध्यक्ष, पूर्वअध्यक्ष, मन्त्री, निक्षेपकर्तासहित बैठक बसेर कार्ययोजना मागिएको बताए। सम्पत्ति बिक्री गरेर प्राथमिकता चयन गरी निक्षेप गर्ने प्रतिबद्धता जनाउनु भएको छ उनले भने, उहाँहरूको गतिविधिलाई हामीले नियालिरहेका छौं, उहाँहरूको सम्पत्ति भएकाले ढिलै भए पनि फिर्ता गर्नेमा विश्वस्त छु।"
"संसद् पुनर्स्थापना, देउवालाई प्रधानमन्त्री नियुक्त गर्न परमादेश, सातदिन भित्र संसद बोलाउन आदेश",काठमाडौं : सर्वोच्च अदालतले दोस्रो पटक विघटन भएको प्रतिनिधिसभा पुर्स्थापित गरेको छ । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटनलाई सर्वोच्चले बदर गर्दै प्रतिनिधिसभा पुनर्स्थापना गरेको हो । बहुमत सांसदको समर्थन भएकोले विपक्षी नेता शेरबहादुर देउवालाई प्रधानमन्त्री नियुक्त गर्न सर्वोच्चले परमादेश जारी गरेको छ। सात दिनभित्र संसद् अधिवेशन बोलाउन सर्वोच्च अदालतको आदेश दिएको छ। प्रधानमन्त्री ओलीको सिफारिसमा राष्ट्रपति भण्डारीले दोस्रोपटक जेठ ७ गते प्रतिनिधिसभा विघटन गरेकी थिइन् । यसअघि गत पुस ५ गते पनि प्रतिनिधिसभा विघटनको सिफारिस गरेका थिए । त्यसलाई सर्वोच्चले उल्टाएको थियो ।
दुई छोरीसहित श्रीमती जलाउन खोज्ने फरार अभियुक्त ६ वर्षपछि पक्राउ,सन्धिखर्क : आगलागीबाट ज्यान मार्ने उद्योग मुद्धामा कैद सजाय पाएका फरार अभियुक्त ६ वर्षपछि पक्राउ परेका छन्। विशेष सूचनाका आधारमा जिल्ला हरी कार्यालय अर्घाखाँचीबाट खटिएको प्रहरी टोली उनलाई गत शुक्रबार २५ गते पक्राउ गरेको हो । घटना लगत्तै भुमिकास्थान नगरपालिका ३ निवासी तुलबहादुर बन्जाडेलाई प्रहरीले पक्राउ गरी थुनामा राखेको थियो । केही दिनपछि धरौटीमा छुटेका तुलबहादुर जिल्ला अदालत अर्घाखाँचीले २०७३ साल वैशाख ७ गते ३ वर्ष १० महिना २८ दिन जेल सजायको फैसला सनाएको थियो । त्यसपछि उनी फरार थिए। भरतपुर महानगरपालिका वडा नं ११ अमनचोक भन्ने स्थानमा लुकिछिपि बस्दै आएको अवस्थामा पक्राउ गरी जिल्ला प्रहरी कार्यालय अर्घाखाँचीमा ल्याएको प्रहरी नायव उपरीक्षक अम्मर थापाले बताए । अहिले उनलाई अर्घाखाँची जिल्ला अदालतको आदेश कैद भुक्तान गर्न लागि जिल्ला कारागार अर्घाखाँची चलान गरिएको प्रहरी प्रवक्ता प्रहरी निरीक्षक गणेश खनालले जानकारी दिए । घटना आज भन्दा ६ वर्ष अघि अर्थात् २०७२ साल कात्तिक ६ गतेको हो । भुमिकास्थान नगरपालिका ३ निवासी तुलबहादुर बन्जाडेले अत्यधिक मदिरा सेवन गरी मात्तिएर घरमा आगो लगाइ छोरी र श्रीमतीलाई जलाउने प्रयास गरेका थिए । साँझ ५ बजेतिर अत्यधिक मदिरा सेवन गरी घरमा आएका बन्जाडेले घरमा रहेकी श्रीमतीसँग भनाभन भएपछि छोरीसहित घरमा रहेकी श्रीमतीलाई मार्न भनी राति आफ्नै घरमा आगो लगाएका थिए ।
शिक्षणसँगै व्यावसायिक कृषिमा,"मुगु : जिल्लाको पश्चिम क्षेत्रमा रहेको खत्याड गाउँपालिका१० ह्यागुल गाउँमा रहेको महाकाली माविका शिक्षक चन्दबहादुर रोकाया व्यावसायिक खेतीमा लागेका छन्। शिक्षण पेसासँगै गाउँमै व्यावसाहिक अनारसहित अन्य फलफूल तथा तरकारी खेती थालेका छन्। गाउँ नजिकको विद्यालयमा शिक्षण पेसा गरेका शिक्षक रोकायाले मूल घरभन्दा आधा घण्टा टाढा रहेको हबघर गुयाला भन्ने स्थानमा रहेको आफ्नो सात हजार वर्ग क्षेत्रफलमा फैलिएको जग्गामा व्यावसायिक अनार, केरा, कागतीलगायत अन्य फलफूलसहित तरकारी खेती तथा पशुपालन गर्दै खत्याड गाउँपालिकाभरिकै नमुना कृषक हुन थालेका हुन्। दिनभर विद्यालयमा व्यस्त रोकाया फुर्सदको समयमा गाउँमै किरान र फैन्सी पसल सञ्चालन गरेका थिए। पसलमा सबै उधारो जाँदै रकम उठाउन गाह्रो भएपछि पसलको व्यवसाय छोडेर उनले पाँच वर्षदेखि विद्यालय पछिको फुर्सदको समय फलफूल खेती गर्ने गरेका छन्। अहिले उनको जग्गामा फल दिने दुई सय ५० अनारको बोट छन्। नर्सरीमा दुई हजारभन्दा बढी अनारका बिरुवा छन्। स्थानीय जातका केरा कागतीले पनि फल दिन थालेका छन्। परीक्षणका लागी आँप, लिची अगुंर, ड्रागन, उखु, किबीसमेत रोपेका छन्। खाली जग्गामा प्याज, लसुन, खुर्सानी, टमाटर काउलीलगायतका तरकारी लगाउछन्। सँगै कुखुरा बाख्रा र एक भैंसीसमेत पालेका रोकायाले तरकारी तथा फलफूलले बजार नपाउँदा दुःख गरेर उत्पादन गरेका वस्तु खेर जाँदा भने दुःख मानेका छन्। विद्यालयको फुर्सदको समयमा मात्र यो व्यवसायमा संलग्न भएको अन्य समयमा बजार व्यवस्थापनदेखि गोडमेलसम्मका काममा रोकायाकी पत्नी मनरूपाले गर्ने गरेको उनले बताए। फलफूल, तरकारी उत्पादन हेर्दा साह्रै खुसी लाग्छ तर उत्पादन पछि यसले बजार नपाउँदा साह्रै दुःख लागेको छ। उत्पादन भएका फलफूल तथा तरकारी बजार नपाउँदा आफन्त र गाउँलेलाई बाँड्ने गरेका छौं केही फलफूल तर तरकारी सडेर जाने गरेको छ। रोकायाकी पत्नी मनरूपाले बताइन्। प्राविधिक ज्ञान नभएकाले अनारमा विभिन्न किसिमका रोग लाग्ने गरेको छ। रोगबाट बचेका फलफूलको बजार छैन्। सडक यातायात छैन। यो वर्ष अनारबाट २ लाख ५० हजारसम्म आम्दानी हुने अनुमान दम्पतीहरूको छ। फल पाक्ने बेला फलको भित्र लाभ्राले सखाप पार्ने रोगले हैरानी बनाएको छ। अहिलेसम्म बजार व्यवस्थापनदेखि प्राविधिक सहयोग कसैबाट नपाएको रोकायाको गुनासो छ। यो व्यवसायमा दुई जनालाई रोजगारसमेत रोकायाले दिएका छन्। उनीहरूले बिरुवा काँटछाँटदेखि गोडमेल गर्ने गरेका छन्। गाउँ नजिकै कृषि व्यवसायमा रोजगार पाउँदा खुसी भएको बताउँछन्। साथै यो व्यवसायमा लागेकै कारण उनीहरूले जग्गामा समेत अनार, केरा खेती सुरु गर्न थालेका छन्। सात हजार वर्ग क्षेत्रफलमा व्यावसाहिक फलफूल खेती गरेका कृषक रोकायाले यो स्थान जिल्लाको अन्य क्षेत्रभन्दा गर्मी हुने भएकाले परीक्षणका लागि यो वर्षबाट तराईमा फल्ने अन्य जातका फलफूलका बिरुवासमेत रोप्ने योजना बनाएका छन्। अहिले भएका फलफूल र तरकारीको बजार व्यवस्थापनका लागि गाउँपालिकालगायत अन्य सरोकारवाल निकायले सहयोग गरे आफूजस्तै गाउँका अन्य कृषकहरू पनि यो व्यवसायमा संलग्न हुने सोच बनाएको उनले बताए ।"
रुद्र मा इशा,"मुम्बई : बलिउड अभिनेत्री इशा देओल वेव सिरिज रुद्र मा काम गर्ने भएकी छन्। पछिल्लो समय चलचित्र क्षेत्रमा गुमनामजस्तै बनेकी इशा रुद्रमार्फत अभिनयमा कमब्याक गर्न लागेकी हुन्। भरत तख्तानीसँग सन् २०१२ मा वैवाहिक बन्धनमा बाँधिएपछि अभिनेत्री इशा बलिउडबाट टाढिएकी थिइन्। लामो वर्षको अन्तरालपछि उनी रुद्रमार्फत अभिनयमा फर्किन लागेकी हुन्। इशा उक्त सिरिजमा अभिनेता अजय देवगणको जोडीका रुपमा प्रस्तुत हुने छिन्। इशाले आफू अभिनयमा फर्किन लागेको सामाजिक सञ्जालबाट आफ्ना प्रशंसकलाई जानकारी दिएकी छन्। रुद्र मेरो डेब्यु वेव सिरिज हो। यो सिरिजमा कलाकार अजय देवगणसँग म काम गर्दैछु। अजय र मैले केही चलचित्रमा एकसाथ काम गरेका छौं, उनले ट्विटरमा लेखेकी छन्। अजय र इशाले विभिन्न हिन्दी चलचित्रमा सँगै काम गरेका छन्। उनीहरूले युवा, एलओसी : कारगिल, क्यासलगायतका चलचित्रमा काम गरेका छन्। चर्चित अभिनेता धमेन्द्र र अभिनेत्री हेमा मालिनीकी छोरी इशाले बलिउडमा रहँदा राम्रो छवि बनाउन सकेकी थिइनन्। यसकारण पनि उनलाई पछिल्लो समय दर्शकले भुलिसकेको भारतीय सञ्चारमाध्यमले जनाएका छन्। यस सिरिजमा अजय र इशासँगै अन्य विभिन्न चर्चित कलाकारको पनि अभिनय रहने निर्माण पक्षले जनाइएको छ।"
बसबाट ओर्लने क्रममा लडेर मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका७ गोठगाउँमा यात्रुबाहक बसबाट ओर्लने क्रममा लडेर आइतबार साँझ एक जनाको मृत्यु भएको छ । पूर्वतर्फ जाँदै गरेको को १ ख ७८२९ नम्बरको बसमा सवार ओखलढुंगा घर भइ सुन्दरहरैँचा७ मा बस्दै आएका २७ वर्षीय दीपेन कट्टेलको लडेर मृत्यु भएको प्रदेश १ ट्राफिक प्रहरी कार्यालय इटहरीका प्रवक्ता डीएसपी सुमनकुमार तिमल्सिनाले बताए । उनका अनुसार नरोकिएको र सडकमा गुडिरहेको अवस्थामा बसबाट हामफालेर ओर्लन खोज्दा साँझ सवा ६ बजेतिर कट्टेल लडेर गम्भीर घाइते भएका थिए । उनको उपचारका क्रममा नोबेल शिक्षण अस्पताल विराटनगरमा साँझ ७ ः ४० बजेतिर मृत्यु भएको तिमल्सिनाले बताए । बस र चालक मोरङको पथरीशनिश्चरे नगरपालिका९ का ३० वर्षीय दीपक रेग्मीलाई नियन्त्रणमा लिएर घटनाको अनुसन्धान थालिएको प्रहरीले जनाएको छ ।
नवविवाहिता युवतीको शंकास्पद मृत्यु,"जनकपुरधाम : धनुषामा एक नवविवाहिता युवतीको शंकास्पद मृत्यु भएको छ। धनुषाको बटेश्वर गाउँपालिका वडा नम्बर २ स्थित अञ्जु महतोको आइतबार साँझ शंकास्पद मृत्यु भएको इलाका प्रहरी कार्यालय सखुवा महेन्द्रनगरले जनाएको छ। आइतबार साँझ आफ्नै घरको ओछ्यानमा मृत अवस्थामा अञ्जुको शव फेला परेको प्रहरी निरीक्षक तिलक सुनारले जानकारी दिए। उनका अनुसार साँझ ७ बजे अञ्जुको शव ओछ्यानमा फेला परेको हो, तर पासो लागेको जस्तो डाम देखिएकोले घटना शंकास्पद रहेको छ। पोस्टमार्टम रिपोर्टपछि थप कुरा खुल्ने प्रहरी निरीक्षक सुनारको भनाइ छ। ओछ्यान घरको छनामा अञ्जुको सल बाँधिएको थियो। परिवारजनले अञ्जुले आत्महत्या गरेको बताएको छ। यता माइत पक्षले घरपरिवार मिलेर छोरी अञ्जुको हत्या गरेको दावी गरेको छ। घटनास्थलको प्रकृतिले अञ्जु आत्महत्या नगरेको र घरपरिवार नै मिलेर घाँटी थिचि हत्या गरेको उनकी बुबा महोत्तरीको गौशाला नगरपालिका १० भरतपुर बस्ने रामजत महतोको आरोप छ। अञ्जुको विवाह गएको फागुन २० गते रामवृक्ष महतोसँग भएको थियो। विवाहपछि परिवारजनले यस्तो बुहारीले घर नचल्ने कुरा माइत पक्षलाई पटक पटक सुनाएको आरोप छ। घटनाको सुक्ष्म अनुसन्धान गरी छोरीलाई हत्या गर्ने दोषीहरुलाई कारबाही गर्न माइती पक्षले माग गरेका छन्। अञ्जुको शवलाई सोमबार बिहान पोस्टमार्टमका लागि प्रादेशिक अस्पताल जनकपुर लगिएको र घटना विषयमा थप अनुसन्धान भइरहेको प्रहरीले जनाएको छ।"
सशस्त्रका नक्कली घुमुवा पक्राउ,विराटनगर : आफूलाई सशस्त्र प्रहरीको घुमुवा भन्दै नेपालभारत सीमा क्षेत्रका बासिन्दालाई धाकधम्की दिने एक युवा मोरङको धनपालथानबाट पक्राउ परेका छन् । सशस्त्रका नक्कली घुमुवा बनेर तस्करीको लाइन चलाउन सहयोग गर्छु भन्दै पैसा उठाउन खोज्ने रंगेली नगरपालिका२ का २० वर्षीय मनिष राय धनपालथान गाउँपालिका३ मायागञ्जबाट पक्राउ परेका हुन् । रायलाई सीमा प्रहरी चौकी मायागञ्जको टोलीले आइतबारसाँझ ७ बजेतिर पक्राउ गरेर आवश्यक कारबाहीका लागि इलाका प्रहरी कार्यालय रंगेलीको जिम्मा लगाएको छ । पक्राउ परेका रायले आफू सशस्त्र प्रहरीको घुमुवा रहेकोभन्दै नेपालबाट भारत र भारतबाट नेपालतिर तस्करीको लाइन चलाउन सहयोग गर्ने बताउँदै आएका थिए । तस्करीको लाइन चलाएर सीमा वारिपारि सामान ल्याउन र लैजान सहयोग गर्ने भन्दै उनले केही महिला र स्थानीय बासिन्दालाई धम्की दिएर पैसा असुल्न खोजेको प्रहरीको प्रारम्भिक अनुसन्धानबाट खुलेको छ । तर अहिलेसम्म उनले कोहीबाट पैसा लिएको भने खुलिसकेको छैन । यस विषयमा अनुसन्धान भइरहेको प्रहरीले जनाएको छ । रायविरुद्ध अभद्र व्यवहार मुद्दा चलाउन म्याद थप गरेर अनुसन्धानको बाँकी प्रक्रिया अघि बढाउने प्रहरीको तयारी छ ।
उत्पादन क्षमताको आधारमा चीनले कोरोनाविरुद्धको खोप उपलब्ध गराउने,"काठमाडौं : चीनले उत्पादन क्षमताको आधारमा नेपाललाई कोरोना भाइरसविरुद्धको खोप उपलब्ध गराउने जनाएको छ। नेपालका लागि चिनियाँ राजदूत होउ यान्छीले सोमबार गरेको भर्चुअल पत्रकार सम्मेलनमा चिनियाँ कम्पनीको उत्पादन क्षमताअनुसार खोप उपलब्ध गराउने बताएकी हुन्। राजदूत यान्छीले चिनियाँ कम्पनीले कोरोनाविरुद्धको खोप उत्पादनलाई तीव्रता दिएको र सोहीअनुुसार नेपाललाई प्राथामिकताका साथ खोप उपलब्ध गराउने बताइन्। धेरै भन्दा धेरै खोप नेपाललाई उपलब्ध गराउने प्रतिबद्धता जनाउन चाहन्छु, उनले भनिन्, विभिन्न चिनियाँ कम्पनीले १० वटा कोरोना विरुद्धको खोप उत्पादन गरे पनि विश्व स्वास्थ्य संगठनले त्यस मध्ये दुुई वटालाई मात्र स्विकृत दिएको छ। राजदूत यान्छीले कोरोनाविरुद्ध लड्न चीनले नेपाललाई स्वास्थ्य सामाग्री, खोजलगायत जस्तोसुकै सहयोग गर्ने प्रतिबद्धता जनाइन्। हालसम्म चीनले १८ लाख डोज खोप नेपाललाई सहयोग गरिसकेको छ। यसैबीच नेपाल सरकारले चीनबाट शुक्रबार आठ लाख डोज खोप खरिद गरी ल्याइसकेकाे छ । नेपाल वायुसेवा निगमको जहाजमार्फत चीनको बेइजिङस्थित साइनोफार्म कम्पनीसँग भएको सम्झौता अनुसार पहिलो चरणमा आठ लाख डोज भेरोसेल खोप नेपाल ल्याइएको हो । पत्रकार सम्मेलनमा राजदूत यान्छीले चिनियाँ कम्युुनिष्ट पार्टी र चीन सरकारले कोरोनाविरुद्ध लड्न, गरिबी निवारण र विकासमा नेपाललगायत अन्य मुलुुकहरुसँग सहकार्य गर्ने बताइन्।"
तहमा बढ्दो भ्रष्टाचार,"भ्रष्टाचारको एक कारण स्थानीय तहमा जनप्रतिनिधि नहुनुलाई पनि मानिँदै आएको थियो। कर्मचारीमा सबै जिम्मेवारी हुँदा भ्रष्टाचार मौलाएको आरोप धेरै वर्ष उनीहरूले भोगे। संघीयतासँगै तीनै तहमा जनप्रतिनिधि आएपछि भ्रष्टाचार घट्ने अनुमान पनि थियो। तर, जनप्रतिनिधि निर्वाचित भएर आएपछि पनि नेपालमा भ्रष्टाचारको ग्राफ घट्न सकेको छैन। ट्रान्सपरेन्सी इन्टरनेसनलले सन् २०२० मा प्रकाशन गरेको भ्रष्टाचार हुने देशहरूको तथ्यांकमा नेपाल ३४ अंकका साथ ११३औं स्थानमा छ। यसले भ्रष्टाचार बढेको देखाउँछ। पछिल्लो समय त जनप्रनिधि नै भ्रष्टाचारको आरोपमा मुछिन र पक्राउ पर्न थालेका छन्। तीन तहमध्ये अझै बढी स्थानीय तहमा भ्रष्टाचार मौलाएको विभिन्न अध्ययनले देखाउँछ। व्यवस्थापकीय, कार्यपालिका र न्यायिक शक्ति र अधिकारको प्रयोग गर्न पाउने अख्तियारी संवैधानिक रूपमा स्थानीय तहलाई दिइएको छ। तहहरू अधिकारको हिसाबले पूर्ण र स्रोतसाधनको परिचालन, व्यवस्थापन र सञ्चालनका हिसाबले स्वायत्त जस्तै छन्। तर, यो शक्ति, अधिकार र स्रोतको दुरूपयोग गरेर भ्रष्टाचार मौलाएको छ। गैरकानुनी क्रियाकलाप, पतीत व्यवहार, भ्रष्ट आचरणका रूपमा भ्रष्टाचारलाई बुझ्ने गरिन्छ। गलत सोच र व्यवहारका दृष्टिमा यसलाई कमाउने माध्यमका रूपमा पनि लिने गरिन्छ। स्थानीय तहमा जनप्रतिनिधि आएपछि पनि महामारी रोगजस्तै फैलिने भ्रष्टाचारको प्रभाव अहिले मुलुकको सभ्य समाजदेखि अविकसित र कमजोर समाजसम्म पुगेको छ। भ्रष्टाचारको प्रवृत्ति माथिल्लो तहका राजनीतिक वा प्रशासनिक नेतृत्वलगायत तल्लो तहका राजनीतिक कार्यकर्ता, कर्मचारीसम्म भएको पाइएको छ। यसको उदाहरणका रूपमा प्रदेश २ का स्थानीय तहलाई लिन सकिन्छ। अनियमितताकै कारण यस प्रदेशमा जनप्रतिनिधि र कर्मचारी माथि हातपातसमेत भएका घटना छन्। बोलपत्रलाई तीनपटकसम्म संशोधन गर्ने, कमिसन दिलाउनेलाई मात्रै ठेक्का दिने, स्वीकृतिबिना सवारी खरिद गर्नेजस्ता बेतिथिको चाङ प्रदेश २ का तहमा थुप्रिएको छ। जनप्रतिनिधिले भ्रष्टाचारलाई नियन्त्रण गर्नुपर्नेमा उल्टै यस्तो दुुराचारमा मुछिनु राम्रो होइन। रक्षक नै भक्षक हुने हो भने देशको समृद्धिको कल्पना गर्न सकिँदैन। गैरआर्थिक आर्जनविरुद्धमा कमजोर सरकारी निगरानी, फजुल खर्च, धन हुनेलाई सम्मान गर्ने सामाजिक मान्यता, भ्रष्टाचारविरुद्ध सहकार्यको कमी, गरिबी, सम्पन्न र विपन्नबीच चर्को अन्तरलाई भ्रष्टाचार हुनुको कारणका रूपमा लिन सकिन्छ। यिनै सूचीको घेरामा जनप्रतिनिधि र कर्मचारी पनि घेरिँदा भ्रष्टाचार बढेको यस क्षेत्रको अध्ययन गरेका विज्ञ बताउँछन्। तहमा योजना छनोट गर्दा आवश्यकता र प्राथमिकता हेर्नुभन्दा पनि आफन्त र कार्यकर्तामुखी हुन्छ। योजना छनोटमा समाजको भौगोलिक, आर्थिकसामाजिक र नागरिकको आवश्यकता र चाहनाको बीचमा समदूरी कायम गर्नभन्दा पनि निश्चित वर्ग, क्षेत्र र समुदायको प्रभावमा छनोट गर्ने गरेको देखिन्छ। यसले भ्रष्टाचार मात्रै बढाएको छैन, विकासमा बाधा पनि गरेको छ। सोच, नीति, योजना र रणनीतिको नियमितताका लागि राजनीतिक सहमति र प्रतिबद्धता नभएसम्म कुनै पनि ठाउँमा हुने भ्रष्टाचारको अन्त्य हुँदैन। भ्रष्टाचारमा राजनीतिक नेतृत्वकै सहभागिताका कारण यसको अन्त्य चुनौतीपूर्ण छ। तहदेखि संघसम्मको नेतृत्व राजनीतिक दलकै व्यक्तिले गर्न र अन्य भ्रष्टाचारमा मुछिएकाको पनि संरक्षण तिनै नेतृत्वले गर्ने भएकाले भ्रष्टाचारी पक्राउ परेर कानुनी दायरामा कमै आउँछन्। जसका कारण प्रशासनिक संरचना, कार्यसंस्कार एवं कार्य पद्धतिमा सुधार हुँदैन। पहिले कर्मचारीकै मिलेमतोमा भ्रष्टाचार हुन्थ्यो भने अहिले जनप्रतिनिधिले पनि सघाएका छन्। कमजोर कर्मचारी व्यवस्थापन र प्रक्रियाउन्मुख कार्यप्रणाली पनि भ्रष्टाचारको अर्को कारण हो। यसमा पनि समयमा सुधार आवश्यक छ। भ्रष्टाचार नियन्त्रण गर्न नेपालको संविधानको भाग २१ अन्तर्गत धारा २३८ मा अख्तियार दुरूपयोग अनुसन्धान आयोगको गठनसम्बन्धी व्यवस्था छ। धारा २३९ मा आयोगको काम, कर्तव्य र अधिकारबारे व्यवस्था छ। संविधानमा भएको व्यवस्थाबमोजिम कुनै सार्वजनिक पद धारण गरेको व्यक्तिले भ्रष्टाचार गरी अख्तियारको दुरूपयोग गरेको सम्बन्धमा आयोगले कानुनबमोजिम अनुसन्धान तहकिकात गरी विशेष अदालतमा मुद्दा दायर गर्ने व्यवस्था छ। यो व्यवस्थाको कडाईका साथ कार्यान्वयन आवश्यक छ। सार्वजनिक कृयाकलापलाई पारदर्शी गरे मात्रै पनि भ्रष्टाचार आधाले घट्छ। भ्रष्टाचार रोक्न कार्यसम्पादन गर्ने जनप्रतिनिधि र कर्मचारीले नियम, कानुन र प्रकृयालाई अनुसरण गर्नुपर्छ। नागरिकमा अझै पनि चेतनाको कमी र समाजमा भ्रष्टाचारबाट कमाएको सम्पत्तिको सम्मान गर्ने प्रवृत्तिले भ्रष्टाचारलाई जरा गाड्न सहज बनाएको छ। नागरिक अब सचेत बन्नुपर्छ। आफ्नो क्षेत्रमा आएको योजना र बजेटको विषयमा मात्रै पनि जानकारी राखेर खबरदारी गर्न सके तहका भ्रष्टाचार घटाउन सकिन्छ।"
विजेता खेलाडी पुरस्कृत,"काठमाडौं : थ्री नेसन्स कप अन्तर्राष्ट्रिय फुटबल प्रतियोगिताको उपाधि विजेता नेपाली राष्ट्रिय टोली नगदसहित पुरस्कृत भएको छ। सरकारले आइतबार उपाधि विजेता नेपाली टोलीलाई जनही चार लाखबाट पुरस्कृत गरेको हो। आइतबार सरकारी निवास बालुवाटारमा प्रधानमन्त्री केपी शर्मा ओलीले नेपाली टोलीलाई पुरस्कृत गरेका थिए। सरकारले यसअघि नै घोषणा गरेको पुरस्कार आइतबार खेलाडीलाई प्रदान गरेको हो। थ्री नेसन्सको उपाधि जितेपछि सरकारले खेलाडीलाई जनही चार लाख रुपैयाँ दिने घोषणा गरेको थियो। राष्ट्रिय खेलकुद परिषद् (राखेप)को सिफारिसमा सरकारले उपाधि विजेता खेलाडीलाई जनही चार लाख रुपैयाँ दिने निर्णय गरेको थियो। पुरस्कृत हुनेमा किरण चेम्जोङ, सञ्जोग राई, विशाल राई, रञ्जित धिमाल, रोहित चन्द, अनन्त तामाङ, दिनेश राजवंशी, त्रिदेव गुरुङ, रविशंकर पासवान, तेज तामाङ, अञ्जन विष्ट, अभिषेक रिजाल, विकेश कुथु, निशान खड्का, अजित भण्डारी, विराज महर्जन, छिरिङ गुरुङ, सुजल श्रेष्ठ, एरिक विष्ट, सुनील बल, दर्शन गुरुङ, भरत खवास र दीप कार्की छन्। यसैगरी मुख्य प्रशिक्षक बालगोपाल महर्जन, सहायक प्रशिक्षक किरण श्रेष्ठ र गोलकिपर प्रशिक्षक विकास मल्ल पनि पुरस्कृत भएका छन्। गत चैतमा बंगलादेशलाई २१ गोलले पराजित गर्दै नेपालले उपाधि जितेको थियो। नेपाललाई उपाधि दिलाउन सञ्जोक राई र विशाल राईले एकएक गोल गरेका थिए। दशरथ रंगशालामा भएको फाइनल खेल हेर्न प्रधानमन्त्री ओली रंगशाला पुगेका थिए। उनले उपाधि विजेता खेलाडीलाई मैदानमा गएर बधाई पनि दिएका थिए। थ्री नेसन्सको उपाधि नेपालले ३७ वर्षपछि घरेलु भूमिमा जितेको पहिलो उपाधि हो। त्यसअघि नेपालले सन् १९८४ को सागमा घरेलु मैदानमा उपाधि जितेको थियो। साफ फुटबल नेपालमै हुन्छ काठमाडौं ः प्रधानमन्त्री केपी शर्मा ओलीले दक्षिण एसियाली फुटबल प्रतियोगिता (साफ) नेपालमै आयोजना हुने बताएका छन्। बालुवाटारमा आइतबार थ्री नेसन्स कप फुटबल प्रतियोगिताका उपाधि विजेता राष्ट्रिय टोलीका खेलाडीलाई पुरस्कृत गरेपछि बोल्दै प्रधानमन्त्री ओलीले साफ फुटबल नेपालमै आयोजना हुने बताएका हुन्। तपाईहरू जित्न चाहन्छु हुन्छ ? त्यसो भए साफ फुटबल नेपालमै हुन्छ, प्रधानमन्त्री ओलीले भने, हामी साफ आयोजना गर्न सक्छौं, मनोबल उच्च बनाउनुस्। प्रधानमन्त्री ओलीले अखिल नेपाल फुटबल संघ (एन्फा) र राष्ट्रिय खेलकुद परिषद्लाई साफ आयोजनाको तयारी अगाडि बढाउन निर्देशनसमेत दिए। आयोजक राष्ट्र बंगलादेशले प्रतियोगिताबाट हात झिकेपछि नेपालमा साफ आयोजना गर्न एन्फाले दाबी गरेको छ। साफ यस वर्ष बंगलादेशमा हुने तय थियो। प्रतियोगिताका लागि सेप्टेम्बर १४ देखि २५ सम्मको समय निर्धारण पनि गरिएको थियो। तर, आयोजक बंगलादेशले मुख्य तीन कारण देखाउँदै साफ आयोजनाबाट हात झिकेको थियो। बंगलादेशले कोरोना भाइरसको महामारी, मुख्य प्रायोजकको अभाव र बंगबन्धु रंगशालाको पुनर्निर्माणका कारण प्रतियोगिता आयोजना गर्न नसक्ने बताएको हो। बंगलादेशले प्रतियोगिता आयोजनाबाट हात झिकेपछि नेपालसँगै श्रीलंकाले पनि साफ आयोजनामा दाबी गरेको छ।"
बागमती प्रदेशको बजेट बहुमतले पारित,"हेटौंडा : बागमती प्रदेश सरकारको आगामी आर्थिक वर्ष २०७८७९ को बजेट बहुमतले पारित भएको छ । बिपक्षी दलहरुको बहिष्कारका बीच बागमती प्रदेश सरकारको आगामी आर्थिक वर्षको लागि ५७ अर्ब ७२ करोड नौं लाख २७ हजार रुपैयाँ बजेट पारित भएको हो । पारित बजेटमा चालुतर्फ २६ अर्ब एक करोड ६६ लाख २३ हजार रुपैयाँ र पुँजिगत तर्फ २९ अर्ब ७० करोड ४३ लाख चार हजार रुपैयाँ रहेको छ । आइतबार राति ८ बजे मुख्यमन्त्री डोरमणि पौडेलले प्रदेशसभामा बजेटबारे उठेका प्रश्नहरुको जवाफ दिँदै गर्दा अकस्मात विद्युत् अवरुद्ध भएपछि प्रदेशसभामा अन्धकार छाएको थियो । लगत्तै प्रमुख प्रतिपक्ष दल नेकपा माओवादी केन्द्र र नेपाली कांग्रेसका प्रदेशसभा सदस्यहरुले बैठक बहिष्कार गरेर बाहिरिएका थिए । प्रतिपक्ष दलका प्रदेशसभा सदस्यहरुले सोमबार मात्रै बजेट पारितबारेको निर्णयार्थ छलफल अघि बढाउन सभामुख समक्ष माग गरेका थिए । बिपक्षी दलहरुले बहिस्कार गरेपछि सत्तारुढ दल नेकपा एमाले र नेपाल मजदुर किसान पार्टीका प्रदेशसभा सदस्यहरुको उपस्थितीमा बहुमतले बजेट पारित गरेको हो । नयाँ आर्थिक वर्ष २०७८७९ बिनियोजन बिधेयक र अर्थ सम्बन्धि प्रस्तावलाई कार्यान्वयन गर्न बनेको विधेयक २०७८ पारित भएपछि सभामुख सानुकुमार श्रेष्ठले सोमबार बिहान ८ बजे बस्नेगरी बैठक स्थगित गरेका छन् । प्रदेशसभामा रहेका एकसय नौं जना प्रदेशसभा सदस्यमध्ये नेकपा एमालेको मात्र ५५ जना रहेका छन् । तीमध्ये २१ जना माधव नेपाल पक्षका रहेका छन् । नेपाल पक्षसँगै नेपाल मजदुर किसान पार्टीका दुई जना प्रदेशसभा सदस्यले समर्थन गरेपछि बजेट पारित भएको हो । बजेटको बिपक्षमा नेकपा माओवादी केन्द्र, नेपाली काँग्रेस, साझा विवेकशील पार्टी, राप्रपा र एक स्वतन्त्र प्रदेशसभा सदस्य उभिएका थिए । सत्तारुढ दल नेकपा एमाले बागमती प्रदेश संसदीय दलका प्रमुख सचेतक दिपक निरौलाले बिरोधका बीच बजेट पारित भएको बताए । माओवादी,कांग्रेसका माननीयहरु अन्तिम अवस्थामा बहिस्कार गरेर हिँड्नुभयो, त्यो हाम्रो समस्या हैन, उनले भने, उहाँहरुको आन्तरिक समस्याले बैठक बहिस्कार गरेर हिँडनुभयो । हामीले प्रक्रियागत ढंगले बहुमतबाट बजेट पारित गराएका छौं । प्रमुख बिपक्षी दल नेकपा माओवादी केन्द्र बागमती प्रदेश संसदीय दलका नेता शालिकराम जम्कट्टेलले बजेटबारे अर्को दिन छलफल गरी निर्णयमा जान प्रस्ताव गरेपनि सुनुवाई नभएकाले बहिस्कार गरिएको बताए । हाम्रो यो बजेटप्रति समर्थन छैन, तर पनि उहाँहरुले बहुमतको आडमा पारित गर्नुभएको छ, उनले भने, हामी यसको कार्यान्वयको पाटो कसरी हुन्छ नजिकबाट हेर्नेछौं । नेपाली कांग्रेस बागमती प्रदेश संसदीय दलका नेता इन्द बानियाँले बजेटमा नेपाली काँग्रसेको समर्थन नरहेको बताए । विपक्षी दलहरु नेकपा माओवादी केन्द्र र नेपाली कांग्रेसले बजेटबारे असहमति राखेपनि सदन अबरुद्ध भने गरेन ।"
"साढे ८ करोडको मेसिन मर्मत नहुँदा जीर्ण, ५ करोड खर्चेर नयाँ खरिद","वीरगन्ज : वीरगन्जको नारायणी अस्पतालले साढे ८ करोडको सिटि स्क्यान मेसिन मर्मत गर्नुको सट्टा ५ करोड खर्च गरेर नयाँ सिटि स्क्यान मेसिन खरिद गर्न थालेको छ । स्वास्थ्य सेवा विभागले २०७३ सालमा अस्पताललाइ उपलब्ध गराएको झण्डै साढे आठ करोड रुपैयाँ मुल्यको सिटि स्क्यान मेसिन २ वर्षदेखि बिग्रिएर थन्क्याइएको छ । अस्पतालले आफूसँग भएको मेसिन मर्मत गरेर सञ्चालनमा ल्याउनुको सट्टा ५ करोड रुपैयाँमा अर्को नयाँ सिटि स्क्यान खरिद गर्न थालेको हो । स्वास्थ्य सेवा विभागले २०७३ सालमा नारायणी अस्पताललाइ झण्डै साढे आठ करोड रुपैयाँ मुल्यको सिटि स्क्यान मेसिन उपलब्ध गराएको थियो । उक्त मेसिन ३ वर्षसम्म राम्रै चलेको थियो । तर २०७६ वैशाखमा मेसिन बिग्रीएपछि अस्पतालले मर्मतका लागि चासो देखाएन । मेसिन बिग्रिएपछि त्यतिबेला स्वास्थ्य विभागबाट आएका प्राविधिक टोलीले मर्मतामा १२ लाख रुपैयाँ खर्च लाग्ने स्टिमेट दिएको थियो । तर त्यसबेला त्यति रकम अस्पतालसँग नभएको भन्दै अस्पताल प्रशासनले मेसिन मर्मत गरेन । अहिले उक्त मेसिन मर्मतका लागि ५० लाख रुपैयाँ खर्च लाग्ने प्राविधिकले बताएका छन् । तर, अस्पताल प्रशासनले ५० लाख रुपैयाँ खर्च गरेर भएकै मेसिन सन्चालनमा ल्याउनुको सट्टा ५ करोडामा अर्को नयाँ मेसिन खरिद गर्न थालेको हो । स्वास्थ्य मन्त्रालयलेबाट आएको ४ करोड ९७ लाखको बजेटबाट ४ करोड ९१ लाख रुपैयामा नयाँ सिटिस्क्यान मेसिन खरिद गर्न लागिएको अस्पतालका निमित्त मेसु डाक्टर वीरेन्द्रबहादुर प्रधानले बताए । उनले भने, ५० लाख रुपैयाँ खर्च गरेर बनाउँदा पनि मेसिन धेरै दिन नटिक्ने ,बारम्बार फल्ट आइरहने कुरा प्राविधिकले बताए, त्यसैले पुरोनो मेसिनमा ५० लाख खर्च गर्नुको सट्टा अर्को नयाँ मेसिन खरिद गर्न थालेका हौं ।' टेण्डर स्वीकृत भएको काठमाडौंका सप्लायर्स लुम्बिनी हेल्थ केयर प्रालीले असोज पहिलो सातासम्म नयाँ सिटि स्क्यान मेसिन अस्पताललाई उपलब्ध गराउने बताएको प्रधानले जानकारी दिए । अस्पतालमा बिग्रिएर थन्किएको पुरानो मेसिन १६ स्लाइसको मात्र भएको तर बजारमा अहिले नयाँ मोडेलका मेसिन आइसकेकाले अस्पतालले ६४ स्लाइसको मेसिन खरिद गर्न लागेको प्रधानले बताए । जटिल अवस्थाका कोभिड संक्रमितको उपचारमा छातीको सिटिस्क्यान गर्नै पर्ने भएका कारण अस्पताललाइ सिटिस्क्यान मेसिन अतिआवश्यक भएको प्रधानले बताए । नयाँ मेसिन अस्पतालमा आएपछि पुरानो मेसिन स्वास्थ्य सेवा विभागमा फर्काइ दिने जानकारी पनि उनले दिए । नारायणी अस्पतालमा मेसिन बिग्रिएकै समयदेखि अर्थात् दुई वर्षदेखि सिटि स्क्यान सेवा बन्द छ । मेसिन बिग्रिएर थन्किए पछि अस्पतालको सिटि स्क्यान विभागमा २०७६ वैशाखदेखि ताल्चा लगाइएको छ । जसका कारण उपचारका लागि अस्पतालमा आउने सिटिस्क्यान गराउनु पर्ने बिरामी , बजारका निजी अस्पतालमा चर्को शुल्क तिरेर सेवा लिन बाध्य छन् । अस्पताल प्रशासनले बिग्रिएको सिटि स्क्यान मेसिन समयमै मर्मत सम्भार नगरेका कारण अहिले काम नलाग्ने अवस्थामा पुगेको सिटि स्क्यान विभागका टेक्नोलोजिष्ट (प्राविधीक) प्रदीप साहले बताए । उनले भने , सुरुमा मेसिनको सफ्ट वेयरमा फल्ट आयो , तर त्यस बेला मर्मतका लागि अस्पतालले चाँसो लिएन, पछि युपिएसमा पनि समास्या देखियो जसका कारण मेसिन स्टार्ट हुनै छाड्यो ।' साहले थपे त्यसबेला मेसिन मर्मत गर्न १२ लाख रुपैयाँ मात्रै खर्च लाग्ने प्राविधिकले बताएका थिए तर अस्पताल त्यति रकम खर्च गर्न असमर्थ भयो , अहिले त्यहि मेसिन मर्मत गर्न ५० लाख खर्च लाग्ने भएको छ । त्यहि बेला मेसिन मर्मत गरि दिएको भए अहिले ५ करोड खर्चेर अर्को नयाँ मेसिन खरिद गर्नुपर्ने अवस्था नआउने साहले बताए ।"
अमेरिकाले दिएको १५ लाख मात्रा कोरोना खोप काठमाडौं आइपुग्यो,"काठमाडौं : कोरोनाविरुद्धको अमेरिकी खोप नेपाल आइपुगेको छ । सोमबार बिहान १० बजे कतार एयरबाट जोनसन एन्ड जोन्सनको १५ लाख ३४ हजार ८५० मात्रा खोप त्रिभुवन अन्तर्राष्ट्रिय विमानस्थलमा अवतरण गरिएको हो । सो खोप विमानस्थलमै स्वास्थ्यमन्त्री कृष्णगोपाल श्रेष्ठलाई नेपालका लागि अमेरिकी राजदूत र्यान्डी बेरीले हस्तान्तरण गरेका हुन्। जोन्सन एन्ड जोन्सनले निर्माण गरेको सो खोपको एक मात्रा मात्र लगाए पुग्ने बताइएको छ । नेपाललाई प्रदान गरिएको खोपले करिब १५ लाख मानिसलाई पुग्ने बताइएको छ । खोप कुन उमेर वा व्यक्तिलाई दिने भन्ने विषयमा अझै टुंगो लागिसकेको छैन । तर , वैदेशिक रोजगार वा कुनै काममा विदेश जाने र शिक्षकलगायतलाई दिने विषयमा छलफल भइरहेको बताइएको छ ।"
प्रविधि प्रेम र पूर्वीय दर्शन,"हिप्पीहरूको विद्रोहले कम्प्युटर र सूचनाप्रविधिको क्रान्तिमा पुर्याएको योगदानका साथै विज्ञान र अध्यात्मको सम्बन्ध रोचक छ सन् १९६० को दसक विश्व इतिहासमै सबैभन्दा अशांत र उतारचढावपूर्ण दसकमध्ये एक थियो। साठी अर्थात् विश्वव्यापी क्रान्ति र समाज परिवर्तनको दसक, शान्ति र युद्धको दसक, भियतनाम युद्ध र युद्धविरोधी शान्तिकामीहरूको दसक, नागरिक अधिकार र समानताको आन्दोलनको दसक, महिला अधिकार र पर्यावरण बचाउ आन्दोलनको सुरुआतको दसक, संगीतमा नयाँ आयाम र लोकप्रियताको संस्कृति अर्थात् पप कल्चर को औपचारिक प्रवेशको दसक थियो। नेपालको इतिहासमा पनि सत्र साल भनेर चिनिने तत्कालिन राजा महेन्द्रको राजनीतिक दलहरू माथि प्रतिबन्ध र पञ्चायती व्यवस्थाको सुरुआत सन् १९६० कै घटना थियो। विज्ञान र प्रविधिको क्षेत्रमा पनि अभुतपूर्व फड्को मारेको दसक थियो, साठीको दसक। शक्ति राष्ट्रहरू अन्तरिक्ष युगमा प्रवेशको दसक र कम्प्युटरको दसक थियो। हो कम्प्युटरको दसक र मानव सभ्यताको यात्रामा यो प्रविधिको परिकल्पना, निर्माण र विकासमा महत्त्वपूर्ण भूमिका खेलेका साठीको दसकका ऐतिहासिक पात्रहरू हिप्पीहरूको एकछिन चर्चा गरौं। सामान्य अर्थमा हिप्पी भन्नाले मूलधारका सामाजिक मान्यताभन्दा बाहिर बाँच्न रुचाउने व्यक्ति वा जमात भनेर बुझिन्छ। १९६० को दसकमा अमेरिकामा सुरु भएको युवाहरूको सामाजिक विद्रोहको परिणाम थियो हिप्पी। अंग्रेजीमा हिप्स्टर भन्ने शब्दबाट आएको हिप्पीको पहिलो प्रयोग पश्चिमी सञ्चारमाध्यमहरूले १९६० ताका गरिएको मानिन्छ। नयाँ मूल्य र मान्यताहरू सहितको सांस्कृतिक रूपान्तरणमा विश्वास राख्ने हिप्पीहरूलाई विकसित पश्चिमी मुलुकहरूमा आफ्नो परम्परा विरोधी उग्र क्रान्तिकारी र अराजकहरूको झुण्डका रूपमा पनि चिनिन्छ। प्रविधिको प्रयोगले समाजलाई कसरी आत्मनिर्भर बनाउन सकिन्छ ? कम्प्युटर प्रविधिलाई कसरी सर्वसुलभ र सहजै पहुँचयोग्य बनाउन सकिन्छ भन्ने विषयमा घोत्लिएका हिप्पीमध्ये एक थिए, एप्पल कम्पनीका स्टिभ जब्स। सभ्य र सुंसस्कत समाजमा जीवन व्यतित गरिरहेका भएता पनि व्यक्तिगत सरसफाइलाई खासै ध्यान नदिने, लामो कपाल पालेका, हिप्पी विशिष्टताको पहिचान झल्कने पहिरनमा आफ्नै मौलिक र प्रगतिशील संगीत सुन्न रुचाउने र गाँजालगायत लागूपदार्थको सेवनलाई सामान्य ठान्ने साठीको हिप्पी पुस्ताको अमेरिका र यूरोप हुँदै नेपालसम्म पुगेका रोचक किस्साहरूले साठी यताका दसकहरूमा विश्वस्तरकै साहित्य, संगीत, कला, सिनेमाहरूमा गहिरो प्रभाव छ। केही वर्ष अगाडि लोकप्रिय ब्राजिलियन लेखक पाउलो कोहेलोद्वारा लिखित हिप्पी पुस्तकले हिप्पी युगको काठमाडौं साइनोलाई विश्वव्यापी रूपमा पुनः उजागर गरेको थियो। साठीको दसकका युवा पुस्ताले त्यो समयको स्थापित राजनीतिकसामाजिक व्यवस्था र बढ्दो उपभोक्तावाद र आर्थिक असमानताविरुद्ध विद्रोह गरेर हिप्पी जीवनशैलीमार्फत दिन खोजेको सन्देशलाई उपन्यासमा उतारेका पाउलो कोल्होको हिप्पी उनको आत्मकथा पनि भएको धेरै समीक्षकको ठम्याइ छ। त्यो समयको मूलाधारका सञ्चारमाध्यमहरूले उत्ताउलो र अभद्र जत्थाको चित्रण गरेर प्रचार गर्ने गरेको हिप्पीहरूको उपस्थिति अमेरिकामा भियतनाम युद्ध विरोधी प्रदर्शनहरू र समान अधिकारका आन्दोलनहरूमा ऐक्यवद्धतासँगै परिवर्तनका पक्षधर हिप्पीहरूको प्रभाव क्रमशः धेरै ठाउँंहरूमा देखिन थाल्यो। अमेरिकाको क्यालिफोर्निया राज्यको सुन्दर तटीय सहर सान फ्रान्सिस्कोबाट सुरु हिप्पी अभियानले बिस्तारै पूरै अमेरिका र यूरोप हुँदै विश्वभर प्रभाव पार्न थाल्यो। साठीको दसकमा समाजको मूलप्रवाहमा प्रवेश गरेको पर्यावरण संरक्षण अभियान, रंगभेद विरोधी आन्दोलन, दोस्रो विश्वयुद्धको अन्त्यपछि देखिएको अप्रत्याशित चरम भौतिकवादी र उपभोक्तावादी प्रवृत्तिको नियन्त्रण हुँदै भियत(नाम युद्धको अन्त्य गर्नसम्म हिप्पीहरूको महत्त्वपूर्ण प्रभाव र योगदान रह्यो। पाउलो कोल्होको हिप्पी उपन्यासको पात्रजस्तै पूर्वीय अध्यात्म र दर्शनले पारेको प्रभावका कारण जीवनको अर्थ खोज्न हिँडेका हिप्पीहरू म्याजिक बस चढेर काठमाडौं मात्र आएनन् (भलै त्यो काल्पनिक नै किन नहोस्) सान फ्रान्सिस्को वरपर रहेर कम्प्युटरको नौलो प्रविधिभित्र म्याजिक खोजिरहे। आजका दिनमा कम्प्युटर र सूचनाप्रविधिको विकासले हामी सबैको जीवनमा ल्याएको परिवर्तनमा महत्त्वपूर्ण योगदान दिएकामध्ये हिप्पीहरू पनि अग्रपंक्तिमा थिए भन्दा अत्युक्ति हुँदैन होला। व्यक्तिगत स्वतन्त्रता, प्रेम, विश्व शान्ति र भातृत्वको सिद्धान्त पछ्याउनेहरूले एकाएक अमेरिकी समाजमा साठीको दसकमा उदाउँदै गरेको कम्प्युटर प्रविधिको क्षेत्रमा नयाँ नयाँ आविष्कार र खोजहरूमार्फत पारेका प्रभावले व्यक्तिगत कम्प्युटरको अवधारणालाई सर्वस्वीकार्य बनायो। बाँचिरहेको कम्प्युटर युगको जग पनि बसाल्यो। स्थापित मूल्य र मान्यताहरूको अन्धभक्त मात्र भएर मानव सभ्यतालाई अघि बढाउन आवश्यक पर्ने नवीन सोच र विद्यमान समस्याहरूको उचित समाधान हुन नसक्ने हिप्पीहरूले राम्ररी बुझेका थिए। कतिपय विश्लेषकहरू हिप्पीहरूको योगदान दोस्रो विश्व युद्धपछिको सबैभन्दा नरसंहारकारीमध्येको भियतनाम युद्धलाई अन्त्य गराउन खेलेको भूमिकाभन्दा कम्प्युटर क्रान्तिमा ल्याएको परिवर्तनलाई अझ बढी महत्त्व दिन्छन्। यथास्थितिलाई चुनौती दिँदै वैचारिक स्वतन्त्रता र उदारताको प्रतिनिधित्व गरिरहेका हिप्पी समुदायले कला र संगीतमा गरेको नयाँ प्रयोगहरू बिस्तारै कम्प्युटर प्रविधिहरूमा देखिन थाल्यो। साठी र सत्तरीको दसकहरूमा लागूपदार्थको सेवन, रक एन्ड रोलको चर्को संगीत अनि अति उदार र उन्मत्त जीवनशैलीका लागि धेरैको आलोचना खेपेका हिप्पीहरूको आन्दोलनको पछाडि मूल प्रेरणा पूर्वीय दर्शन र आध्यात्मिक कम्युन जीवनशैली थियो। जीवनको अर्थको खोजमा हिँडेका हिप्पीहरू पश्चिमी भौतिकवादी जीवन शैलीलाई आफ्नो यात्राको सबैभन्दा ठूलो अवरोध ठान्दथे। प्रेम र करुणामा आधारित विश्वका सबै जातजातिका मानिसको समानता र भ्रातृत्वको आदर्शमा विश्वास राख्ने हिप्पीहरूले त्यस्तै गीतहरू गाउँदै, फूलहरू बाँड्दै, आफ्ना सन्देशहरू सुनाउँदै फिरन्ते जीवन बाँच्दथे। आर्थिक र सामाजिक समानतामा आस्था राख्ने हिप्पीहरू विपन्न र असहायहरूलाई मद्दत गर्दै हिँड्थे। हिप्पीहरू अमेरिकी लेखक तथा दार्शनिक हेनरी डेभिड थोरो, जर्मन दार्शनिक तथा रचनाकार फ्रेडरिक नित्से र जर्मनस्विस उपन्यास्कार कवि तथा साहित्यमा नोबेल पुरस्कार विजेता हर्मन हेसेहरूको विचार र सिर्जनाहरूबाट प्रेरित थिए। हेसेले लेखेको उपन्यास सिद्धार्थ हिप्पी आन्दोलनको आध्यात्मिक मार्गदर्शन थियो भनेर कतिपय इतिहासकारले लेखेका छन्। भियतनाम युद्ध होस् या राज्यको रंगभेदी नीति, सामाजिक मूलप्रवाहविरुद्ध आवाज उठाउन पछि नपर्ने र जोखिम मोल्ने हिप्पी मान्यताहरूले कम्प्युटर प्रविधिमा गरेका नयाँ अन्वेषण र आविष्कारहरूले निजी कम्प्युटरको विकेन्द्रीकृत मान्यतालाई अधिकारिकता प्रदान गर्यो। आजको सूचनाप्रविधिको बलियो जग बसाल्यो। विकसित मुलुकहरूमा हिप्पीहरूको उदय सामाजिक विद्रोह मात्र थिएन, विगतका केही शताब्दीहरूमा प्रभुत्व जमाएको औद्योगिक पुँजीवादले नराम्रोसित गाँजेको चिन्तन प्रणालीमा नयाँ विकल्पहरूको खोजी पनि थियो। सतहमा हेर्दा हिप्पी आन्दोलन अराजक र व्यक्तिवादी जस्तो देखिएता पनि मूलतः यो पुँजीवादी प्रणालीमा निर्भर सामाजिक संरचनालाई आत्मनिर्भर बनाउन नयाँ उपकरणहरू र जीवन प्रणालीहरूको खोज थियो। प्रविधिको प्रयोगले समाजलाई कसरी आत्मनिर्भर बनाउन सकिन्छ ? कम्प्युटर प्रविधिलाई कसरी सर्वसुलभ र सहजै पहुँचयोग्य बनाउन सकिन्छ भन्ने विषयमा घोत्लिएका हिप्पीमध्ये एक थिए, एप्पल कम्पनीका स्टिभ जब्स। विश्वमा एप्पल कम्पनीको नाम सुन्नेमध्ये धेरैले स्टिभ जब्सको नाम सुनेका छन्। आईपड, आईप्याड र आईफोनको उदय पछाडि महत्त्वपूर्ण भूमिका खेलेका स्टिभ जब्समा पूर्वीय दर्शन र मूलतः जेन बौद्ध परम्पराको गहिरो प्रभाव थियो। ध्यानको अभ्यासमार्फत आध्यात्मिक ज्ञान प्राप्त गर्नमा केन्द्रित जेन बौद्ध परम्परा महायान बौद्ध परम्परा अन्तर्गतको एक सम्प्रदाय हो। कठोर आत्मसंयम, ध्यानअभ्यास र अन्तरदृष्टिमा जोड दिने जेन परम्पराले मान्छेको भित्री रूपान्तरणले मात्र बाहिरी परिवर्तन सम्भव छ भन्छ। संस्कृत शब्द ध्यान चिनियाँ शब्द चान हुँदै जापानिज शब्द जेन को उत्पत्ति भएको मानिन्छ। हुन त आधुनिक प्रविधिको क्षेत्रमा निकोला टेस्ला र थोमस अल्वा एडिसनकै हाराहारीमा महान् आविष्कारकका रूपमा तुलना गरिएका स्टिभ जब्सको पूर्वीय दर्शन र आध्यात्मिक झुकाव जेनमा मात्र सीमित थिएन। सन् १९७४ मै आध्यात्मिक ज्ञानको खोजीमा हिप्पी स्टिभ जब्स भारतको उत्तराखण्डमा एकजना हिन्दूगुरु नीम करोली बाबालाई भेट्न आएका थिए। साठीको हिप्पी आन्दोलनभित्र पूर्वीय आध्यात्मिकताले बलियो प्रभाव पारिरँहदा युवा उमेरका स्टिभलाई हिन्दू र बौद्ध दर्शनहरूले प्रेरित गर्न थालिसकेको थियो। आफ्नो भारत भ्रमणका क्रममा कुनै बेला पूर्वीय दर्शनबाट स्टिभ यति प्रभावित थिए कि जोगीको भेष धारण गरेर स्थायी रूपमा भारतमै बसोबास गर्ने सोच पनि बनाएका थिए भनेर उनको जीवनीमा उल्लेख छ। सन् २०११ मा निधन भएका जब्सले आफ्नो अन्त्येष्टि समारोहमा प्रत्येक सहभागीलाई विदाइको उपहारस्वरूप अर्का एकजना भारतीय गुरु परमहंस योगानन्दको योगीको आत्मकथा नामक पुस्तक दिन अह्राएका थिए। १९औं शताब्दीको अन्तताका भौतिकशास्त्री निकोला टेस्लाको स्वामी विवेकानन्दसित भेटघाटमा टेस्लाले पूर्वीय दर्शनप्रति व्यक्त गरेको आफ्नो आकर्षणले आफ्ना आविष्कारहरूमा पारेको प्रभाव होस् या सिलिकन भ्यालीको पूर्वीय आध्यात्मप्रति बढ्दो प्रेम नै किन नहोस्, हिप्पीहरूको विद्रोहले कम्प्युटर र सूचनाप्रविधिको क्रान्तिमा पुर्याएको योगदान र यो समग्र परिप्रेक्षमा विज्ञान र अध्यात्मको सम्बन्ध रोचक भने पक्कै छ।"
"प्रतिनिधिसभा विघटनविरुद्ध मुद्दा : संवैधानिक इजलास बस्दै, आज आउला त फैसला ?","काठमाडौं : यसअघि २१ असारमा हेर्दाहेर्दैमा राखेको प्रतिनिधिसभा विघटनसम्बन्धी मुद्दाको अन्तिम फैसला गर्न संवैधानिक इजलास बस्दैछ। यसअघि प्रतिनिधिसभा विघटनसम्बन्धी रिटमाथिको बहस सकिसकेकाले सम्भवत: आजै फैसला आउने छ। सर्वोच्च अदालतको संवैधानिक इजलासमा अन्तिम दिन (२१ असारमा) रिट निवेदकका तर्फबाट प्रत्युत्तर बहससँगै एमिकस क्युरीका तर्फबाट राय आएपछि बहस सकिएको थियो। रिटको सुनुवाइका लागि प्रधानन्यायाधीश जबराको नेतृत्वमा, न्यायाधीशहरु दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई सम्मिलित संवैधानिक इजलास गठन गरिएको छ। प्रधानमन्त्रीको सिफारिसमा राष्ट्रपतिले जेठ ८ गते गरेको प्रतिनिधिसभा विघटनविरुद्ध १ सय ४६ सांसदले सर्वोच्चमा रिट दायर गरेका थिए। रिट निवेदकका ३६ कानुन व्यवसायीले सुरुमा बहस गरेका थिए। विपक्षीका तर्फबाट महान्यायाधिवक्तासहित ११ जना सरकारी वकिलले बहस गरे। प्रधानमन्त्री केपी शर्मा ओलीका तर्फबाट २१ र सभामुख अग्निप्रसाद सापकोटाका तर्फबाट ५ कानुन व्यवसायीले बहस गरेका थिए। रिट निवेदकका तर्फबाट चार वरिष्ठ अधिवक्ताले प्रत्युत्तर बहस गरेका थिए। एमिकस क्युरीका तर्फबाट नेपाल बार एसोसिएसनबाट दुई र सर्वोच्च बार एसोसिएसनबाट दुईजनाले बहस गरेका थिए। अदालतको साथी मानिएको (एमिकस क्युरी) को राय बाझिएको छ। दुई जना रिट निवेदनको पक्ष र दुई जनाले विपक्षमा राय दिएका थिए। वरिष्ठ अधिवक्ताद्वय उषा मल्ल पाठक र प्रकाशबहादुर केसीले प्रतिनिधिसभा विघटनको निर्णय उचित भएको बताएका थिए भने वरिष्ठ अधिवक्ताद्वय राघवलाल वैद्य र कोमलप्रकाश घिमिरेले रिट निवेदनको माग सही भएको राय दिएका थिए।"
भुजः द प्राइड अफ इन्डिया को ट्रेलर,"मुम्बई : अजय देवगन अभिनीत भुजः द प्राइड अफ इन्डिया को टिजर हिजो रिलिज भयो भने ट्रेलर आज आउँदैछ। टिजरमा एक्सनले भरिएको लडाइँ देखाइएको छ। धेरै दर्शकले उक्त टिजरलाई मन पनि पराइसकेका छन्। यसमा सञ्जय दत्त, सोनाक्षी सिन्हा, नोरा फतेहीलगायत प्रायः सबै कलाकारहरूको झलक देखियो। सामाजिक सञ्जालमा टिजर सेयर गर्दै अजय देवगनले लेखेका छन्, यो अहिलेसम्मको सबैभन्दा ठूलो लडाइँ हो। भुजः द प्राइड अफ इन्डिया सन् १९७१ को भुजमा भएको भारतपाकिस्तान युद्धमा आधारित छ। फिल्ममा अजय देवगन भारतीय वायु सेनाका लिडर विजय कार्णिकको भूमिकामा देखिनेछन्।"
इङ्ल्यान्डलाई शृंखला,"लन्डन : घरेलु टोली इङ्ल्यान्डले पाकिस्तानविरुद्धको तीन खेलको एकदिवसीय शृंखला जितेको छ। लर्ड्समा शनिबार राति भएको दोस्रो एकदिवसीय खेलमा पाकिस्तानलाई ५२ रनले पराजित गर्दै इङ्ल्यान्डले एक खेल बाँकी छँदै शृंखला जितेको हो। जितसँगै इङ्ल्यान्डले तीन खेलको शृंखलामा २० को अग्रतासमेत बनाएको छ। दुई टोलीबीचको अन्तिम तथा तेस्रो एकदिवसीय खेल मंगलबार हुनेछ। इङ्ल्यान्डले दिएको २ सय ४८ रनको लक्ष्यसहित जवाफी ब्याटिङ गरेको पाकिस्तान ४१ ओभरमा एक सय ९५ रनमा समेटिएपछि इङ्ल्यान्डले सहज जित निकालेको हो। पाकिस्तानका लागि साउद सकिलले ५६ रनको अर्धशतकीय पालि खेले पनि टोलीलाई जित दिलाउन सकेनन्। यसैगरी हसन अलीले ३१, सादव खान २१, सोयब मक्सुद र कप्तान बाबर आजमले समान १९, साहिन अफ्रिदीले १८ र फाखर जामनले १० रन बनाए। पाकिस्तानलाई सस्तैमा समेट्न इङ्ल्यान्डका लेविस ग्रेगोरीले तीन विकेट लिए । क्रेग ओभर्टन, साकिब महमुद र म्याथु पार्किनसनले दुईदुई विकेट हात पारे। यसअघि टस हारेर पहिले ब्याटिङ गरेको घरेलु टोली इङ्ल्यान्डले ४५२ ओभरमा अलआउट हुँदै दुई सय ४७ रन बनाएको थियो। इङ्ल्यान्डका लागि फिलिप साल्ट र जेम्स भिन्सले अर्धशतकीय पाली खेलेका थिए। साल्टले र भिन्सले ५६ रन बनाए। यसैगरी लेविस ग्रेगोरीले ४०, ब्रायडन कारसेले ३१, कप्तान बेन स्टोक्सले २२ र जोन सिम्पसनले १७ रन बनाएका थिए। पाकिस्तानका हसन अलीले पाँच विकेट लिएका थिए। यस्तै हरिस राउफले दुई तथा साहिन अफ्रिदी, सदाब खान र साउद सकिलले एकएक विकेट हात पारे। यसअघि कार्डिफमा भएको पहिलो खेलमा इङ्ल्यान्डले पाकिस्तानलाई नौ विकेटले पराजित गरेको हो। घोषणा गरेको टोलीका तीन खेलाडी र कोचिङ स्टाफसहित सात जनामा कोरोना संक्रमण देखिएपछि इङ्ल्यान्डले पाकिस्तानविरुद्धको एकदिवसीय शृंखलाका लागि आपत्कालीन रूपमा बेन स्टोक्सको कप्तानीमा नयाँ टोली घोषणा गरेको थियो। अलराउन्डर बेन स्टोक्स इङ्ल्यान्डको एकदिवसीय टोलीको पहिलो पटक कप्तान बनेका हुन्। १८ सदस्यीय टोलीमा नौ खेलाडीले पहिलो पटक स्थान बनाएका थिए। फिलिप साल्ट, जोहन सिम्पसन, डेविड पेनी, ड्यान लरेन्स, विल ज्याक्स, टम हेल्म, लुइस ग्रेगरी, ज्याक क्रली र ब्रायडन क्रसेले पहिलो पटक इङ्ल्यान्डको एकदिवसीय टोलीमा स्थान बनाएका हुन्। अधिकांश नयाँ खेलाडी रहेको इङ्ल्यान्डले पाकिस्तानमाथि दुवै खेलमा प्रभावशाली जित निकाल्दै शृंखला जित्न सफल भएको छ।"
यसरी हुन्छ समाज सुधार,"नैतिक्ता र सदाचार नै जीवन जिउने असल कला हो । पथ भ्रष्ट समाजले सबै व्यक्ति वा देशलाई नै खाल्टोमा हाल्छ । राजनीतिकर्मीहरू इमान्दार भएनन् भने समाज विकृत बन्छ, कानुनले मात्रै त्यसलाई नियन्त्रण गर्न सकिन्न । व्यक्ति व्यक्तिलाई प्रहरी लगाएर सम्भव हुन्न । समाज सभ्य भएमा राज्यले ठूलो खर्च अपराध नियन्त्रणमा गर्नु पर्दैन । त्यो खर्च विकास, निर्माणमा लगाउन सकिन्छ । नागरिकमथि ढाडै सेक्ने गरी कर उठाउनु पनि पर्दैन, नेतृत्वले राजनीतिक दाउपेच मात्रै होइन, सामाजिक अभियन्ता भएर पनि सोच्नु उत्तम हुन्छ । छाडा छोडेको साँढे र बेलगामका अगुवाहरू भएपछि देशमा रोदन सुरु हुन्छ । देशले अभिभावक नपाएको महसुस गर्छ । अरूको निन्दा गर्नु हुन्न, झूठ बोल्नाले आफूले पहिले गरेको यज्ञ वा शुभ कर्मको फल क्षीण हुन्छ। आफ्नो बखान आफैं गर्ने, घमण्ड गर्नेकोे पनि पुण्य नाश हुन्छ। विद्यादान अझ श्रेष्ठ दान हो। प्रकट गर्दा पाप घट्छ, प्रकट गर्दा नै धर्म पनि घट्छ । पाप भन्नु प्रदूषण हो । तन, धन र मनको प्रदूषणले व्यक्ति समाज र पूरै देश कंगाल हुन्छ । आचरणलाई त्याग गर्ने, कोरा तर्क मात्र गर्ने, देश निन्दक, देव निन्दकलाई नराधम भनिन्छ । विधर्मीले गरेको काम कुनै पनि राम्रो हुन्न । माता, पिता, वंश, गुरु, मठ, मन्दिरको निन्दा गर्नेलाई स्वयं वेदले पनि चोख्याउन सक्दैन । यज्ञबाट वातावरण अनुकूल हुन्छ, समयानुसार आकाशमा बादल जम्मा भई सन्तुलित वर्षा हुन्छ । अति वृष्टि, अनावृष्टिले समाज मात्रै होइन, देशै सखाप हुन्छ । झूठको खेती गर्दै महात्मा बन्ने, जे पनि खाने, बेहासी भई दुव्र्यसनमा लाग्नेको न मुख चोखो हुन्छ, न उसको बोली शुद्ध हुन्छ । न उसले गरेका कामको परिणाम दिगो र सकारात्मक नै ! लडाइँ, झगडा, चुक्ली, ब्याजखोर, अर्काको सम्पत्तिमा आँखा गाड्ने, लाज हराएको, हिंस्रक राक्षसी प्रवृत्तिको मानिसबाट भएको समाज सुधार खोक्रो हुन्छ । लोभी र पापीको धन प्रयोग गर्दा पनि, उसको संगत गर्दा पनि लक्ष्मी प्रसन्न हुन्नन् । लक्ष्मीको बास भनेको हातको ठेलामा, मिहिनेत, पसिना र परिश्रममा हुन्छ । धन दुई प्रकारको हुन्छ, लक्ष्मी र अलक्ष्मी । गाईको गोबरले लिप्नु र लक्ष्मी पूजामा गाईको गोबर प्रयोग त्यसैले गरिएको हो । गाईका अंगअंगमा ३३ कोटी देवता बसेका हुन्छन् । त्यसैले गोहत्या ठूलो अपराध भनिएको हो । गाई, गीता, गंगाको अपमान भनेको मानिसको आफ्नै अपमान हो । गाई, गोरु पूजा हाम्रो संस्कार थियो । गाईको मर्यादा हुञ्जेल हामीलाई चामलमा भिक्षार्थी बन्नु परेको थिएन । हलो, कोदालो गोरुको काम हुञ्जेल मलको अभाव थिएन । भकारीभरि धान हुन्थ्यो, आजको जस्तो डोजरे विकास नहुँदा यत्राविधि प्राकृतिक प्रकोप खेप्नु पनि परेको थिएन । गाईमा सम्पूर्ण तीर्थ बसेको हुन्छ, गाईको चार थुन भनेको चार समुद्र हो । जमीनको पूजा भनौं माया गर्ने, गोसेवा गर्ने, गहुँ, जौको सेवा र त्यसका वरिपरि बस्दा मानिसको शान नै अलग हुन्छ । रोग लाग्दैन, गाईलाई स्वयं ब्रह्माजीले अग्नि कुण्डबाट धर्तीमा प्रकट गराएका हुन् । संस्कारले हीन भएको, गायत्री, दीक्षामन्त्रको उपासना नगर्ने, आफ्नो मन्त्र सिद्धि गर्न नसक्नेले गरेको समाज सेवा निरर्थक हुन्छ । ढुंगामा वा मूर्तिमा देवता मान्छेले बनाउने हो, त्यसैले देवता बनाउने शक्ति भएको मान्छेले उसको दिमागले सिर्जना गरेको विज्ञानको दुरूपयोग गर्नु हुन्न । विज्ञान ज्ञानको उपज हो । विज्ञान निर्माता मानव मस्तिष्क देवताको उपज हो । त्यसैले व्यक्ति सबै आस्तिक हुन जरुरी छ, आस्तिक हुँदैमा सधैं मन्दिर जानुपर्ने होइन । शरीर नै मन्दिर हो, यसभित्र रहेको आत्मा परमात्माको निराकार रूप हो । यो रूप मान्छेमा मात्रै होइन, हरप्राणीमा हुन्छ । त्यसैले सकेसम्म मांसाहार, मदिरा, नसालु पदार्थको सेवन नगर्नु भनिएको हो । यसले तनाव, क्रोध, आवेग बढाउँछ अनि व्यक्तिले गति छोड्न थाल्छ, बेहोसी भई । रोषपूर्वक अरूलाई दिएको वस्तुले परिणाम राम्रो दिँदैन । देव सम्पत्ति हडप गर्ने, स्त्रीको धनमा आशक्ति देखाउने, अरूलाई दिएकोमा बखान र पछुतो गर्ने, चोरीको धन अरूलाई दिने, मठमन्दिरमा लगाउने, पतीतको हातको अन्न खाने, दम्भले धनार्जन गर्ने, अर्काको मन दुःखाएर आर्जन गर्ने, शोषण गर्ने, वेदको बिक्री गर्ने, अरूलाई निन्दा र अपमान गर्नेको हात कहिल्यै पवित्र हुँदैन । भोजनमा विभेद गर्ने, परस्त्रीगामी, परपुरुषमा आकर्षित हुने, परिश्रम नगरी धनी हुन खोज्ने यी सबै कुमार्गी हुन् । स्वीकृति नभई दाजुको बिहे नगरी बिहे गर्ने, दूषित योनीबाट जन्मेको, विवाह नगरी कन्याबाट जन्मिएको व्यक्ति समाज सुधारक हुन सक्दैन । वीर्य शुद्ध नभई व्यक्ति शुद्ध हुन्न, माटोको घडामा मदिरा हालेपछि धोएर शुद्ध हुन्न । वीर्यले आत्मा बन्ने हो, धर्मको पालन गर्दा आयु, तेज, बल, यश, कीर्ति बढ्छ । कीर्तिमान व्यक्तिले नै समाजको सुधार गर्न सक्छ, बाटो देखाउन प्रज्ञावान हुनु जरुरी छ । आफैं पथभ्रष्ट, हत्यारा, देशद्रोही छ भने देशको सुधार गर्छु भन्नु नाटक मात्र हुन्छ । रंगकर्मीहरूले एकछिन मञ्चमा नाटक देखाउँछन्, नाटक मञ्चनपछिको चित्र अर्कै हुन्छ । ग्लिसिरिन राखेर आँखामा आँसु देखाएजस्तो वा गोहीको आँसुजस्तै हो । भूमण्डलका देवता अरू कोही होइनन्, मान्छे नै हुन् । जो उपकारी वा परोपकारी छ, स्वआचरणबाट जो टाढा भएको छैन, नित्य प्रणव मन्त्र गायत्री जप्छ, सन्ध्या वन्दन गर्छ, देव पितृहरूलाई बिर्सँदैन, समाजलाई माया गर्छ उही देवता हो, मृत्युपछिको स्वर्ग कल्पना मात्रै हो । यो धर्तीमा जीवित अवस्थामै स्वर्ग नपाउनेले पछि स्वर्ग पाउँदैन । बोलीको संयमता, आचरणले सज्जित व्यक्तिको समाज नै स्वर्ग हो । जहाँ हिंसा हुन्न, मांस भक्षण हुन्न, मदिरा पान हुन्न, चोरी, उपद्रव हुन्न, समाजमा रहेका हरमानव र धर्तीमा रहेका हरजीवको मान्यता हुन्छ । त्यो स्वर्ग हो । अतिथिको सेवा, अरूलाई दिएर आफू खाने, सन्तोषी व्यक्ति नै समाजको अगुवा हुन्छ । मनपरि ढंगले राज्यको स्रोत उडाउने व्यक्ति तेजहीन हुन्छ, नागरिकको श्राप लाग्छ । त्यस्तै अशुद्ध व्यक्तिको हातको अन्न खाने व्यक्तिको आयु क्षीण हुन्छ, यशको नाश हुन्छ । कुलको इज्जत बेच्ने छोराछोरीको, देशको अस्मिता लुटाउने नेतृत्वको, व्यभिचारी, हत्याराले दिएको खाने व्यक्ति पनि पतित हुन्छ, उसले गरेको कर्म शुभ हुन्न । अन्जानमा खाइएको रहेछ भने उपवासबाट चोखिनु पर्छ । पानी, अनाज, वस्त्र, दैनिक उपभोगका यावत् सरसामग्री बिक्री गर्ने उद्यमी, व्यापारीले निश्चित रकमबाहेक नाफा नलिई गरेको बजार, व्यापारबाट कुवेर खुसी भई उसलाई धनको वर्षा गरिदिन्छन् । यो नियम सबै सेवाक्षेत्र कानुन, पत्रकार, शिक्षण, बैंकिङ, पर्यटन हरेकक्षेत्रमा लागू हुन्छ, कारण विकासका आधारशीला यी सबैक्षेत्र अथर्व वेदका उपज हुन्, संगीतक्षेत्र सामवेद हो । आपूर्तिक्षेत्रमा काम गर्नेको मन तृप्त हुन्छ । यसरी समाज सेवा गर्नेेलाई अक्षय सुख प्राप्त हुन्छ । निर्माण सामग्री सबै किसिमका फलाम, सुन आदि धातुबाट सेवा गर्ने व्यक्ति दीर्घायु हुन्छ, कारण सबै धातु शिवको वीर्य हो । धनबाट अरूको सेवा गर्नेले यौवन अवस्थामै त्यसको पुण्य प्रतिफल पाउँछ । भोजन गर्दा कसैको निन्दा गर्नु हुन्न, अन्नमा दोष देख्नु हुन्न । जलले खानाको प्रदक्षिणा गरेर केही अंश चढाएर मात्रै भोजन सुरु गर्नु पर्छ । अन्त्यमा एक गाँस छोड्नु पर्छ । अन्न प्राण हो, पञ्च प्राण भनिन्छ यसलाई । खाँदा खाँदै छोडेको खाना फेरि खानु हुन्न, खाना खाइसकेपछि उठेर पानी पिउनु हुन्न । पतिपत्नी भए पनि एउटै थालमा एकैपटक खाना खानु हुन्न । पिएर बाँकी भएको पानी फेरि पिउनु हुन्न, कहिले धेरै बढी, कहिले धेरै कम खाने, सन्तुलित आहार विहार नगर्ने, रजस्वला, पतित, कुकुर स्पर्शको खाना खाने, आफ्नो जूठो अरूलाई दिने, मुखले फुकेर चिसो पारेको खाना खाने, लात्ती लागेका अनि खाँदै छोड्दै गरेको खाना खाने व्यक्तिले गरेको समाजसुधार निरर्थक हुन्छ । अरूको निन्दा गर्नु हुन्न, झूठ बोल्नाले आफूले पहिले गरेको यज्ञ वा शुभ कर्मको फल क्षीण हुन्छ । आफ्नो बखान आफैं गर्ने, घमण्ड गर्नेकोे पनि पुण्य नाश हुन्छ । विद्यादान अझ श्रेष्ठ दान हो, सकेसम्म विद्या बढाउनु पर्छ । यो जति दियो त्यति नै बढ्छ । विद्याले विनयी बनाउँछ, विनयीले सबै सफलता पाउँछ । समाजको अगुवा पनि हुनसक्छ । खुलेर उद्यम, वाणिज्य, आपूर्ति, असल व्यापार, व्यवसाय, शिक्षण कुनै पनि सेवाबाट असल सेवक बन्न सकिन्छ । राष्ट्रको सेवा गर्न सकिन्छ, समाज सुधारक बन्न सकिन्छ ।"
तल्लो अरुणको समझदारीपत्रमा हस्ताक्षर,"काठमाडौं : प्रस्तावित ६७९ मेगावाट क्षमताको तल्लो अरुण जलविद्युत परियोजनाको सर्वेक्षण अनुमतिका लागि लगानी बोर्ड र सतलजबीच आइतबार समझदारीपत्रमा हस्ताक्षर भएको छ। समझदारीपत्रमा लगानी बोर्डका प्रमुख कार्यकारी अधिकृत सुशील भट्ट र विकासकर्ता कम्पनीको तर्फबाट एसजेभीएन लिमिटडका अध्यक्ष तथा प्रबन्ध निर्देशक नन्दलाल शर्माले हस्ताक्षर गरे। उक्त आयोजना प्रदेश नम्बर १ को संखुवासभा र भोजपुर जिल्लाको सीमा नदीमा निर्माण हुनेछ। पिकिंग रन अफदी रिभरमा आधारित उक्त परियोजनाको अनुमानित लागत १३०० मिलियन अमेरिकी डलर (२०१७ को दर रेट अनुसार) छ। ०७५ चैत्र १५ मा सम्पन्न लगानी सम्मेलनका अवसरमा उक्त परियोजना लगानीकर्ताबीच प्रस्तुत गर्न लगानी बोर्डको ३५औं बैठकले अनुमति दिएको थियो। सम्मेलनमा प्रस्तुत गरिएको उक्त परियोजनाका लागि प्राप्त प्रस्तावहरूमध्येबाट अन्तर्राष्ट्रिय प्रतिस्पर्धाको प्रक्रिया अबलम्बन गरी ०७७ माघ १६ मा बसेको लगानी बोर्डको ४६औं बैठकले परियोजनालाई निर्माण, स्वामित्वकरण, सञ्चालन तथा हस्तान्तरण ढाँचामा विकास गर्ने एसजेभीएनको प्रस्तावलाई छनोट गर्ने निर्णय गरेको थियो। २ वर्षभित्र विस्तृत परियोजना अध्ययन सम्पन्न गरी लगानी बोर्डमा स्वीकृतिको लागि पेश गर्नु पर्नेछ। बोर्डको कार्यालयले परियोजनाको अध्ययनका लागि आवश्यक सहजीकरण गर्नेछ। उपप्रधान तथा अर्थमन्त्री एवं लगानी बोर्डका उपाध्यक्ष विष्णु प्रसाद पौडेलले परियोजनाको निर्माण द्रुत गतिमा अघि बढ्ने विश्वास गर्दै यसका लागि नेपाल सरकारले आवश्यक सहयोग गर्ने विश्वास दिलाए।"
बोयर बाख्रा खरिदमा सरकार,"सधैं शुद्ध बोयर जातका बाख्रा विदेशबाट ल्याउने र तिनीहरूबीच समागम गराई शुद्ध नश्लको बोयर निकाल्ने मात्र नीति व्यावहारिक हुन सक्दैन खसीबोकाको मासुका सोखिन मानिस अपरिचित मासु बिक्रेताबाट मासु किन्न डराउँछन्, उनीहरूलाई शंका भइरहन्छ, कतै बगरेले खसीको सट्टा बाख्रीको मासु त दिएन ! यस्तै शंका गर्छन् भनेर बगरेले पनि खसीबोकाको राजखानी देखाएर राख्छ ती सोखिन क्रेतालाई आश्वस्त पार्न। उसले बाख्रीको होइन खसीबोकाकै मासु बेचिँदै छ भन्ने जनाउ दिन्छ। राजखानी देखाएर समेत झुक्याई बाख्रीको मासु बेचिरहेका बगरेहरू बेलाबेलामा पक्राउ परेको देखिन्छ। ती बिक्रेतालाई जबसम्म राजखानी रहेकै गिँडबाट मासु काटेर दिइन्न तबसम्म विश्वस्त हुन सक्दैनन्। त्यसैले मासु किन्नेले खसी काट्दादेखि नै सबै प्रकृया हेर्न पाए वा आफूले विश्वास गरेको बगरेबाट मासु किन्न पाए मात्र ढुक्क हुन्छन्। यही कारण मानिस मासु किन्ने बगरे खुब रोज्छन्। खसीबोकाको मासु खानुपर्नेमा यो डरको मनोविज्ञान खुबसँग गडेको हुन्छ। गज्जब नै छ बाख्राको मासु बेच्दा यसको लिंग ढाँट्ने चलन त खुब चलेकै थियो। हालै एक समाचार आयो, जसमा बाख्रा बेच्नेले बाख्राको लिंग ढाँटेर होइन, जात नै ढाँटेर बेचेछ। त्यो पनि ज्यूँदो बाख्राको, बेचेको पनि थोरैको होइन, एक करोड २४ लाख रुपैयाँको। प्रसंग हो बेलबारी नगरपालिकाले बोयर बाख्रा किन्दा भएको धाँधलीको। आफ्नो क्षेत्रमा उन्नत नश्लको बाख्रापालन प्रवद्र्धन गर्न तथा पकेट क्षेत्र नै बनाउन भनेर नेपालमा पाल्न थालिएकामध्ये बाख्राको सर्वोत्तम मानिएको नश्ल बोयर बाख्रा खरिद गर्न संखुवासभाको गुरु अर्गानिक कृषि फार्मसँग १ करोड २४ लाखमा खरिद सम्झौता गरेछ नगरपालिकाले। सर्त रहेछ, बोयर नश्लको बाख्राको राम्रो विकास भएको अस्ट्रेलियाबाट बाख्रा (जात) ल्याई आपूर्ति गर्नुपर्ने तर आपूर्तिकर्ताले जेठ ३ गते सम्झौता गरेर जेठ १५ मै आपूर्ति गरेछ त्यो पनि मात्र १२ दिनमा। यति थोरै दिनमा नै अस्ट्रेलियाबाट बाख्रा ल्याएर आपूर्ति गर्नु आफैंमा शंका लाग्ने कुरा त हुँदै हो, असम्भव नै चाहीँ होइन। बाख्रा आपूर्ति भई वितरणसमेत भएपछि किसानले सिकायत गरेछन् बाख्राहरू नवलपरासी र आसपासका क्षेत्रबाट ल्याइएका रहेछन्। शुद्ध बोयर पनि होइन रहेछन्। बोयरसँग कुनै अर्को जातका बोका लगाएर प्रजनन गराइएका ठिमाहा जातका। सिकायत आएपछि छानबिन गरिएछ, बाख्रा देशभित्र ल्याइएको भनिएको भन्सार कार्यालयलाई बुझ्दा बाख्रा आएको नै नदेखिएपछि आपूर्तिकर्ताले ढाँटेको पत्ता लागेछ। यो धाँधलीयुक्त घटनाबारे अख्तियार दुरूपयोग अनुसन्धान आयोगमा उजुरीसमेत परेको समाचार प्रकाशित भयो। सधैं अस्ट्रेलियाबाट प्लेन चार्टर गरेर बाख्रा ल्याएर साध्य हुने होइन। नेपालमा सरकारी तथा निजी फार्मले बोयर जातका बाख्रा उत्पादन गरिरहेका पनि छन्। तिनीहरूबाटै रैथाने जातसँग मिलाइ बोयर जातको प्रवद्र्धन गर्दै जानु व्यावहारिक तरिका हो। किसानको आयआर्जन, महिलाको पेवा वृद्धि तथा पशुपालन विकाससँग सम्बन्धित कार्यक्रम सञ्चालन गर्ने सरकारी, गैरसरकारी संस्था तथा व्यक्तिहरूको प्राथमिकतामा परेको छ बाख्रापालन। बोयर जातको बाख्रा आँखाको नानीसरह सबैका लागि प्रिय हुन्छ किनकि यो जातको बाख्रामा मासु वृद्धिको अनुपात अरूको तुलनामा बढी छ, ठूलो हुन्छ। अनि त धेरै आम्दानी हुने भइहाल्यो। सरकारी धनराशी खर्च गरेर र सरकारी निकायले मान्नुपर्ने खरिद विधि अपनाएर बोयर बाख्राको खरिद व्यापक रूपमा अन्यत्र पनि भइरहेको र भविष्यमा पनि हुने सम्भावनालाई हेर्दा बेलबारी नगरपालिकाको अनुभवबाट सरोकार राख्नेको आँखा खोलिनु आवश्यक देखिन्छ। देशमा अर्बौंको भ्रष्टाचार भएको समाचारको भीडमा सवा करोडको भ्रष्टाचार सानो लाग्ला। सयौं किसानको सपना तुषारापात हुनु, कृषिको क्षेत्रको विकासमा अनुदानको ठूलो हिस्सा हुनु तथा यस खाले धाँधली प्रवृत्तिगत रूपमा अन्यत्र पनि रहेको वा बढ्न सक्ने सम्भावना विचार गर्दा यसको गहनतालाई सानो मान्न मिल्दैन। त्यसैले सरोकारवालाबीच यस खाले समस्याबारे विमर्श होस् भन्ने ध्येयले विषयप्रवेश होस् भनी यो लेख प्रस्तुत छ। बोयर बाख्रा खरिद धाँधलीमा कुनै एक व्यक्ति मात्र थिए वा समूहको नै मिलेमतोमा भएको थियो ? यो हुनुमा बदनीयत मात्र जिम्मेवार थियो वा ज्ञान, सीपको कमजोरी पनि कारण थियो भन्ने कुरा अनुसन्धानपछि थाहा होला। नगरपालिकाले अनुसन्धान सुरु गरेको सुनिएको छ भने अख्तियार (आयोग) ले पनि गर्ने नै छ। कृषि क्षेत्रमा चासो राख्ने, काम गर्नेहरूका बीचमा यो घटना छलफलको विषय हुने गरेको पनि छ। स्थानीय तहले गर्ने कामकारबाहीमा चासो राख्नेका बीचमा पनि यो उत्तिकै चर्चित विषय छ। कृषि र पशु विकासका लागि हुने कार्यक्रममा अनुदानको हिस्सा निकै भारी हुँदै गइरहेको परिप्रेक्ष्यमा बाख्रा किनेर अनुदानका रूपमा दिने कार्यक्रममा देखिएको यो धाँधलीको घटना अध्ययनको विषयका रूपमा लिन सकिन्छ। विकल्पको खोजी एकैपटक धेरैतिर हात हालेमा देखिने, देखाउन सकिने नतिजा निकाल्न गाह्रो पर्छ। त्यसकारण यदि एउटा कुरामा केन्द्रित हुने भनेर बाख्रापालन छानेको हो भने बेलबारी नगरपालिकाले गरेको राम्रो नै हो। बाख्रापालन प्रवद्र्धनका लागि शुद्ध नश्लका बोयर जाति हुन्थ्यो भने पनि ज्यूँदा बोयर बाख्रा दिनुको सट्टा कृत्रिम गर्भाधान विधि अपनाएर रैथाने वा अन्य जातका बाख्रीमार्फत मिश्रित जातको नयाँ पुस्ता उत्पादन गर्नु उपयुक्त हुन सक्थ्यो होला। हामी कुनै कुरा कुनै बेला ठिक ठानेर गरेका थियौं भने फेरिफेरि पनि त्यही गरिरहन्छौं। अर्को राम्रो विकल्प आइसक्यो कि भनी सोच्दैनौं। यो विकल्पमा सोचाइ भयो भएन ? भएको भए बेस हुन्थ्यो। हुन त बाख्रामा कृत्रिम गर्भाधान सफल हुने दररेट २५३० प्रतिशत मात्र हो भनी प्राविधिक बताउँछन्। एकपटक गर्भधारण गर्न सकेन भने पनि केही लामो समयपछि नभई छिट्टै अर्कोपटक गर्भवती हुन सक्ने हुन्छ बाख्री। त्यसबेला पनि कृत्रिम गर्भाधान गराउने उपाय गरियो भने त्यो हुने सम्भावना बढेर जाने भयो। सधैं अस्ट्रेलियाबाट प्लेन चार्टर गरेर बाख्रा ल्याएर साध्य हुने होइन। नेपालमा सरकारी तथा निजी फार्मले बोयर जातका बाख्रा उत्पादन गरिरहेका पनि छन्। तिनीहरूबाटै रैथाने जातसँग मिलाइ बोयर जातको प्रवद्र्धन गर्दै जानु व्यावहारिक तरिका हो। बेलबारी नगरपालिकाले एक करोड २४ लाखमा ९२ वटा बाख्रा किन्न सम्झौता गरेको रहेछ, यसको अर्थ एउटा बाख्राको मूल्य करिब एक लाख पैंतीस हजार। आखिर ती बाख्राबाट शुद्ध बोयर मात्र निकाल्ने सोच नभई रैथाने जातसँग मिसाइ बोयरको ठिमाहा जात पनि निकाल्नु पर्ने हुन्छ। बोयरका अहिले किनिएका बोकाबाट जन्मेका पाठापाठीका बीचमा पनि हाडनाता पर्ने हुँदा सम्पर्क गराई बच्चा जन्माउन लगायो भने रोगी हुने र नबढ्ने हुन्छ। नयाँ बोकाको आवश्यकता पर्ने हुन्छ। त्यसकारण नश्ल सुधार्ने प्रचलित तरिका भनेको रैथाने र बोयर जातको संयोजनबाट हो। सधैं शुद्ध बोयर जातका बाख्रा विदेशबाट ल्याउने र तिनीहरूबीच समागम गराई शुद्ध नश्लको बोयर निकाल्ने मात्र नीति व्यावहारिक हुन सक्दैन। बोयर बाख्रा खरिदमा सवा एक करोड खर्च गरेको नगरपालिकाले बोयरको वीर्य किनेर ल्यायो। एक बाख्रीमा कृत्रिम गर्भाधान गरायो। प्राविधिक सेवा दिएवापत सम्झौताबमोजिम रकम भुक्तानी गर्ने विधि अपनाएको भए पशु विज्ञान पढेका व्यक्तिहरूले काम पाउने थिए। त्योभन्दा कम खर्चमा नयाँ पुस्ता जन्मने थियो। मैले यो अवधारणा राख्दा कृत्रिम गर्भाधान गराउन सक्ने पशुविज्ञ नपाइने आशंका व्यक्त गरियो। सरकार (संघीय, प्रादेशिक वा स्थानीय) ले पशु प्राविधिकलाई यससम्बन्धी प्रशिक्षण दिने व्यवस्था गरेर समाधानको उपाय गर्न सक्छन्। ती जनशक्ति तयार भएपछि तिनीहरूलाई कृत्रिम गर्भाधानको सेवा दिएपछि एकाई दर तोकी शुल्क तिर्ने गरेमा यो विधि अर्थात् परिमाण बढाउन प्रेरित गर्ने विधिले काम गर्नेछ। स्थायी कर्मचारी वा काममा लागेको दिन गनेर शुल्क तिर्ने प्राविधिक सेवा यस कामका लागि उपयुक्त हुँदैन किनकि एउटा बाख्रीमा कृत्रिम गर्भाधान गराउन पटकपटक जानु पर्छ, काममा बढी लगाव चाहिन्छ। काममा बढी लगाव प्रस्तावित भुक्तानी विधिमा हुन्छ। आपूर्ति सम्भावनाको परीक्षण कुनै कुरा खरिद गर्दा पहिले चिन्नुपर्छ खरिद गर्न खोजिएको कुरा कति सहजै आपूर्ति हुन सक्ने हो ! आपूर्ति सहज नरहेको कुरा किनिँदै छ भने क्रेताले आपूर्ति प्रस्तावकलाई आपूर्ति गर्न सक्ने प्रमाण उत्पादकको प्रतिवद्धतापत्र पेश गर्न लगाउनु पर्ने हुन्छ। यस खाले प्रावधान बोलपत्र बेलबारी नगरपालिकाले अस्ट्रेलियाबाट बाख्रा ल्याउँछु भन्ने आपूर्तिकर्ताको भनाइ सजिलै पत्याएको देखियो। सम्भावित उत्पादकले आफूले आपूर्ति सम्झौता गर्ने भनेको अपूर्तिकर्तालाई तोकिएको समयभित्र बाख्रा आपूर्ति गर्छु भनेको प्रतिबद्धता पत्र मागेन। अस्ट्रेलियाबाट ९२ वटा बोयर बाख्रा विमान चार्टर गरेर ल्याउँछु भनेको प्रतिवद्धता सामान्य थिएन। त्यसकारण उल्लेखित पत्र माग्नु नै पर्ने थियो। बाख्राको पुस्ता र नाताको अभिलेख बाख्रालगायत अन्य जात (नश्ल) का पशुको राम्रो उत्पादन लिन नजिकको नाता (जिनजीव गुणको निर्धारक) पर्ने अर्थात् उस्तै जिन हुन सक्ने बाबुआमा पर्ने गरी पाठापाठी जन्मेको हुनु हुँदैन। एउटा बोयर बोका बिउका लागि गाउँमा दिइयो। यसबाट सयौं पाठापाठी जन्मिए। ती पाठापाठी बोका र बाख्री हुने भए। ती जिनको दृष्टिकोणबाट नाता पर्ने भए दाजुबहिनी। बाबु बोका लगाउँदा बाबु र छोरीको सम्बन्ध हुने भयो, त्यसैगरी जन्मेका पाठापाठी त दाजुबहिनी भए। यसरी जन्मने पाठापाठी अस्वस्थ र खिनौरा हुने सम्भावना रहन्छ। यस्तो समस्या हल गर्न जिनको आधारमा नाताको अभिलेख राख्ने प्रणाली अति आवश्यक रहेको विज्ञहरूको भनाइ छ तर हालसम्म यसो हुन सकेको छैन। किसानसँग रहने बाख्राको अभिलेख राख्नु व्यावहारिक रूपमा अलि गाह्रो त छ तर असम्भव भने होइन। अभिलेख हेरेर मात्र पाल्न बाख्रा किनिने विधि स्थापित गर्न सकिएमा खरिदमा हुने धाँधली रोक्न मात्र होइन, नश्ल सुधारमा पनि ठूलो योगदान हुने देखिन्छ। यसका लागि सरल कोडिङ तरिका र सजिलो मोबाइल र कम्प्युटरमा चल्ने एप्लिकेसन बन्नुपर्ने हुन्छ। लेखक सार्वजनिक खरिद विज्ञ हुन्।"
जनसंख्या व्यवस्थापनको चुनौती,"विश्वमा देखा परेका समस्याहरूमा जनसंख्या वृद्धि पनि एक हो। यसको चाप हरेक क्षेत्रमा छ। यो समस्याबाट कुनै पनि मुलुक अछुतो रहन सकेको छैन। मूलतः जनसंख्याको अत्याधिक चाप प्राकृतिक स्वरूपलाई नष्ट गर्ने प्रमुख कारक तत्त्व मानिन्छ। विश्वको जनसंख्या लगभग ७८ अर्ब पुगिसकेको अनुमान छ। विश्वमा प्रत्येक २ सेकेन्डमा नौ जना शिशुको जन्म र सोही समयमा तीन जना शिशुको मृत्यु हुने सम्बन्धित विशेषज्ञहरूको अनुमान छ। प्रति २ सेकेन्डमा ६ जना नयाँ शिशुको अनुहार थपिनाले प्रत्येक वर्ष विश्वमा ७ करोड ६० लाखभन्दा बढी मानिस बढ्छन्। नेपालमा जनसंख्या वृद्धिदर उच्च रहेकाले यसको व्यवस्थापन एउटा गम्भीर चुनौती समान छ। यसबाट गरिबी, बेरोजगारी, अशिक्षाजस्ता समस्या थपिँदै गएका छन्। जनसंख्याको प्रमुख बोझ विकासशील देशहरूमा परिरहेको छ। विकसित मुलुकहरूमा कुल जनसंख्याको २० प्रतिशत र अविकसित मुलुकहरूमा ८० प्रतिशत जनसंख्या बसोबास गर्छन्। यसैगरी विश्वको कुल प्रजनन दर २४७ प्रतिशत छ। वार्षिक सरदर जनसंख्या वृद्धिदर १०५ प्रतिशत मात्र भएता पनि अविकसित देशहरूमा यसको वृद्धिदर २ प्रतिशतभन्दा बढी हुनाले सन् २०२५ मा ८ अर्ब १८ करोड ४४ लाख र सन् २०५० मा ९ अर्ब ७३ करोड ५० लाख मानिसको जमघट हुनेछ। यसमा सहरी क्षेत्रमा बसोबास गर्ने जनसंख्या ५६२ प्रतिशत छ। जनसंख्या वृद्धिको कहालीलाग्दो चापले अल्पविकसित देशहरूको समाजिक, आर्थिक तथा पर्यावरणीय क्षेत्रमा नराम्रो प्रभाव परिरहेको छ। विकासशील देशहरूको पंक्तिमा पर्ने नेपालमा भने जनसंख्या वृद्धिको समस्या र यसबाट वातावरणमा परेको नकारात्मक असर अझै बढी देखिएको छ। नेपालको जनसंख्या वृद्धिदर अझै उच्च छ। मुलुकको जनसंख्या तीव्र गतिमा वृद्धि हुँदै गएको विगतका जनगणनाबाट स्पष्ट हुन्छ। १९६८ सालदेखि नै नेपालमा जनगणना लिइएको भएता पनि २००९११ देखि लिइएका जनगणनालाई मात्र वैज्ञानिक मानिन्छ। देशमा एघारौं जनगणना लिने कार्य २०६८ मा भएको थियो। मुलुकमा एघारौं जनगणना २०६८ अनुसार नेपालको जनसंख्या २ करोड ६४ लाख ९४ हजार ५ सय ४ पुगेको थियो। यसमा महिलाको जनसंख्या १ करोड ३६ लाख ४५ हजार ४ सय ६३ अर्थात् कुल जनसंख्याको ५१ दशमलव ५ प्रतिशत पुगेको छ भने, पुरुषको संख्या १ करोड २८ लाख ४९ हजार ४१ अर्थात् कुल जनसंख्याको ४८ दशमलव ५ प्रतिशतमा झरेको छ। यसलाई संख्यात्मक रूपमा हिसाब गर्ने हो भने पुरुषको दाँजोमा महिलाको झन्डै ८ लाख जनसंख्या बढी देखिन्छ। मुलुकको पछिल्ला दुईवटा जनगणनामा जनसंख्यामा केही परिवर्तन देखापरेका थिए। पछिल्ला समयमा भएका २०५८ देखि २०६८ मा आइपुग्दा वार्षिक जनसंख्या वृद्धिदर सामान्य रूपमा घटेर तीव्र वृद्धिदरभन्दा केही तल झरेर १३५ प्रतिशत पुगेको छ। यही बीचमा पहाडी क्षेत्रबाट आन्तरिक बसाइँ सराइ बढेको छ। दुई जनगणनाको बीचमा अधिकांश पहाडी र हिमाली जिल्लामा वार्षिक जनसंख्या वृद्धिदर ऋणात्मक छ। यसका साथै विगतको जनगणना अनुसार पूर्वाञ्चलका ९ जिल्लामा वृद्धिदर ऋणात्मक छ। त्यसैगरी मध्यमाञ्चलका ७ जिल्लामा जनसंख्या वृद्धिदर ऋणात्मक छ। पश्चिमाञ्चलका केही पहाडी र हिमाल जिल्लाहरूमा कास्की बाहेकका सबैमा जनसंख्या वृद्धिदर ऋणात्मक रहेको देखिन्छ। मूलतः सबैभन्दा बढी ऋणात्मक (३८३ प्रतिशत) मनाङ जिल्लामा रहेको देखिन्छ। यसरी नै कुल २७ जिल्लामा जनसंख्या वृद्धिदर ऋणात्मक छ। यसरी सर्सर्ती हेर्दा मध्यपश्चिम र सुदूरपश्चिमका पहाडी र हिमाली जिल्लामा भने ऋणात्मक भइसकेको छैन। २०५८ सालको जनगणनामा घट्दो क्रममा रहे पनि ऋणात्मक भइसकेको थिएन। जनसंख्याको यस्तो प्रवृत्तिको चाप तराई क्षेत्र र राजधानी उपत्यकामा परेको छ। काठमाडौं उपत्यकाका तीन जिल्लामा दस वर्षमा वार्षिक वृद्धिदर ३७१ प्रतिशत बढी रहेको देखिन्छ। यसर्थ जम्मा १७ प्रतिशत भूभाग मात्र रहेको तराईमा कुल जनसंख्याको ५० प्रतिशतभन्दा बढी रहेको अनुमान गरिएको छ। परिणाम स्वरूप तराई क्षेत्रका प्राकृतिक स्रोतमाथि चाप बढेको भने पहाडी क्षेत्रमा स्रोतको उपयोग घटेको छ। हाम्रो जनसंख्या व्यवस्थापनले भने जनसंख्या वितरणमा आएको भारी असन्तुलन नियन्त्रण गर्नतिर ध्यान पुयाउन सकेको छैन। हालसम्मको हाम्रो जनसंख्या व्यवस्थापनले जनसंख्या नियन्त्रणमा मात्रै ध्यान दिएको देखिन्छ। जसले गर्दा जनसंख्या वृद्धिको क्रम नियन्त्रित अवस्थामा राखेर वितरणमा बढ्दो असन्तुलन नियन्त्रणमा जोड दिने बेला आएको देखिन्छ। देशका विज्ञ नीतिनिर्माताले यसतर्फ बेलैमा ध्यान दिन नसकेका कारण यस्तो भएको देखिन्छ। अहिले मुलुकको जनसंख्या एकातिर ३ करोडभन्दा बढी भइसकेको छ भने अर्कोतिर वार्षिक जनसंख्या वृद्धिदर १३५ प्रतिशत रहेको देखिएको छ। औसत आयुमा वृद्धि, शिशु मृत्युदर घटाउने प्रयत्नहरूमा प्राप्त सफलताले मृत्युदरमा कमी आए पनि कुल प्रजनन दर भने निकै लामो समयदेखि ३ सन्तान प्रतिआमाकै हाराहारीमा रहेकाले नै जनसंख्या वृद्धिदर नियन्त्रण गर्ने प्रयासमा अपेक्षित सफलता प्राप्त हुन नसकेको हो। यही वृद्धिदर कायम रहेमा झन्डै ५२ वर्षभित्र नेपालको जनसंख्या दोब्बर हुन जाने अनुमान छ। २०५८ सालको जगगणनामा नेपालको कुल जनसंख्या २ करोड ३१ लाख ५१ हजार ४ सय २३ रहेको थियो। ०५८ सालको वार्षिक जनसंख्या वृद्धिदर २२५ प्रतिशत रहेको वृद्धिदर कायमै रहेको थियो। सोही दर कामय रहेमा आगामी २९ वर्षमा अहिलेको जनसंख्या दोब्बर पुग्ने अनुमान एकातिर छ भने अर्कोतिर दस वर्षमा वार्षिक जनसंख्या वृद्धिदर २२५ बाट घटेर १३५ आउँदा माइनस शून्य दशमलव ९ प्रतिशतले घटेको छ। जसले गर्दा हालको जनसंख्या वृद्धि कायमै रहने हो भने अहिलेको जनसंख्या दोब्बर हुन ५२ वर्ष लाग्ने देखिन्छ। अन्त्यमा, पृथ्वीको जनसंख्यामा विकसितभन्दा विकासशील देशहरूमा जनसंख्या वृद्धि नकारात्मक बिन्दुमा अर्थात् कहालीलाग्दो अवस्था पुग्न लागेको छ। आजको विश्वका विकराल समस्याको रूपमा रहेको अत्यधिक जनसंख्यालाई समयमै नियन्त्रण गर्नुपर्ने पहिलो प्राथमिकता रहेको छ। मूलतः जनसंख्या वृद्धि आज नेपालको मात्र नभएर विश्वकै लागि ठूलो चिन्ताको विषय भएको छ। फलतः पछिल्लो जनगणनामा जनसंख्याको वृद्धिदर घटेता पनि तराई तथा सहरी क्षेत्रमा भने जनसंख्या बढ्दो रूपमा रहेको छ। अतः जनसंख्यालाई विश्लेषणात्मक रूपमा केलाउने हो भने राजधानीको जनसंख्या बस्ती भने दिन दुई गुना रात चार गुणाले घना हुन पुगेको छ। मनाङ भने सबैभन्दा कम जनसंख्याको जिल्ला हुन पुगेको छ। हाम्रो देशमा जनसंख्या वृद्धिदर उच्च रहेकाले यसको व्यवस्थापन एउटा गम्भीर चुनौती समान छ। यसबाट एकातिर गरिबी, बेरोजगारी, अशिक्षाजस्ता समस्या थपिँदै गएका छन्। जसबाट प्रकृतिप्रदत्त वातावरणीय स्रोेतमाथि चाप पर्न गएको छ भने अर्कोतिर बढ्दो जनसंख्याको आवश्यकता पूर्ति गर्न सामाजिक र भौतिक पूर्वाधार तयार गर्नुपर्ने, शिक्षा र औद्योगिक तथा सहरी विकास गर्नुपर्ने अधिक खाद्यान्न आपूर्ति गर्नुपर्ने र अन्य थुप्रै विकासका कार्यहरूमा अतिरिक्त लगानी गनुपर्ने स्थिति एकातिर छ भने अर्कोतिर भोक, रोग, गरिब र अशिक्षा विरुद्धमा जीवनस्तर सुधार गर्ने हाम्रा परिकल्पनाहरू साकार हुन नसक्नुमा जनसंख्या वृद्धिले प्रत्यक्ष असर परेको कुरालाई कसैले पनि नकार्न सक्दैन। यसरी बढी जनसंख्यालाई नियन्त्रण गर्नु सबैको चुनौतीपूर्ण कार्य हो।"
छोरी र श्रीमतीलाई जलाउने प्रयास गरेको आरोपमा ६ वर्षपछि पक्राउ,"सन्धिखर्क : घटना आजभन्दा ६ वर्षअघि अर्थात् २०७२ साल कात्तिक ६ गतेको हो। भूमिकास्थान नगरपालिका३ निवासी तुलबहादुर बन्जाडेले अत्याधिक मदिरा सेवन गरी मात्तिएर घरमा आगो लगाई छोरी र श्रीमतीलाई जलाउने प्रयास गरेका थिए। साँझ ५ बजेतिर अत्याधिक मदिरा सेवन गरी घरमा आएका बन्जाडेले घरमा रहेकी श्रीमतीसँग भनाभन भएपछि छोरीसहित घरमा रहेकी श्रीमतीलाई मार्न भनी राति आफ्नै घरमा आगो लगाएका थिए। घरमा आगलागि भएपछि गाउँका स्थानीय र प्रहरी चौकी धारापानीबाट प्रहरी आए। तर, घर सबै खरानी भएको थियो। उनकी श्रीमती विष्णु बन्जाडेले भनिन्, हामी घरभित्रै छौं भनेर घरमा आगो लगाएको थियो। हामी घरबाहिर रहेकाले बाँच्यौं। घरमा रहेका सबै अन्नपात र लत्ता कपडा जलेर खरानी भए। घर मात्र हैन एउटा भैसी र ४ वटा बाख्रासमेत जलेका थिए। प्रहरीले बनाएको मुचुल्कामा ६ लाखको क्षति भएको थियो भन्ने श्रीमतीको भनाइ छ। घरमा आगो लगाउने तुलबहादुरलाई प्रहरीले खोज्दै जाँदा जंगलबाट पक्राउ गरेर तत्कालीन अवस्थामा थुनामा राखेको थियो। केही दिनपछि धरौटीमा छुटेका तुलबहादुर जिल्ला अदालत अर्घाखाँचीले २०७३ साल वैशाख ७ गते जिल्ला अदालत अर्घाखाँचीले ३ वर्ष १० महिना २८ दिन जेल सजायको फैसला सुनाएको थियो। अदालतको फैसलापछि उनी फरार रहेका थिए। आजभन्दा ६ वर्षअघि आफ्नै २ छोरी र श्रीमतीलाई जिउँदै जलाउन खोज्ने तिनै बन्जाडेलार्ई प्रहरीले पक्राउ गरेको छ। आफ्नै श्रीमान्ले छोरीहरूसहित आफूलाई जलाउन खोजेपछि आफू छोरीहरूसहित सदरमुकाम सन्धिखर्कमा आई अरूको ज्याला, मजदुरीको काम गरेर छोरीहरू पालेको बताइन्। सन्धिखर्कको गौरीशंकर इंङ्लिस बोर्डिङ स्कुलमा सुरुमा काम गरे। पछि साथी होटलमा काम गरे अहिले सन्धिखर्क६ को एक कृषि फार्ममा काम गरेर छोरीहरू पढाउने र पाल्ने काम गरेको उनले बताइन्। अदालतको फैसलापछि तुलबहादुर फरार भई भरतपुर महानगरपालिका११ अमनचोक भन्ने स्थानमा लुकीछुपी बस्दै आएका थिए। उनलाई ६ वर्षपछि प्रहरीले पक्राउ गरेको छ।आगलागीबाट ज्यान मार्ने उद्योग मुद्दामा कैद सजाय पाएर फरार उनलाई भरतपुर महानगरपालिका११ अमनचोक भन्ने स्थानमा लुकीछुपी बस्दै आएको अवस्थामा पक्राउ गरी जिल्ला प्रहरी कार्यालय अर्घाखाँचीमा ल्याएको प्रहरी नायब उपरीक्षक अम्मर थापाले बताए। २०७३ वैशाख ७ गते जिल्ला अदालत अर्घाखाँचीले उक्त व्यक्तिलाई ३ वर्ष १० महिना २८ दिन सजायको फैसला सुनाएको थियो। विशेष सूचनाका आधारमा जिल्ला प्रहरी कार्यालय अर्घाखाँचीबाट खटिएको प्रहरी टोली उनलाई गत शुक्रबार २५ गते पक्राउ गरेको हो।"
यौनकर्मीको भूमिकामा सोनाक्षी,"मुम्बई : बलिउड अभिनेत्री सोनाक्षी सिन्हा यौनकर्मीको भूमिकामा देखिने भएकी छन्। सञ्जयलीला भन्सालीले निर्माण गर्न लागेको नयाँ वेब सो हीरामन्डी मा उनी यौनकर्मीको भूमिकामा देखिन लागेको भारतीय सञ्चार माध्यमले जनाएका छन्। केही दिनअघि चलचित्र गंगुबाई काठियावाडी को छायांकन सकेपछि भन्सालीले अहिले हीरामन्डी को काम सुरु गरेका हुन्। सो चलचित्रमा अभिनेत्री सोनाक्षीले काम गर्ने पक्का भएको खबर बाहिरिएको छ। अभिनेत्री सोनाक्षीका पिता अभिनेता शत्रुध्न सिन्हाको पनि चाहना छोरीले भन्सालीसँग काम गरोस् भन्ने रहेको थियो। हीरामन्डी मा अभिनेत्री हुमा कुरैशीले समेत काम गर्ने पक्का भएको छ। भारतीय सञ्चार माध्यमका अनुसार यो प्रोजेक्टमा सोनाक्षी र हुमा दुवै यौनकर्मीका रुपमा देखिनेछन्। अभिनेत्री सोनाक्षीले उक्त भूमिकामा आफूलाई अभ्यस्त गराउन तयारीसमेत सुरु गरिसकेकी छन्। हीरामन्डी जसलाई शाही मोहल्लाका रुपमा पनि चिनिने गरिन्छ, त्यो पाकिस्तानस्थित लाहोरको रेडलाइड क्षेत्र हो। बेव सिरिजमा त्यहाँ रहेका यौनकर्मीको संस्कृति र जीवनीमा केन्द्रित हुने जनाइएको छ।"
अन्ततः एमाले एकढिक्का,"काठमाडौं : अत्यन्त तिक्ततापूर्ण सम्बन्धबाट गुज्रिरहेका एमालेका दुई खेमा अन्ततः एकढिक्का भएका छन्। एकता कार्यदल र मध्यमार्गी केही नेताको लामो प्रयासमा एमाले फुट्नबाट जोगिएको हो। प्रधानमन्त्री केपी शर्मा ओली र वरिष्ठ नेता माधवकुमार नेपाल दुवै पक्षले आइतबार राति मेलमिलापको दस्तावेज जारी गरेका छन्। उक्त नेकपा (एमाले) मा विद्यमान समस्या समाधानसम्बन्धी प्रस्तावमा दुवै पक्षका कतिपय अडानलाई सम्बोधन गरिएको छ। कार्यदलमा भएको सहमति अध्यक्ष ओली र वरिष्ठ नेता नेपाललाई बुझाइने भएको छ। केही समययता पार्टीभित्र देखापरेका असहज र असामान्य अन्तरविरोधले गर्दा देशभरिका पार्टी कार्यकर्ता र समर्थकशुभेच्छुकहरू चिन्तित छन्। यसबाट नेकपा (एमाले)को आन्तरिक जीवन मात्र होइन, मुलुकको राजनीतिक स्थायित्व, अग्रगति र एकतासमेत कमजोर हुने हो कि भन्ने आशंका बढेर गएको छ, पार्टी एकता रक्षा, विकास र सुदृढीकरणका लागि निकालिएको साझा प्रस्तावमा भनिएको छ, यस्तो स्थितिको अविलम्ब अन्त्य र विद्यमान समस्याहरूको समाधान गरी पार्टीलाई एकतावद्ध एवं सुदृढ बनाउन पार्टीका सबै नेताकार्यकर्ताहरूले सकारात्मक योगदान गर्नु आवश्यक छ। कटुतापूर्ण तथा निषेधात्मक बन्दै गएका अन्तरविरोधहरूलाई पार्टीभित्रै विधिसम्मत ढंगले समाधान गर्न दुवै पक्ष सहमत भएका छन्। कार्यदलमा नेपाल पक्षका संयोजक भीम रावलले ऐतिहासिक र महत्वपूर्ण निर्णय गरिएको बताए। ओली पक्षका कार्यदल संयोजक सुवास नेम्बाङले लामो छलफलपछि सहमति भएको बताए। सहमतिअनुसार अब २०७५ साल जेठ २ गतेको (जेठ ३ गतेको केन्द्रीय कमिटीमा सदस्यहरू मनोनयन गर्ने निर्णयसहित) संगठनात्मक अवस्थाबाट क्रियाशील हुनेछन्। गत फागुन २३ गतेपछिका दुवैतर्फका राजनीतिक र संगठनात्मक कामकारबाही स्वतः बदर भएका छन्। माओवादी त्यागेर बसेका नेताहरूका हकमा तत्कालीन नेकपामा रहँदा सरहका कमिटीमा एमालेमा आबद्ध गर्ने सहमति भएको छ। पार्टीमा योगदान भएका केही नेतालाई केन्द्रीय कमिटीको कुल सदस्य संख्याको १० प्रतिशतमा नबढ्ने गरी मनोनीत गरिने भएको छ। प्रतिनिधिसभा विघटनसम्बन्धी सर्वोच्च अदालतमा विचाराधीन मुद्दा र सरकारका सम्बन्धमा पार्टी एकताको मर्म र भावनाका आधारमा विधिसम्मत एवं संस्थागत निर्णयअनुरूप हामी अगाडि बढ्नेछौं, सहमतिमा भनिएको छ। पार्टी तथा जनसंगठनहरू पूर्ववत अवस्थामा क्रियाशील हुने क्रममा उत्पन्न हुन सक्ने समस्या निराकरण गर्न र सदस्यता नवीकरण, महाधिवेशन तथा विभिन्न तहका अधिवेशनका सम्बन्धमा सुझाव दिन कार्यदल गठन गर्ने तय गरिएको छ। यी निर्णय अनुमोदनका लागि यथाशीघ्र विधान महाधिवेशन आयोजना गरिने भएको छ। पार्टी, संसदीय दल र जनसंगठनहरूलाई विधि र पद्धतिसम्मत किसिमले उच्च समझदारीका साथ सञ्चालन गर्दै एकता, क्रियाशीलता र मर्यादाको अभिवृद्धि गरिनेछ। यसका लागि एकताबद्ध भई आआफ्नो स्थानबाट सक्रियतापूर्वक योगदान गर्न समस्त पार्टी पंक्तिलाई आह्वान गरिएको छ, प्रस्तावमा भनिएको छ, कार्यदलको सिफारिस कार्यान्वयनका लागि तत्काल पार्टी स्थायी कमिटीको बैठक आयोजना गर्न अध्यक्ष एवं महासचिवलाई अनुरोध गर्ने। कार्यदलमा ओली पक्षका सदस्य प्रदीपकुमार ज्ञवालीले सहमतिका बारेमा जानकारी दिँदै केही समययता पार्टीभित्र देखापरेका असहज र असामान्य अन्तरविरोधले गर्दा देशभरिका पार्टी कार्यकर्ता र समर्थक शुभेच्छुक चिन्तित बनेको बताए। एमालेको आन्तरिक जीवन मात्र होइन, मुलुकको राजनीतिक स्थायित्व, अग्रगति र एकतासमेत कमजोर हुने हो कि भन्ने आशंका बढेर गएको छ। यस्तो स्थितिको अविलम्ब अन्त्य र विद्यमान समस्याहरूको समाधान गरी पार्टीलाई एकताबद्ध एवं सुदृढ बनाउन पार्टीका सबै नेता कार्यकर्ताहरूले सकारात्मक योगदान गर्नु आवश्यक छ, नेता ज्ञवालीले भने, यही निष्कर्षलाई आत्मसात् गर्दै पार्टी एकताको रक्षा, विकास र सुदृढीकरणका लागि यी निर्णय गरिएको छ। कार्यदलको सिफारिस कार्यान्वयनका लागि तत्काल स्थायी कमिटी बैठक आयोजना गर्न अध्यक्ष र महासचिवलाई अनुरोध गर्ने निर्णय गरिएको छ। कार्यदलका सदस्य सुरेन्द्र पाण्डेले सर्वसम्मत रूपमा सहमतिपत्रमा हस्ताक्षर भएको जानकारी दिए। कार्यदलले गरेको सहमति शीर्ष नेतालाई उपलब्ध गराइने नेता पाण्डेले बताए। स्थायी कमिटीको सोमबार बस्ने बैठकले यो सहमतिलाई अनुमोदन गर्ने एक स्थायी कमिटी सदस्यले बताए। बैठक आइतबार अपराह्न ४ बजे बोलाइए पनि कार्यदलमा सहमति गर्न ढिलाइ भएपछि सोमबार सारिएको हो। यसैबीच एमालेले केन्द्रीय कमिटीको १४ औं बैठक असार २९ गते मंगलबार बिहान ११ बजे बालुवाटारमा बस्ने गरी बोलाएको छ। वरिष्ठ नेता नेपालले आइतबारै आफूनिकट केन्द्रीय सदस्य र सांसदसँग छलफल गरेका थिए। केन्द्रीय सदस्य निरज आचार्यले छलफल ६ बुँदे प्रस्तावमा टेकेर सहमति गर्न आफूले कार्यदलका सदस्यलाई निर्देशन दिएको नेपालले बताएको जानकारी दिए।"
अक्षयको गीतलाई भ्युजको रेकर्ड,"मुम्बई : बलिउड स्टार अक्षय कुमार अभिनीत भर्खरै रिलिज भएको गीत फिलहाल २ मोहब्बतले युट्युब भ्युजको रेकर्ड नै तोडेको छ। उक्त म्युजिक भिडियो सार्वजनिक भएको पाँच दिनमै १३ करोड ६० लाखभन्दा बढीले हेरिसकेका छन्। यो युट्युबको इतिहासमै पहिलो २४ घण्टामा सबैभन्दा धेरै हेरिएको भारतीय म्युजिक भिडियो हो। दर्शक अक्षय कुमारलाई हेर्न कति आतुर रहेछन् भन्ने यसैबाट पुष्टि भएको छ। गीतमा अक्षय, नुपूर सेनन र पञ्जाबी स्टार एमी बिर्कबीच त्रिकोणात्मक प्रेम देखाइएको छ। अक्षय भने स्टाइलिस अन्दाजमा देखिएका छन्। बी प्राकले गाएको उक्त गीतमा संगीत गायककै छ। गीतकार जानीले लेखेको यो गीतलाई अरविन्द्र खैराले निर्देशन गरेका हुन्। फिलहालको पहिलो भाग सन् २०१९ मा आएको थियो। त्यसलाई पनि अहिलेसम्म एक अर्बभन्दा बढीले हेरिसकेका छन्।"
५२ वर्षपछि इटाली युरोपियन च्याम्पियन,लन्डन : युरोकप२०२० को च्याम्पियन इटाली बनेको छ । सोमबार राति भएको फाइनलमा इटालीले इङ्ग्ल्यान्डलाई टाइब्रेकरमा ३२ गोलले पराजित गर्दै ५२ वर्षपछि दोस्रोपटक उपाधि उचालेको हो । यसअघि इटालीले सन् १९६८ मा घरेलु मैदानमा उपाधि जितेको थियो । इङ्ल्यान्डको लन्डनस्थित वेम्ब्ली रंगशालामा भएको खेलमा निर्धारित ९० मिनेट र थपिएको समयमा ११ बराबरी भएपछि खेल टाइब्रेकरमा धकेलिएको थियो । टाइब्रेकरमा इङ्ग्ल्यान्डका गोलरक्षक जोर्डन पिकफोर्डले इटालीको दुई वटा प्रहार बचाएका थिए । तर तीन जना खेलाडी गोल गर्नबाट चुकेपछि इटाली युरोपियन च्याम्पियन बनेको हो । खेलको सुरुवाती दोस्रो मिनेटमै इङ्ग्ल्यान्डले अग्रता लिएको थियो । उसका लागि ल्युक शले गोल गरेका थिए । तर दोस्रो हाफमा खेलको ६७औं मिनेमा इटालीका लिओनार्दो बोनुचीले बराबरी गोल गरे । त्यसपछि दुवै टिमले गोल थप्न सकेनन् । सन् १९६० देखि हरेक ४४ वर्षमा हुँदै आइरहेको युरोकपको अर्को संस्करण अब जर्मनीले २०२४ मा आयोजना गर्नेछ ।
सांसद कि ठेकदार ?,"जनकपुरधाम : कानुन, नीति, नियम बनाउन भूमिका निर्वाह गर्नुपर्ने प्रदेश २ का सांसद बजेटकेन्द्रित भएका छन्। यससँगै उनीहरू सांसदभन्दा ठेकदारको भूमिकामा बढी देखिन थालेका छन्। एकातर्फ मन्त्रीहरूले आफ्नो क्षेत्रमा बढीभन्दा बढी बजेट लगी कार्यकर्ता वा नातेदारमार्फत काम गराएर सकाउने गरेका छन्। अर्कातर्फ सांसदहरू मन्त्रीसँग नजिकिएका आधारमा योजना लिई मनमौजी रूपमा काम गराउने थुप्रै उदाहरण छन्। चालू आर्थिक वर्ष पर्यटन पूर्वाधार विकासका लागि छुट्ट्याइएको ८० करोड ९६ लाख रुपैयाँमध्ये उद्योग, पर्यटन वन तथा वातावरणमन्त्री रामनरेश रायले सबैभन्दा बढी २८ करोड ५१ लाखका १ सय १३ योजना गृहजिल्ला सर्लाहीमा लगे। यो बजेट बारा, पर्सा र सप्तरी जिल्लालाई छुट्ट्याइएको बजेटभन्दा पाँच गुणा बढी छ। रायले निर्वाचनलाई लक्ष्य गरी नेता, कार्यकर्ता खुसी पार्न अधिकांश २० लाखका टुक्रे काम उपभोक्ता समितिमार्फत गराएका छन्। प्रदेशमा कोरोना महामारीले गर्दा व्याप्त बेरोजगारी वा शिक्षा, स्वास्थ्य सुधारभन्दा पुँजीगत विकासको रकम अनुत्पादक क्षेत्रमा खर्च गरिएको छ। बाराको प्रसौनी गाउँपालिका३ नवतनटोलमा वरपीपल संरक्षणमा प्रदेश सरकारले २० लाख खर्च गर्यो। पर्यटन प्रवर्द्धनका लागि भन्दै सांसद जितेन्द्र सोनलको पहलमा उनकै निर्वाचन क्षेत्रमा चारवटा वरपीपलका रूख संरक्षण गर्न सामान्य पर्खाल उठाएर घेराबेरा लगाइयो। झरीका बेला लगाइएको पर्खाल वर्षाले भत्काइसके पनि प्राविधिक रूपमा शतप्रतिशत मूल्यांकन देखाएर वन कार्यालयले २० लाख रुपैयाँ भुक्तानी दिइसकेको छ। सोनलले जस्तै पर्यटन प्रवर्द्धनका नाममा बारामा प्रदेशसभा सदस्यहरूको पहलमा ११ वटा योजना आठ पालिकामा सञ्चालित छन्। जसमध्ये अधिकांश योजना अधुरै छन्। हतारमा सम्पन्न भएका योजना प्राविधिक रूपमा त्रुटिपूर्ण छन्। प्रदेश २ का सभामुख सरोजकुमार यादव, प्रदेससभा सदस्य पारसप्रसाद साह, बच्चा राउत, सुन्दर विश्वकर्माले लगेका योजना असार पहिलो सातादेखि सञ्चालन भएका हुन्। यी योजनामा प्रदेश सरकारले साढे २ करोड खर्च गरेको छ। शिक्षा, स्वास्थ्य वा रोजगारीमूलक कार्यक्रमभन्दा पनि माटो, ग्राभेल, पोखरी सौन्दर्यीकरण, मठमन्दिर, धर्मशाला निर्माणजस्ता अनुत्पादक क्षेत्रमा सांसद र मन्त्रीहरूले बजेट केन्द्रित गर्ने गरेका छन्। मठमन्दिर वा पोखरीको नाममा बजेट खर्चिंदा जनताले पनि बढी सोधखोज गर्दैन र सजिलै रकम पचाउन सकिन्छ, एक कर्मचारीले नाम नखुलाउने सर्तमा भने, सांसदहरूले योजना छनोट गरेर प्राविधिक कार्यालयलाई दिने र प्राविधिक कार्यालयबाट मूल्यांकन भई आवश्यकताअनुसार कार्य सञ्चालन गरी अनुगमन गरिने व्यवस्था छ। अनुगमनपछि बिल पेस गरिन्छ र भुक्तानी हुन्छ। तर, यस प्रदेशमा कर्मचारीहरू पनि नेताहरूसँग मिलोमतो गरी जुन पायो त्यही योजनालाई स्वीकृति दिन्छन् र कमिसनको भरमा भुक्तानी हुन्छ। आर्थिक वर्ष २०७८७९ को बजेट पनि प्रदेशको समृृद्धिभन्दा मन्त्री र सांसदहरूको सजिलै भ्रष्टाचार गरिन सकिने शीर्षकहरूमा बढी केन्द्रित देखिन्छ। बजेटमा कोरोना महामारी नियन्त्रणका लागि जहाँ २० करोड छुट्ट्याइएको छ भने अर्कोतर्फ पोखरी सौन्दर्यीकरणका लागि ३२ करोड रकम विनियोजन गरिएको छ। बजेट अर्थमन्त्री र मन्त्रीहरूका गृहजिल्ला र निर्वाचन क्षेत्र केन्द्रित भएको भन्दै आइतबार प्रतिपक्षी दलका सांसदले प्रदेशसभा बैठकसमेत अवरुद्ध गरे। जहाँजहाँ भ्रष्टाचार गर्न सकिन्छ सोही शीर्षकमा बढी बजेट छुट्ट्याइएको छ। मन्त्रीहरूको जिल्लामा मनोमानी रूपमा बजेट राख्ने अधिकार सरकारलाई कसले दियो, सदन अवरुद्ध गर्ने क्रममा बोल्दै माओवादी केन्द्रका सांसद दिलीप साहले भने, ६४ ओटै निर्वाचन क्षेत्रमा समानुपातिक रूपमा बजेट विनियोजन नगरिएसम्म हामी सदन चल्न दिँदैनौं। सांसद मञ्जु यादवले यस प्रदेशमा सरकार सञ्चालनभन्दा पनि ठेकदारी प्रवृत्ति मौलाएको बताइन्। सांसद यादवले भनिन्, जो मन्त्री र सांसदहरू बाहुबली छन् तिनले आफ्नो क्षेत्रमा सक्दो बजेट लान्छन् र अन्य सांसदहरू मूकदर्शक बन्ने गर्छन्। प्रदेशको समग्र विकासभन्दा आफ्नो गोजी कसरी भर्ने त्यसमै सबै केन्द्रित भएका छन्। प्रदेशको नाम र राजधानी तोक्न खासै चासो नदेखाउने सांसदहरूले बजेट बढाउने बेला निकै एकता देखाउने गर्छन्। यसअघि २०७५७६ को प्रदेश सरकारको बजेटमा आठै जिल्लामा मन्त्रालयहरूबाट सांसदमार्फत मनोमानी रूपमा ८ सय ४२ वटा योजना बाँडेर आर्थिक मसान्तको अन्त्यमा काम गराइएको थियो। ती योजनामध्ये ५ सय ९० वटाको रकम निकासा रोकिएको थियो। सांसदहरूको प्रत्यक्ष संलग्नतामा उपभोक्ता समितिमार्फत भएका कामहरूमा ९४ करोड २२ लाख ९६ हजार लागत अनुमान गरी बिल पेस गरिएको थियो। तर, छानबिनपछि ८६ करोड ६५ लाख २३ हजारको मात्र काम फेला परेपछि भुक्तानीमा झमेला भएको थियो। सो भुक्तानीको विषयलाई लिएर सांसदहरूले पटकपटक सदन अबरुद्ध गर्नेदेखि लिएर सरकारका मन्त्रीहरूले नै कर्मचारीहरूविरुद्ध कार्यक्रम गरे। अन्त्यमा आर्थिक वर्ष २०७६०७७ मा रेड बुकमा सो बक्र्यौता रकम राखेर उपभोक्ताहरूलाई भुक्तानी गरियो।"
सिंहदरवार घेर्ने चेतावनी,"धरान : बीपी कोइराला स्वास्थ्य विज्ञान प्रतिष्ठानको वर्तमान समस्या तत्काल समाधान गर्न धरानवासीले सरकारसँग माग गरेका छन्। प्रतिष्ठान सुधारको माग राखेर आन्दोलनमा उत्रिएका चिकित्सक र कर्मचारीहरूको आन्दोलनलाई एक्यबद्धता जनाउँदै धरानवासीले तत्काल प्रतिष्ठानको समस्या समाधान गर्न माग गरेका छन्। धरान नागरिक दबाब सञ्जालका अध्यक्ष डा राजेन्द्र शर्माले पछिल्लो समय नियुक्त भएका पदाधिकारीहरूको गैरजिम्मेवारीपनका कारण प्रतिष्ठान आर्थिक रूपमा धरासायी बनेको र स्वास्थ्य सेवासमेत खस्एिको भन्दै प्रतिष्ठानलाई साबिकको अवस्थामा ल्याउन प्रधानमन्त्री केपी ओली समक्ष माग गरेका छन्। उनले २७ दिनदेखि आन्दोलनमा उत्रिएका चिकत्सक र कर्मचारीहरूको मागलाई वार्ताका माध्यमबाट सम्बोधन गर्न पनि सरकारलाई सुझाव दिएका छन्। बीपी प्रतिष्ठानमा भएको सबै प्रकारका भ्रष्टाचारको छानबिन गरी दोषी उपर कारबाही गर्नसमेत अध्यक्ष डा शर्माले माग गरेका छन्। उनले सरकारले तत्काल प्रतिष्ठानमा देखिएका समस्या समाधान नगरे धरानवासीहरूले सिंहदरबार घेर्ने चेतावनी दिएका छन्। उनले पछिल्लो पटक प्रतिष्ठानको पदाधिकारी बनेर आएका उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरीशंकर साह प्रतिष्ठान सुधार गर्न भन्दा आर्थिक अनियमितताका घटनामा मुछिएको भन्दै उनीहरूलाई बर्खास्त गरी प्रतिष्ठान सुधार गर्न संघीय सरकार समक्ष माग गरेका छन्। बीपी प्रतिष्ठान शुद्धीकरण अभियान संघर्ष समितिले आइतबार पनि बृहत् प्रदर्शन गरेका छन्। चिकित्सक, कर्मचारीले थालेको आन्दोलनलाई धरानका विभिन्न नौ राजनितिक दलका प्रतिनिधि र धरान नागरिक दबाब समूहले समेत सहभागिता जनाएपछि आन्दोलन थप चर्किएको छ। प्रतिष्ठान शुद्धीकरण अभियान संघर्ष समितिका सहसंयोजक डा विष्णु पोखरेलले बीपी प्रतिष्ठान सुधार र भ्रष्टाचार गर्ने पदाधिकारीलाई कारबाहीको माग गर्दै २७ दिनदेखि आन्दोलन गर्दासमेत सरकारले प्रतिष्ठान सुधार गर्न चासो नदेखाएको बताए। उनले प्रतिष्ठानलाई सही नेतृत्व दिन नसकेका उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरीशंकर साहले राजीनामा नदिए सबै चिकित्सक र कर्मचारीहरूले सामूहिक राजीनामा दिने चेतावनी दिएका छन्। प्रतिष्ठानमा भएको अनियमितता छानबिन गरी दोषीलाई कारबाही गर्नु सरकारको दायित्व भए पनि सरकारले प्रतिष्ठान धरासायी बनाउनेलाई कारबाहीको साटो संरक्षण गरेको संघर्ष समितिका संयोजक डा सूर्यप्रसाद रिमालले बताए। उनले स्वास्थ्य र शिक्षा क्षेत्रमा हुने राजनीतिक हस्तक्षेप बन्द गर्न र प्रतिष्ठानको समस्या समाधान गर्न सरकारसँग माग गरेका छन्। प्रतिष्ठानमा अयोग्य र विवादित व्यक्तिहरूलाई सरकारले पदाधिकारी नियुक्त गरेका कारण प्रतिष्ठान आर्थिक रूपमा धरासायी बनाएको डा रिमालको आरोप छ। नैतिककताका आधारमा पदमा बस्न नहुने भन्दै तत्काल राजीनामा नदिए प्रतिष्ठानकै चिकित्सक र कर्मचारीहरूले कारबाही गर्ने चेतावनी दिएका छन्। प्रतिष्ठानमा औषधि, उपकरण खरिद, इन्टरनेट, विद्युत् आपूर्तिलगायतका शीर्षकमा प्रतिष्ठानका पदाधिकारीहरूले व्यापक भ्रष्टाचार गरेको घटना सार्वजनिक भएपछि प्रतिष्ठान सुधारको माग राखेर चिकित्सक र कर्मचारीले २७ दिनदेखि आन्दोलन थालेका छन्।"
८ वर्षमा पनि बनेन पुल,"परासी : पश्चिम नवलपरासीको सरावल गाउँपालिकास्थित धनेवा खोलामा निर्माण थालनी गरेको पक्की पुल ८ वर्ष बितिसक्दा पनि बन्न सकेको छैन। निर्माण कम्पनीको लापरबाही र सडक डिभिजन कार्यालयको उदासिनताका कारण बन्दै गरेको पुल अलपत्र अवस्थामा छाडिएको छ। पुल निर्माण हुन नसक्दा १५ मिनेटमा पुग्ने गाउँका लागि स्थानीयहरू १ घण्टा लगाएर आवतजावत गर्नुपर्ने बाध्यता छ। गाउँपालिकाको भूजहवा र मधौलिया गाउँ जोड्ने पुल निर्माणका लागि २०६९ असार २६ गते सम्झौता भएको थियो। पूर्वमन्त्री हृदयेश त्रिपाठीको निर्वाचन क्षेत्रमा पर्ने उक्त पुल तत्कालीन भौतिक, योजना निर्माण तथा यातायातमन्त्री हुँदा उनैले शिलान्यास गरेका हुन्। सडक डिभिजन कार्यालय बुटवलअन्तर्गतको उक्त पुलको कुल लागत ५ करोड ५४ लाख हो। तर, निर्माण कम्पनीले ३ करोड ७१ लाखमा ठेक्का लिएको डिभिजन कार्यालयका इन्जिनियर अशोक पौडेलले बताए। २ वर्षभित्र काम सक्ने गरी काठमाडौंस्थित मैनाचोली बक्सिङ जेभी कम्पनीलाई ठेक्का दिइएको हो। समयमा काम नसकेपछि अहिलेसम्म ३ पटक म्याद थपिएको छ। क्षतिपूर्ति लगाउने गरी अन्तिम पटक २०७७ जेठ २६ गतेभित्र काम सक्न म्याद थप गरिएको थियो। तर, सो अवधिमा पनि काम पूरा गर्न नसकेको इन्जिनियर पौडेलले जानकारी दिए। लामो समयसम्म काम पूरा नगरेको कम्पनीलाई कार्यालयले कालो सूचीमा समेत राखेको छैन। काम गर्दागर्दै अलपत्र अवस्थामा छाडिएको पुलको अन्य काम अरूलाई दिएर निर्माण कार्य अघि बढाउनसमेत कार्यालयले पहल गरेको छैन। ठेक्का तोडेर अरूलाई दिँदा झण्झटिलो र लामो समय लाग्ने भएकाले क्षतिपूर्ति लिएर भए पनि सोही कम्पनीलाई काम गर्न भनेका छौं, इन्जिनियर पौडेलले भने। अहिलेसम्म ८८ प्रतिशत काम सकिएको पौडेलको दाबी छ। अहिलेसम्म निर्माण कम्पनीले ५० प्रतिशत भन्दा बढी रकम लगिसकेको कार्यालयले जनाएको छ। २ वर्षअघिदेखि बाँकी काम भएको छैन। काम तत्काल सुरु गर्नका लागि निर्माण कम्पनीलाई पटकपटक ताकेता गरिरहेको र काम सकिएपछि क्षतिपूर्ति कटाएर रकम भुक्तानी गरिने कार्यालयले जनाएको छ।"
कार्यान्वयन हुँदैनन् निर्देशन,"सुर्खेत : कोरोना महामारीको दोस्रो लहर चलेपछि कर्णालीमा अक्सिजनको हाहाकार भयो। त्यही बीचमा प्रदेशका विभिन्न जिल्लामा अक्सिजन प्लान्ट खरिद र जडानको लहर नै चल्यो। त्यसैमा व्यापक आर्थिक चलखेल भयो। नक्कली मेसिन जडान भएको र बिल मिलाएर प्लान्ट खरिद गरिएको गुनासो आएपछि प्रदेश संसदमा रहेको सामाजिक विकास समितिले जिल्लामै गएर अनुगमन तथा छानबिन गर्यो। छानबिन गर्दा समितिले अक्सिजन प्लान्ट खरिद तथा जडानमा आर्थिक अनियमितता भएको निष्कर्ष निकाल्यो। साथै महामारीको समयमा अनियमितता गर्नेहरूलाई कारबाही गर्न पनि समितिले प्रदेश सरकारलाई निर्देशन दियो। तर, समितिको उक्त निर्देशन हालसम्म कार्यान्वयन भएको छैन। बरु यो मुद्दा हिजोआज सेलाएको छ। समितिको निर्देशनलाई प्रदेश सरकारले बेवास्ता गरिदिएको छ। सरकारले नै नटेर्दा समितिको उक्त निर्देशन हालसम्म कार्यान्वयन भएको छैन। प्रदेश सरकारले २०७५ वैशाखमा रारा पर्यटन महोत्सवको आयोजना गर्दा व्यापक आर्थिक अनियमितताको प्रश्न उठ्यो। त्यसमा संसद्को सार्वजनिक लेखा समितिले चासो दियो। समितिले छानबिनपछि महोत्सवमा नियमविपरीत खर्च भएको भन्दै दोषीलाई कारबाही गर्न मुख्यममन्त्री तथा मन्त्रिपरिषद्को कार्यालयलाई निर्देशन दियो। तर, समितिको उक्त निर्देशन हालसम्म पनि कार्यान्वयन भएको छैन। अख्तियार दुरुपयोग अनुसन्धान आयोगले समेत छानबिन थालेको उक्त घटना गुपचुपमै सेलायो। लेखा समितिको निर्देशन र छानबिनको निष्कर्ष पनि बीचमै तुहियो। माथि उल्लेखित घटना केही उदाहरण मात्र हुन्। कर्णालीमा संसदीय समितिका अधिकांश निर्देशनहरू कार्यान्वयन नै हुन सकेका छैनन्। संसदलाई प्रभावकारी बनाउन र सरकारका कामलाई पारदर्शी बनाउन संसदमा विभिन्न चारवटा संसदीय समितिहरू छन्। समितिले बेलाबेला सरकारका काममा पनि चासो देखाउँछन्। अनियमितताबारे अनुगमन र छानबिन पनि गर्छन्। प्रदेश सरकारलाई आवश्यक निर्देशन पनि दिन्छन्। तर, यी समितिले हालसम्म दिएका निर्देशन सरकारले भने कार्यान्वयन नै गरेको छैन। सरकारले निर्देशन कार्यान्वयन नगर्दा समितिको भूमिका निष्क्रिय बनेको छ। सरकारले नै अटेर गरेपछि पछिल्लो समय संसदीय समितिहरू निष्क्रिय बन्न थालेका हुन्। संसदमा सार्वजनिक लेखा, सामाजिक विकास, अर्थ तथा प्राकृतिक स्रोत र विधायन तथा प्रदेश मामिला समिति छन्। तर, यी समितिका निर्देशनलाई प्रदेश सरकारले नै अवज्ञा गर्दै आएको छ। अर्कोतर्फ जननिर्वाचित संसदलाई नागरिकप्रति उत्तरदायी बनाउने उद्देश्यले गठन भएका संसदीय समितिहरूले नै प्रभावकारी भूमिका निर्वाह गर्न सकेका छैनन्। संसद्का गतिविधिलाई सरल तथा छिटोछरितो बनाउने, सरकारलाई संसद्प्रति जिम्मेवार तथा जवाफदेही बनाउने, नियमित तथा आकस्मिक कार्यलाई अगाडि बढाउन र संसद्को भूमिकालाई प्रभावकारी बनाउने मूल दायित्व बोकेका समितिले नै प्रभावकारी भूमिका निर्वाह गर्न नसकेका धेरै उदारण छन्। अर्कोतर्फ सरकारलाई संसद्प्रति उत्तरदायी र संसद्का गतिविधिलाई चलायमान बनाउने उद्देश्यले गठित समितिहरू पछिल्लो समय औपचारितामा सिमित छन्। तर, संसदीय समितिले भने आफूहरूले दिएका निर्देशन सरकारले कार्यान्वयन नगर्दा समस्या भएको आरोप लगाउन थालेका छन्। समितिको काम सरकारले गरेका कमजोरी औल्याउने हो, लेखा समितिका अध्यक्ष पदमबहादुर रोकाया भन्छन्, हामीले त काम गरिरहेकै छौं, तर सरकारले नै हाम्रा निर्देशन कार्यान्वयन नगर्दा समस्या भयो। समितिले प्रभावकारी काम गरे पनि कार्यान्वयन गर्ने निकायले निर्देशन पालना नगर्दा समितिको भूमिका कमजोर देखिएको उनको तर्क छ। सामाजिक विकास समितिको पनि उस्तै गुनासो छ। समितिले अनुगमन र छानबिन गरेर औंल्याइ दिएका कमजोरीलाई सरकारले कार्यान्वयन तथा सुधार नगर्दा समस्या भएको यो समितिको गुनासो छ। हामीले सरकारका गल्ती देखाइदिने हो, त्यसको कार्यान्वयन गर्ने वा नगर्ने त सरकारकै विषय हो, सामाजिक सिमितिका अध्यक्ष देवी ओली भन्छिन्, प्रभावकारी काम गर्दा पनि समितिका निर्देशन कार्यान्वयन नहुँदा हामीले नतिजा दिन नसकेको जस्तो देखिएको हो। सरकारले निर्देशनहरू कार्यान्वयन नगर्दा समितिको भूमिका प्रभावकारी नदेखिएको उनको तर्क छ।"
प्रविधि प्रेम र पूर्वीय दर्शन,"हिप्पीहरूको विद्रोहले कम्प्युटर र सूचनाप्रविधिको क्रान्तिमा पुर्याएको योगदानका साथै विज्ञान र अध्यात्मको सम्बन्ध रोचक छ सन् १९६० को दसक विश्व इतिहासमै सबैभन्दा अशांत र उतारचढावपूर्ण दसकमध्ये एक थियो। साठी अर्थात् विश्वव्यापी क्रान्ति र समाज परिवर्तनको दसक, शान्ति र युद्धको दसक, भियतनाम युद्ध र युद्धविरोधी शान्तिकामीहरूको दसक, नागरिक अधिकार र समानताको आन्दोलनको दसक, महिला अधिकार र पर्यावरण बचाउ आन्दोलनको सुरुआतको दसक, संगीतमा नयाँ आयाम र लोकप्रियताको संस्कृति अर्थात् पप कल्चर को औपचारिक प्रवेशको दसक थियो। नेपालको इतिहासमा पनि सत्र साल भनेर चिनिने तत्कालिन राजा महेन्द्रको राजनीतिक दलहरू माथि प्रतिबन्ध र पञ्चायती व्यवस्थाको सुरुआत सन् १९६० कै घटना थियो। विज्ञान र प्रविधिको क्षेत्रमा पनि अभुतपूर्व फड्को मारेको दसक थियो, साठीको दसक। शक्ति राष्ट्रहरू अन्तरिक्ष युगमा प्रवेशको दसक र कम्प्युटरको दसक थियो। हो कम्प्युटरको दसक र मानव सभ्यताको यात्रामा यो प्रविधिको परिकल्पना, निर्माण र विकासमा महत्त्वपूर्ण भूमिका खेलेका साठीको दसकका ऐतिहासिक पात्रहरू हिप्पीहरूको एकछिन चर्चा गरौं। सामान्य अर्थमा हिप्पी भन्नाले मूलधारका सामाजिक मान्यताभन्दा बाहिर बाँच्न रुचाउने व्यक्ति वा जमात भनेर बुझिन्छ। १९६० को दसकमा अमेरिकामा सुरु भएको युवाहरूको सामाजिक विद्रोहको परिणाम थियो हिप्पी। अंग्रेजीमा हिप्स्टर भन्ने शब्दबाट आएको हिप्पीको पहिलो प्रयोग पश्चिमी सञ्चारमाध्यमहरूले १९६० ताका गरिएको मानिन्छ। नयाँ मूल्य र मान्यताहरू सहितको सांस्कृतिक रूपान्तरणमा विश्वास राख्ने हिप्पीहरूलाई विकसित पश्चिमी मुलुकहरूमा आफ्नो परम्परा विरोधी उग्र क्रान्तिकारी र अराजकहरूको झुण्डका रूपमा पनि चिनिन्छ। प्रविधिको प्रयोगले समाजलाई कसरी आत्मनिर्भर बनाउन सकिन्छ ? कम्प्युटर प्रविधिलाई कसरी सर्वसुलभ र सहजै पहुँचयोग्य बनाउन सकिन्छ भन्ने विषयमा घोत्लिएका हिप्पीमध्ये एक थिए, एप्पल कम्पनीका स्टिभ जब्स। सभ्य र सुंसस्कत समाजमा जीवन व्यतित गरिरहेका भएता पनि व्यक्तिगत सरसफाइलाई खासै ध्यान नदिने, लामो कपाल पालेका, हिप्पी विशिष्टताको पहिचान झल्कने पहिरनमा आफ्नै मौलिक र प्रगतिशील संगीत सुन्न रुचाउने र गाँजालगायत लागूपदार्थको सेवनलाई सामान्य ठान्ने साठीको हिप्पी पुस्ताको अमेरिका र यूरोप हुँदै नेपालसम्म पुगेका रोचक किस्साहरूले साठी यताका दसकहरूमा विश्वस्तरकै साहित्य, संगीत, कला, सिनेमाहरूमा गहिरो प्रभाव छ। केही वर्ष अगाडि लोकप्रिय ब्राजिलियन लेखक पाउलो कोहेलोद्वारा लिखित हिप्पी पुस्तकले हिप्पी युगको काठमाडौं साइनोलाई विश्वव्यापी रूपमा पुनः उजागर गरेको थियो। साठीको दसकका युवा पुस्ताले त्यो समयको स्थापित राजनीतिकसामाजिक व्यवस्था र बढ्दो उपभोक्तावाद र आर्थिक असमानताविरुद्ध विद्रोह गरेर हिप्पी जीवनशैलीमार्फत दिन खोजेको सन्देशलाई उपन्यासमा उतारेका पाउलो कोल्होको हिप्पी उनको आत्मकथा पनि भएको धेरै समीक्षकको ठम्याइ छ। त्यो समयको मूलाधारका सञ्चारमाध्यमहरूले उत्ताउलो र अभद्र जत्थाको चित्रण गरेर प्रचार गर्ने गरेको हिप्पीहरूको उपस्थिति अमेरिकामा भियतनाम युद्ध विरोधी प्रदर्शनहरू र समान अधिकारका आन्दोलनहरूमा ऐक्यवद्धतासँगै परिवर्तनका पक्षधर हिप्पीहरूको प्रभाव क्रमशः धेरै ठाउँंहरूमा देखिन थाल्यो। अमेरिकाको क्यालिफोर्निया राज्यको सुन्दर तटीय सहर सान फ्रान्सिस्कोबाट सुरु हिप्पी अभियानले बिस्तारै पूरै अमेरिका र यूरोप हुँदै विश्वभर प्रभाव पार्न थाल्यो। साठीको दसकमा समाजको मूलप्रवाहमा प्रवेश गरेको पर्यावरण संरक्षण अभियान, रंगभेद विरोधी आन्दोलन, दोस्रो विश्वयुद्धको अन्त्यपछि देखिएको अप्रत्याशित चरम भौतिकवादी र उपभोक्तावादी प्रवृत्तिको नियन्त्रण हुँदै भियत(नाम युद्धको अन्त्य गर्नसम्म हिप्पीहरूको महत्त्वपूर्ण प्रभाव र योगदान रह्यो। पाउलो कोल्होको हिप्पी उपन्यासको पात्रजस्तै पूर्वीय अध्यात्म र दर्शनले पारेको प्रभावका कारण जीवनको अर्थ खोज्न हिँडेका हिप्पीहरू म्याजिक बस चढेर काठमाडौं मात्र आएनन् (भलै त्यो काल्पनिक नै किन नहोस्) सान फ्रान्सिस्को वरपर रहेर कम्प्युटरको नौलो प्रविधिभित्र म्याजिक खोजिरहे। आजका दिनमा कम्प्युटर र सूचनाप्रविधिको विकासले हामी सबैको जीवनमा ल्याएको परिवर्तनमा महत्त्वपूर्ण योगदान दिएकामध्ये हिप्पीहरू पनि अग्रपंक्तिमा थिए भन्दा अत्युक्ति हुँदैन होला। व्यक्तिगत स्वतन्त्रता, प्रेम, विश्व शान्ति र भातृत्वको सिद्धान्त पछ्याउनेहरूले एकाएक अमेरिकी समाजमा साठीको दसकमा उदाउँदै गरेको कम्प्युटर प्रविधिको क्षेत्रमा नयाँ नयाँ आविष्कार र खोजहरूमार्फत पारेका प्रभावले व्यक्तिगत कम्प्युटरको अवधारणालाई सर्वस्वीकार्य बनायो। बाँचिरहेको कम्प्युटर युगको जग पनि बसाल्यो। स्थापित मूल्य र मान्यताहरूको अन्धभक्त मात्र भएर मानव सभ्यतालाई अघि बढाउन आवश्यक पर्ने नवीन सोच र विद्यमान समस्याहरूको उचित समाधान हुन नसक्ने हिप्पीहरूले राम्ररी बुझेका थिए। कतिपय विश्लेषकहरू हिप्पीहरूको योगदान दोस्रो विश्व युद्धपछिको सबैभन्दा नरसंहारकारीमध्येको भियतनाम युद्धलाई अन्त्य गराउन खेलेको भूमिकाभन्दा कम्प्युटर क्रान्तिमा ल्याएको परिवर्तनलाई अझ बढी महत्त्व दिन्छन्। यथास्थितिलाई चुनौती दिँदै वैचारिक स्वतन्त्रता र उदारताको प्रतिनिधित्व गरिरहेका हिप्पी समुदायले कला र संगीतमा गरेको नयाँ प्रयोगहरू बिस्तारै कम्प्युटर प्रविधिहरूमा देखिन थाल्यो। साठी र सत्तरीको दसकहरूमा लागूपदार्थको सेवन, रक एन्ड रोलको चर्को संगीत अनि अति उदार र उन्मत्त जीवनशैलीका लागि धेरैको आलोचना खेपेका हिप्पीहरूको आन्दोलनको पछाडि मूल प्रेरणा पूर्वीय दर्शन र आध्यात्मिक कम्युन जीवनशैली थियो। जीवनको अर्थको खोजमा हिँडेका हिप्पीहरू पश्चिमी भौतिकवादी जीवन शैलीलाई आफ्नो यात्राको सबैभन्दा ठूलो अवरोध ठान्दथे। प्रेम र करुणामा आधारित विश्वका सबै जातजातिका मानिसको समानता र भ्रातृत्वको आदर्शमा विश्वास राख्ने हिप्पीहरूले त्यस्तै गीतहरू गाउँदै, फूलहरू बाँड्दै, आफ्ना सन्देशहरू सुनाउँदै फिरन्ते जीवन बाँच्दथे। आर्थिक र सामाजिक समानतामा आस्था राख्ने हिप्पीहरू विपन्न र असहायहरूलाई मद्दत गर्दै हिँड्थे। हिप्पीहरू अमेरिकी लेखक तथा दार्शनिक हेनरी डेभिड थोरो, जर्मन दार्शनिक तथा रचनाकार फ्रेडरिक नित्से र जर्मनस्विस उपन्यास्कार कवि तथा साहित्यमा नोबेल पुरस्कार विजेता हर्मन हेसेहरूको विचार र सिर्जनाहरूबाट प्रेरित थिए। हेसेले लेखेको उपन्यास सिद्धार्थ हिप्पी आन्दोलनको आध्यात्मिक मार्गदर्शन थियो भनेर कतिपय इतिहासकारले लेखेका छन्। भियतनाम युद्ध होस् या राज्यको रंगभेदी नीति, सामाजिक मूलप्रवाहविरुद्ध आवाज उठाउन पछि नपर्ने र जोखिम मोल्ने हिप्पी मान्यताहरूले कम्प्युटर प्रविधिमा गरेका नयाँ अन्वेषण र आविष्कारहरूले निजी कम्प्युटरको विकेन्द्रीकृत मान्यतालाई अधिकारिकता प्रदान गर्यो। आजको सूचनाप्रविधिको बलियो जग बसाल्यो। विकसित मुलुकहरूमा हिप्पीहरूको उदय सामाजिक विद्रोह मात्र थिएन, विगतका केही शताब्दीहरूमा प्रभुत्व जमाएको औद्योगिक पुँजीवादले नराम्रोसित गाँजेको चिन्तन प्रणालीमा नयाँ विकल्पहरूको खोजी पनि थियो। सतहमा हेर्दा हिप्पी आन्दोलन अराजक र व्यक्तिवादी जस्तो देखिएता पनि मूलतः यो पुँजीवादी प्रणालीमा निर्भर सामाजिक संरचनालाई आत्मनिर्भर बनाउन नयाँ उपकरणहरू र जीवन प्रणालीहरूको खोज थियो। प्रविधिको प्रयोगले समाजलाई कसरी आत्मनिर्भर बनाउन सकिन्छ ? कम्प्युटर प्रविधिलाई कसरी सर्वसुलभ र सहजै पहुँचयोग्य बनाउन सकिन्छ भन्ने विषयमा घोत्लिएका हिप्पीमध्ये एक थिए, एप्पल कम्पनीका स्टिभ जब्स। विश्वमा एप्पल कम्पनीको नाम सुन्नेमध्ये धेरैले स्टिभ जब्सको नाम सुनेका छन्। आईपड, आईप्याड र आईफोनको उदय पछाडि महत्त्वपूर्ण भूमिका खेलेका स्टिभ जब्समा पूर्वीय दर्शन र मूलतः जेन बौद्ध परम्पराको गहिरो प्रभाव थियो। ध्यानको अभ्यासमार्फत आध्यात्मिक ज्ञान प्राप्त गर्नमा केन्द्रित जेन बौद्ध परम्परा महायान बौद्ध परम्परा अन्तर्गतको एक सम्प्रदाय हो। कठोर आत्मसंयम, ध्यानअभ्यास र अन्तरदृष्टिमा जोड दिने जेन परम्पराले मान्छेको भित्री रूपान्तरणले मात्र बाहिरी परिवर्तन सम्भव छ भन्छ। संस्कृत शब्द ध्यान चिनियाँ शब्द चान हुँदै जापानिज शब्द जेन को उत्पत्ति भएको मानिन्छ। हुन त आधुनिक प्रविधिको क्षेत्रमा निकोला टेस्ला र थोमस अल्वा एडिसनकै हाराहारीमा महान् आविष्कारकका रूपमा तुलना गरिएका स्टिभ जब्सको पूर्वीय दर्शन र आध्यात्मिक झुकाव जेनमा मात्र सीमित थिएन। सन् १९७४ मै आध्यात्मिक ज्ञानको खोजीमा हिप्पी स्टिभ जब्स भारतको उत्तराखण्डमा एकजना हिन्दूगुरु नीम करोली बाबालाई भेट्न आएका थिए। साठीको हिप्पी आन्दोलनभित्र पूर्वीय आध्यात्मिकताले बलियो प्रभाव पारिरँहदा युवा उमेरका स्टिभलाई हिन्दू र बौद्ध दर्शनहरूले प्रेरित गर्न थालिसकेको थियो। आफ्नो भारत भ्रमणका क्रममा कुनै बेला पूर्वीय दर्शनबाट स्टिभ यति प्रभावित थिए कि जोगीको भेष धारण गरेर स्थायी रूपमा भारतमै बसोबास गर्ने सोच पनि बनाएका थिए भनेर उनको जीवनीमा उल्लेख छ। सन् २०११ मा निधन भएका जब्सले आफ्नो अन्त्येष्टि समारोहमा प्रत्येक सहभागीलाई विदाइको उपहारस्वरूप अर्का एकजना भारतीय गुरु परमहंस योगानन्दको योगीको आत्मकथा नामक पुस्तक दिन अह्राएका थिए। १९औं शताब्दीको अन्तताका भौतिकशास्त्री निकोला टेस्लाको स्वामी विवेकानन्दसित भेटघाटमा टेस्लाले पूर्वीय दर्शनप्रति व्यक्त गरेको आफ्नो आकर्षणले आफ्ना आविष्कारहरूमा पारेको प्रभाव होस् या सिलिकन भ्यालीको पूर्वीय आध्यात्मप्रति बढ्दो प्रेम नै किन नहोस्, हिप्पीहरूको विद्रोहले कम्प्युटर र सूचनाप्रविधिको क्रान्तिमा पुर्याएको योगदान र यो समग्र परिप्रेक्षमा विज्ञान र अध्यात्मको सम्बन्ध रोचक भने पक्कै छ।"
बोयर बाख्रा खरिदमा सरकार,"सधैं शुद्ध बोयर जातका बाख्रा विदेशबाट ल्याउने र तिनीहरूबीच समागम गराई शुद्ध नश्लको बोयर निकाल्ने मात्र नीति व्यावहारिक हुन सक्दैन खसीबोकाको मासुका सोखिन मानिस अपरिचित मासु बिक्रेताबाट मासु किन्न डराउँछन्, उनीहरूलाई शंका भइरहन्छ, कतै बगरेले खसीको सट्टा बाख्रीको मासु त दिएन ! यस्तै शंका गर्छन् भनेर बगरेले पनि खसीबोकाको राजखानी देखाएर राख्छ ती सोखिन क्रेतालाई आश्वस्त पार्न। उसले बाख्रीको होइन खसीबोकाकै मासु बेचिँदै छ भन्ने जनाउ दिन्छ। राजखानी देखाएर समेत झुक्याई बाख्रीको मासु बेचिरहेका बगरेहरू बेलाबेलामा पक्राउ परेको देखिन्छ। ती बिक्रेतालाई जबसम्म राजखानी रहेकै गिँडबाट मासु काटेर दिइन्न तबसम्म विश्वस्त हुन सक्दैनन्। त्यसैले मासु किन्नेले खसी काट्दादेखि नै सबै प्रकृया हेर्न पाए वा आफूले विश्वास गरेको बगरेबाट मासु किन्न पाए मात्र ढुक्क हुन्छन्। यही कारण मानिस मासु किन्ने बगरे खुब रोज्छन्। खसीबोकाको मासु खानुपर्नेमा यो डरको मनोविज्ञान खुबसँग गडेको हुन्छ। गज्जब नै छ बाख्राको मासु बेच्दा यसको लिंग ढाँट्ने चलन त खुब चलेकै थियो। हालै एक समाचार आयो, जसमा बाख्रा बेच्नेले बाख्राको लिंग ढाँटेर होइन, जात नै ढाँटेर बेचेछ। त्यो पनि ज्यूँदो बाख्राको, बेचेको पनि थोरैको होइन, एक करोड २४ लाख रुपैयाँको। प्रसंग हो बेलबारी नगरपालिकाले बोयर बाख्रा किन्दा भएको धाँधलीको। आफ्नो क्षेत्रमा उन्नत नश्लको बाख्रापालन प्रवद्र्धन गर्न तथा पकेट क्षेत्र नै बनाउन भनेर नेपालमा पाल्न थालिएकामध्ये बाख्राको सर्वोत्तम मानिएको नश्ल बोयर बाख्रा खरिद गर्न संखुवासभाको गुरु अर्गानिक कृषि फार्मसँग १ करोड २४ लाखमा खरिद सम्झौता गरेछ नगरपालिकाले। सर्त रहेछ, बोयर नश्लको बाख्राको राम्रो विकास भएको अस्ट्रेलियाबाट बाख्रा (जात) ल्याई आपूर्ति गर्नुपर्ने तर आपूर्तिकर्ताले जेठ ३ गते सम्झौता गरेर जेठ १५ मै आपूर्ति गरेछ त्यो पनि मात्र १२ दिनमा। यति थोरै दिनमा नै अस्ट्रेलियाबाट बाख्रा ल्याएर आपूर्ति गर्नु आफैंमा शंका लाग्ने कुरा त हुँदै हो, असम्भव नै चाहीँ होइन। बाख्रा आपूर्ति भई वितरणसमेत भएपछि किसानले सिकायत गरेछन् बाख्राहरू नवलपरासी र आसपासका क्षेत्रबाट ल्याइएका रहेछन्। शुद्ध बोयर पनि होइन रहेछन्। बोयरसँग कुनै अर्को जातका बोका लगाएर प्रजनन गराइएका ठिमाहा जातका। सिकायत आएपछि छानबिन गरिएछ, बाख्रा देशभित्र ल्याइएको भनिएको भन्सार कार्यालयलाई बुझ्दा बाख्रा आएको नै नदेखिएपछि आपूर्तिकर्ताले ढाँटेको पत्ता लागेछ। यो धाँधलीयुक्त घटनाबारे अख्तियार दुरूपयोग अनुसन्धान आयोगमा उजुरीसमेत परेको समाचार प्रकाशित भयो। सधैं अस्ट्रेलियाबाट प्लेन चार्टर गरेर बाख्रा ल्याएर साध्य हुने होइन। नेपालमा सरकारी तथा निजी फार्मले बोयर जातका बाख्रा उत्पादन गरिरहेका पनि छन्। तिनीहरूबाटै रैथाने जातसँग मिलाइ बोयर जातको प्रवद्र्धन गर्दै जानु व्यावहारिक तरिका हो। किसानको आयआर्जन, महिलाको पेवा वृद्धि तथा पशुपालन विकाससँग सम्बन्धित कार्यक्रम सञ्चालन गर्ने सरकारी, गैरसरकारी संस्था तथा व्यक्तिहरूको प्राथमिकतामा परेको छ बाख्रापालन। बोयर जातको बाख्रा आँखाको नानीसरह सबैका लागि प्रिय हुन्छ किनकि यो जातको बाख्रामा मासु वृद्धिको अनुपात अरूको तुलनामा बढी छ, ठूलो हुन्छ। अनि त धेरै आम्दानी हुने भइहाल्यो। सरकारी धनराशी खर्च गरेर र सरकारी निकायले मान्नुपर्ने खरिद विधि अपनाएर बोयर बाख्राको खरिद व्यापक रूपमा अन्यत्र पनि भइरहेको र भविष्यमा पनि हुने सम्भावनालाई हेर्दा बेलबारी नगरपालिकाको अनुभवबाट सरोकार राख्नेको आँखा खोलिनु आवश्यक देखिन्छ। देशमा अर्बौंको भ्रष्टाचार भएको समाचारको भीडमा सवा करोडको भ्रष्टाचार सानो लाग्ला। सयौं किसानको सपना तुषारापात हुनु, कृषिको क्षेत्रको विकासमा अनुदानको ठूलो हिस्सा हुनु तथा यस खाले धाँधली प्रवृत्तिगत रूपमा अन्यत्र पनि रहेको वा बढ्न सक्ने सम्भावना विचार गर्दा यसको गहनतालाई सानो मान्न मिल्दैन। त्यसैले सरोकारवालाबीच यस खाले समस्याबारे विमर्श होस् भन्ने ध्येयले विषयप्रवेश होस् भनी यो लेख प्रस्तुत छ। बोयर बाख्रा खरिद धाँधलीमा कुनै एक व्यक्ति मात्र थिए वा समूहको नै मिलेमतोमा भएको थियो ? यो हुनुमा बदनीयत मात्र जिम्मेवार थियो वा ज्ञान, सीपको कमजोरी पनि कारण थियो भन्ने कुरा अनुसन्धानपछि थाहा होला। नगरपालिकाले अनुसन्धान सुरु गरेको सुनिएको छ भने अख्तियार (आयोग) ले पनि गर्ने नै छ। कृषि क्षेत्रमा चासो राख्ने, काम गर्नेहरूका बीचमा यो घटना छलफलको विषय हुने गरेको पनि छ। स्थानीय तहले गर्ने कामकारबाहीमा चासो राख्नेका बीचमा पनि यो उत्तिकै चर्चित विषय छ। कृषि र पशु विकासका लागि हुने कार्यक्रममा अनुदानको हिस्सा निकै भारी हुँदै गइरहेको परिप्रेक्ष्यमा बाख्रा किनेर अनुदानका रूपमा दिने कार्यक्रममा देखिएको यो धाँधलीको घटना अध्ययनको विषयका रूपमा लिन सकिन्छ। विकल्पको खोजी एकैपटक धेरैतिर हात हालेमा देखिने, देखाउन सकिने नतिजा निकाल्न गाह्रो पर्छ। त्यसकारण यदि एउटा कुरामा केन्द्रित हुने भनेर बाख्रापालन छानेको हो भने बेलबारी नगरपालिकाले गरेको राम्रो नै हो। बाख्रापालन प्रवद्र्धनका लागि शुद्ध नश्लका बोयर जाति हुन्थ्यो भने पनि ज्यूँदा बोयर बाख्रा दिनुको सट्टा कृत्रिम गर्भाधान विधि अपनाएर रैथाने वा अन्य जातका बाख्रीमार्फत मिश्रित जातको नयाँ पुस्ता उत्पादन गर्नु उपयुक्त हुन सक्थ्यो होला। हामी कुनै कुरा कुनै बेला ठिक ठानेर गरेका थियौं भने फेरिफेरि पनि त्यही गरिरहन्छौं। अर्को राम्रो विकल्प आइसक्यो कि भनी सोच्दैनौं। यो विकल्पमा सोचाइ भयो भएन ? भएको भए बेस हुन्थ्यो। हुन त बाख्रामा कृत्रिम गर्भाधान सफल हुने दररेट २५३० प्रतिशत मात्र हो भनी प्राविधिक बताउँछन्। एकपटक गर्भधारण गर्न सकेन भने पनि केही लामो समयपछि नभई छिट्टै अर्कोपटक गर्भवती हुन सक्ने हुन्छ बाख्री। त्यसबेला पनि कृत्रिम गर्भाधान गराउने उपाय गरियो भने त्यो हुने सम्भावना बढेर जाने भयो। सधैं अस्ट्रेलियाबाट प्लेन चार्टर गरेर बाख्रा ल्याएर साध्य हुने होइन। नेपालमा सरकारी तथा निजी फार्मले बोयर जातका बाख्रा उत्पादन गरिरहेका पनि छन्। तिनीहरूबाटै रैथाने जातसँग मिलाइ बोयर जातको प्रवद्र्धन गर्दै जानु व्यावहारिक तरिका हो। बेलबारी नगरपालिकाले एक करोड २४ लाखमा ९२ वटा बाख्रा किन्न सम्झौता गरेको रहेछ, यसको अर्थ एउटा बाख्राको मूल्य करिब एक लाख पैंतीस हजार। आखिर ती बाख्राबाट शुद्ध बोयर मात्र निकाल्ने सोच नभई रैथाने जातसँग मिसाइ बोयरको ठिमाहा जात पनि निकाल्नु पर्ने हुन्छ। बोयरका अहिले किनिएका बोकाबाट जन्मेका पाठापाठीका बीचमा पनि हाडनाता पर्ने हुँदा सम्पर्क गराई बच्चा जन्माउन लगायो भने रोगी हुने र नबढ्ने हुन्छ। नयाँ बोकाको आवश्यकता पर्ने हुन्छ। त्यसकारण नश्ल सुधार्ने प्रचलित तरिका भनेको रैथाने र बोयर जातको संयोजनबाट हो। सधैं शुद्ध बोयर जातका बाख्रा विदेशबाट ल्याउने र तिनीहरूबीच समागम गराई शुद्ध नश्लको बोयर निकाल्ने मात्र नीति व्यावहारिक हुन सक्दैन। बोयर बाख्रा खरिदमा सवा एक करोड खर्च गरेको नगरपालिकाले बोयरको वीर्य किनेर ल्यायो। एक बाख्रीमा कृत्रिम गर्भाधान गरायो। प्राविधिक सेवा दिएवापत सम्झौताबमोजिम रकम भुक्तानी गर्ने विधि अपनाएको भए पशु विज्ञान पढेका व्यक्तिहरूले काम पाउने थिए। त्योभन्दा कम खर्चमा नयाँ पुस्ता जन्मने थियो। मैले यो अवधारणा राख्दा कृत्रिम गर्भाधान गराउन सक्ने पशुविज्ञ नपाइने आशंका व्यक्त गरियो। सरकार (संघीय, प्रादेशिक वा स्थानीय) ले पशु प्राविधिकलाई यससम्बन्धी प्रशिक्षण दिने व्यवस्था गरेर समाधानको उपाय गर्न सक्छन्। ती जनशक्ति तयार भएपछि तिनीहरूलाई कृत्रिम गर्भाधानको सेवा दिएपछि एकाई दर तोकी शुल्क तिर्ने गरेमा यो विधि अर्थात् परिमाण बढाउन प्रेरित गर्ने विधिले काम गर्नेछ। स्थायी कर्मचारी वा काममा लागेको दिन गनेर शुल्क तिर्ने प्राविधिक सेवा यस कामका लागि उपयुक्त हुँदैन किनकि एउटा बाख्रीमा कृत्रिम गर्भाधान गराउन पटकपटक जानु पर्छ, काममा बढी लगाव चाहिन्छ। काममा बढी लगाव प्रस्तावित भुक्तानी विधिमा हुन्छ। आपूर्ति सम्भावनाको परीक्षण कुनै कुरा खरिद गर्दा पहिले चिन्नुपर्छ खरिद गर्न खोजिएको कुरा कति सहजै आपूर्ति हुन सक्ने हो ! आपूर्ति सहज नरहेको कुरा किनिँदै छ भने क्रेताले आपूर्ति प्रस्तावकलाई आपूर्ति गर्न सक्ने प्रमाण उत्पादकको प्रतिवद्धतापत्र पेश गर्न लगाउनु पर्ने हुन्छ। यस खाले प्रावधान बोलपत्र बेलबारी नगरपालिकाले अस्ट्रेलियाबाट बाख्रा ल्याउँछु भन्ने आपूर्तिकर्ताको भनाइ सजिलै पत्याएको देखियो। सम्भावित उत्पादकले आफूले आपूर्ति सम्झौता गर्ने भनेको अपूर्तिकर्तालाई तोकिएको समयभित्र बाख्रा आपूर्ति गर्छु भनेको प्रतिबद्धता पत्र मागेन। अस्ट्रेलियाबाट ९२ वटा बोयर बाख्रा विमान चार्टर गरेर ल्याउँछु भनेको प्रतिवद्धता सामान्य थिएन। त्यसकारण उल्लेखित पत्र माग्नु नै पर्ने थियो। बाख्राको पुस्ता र नाताको अभिलेख बाख्रालगायत अन्य जात (नश्ल) का पशुको राम्रो उत्पादन लिन नजिकको नाता (जिनजीव गुणको निर्धारक) पर्ने अर्थात् उस्तै जिन हुन सक्ने बाबुआमा पर्ने गरी पाठापाठी जन्मेको हुनु हुँदैन। एउटा बोयर बोका बिउका लागि गाउँमा दिइयो। यसबाट सयौं पाठापाठी जन्मिए। ती पाठापाठी बोका र बाख्री हुने भए। ती जिनको दृष्टिकोणबाट नाता पर्ने भए दाजुबहिनी। बाबु बोका लगाउँदा बाबु र छोरीको सम्बन्ध हुने भयो, त्यसैगरी जन्मेका पाठापाठी त दाजुबहिनी भए। यसरी जन्मने पाठापाठी अस्वस्थ र खिनौरा हुने सम्भावना रहन्छ। यस्तो समस्या हल गर्न जिनको आधारमा नाताको अभिलेख राख्ने प्रणाली अति आवश्यक रहेको विज्ञहरूको भनाइ छ तर हालसम्म यसो हुन सकेको छैन। किसानसँग रहने बाख्राको अभिलेख राख्नु व्यावहारिक रूपमा अलि गाह्रो त छ तर असम्भव भने होइन। अभिलेख हेरेर मात्र पाल्न बाख्रा किनिने विधि स्थापित गर्न सकिएमा खरिदमा हुने धाँधली रोक्न मात्र होइन, नश्ल सुधारमा पनि ठूलो योगदान हुने देखिन्छ। यसका लागि सरल कोडिङ तरिका र सजिलो मोबाइल र कम्प्युटरमा चल्ने एप्लिकेसन बन्नुपर्ने हुन्छ। लेखक सार्वजनिक खरिद विज्ञ हुन्।"
यसरी हुन्छ समाज सुधार,"नैतिक्ता र सदाचार नै जीवन जिउने असल कला हो । पथ भ्रष्ट समाजले सबै व्यक्ति वा देशलाई नै खाल्टोमा हाल्छ । राजनीतिकर्मीहरू इमान्दार भएनन् भने समाज विकृत बन्छ, कानुनले मात्रै त्यसलाई नियन्त्रण गर्न सकिन्न । व्यक्ति व्यक्तिलाई प्रहरी लगाएर सम्भव हुन्न । समाज सभ्य भएमा राज्यले ठूलो खर्च अपराध नियन्त्रणमा गर्नु पर्दैन । त्यो खर्च विकास, निर्माणमा लगाउन सकिन्छ । नागरिकमथि ढाडै सेक्ने गरी कर उठाउनु पनि पर्दैन, नेतृत्वले राजनीतिक दाउपेच मात्रै होइन, सामाजिक अभियन्ता भएर पनि सोच्नु उत्तम हुन्छ । छाडा छोडेको साँढे र बेलगामका अगुवाहरू भएपछि देशमा रोदन सुरु हुन्छ । देशले अभिभावक नपाएको महसुस गर्छ । अरूको निन्दा गर्नु हुन्न, झूठ बोल्नाले आफूले पहिले गरेको यज्ञ वा शुभ कर्मको फल क्षीण हुन्छ। आफ्नो बखान आफैं गर्ने, घमण्ड गर्नेकोे पनि पुण्य नाश हुन्छ। विद्यादान अझ श्रेष्ठ दान हो। प्रकट गर्दा पाप घट्छ, प्रकट गर्दा नै धर्म पनि घट्छ । पाप भन्नु प्रदूषण हो । तन, धन र मनको प्रदूषणले व्यक्ति समाज र पूरै देश कंगाल हुन्छ । आचरणलाई त्याग गर्ने, कोरा तर्क मात्र गर्ने, देश निन्दक, देव निन्दकलाई नराधम भनिन्छ । विधर्मीले गरेको काम कुनै पनि राम्रो हुन्न । माता, पिता, वंश, गुरु, मठ, मन्दिरको निन्दा गर्नेलाई स्वयं वेदले पनि चोख्याउन सक्दैन । यज्ञबाट वातावरण अनुकूल हुन्छ, समयानुसार आकाशमा बादल जम्मा भई सन्तुलित वर्षा हुन्छ । अति वृष्टि, अनावृष्टिले समाज मात्रै होइन, देशै सखाप हुन्छ । झूठको खेती गर्दै महात्मा बन्ने, जे पनि खाने, बेहासी भई दुव्र्यसनमा लाग्नेको न मुख चोखो हुन्छ, न उसको बोली शुद्ध हुन्छ । न उसले गरेका कामको परिणाम दिगो र सकारात्मक नै ! लडाइँ, झगडा, चुक्ली, ब्याजखोर, अर्काको सम्पत्तिमा आँखा गाड्ने, लाज हराएको, हिंस्रक राक्षसी प्रवृत्तिको मानिसबाट भएको समाज सुधार खोक्रो हुन्छ । लोभी र पापीको धन प्रयोग गर्दा पनि, उसको संगत गर्दा पनि लक्ष्मी प्रसन्न हुन्नन् । लक्ष्मीको बास भनेको हातको ठेलामा, मिहिनेत, पसिना र परिश्रममा हुन्छ । धन दुई प्रकारको हुन्छ, लक्ष्मी र अलक्ष्मी । गाईको गोबरले लिप्नु र लक्ष्मी पूजामा गाईको गोबर प्रयोग त्यसैले गरिएको हो । गाईका अंगअंगमा ३३ कोटी देवता बसेका हुन्छन् । त्यसैले गोहत्या ठूलो अपराध भनिएको हो । गाई, गीता, गंगाको अपमान भनेको मानिसको आफ्नै अपमान हो । गाई, गोरु पूजा हाम्रो संस्कार थियो । गाईको मर्यादा हुञ्जेल हामीलाई चामलमा भिक्षार्थी बन्नु परेको थिएन । हलो, कोदालो गोरुको काम हुञ्जेल मलको अभाव थिएन । भकारीभरि धान हुन्थ्यो, आजको जस्तो डोजरे विकास नहुँदा यत्राविधि प्राकृतिक प्रकोप खेप्नु पनि परेको थिएन । गाईमा सम्पूर्ण तीर्थ बसेको हुन्छ, गाईको चार थुन भनेको चार समुद्र हो । जमीनको पूजा भनौं माया गर्ने, गोसेवा गर्ने, गहुँ, जौको सेवा र त्यसका वरिपरि बस्दा मानिसको शान नै अलग हुन्छ । रोग लाग्दैन, गाईलाई स्वयं ब्रह्माजीले अग्नि कुण्डबाट धर्तीमा प्रकट गराएका हुन् । संस्कारले हीन भएको, गायत्री, दीक्षामन्त्रको उपासना नगर्ने, आफ्नो मन्त्र सिद्धि गर्न नसक्नेले गरेको समाज सेवा निरर्थक हुन्छ । ढुंगामा वा मूर्तिमा देवता मान्छेले बनाउने हो, त्यसैले देवता बनाउने शक्ति भएको मान्छेले उसको दिमागले सिर्जना गरेको विज्ञानको दुरूपयोग गर्नु हुन्न । विज्ञान ज्ञानको उपज हो । विज्ञान निर्माता मानव मस्तिष्क देवताको उपज हो । त्यसैले व्यक्ति सबै आस्तिक हुन जरुरी छ, आस्तिक हुँदैमा सधैं मन्दिर जानुपर्ने होइन । शरीर नै मन्दिर हो, यसभित्र रहेको आत्मा परमात्माको निराकार रूप हो । यो रूप मान्छेमा मात्रै होइन, हरप्राणीमा हुन्छ । त्यसैले सकेसम्म मांसाहार, मदिरा, नसालु पदार्थको सेवन नगर्नु भनिएको हो । यसले तनाव, क्रोध, आवेग बढाउँछ अनि व्यक्तिले गति छोड्न थाल्छ, बेहोसी भई । रोषपूर्वक अरूलाई दिएको वस्तुले परिणाम राम्रो दिँदैन । देव सम्पत्ति हडप गर्ने, स्त्रीको धनमा आशक्ति देखाउने, अरूलाई दिएकोमा बखान र पछुतो गर्ने, चोरीको धन अरूलाई दिने, मठमन्दिरमा लगाउने, पतीतको हातको अन्न खाने, दम्भले धनार्जन गर्ने, अर्काको मन दुःखाएर आर्जन गर्ने, शोषण गर्ने, वेदको बिक्री गर्ने, अरूलाई निन्दा र अपमान गर्नेको हात कहिल्यै पवित्र हुँदैन । भोजनमा विभेद गर्ने, परस्त्रीगामी, परपुरुषमा आकर्षित हुने, परिश्रम नगरी धनी हुन खोज्ने यी सबै कुमार्गी हुन् । स्वीकृति नभई दाजुको बिहे नगरी बिहे गर्ने, दूषित योनीबाट जन्मेको, विवाह नगरी कन्याबाट जन्मिएको व्यक्ति समाज सुधारक हुन सक्दैन । वीर्य शुद्ध नभई व्यक्ति शुद्ध हुन्न, माटोको घडामा मदिरा हालेपछि धोएर शुद्ध हुन्न । वीर्यले आत्मा बन्ने हो, धर्मको पालन गर्दा आयु, तेज, बल, यश, कीर्ति बढ्छ । कीर्तिमान व्यक्तिले नै समाजको सुधार गर्न सक्छ, बाटो देखाउन प्रज्ञावान हुनु जरुरी छ । आफैं पथभ्रष्ट, हत्यारा, देशद्रोही छ भने देशको सुधार गर्छु भन्नु नाटक मात्र हुन्छ । रंगकर्मीहरूले एकछिन मञ्चमा नाटक देखाउँछन्, नाटक मञ्चनपछिको चित्र अर्कै हुन्छ । ग्लिसिरिन राखेर आँखामा आँसु देखाएजस्तो वा गोहीको आँसुजस्तै हो । भूमण्डलका देवता अरू कोही होइनन्, मान्छे नै हुन् । जो उपकारी वा परोपकारी छ, स्वआचरणबाट जो टाढा भएको छैन, नित्य प्रणव मन्त्र गायत्री जप्छ, सन्ध्या वन्दन गर्छ, देव पितृहरूलाई बिर्सँदैन, समाजलाई माया गर्छ उही देवता हो, मृत्युपछिको स्वर्ग कल्पना मात्रै हो । यो धर्तीमा जीवित अवस्थामै स्वर्ग नपाउनेले पछि स्वर्ग पाउँदैन । बोलीको संयमता, आचरणले सज्जित व्यक्तिको समाज नै स्वर्ग हो । जहाँ हिंसा हुन्न, मांस भक्षण हुन्न, मदिरा पान हुन्न, चोरी, उपद्रव हुन्न, समाजमा रहेका हरमानव र धर्तीमा रहेका हरजीवको मान्यता हुन्छ । त्यो स्वर्ग हो । अतिथिको सेवा, अरूलाई दिएर आफू खाने, सन्तोषी व्यक्ति नै समाजको अगुवा हुन्छ । मनपरि ढंगले राज्यको स्रोत उडाउने व्यक्ति तेजहीन हुन्छ, नागरिकको श्राप लाग्छ । त्यस्तै अशुद्ध व्यक्तिको हातको अन्न खाने व्यक्तिको आयु क्षीण हुन्छ, यशको नाश हुन्छ । कुलको इज्जत बेच्ने छोराछोरीको, देशको अस्मिता लुटाउने नेतृत्वको, व्यभिचारी, हत्याराले दिएको खाने व्यक्ति पनि पतित हुन्छ, उसले गरेको कर्म शुभ हुन्न । अन्जानमा खाइएको रहेछ भने उपवासबाट चोखिनु पर्छ । पानी, अनाज, वस्त्र, दैनिक उपभोगका यावत् सरसामग्री बिक्री गर्ने उद्यमी, व्यापारीले निश्चित रकमबाहेक नाफा नलिई गरेको बजार, व्यापारबाट कुवेर खुसी भई उसलाई धनको वर्षा गरिदिन्छन् । यो नियम सबै सेवाक्षेत्र कानुन, पत्रकार, शिक्षण, बैंकिङ, पर्यटन हरेकक्षेत्रमा लागू हुन्छ, कारण विकासका आधारशीला यी सबैक्षेत्र अथर्व वेदका उपज हुन्, संगीतक्षेत्र सामवेद हो । आपूर्तिक्षेत्रमा काम गर्नेको मन तृप्त हुन्छ । यसरी समाज सेवा गर्नेेलाई अक्षय सुख प्राप्त हुन्छ । निर्माण सामग्री सबै किसिमका फलाम, सुन आदि धातुबाट सेवा गर्ने व्यक्ति दीर्घायु हुन्छ, कारण सबै धातु शिवको वीर्य हो । धनबाट अरूको सेवा गर्नेले यौवन अवस्थामै त्यसको पुण्य प्रतिफल पाउँछ । भोजन गर्दा कसैको निन्दा गर्नु हुन्न, अन्नमा दोष देख्नु हुन्न । जलले खानाको प्रदक्षिणा गरेर केही अंश चढाएर मात्रै भोजन सुरु गर्नु पर्छ । अन्त्यमा एक गाँस छोड्नु पर्छ । अन्न प्राण हो, पञ्च प्राण भनिन्छ यसलाई । खाँदा खाँदै छोडेको खाना फेरि खानु हुन्न, खाना खाइसकेपछि उठेर पानी पिउनु हुन्न । पतिपत्नी भए पनि एउटै थालमा एकैपटक खाना खानु हुन्न । पिएर बाँकी भएको पानी फेरि पिउनु हुन्न, कहिले धेरै बढी, कहिले धेरै कम खाने, सन्तुलित आहार विहार नगर्ने, रजस्वला, पतित, कुकुर स्पर्शको खाना खाने, आफ्नो जूठो अरूलाई दिने, मुखले फुकेर चिसो पारेको खाना खाने, लात्ती लागेका अनि खाँदै छोड्दै गरेको खाना खाने व्यक्तिले गरेको समाजसुधार निरर्थक हुन्छ । अरूको निन्दा गर्नु हुन्न, झूठ बोल्नाले आफूले पहिले गरेको यज्ञ वा शुभ कर्मको फल क्षीण हुन्छ । आफ्नो बखान आफैं गर्ने, घमण्ड गर्नेकोे पनि पुण्य नाश हुन्छ । विद्यादान अझ श्रेष्ठ दान हो, सकेसम्म विद्या बढाउनु पर्छ । यो जति दियो त्यति नै बढ्छ । विद्याले विनयी बनाउँछ, विनयीले सबै सफलता पाउँछ । समाजको अगुवा पनि हुनसक्छ । खुलेर उद्यम, वाणिज्य, आपूर्ति, असल व्यापार, व्यवसाय, शिक्षण कुनै पनि सेवाबाट असल सेवक बन्न सकिन्छ । राष्ट्रको सेवा गर्न सकिन्छ, समाज सुधारक बन्न सकिन्छ ।"
जनसंख्या व्यवस्थापनको चुनौती,"विश्वमा देखा परेका समस्याहरूमा जनसंख्या वृद्धि पनि एक हो। यसको चाप हरेक क्षेत्रमा छ। यो समस्याबाट कुनै पनि मुलुक अछुतो रहन सकेको छैन। मूलतः जनसंख्याको अत्याधिक चाप प्राकृतिक स्वरूपलाई नष्ट गर्ने प्रमुख कारक तत्त्व मानिन्छ। विश्वको जनसंख्या लगभग ७८ अर्ब पुगिसकेको अनुमान छ। विश्वमा प्रत्येक २ सेकेन्डमा नौ जना शिशुको जन्म र सोही समयमा तीन जना शिशुको मृत्यु हुने सम्बन्धित विशेषज्ञहरूको अनुमान छ। प्रति २ सेकेन्डमा ६ जना नयाँ शिशुको अनुहार थपिनाले प्रत्येक वर्ष विश्वमा ७ करोड ६० लाखभन्दा बढी मानिस बढ्छन्। नेपालमा जनसंख्या वृद्धिदर उच्च रहेकाले यसको व्यवस्थापन एउटा गम्भीर चुनौती समान छ। यसबाट गरिबी, बेरोजगारी, अशिक्षाजस्ता समस्या थपिँदै गएका छन्। जनसंख्याको प्रमुख बोझ विकासशील देशहरूमा परिरहेको छ। विकसित मुलुकहरूमा कुल जनसंख्याको २० प्रतिशत र अविकसित मुलुकहरूमा ८० प्रतिशत जनसंख्या बसोबास गर्छन्। यसैगरी विश्वको कुल प्रजनन दर २४७ प्रतिशत छ। वार्षिक सरदर जनसंख्या वृद्धिदर १०५ प्रतिशत मात्र भएता पनि अविकसित देशहरूमा यसको वृद्धिदर २ प्रतिशतभन्दा बढी हुनाले सन् २०२५ मा ८ अर्ब १८ करोड ४४ लाख र सन् २०५० मा ९ अर्ब ७३ करोड ५० लाख मानिसको जमघट हुनेछ। यसमा सहरी क्षेत्रमा बसोबास गर्ने जनसंख्या ५६२ प्रतिशत छ। जनसंख्या वृद्धिको कहालीलाग्दो चापले अल्पविकसित देशहरूको समाजिक, आर्थिक तथा पर्यावरणीय क्षेत्रमा नराम्रो प्रभाव परिरहेको छ। विकासशील देशहरूको पंक्तिमा पर्ने नेपालमा भने जनसंख्या वृद्धिको समस्या र यसबाट वातावरणमा परेको नकारात्मक असर अझै बढी देखिएको छ। नेपालको जनसंख्या वृद्धिदर अझै उच्च छ। मुलुकको जनसंख्या तीव्र गतिमा वृद्धि हुँदै गएको विगतका जनगणनाबाट स्पष्ट हुन्छ। १९६८ सालदेखि नै नेपालमा जनगणना लिइएको भएता पनि २००९११ देखि लिइएका जनगणनालाई मात्र वैज्ञानिक मानिन्छ। देशमा एघारौं जनगणना लिने कार्य २०६८ मा भएको थियो। मुलुकमा एघारौं जनगणना २०६८ अनुसार नेपालको जनसंख्या २ करोड ६४ लाख ९४ हजार ५ सय ४ पुगेको थियो। यसमा महिलाको जनसंख्या १ करोड ३६ लाख ४५ हजार ४ सय ६३ अर्थात् कुल जनसंख्याको ५१ दशमलव ५ प्रतिशत पुगेको छ भने, पुरुषको संख्या १ करोड २८ लाख ४९ हजार ४१ अर्थात् कुल जनसंख्याको ४८ दशमलव ५ प्रतिशतमा झरेको छ। यसलाई संख्यात्मक रूपमा हिसाब गर्ने हो भने पुरुषको दाँजोमा महिलाको झन्डै ८ लाख जनसंख्या बढी देखिन्छ। मुलुकको पछिल्ला दुईवटा जनगणनामा जनसंख्यामा केही परिवर्तन देखापरेका थिए। पछिल्ला समयमा भएका २०५८ देखि २०६८ मा आइपुग्दा वार्षिक जनसंख्या वृद्धिदर सामान्य रूपमा घटेर तीव्र वृद्धिदरभन्दा केही तल झरेर १३५ प्रतिशत पुगेको छ। यही बीचमा पहाडी क्षेत्रबाट आन्तरिक बसाइँ सराइ बढेको छ। दुई जनगणनाको बीचमा अधिकांश पहाडी र हिमाली जिल्लामा वार्षिक जनसंख्या वृद्धिदर ऋणात्मक छ। यसका साथै विगतको जनगणना अनुसार पूर्वाञ्चलका ९ जिल्लामा वृद्धिदर ऋणात्मक छ। त्यसैगरी मध्यमाञ्चलका ७ जिल्लामा जनसंख्या वृद्धिदर ऋणात्मक छ। पश्चिमाञ्चलका केही पहाडी र हिमाल जिल्लाहरूमा कास्की बाहेकका सबैमा जनसंख्या वृद्धिदर ऋणात्मक रहेको देखिन्छ। मूलतः सबैभन्दा बढी ऋणात्मक (३८३ प्रतिशत) मनाङ जिल्लामा रहेको देखिन्छ। यसरी नै कुल २७ जिल्लामा जनसंख्या वृद्धिदर ऋणात्मक छ। यसरी सर्सर्ती हेर्दा मध्यपश्चिम र सुदूरपश्चिमका पहाडी र हिमाली जिल्लामा भने ऋणात्मक भइसकेको छैन। २०५८ सालको जनगणनामा घट्दो क्रममा रहे पनि ऋणात्मक भइसकेको थिएन। जनसंख्याको यस्तो प्रवृत्तिको चाप तराई क्षेत्र र राजधानी उपत्यकामा परेको छ। काठमाडौं उपत्यकाका तीन जिल्लामा दस वर्षमा वार्षिक वृद्धिदर ३७१ प्रतिशत बढी रहेको देखिन्छ। यसर्थ जम्मा १७ प्रतिशत भूभाग मात्र रहेको तराईमा कुल जनसंख्याको ५० प्रतिशतभन्दा बढी रहेको अनुमान गरिएको छ। परिणाम स्वरूप तराई क्षेत्रका प्राकृतिक स्रोतमाथि चाप बढेको भने पहाडी क्षेत्रमा स्रोतको उपयोग घटेको छ। हाम्रो जनसंख्या व्यवस्थापनले भने जनसंख्या वितरणमा आएको भारी असन्तुलन नियन्त्रण गर्नतिर ध्यान पुयाउन सकेको छैन। हालसम्मको हाम्रो जनसंख्या व्यवस्थापनले जनसंख्या नियन्त्रणमा मात्रै ध्यान दिएको देखिन्छ। जसले गर्दा जनसंख्या वृद्धिको क्रम नियन्त्रित अवस्थामा राखेर वितरणमा बढ्दो असन्तुलन नियन्त्रणमा जोड दिने बेला आएको देखिन्छ। देशका विज्ञ नीतिनिर्माताले यसतर्फ बेलैमा ध्यान दिन नसकेका कारण यस्तो भएको देखिन्छ। अहिले मुलुकको जनसंख्या एकातिर ३ करोडभन्दा बढी भइसकेको छ भने अर्कोतिर वार्षिक जनसंख्या वृद्धिदर १३५ प्रतिशत रहेको देखिएको छ। औसत आयुमा वृद्धि, शिशु मृत्युदर घटाउने प्रयत्नहरूमा प्राप्त सफलताले मृत्युदरमा कमी आए पनि कुल प्रजनन दर भने निकै लामो समयदेखि ३ सन्तान प्रतिआमाकै हाराहारीमा रहेकाले नै जनसंख्या वृद्धिदर नियन्त्रण गर्ने प्रयासमा अपेक्षित सफलता प्राप्त हुन नसकेको हो। यही वृद्धिदर कायम रहेमा झन्डै ५२ वर्षभित्र नेपालको जनसंख्या दोब्बर हुन जाने अनुमान छ। २०५८ सालको जगगणनामा नेपालको कुल जनसंख्या २ करोड ३१ लाख ५१ हजार ४ सय २३ रहेको थियो। ०५८ सालको वार्षिक जनसंख्या वृद्धिदर २२५ प्रतिशत रहेको वृद्धिदर कायमै रहेको थियो। सोही दर कामय रहेमा आगामी २९ वर्षमा अहिलेको जनसंख्या दोब्बर पुग्ने अनुमान एकातिर छ भने अर्कोतिर दस वर्षमा वार्षिक जनसंख्या वृद्धिदर २२५ बाट घटेर १३५ आउँदा माइनस शून्य दशमलव ९ प्रतिशतले घटेको छ। जसले गर्दा हालको जनसंख्या वृद्धि कायमै रहने हो भने अहिलेको जनसंख्या दोब्बर हुन ५२ वर्ष लाग्ने देखिन्छ। अन्त्यमा, पृथ्वीको जनसंख्यामा विकसितभन्दा विकासशील देशहरूमा जनसंख्या वृद्धि नकारात्मक बिन्दुमा अर्थात् कहालीलाग्दो अवस्था पुग्न लागेको छ। आजको विश्वका विकराल समस्याको रूपमा रहेको अत्यधिक जनसंख्यालाई समयमै नियन्त्रण गर्नुपर्ने पहिलो प्राथमिकता रहेको छ। मूलतः जनसंख्या वृद्धि आज नेपालको मात्र नभएर विश्वकै लागि ठूलो चिन्ताको विषय भएको छ। फलतः पछिल्लो जनगणनामा जनसंख्याको वृद्धिदर घटेता पनि तराई तथा सहरी क्षेत्रमा भने जनसंख्या बढ्दो रूपमा रहेको छ। अतः जनसंख्यालाई विश्लेषणात्मक रूपमा केलाउने हो भने राजधानीको जनसंख्या बस्ती भने दिन दुई गुना रात चार गुणाले घना हुन पुगेको छ। मनाङ भने सबैभन्दा कम जनसंख्याको जिल्ला हुन पुगेको छ। हाम्रो देशमा जनसंख्या वृद्धिदर उच्च रहेकाले यसको व्यवस्थापन एउटा गम्भीर चुनौती समान छ। यसबाट एकातिर गरिबी, बेरोजगारी, अशिक्षाजस्ता समस्या थपिँदै गएका छन्। जसबाट प्रकृतिप्रदत्त वातावरणीय स्रोेतमाथि चाप पर्न गएको छ भने अर्कोतिर बढ्दो जनसंख्याको आवश्यकता पूर्ति गर्न सामाजिक र भौतिक पूर्वाधार तयार गर्नुपर्ने, शिक्षा र औद्योगिक तथा सहरी विकास गर्नुपर्ने अधिक खाद्यान्न आपूर्ति गर्नुपर्ने र अन्य थुप्रै विकासका कार्यहरूमा अतिरिक्त लगानी गनुपर्ने स्थिति एकातिर छ भने अर्कोतिर भोक, रोग, गरिब र अशिक्षा विरुद्धमा जीवनस्तर सुधार गर्ने हाम्रा परिकल्पनाहरू साकार हुन नसक्नुमा जनसंख्या वृद्धिले प्रत्यक्ष असर परेको कुरालाई कसैले पनि नकार्न सक्दैन। यसरी बढी जनसंख्यालाई नियन्त्रण गर्नु सबैको चुनौतीपूर्ण कार्य हो।"
५२ वर्षपछि इटाली युरोपियन च्याम्पियन,लन्डन : युरोकप२०२० को च्याम्पियन इटाली बनेको छ । सोमबार राति भएको फाइनलमा इटालीले इङ्ग्ल्यान्डलाई टाइब्रेकरमा ३२ गोलले पराजित गर्दै ५२ वर्षपछि दोस्रोपटक उपाधि उचालेको हो । यसअघि इटालीले सन् १९६८ मा घरेलु मैदानमा उपाधि जितेको थियो । इङ्ल्यान्डको लन्डनस्थित वेम्ब्ली रंगशालामा भएको खेलमा निर्धारित ९० मिनेट र थपिएको समयमा ११ बराबरी भएपछि खेल टाइब्रेकरमा धकेलिएको थियो । टाइब्रेकरमा इङ्ग्ल्यान्डका गोलरक्षक जोर्डन पिकफोर्डले इटालीको दुई वटा प्रहार बचाएका थिए । तर तीन जना खेलाडी गोल गर्नबाट चुकेपछि इटाली युरोपियन च्याम्पियन बनेको हो । खेलको सुरुवाती दोस्रो मिनेटमै इङ्ग्ल्यान्डले अग्रता लिएको थियो । उसका लागि ल्युक शले गोल गरेका थिए । तर दोस्रो हाफमा खेलको ६७औं मिनेमा इटालीका लिओनार्दो बोनुचीले बराबरी गोल गरे । त्यसपछि दुवै टिमले गोल थप्न सकेनन् । सन् १९६० देखि हरेक ४४ वर्षमा हुँदै आइरहेको युरोकपको अर्को संस्करण अब जर्मनीले २०२४ मा आयोजना गर्नेछ ।
इङ्ल्यान्डलाई शृंखला,"लन्डन : घरेलु टोली इङ्ल्यान्डले पाकिस्तानविरुद्धको तीन खेलको एकदिवसीय शृंखला जितेको छ। लर्ड्समा शनिबार राति भएको दोस्रो एकदिवसीय खेलमा पाकिस्तानलाई ५२ रनले पराजित गर्दै इङ्ल्यान्डले एक खेल बाँकी छँदै शृंखला जितेको हो। जितसँगै इङ्ल्यान्डले तीन खेलको शृंखलामा २० को अग्रतासमेत बनाएको छ। दुई टोलीबीचको अन्तिम तथा तेस्रो एकदिवसीय खेल मंगलबार हुनेछ। इङ्ल्यान्डले दिएको २ सय ४८ रनको लक्ष्यसहित जवाफी ब्याटिङ गरेको पाकिस्तान ४१ ओभरमा एक सय ९५ रनमा समेटिएपछि इङ्ल्यान्डले सहज जित निकालेको हो। पाकिस्तानका लागि साउद सकिलले ५६ रनको अर्धशतकीय पालि खेले पनि टोलीलाई जित दिलाउन सकेनन्। यसैगरी हसन अलीले ३१, सादव खान २१, सोयब मक्सुद र कप्तान बाबर आजमले समान १९, साहिन अफ्रिदीले १८ र फाखर जामनले १० रन बनाए। पाकिस्तानलाई सस्तैमा समेट्न इङ्ल्यान्डका लेविस ग्रेगोरीले तीन विकेट लिए । क्रेग ओभर्टन, साकिब महमुद र म्याथु पार्किनसनले दुईदुई विकेट हात पारे। यसअघि टस हारेर पहिले ब्याटिङ गरेको घरेलु टोली इङ्ल्यान्डले ४५२ ओभरमा अलआउट हुँदै दुई सय ४७ रन बनाएको थियो। इङ्ल्यान्डका लागि फिलिप साल्ट र जेम्स भिन्सले अर्धशतकीय पाली खेलेका थिए। साल्टले र भिन्सले ५६ रन बनाए। यसैगरी लेविस ग्रेगोरीले ४०, ब्रायडन कारसेले ३१, कप्तान बेन स्टोक्सले २२ र जोन सिम्पसनले १७ रन बनाएका थिए। पाकिस्तानका हसन अलीले पाँच विकेट लिएका थिए। यस्तै हरिस राउफले दुई तथा साहिन अफ्रिदी, सदाब खान र साउद सकिलले एकएक विकेट हात पारे। यसअघि कार्डिफमा भएको पहिलो खेलमा इङ्ल्यान्डले पाकिस्तानलाई नौ विकेटले पराजित गरेको हो। घोषणा गरेको टोलीका तीन खेलाडी र कोचिङ स्टाफसहित सात जनामा कोरोना संक्रमण देखिएपछि इङ्ल्यान्डले पाकिस्तानविरुद्धको एकदिवसीय शृंखलाका लागि आपत्कालीन रूपमा बेन स्टोक्सको कप्तानीमा नयाँ टोली घोषणा गरेको थियो। अलराउन्डर बेन स्टोक्स इङ्ल्यान्डको एकदिवसीय टोलीको पहिलो पटक कप्तान बनेका हुन्। १८ सदस्यीय टोलीमा नौ खेलाडीले पहिलो पटक स्थान बनाएका थिए। फिलिप साल्ट, जोहन सिम्पसन, डेविड पेनी, ड्यान लरेन्स, विल ज्याक्स, टम हेल्म, लुइस ग्रेगरी, ज्याक क्रली र ब्रायडन क्रसेले पहिलो पटक इङ्ल्यान्डको एकदिवसीय टोलीमा स्थान बनाएका हुन्। अधिकांश नयाँ खेलाडी रहेको इङ्ल्यान्डले पाकिस्तानमाथि दुवै खेलमा प्रभावशाली जित निकाल्दै शृंखला जित्न सफल भएको छ।"
विजेता खेलाडी पुरस्कृत,"काठमाडौं : थ्री नेसन्स कप अन्तर्राष्ट्रिय फुटबल प्रतियोगिताको उपाधि विजेता नेपाली राष्ट्रिय टोली नगदसहित पुरस्कृत भएको छ। सरकारले आइतबार उपाधि विजेता नेपाली टोलीलाई जनही चार लाखबाट पुरस्कृत गरेको हो। आइतबार सरकारी निवास बालुवाटारमा प्रधानमन्त्री केपी शर्मा ओलीले नेपाली टोलीलाई पुरस्कृत गरेका थिए। सरकारले यसअघि नै घोषणा गरेको पुरस्कार आइतबार खेलाडीलाई प्रदान गरेको हो। थ्री नेसन्सको उपाधि जितेपछि सरकारले खेलाडीलाई जनही चार लाख रुपैयाँ दिने घोषणा गरेको थियो। राष्ट्रिय खेलकुद परिषद् (राखेप)को सिफारिसमा सरकारले उपाधि विजेता खेलाडीलाई जनही चार लाख रुपैयाँ दिने निर्णय गरेको थियो। पुरस्कृत हुनेमा किरण चेम्जोङ, सञ्जोग राई, विशाल राई, रञ्जित धिमाल, रोहित चन्द, अनन्त तामाङ, दिनेश राजवंशी, त्रिदेव गुरुङ, रविशंकर पासवान, तेज तामाङ, अञ्जन विष्ट, अभिषेक रिजाल, विकेश कुथु, निशान खड्का, अजित भण्डारी, विराज महर्जन, छिरिङ गुरुङ, सुजल श्रेष्ठ, एरिक विष्ट, सुनील बल, दर्शन गुरुङ, भरत खवास र दीप कार्की छन्। यसैगरी मुख्य प्रशिक्षक बालगोपाल महर्जन, सहायक प्रशिक्षक किरण श्रेष्ठ र गोलकिपर प्रशिक्षक विकास मल्ल पनि पुरस्कृत भएका छन्। गत चैतमा बंगलादेशलाई २१ गोलले पराजित गर्दै नेपालले उपाधि जितेको थियो। नेपाललाई उपाधि दिलाउन सञ्जोक राई र विशाल राईले एकएक गोल गरेका थिए। दशरथ रंगशालामा भएको फाइनल खेल हेर्न प्रधानमन्त्री ओली रंगशाला पुगेका थिए। उनले उपाधि विजेता खेलाडीलाई मैदानमा गएर बधाई पनि दिएका थिए। थ्री नेसन्सको उपाधि नेपालले ३७ वर्षपछि घरेलु भूमिमा जितेको पहिलो उपाधि हो। त्यसअघि नेपालले सन् १९८४ को सागमा घरेलु मैदानमा उपाधि जितेको थियो। साफ फुटबल नेपालमै हुन्छ काठमाडौं ः प्रधानमन्त्री केपी शर्मा ओलीले दक्षिण एसियाली फुटबल प्रतियोगिता (साफ) नेपालमै आयोजना हुने बताएका छन्। बालुवाटारमा आइतबार थ्री नेसन्स कप फुटबल प्रतियोगिताका उपाधि विजेता राष्ट्रिय टोलीका खेलाडीलाई पुरस्कृत गरेपछि बोल्दै प्रधानमन्त्री ओलीले साफ फुटबल नेपालमै आयोजना हुने बताएका हुन्। तपाईहरू जित्न चाहन्छु हुन्छ ? त्यसो भए साफ फुटबल नेपालमै हुन्छ, प्रधानमन्त्री ओलीले भने, हामी साफ आयोजना गर्न सक्छौं, मनोबल उच्च बनाउनुस्। प्रधानमन्त्री ओलीले अखिल नेपाल फुटबल संघ (एन्फा) र राष्ट्रिय खेलकुद परिषद्लाई साफ आयोजनाको तयारी अगाडि बढाउन निर्देशनसमेत दिए। आयोजक राष्ट्र बंगलादेशले प्रतियोगिताबाट हात झिकेपछि नेपालमा साफ आयोजना गर्न एन्फाले दाबी गरेको छ। साफ यस वर्ष बंगलादेशमा हुने तय थियो। प्रतियोगिताका लागि सेप्टेम्बर १४ देखि २५ सम्मको समय निर्धारण पनि गरिएको थियो। तर, आयोजक बंगलादेशले मुख्य तीन कारण देखाउँदै साफ आयोजनाबाट हात झिकेको थियो। बंगलादेशले कोरोना भाइरसको महामारी, मुख्य प्रायोजकको अभाव र बंगबन्धु रंगशालाको पुनर्निर्माणका कारण प्रतियोगिता आयोजना गर्न नसक्ने बताएको हो। बंगलादेशले प्रतियोगिता आयोजनाबाट हात झिकेपछि नेपालसँगै श्रीलंकाले पनि साफ आयोजनामा दाबी गरेको छ।"
