शीर्षक,विवरण
नेपाल र ओलीको रिस शिथिल नभएसम्म एमाले एकता हुँदैन : वामदेव गौतम,"काठमाडौं : नेकपा (एमाले) उपाध्यक्ष एवम् राष्ट्रियसभा सदस्य वामदेव गौतमले अध्यक्ष केपी ओली र वरिष्ठ नेता माधवकुमार नेपालको रिस शिथिल नभएसम्म पार्टी एकता नहुने बताएका छन्। आइतबार राष्ट्रियसभा बैठकबाट बाहिरिएपछि पत्रकारसँग कुरा गर्दै गौतमले यस्तो बताएका हुन्। अहिले केपी ओली र माधवकुमार नेपाल एकअर्कासँग बेस्सरी रिसाएको भन्दै उनले यस्तो बताएका हुन्। ओली र नेपालको यो रिस उनीहरु मातहतमा रहेका नेताको चिन्ताले घटाउन नसक्ने उनको भनाइ छ। ओली र नेपाललाई मिलाउन दौडथुप गरिराखेका दुवै गुटका युवा नेतातर्फ लक्षित गर्दै गौतमले मातहतका नेताको चिन्ताले काम नगर्ने प्रष्ट पारे। माधव कमरेड धेरै रिसाउनु भएको छ केपी ओलीसँग केपी ओली पनि माधव नेपालसँग बेस्सरी रिसाउनु भएको छ, गौतमले भने, दुईटाको रिस नमर्दासम्म उहाँहरुको मातहतमा रहेका साथीहरुको चिन्ताले पनि काम गर्दैन। गौतमले अहिले आफू दुवै नेताको रिसलाई कसरी शिथिल पार्न सकिन्छ भनेर लागेको बताए। म दुईटैको रिसलाई कसरी शिथिल बनाउन सकिन्छ हो त्यतातिर लागिराखेको छु, गौतमले थपे। रिस शिथिल भएपछि एकता हुने विश्वास उनको छ। सँगै गौतमले एकता दुई नेताको रिसका कारण अहिले एकता सम्भव नभएको तर, सर्वोच्चको निर्णय आएपछि एकता सम्भव हुन्छ भन्ने आफूलाई लागेको प्रष्ट पारे। अहिले एकता सम्भव नहोला, गौतमले भने, सर्वोच्चको निर्णय आएपछि एकता सम्भव होला भन्ने लाग्छ।"
फिलिपिन्स: सैनिक विमान दुर्घटनामा मृत्यु हुनेको संख्या ४५,"मनिला: फिलिपिन्समा आइतबार सैनिक विमान दुर्घटना हुँदा मृत्यु हुनेको संख्या ४५ पुगेको छ । देशको दक्षिणी क्षेत्र सुलु प्रान्तको जोलो टापुस्थित विमान दुर्घटना भएको हो । दुर्घटनामा केही दर्जन यात्रु घाइते छन् । हालै तालिम प्राप्त सैनिक फौजसहित झण्डै १०० जना यात्रु बोकेको सी१३० हर्कुलस ट्रान्सपोर्ट विमान विमानस्थलमा अवतरण गर्ने क्रममा दुर्घटनामा परेको हो । दुर्घटनामा मृत्यु हुने अधिकांश नयाँ तालिम प्राप्त सिपाही छन् । मेजर जनरल विलियम गोन्जालेजका अनुसार यात्रुमध्ये केही सिपाहीहरु विमान दुर्घटना हुँदै गर्दा पड्किनुअघि जमिनमा हामफाल्दै गरेका देखिएका थिए । यस घटनालाई देशकै सबैभन्दा घातक सैन्य उड्डयनमध्ये एक ठानिएको छ । दुर्घटनामा १७ जना यात्रु अझै वेपत्ता भएकाले उनीहरुको खोजी कार्य भइरहेको बताइएको छ । दुर्घटनाग्रस्त विमानका केही भाग रुखहरुबीच जलिरहेको अवस्थामा देखिन्छ । विमान दुर्घटना भएपछि त्यहाँबाट धुवाँको मुस्लो उडिरहेको दृश्य स्थानीय मिडियाले सार्वजनिक गरेका छन् । चार इन्जिन भएको उक्त विमान पातलो मानव बस्ती भएको क्षेत्र नजिकै खसेको थियो । फिलिपिन्सको वायु सेनाका प्रवक्ता लेफ्टिनेन्ट कर्नेल म्यानर्ड मारिआनोले विमान दुर्घटनाको कारणबारे अनुसन्धान गरिने बताएका छन् । जवकि सशस्त्र बलका प्रवक्ता मेजर जनरल एडगार्ड एरेभालोले भने यो एक आक्रमण नभएर दुर्घटना नै भएको प्रतिक्रिया दिएका छन् । अधिकांश यात्रुहरु भर्खरै तालिम सम्पन्न गरेका सैनिक थिए । र उनीहरु मुस्लिम वाहुल्य क्षेत्रमा आतंकवादीविरुद्ध दस्ताको रुपमा खटाइएका थिए । फिलिपिन्समा सैनिक हेलिकप्टर दुर्घटना हुँदा ६ जनाको मृत्यु फिलिपिन्समा ८५ सैनिक सवार विमान दुर्घटना, कम्तीमा १७ जनाको मृत्यु"
भारतमा दैनिक २३४ प्रतिशत कोरोना संक्रमित,"नयाँ दिल्ली : भारतमा पछिल्लो पटक कोरोना भाइरसका दैनिक संक्रमितको संख्या २३४ प्रतिशत रहेको पाइएको छ । भारतको केन्द्रीय स्वास्थ्य तथा परिवार कल्याण मन्त्रालयकाअनुसार पछिल्लो २४ घण्टामा थप ४३ हजार ७१ जना संक्रमित थपिएका छन् । लामो समयपछि एक दिनमा ५० हजारभन्दा कम संक्रमित भएको यो आठौँ पटक हो, मन्त्रालयका एक अधिकारीले भने । भारतमा अहिले संक्रमणमुक्त भएकाहरुको संख्या ९७०९ रहेको मन्त्रालयले सार्वजनिक गरेको तथ्यांकमा उल्लेख छ । पछिल्लो एक दिनमा देशभरी कुल ५२ हजार २९९ जना कोरोना भाइरसबाट संक्रमणमुक्त भएको पाइएको छ । भारतमा अहिले पनि संक्रमित अवस्थामै रहेकाहरुको संख्या भने चार लाख ८५ हजार ३५० रहेको छ । पछिल्लो एक हप्तामा भारतमा थप नयाँ संक्रमितहरुको संख्या २४४ प्रतिशत रहेको छ, भने दैनिक संक्रमितहरुको संख्या २३४ प्रतिशत रहेको छ, मन्त्रालयले भनेको छ । भारतमा एक दिनमा १८ लाख ३८ हजार ४९० जनाको कोरोना परीक्षण गरिएको छ । यो सँगै भारतमा अहिलेसम्म कुल संक्रमितहरुको संख्या ४१ करोड ८२ लाख ५४ हजार ९५३ पुगेको छ । रासस"
अदालतले कुनै अमुक व्यक्तिलाई प्रधानमन्त्री बनाउनुस् भन्न मिल्छ ?,"काठमाडौं : प्रधानन्यायाधीश चोलेन्द्रशम्शेर जबराले कुनै अमुक व्यक्तिको बहुमत भएकाले प्रधानमन्त्री नियुक्त गर्नू भनेर अदालतले अभ्यास गर्न मिल्छ भनेर प्रश्न गरेका छन्। आफूसहित वरिष्ठतम न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा प्रतिनिधिसभा विघटनसम्बन्धी मुद्दाको सुनुवाइका क्रममा सभामुखका तर्फबाट बहस गर्ने अधिवक्ता मेघराज पोखरेललाई अदालतले बहुमत छ नियुक्त गर भन्ने अभ्यास गर्न मिल्ने हो कि हैन, संविधानको धारा ७६(५) ले यही भनेको हो भनी राणाले प्रश्न गरे। प्रधानन्यायाधीश राणाले भने, १४६ जना यहाँ उपस्थित भयौं, अदालतले प्रमाणीकरण गरिदिए हुन्छ भन्ने तर्क आयो, अदालतले यो अभ्यास गर्न राम्रो हुन्छ ?' अधिवक्ता पोखरेलको १४६ निवर्तमान सांसदको हस्ताक्षर भएको हुनाले नेपाली कांग्रेसका सभापति शेरबहादुर देउवालाई प्रधानमन्त्री बनाउन आदेश दिनुपर्ने मागका विषयमा प्रधान्यायाधीश राणाले उक्त प्रश्न गरे। प्रधानन्यायाधीश राणाले प्रश्न भने, 'पुनःस्थापित प्रतिनिधिसभाले पनि सरकार दिन सकेन, फेरि विघटन भयो, सरकार दिन सकेन भने संसद्को कार्यकाल तोकिएको अवधि पाँच वर्ष (फिक्स टर्म पार्लियामेन्ट ) के हुन्छ ? ' जवाफमा अधविक्ता पोखरेलले भने, 'संसद्ले सरकार दिन नसकेको होइन, संविधानको धारा ७६ (५) मा प्रतिनिधिसभाको सदस्य प्रधानमन्त्री बन्ने व्यवस्था उल्लेख गरिएको छ, सोहीअनुसार सरकार बन्छ ।' प्रधानन्यायाधीश राणाले पुनः प्रश्न गरे, 'संविधानको धारा ७६(५) र (२) अनुरूपको सदस्य भनिएको छ, त्यो भनेको दलकै होइन ?' जवाफमा अधिवक्ता पोखरेलले भन्नुभयो, संविधानको धारा ७६(२) ले दुई वा दुईभन्दा बढी दलको समर्थन भनिएको छ, उपधारा ५ मा प्रतिनिधिसभा सदस्यले बहुमत जुटाउने भनिएको छ, यदि उपधारा २ जस्तै उपधारा ५ पनि दलकै हुन्थ्यो भने त्यो धाराको औचित्य नै के रहन्छ र श्रीमान् ? यो दलहरूबाट नसकेका अवस्थामा संसद् जोगाउन राखिएको हो । अदालतमा बहस जारी छ । सभामुखका तर्फबाट बहस गर्ने कानून व्यवसायीका लागि इजलासले पहिला एक घण्टा समय निर्धारण गरेको थियो । पछि एक घण्टा थप गरिएको छ । रासस"
उडान सङ्ख्या थप्न माग,"काठमाडौं : वायु सेवा सञ्चालकको छाता सङ्गठन नेपाल वायु सेवा सञ्चालक सङ्घले यात्रु उद्धार सहज र सस्तोका लागि उडान सङ्ख्या थप्न सरकार समक्ष माग गरेको छ। हाल तोकिएको ५० प्रतिशत उडान सङ्ख्याले यात्रु उद्धार गर्न कठिनाइ भएको तथा उडान सङ्ख्या घट्नेबित्तिकै निषेधाज्ञा अगाडिको सस्तो हवाई भाडा वायुसेवा कम्पनीले धान्नै नसकिने भएकाले सङ्घले विज्ञप्तिमार्फत उडान सङ्ख्या थप्न माग गरेको छ। हामी यसका लागि सस्तो भाडादर तथा सहज र सङ्क्रमण नफैलिने तरिकारले उडान गर्न प्रतिबद्धता व्यक्त गर्दछौँ। सहज र सस्तो उडानका लागि निषधाज्ञा अगाडिकै उडान सङ्ख्या बढाइदिन हार्दिक अनुरोध गर्दछौँ, विज्ञप्तिमा भनिएको छ। अहिलेको अविरल वर्षाले विभिन्न क्षेत्रमा बाटोघाटो, सडक र पुलपुलेसामा क्षति पुर्याउँदा सर्वसाधारण यात्रु विभिन्न ठाउँमा रोकिएका भन्दै सङ्घले असहज परिस्थितिमा सरकारसँग हातेमालो गर्न तयार रहेको पनि स्पष्ट पारेको छ। हवाई उडानबाट सङ्क्रमण नफैलिने अन्तर्राष्ट्रिय अध्ययनले पनि पुष्टि गरेको हुँदा नेपाली एयरलाइन्सले सङ्क्रमणरहित हवाई यात्राका लागि अन्तर्राष्ट्रिय मापदण्ड तथा सरकारद्वारा जारी निर्देशिकाको कडाइका साथ पालना गरिएको छ। स्यानिटाइजर, मास्क र फेशशिल्डको अनिवार्य प्रयोग तथा उडानपिच्छै जहाजको सङ्क्रमणरहित सरसफाइमा विशेष ध्यान दिएको सङ्घले जनाएको छ। रासस"
बाढीले २१ हजार कुखुरा नष्ट,"चितवन : कयर खोलामा आएको बाढीले २१ हजार कुखुरा बगाएको छ। सिद्धिको कयरखोलामा गत असार १६ गते आएको बाढीले कुखुरा बगाएको हो। बाढीले दुई वटा फर्ममा रहेका २१ हजार अण्डा दिने कुखुरा मरेका हुन्। बाढीले कुखुर बगाएपछि करिब दुई करोड रूपैयाँभन्दा बढीको क्षति भएको केसी पोल्ट्री फार्मका सञ्चालक शिवराम केसीले जानकारी दिए। खोरमा बाढी पसेर केही बगायो कति यही मरेका छन्, उनले भने, खोलामा लगाएको बाँधले वहाव खोरतर्फ सोझिदा क्षति भएको हो। असार १७ गते आएको बाढीले कालिका पोल्ट्री फार्मका १५ हजार र केसी पोल्ट्री फार्मका ६ हजार कुखुरा नष्ट गरेको छ। बाँधका कारण पानीको वहाव खोरतर्फ हानिएको केसीले बताए। त्यस्तै बाढीले खोर पनि भत्काएको छ। मरेका कुखुरालाई खाल्डो खनेर गाडिएको छ।"
बीपीको बेथितिविरुद्ध किन बोल्दैनन् कुलपति ?,"धरान : बीपी कोइराला स्वास्थ्य विज्ञान प्रतिष्ठानको बेथितिविरुद्ध बोल्न र वर्तमान समस्या समाधान गर्न प्रतिष्ठानको कुलपतिसमेत रहेका प्रधानमन्त्री केपी ओलीको ध्यानाकर्षण गराइएको छ। आइतबार प्रतिष्ठानका चिकित्सक, नर्स, कर्मचारी र विद्यार्थीले धरानमा बृहत विरोध प्रर्दशन गरेका छन्। २० दिनदेखि आन्दोलन गरिरहेका उनीहरुले धरानमा जुलुस निकालेर प्रतिष्ठानका चारजना पदाधिकारीको राजीनामासमा समेत माग गरेका छन्। आन्दोलनरत चिकित्सक, नर्स, कर्मचारी र विद्यार्थीले शिक्षा र स्वास्थ्य जस्तो अति संवेदनशिल क्षेत्रमा राजनीतिकरण बन्द गर्न समेत प्रधानमन्त्री ओलीको ध्यानाकर्षण गराएका छन्। पछिल्लो समय बीपी प्रतिष्ठान राजनीतिक हस्तक्षेपको सिकार बनेको भन्दै प्रतिष्ठान बचाउन २० दिनदेखि आन्दोलन गर्नु परेको संर्घष समितिका संयोजक डा सूर्यप्रसाद रिमालले बताए। संयुक्त संघर्ष समितिको अगुवाइमा बीपी प्रतिष्ठानबाट निस्किएको विरोध जुलुस धरानको बुद्ध चोक, धनकुटे रोड, भोटेपुल, बुद्धमार्ग, भानु चोक, पुतली लाइन, राँगा चोक हुँदै बजार परिक्रमा गरेको थियो। आन्दोलनरत चिकित्सक तथा कर्मचारीले शिक्षा तथाा स्वास्थ्यमा हुने चरम राजनीतिकरण बन्द गर्नुपर्ने, प्रतिष्ठानमा भएको भ्रष्ट्राचारको छानविन गरी दोषी उपर कारवाही गर्नुपर्ने, उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरीशंकर साहले राजीनामा दिनुपर्ने माग अगाडि सारेका छन्। संर्घष समितिका सहसंयोजक डा विष्णु पोखरेलले प्रतिष्ठान सुधारको माग राखेर दामो समयदेखि आन्दोलन गर्दासमेत चिकित्सक र कर्मचारीका माग पुरा नभएको भन्दै प्रतिष्ठानका सबै चिकित्सक, कर्मचारीहरुले मंगलवार सामूहिक राजिनामा दिने चेतावनी दिएका छन्। प्रतिष्ठानको कर्मचारी तर्दर्थ समितिका महासचिव मदन हलुवाईले बीपी प्रतिष्ठानका पदाधिकारीहरु प्रतिष्ठान सुधार गर्न भन्दा पनि आर्थिक अनियमितता गर्न सक्रिय रहेका कारण प्रतिष्ठानको अवस्था दिनप्रतिदिन कमजोर बन्दै गएको बताए। प्रतिष्ठानका विभिन्न उपकरण, औषधि खरिद गर्दा अनियमितता गरेका प्रतिष्ठानका पदाधिकारीले नैतिककताका आधारमा पदमा बस्न नहुने भन्दै तत्काल राजीनामा नदिए प्रतिष्ठानकै चिकित्सक र कर्मचारीहरुले कारवाही गर्ने चेतावनी दिएका छन्। प्रतिष्ठानमा औषधि, उपकरण खरिद, इन्टरनेट, विद्युत आपूर्ति लगायतका शीर्षकमा प्रतिष्ठानका पदाधिकारीले व्यापक भ्रष्टाचार गरेको भन्दै विरोध गरेका छन्। प्रतिष्ठानका उपकुलपति गिरी र निर्देशक साहले कोभिड अस्पतालमा खरिद गरिएको आईसीयू र भेण्टिलेटर बेडमा समेत १ करोड ५० लाख भ्रष्टचार गरेको अडियो सार्वजनिक भएको छ। प्रतिष्ठानको जुनियर रेसिडेण्ट वल्फेयर सोसाइटीका उपाध्यक्ष डा पदम नेपालीले १ करोड ५० लाख भ्रष्टचार अडियो काण्डको तत्काल छानविन गरेर दोषी उपर कारवाही अगाडी बढाउन माग गरेका छन्।"
उपत्यकामा जोरबिजोर प्रणाली हट्यो : सबै सार्वजनिक सवारी साधन चल्ने,"काठमाडौं : काठमाडौं उपत्यकामा निजी तथा सार्वजनिक सवारी साधनमा लागू भएको जोरबिजोर प्रणाली हटेको छ । आइतबार सबेको काठमाडौं, भक्तपुर र ललितपुर जिल्लाका प्रमुख जिल्ला अधिकारी (सीडीओ) को बैठकले असार २२ गतेदेखि लागू हुने गरी जोरबिजोर प्रणाली हटाउने निर्णय गरेको हो । २२ गतेपछि सबै सार्वजनिक सवारी साधन चल्ने भएका छन्। सूचनामा स्वास्थ्य सुरक्षा मापदण्ड पालन गरेरेर सबै सवारी साधन सञ्चालन गर्न पाइने उल्लेख गरिएको छ । कोरोना महामारीको दोस्रो लहर सुरु भएपछि उपत्यकाका तीनै जिल्ला प्रशासन कार्यालयले वैशाख १६ गतेदेखि निषेधाज्ञा लागू गरेको थियो । कोरोना संक्रमण घट्दै गदैपछि प्रशासनले सबै निजी र सार्वजनिक सवारी साधन सञ्चालन गर्ने निर्णय गरेको हो । जोरबिजोर प्रणाली हने पनि सवारी चलाउँदा सिट क्षमताभन्दा बढी यात्रु भने राख्न पाइने छैन। यातायात सञ्चालनमा स्वास्थ्यका सबै मापदण्ड पालना गर्नुपर्ने छ। स्थानीय प्रशासनको अनुमति लिएर विशेष कामका लागि बाहिरका गाडीसमेत उपत्यका भित्रिन पाउने आदेशमा उल्लेख छ। यही असार २२ गते बिहानबाट लागू हुने आदेशमा सबै प्रकारका व्यवसाय खुला गरिने उल्लेख छ। बैठकले सभा, सम्मेलन, सिनेमा हल, पार्टी प्यालेसलगायत दर्शकसहित हुने सबै प्रकारका गतिविधिमा पूर्ण रोक लगाएको छ। खुला स्थानमा हुने भेला, होटल तथा पार्टी प्यालेसमा हुने विवाह व्रतबन्धलगायत सामूहिकरुपमा गरिने कार्यक्रम, नित्य पूजाबाहेक सबै धार्मिक कार्यक्रम, भौतिक उपस्थितिमा हुने पठनपाठनका गतिविधिमा समेत रोक लगाइएको छ। आदेश अवधिभर स्थानीय ढुवानीका साधन बिहान ९ बजेदेखि ११ बजेसम्म र अपराह्न ४ बजेदेखि ७ बजेसम्म सञ्चालन गर्न पाइने छ। औषधि तथा स्वास्थ्य सामग्री पसल जुनसुकै बेला खुला रहने छ। अन्य व्यवसायको हकमा साँझ ६ बजेसम्म सञ्चालन गर्न पाइने छ। व्यवसाय सञ्चालन गर्दा स्वास्थ्य सुरक्षाका सबै मापदण्ड पालना गर्नु पर्नेछ। त्यसो नगरेमा व्यवसाय सञ्चालनमा रोक लगाउन सकिने गरी चेतावनी दिइएको छ। अत्यावश्यक वस्तुको अनलाइन माग, रेष्टुराँ तथा फाष्टफुड तथा अन्य अडर टेक अवे र होम डेलिभरी प्रयोजनका लागि काठमाडौँ उपत्यकाभित्र साँझ ७ बजेसम्म व्यवसाय सञ्चालन गर्न पाइनेछ। घरबाट मानिस बाहिर निस्किँदा दुई मिटरको भौतिक दूरी कायम गर्नु पर्नेछ। अनिवार्यरुपले मास्क र पटकपटक साबुनपानीले हात धुने वा स्यानिटाइजरको प्रयोग गर्नु पर्नेछ। काठमाडौँ उपत्यकाभित्र सार्वजनिक सवारी साधन स्वीकृत सिट क्षमताअनुसार मापदण्ड पालना गरेर सञ्चालन गर्न पाइने आदेशमा उल्लेख छ। सार्वजनिक सवारीमा सिट क्षमताभन्दा बढी यात्रु राख्न पाइने छैन। यात्रुले अनिवार्यरुपमा मास्क लगाउनु पर्नेछ। नलगाएमा सवारीसाधनमा प्रवेश रोक लगाउन भनिएको छ। चालक र सहचालकलाई अनिवार्यरुपमा भाइजर र पञ्जा लगाउनुपर्ने व्यवस्था गरिएको छ। सवारीको ढोकामा स्यानिटाइजरको व्यवस्था गर्नु पर्नेछ। सवारीलाई समेत निसङ्क्रमित गराउनु पर्नेछ। सफा टेम्पु र तथा नीलो माइक्रोबसको पछाडिको तेर्सो सिटमा चारचार जना र चालकको छेउमा एक गरी नौ जना मात्रै यात्रु राख्न भनिएको छ। गाडीको बीचमा दुइतर्फ यात्रु छुट्याउने गरी प्लाष्टिकको छेकबार लगाउन भनिएको छ। निजी सवारीको हकमा पूर्ण स्वास्थ्य मापदण्ड पालना गर्नु पर्नेछ। अत्यावश्यक काम विशेषले उपत्यका प्रवेश गर्ने सार्वजनिक तथा निजी सवारीको हकमा सम्बन्धित जिल्ला प्रशासन कार्यालयबाट स्वीकृत लिई प्रवेश गर्न पाउने छन्। सार्वजनिक तथा निजी निर्माणका लागि सामग्री ढुवानीका सवारी साधन बेलुका ९ बजेदेखि बिहान ५ बजेसम्म सञ्चालन गर्न भनिएको छ। पूर्वनिर्धारित सबै किसिमका लिखित तथा प्रयोगात्मक परीक्षा शर्त पालना गरी सञ्चालन गर्न मिल्ने छ। त्यसरी परीक्षा सञ्चालन गर्दा हल तथा कोठाको आधारमा २५ जनाभन्दा बढी भेला हुन रोक लगाइएको छ। त्यसभन्दा बढी भए दुई सिफ्टमा परीक्षा सञ्चालन गर्न भनिएको छ। गोष्ठी, सेमिनार, बैठक, प्रशिक्षणजस्ता कार्यक्रममा २५ जनाभन्दा बढी सहभागी नहुने गरी सञ्चालन गर्ने भनिएको छ। उपत्यका प्रशासनले नेपाल सरकारको निर्णय, कोभिड१९ सङ्कट व्यवस्थापन अध्यादेश २०७८ को दफा ४ र स्थानीय प्रशासन ऐन २०२८ को दफा ६ ले दिएको अधिकार प्रयोग गरी यही असार ३१ गते राति १२ बजेसम्मका लागि उक्त आदेश जारी गरिएको जनाएको छ।"
म्यानमारमा सेनाको गोली प्रहारबाट २५ जना मारिए,नपिद्व: म्यानमारमा सेनासँगको झडपको क्रममा २५ जना जुन्ता विरोधी लडाकु र नागरिक मारिएका छन् । सैन्य हस्तक्षेपको विरुद्ध जनताले समेत हतियार उठाउने क्रममा आइतबार यस्तो झडप भएको हो । गत फेब्रुअरीमा सेनाले आङ सान सू चीको दललाई अपधस्थ गर्दै सेनाले सत्ता कब्जा गरेपछि भएका विभिन्न प्रदर्शन तथा झडपमा ८९० जना मारिएका छन् । पछिल्लो समय कतिपय स्थानमा राज्य प्रशासनसँग लड्न नागरिकहरुले नै 'रक्षा समूह' खडा गर्न थालेका छन् । र उनीहरुले राइफल तथा घरेलु हतियार समेत लिएर यस्ता संरचना खडा गरेका हुन् । मध्य सागाइङ क्षेत्र यस्तै रक्षा बलहरु र सेनाबीच धेरै झडप भइरहने क्षेत्रमध्ये एक हो । जहाँ आइतबार रक्षा बल र सेनाबीच झडप हुँदा २५ जना मारिएका छन्। स्थानीयहरुका अनुसार सैनिकका ट्रकहरु रक्षा बलको क्षेत्रमा प्रवेश गरेर हतियार चलाउन थालेपछि झडप भएको हो । गाउँलेहरु सेनाले आफ्नै क्षेत्रमा २६ पटकसम्म गोली हानेको आवाज सुनेको बताउँछन् । उनीहरुका अनुसार सेनाले बाटोमा जसलाई देख्यो उसैमाथि धमाधम गोली हान्न थालेको थियो । यसरी मारिनेमा धेरैजसो आम नागरिक नै छन् । सुरुमा आफूहरुले ९ वटा मृतक भेटेको र अरु ८ वटा शव अर्कै समूहका भएको गाउँलेहरुले बताएका छन् ।
"उद्दार, राहत तथा पुनरस्थापनामा कुनै कमी हुन दिइने छैन : गृहमन्त्री पौडेल","काठमाडौं : उपप्रधानमन्त्री विष्णुप्रसाद पौडेलले मनसुनजन्य विपद्का घटनाबाट पीडितको खोज तथा उद्धार र राहतका लागि राज्यका सबै संयन्त्रको समन्वयात्मक परिचालन गरिएको जानकारी दिएका छन्। राष्ट्रियसभाको आइतबारको बैठकमा गृहमन्त्री पौडेलले मनसुनजन्य विपद्का घटनाको क्षति, खोज, उद्धार, राहत एवं पुनःस्थापनाका सम्बन्धमा सार्वजनिक महत्वको वक्तव्य दिँदै खोज तथा उद्धारका लागि जोखिम सम्भावित क्षेत्र नजीकका सुरक्षा एकाइमा सुरक्षाकर्मीलाई तैनाथ गरिएको बताए। पहिराको जोखिम संवेदनशीलतासमेतका आधारमा सडक विभागअन्तर्गत विभिन्न स्थानमा आवश्यक उपकरण र जनशक्ति तैनाथ गरिएको उनले जानकारी दिए। उपप्रधानमन्त्रीले भने, 'राजमार्ग अवरुद्ध हुनासाथ पहिरो हटाई यातायात सञ्चालन गर्ने प्रयास जारी राखिएको छ । कतिपय राजमार्गमा आएको अवरोध हटाई एकतर्फीपमा सञ्चालनमा ल्याइएको छ ।' उनका अनुसार ठूलो क्षति भएका कारण बेंसीशहरमनाङ सडक, अरनिको राजमार्ग, बाजुराको मार्तडीकोल्टी सडक र कुलेखानीहेटौँडा सडकका विभिन्न स्थानमा अवरुद्ध सडक सञ्चालन गर्ने प्रयास जारी छ । सेती दोभानलगायत मुग्लिङनारायणघाट खण्डका विभिन्न स्थानमा झरेको पहिरो हटाई यातायात सञ्चालन गर्ने प्रयास निरन्तर जारी छ । यस वर्ष मनसुन सुरू भएयता (२०७८ जेठ ३१ गतेदेखि आजसम्म) देशका विभिन्न जिल्लामा मनसुनजन्य विपद्का २२६ घटना भएको तथा सिन्धुपाल्चोक, बाजुरा, गोरखा, तनहुँ, धादिङ, चितवन, डोटीलगायत २२ जिल्लामा ३९ जनाको मृत्यु, ३१ बेपत्ता र ४६ जना घाइते भएको सरकारले जनाएको छ । २०७८ असार १९ मा परेको अविरल वर्षाका कारण सुनसरीको थला, ट्याङ्ग्रा, बूढी, केशलिया, धनुष खोलामा बाढी आइ आसपासका करीब २०० घर डुबान भएको प्रारम्भिक विवरण प्राप्त भएको उनले बताए। पीडितलाई स्थानीय विपद् व्यवस्थापन समिति, जिल्ला विपद् व्यवस्थापन समिति तथा सुरक्षा निकायका सक्रियतामा सुरक्षित स्थानमा स्थानान्तरण गरिएको छ । सोही दिन पर्सा जिल्लाको सिर्सिया खोलाको बाढीले डुबानमा परेका ३१ घरपरिवारलाई स्थानीय प्रहरीको सक्रियतामा सुरक्षित स्थानमा स्थानान्तरण गरिएको छ । मनसुनजन्य विपद्का घटनाबाट मानवीय क्षतिका साथै सयौँ घरपरिवार विस्थापित भएका छन् । हालसम्म सिन्धुपाल्चोक, मनाङ, लमजुङ, कास्की, गोरखा, अर्घाखाची, खोटाङ, तनहुँ, सर्लाहीलगायत जिल्लामा ५०५ निजी घर पूर्णरूपमा तथा ११२ घरमा आंशिक क्षति भएको सरकारको तथ्याङ्क छ । छत्तीस सरकारी कार्यालयका भवन क्षतिग्रस्त भएका छन् । त्यसैगरी नौ विद्यालय तथा सामुदायिक भवनमा क्षति पुगेको छ । विपद्बाट सिन्धुपाल्चोक जिल्लामा सात, मनाङ र चितवनमा दुईदुई, तथा तनहुँ मोरङ, उदयपुर र सिरहामा एकएक गरी १५ मोटरेबल पक्की पुलको क्षति भएको छ । मनाङमा पाँच मोटरेबल काठेपुलको क्षति भएको छ । सिन्धुपाल्चोकमा १४, मनाङमा सात र मस्याङ्दी नदीको एक्लेफाँटमा (तनहुँ र गोरखा जोड्ने) एक गरी २३ झोलुङ्गे पुल क्षतिग्रस्त भएका छन् । विषयगत निकायबाट तत्काल कार्ययोजना बनाई क्षति भएका सार्वजनिक सम्पत्ति र पूर्वाधारको पुनःनिर्माण गरिने उपप्रधानमन्त्री पौडेलले अवगत गराए। सिन्धुपाल्चोकको मेलम्ची खानेपानी आयोजनाको हेडवक्र्ससम्म जाने पहुँच मार्ग र पुलमा क्षति भएको हुनाले भौतिक पूर्वाधार तथा यातायात मन्त्रालयबाट अविलम्ब दुई बेलीब्रिज निर्माण तयारी गरिएको छ । मेलम्ची आयोजनाको खानेपानी, सडकलगायत पूर्वाधारसम्बद्ध विशेषज्ञको टोलीबाट स्थलगत अनुगमन गरी तत्काल पहुँच मार्ग पुनःनिर्माण गर्नाका साथै आयोजनाको हेडवक्र्समा भएको क्षतिको यकिन गरी मर्मतसम्भारको काम अगाडि बढाइने उनले बताए। देशभरका सानाठूला गरी ४३ खानेपानी आयोजनामा क्षति पुगेको छ । सम्बन्धित निकायबाट पुनःनिर्माणको प्रयास भइरहेका बारेमा उनले बैठकलाई जानकारी गराए। विपद्बाट कास्की, लमजुङ, मनाङ, सिन्धुपाल्चोकलगायत विभिन्न जिल्लाका सानाठूला गरी २५ जलविद्युत् आयोजनामा आंशिक क्षति पुगेको छ । हालसम्म सिन्धुपाल्चोक, मनाङ र गोरखा जिल्लाका गरी २७८ जनालाई नेपाली सेनाको हेलिकप्टरमार्फत उद्धार गरिएको छ । सिन्धुपाल्चोक, मनाङ, दाङ, बारा, धनुषा, सुनसरी, पर्सा, चितवनलगायत जिल्लाका दुई हजारभन्दा बढी जनालाई अन्य माध्यमबाट उद्धार गरी सुरक्षित स्थानमा सारिएको छ । मनसुनजन्य विपद्बाट अतिप्रभावित सिन्धुपाल्चोक, मनाङलगायत आठ जिल्लामा ८३४ थान टेण्ट, दुई हजार ५६ थान त्रिपाल, १९४ थान स्लीपिङ ब्यागलगायतका राहत सामग्री मन्त्रालयको समन्वयमा जिल्ला विपद् व्यवस्थापन समितिलाई उपलब्ध गराई प्रभावित परिवारलाई वितरण गरिएको छ, उनले भने । त्यसैगरी जिल्ला विपद् व्यवस्थापन समितिले स्थानीय तह र अन्य सङ्घसंस्थासँग समन्वय गरी प्रभावितलाई राहतको प्रबन्ध गरिरहेको उनले जानकारी गराए। वाग्मतीको त्रिभुवन अन्तरराष्ट्रिय विमानस्थल, लुम्बिनीको नेपालगञ्ज, कर्णालीको सुर्खेत र सुदूरपश्चिम प्रदेशको धनगढीमा रहेका मानवीय सहायतास्थलमा खोज, उद्धार र राहतका सामग्री भण्डारण गरिएको छ । त्यसैगरी प्रदेश नं १ को इनरूवा, वाग्मतीको हेटाँैडा, गण्डकीको पोखरा र लुम्बिनीको बुटवलमा रहेका प्रादेशिक विपद् गोदामघरमा समेत राहत सामग्री भण्डारण गरिएको उनले बताए। गत वर्ष मनसुनबाट क्षति भएका विभिन्न जिल्लाका तीन हजार ९४९ लाभग्राही परिवारलाई पहिलो किस्तावापत प्रतिपरिवार ५० हजारका दरले १९ करोड ९७ लाख अनुदान प्रदान गरी पुनःनिर्माणको काम सुरू गरिएको उनले जानकारी गराए। यस वर्षको मनसुनजन्य विपद्बाट यही असार १६ गतेसम्म विभिन्न जिल्लामा आंशिक तथा पूर्ण क्षति भएका ५७२ घरपरिवारलाई तत्काल अस्थायी बसोबासको व्यवस्थाका लागि प्रतिपरिवार ५० हजारका दरले दुई करोड ८६ लाख जिल्ला प्रशासन कार्यालयबाट उपलब्ध गराउने प्रक्रिया अगाडि बढाइएको छ । रासस"
हराउँदैछन् मुस्ताङ चिनाउने प्राचिन माटोका घरहरु,"जोमसोम: कुनै जमाना थियो, हिमाली जिल्ला मुस्ताङमा वर्षा एकदमै कम हुन्थ्यो । कालिगण्डकी तटीय क्षेत्रमा मान्छे नै उडाउने उन्मादको हावा चल्छ, तर हावा बढी चले पनि यहाँ कहिलेकाहीँ मात्र क्षणिक वर्षा हुन्थ्यो । तर पछिल्लो समय मुस्ताङीले युग फेरिएको फरक अनुभुति गर्न थालेका छन् । पानी नै नपर्ने मुस्ताङमा लामो समयसम्म भारी वर्षा हुन थालेको छ । पछिल्लो एक दशकयता हिमाली क्षेत्रको हावापानी, रहनसहन, जीवनशैलीमा आएको फेरबदलले मुस्ताङ जिल्लाको धार्मिक र सांस्कृतिक सभ्यता समेत रुपान्तरित हुँदै जान थालेको छ । अन्धाधुन्द पूर्वाधार विकासले वातावरण क्षेत्रमा पारेको दुष्प्रभावका कारण जलवायु परिवर्तनको प्रत्यक्ष असर हिमाली क्षेत्रका बासिन्दाले भोग्न बाध्य परेका छन् । विश्वमा बढ्दै गइरहेको कार्वन उत्सर्जन तथा हरितगृह ग्याँसको प्रभावले मौसम प्रतिकुल बन्दै जान थालेको स्थानीय बताउँछन् । जलवायु परिवर्तनले हिमाली क्षेत्रको जैविक विविधता लोप हुने खतरा समेत उक्तिकै बढेको उनीहरुको भनाइ छ । सयौँ वर्षअघि मुस्ताङका अधिकांश घरटहरा तथा पशुपालन गर्ने खोरका पर्खालहरु माटोले नै निर्माण गरिएका छन् । यस्ता घरहरु वर्षौँसम्म टिकाउ हुन्थे । ढुङ्गा माटोले प्राचिन शैलीमा एकआपसमा जोडेर निर्माण गरिएका माटोका घरहरुमा कंक्रिटको प्रयोग हुने थिएन । माटोले निर्मित यस्ता घरहरुको छतमाथि ३ ईञ्चसम्म सख्खर माटो बिच्छ्याइन्थ्यो । सख्खर माटोको छानो भएका यस्ता घरहरुमा वर्षौँसम्म पानी चुहिने थिएन । यस्ता घरहरु निर्माण गर्दा लागत समेत कम हुने र घाम र पानीलाई सन्तुलित राख्न सक्ने भएकाले माटोको घरमा बस्दा न्यानो हुन्छ । पहाडको फेदमा पाइने सख्खर माटो छतमाथि बिछ्याउँदा कंक्रिट ढलान भन्दा बलियो हुने स्थानीयको अनुभव छ । पछिल्लो समय प्राचिन शैलीमा निर्माण गरिएका यस्ता घर बजारको प्रभावसँगै मौसममा आएको फेरबदलले संकटमा पर्न थालेको स्थानीयको भनाइ छ । हिमाली जिल्लाको मौलिक कला संस्कृतिसँग जोडिएका यस्ता घरहरुमा पछिल्लो समय अविरल वर्षाले क्षति पुर्याउन थालेको छ । माटोले बनेका यस्ता घरहरुमा छतमाथि लटरम्म दाउरा पाँज्ने चलनले यहाँको सांस्कृतिक सभ्यता उजागर गर्थ्यो । यहाँको मौलिकता अवलोकन गर्न पाउँदा मुस्ताङ आउने पर्यटक मोहित हुन्थे । मुस्ताङमा माटोले बनेका यस्ता घरहरु अझै जिवितै छन् तर यस्ता घरहरुको संरक्षणमा वातावरणको प्रभाव चुनौती बन्न थालेको छ । गत वर्ष थासाङ गाउँपालिका२ कोवाङ नाउरिकोटमा अविरल वर्षाका कारण माटोले बनेका केही घर भत्किन पुगे । नाउरिकोटमा घर भत्किँदा एक युवाले ज्यानै गुमाए । यस वर्ष पनि एक सातासम्म परेको अविरल वर्षाले मुस्ताङका विभिन्न स्थानमा माटोले बनेका घरहरु भत्किन पुगेका छन् । अविरल वर्षाले मुस्ताङको घरपझोङ२ मार्फा गाउँको एक दर्जन दलित बस्ती माटोका घरहरु भत्किदा विस्थापित भए । अविरल वर्षाले घर भत्किँदा उनीहरुलाई मार्फा समाज घरमा स्थान्तरण गरिएको छ । यस्तै घरपझोङ५ ढुम्बामा माटोले बनेका ७ घरहरु पनि अविरल वर्षा थेग्न नसक्दा धमाधम भत्किएर क्षति भयो । सदरमुकाम जोमसोममा पनि माटोले बनेका कतिपय स्थानीयका घरटहरा र पशुपालन गर्ने खोरपर्खाल भत्किन पुगे । बढ्दो प्राकृतिक दोहनका कारण मुस्ताङका प्राचिन माटोले बनेका घरहरु जोखिममा पर्न थालेको थासाङ२ का स्थानीय सोजन हिराचनले बताए । पछिल्लो समय हिमाली क्षेत्रमा मौसम प्रतिकुल बन्न थालेको छ । यहाँ पानी उस्तो पर्दैनथ्यो, जलवायु परिवर्तनको असरले असमान प्रकारको हिमपात र वर्षा हुन थालेको छ । यो यहाँका लागि चिन्ताकै विषय हो,"" उनले बताए । सदियौँदेखि माटोले बनेका घरहरु जिवन्त इतिहास रहेको उनको भनाइ छ । मुस्ताङका सरकारी कार्यालय समेत माटोले बनेका छन् । तर माटोले बनेका यस्ता कार्यालयहरुमा वर्षाले पानी चुहिन थालेपछि कार्य सम्पादनमा समेत असहज हुन थालेको बताइएको छ । केही वर्षयता मुस्ताङका घरहरुमा पानी चुहिने र भत्किने क्रम बढ्न थालेको छ । अव मुस्ताङको सांस्कृतिक धरोहरको रुपमा रहेका माटोका पुराना घरहरु जोगाउन सरकारले ठोस कार्यक्रम ल्याउनु पर्ने उनले सुझाए । विदेशी पर्यटकका लागि आर्कषक पहिचान बन्दैआएको यस प्रकारका माटोले बनेका घरहरु वातावरण प्रभावसँगै बजारको चपेटामा पर्न थालेको लोघेकर दामोदरकुण्ड गापाका अध्यक्ष लोप्साङ छोम्फेल विष्टले बताए । पछिल्लो समय मुस्ताङका पुराना संरचना मासिन थालेकोप्रति चिन्ता व्यक्त गर्दै अध्यक्ष विष्ट यस्ता संरचना पुस्तौँसम्म जिवन्त राख्नुपर्ने आवश्यकता रहेको बताउँछन् । उनले भने धमाधम पुराना घरहरु मास्दै कंक्रिट घरहरु बन्ने होडबाजी चलेको छ । आधुनिक र वातावरणले संस्कृति र मौलिकता संकटमा पर्न थाल्यो ।"" उनले जलवायु परिवर्तनको असरले हिमाली क्षेत्रको जैविक विविधिता, कृषि, पर्यटन र संस्कृतिमाथि नकरात्मक प्रभाव पर्दैआएको दुखेसो समेत गरे।"
३० हजार घुससहित सवइन्जिनियर पक्राउ,काठमाडौं : अख्तियार दुरुपयोग अनुसन्धान आयोगले ३० हजार घुससहित सव इन्जिनियर पक्राउ गरेको छ। राष्ट्रिय पुर्ननिर्माण प्राधिकरण जिल्ला आयोजना कार्यान्वयन इकाइ ओखलढुंगामा कार्यरत सवइन्जिनियर राजन पासवानलाई ३० हजार घुससहित पक्राउ गरेको अख्तियारका प्रवक्ता नारायण प्रसाद रिसालले जानकारी दिएका छन्। उनका अनुसार भूकम्पबाट क्षतिग्रस्त घर पुर्ननिर्माणको तेस्रो किस्ता भुक्तानी पास गरिदिएवापत सेवाग्राहीसँग ३० हजार घुसररिसवत माग गरेको भन्ने सूचना एवं उजुरीका आधारमा आयोग सँगको समन्वयमा जिल्ला प्रशासन कार्यालय ओखलढुंगाबाट खटि गएको टोलीले घुस लिइसकेको अवस्थामा पक्राउ गरेको हो। घटनाबारे थप अनुसन्धान भइरहेको अख्तियारले जनाएको छ।
उत्तरी गोरखा जाने बाटो तीन सातादेखि अवरुद्ध,"गोरखा : गोरखाको दुर्गम चुमनुब्री गाउँपालिका जाने पदमार्ग विगत तीन सातादेखि अवरुद्ध भएको छ । असार पहिलो साता आएको अविरल वर्षापछि बूढीगण्डकीमा आएको बाढी र पहिरोले त्यस क्षेत्रको बाटो अवरुद्ध बनाएको वडा नम्बर ४ का वडाअध्यक्ष पेमाडुण्डुप लामाले जानकारी दिए । बूढीगण्डकीमा झरेको पहिरोले ठाउँठाउँमा बाटो हिँडिसक्नु छैन, वडाअध्यक्ष लामा भन्छन्, ज्यान जोखिममा राखेर गाउँसभामा आइयो । अब सदरमुकाम झर्नुपर्ने छ । बाँचिने हो कि मरिने हो थाहा छैन । नाम्रुङबाट गप खण्डमा दुईठाउँमा बाटो बूढीगण्डकीमा झरेको छ । गपबाट बिहीफेदीसम्म धेरै ठाउँको बाटो पनि पहिरिएर बूढीगण्डकीमा खसेको उनले बताए । ठाउँठाउँमा हातखुट्टा टेकेर बाँदर झैँ हिँडेर सिर्दिबाससम्म आयौँ, अब यहाँबाट तल कसरी झर्ने हो थाहा छैन, उनले भने । जगतदेखि तातोपानीसम्मको बाटो अझै जोखिम रहेको स्थानीय वीरबल घले बताउँछन् । जगतबाट यारुसम्म जाने त बाटै छैन । करिब एकसय मिटर बाटोमा गण्डकी फैलिएको छ, चुमचुब्री मिलन समाजका अध्यक्षसमेत रहेका घले भन्छन्, नहिडी नहुने कोहीकोही मान्छे लुगा फुकालेर हातमा लिएर डुब्दैडुब्दै हिड्ने गर्छन् । कोही लहरा र घाँसमा झुण्डिएर भित्ताभित्तै हिड्ने गर्छन् । दुईहप्ता भइसक्यो राज्यको ध्यान गएको छैन । बूढीगण्डकीले धार परिवर्तन गरी क्याण्टिलिभर पुलनेर पनि बाटोको क्षेत्र ढाक्न आइपुगेको उनले बताए । हिमाल पारिको चुमनुब्री गाउँपालिका सडक सञ्जालले जोडिएको छैन । खाद्यान्न लगायतका दैनिक उपभोग्य सामान खच्चडले बोक्ने गर्छ । लामो समयसम्म बाटो अवरुद्ध हुँदा खाद्यान्न संकट समेत हुनसक्ने स्थानीयको आशंका छ । यता खासै उत्पादन हुँदैन । अलिअलि हुने मकै पनि खाने बेला भएको छैन, गाउँपालिकाको कार्यपालिका सदस्य विशाल हिमाली घलेले भने, पूरै बजारको खाद्यान्नको भर पर्ने हो । अब एकहप्तासम्म पनि बाटो खुलेन भने भोकमरी पो लाग्ला भन्ने डर छ । अहिले नै चामल खोज्न यताउता दौडिन थालिसकेका छन् । दुर्गममा ठूलो मान्छेको नजर नपर्ने उनले गुनासो गरे । गाउँपालिकाको केन्द्र फिलिममा कुमारी वैँक छ तर पालिकाको वैँकिङ कारोबार सो शाखाले गर्दैन । स्थानीय उपभोक्ता समितिले गरेको कामको रकम भुक्तानीका लागि आउँदो हप्ता सातवटै वडाका उपभोक्ता समितिका पदाधिकारी तथा जनप्रतिनिधिहरु सदरमुकामको शाखामा आउने तयारीमा छन् । तर बाटोको अबस्था नाजुक रहेको उनीहरुको गुनासो छ । एकातिर वैँकले गाउँपालिकाको काम नगरेर सात दिनको बाटो हिडेर सदरमुकाम झर्नु पर्नेछ, अर्कातिर बाटोको अवस्था यस्तो बिजोग छ, वडा नं ४ का वडाअध्यक्ष पेमा डुण्डुप लामा भन्छन्, सदरमुकाम पुगिन्छ कि पुगिदैन, पुगेपछि फर्केर आइन्छ कि आइदैन थाहा छैन । सँधै सांसद मन्त्रीहरुलाई दु:ख पोखिरहेको तर अवस्था कहिल्यै सुधार नभएको उनको गुनासो छ ।"
"ट्रकले दुई स्कुटरलाई ठक्कर दिँदा एकको मृत्यु, तीन घाइते",चितवन : ट्रकले दुई वटा स्कुटरलाई ठक्कर दिँदा एक जनाको मृत्यु भएको छ । दुर्घटनामा तीनजना घाइते भएका छन् । नारायणगढबाट लम्जुङतर्फ जाँदै गरेको न १ ख ९७५६ नम्बरको ट्रकले विपरित तर्फबाट आइरहेका प्रदेश ३००३ प ३५४३ र प्रदेश २०३००७ प ७१९६ नम्बरका स्कुटरलाई भरतपुर महानगरपालिका १ आँपटारीस्थित पानीटंकी ओरालोमा ठक्कर दिएको हो । दुर्घटनामा स्कुटर पछाडि बसेकी देवघाट गाउँपालिका १ तनहुँ बस्ने अन्दाजी ४० वर्षीया चिनिमाया पौडेलको मृत्यु भएको छ । दुर्घटनाका घाइते भरतपुर महानगरपालिका ११ का ३५ वर्षीय पुष्पराज बाँस्तोलाको कलेज अफ मेडिकल साइन्सेस (पुरानो मेडिकल कलेज) मा उपचार भइरहेको छ । उनको अवस्था गम्भीर रहेको प्रहरीले जनाएको छ । त्यस्तै देवघाटकै ३० वर्षीय तिलबहादुर गुरुङ र सोही स्कुटरको पछाडि सवार देवघाटकै ३५ वर्षीया सिरु गुरुङको चितवन मेडिकल कलेजमा उपचार भइरहेको छ । उनीहरुको अवस्था सामान्य छ । ट्रक र चालकलाई प्रहरीले नियन्त्रणमा लिएको छ ।
आफ्नै छोरी करणी गर्न खोजेको आरोपमा बावु पक्राउ,गुलरिया: आफ्नै ३० वर्षीया छोरीलाई करणी गर्न खोजेको आरोपमा बर्दियामा एक पुरुष पक्राउ परेका छन् । पीडितले दिएको उजुरीको आधारमा प्रहरीले बावुलाई पक्राउ गरेको हो । ती पुरुषलाई जवरजस्ती करणी उद्योग मुद्दा अन्तर्गत प्रहरीले अनुसन्धान गरिरहेको जनाएको छ । जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीका अनुसार बावुले अत्यधिक मदिरा सेवन गरी छोरीमाथि पटक पटक यौन दुर्व्यवहार गर्ने गरेको प्रारम्भिक अनुसन्धानमा खुलेको छ । तर 'बेइज्जत' हुने डरले कसैलाई नभनेको पीडित महिलाले प्रहरी समक्ष दिएको वयानमा छ ।
माधव नेपालले प्रधानमन्त्रीसँग भेट्न अरुची राख्नुभयो : विष्णु पौडेल,"काठमाडौं : नेकपा (एमाले) नेता एवम् उपप्रधान तथा गृहमन्त्री विष्णुप्रसाद पौडेलले वरिष्ठ नेता माधवकुमार नेपालले प्रधानमन्त्री केपी ओलीसँग भेट्न अरुची राखेको बताएका छन् । आइतबार बिहान एमाले वरिष्ठ नेता नेपालसँगको भेटमा पार्टी अध्यक्ष तथा प्रधानमन्त्री केपी ओलीसँग भेट गर्न गरेको आग्रहप्रति अरुची राखेको उनको भनाइ छ । पार्टी एकताका लागि ओलीको दूतका रुपमा पटकपटक वरिष्ठ नेता नेपाल र नेपाल समूहका नेतासँग छलफल गरेका पौडेलले गरेको आग्रहलाई नेपालले अस्वीकार गरेका हुन् । आइतबार राष्ट्रियसभा बैठकमा सहभागी भएर बाहिरिएका नेता पौडेलले पत्रकारसँगको कुराकानीमा यस्तो बताएका हुन् । पौडेलका अनुसार सुवास नेम्वाङ, शंकर पोखरेल र पौडेलले नेपाललाई कोटेश्वर पुगेर भेटेका हुन् । घरमै पुगेर गरेको आग्रह नेता नेपालले अस्वीकार गरेका हुन् । ओलीसँग भेट गरेर समस्या समाधान गर्दै अगाडि बढ्न गरेको आग्रहलाई नेपालले अस्वीकार गरेका हुन् । यसरी गरेको आग्रहमा नेता नेपालले भेटका विषयमा अरुची राखेका हुन् । नेता नेपालले ओलीसँग भेट गर्न अरुची राखेपछि उनको घरबाट निस्किएको पौडेलको भनाइ छ । माधव कमरेडको घरमा गएका थियौँ । हामीले पार्टीलाई एकताबद्ध गरेर लिएर जाउँ भनेर आग्रह गर्यौँ । तपाईहरु एक आपसमा बस्नुहोस् भन्यौँ, नेता पौडेलले नेपालसँग भएको कुरा सुनाउँदै भने, पार्टी अध्यक्ष र तपाईको बीचमा मिटिङ होस् भनेर हामीले प्रस्ताव राख्यौँ। उहाँले प्रधानमन्त्रीसँग भेट्नका लागि अरुची प्रकट गर्नुभयो । भेट्ने कुरामा खासै रुची राख्नुभएन ।"
"८ हजार १३२ नमूना परीक्षणमा १६ सय ३ जनामा संक्रमण, २७ को मृत्यु",काठमाडौं : पछिल्लो २४ घन्टामा १६ सय ३ जनामा कोरोना भाइरस संक्रमण (कोभिड१९) पुष्टि भएको छ। विभिन्न प्रयोगशालामा परीक्षण गराएका ८ हजार १३२ नमूनामा उक्त मात्रामा संक्रमण देखिएको हो। ४८ सय ७६ नमूनाको पीसीआर र ३२ सय ५६ नमूनाको एन्टिजेन विधिबाट परीक्षण गराएको हो। जसमध्ये पीसीआरबाट १ हजार ४२ जनामा र एन्टिजेन विधिबाट ५६१ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा २५ सय ५२ जना कोरोनामुक्त भएका छन्। मन्त्रालयका अनुसार आइतबार कोरोनाबाट २७ जनाको मृत्यु भएको छ। यो सहित मृत्यु हुनेको संख्या ९ हजार २२५ पुगेको छ। काठमाडौं उपत्यकामा भने ४६१जना नयाँ संक्रमित थपिएका छन्। कोरोना संक्रमणको जोखिम अझै कायम रहेकाले अनिवार्य रुपमा स्वास्थ्य मापदण्डका उपायाहरु अपनाउन मन्त्रालयले आग्रह गरेको छ।
शिक्षामन्त्री श्रेष्ठविरुद्ध सुनारले सर्वोच्चमा गरिन रिट दायर,"काठमाडौं : सर्वोच्च अदालतमा तनहुँ व्यास नगरपालिका घर भई हाल बबरमहल बस्ने रुपा सुनारले आफूमाथि जातीय छुवाछूत गर्नेविरुद्ध कारवाही गर्ने माग गर्दै रिट निवेदन दायर गरेकी छन्। शिक्षा, विज्ञान तथा प्रविधिमन्त्री कृष्णगोपाल श्रेष्ठ, कोठा भाडामा नदिने घरधनी सरस्वती प्रधान, जिल्ला सरकारी वकिलको कार्यालय र महानगरीय प्रहरी वृत्त सिंहदरबारलाई समेत विपक्षी बनाई आइतबार दायर गरेको रिट निवेदनमा उक्त माग गरिएको हो। रिट निवेदनमा कोठा भाडामा लिनेदिने मौखिक सहमति भइसकेको अवस्थामा घरधनी प्रधानले आफू दलित समुदाय कामी थरको भन्ने थाहा पाएपछि कोठा दिन अस्वीकार गरेको उल्लेख छ। संवैधानिक एवं राष्ट्रिय तथा अन्तर्राष्ट्रिय कानुनी व्यवस्था जातीय भेदभाव तथा छुवाछूत कसुरको कसुरदारलाई कानूनबमोजिम कारवाही तथा मेरो मौलिक हकको संरक्षणका गर्न आदेशको माग रिट निवेदनमा गरिएको छ। शिक्षामन्त्री श्रेष्ठले अभियुक्तलाई छुटाउन पदीय ओहदा र सरकारी पद तथा स्रोतसमेतको दुरुपयोग गरी प्रहरी कार्यालयमै पुगी अनुसन्धानमा बाधा व्यवधान उत्पन्न गराएकोले हुँदा निजलाई पदबाट हटाई जातीय छुवाछूत तथा अन्य सामाजिक भेदभाव (कसुर र सजाय) ऐनबमोजिम कारवाहीको मागसमेत रिट निवेदनमा गरिएको छ। घरबेटीको उक्त कार्यबाट आफूलाई आत्मसम्मान तथा मर्यादामा चोट पुगेको हुँदा विपक्षीविरुद्ध जातीय छुवाछूत तथा अन्य सामाजिक भेदभाव (कसुर र सजाय) ऐन, २०६८ अनुसार कारवाही गर्न माग छ। रासस"
लघुवित्तका आइपिओमा १६ लाखको आवेदन,काठमाडौं : मनकामना स्मार्ट लघुवित्त वित्तीय संस्थाले सार्वजनिक गरेको प्राथमिक सार्वजनिक निष्काशन (आइपिओ) मा १६ लाखभन्दा बढीले आवेदन दिएका छन् । आइतबार बिहानसम्म १६ लाख १२ हजार ९०१ जनाको आवेदन परेको शेयर निष्काशन तथा बिक्री प्रबन्धक एनएमबी क्यापिटलले जनाएको हो । क्यापिटलका अनुसार उक्त आवेदनबाट दुई करोड १२ लाख ७० हजार ३० कित्ता शेयर माग भएको छ । सर्वसाधारणका लागि माग गरेकोभन्दा ५८ दशमलव ५१ गुणाबढी हो । संस्थाले सर्वसाधारणमा तीन लाख ३६ हजार ४९२ कित्ता शेयर मात्रै बिक्री गरेको हो । बिहीबारदेखि बिक्री खुला भएको संस्थाको आइपिओ यही असार २५ गतेसम्म आवेदन दिन सकिने बताइएको छ । रु तीन करोड ८९ लाख बराबरको आइपिओ निष्काशन तथा बिक्री खुला गरिएको संस्थाको प्रमुख कार्यकारी अधिकृत देवसिंह विष्टले जानकारी दिए। उनका अनुसार प्रतिकित्ता रु १०० अङ्कित दरका तीन लाख ८९ हजार ४९२ कित्ता साधारण शेयर बिक्री खुला भएको छ । तीमध्ये जारी पूँजीको ०५ प्रतिशत अर्थात् १९ हजार ४५० कित्ता शेयर सामूहिक लगानीका लागि र छ हजार ५८ कित्ता कम्पनीका कर्मचारीका लागि छुट्याइएको छ । बाँकी रहेको तीन लाख ६३ हजार ४९२ कित्ताको लागि सर्वसाधारणका लागि बिक्री खुला गरिएको कम्पनीले जनाएको छ । उक्त शेयर इच्छुक लगानीकर्ताले न्यूनतम १० कित्तादेखि अधिकतम एक हजार कित्तासम्मका लागि आवेदन दिन सक्नेछन् । कम्पनीको सेयर निष्काशन तथा बिक्री प्रबन्धक एनएमबी क्यापिटल लिमिटेड रहेको छ । सर्वसाधारणले नेपाल धितोपत्र बोर्डबाट सि आस्वा अनुमति प्राप्त बैंक तथा वित्तीय संस्था तथा तिनका शाखा कार्यालय र मेरो शेयर एप (सफ्टवेयर) मार्फतसमेत आइपिओमा आवेदन दिन सकिनेछ ।
"फिलिपिन्समा ८५ सैनिक सवार विमान दुर्घटना, कम्तीमा १७ जनाको मृत्यु","फिलिपिन्समा आइतबार सैनिक मालवाहक विमान दुर्घटनाग्रस्त भएको छ । उक्त विमानमा ८५ जना सैनिक सवार रहेको बताइएको छ । सुरक्षा बलका प्रमुखले जलिरहेको विमानको भग्नावशेषबाट कम्तीमा ४० जनालाई जीवितै उद्धार गरिएको बताएका छन्। देशको दक्षिण पश्चिममा रहेको सुलु प्रान्तको जोलो टापुमा अवतरण गर्ने प्रयास गरिरहेको उक्त विमानले धावनमार्ग पहिल्याउन नसकेको विवरण आएका छन्। अहिलेसम्म दुर्घटनास्थलबाट १७ शव झिकिएको बताइएको छ। उक्त विमानमा सवार अधिकांश आधारभूत सैनिक तालिम पूरा गर्ने व्यक्तिहरू भएको बताइन्छ। स्थानीय समयानुसार साढे ११ बजे दुर्घटनामा परेको विमानमा दक्षिणी भूभागमा उग्रवादी अबु सैय्यफ समूहसँग लड्न सैन्य बल बढाउने योजना अन्तर्गतका सैनिकहरू रहेको बताइएको छ। 'धावनमार्ग छोड्यो, फेरि उड्न खोज्यो तर सकेन,' सशस्त्र प्रमुख किरिलिटो सोबेजानाले बताए। फिलिपिन्सको राज्य सञ्चालित समाचार संस्थाले प्रकाशन गरेको तस्बिरमा बस्ती नजिकै रूखहरूबीच जलेको विमान देखिन्छ।"
५ करोड माग्दै प्रदेश सांसद,"जनकपुरधाम : प्रदेश २ का सांसदले निर्वाचन क्षेत्र विकास बजेट दोब्बर गर्न माग गरेका छन्। यसअघि प्रत्यक्ष निर्वाचितले निर्वाचन क्षेत्र विकासका लागि ३ करोड र समानुपातिकले १ करोड बजेट पाएका थिए। तर, आगामी आर्थिक वर्ष प्रत्यक्षतर्फका सांसदलाई ५ करोड र समानुपातिकलाई २ करोड ५० लाख उपलब्ध गराउनुपर्ने माग उनीहरूको छ। यही मागका कारण बजेटमाथिको छलफल सुरु हुन सकेको छैन। आर्थिक मामिला तथा योजनामन्त्री विजय यादवले असार १ गते प्रदेशसभा बैठकमा आगामी आर्थिक वर्षको बजेट प्रस्तुत गरेका थिए। त्यही दिन बसेको अर्को बैठक विपक्षी एमाले र माओवादी केन्द्रका सांसदले अवरुद्ध गरेका थिए। त्यसपछि बैठक असार १५ गतेसम्मका लागि स्थगन गरिएको थियो। तर, मंगलबार पनि बैठक बस्दै नबसी स्थगन भयो। अब असार २३ गते बैठक तोकिएको प्रदेशसभा सचिवालयका सचिव रञ्जित यादवले बताए। निर्वाचन क्षेत्र विकास कार्यक्रमको बजेट बढाउने विषयमा पनि सम्भवतः कुरो मिलेको छ, सचिव यादवले भने, अब बजेटमाथिको छलफल सुरु हुनुपर्ने हो। एमालेका सांसद सुन्दरबहादुर विकले सरकारी बजेट फ्रिज भए पनि निर्वाचन क्षेत्र विकासका लागि दिइएको बजेटले पूर्णरूपमा काम भइरहेको बताएका थिए। यसका कारण बजेट बढाउनुपर्ने विकको भनाइ थियो। उनले यस विषयमा सरकारको ध्यानाकर्षण गराए पनि बजेट नबढाइएको बताए। उनको प्रस्तावमा माओवादी केन्द्रका प्रमुख सचेतक दिलिप साहले समर्थन जनाएका थिए। बजेटका विभिन्न शीर्षकमध्ये सबैभन्दा राम्रो र पारदर्शी शीर्षक नै निर्वाचन क्षेत्र विकास कार्यक्रम छ, जनता समाजवादी पार्टी नेपालका सांसद मनीष सुमनले भने, यस शीर्षकमा छुट्ट्याइएको बजेट ९० प्रतिशत जनता र समाजको प्रत्यक्ष निगरानीमा खर्चिएको छ। त्यसैले यसमा ५ के १० करोड पनि बजेट राखिएको भने केही गलत हुँदैन। प्रदेश २ मा आगामी आर्थिक वर्षका लागि कुल ३३ अर्ब ७९ करोड १४ लाख ३० हजार रुपैयाँको बजेट सार्वजनिक गरिएको छ। सरकारले ल्याएको बजेटमा चालूतर्फ १५ अर्ब ६३ करोड ३३ लाख ४७ हजार र पुँजीगततर्फ १८ अर्ब ५ करोड ८० लाख ८३ हजार तथा वित्तीय व्यवस्थातर्फ १० करोड बजेट विनियोजन गरिएको छ। यो प्रदेशमा ६४ निर्वाचन क्षेत्र र ४३ समानुपातिक सांसद छन्।"
चुरेमा एसियाली हात्ती,"गुलरिया : तराईको उखरमाउलो गर्मी छल्न भारतबाट एसियाली हात्तीहरू झुन्डका झुन्ड नेपाल आएका छन्। भारतको दुधवा नेसनल पार्क तथा कर्तनियाघाट वाइल्ड लाइफ सेन्चुरीका बासस्थानहरूमा बस्दै आएका जंगली हात्तीहरू बर्दियाको मधुवन नगरपालिकामा अवस्थित खाताजैविक मार्ग हुँदै बर्दिया राष्ट्रिय निकुञ्जभित्रको चुरे क्षेत्रमा आइपुगेका हुन्। चुरे पहाडको फेद हुँदै बर्दिया राष्ट्रिय निकुञ्ज भएर बग्ने कर्णाली र बबईको शीतल नदी तटीय क्षेत्र, प्रशस्त आहारा र सुरक्षित बासस्थानका कारण हात्तीको कैयौ झुन्ड निकुञ्जमा प्रवेश गरेको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। यतिखेर बर्दियामा हात्तीको संख्यामा बढोत्तरी भएको छ। पोथी हात्तीले नेतृत्व गर्दै भाले हात्तीको सुरक्षामा तीनचार वटा झुन्ड बर्दिया भित्रिएको छ। पहिलो पटक ४०५० वटा हात्तीको समूह नेपाल प्रवेश गर्यो , उनले भने, लगत्तै केही दिनको अन्तरालमा १५२० वटा हात्तीको दुईवटा समूह जैविकमार्ग डल्ला हुँदै निकुञ्ज प्रवेश गरेको हो। करिब ८० वटा प्रवासी एसियाली हात्तीहरू नेपाल प्रवेश गरेका छन्। बर्दिया राष्ट्रिय निकुञ्जमा ४० वटा रैथाने हात्ती बस्दै आएका छन्। हात्तीका झुन्ड थपिएसँगै बर्दियामा हाल जंगली हात्तीको संख्या करिब १ सय २० पुगेको छ। उनले भने, यी हात्तीहरू फिरन्ते भएकाले केही समय भारतमा र केही समय नेपालमा बिताउँछन्। गर्मी छल्न नेपालमा आएका हात्तीहरू जाडो छल्न भारतीय जंगलमा पुग्छन्। यिनीहरूको बसाइ चार महिना नेपालमा हुन्छ। यस अवधिमा यिनीहरू चुरे क्षेत्रको बबई उपत्यकासम्म पुग्ने गर्छन्। अधिकृत श्रेष्ठले थपे, यिनै हात्तीहरूलाई भारतमा हुँदा भारतले र नेपालमा रहँदा नेपालले आफ्नो संख्यामा गणना गर्छन्। समूहमा रहने हात्तीहरू प्रायः गाउँघरतिर पस्दैनन्। केही हात्तीहरू भड्किएको अवस्थामा गाउँघरतिर आउने गर्छन् र ती खतरनाक हुन्छन्। हामीले समुदायलाई हात्ती नेपाल प्रवेश गरेकाले सजग रहन अनुरोध गरेका छौं। सडक पूर्वाधारका कारण अम्रेनीदेखि चिसापानीसम्मको राजमार्ग क्षेत्र पार गर्दा उनीहरूलाई हम्मेहम्मे पर्छ। वन क्षेत्रको अतिक्रमणलगायत हात्ती हिँड्ने बाटोमा मानवबस्ती भएका कारण मानव र हात्तीबीच द्वन्द्व बढेको पाइन्छ। हात्तीबाट मानवीय तथा भौतिक क्षति हुन नदिन समुदाय स्तरमा हात्ती मेरो साथी लगायतका चेतनात्मक कार्य गर्दै हात्तीको आनीबानीका बारेमा सचेत पार्दै आएको उनले प्रष्ट्याए। मानवहात्तीबीचको द्वन्द्वात्मक अवस्था हात्ती संरक्षणको प्रमुख चुनौती हो। हात्तीले समुदायमा मानवीय तथा भौतिक क्षति पुर्याउँदै आएको छ। मानिस हात्तीप्रति रुष्ट छन्। २०५५ सालदेखि हालसम्म हात्तीको आक्रमणमा परी ४२ जनाले ज्यान गुमाएको निकुञ्जको तथ्यांक छ। यसै वर्ष हात्ती आक्रमणमा आमाछोरीसहित ४ जनाको मृत्यु भएको छ। हात्तीले बालीनाली नोक्सान गरेको आवेगमा समुदायले पनि करेन्ट लगाएर हात्ती मारेका छन्। मानवहात्ती द्वन्द्व रोक्न निकुञ्जले जैविक बार, सोलार फेन्सिङ, आरसीसी वाललगायतका भौतिक संरचना निर्माण गरेको छ। निकुञ्जले हात्तीको बासस्थान सुधार गर्दै आहारा वृद्धिलाई प्राथमिकता दिँदै आएको छ। निकुञ्जले हात्तीबाट मृत्यु भएका परिवारलाई १० लाख रुपैयाँ र घाइतेको सम्पूर्ण उपचार गर्ने गरेको प्रमुख संरक्षण अधिकृत श्रेष्ठले बताए।"
प्रतिनिधिसभा विघटन मुद्दा : सभामुखका वकिलको बहस सुरु,"काठमाडौं : प्रतिनिधिसभा विघटनविरुद्ध मुद्दामाथि सभामुख अग्निप्रसाद सापकोटाका कानुन व्यवसायीले बहस सुरु गरेका छन्। सर्वोच्च अदालतको संवैधानिक इजलासमा सभामुख सापकोटाका कानुन व्यवसायीले बहस सुरु गरेका हुन्। सभामुखको पक्षलाई दुई घण्टा समय छुट्ट्याइएको छ। सभामुखका तर्फबाट वरिष्ठ अधिवक्ता श्याम खरेल, उपेन्द्रकेशरी न्यौपाने, लवकुमार मैनाली, अधिवक्ता मेघराज पोखरेल र श्रीकृष्ण सुवेदीले बहस गर्नेछन्। सभामुखका कानुन व्यवसायीको बहसपछि विपक्षी गठबन्धनका १४६ सांसदले दायर गरेको रिटकातर्फबाट जवाफी बहस सुरु हुने छ। त्यसपछि मात्रै एमिकस क्युरीका तर्फबाट वरिष्ठ अधिवक्ता कोमलप्रकाश घिमिरे, प्रकाशबहादुर केसी, राघवलाल वैद्य र उषा मल्ल पाठकले आफ्नो राय दिनेछन्। उनीहरूका लागि ३०३० मिनेट गरी २ घण्टा समय छुट्ट्याइएको छ। सर्वोच्च अदालतमा प्रतिनिधिसभा विघटनसम्बन्धी रिट निवेदनमा सरकारी पक्षका कानुन व्यवसायीको बहस बिहीबार सकिएको थियो। सरकारी पक्षबाट गत सोमबारबाट बहस सुरु भएको थियो। महान्यायाधिवक्ता रमेश बडालले सोही दिन सरकारी पक्षको बहस सुरु गरेका थिए। बहसका लागि सरकारी पक्षलाई १५ घण्टाको समय दिइएको थियो । त्यसमा सरकारी वकिल र प्रधानमन्त्रीका वकिलले सातसात घण्टा बहस गरेका थिए। प्रधानन्यायाधीश चोलेन्द्रशम्शेर जबरा तथा न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईको संवैधानिक इजलासमा सुनुवाइ भइरहेको छ । प्रधानमन्त्रीका तर्फबाट बहस गर्ने कानुन व्यवसायीले संवैधानिक अधिकार प्रयोग गरेर प्रतिनिधिसभाको विघटन गरिएको तर्क गरेका थिए। गत आइतबार रिट निवेदक नेपाली कांग्रेसका सभापति शेरबहादुर देउवासहित १४६ सांसदले दायर गरेको रिट निवेदनमाथि सुनुवाइ सकिएको थियो । निवेदक पक्षलाई १२ घण्टाको समय दिइएको थियो । निवेदक पक्षका कानुन व्यवसायीले बहुमत सांसद विघटन विपक्षमा रहेको जिकिर गर्दै कांग्रेस सभापति शेरबहादुर देउवालाई प्रधानमन्त्री नियुक्त गर्नुपर्ने माग गरेका छन् । उक्त विवादमा ३० रिट निवेदन परेका थिए । गत जेठ ८ गते मन्त्रिपरिषद्को सिफारिसमा प्रतिनिधिसभा विघटन गरी आगामी कात्तिक २६ र मङ्सिर ३ गते मध्यावधि निर्वाचन तोक्ने गरी राष्ट्रपतिको निर्णय बदर गरेर असंवैधानिक र गैरकानुनी घोषणा गर्ने माग निवेदनमा गरिएको छ ।"
"नारायणगढ मुग्लिन सडक खुल्यो, फिस्लिङमा भाँसियो",चितवन : पहिरोका कारण अवरुद्ध बनेको नारायणगढमुग्लिन सडकखण्ड सञ्चालनमा आएको छ । भरतपुर महानरपालिका वडा नम्बर २९ स्थित सेतीदोभानमा गएको पहिरो हटाएपछि बाटो सुचारु भएको हो । सडक डिभिजन कार्यालय भरतपुरका सूचना अधिकारी इञ्जिनियर शिव खनालका अनुसार बिहान पौने एघार बजेबाट सडक सञ्चालनमा आएको हो। अविरल वर्षातका कारण उक्त सडक खण्डमा पहिरोले पटकपटक अवरुद्ध भएको थियो । नारायणगढ मुग्लिन सडक संचलानमा आए पनि पृथ्वीराजमार्गको फिस्लिङमा सडक भाँसिएको छ । इलाका प्रहरी कार्यालय मुग्लिनका अनुसार बिहान करिब ११ बजेतिर ३० मिटर लम्बाइ र ५ मिटर चौडाई सडक भाँसिएको हो । डिभिजन सडक कार्यालय भरतपुरका अनुसार एकतर्फी बाटो सञ्चालनमा आएको छ । वर्षातका कारण नदीले कटान गरेर सडक भाँसिएको सूचना अधिकारी शिव खनालले बताए । भाँसिएको ठाउँमा ग्रावेल हालेर मर्मतको गरिँदै छ ।
"प्रतिनिधिसभा पुर्नस्थापित हुन्छ,ओली र नेपाल मिल्नुको विकल्प छैन : नेता भट्टराई","ताप्लेजुङ : विघटित प्रतिनिधिसभाका सांसद योगेश भट्टराईले नेपालको संसदमा दुईवटा विश्व रेकर्ड हुने बताएका छन् । पाँच वर्षको अवधिमा दुईपटक विघटन भएर दुस्रो पटक पनि पुर्नस्थापना हुने सम्भावना रहेको उनले दावी गरे। गृह जिल्ला आइपुगेका भट्टराईले नेपाल पत्रकार महासंघ ताप्लेजुङले आइतबार आयोजना गरेको भेटघाट कार्यक्रममा बोल्दै भने, वर्तमान प्रतिनिधिसभाको पाँच वर्षे अवधि रोचक ढङ्गले जाँदैछ, घटनाहरु दुःखदायी छन्, तर देख्दा रोचक छ, उनले भने,एउटै कार्यकालमा दुई पटक प्रतिनिधिसभाको विघटन सायद यो वल्र्ड रेकर्ड हुन्छ होला, र अर्को पनि वल्र्ड रेकर्ड हुन्छ होला दुवैपटक प्रतिनिधिसभाको पुर्नस्थापना अदालतले गर्छ। सर्वोच्च अदालतमा विधटन सम्बन्धी मुद्दाको वहसको तर्क सुन्दा संसद पुर्नस्थापना हुनेमा आफू ढुक्क रहेको उनको भनाइ छ । यो पटक पनि पहिलेकोजस्तै पुर्नस्थापनाका तर्कहरु उत्तिकै बलिया छन्, उत्तिकै जोडदार छन्, संवैधानिक छन्, भट्टराईले भने, प्रधानमन्त्रीले संसदमा अर्को विकल्पका लागि हरदम ढोका खुला राख्नुपर्ने थियो त्यसो गर्नुभएन, संविधानमा प्रतिनिधिसभा विघटन हुनै नदिने मनसायले धारा ७६ मा एक देखि ५ सम्मका प्रावधान राखिएका हुन्, त्यसैले म ढुक्क छु, प्रतिनिधिसभा पुर्नस्थापना हुन्छ । नेकपा एमालेका सचिव समेत रहेका भट्टराईले अध्यक्ष केपी ओली र नेता माधव नेपाल दुवैले एकपक्षीय निर्णयलाई खारेज गरेर एकताको बाटो सहज बनाउनुपर्ने बताए । दुवै तर्फबाट बनाइएका समानान्तर कमिटि, गरिएका समानान्तर गतिविधि खारेज गर्नुपर्छ, सहमतिमा फर्कनुपर्छ, उनले भने, मिल्नुको विकल्प छैन । सो अवसरमा भट्टराईले पत्रकार महासंघ ताप्लेजुङ शाखालाई नगद एक लाख रुपैयाँ सहयोग पनि प्रदान गरेका थिए । नेपाल पत्रकार महासंघ ताप्लेजुङले आइतबार आयोजना गरेको पत्रकार भेटघाट कार्यक्रममा बोल्दै योगेश भट्टराई । तस्बिरः सीताराम गुरागाईं"
सहकारीका बाधक ऐन संशोधन हुने,"काठमाडौं : भूमि व्यवस्था, सहकारी तथा गरिवी निवारण मन्त्री लिलानाथ श्रेष्ठले सहकारीका बाधक ऐेन संशोधन गर्ने बताएका छन्। ९९ औं अन्तर्राष्ट्रिय सहकारी दिवसको अवसरमा राष्ट्रिय सहकारी महासंघले शनिबार आयोजना गरेको कार्यक्रममा बोल्दै मन्त्री श्रेष्ठले सहकारीको विकासमा अवरोध गर्ने कानुन संशोधन गर्ने बताए। सहकारीलाई उत्पादनमा जान बाधा पर्ने ऐनहरू संशोधन गर्ने विषय मेरो प्राथमिकतामा छ उनले भने। गरिबी निवारण, महिला सशक्तिकरण र रोजगारी सिर्जनामा सहकारीको योगदान महत्वपूर्ण रहेको भन्दै मन्त्री श्रेष्ठले सहकारीका बाधक ऐन, कानुन संशोधन गरिने बताए। सहकारी व्यवसायलाई बाधा पुर्याउने ४७ वटा ऐनहरू सहकारीमैत्री बनाउनमा आफ्नो तहबाट भूमिका खेल्ने प्रतिवद्धता व्यक्त गर्दछु,उनले भने, राज्यले सहकारीलाई काम गर्ने वातावरण दिने हो, त्यसमा हामी लाग्नेछौं। भूमि व्यवस्था, सहकारी तथा गरिवी निवारण मन्त्रालयका सचिव टेकनारायण पाण्डेले ग्रामीण क्षेत्रमा अझै सहकारी विस्तार आवश्यक रहेको बताए। सहकारी धेरै भएको ठाउँमा एकीकरण र नपुगेको ग्रामीण क्षेत्रमा सहकारी संस्था विस्तार गर्नुपर्ने उनको भनाइ छ। गरिबी न्यूनिकरणमा सहकारीको योगदानको प्रशंसा गर्दै सचिव पाण्डेले ग्रामीण क्षेत्रमा सहकारी अभियान व्यवसायिक बन्नु पर्ने जोड दिए। सहकारीले राम्रा काम गर्दागर्दै पनि केही कमजोरीहरू पनि रहेको बताए। पाण्डेले सहकारीहरूले गरेको कमजोरीको रिर्पोट मन्त्रालयसम्म आउने गरेको बताए। सहकारीको असल अभ्यास अन्य सहकारीहरूले पनि अनुशरण गर्नुपर्नेमा उनले जोड दिए। कार्यक्रममा उद्योग वाणिज्य तथा आपुर्ति मन्त्रालयकी सह सचिच चन्द्रकला पौडेलले पुननिर्माणमा संयुक्त पहल भन्ने विषयमा कार्यपत्र प्रस्तुत गरिन्। राष्ट्रिय सहकारी महासंघका अध्यक्ष मिनराज कँडेलको ३० हजार सहकारीमध्ये उत्पादन र व्यवसायमा जोडिएर ५ सय भन्दा बढी सहकारीले काम गरिरहेको बताए। बास्कोटालाई सम्मान यसैबीच राष्ट्रिय सहकारी महासंघले संस्थापक अध्यक्ष दिपकप्रकाश बाँस्कोटालाई राष्ट्रिय सहकारी महासंघले अन्तर्राष्ट्रिय सहकारी दिवसको अवसर पारेर राष्ट्रिय सहकारी पुरस्कार बाट सम्मान गरेको छ। महासंघले प्रत्येक बर्ष राष्ट्रिय सहकारी दिवसको अवसर पुरस्कारको घोषणा गरी अन्तर्राष्ट्रिय सहकारी दिवसको अवसरमा पुरस्कार वितरण गर्छ। भूमि व्यवस्था, सहकारी तथा गरिवी निवारण मन्त्री लिलानाथ श्रेष्ठले बास्कोटालाई नगद ५० हजार सहित पुरस्कृत गरे। सहकारी अभियानलाई जग बसाल्न र सहकारी ऐन२०४८ र नियमावली निर्माणमा उनको भूमिका थियो। बाँस्कोटा पूर्व गृह राज्यमन्त्री, राष्ट्रिय सहकारी विकास बोर्डका प्रथम अध्यक्षसमेत हुन्। त्यस्तै उत्कृष्ट सहकारी पुरस्कार २०७७ बाट जिल्ला सहकारी संघ चितवन पुरस्कृत भएको छ। उत्कृष्ट सहकारी व्यवसाय पुरस्कार २०७७ बाट ७ वटै प्रदेशबाट एकएक वटा उत्कृष्ट सहकारी संस्थाहरूलाई पुरस्कृत गरिएको छ। प्रदेश नं१ बाट कामधेनु दुग्ध विकास सहकारी संस्था सुनसरी पुरस्कृत भयो। प्रदेश नं२ बाट त्रियुगा सहकारी संस्था लि फत्तेपुर सप्तरी, बागमती प्रदेशबाट महिला साना किसान कृषि सहकारी संस्था लि धादिङ्ग पुरस्कृत भयो। गण्डकी प्रदेशबाट दुम्सी दुग्ध उत्पादक सहकारी संस्था तनहुँ, लुम्बिनी प्रदेशबाट हाम्रो मध्यवर्ती राधाकृष्ण बचत तथा ऋण सहकारी संस्था लि र कर्णाली प्रदेशबाट दलित महिला कृषि बहुउद्देश्यीय सहकारी संस्था मुगु पुरस्कृत भएका छन्। यसैगरी यस वर्षको उत्कृष्ट सहकारी कर्मचारी पुरस्कार २०७७ बाट जिल्ला बचत तथा ऋण सहकारी संघ लि मकवानपुरकी व्यवस्थापक सुमित्रा कुमारी वाइबा पुरस्कृत भएकी छिन्।"
कर्बर अन्तिम १६ मा,"लन्डन : जर्मन टेनिस स्टार एन्जेलिक बर्कर विम्बल्डन टेनिसको अन्तिम १६ मा पुगेकी छन्। शनिबार लन्डनमा भएको खेलमा बेलारुसकी अलिकसान्द्रा सासनोभिचलाई पराजित गर्दै कर्बर अन्तिम १६ मा पुगेकी हुन्। निकै प्रतिस्पर्धात्मक खेलमा कबर्रले २६, ६०, ६१ को जित निकालिन्। कर्बरले पहिलो सेट हारेर पनि पुनरागमन जित निकालेकी हुन्। विम्बल्डनको पूर्व विजेता कर्बरले अब अमेरिकी खेलाडी कोको गफसँग प्रतिस्पर्धा गर्नेछिन्। कोकोले स्लोभेनियाकी काजा जुभानलाई ६३, ६३ ले पराजित गर्दै अन्तिम १६ मा स्थान बनाएकी हुन्।"
१८ खेलाडी छनोट,"काठमाडौं : आगामी भदौ १३ देखि २० सम्म फिलिपिन्समा आयोजना हुने एसियन सिनियर महिला भलिबल च्याम्पियनसिपको बन्द प्रशिक्षणमा रहेका नौ खेलाडी बाहिरिएका छन्। नेपाल भलिबल संघले शनिबार २७ खेलाडीबाट नौ खेलाडीलाई बाहिर राख्दै दोस्रो चरणका लागि १८ खेलाडी चयन गरेको हो। छनोट भएका १८ खेलाडीमा प्रतिभा माली, सरस्वती चौधरी, शान्ति थारु, निरुता ठगुन्ना, उषा भण्डारी, रेश्मा भण्डारी, सोफिया पुन, मनिषा चौधरी, कविता भट्ट, उषा विष्ट, सुनिता खड्का, सलिना श्रेष्ठ, सरस्वती जैसी, रीया कुँवर, लक्ष्मी चन्द, अरुणा शाही, जानकी भण्डारी र कृपा अधिकारी छन्। अन्तिम २७ बाट कमला पुन, हीरा केसी, रीमा कुँवर, झरना श्रेष्ठ, संगम महतो, पूजा चौधरी, सरस्वती कट्टेल, वाल्मिका आचार्य र सृष्टि खड्गी बाहिरिएका छन्। कमला नेपाल पुलिस क्लबकी खेलाडी हुन्। यस्तै संगम र सृष्टि त्रिभुवन आर्मी क्लबका खेलाडी हुन्। पूजा चौधरी र हीरा केसी एपीएफ, बाल्मिका आचार्य, झरना श्रेष्ठ र रीमा कुँवर न्यु डायमन्ड एकेडेमी तथा सरस्वती कट्टेल भरतपुर मेट्रोका खेलाडी हुन्। प्रारम्भिक ३० सदस्यीय टोलीमा नेपाल पुलिस क्लबका पुनम चन्द, कामना विष्ट र शान्तिकला तामाङ प्रशिक्षणमा सहभागी भएनन्। कमला, हिरा र पुनम १३औं दक्षिण एसियाली खेलकुद (साग) मा रजत पदक जित्दा नेपाली टोलीका सदस्य थिए। पुनम नेपाल पुलिसको आधारभूत तालिममा सहभागी भएका कारण प्रशिक्षणमा सहभागी भइनन् भने हीरा फिजिकल फिटनेस र कमला पुरानो चोट बल्झिएका कारण १८ सदस्यीय टोलीमा अटाउन नसकेको मुख्य प्रशिक्षक जगदीश भट्टले जानकारी दिए। हीरा फिजिकल फिटनेस र मुभमेन्ट एवं कमलाले पुरानो चोट बल्झिएका कारण टोलीमा स्थान बनाउन सकेनन्, प्रशिक्षक भट्टले भने। उनले पछिल्लो समय नयाँ खेलाडीले राम्रो सम्भावना देखाएका कारण पनि पुराना खेलाडीहरू बाहिरिएको बताए। च्याम्पियनसिपका लागि नेपाली टोलीले गत असार १ बाट प्रशिक्षण सुरु गरेको थियो। एसियन च्याम्पियनसिप आगामी अगष्ट २९ देखि सेप्टेम्बर ५ सम्म हुँदैछ। च्याम्पियनसिपमा नेपालसहित आयोजक फिलिपिन्स, जापान, थाइल्यान्ड, दक्षिण कोरिया, काजकिस्तान, चाइनिज ताइपेई, इरान, अस्ट्रेलिया, भारत, उज्वेकिस्तान, हङकङले सहभागिता जनाउनेछन्। यसअघि चीन, इन्डोनेसिया, श्रीलंका, भियतनाम र न्युजिल्यान्डले च्याम्पियनसिपबाट नाम फिर्ता लिएका थिए।"
राष्ट्रियसभामा गृहमन्त्री पौडेलको सम्बोधन (लाइभ),काठमाडौं : राष्ट्रियसभा बैठकमा उपप्रधान एवं गृहमन्त्री विष्णुप्रसाद पौडेलले सम्बोधन गरिरहेका छन्। गृहमन्त्री पौडेलले समसामयिक विषयमा बैठकमा सम्बोधन गरिरहेका छन्। आजको बैठकमा राष्ट्रिय समावेशी आयोगको दोस्रो वार्षिक प्रतिवेदन र प्रत्यायोजन व्यवस्थापन तथा सरकारी आश्वासन समितिको प्रतिवेदन पेश हुने कार्यसूची रहेको छ ।
अन्धराष्ट्रवाद र राष्ट्रियता,"अन्तर्राष्ट्रिय दृष्टिकोण, वैदेशिक मामला वा राष्ट्रिय राजनीतिक राज्यव्यवस्था जुनसुकै तवरमा पनि अन्धराष्ट्रवाद संकीर्ण राजनीतिक दृष्टिकोण हो अति राष्ट्रवादी भावना कुनै पनि मुलुकका लागि हानीकारक मात्र नभई प्रत्युत्पादक पनि हुनजान्छ भन्ने कुरा राजनीतिज्ञ, राजनीतिक चिन्तक र राजनीतिक विश्लेषकहरूले बताउँदै आएका छन्। कैयौं ऐतिहासिक घटनाक्रमबाट पनि त्यही कुरा पुष्टि हुँदै आएको पाइन्छ। अतिराष्ट्रवाद भन्नु अन्धराष्ट्रवाद हो। सिद्धान्ततः एकदलीय राजनीतिक प्रणाली लागू भएका मुलुकमा त्यहाँको सर्वोच्च शासकको मनोमानी रहन्छ। राजनीतिक दलहरू रहँदैनन् वा प्रतिबन्धित रहन्छन्। विश्वका केही कम्युनिष्ट देशहरूमा अति राष्ट्रवाद कायम रहेको देखिन्छ। चीन कम्युनिष्ट शासन पद्दति अपनाइरहेको मुलुक भएकाले त्यहाँ एकदलीय शासन प्रणाली छ। उत्तर कोरिया, क्युवा लगायतका केही मुलुक वर्तमानका कम्युनिष्ट मुलुक हुन्। नेपालमा कम्युनिष्ट पार्टीले बेलाबेलामा सरकारको नेतृत्व गर्दै आएको छ तर नेपाली कम्युनिष्टहरू बहुदलीय लोकतान्त्रिक राजनीतिक प्रणालीमा २०४६ सालदेखि नै प्रवेश गरी त्यसमै अभ्यासरत हुँदै आएका छन्। अतिराष्ट्रवाद एक प्रकारले उग्रराष्ट्रवादी चिन्तनबाट प्रकट हुन्छ। एउटै वैचारिक समानतामा चलेका मुलुकबाहेक अन्य मुलुक, अति राष्ट्रवादका लागि शत्रुवत रहन्छन्। अतिराष्ट्रवादी दृष्टिकोण अनुसार उदारवादी राजनीतिक प्रणाली राष्ट्रविरोधी ठहरिन्छ। कतिपय कम्युनिष्ट मुलुकमात्र होइन, प्रजातन्त्रवादी मुलुककै जननिर्वाचित नेतृत्व कतै कतै अतिराष्ट्रवादी भएका कारण विवादित हुन पुगेका उदाहरण छन्। उग्रवादी अर्थात् उग्रराष्ट्रवादी चिन्तनमा विध्वंसात्मक गतिविधिले पनि प्रश्रय पाइरहेको हुन्छ। अतिराष्ट्रवाद, उग्रराष्ट्रवाद र अन्धराष्ट्रवादमा भिन्नता रहेको महसुस हुन्छ। राष्ट्रियताका लागि यी तीनवटै राष्ट्रवाद हानिकारक छन्। अन्तर्राष्ट्रिय राजनीतिमा अति राष्ट्रवाद भन्नाले कुनै पनि शक्तिशाली राष्ट्रको प्रभुत्ववादी दृष्टिकोण भन्ने बुझ्न सकिन्छ। अर्को कुनै पनि राष्ट्रप्रति वा त्यहाँको राष्ट्रियताप्रति, सार्वभौमसत्ता वा भौगोलिक अखण्डताप्रति पनि हस्तक्षेप गर्दै आफ्नो प्रभाव विस्तार गर्न कुनै शक्तिशाली राष्ट्रको नेतृत्व अग्रसर वा इच्छुक रहन्छ भने त्यो उसको अति राष्ट्रवादी, प्रभुत्ववादी दृष्टिकोण हो। अतिराष्ट्रवादी नेतृत्वका कारण संसारमा ठूल्ठूला युद्धहरू भए। विशेषगरी पश्चिमी राष्ट्रहरूले कमजोर मुलुकहरूमाथि प्रभुत्व लाद्न खोज्ने कारणबाट कैयौं मुलुकले इतिहासमा ठूलो संघर्ष गर्नुपरेको छ। प्रभुत्ववादका सम्बन्धमा राजनीतिशास्त्री प्रा रामप्रसाद दाहाल लेख्छन्, प्रभुत्ववाद शक्तिशाली राष्ट्रहरूले सानातिना एवं कमजोर राष्ट्रमाथि जबर्जस्ती प्रभाव फैलाउने वा विस्तार गर्ने नीति हो। प्रथम तथा द्वितीय विश्वयुद्ध हुने प्रमुख कारण नै शक्तिशाली राष्ट्रहरूको प्रभुत्ववादी चिन्तन हो। विश्वका साम्राज्यवादी वा उपनिवेशवादी राष्ट्रहरूबीच भएका शक्ति संघर्षहरू आआफ्नो राजनीतिक स्वार्थलाई विस्तार गर्दै ससाना वा कमजोर मुलुकमाथि प्रभुत्व जमाइराख्ने उद्देश्यबाटै प्रेरित भएका हुन्। प्रा दाहाल लेख्छन्, इतिहासका विभिन्न समयमा पश्चिमी राष्ट्रहरूले विश्वका कमजोर राष्ट्र वा उपनिवेशहरूमा रहेका क्षेत्रमाथि शोषण गर्न यस वादको अनुसरण गर्दै आएका थिए। हिटलरले द्वितीय विश्वयुद्धताका यस वादलाई आकाश छुवाउने प्रयास गरेका थिए। शीतयुद्धको विचारधारात्मक युद्धताका दुवै महाशक्ति राष्ट्रहरूले विश्वभरि नै यस नीतिको अवलम्बन गर्ने प्रयास गरेका थिए। अन्धराष्ट्रवादले राष्ट्रको प्रतिष्ठा, सामर्थ्य र पहिचानलाई कमजोर बनाउँछ। त्यस्ता चिन्तनहरूले एकातिर मुलुकमा राजनीतिक विवाद निम्त्याउँछन् भने अर्कातिर राष्ट्रिय एकताको भावनालाई कमजोर तुल्याई राष्ट्रियतामाथि नकारात्मक असर पारिरहेका हुन्छन्। कुनै पनि राष्ट्रले आफ्नो राष्ट्रको राजनीतिक प्रभावलाई अन्तर्राष्ट्रिय जगत्मा विस्तार गर्न खोज्नु अतिराष्ट्रवाद हो। साम्राज्यवाद, उपनिवेशवाद, विस्तारवाद, प्रभुत्ववाद आदि जे नामबाट सम्झिए पनि कुनै न कुनै अर्थमा त्यो अति राष्ट्रवादी सोच नै हो। त्यस्तो विचार राख्ने देश वा नेतृत्व कुनै साना, दुर्बल राष्ट्रको निकट वा छिमेकमा छ भने त्यसबाट बच्न साना, कमजोर राष्ट्रले हरदम सतर्कतापूर्वक शासन व्यवस्था सञ्चालन गर्नुपर्ने हुन्छ। कमजोर मुलुकका लागि छिमेकीको अतिराष्ट्रवादी वा प्रभुत्ववादी नीति घातक ठहरिन्छ। नेपालले छिमेकी मुलुकको प्रभुत्ववादी चिन्तनको परिस्थितिलाई इतिहासदेखि नै बेलाबेलामा कटु अनुभवका साथ भोग्दै आएको छ। त्यसैले नेपालले छिमेकीहरूसित अपनाउने परराष्ट्र नीति आफ्नो राष्ट्रियतामाथि पर्न सक्ने नकारात्मक असरलाई पनि ध्यानमा राखेर बडो होसियारीपूर्वक सञ्चालन गर्नुपर्छ। शक्तिशाली छिमेकीसँग वा अन्य कुनै पनि राष्ट्रसँग कुनै पनि सन्दर्भमा साना राष्ट्रका नेतृत्व तहबाट हुने गरेका टिप्पणी वा प्रतिकृयाहरूले असहज परिणाममा पनि पुर्याउन सक्छन्। यसतर्फ सचेत रहनु नेतृत्वको दूरदर्शिता ठहरिन्छ। उग्रवाद पनि राष्ट्रियताका लागि उसैगरी अफाप वा प्रतिकूल रहन जान्छ। उग्रवादले राष्ट्रिय सीमा बाहिरभन्दा राष्ट्रभित्र नै आफ्नो हठवादी एकचिन्तनवादी दृष्टिकोणलाई पक्षपोषण गर्दछ। यो अराजनीतिक चिन्तन हो। यस्तो चिन्तनले अधिकरूपमा आफ्नो राजनीतिक दृष्टिकोण वा विचारलाई स्थापित गर्न हिंसात्मक बाटो अवलम्वन गर्न उक्साउँछ। कुनै राजनीतिक दल वा समूहका रूपमा रहेर उग्रवादी समूहले अन्य दल वा समान्यरूपमा असहमत अर्को जुनसुकै पक्षमाथि पनि ठाडो भौतिक प्रहार गर्ने प्रयत्न गर्छ। यस्तो चिन्तनको उत्पत्ति आफूमाथि चरम अन्याय, शोषण भएको महसुस भएमा अथवा कुनै बाह्य वा आन्तरिक अस्थिरतावादी तत्त्वद्वारा प्रायोजित रूपमा पनि अस्तित्वमा आउन सक्छ। उग्रराष्ट्रवादले कतैकतै आतंकवादको रूप पनि लिनसक्छ। मुस्लिम बाहुल्य मुलुकहरूमा उग्रराष्ट्रवादले टाउको उठाएको बढी महसुस गरिएको छ। अन्य मुलुकमा पनि उग्रवादी गतिविधिहरू समयसमयमा देखा पर्दछन्। उग्रवाद वा उग्रपन्थको सम्बन्धमा राजनीतिक चिन्तक, विश्लेषक सिके प्रसाईले भनेका छन्, कुनै पनि निर्दिष्ट सीमाको बलपूर्वक अतिक्रमण एक्लै कि वा समूहका साथ चाहे त्यो राजनीतिक होस्, चाहे आर्थिक, चाहे सामाजिक, चरम उग्रपन्थ हो। उग्रपन्थ घोर पुरातनपन्थी वा प्रतिकृयावादी पनि हुनसक्छ। उग्रवादी जुनसुकै वाममार्गी वा दक्षिणपन्थी समूह वा व्यक्ति पनि हुनसक्छ। विश्वका कैयौं मुलुकमा यस्ता अतिवादी, उग्रवादी व्यक्ति वा व्यक्ति समूहले राजनेताहरूको हत्या गरेका उदाहरणहरू छन्। लिंकन, गान्धी, मार्टिन लुथर वा केनेडीका हत्याराहरू उग्रवादी हुन्। (२००८ सालमा गृहमन्त्री विपीमाथि राणा शासनका पक्षधर उग्रवादी समूहबाट सांघातिक हमला भएको थियो।) उहाँमाथि अरू समयमा पनि पटकपटक भौतिक आक्रमणका प्रयासहरू भए। निरंकुश पञ्चायतकालमा वा बहुदलीय व्यवस्थाको पुनस्र्थापनापछि पनि कतिपय राजनीतिज्ञहरूमाथि उग्रपन्थी समूह वा व्यक्तिद्वारा सांघातिक आक्रमण भएका घटनाहरू छन्। राम्रै राजनीतिक उद्देश्य लिएर गरिने उग्रवादी क्रियाकलाप पनि राष्ट्रघाती हुन्छ। नेपालले यस्ता घटनाहरू विगतमा धेरै भोगिसकेको छ। उग्रराष्ट्रवादी चिन्तन राजनीतिक चिन्तनका रूपमा नभएर व्यक्ति केन्द्रित वा समूहगत स्वार्थको चिन्तनमा आधारित रहन्छ। यसमा राष्ट्रिय एकताको उद्देश्य रहँदैन। यसका सञ्चालक वा विचारकहरू प्रतिशोधपूर्ण चिन्तनद्वारा प्रेरित देखिन्छन्। उग्रराष्ट्रवादी विचारमा राष्ट्रिय स्वार्थका नाममा सीमित व्यक्तिहरूद्वारा चिन्तनको सर्वश्रेष्ठताको प्रमाणीकरणका लागि हिंसात्मक बाटो रोज्छन्। यसका बाहकहरूका कारण समाजमा शान्ति, उन्नति, एकता, सद्भाव एवं सहिष्णुताको वातावरण खल्बलिएर अशान्ति, अराजकता बढेर जान्छ जुन राष्ट्रियताका लागि प्रतिकूल वा घातक रहन्छ। सामान्यतः अन्धराष्ट्रवादले राष्ट्रियतालाई संकुचित बनाउँछ। यसले बाह्य जगतभन्दा आफ्नो राष्ट्र सर्वश्रेष्ठ, अन्य राष्ट्रको राष्ट्रियताभन्दा आफ्नो राष्ट्रियता ठूलो वा महान् भन्ने एकलकाँटे चिन्तन बढी राख्दछ। अरूलाई गन्दै नगन्ने, सबै आफ्नो मात्र ठिक भन्ने प्रवृत्ति अन्धराष्ट्रवादी चिन्तनमा रहन्छ। यस्तो चिन्तनधारी नेतृत्वबाट देशको नेतृत्व गरिएमा अन्य राष्ट्रसँग त्यस देशको सम्बन्ध सुमधुर रहँदैन। सबैलाई आफ्नै देश, आफ्नै राष्ट्रियता अन्यभन्दा प्यारो लाग्नु स्वाभाविक हुन्छ। अन्धराष्ट्रवादी सोचले कहिलेकाँही विषम रूप लिन पुग्यो भने त्यसले युद्ध वा अन्य मानवीय विभिषिका जस्तै असहयोग, नाकाबन्दी आदि स्थिति पनि आइपर्न सक्छ। उत्तर कोरिया, क्युवा आदि मुलुकहरूले बेलाबखत नेतृत्वको अन्धराष्ट्रवादी चिन्तनद्वारा निम्त्याइएका संकटहरू भोग्दै आउनु परेको देखिन्छ। विशेषगरी लोकतान्त्रिक शासन व्यवस्था नभएका मुलुकमा राष्ट्रियस्तरमा अन्धराष्ट्रवादले बढी प्रश्चय पाएको देखिन्छ। मुलुकभित्रै पनि अधिनायकवादी नेतृत्वले जनतालाई काबुमा राखेर शासन शक्तिलाई टिकाइराख्ने प्रयत्न गरिरहेको हुन्छ। लोकतान्त्रिक वातावरण भएन भने जनताको स्वतन्त्र विचार र चिन्तनले प्रस्फुटित हुने अवसर पाउँदैन। लोकतान्त्रिक संस्थाहरूमार्फत हुने जनजागरण एवं अन्य चेतना अभिवृद्धिका गतिविधि ठप्प रहन्छन्। सरकारको नेतृत्व स्वेच्छाचारी ढंगमा अघि बढ्छ। आमजनतामाथि राज्यको अनावश्यक नियन्त्रण रहन्छ। मौलिक स्वतन्त्रता एवं नागरिक हक अधिकारबाट वञ्चित जनताले क्षमतानुसार काम गर्ने अवसर पाएका हुँदैनन्। नेपालको राजनीतिक इतिहासमा तीस वर्षे पञ्चायती कालखण्डमा अन्धराष्ट्रवादलाई प्रश्रय दिइयो। देशभित्रका नागरिकमा राजनीतिक तवरले भेदभावपूर्ण व्यवहार गरियो। मौलिक हक अधिकारबाट नागरिकलाई वञ्चित गरियो। राजाको अधिनायकवादी नेतृत्वमा सञ्चालित एकदलीय व्यवस्थाका कारण नेपाली राष्ट्रियताको भावनालाई फैलिने अवसर प्राप्त भएन। लोकतन्त्रवादी नेतृत्ववर्गलाई राष्ट्रिय राजनीतिको मूल प्रवाहबाट टाढा राखेर राजाले एकलकाँटे राजनीतिक विचारलाई राष्ट्रियता एवं राष्ट्रिय विकासको आधार बनाउन खोजे। आमजनता र जनप्रतिनिधिको स्वविवेकीय चिन्तन, प्रतिभा एवं क्षमताबाट देशलाई अलग्ग राखियो। जनविश्वास नभएका र अन्ध राजभक्तिमा रमाउँदै स्वार्थपूर्तिमा रमाउनेहरूद्वारा देश सञ्चालन गरियो। उनीहरूलाई देशको राष्ट्रियताभन्दा वैयक्तिक स्वार्थ महत्त्वपूर्ण थियो। फलतः राष्ट्रियता कमजोर बन्न पुग्यो। देशको कमजोर राजनीतिक स्थितिबाट वैदेशिक तत्त्वले फाइदा उठाउन खोजे। यसरी देशको राष्ट्रियतामाथि गम्भीर नकारात्मक असर परिरहेको अवस्थामा देशबाहिर बसिरहनुभन्दा आफूमाथि लगाइएका व्यवस्था विरोधी एवं ज्यान सजाय हुनसक्ने मुद्दाहरूलाई बेवास्ता गर्दै २०३३ सालमा विपी कोइराला नेपाल फर्के। उनका साथमा गणेशमान सिंह पनि स्वदेश फर्केका थिए। विपी फर्किनुको उद्देश्य राष्ट्रिय एकताको वातावरण तयार गरेर देशलाई विदेशी हस्तक्षेपबाट मुक्त गर्नु र प्रजातन्त्रको स्थापनाका लागि संघर्ष अघि बढाउनु थियो। राष्ट्रिय एकता कायम गरी प्रजातन्त्रको स्थापनाका गर्ने उनका तत्कालीन उद्देश्यहरू नेपालको राष्ट्रियतालाई बचाइराख्ने अभिप्रायद्वारा प्रेरित थिए, राष्ट्रिय एकता नगरिकन अब देशको अस्तित्व जोगाउने अरू कुनै उपाय छैन भन्ने लागेरै ठूलो जोखिम मोलेर देशभित्र पस्यौं, राष्ट्रिय मेलमिलापको आधार लिएर। विपीका भाषणहरूमा उल्लेख छ। यस्तै नेपाल कम्युनिष्ट पार्टीका संस्थापक नेता क पुष्पलाल २०१७ पुस १ को सैनिक षडयन्त्रपछि प्रवासमै बसेर राजाको निरंकुशतन्त्र विरुद्धका गतिविधिमा सकृय रहे। पञ्चायत व्यवस्थामा राजालाई राष्ट्रियताको प्रतीक मानिन्थ्यो। पुष्पलालले ९५ प्रतिशतभन्दा बढी कृषक भएको मुलुक नेपालको वास्तविक राष्ट्रियता गाउँमा बस्ने गरिब नेपालीका झुपडीमा रहेको विचार व्यक्त गरे। लाखौं नेपाली झुपडीको एकता नै नेपाली राष्ट्रियता हो भन्ने पुष्पलालको दृष्टिकोण रह्यो। उनले भनेका छन्, लाखौंलाख झुपडीको एकता वर्तमान सन्दर्भमा नेपालको राष्ट्रियता हो र यिनीहरूको हक र हितको सुरक्षा जनवाद हो। पुष्पलालले राजसंस्थालाई सामन्ती राज्यव्यवस्थाका प्रतीक माने। नेपाली राष्ट्रियताको प्रतीक राजा वा दरबार हुन सक्दैन, आमजनतालाई हकअधिकारबाट वञ्चित गरेर राजाद्वारा भएका देशघाती कदमका विरुद्ध कांग्रेस तथा कम्युनिष्ट मिलेर जनआन्दोलन गर्नुपर्छ भन्ने उनको विचार थियो। पुष्पलालले कांग्रेसको राजनीतिक दृष्टिकोणलाई मानेमा विपीले आफू नेपाल कम्युनिष्ट पार्टीको आर्थिक दृष्टिकोणलाई स्विकार्न सक्ने बताएका थिए भन्ने बुझ्न पाइन्छ। यद्यपि आमजनतालाई प्रजातान्त्रिक हक अधिकारबाट वञ्चित गराएर नेपाली राष्ट्रियता बलियो हुन सक्दैन भन्नेमा दुवै राजनेतामा समान धारणा पाइन्छ। दुवै राजनेताको जीवनकालभरी र २०४६ सालसम्म नै नेपालको राजसंस्थाले नेपाली राष्ट्रियतालाई संकीर्ण, खण्डित एवं ध्वनिहीन बनायो। दरबारले राष्ट्रियतालाई आफ्नै झ्यालबाट देखिने वस्तुको रूपमा परिभाषित गर्यो। राष्ट्रियता आमजनताको हक अधिकार सहितको चैतन्य एवं भावनाद्वारा निर्मित साझा राष्ट्रिय दृष्टिकोण हो भन्ने यथार्थलाई दरबारले बुझ्न चाहेन। पञ्चायती अन्धराष्ट्रवादका कारण देशमा विदेशी हस्तक्षेप बढ्दै गएको महशुस विपीले गरे। निरंकुश व्यवस्थाभित्र रहेको संकीर्ण वा अन्धराष्ट्रवादी चिन्तनद्वारा निर्मित राजनीतिक संयन्त्रमा वैदेशिक हस्तक्षेपलाई रोक्न सक्ने सामर्थ्य थिएन। निरंकुश राज्य व्यवस्थामा देशको सार्वभौमसत्ता शासकमा निहित हुन्छ। पञ्चायतकालमा राजामा देशको सार्वभौमसत्ता निहित थियो। आमजनतालाई व्यवस्थाको विरुद्धमा बोल्न, लेख्न वा आलोचना गर्न प्रतिबन्ध थियो। बहुदलीय लोकतान्त्रिक व्यवस्था पक्षधर नेतृत्ववर्गलाई अराष्ट्रिय तत्त्व भनिन्थ्यो। जो निरंकुश व्यवस्थाको गुनगान गर्दथ्यो, ऊ मात्र राष्ट्रवादी कहलिन्थ्यो। निरंकुश व्यवस्थाद्वारा निर्देशित राष्ट्रवाद, अन्धराष्ट्रवाद मात्र थियो जसमा राष्ट्रिय एकताको भावनालाई तिरस्कृत गरियो। फलस्वरूप नेपाली राष्ट्रियता क्षीण हुनपुग्यो। स्वतन्त्र भूगोल त थियो तर त्यसभित्र राष्ट्रियताको बलियो ढुकढुकी थिएन। त्यो अन्धराष्ट्रवाद थियो। अन्तर्राष्ट्रिय दृष्टिकोण, वैदेशिक मामला वा राष्ट्रिय राजनीतिक राज्यव्यवस्था जुनसुकै तवरमा पनि अन्धराष्ट्रवाद एउटा संकीर्ण राजनीतिक दृष्टिकोण हो। अन्धराष्ट्रवादले राष्ट्रको प्रतिष्ठा, सामर्थ्य र पहिचानलाई कमजोर बनाउँछ। वर्तमान नेपालको राजनीतिक सन्दर्भमा पनि बेलाबखत अन्धराष्ट्रवादी, संकीर्णतावादी वा क्षेत्रयतावादी चिन्तन र सोचहरू प्रकट भइरहेका देखिन्छन्। त्यस्ता चिन्तनहरूले एकातिर मुलुकमा राजनीतिक विवाद निम्त्याउँछन् भने अर्कातिर राष्ट्रिय एकताको भावनालाई कमजोर तुल्याई राष्ट्रियतामाथि नकारात्मक असर पारिरहेका हुन्छन्। यसतर्फ विशेष गरी राजनीतिक क्षेत्रले बढी सजगता अपनाउनु पर्ने देखिन्छ। अतिराष्ट्रवाद वा अतिराष्ट्रियताको भावना दुवै मुलुकका लागि घातक हुन् भन्ने महसुस राजनीतिक वा अन्य सबै क्षेत्रबाट गरिनुपर्छ।"
बाढीको इपिसेन्टर हेलम्बु,"क्याम्प तथा पोष्ट पूर्ण रूपमा बगाएसँगै मेलम्चीबाट काठमाडौं पानी पठाउने काम केही समयका लागि अवरुद्ध हुने देखिन्छ भूगोल, भूगर्भविद् र मौसम पुर्वानुमानविद्को अनुमानविपरीत असार १ मा मेलम्ची खोलाले निम्त्याएको विपद्बाट हेलम्बुमेलम्ची करिडोरका बासिन्दाको जनजीवन सामान्य अवस्थामा फर्कन सकेको छैन। मेलम्ची खानेपानी आयोजनाको मुहान क्षेत्र नाखोते हुँदै आएको बाढीले हेलम्बु भेगका तिम्बु, किउल, गणेशेबगर, चनौटे, ग्यालथुम तथा मेलम्ची नगरपालिकाको तालामाराङ तथा मेलम्ची बजार क्षेत्रका अधिकांश बस्ती क्षतिवक्षत बनाउँदा सयौं परिवार अहिले विद्यालय र त्रिपालमुनि आश्रय लिइरहेका छन्। २०७२ को विष्मयकारी भूकम्पका कारण छियाछिया भएको जमिनभित्र पानी पसेकै कारण पहिरो गई बाढीको बहाव बढेको अनुमान लगाइएको छ। त्यति ठूलो बस्ती नै बगाउने गरी पानी नपरेकाले ससाना ज्वालामुखी विष्फोट नैै भएको त होइन ? भन्ने आशंका कतिपयको छ। कारण जे भए पनि मनसुन प्रारम्भ अगावै सिन्धुको उत्तरपश्चिम भेग हेलम्बुमेलम्ची क्षेत्र भने खण्डहरमा रूपान्तरण भएको छ। सिन्धुपाल्चोकको इतिहासमा असार १ कालो दिनको रूपमा रूपान्तरण त भयो नै निर्माण प्रारम्भ भएको २२ वर्षपछि काठमाडौंका बासिन्दाका लागि पिउने पानी सप्लाई गर्न सफल मेलम्ची खानेपानी आयोजनाको बाँध, सुरुङ सडक, पक्की पुल तथा मुहानको संरचनामा आंशिक तथा पूर्ण क्षति बनाएकै कारण मेलम्ची पुनः अनिश्चत बनेको छ। पानीको बहाव तथा वर्षा दुवै नरोकिएकाले आयोजनाको क्षतिग्रस्त क्षेत्रमा कामदार पठाएर मर्मत गर्न तत्काल सकिने अवस्था देखिन्न। यद्यपि आयोजनाले भने प्रयास जारी राखेको बताएको छ। आयोजनाको अम्बाथान अडिट सुरुङ बन्द भएकाले सुरुका दिनमा पानी बाहिर पठाउन समस्या देखिएको थियोे। प्रवेश मार्ग हुँदै बाँध जोड्ने दुईवटा पक्की पुल र दुई वटा बेलीब्रिज सहित मुहान नजिकै रहेको इन्जिनियरिङ क्याम्प तथा सुरक्षा पोष्ट पूर्ण रूपमा बगाएसँगै आयोजनाबाट काठमाडौं पानी पठाउने काम भने निश्चित समयका लागि अवरुद्ध हुने नै देखिन्छ। गृह मन्त्रालय अन्तर्गतको राष्ट्रिय विपद् जोखिम न्युनीकरण तथा व्यवस्थापन प्राधिकरणले विस्थापित परिवारका लागि वैकल्पिक बसोबासको प्रबन्धको तयारी गरे पनि बाढी विस्थापितको बास अहिले पनि विद्यालय र त्रिपालमुनि नै छ। स्थायी वैकल्पिक बसोबासको व्यवस्थापनमै कठिनाई देखिँदा विस्थापितमा शारीरिकको अलावा मनोवैज्ञानिक समस्यासमेत सिर्जना हुन सक्ने बुझाइ विश्लेषकहरूको छ। जसकारण पनि स्थायी वैकल्पिक बसोबासको व्यवस्थापन तत्काल जरुरी देखिएको हो। बाढीको इपिसेन्टर मानिएको हेलम्बुका वडा नम्बरहरू १, २, ३, ४, ६ र ७ मा १०१ घर पूर्ण क्षतिग्रस्त, २ हजार ३ सय ३१ व्यक्तिले विद्यालय तथा त्रिपालमा आश्रय लिएका छन् भने २० जना बेपत्ता छन्। विस्थापितको संख्या बढ्ने अनुमान लगाउन सकिन्छ भारी वर्षात्को समय आउन बाँकी नै छ। बाढीको दोस्रो प्रभावित क्षेत्र हो मेलम्ची। मानवीय क्षति मेलम्चीमा नभए पनि १ सय ७९ घर पूर्ण जोखिममा छन्। सिन्धुपाल्चोकभित्रको प्राकृतिक विपत्तिा भने यो पहिलो होइन। २०७२ को भूकम्पले ३९ सयजनाको ज्यान गयो। जुरेको पहिरो, भोटेकोशीको कटानको अलावा कोभिडको पहिलो मृत्युको शिकारसमेत सिन्धुपाल्चोककै सुत्केरी महिला भएकी थिइन्। मेलम्ची नगरपालिकामा १ सय ७३ घर त पूर्ण क्षति नै भएर इन्द्रेश्वरी मावि र आसपासमा डेरा लिएर विस्तापित परिवार अहिले बसोबास गरिरहेको छ। मेलम्ची बजारको मूल समस्या भनेको बाढीको बहावले बगाएर ल्याएको ढुंगामाटोको र ४ सय १२ घर आंशिक क्षति भएका कारण खोलाको सतह बढेर बस्तीमा प्रवेश गर्नु नै हो। खोलाको बहाव घट्न नसकेका कारण बस्ती सुरक्षित गर्न कठिनाई भएको मेलम्ची नगरपालिकाले जनाएको छ। तथापि ७ वटा डोजरले बस्ती सुरक्षित गर्ने कार्यलाई निरन्तरता दिइरहेको छ। सामाजिक क्षेत्रका अगुवा सागर श्रेष्ठका अनुसार मेलम्चीका स्थानीय बासिन्दाले विपद् न्युनीकरण तथा वैकल्पिक बसोबासका लागि जनस्तरबाट समिति निर्माण गरेर पनि काम गरिरहेका छन्। तर, मौसमले उनीहरूलाई पूर्णरूपमा साथ दिएको छैन। सिन्धुपाल्चोकभित्रको प्राकृतिक विपत्ति भने यो पहिलो होइन। २०७२ को भूकम्पले मुलुकभर ८ हजारको ज्यान लिँदा करिब आधाको संख्यामा ३९ सयको ज्यान सिन्धुपाल्चोकका बासिन्दाले गुमाएका थिए। जुरेको पहिरो, भोटेकोशीको कटानको अलावा कोभिडको पहिलो मृत्युको शिकारसमेत सिन्धुपाल्चोककै सुत्केरी महिला भएकी थिइन्। हरेक प्राकृतिक विपत्तिको पहिलो निशानामा सिन्धुपाल्चोक पर्दै गएको छ। भूकम्पका कारण कमजोर भएको जमिन, खोला आसपासका बस्ती, पहाडी भूभाग ज्यादा, स्वच्छ पानीमा गरिने व्यावसायिक उत्पादन ट्राउट माछाका लागि खोलाकै आसपासको बस्ती चाहिने आदि कारण वर्षेनी सिन्धुपाल्चोकले जन र धनको ठूलो क्षति व्यहोर्दै आएको छ। यो पटक पनि चनौटे बजारको रातो पुल बाँकी राखेर हेलम्बु क्षेत्रमा यातायात सम्भव भएको हो, अन्यथा हेलम्बु स्वयं पनि कर्णाली प्रदेशझैं बन्ने निश्चित प्राय थियो। अहिले पनि हेलम्बुका २ वटा वडामा दैनिक खाद्यान्न हेलिकोप्टरको माध्यमबाट पुर्याउनु पर्ने बाध्यता छ। वर्षेनी विपद्का समय छलफल गरिने र विपद् न्युनीकरण हुनासाथ बिर्सिइने विषय भनेको एकीकृत बस्तीको अवधारणाको विषय हो। हेलम्बुमेलम्ची विपद्ले सिकाएको पाठ पनि अब वैकल्पिक एकीकृत बस्तीको खाँचो नै हो। हेलम्बुको ५ र मेलम्चीका २ वटा साना ठूला सहरलाई पूर्ण र आंशिक क्षति पुर्याएको परिवेशमा स्थानीय निकायको समन्वयमा राज्यले तत्काल वैकल्पिक एकीकृत बस्ती निर्माण गर्न ढिला गर्नु हुन्न। उता वर्षात्कै कारण सडक र पुल भाँसिदा नेपालचीनबीचको अन्तर्राष्ट्रिय ठूलो नाका तातोपानी समेत बन्द भयो। जसले राष्ट्रिय राजस्वमा ठूलो नोक्सानी व्यहोर्नु परेको छ। सिन्धुको पुनस्र्थापनामा राज्य छिट्टै संवेदनशील नबन्ने हो भने बाँकी मनसुनको भयावहले थप अकल्पनीय क्षति हुन सक्ने अनुमान सहज रूपमा गर्न सकिन्छ। मेलम्ची नगरपालिका भित्रको क्षतिको विवरणलाई पूर्ण रूपमा उल्लेख गर्न कठिन छ। तर होटल मेलम्ची हेरिटेज, रेडियो मेलम्ची, होटल रिभर रिसोर्ट, होटल रिभर साइड इन, कभर्ड हल, होटल रोज, पशु स्वास्थ्य केन्द्र, महिला विकास कार्यालय, नेकपा एमाले पार्टी कार्यालय र सुप कार्यालय लगायत कार्यालयहरू क्षतिग्रस्त भए। हेलम्बु गाउँपालिका भित्रको क्षतिमा इलाका प्रहरी कार्यालय भवन, पक्की पुल तीनवटा, झोलुंगे पुल ६ वटा, मेलम्ची आयोजनाको मुहान इन्टेक, २ नम्बर वडा कार्यालय भवन, हेलम्बु रेन्वो ट्राउट, भण्डारी रेन्वो ट्राउट र धर्तिमाता कृषि फर्म छन्। यस्तै ठंगले तामाङ रेन्वो ट्राउट, तामाङ रेन्वो ट्राउट एन्ड कृषि, लाङटाङ ट्राउट फर्म, जयबागेश्वरी ट्राउट फर्म, सिन्धु ट्राउट फर्म, मेलम्ची रेन्वो ट्राउट फर्म र त्रिलोचन भण्डारी ब्रोइलर फर्म पनि छन्। वैकल्पिक बसोबास मिलाउँछौं मेलम्ची नगरपालिकाका मेयर डम्बर अर्यालले अस्थायी बसोबासका लागि इन्द्रेश्वरी विद्यालय आसपासका घरमा डेरा लिएर बस्ने र उहाँहरूका लागि दैनिक उपभोग्य खाद्यान्नदेखि पकाउने भाडाकुँडा र ग्यास चुल्होसम्मको व्यवस्थापन धमाधम गरिरहेको बताएका छन्। उनकै शब्दमा, अब हामी स्थायी प्रकृतिको वैकल्पिक व्यवस्थापनमा जुटेका छौं। हामी निश्चत रूपमा त पुगेका छैनौं, प्रभावितहरूको समिति छ, उक्त समितिसँग पनि परामर्श गर्छौं र हामी टुंगोमा पुग्छौं। वैकल्पिक बसोबासका लागि मेलम्ची ११ कै विद्यालय आसपास केही जमिन हामीले विकल्पको रूपमा लिएका छौं। सातवटा डोजर परिचालन गरिएको छ। बाढीको बहावमा कमी नआउँदासम्म काम निरन्तर गर्न कठिनाई भएको छ, तथापि हाम्रो प्रयास जारी छ। हामीले बजार क्षेत्र सुरक्षित राख्न सहयोग पुर्याउन भौतिक पूर्वाधार मन्त्रालय र प्रदेशस्तरमा पनि निन्तर पहल गरिरहेका छौं। तत्काल निर्माण प्रारम्भ गर्नेछौं हेलम्बु गाउँपालिकाका अध्यक्ष निमा ग्याल्जेन शेर्पाका शब्दमा, जोखिम कायमै रहेकाले अहिलेका लागि त अस्थायी बसोबासको व्यवस्थापन गरेर खाद्यान्न सहित सुरक्षित राखेका छौं। तत्कालै दुई कोठा, किचेनसहित ट्वाइलेट बाथरुम सहितको निजी आवासको व्यवस्थापनमा छिट्टै जुट्दै छौं। त्यो बसोबासको व्यवस्थापन पनि स्थायी होइन। राष्ट्रिय विपद् जोखिम न्युनीकरण तथा व्यवस्थापन प्राधिकरणको समन्वयमा हामी प्रभावितको लागि स्थानीय स्तरमै वैकल्पिक बसोबासमा जुटेका छौं। स्थायी घर नै वर्ष दिनभित्र निर्माण गर्ने गरी हाललाई किचेन, बाथरुम सहितको अस्थायी घर यथासिघ्र निर्माणको चरणमा छौं। त्रिपाल र अस्थायी बसोबासमा हामी हेलम्बुका बासिन्दालाई लामो समय राख्दैनौं। दाताको सहयोग र गाउँपालिकाकै स्रोतमा हामी वैकल्पिक स्थायी बसोबासको व्यवस्थापन र्छौँ। स्रोतकै कारण बसोबास निर्माण रोक्ने पक्षमा छैनौं। किनकि बाढीको बितण्डा त भयो नै, अब पनि विस्थापितलाई स्थायी बसोबासमा लैजान नसक्दा उहाँहरूमा मनोवैज्ञानिक समस्या समेत देखा पर्ने आकलन गरेका छौं। पूर्ण र आंशिक क्षतिको विवरण संकलन पश्चात हामी तत्कालै विवरण सरकार समक्ष पठाउँछौं। भवन निर्माण लगायतका लागि ढिलाइ गर्न हुन्न भन्ने हाम्रो मान्यता छ। काम तीव्रगतिमा भइरहेको छ। विस्थापितको तथ्यांक संकलन गरेपछि सरकारलाई उपलब्ध गराएर सरकारको समेत सहयोगमा स्थायी बसोवासको व्यवस्थापन यथासिघ्र गर्ने तयारी गरिरहेका छौं।"
कोटेश्वरमा नेपाल र ओलीनिकट नेताबीच भेटवार्ता,"काठमाडौं : नेकपा (एमाले)का अध्यक्ष केपी शर्मा ओली निकट नेताहरु र वरिष्ठ नेता माधव नेपालबीच छलफल भएको छ। आइतबार बिहान प्रधानमन्त्री एवम् एमाले अध्यक्ष ओली पक्षका नेताहरु माधवकुमार नेपाललाई मनाउन उनकै निवास कोटेश्वर पुगेर छलफल गरेका छन्। छलफलका क्रममा नेता नेपालले आफू निकट नेतासँग छलफल गर्ने प्रतिक्रिया दिएका छन्। विवादको टुंगो लगाउन प्रधानमन्त्री ओलीले आफू निकट नेताहरू सुवास नेम्वाङ, विष्णु पौडेल र शंकर पोखरेललाई नेपाल निवास कोटेश्वर पठाएका हुन् । कोटेश्वर पुगेका उनीहरूले नेता नेपाललाई अध्यक्ष ओलीसँग छलफल गरेर पार्टीको विवाद टुंगो लगाउन आग्रह गरेका छन्। नेकपा (एमाले)ले विपक्षी दलका नेतालाई प्रधानमन्त्री नियुक्त गर्न सर्वोच्च अदालतमा बुझाएको हस्ताक्षर फिर्ता गर्न वरिष्ठ नेता माधवकुमार नेपाल समूहलाई सोमबारसम्मको अल्टिमेटम दिएको छ। वरिष्ठ नेता नेपालले भने हस्ताक्षर फिर्ता नलिने अडान ओलीसमक्ष राखेका छन्। यसैबीच नेपालले आफूनिकट निवर्तमान सांसदसँगै सर्वोच्च अदालतमा गरेको हस्ताक्षर र पार्टी एकताका विषयमा शनिबार छलफल गरेका छन्। छलफलमा सहभागीले पार्टी एकताको विकल्प नभए पनि अदालतमा विचाराधीन मुद्दालाई प्रमुख विषय बनाउन नहुने धारणा नेपाललाई सुनाएका थिए। उनीहरूले पार्टी एकता भए अदालतमा विचाराधीन मुद्दाको हस्ताक्षर फिर्ताको विषयलाई प्रमुख बनाउन नहुने राय दिएका थिए।"
अनुदान दुरूपयोग,"कुनै पनि क्षेत्रको विकासका लागि सरकारी वा अन्य क्षेत्रबाट अनुदान रकम दिइन्छ। खस्कन लागेको र अत्यावश्यक क्षेत्रको अध्यायन गरी त्यस क्षेत्रमा नागरिकको आकर्षण बढाउन पनि सरकारले पछिल्लो समय बजेटको ठूलो हिस्सा अनुदानमा खर्चने गरेको पाइन्छ। संघीय संरचनासँगै तीनै तहका सरकारले नागरिकको प्रत्यक्ष संलग्नता रहने क्षेत्रमा अनुदान दिने व्यवस्था गरेका छन्। कृषि, पर्यटन, उद्योग, वातावरण, शिक्षा र सञ्चार प्रमुख रूपमा अनुदानका लागि प्राथमिकतामा पर्ने क्षेत्र हुन्। कृषिप्रधान मुलुक भएर यीमध्ये सबैभन्दा धेरै अनुदानको रकम कृषिमा खन्याउने गरिएको छ। तर, पछिल्लो समय धेरै लगानी हुने अनुदानको रकम वितरणमा चरम दुरूपयोग भएको छ। वास्तविक क्षेत्र र व्यक्तिभन्दा पहुँच भएकाले मात्रै अनुदान पाउने हुँदा उकास्नु पर्ने आवश्यक क्षेत्र भने जहाँको त्यही छ। अनुदानका लागि सरकारले कार्यविधि पनि बनाएको पाइन्छ। वित्तीय समानीकरण, सशर्त, समपूरक र विषेश अनुदान गरेर चार वर्गमा अनुदान वितरणको व्यवस्था छ। नेपाल सरकारले प्रदेश तथा स्थानीय तहको खर्चको आवश्यकता र राजस्वको क्षमताको आधारमा आयोगको सिफारिसमा प्रदेश र स्थानीय तहलाई वित्तीय समानीकरण अनुदान वितरण गर्छ। नेपाल सरकारबाट प्राप्त अनुदान र आफ्नो स्रोतबाट उठेको राजस्वलाई प्रदेशले प्रदेशभित्रका स्थानीय तहको खर्चको आवश्यकता र राजस्वको क्षमताको आधारमा प्रदेश कानुन बमोजिम आयोगको सिफारिसमा वित्तीय समानीकरण अनुदान वितरण गर्ने प्रावधान छ। कुनै पनि क्षेत्रमा सर्त तोकेर सशर्त अनुदान पनि वितरण गरिन्छ। प्रदेश तथा स्थानीय तहलाई पूर्वाधार विकाससम्बन्धी कुनै योजना कार्यान्वयन गर्न समपूरक अनुदान प्रदान गरिन्छ। कुनै उद्देश्य राखी प्रदेश वा स्थानीय तहबाट सञ्चालन गरिने कुनै खास योजनाका लागि विशेष अनुदान प्रदान पनि हुन्छ। प्रदेश र तहले पनि यस्तै आधार तय गर्दै अनुदान वितरण गर्नुपर्छ। कुनै क्षेत्रलाई तोकेर पनि अरबौं बजेट तीनै तहबाट अनुदान शीर्षकमा खर्च हुन्छ। तर, पहुँच भएकाहरूले प्रदेश र संघबाट सोझै आफ्नो फर्म, उद्योग वा संस्थामा अनुदान रकम पार्ने गरेका छन्। बजेट निर्माणको क्रममा अनुदान दिने क्षेत्र पहिचान गर्दा सरकार पनि त्यस्ता व्यक्ति वा क्षेत्रको प्रभावमा फस्ने गरेको पाइन्छ। जसका कारण अनुदान रकमको दुरूपयोग बढेको छ। अनुदानको दुरूपयोग रोक्न वर्गीकरण गरिए पनि प्रभावकारिताको आधारबिना नै पहुँचको भरमा मनलाग्दी रूपमा अनुदान वितरण हुन्छ। अनुदानको पारदर्शिताको विषयमा प्रभावकारी अनुगमन नहुँदा वितरण भएको करोडौं रुपैयाँको कुनै स्थानमा लेखाजोखासम्म छैन। विभिन्न समयमा गरिएको सरकारी अनुगमनकै प्रतिवेदनले अनुदान वितरणमा दुरूपयोग भएको निश्कर्ष दिए पनि राज्य र दातृ निकायको कोषबाट करोडौं रुपैयाँको अनुदान कस्ता किसान वा संस्थाले पाए भन्ने विषयमा अझै गहन रूपमा अध्ययन भएको छैन। जसको फाइदा पहुँच भएकाहरूले उठाइरहेका छन्। यसको ज्वलन्त उदाहरण हो सुदूरपश्चिम सरकारको अनुदान वितरण कार्यक्रम। जहाँ पहुँच भएका नेता र उद्योगीले कृषक र उक्सन नसकेको क्षेत्रका लागि आउने अनुदान लिएका छन्। लिनलाई प्रदेश सरकारले बजेटमा नामै तोकेर सहज पनि बनाइदिएको छ। यस किसिमको वितरणले अनुदान दिएको क्षेत्रको विकासभन्दा अनुदान वितरणमा प्रकृया मिलाएर रकम सक्ने काम मात्रै हुन्छ। मिलोमतो गरी सानो रकमको अनुदानमा सानै रकम र ठूलो अनुदानमा ठूलै रकम कर्मचारी, ठेक्केदार र परामर्शदार्ताहरूले स्वाहा पार्दै आएका छन्। यो समस्या कृषिको अनुदान वितरणमा बढी भेटिन्छ। रकमको लेनदेन गरी सक्कली भन्दा पहुँचवाला नक्कली किसानको पोल्टामा अनुदान प्रवाह हुँदै आएको छ। कमिसन नबुझाउँदा सम्म निम्न स्तरका र पहुँच नभएका किसानले अहिले पनि अनुदान नै पाउँदैनन्। कृषिजन्य वस्तुको सुरुआती उत्पादनदेखि प्रशोधन तथा बजारीकरणसम्मका चरणमा सरकारले उपलब्ध गराउने अनुदान बहालवाला र सेवा निवृत्त कर्मचारीदेखि राजनीतिक पहुँचका आधारमा कमाई खाने भाँडो भएको छ। मन्त्रालयबाट प्रदान गरिने पूरक अनुदानमा टाठाबाठा र पहुँचवालाको हालिमुहाली रहेको अघिल्लो वर्ष कृषि तथा पशुपक्षी विकास मन्त्रालयले गरेको अध्ययनबाट फेला समेत परेको छ। सरकारको ठूलो रकम अनुदानमा खर्च हुने र यही अनुदानको दुरूपयोग उच्च हुने भएकाले यस विषयलाई सरकारले गहन रूपमा लिनुपर्छ। अनुदान प्रदान गर्न मन्त्रालयगत रूपमा विभिन्न थरिका कार्यविधि र निर्देशिका पनि बनेका छन्। त्यसको सदुपयोग र कार्यान्वयन गर्नुपर्छ। अनुदान प्राप्त गर्ने क्षेत्रका लागि सरल नियम बनाए सहजै नागरिकको पहुँचमा अनुदान पुग्न सक्छ। पहुँचवालाको अनुकूल कार्यविधि र निर्देशिकाले दुरूपयोग अझै बढाएको छ। यस विषयमा सरकारले अझै अध्ययन गरेर सही ठाउँमा अनुदानको सदुपयोग गरे मात्रै समृद्ध नेपाल, सुखी नेपाली भन्ने सरकाको लक्ष्य पूरा हुनेछ।"
पुतलीबजारका कर्मचारीको बढुवा र ग्रेडवृद्धि,"स्याङ्जा : पुतलीबजार नगरपालिकामा कार्यरत स्थानीय तहका कर्मचारीलाई बढुवा र ग्रेडवृद्धि गरेको छ। नगरपालिकाको भर्खरै सम्पन्न नवौं नगरसभाले कर्मचारी व्यवस्थापन ऐन २०७८ पारित गरेर यहाँ कार्यरत ४३ जना कर्मचारीमध्ये १४ जनाको बढुवा र २९ जनाको ग्रेडवृद्धि गरेको हो। बढुवा हुनेमा आठौं र सातौं तहमा ११ जना, छौटौं तहमा ३ जना र पाचौं तहमा ९ जना छन्। आठौं तहमा ताराचन्द्र ढकाल, सातौं तहमा कपिल गिरी, छैटौं तहमा अरुण पौडेल, मनि राना र पमनारायण पराजुली छन्। पाँचौ तहमा राजेश पुरी, नरबहादुर पराजुली, दिपक जंग केसी, चन्द्रबहादुर कार्की, हरीलाल ढकाल, हिमकान्त रेग्मी, कुलप्रसाद मरासीनी, राजु रेग्मी र यमबहादुर मल्ल छन्। नगरप्रमुख सीमा क्षेत्री, उपप्रमुख महेश पुरी, प्रमुख प्रशासकियय अधिकृत पुरुषोत्तम शर्मा, शिक्षा शाखा प्रमुख बाबुराम बराल लगायतले बढुवा भएका कर्मचारीलाई बधाई दिदै समृद्ध पुतलीबजार र सुखी नगरबासीको लक्ष्य अनुरुप काम गर्न सुझाव दिए।"
रामनगर गाउँपालिकाका अध्यक्ष बर्माको निधन,"मलंगवा : सर्लाहीको रामनगर गाउँपालिकाका अध्यक्ष कृष्णप्रसाद बर्माको आइतबार बिहान निधन भएको छ । रामनगर गाउँपालिका वडा नंं १ खैर्वा निवासी बर्माको आइतबार बिहान १२ बजे निधन भएको गाउँपालिकाका पूर्व निमित्त प्रशासकीय अधिकृत रामपुकार महतोले जानकारी दिएका छन् । काठमाडौं भैसेपाटीस्थित मेडिसिटी अस्पतालमा उपचारको क्रममा रहेका बर्माको ७२ वर्षको उमेरमा निधन भएको हो । गत १४ गते स्वास्थ्यमा खराबी आएपछि उनलाई उपचारको लागि काठमाडौं लगिएको थियो । लामो समयदेखि मधुमेह, उच्चरक्त चाप र मुटुको रोगी रहेका बर्माको १० दिन अगाडीदेखि नै स्वास्थ्यमा समस्या देखिएको थियो । स्वास्थ्य अवस्थामा समस्या आएपछि १४ गते काठमाडौं लगिएको थियो । बर्मा २०७४ सालमा नेपाली काँग्रेसबाट गाउँपालिका अध्यक्षमा निर्वाचित भएका थिए । बर्माको पार्थिव शरीरलाई गाउँमा ल्याएर धार्मिक परम्पराअनुसार अन्तिम संस्कार गरिने अध्यक्षका भाइ राजकुमार श्रीवास्तवले जानकारी दिएका छन् । गाउँपालिका अध्यक्ष बर्माको श्रीमती र एक छोरा रहेका छन् ।"
विपत्तिका जवाफदेही हामी,"जीवन केही चलायमान भए पनि कोरोनाको जोखिम घटेको छैन। चीनबाट उर्लेको कोरोनाको मुस्लोले विश्व परिक्रमा गरेको दुई वर्ष हुन लाग्यो। उच्च जनसंख्या भएको चीनमा यसको नियन्त्रण छ भने अर्को छिमेकी भारतमा नियन्त्रण बाहिर नै छ। खुल्ला सीमाका कारण हामी यसको प्रभावमा परेका छौं। हालसम्म विश्वमा ४० लाख बढीले ज्यान गुमाइसकेका छन्। विश्व स्वास्थ्य संगठनले कोरोनाको उत्पत्तिस्थल चीनमा यसबारे अध्ययन गर्न लागेको छ। विश्वका कतिपय देशले भ्याक्सिन तयारी मात्रै होइन, प्रयोग पनि गरिसके। हामीले केही भ्याक्सिन लगायौं, धेरै हामी यसको पर्खाइमा छौं। विश्व स्वास्थ्य संगठनको भनाइ जसरी बन्दाबन्दी गर्ने, हात धुने, मास्क लगाउने र दूरी कायम गर्नेमै छौं ! अमेरिका र चीनका बीच व्यापार युद्ध छ, कोरोना भाइरस विश्व युद्धभन्दा बढी खतरायुक्त छ। विज्ञानले अहिले हार खाएको छ। प्रकृतिमैत्री वातावरणबाट अलग हुन लागेको मानव सभ्यताका लागि कोरोना महामारी ठूलै चुनौति हो। विश्वलाई साम्राज्य बनाउन सकेको अमेरिकाले हार खाएको छ। संसारमा घातक रयासनको कारोबार बढेको छ। विषादियुक्त वस्तुको सेवन बढेको छ। वातावरण धमिलो भएको छ। प्रकृति विनाश भएको छ। जंगली जनावरप्रतिको हिमचिम बढेको छ। मानिसमा अनौठो सोख बढेको छ। घरपालुवा र प्रांगारिक मल दिने जनावरको संख्या घट्दो छ भने वन विनाश छ। तिनको वासस्थान घटेको छ, मृत र जीवित यस्ता जनावरले घरघरका सोखिन कोठाहरू, पसलहरू, व्यापारिक स्टलहरू सजिन थालेका छन्। मानिसले प्रकृतिप्रति अन्याय गर्यो, होडबाजी र प्रतिस्पर्धी वातावरण बनायो। विषादी भित्र्यायौं अनि खेतबारीमा डोजर कुदायौं। परिणाम वर्षेनी र निरन्तर वर्षा र बाढीपहिरोले निद्रा हराएको छ। मानिसको स्वास्थ्य बिगार्ने गरी अस्वस्थ औद्योगिक लगानी बढेको छ। देशभित्र मात्र होइन, देश बाहिरको लगानी, नाफा गरी छिटो धनी हुने सोखले मानव हित प्रतिकूल भएको छ। मानव स्वास्थका अंगहरू खासगरी नसा, फोक्सो, मुटु, मष्तिस्क, मृगौलाप्रति लापरवाही गरिएको छ। हाल देखा परेको कोरोना श्वासप्रश्वाससम्बन्धी घाँटी र फोक्सोलाई प्रत्यक्ष असर पर्ने सरुवा रोग भनिएको छ तर गतिलो र भरपर्दो तथ्यांक, यसको जिन, प्रभाव र निराकरणको वैज्ञानिक पुष्टि भइसकेको छैन। विषाक्त खानाले रोग प्रतिरोध क्षमता घट्छ। उच्च उत्पादनको अपेक्षा गर्दै खेतबारीमा प्रयोग गरिने विषादीले माटो, पानी, हावा आदि दूषित गराउँछ। फलतः मानव स्वास्थ्यमा अनेकौं व्यवधान उत्पन्न गराउँदै प्राणघातक रोगको उदय हुन्छ। हेर्दा सामान्य लाग्छ, तर यसले गर्ने साइकल चक्रको प्रभाव धेरै गहिरो हुन्छ। विश्व पर्यावरण २०१९ को प्रतिवेदनले स्पष्ट पारेको छ सन् २०१९ मा संसारभरि २५ लाख ५० हजार टन विषादी खेतबारीमा प्रयोग भयो। यस्ता विषादी ९८ प्रतिशतले माटो, हावापानीलाई प्रदूषित बनाउँछन्। संसारमा हाल ठूला ६ कम्पनी छन्, जसले ७५ प्रतिशत विषादी उत्पादन गर्छन्। मिसावटी खाना, विषाक्त खानाले शरीरलाई अस्वस्थ बनाउँछ। रोगसँग लड्ने क्षमता नहुँदा मानिसको अकालमा मृत्यु हुन्छ। यसअघि पनि एड्स, डेंगो, स्वाइनफ्लु, बर्डफ्लु जस्ता रोगले संसार आतंकित भएकै हो। हाल अर्बौं मानिसको निद्रा हराम भएको छ। अर्थतन्त्र डामाडोलमा छ। सामाजिक सद्भाव खल्बलिएको छ, मनोवैज्ञानिक त्रासले होस गुमेझैं भएको छ मानिस। भाइरस आफैंमा अदृश्य शत्रु हो, अदृश्य शक्तिसँग लड्न सकिएको छैन। न यो बन्दाबन्दीले भागेको छ, न प्रहरी प्रशासनको निषेधाज्ञाले डराएको छ। उन्मत्त, मत्ताहात्तीझैं बसेको छ नदेखिने गरी। विज्ञानलाई धम्की दिएको कोरोनाले न अल्लाहको भक्ति सुनेको छ, न यशुको प्रार्थना, न त क्राइष्ट, बाइबल, वेद र ईश्वरको प्रार्थना ! कतै कसैकोे सुनेकै छैन, सुन्ने एकमात्र औषधि हुन सक्छ, मानिस र प्रकृतिबीचको पुनर्मिलन ! मानिसले प्रकृतिप्रति अन्याय गर्यो, होडबाजी र प्रतिस्पर्धी वातावरण तय गर्यो। हामीले पनि विषादी भित्र्यायौं अनि खेतबारीमा डोजर कुदायौं। परिणाम वर्षेनी बाढीपहिरोको समस्यामा तड्पिइरहेका छौं। निरन्तर वर्षा र बाढीपहिरोले निद्रा हराएको छ। मेलम्चीसँगै उर्लिएको जोखिम देशभरि बिस्तार हुँदैछ। संसारले पञ्चतत्व, पानी, हावा, शब्द, तेज र माटोको माया गर्न बिस्र्यो। जलवायु परिवर्तन गरायो, कहिले समयमा वर्षा भएन, कहिले अनावृष्टि, अतिवृष्टिले बाढीपहिरोको खतरा बढ्यो। मान्छेको मूल्य मान्यता, स्नेह, इमान्दारिता, दया, प्रेम रहेन। खुल्ला व्यापार, शरीरको सम्बन्धमाथि सिधै बन्चरो प्रहार गरेकाले प्राणघातक महामारी र प्रकोप संसारभरि कालो बादलझैं उर्लेर आएको हो। त्यसो त संसारमा जनावरबाट फैलिने रोगबाट विश्वमा वर्षेनी १० लाख बढीको मृत्यु हुने गरेको छ। प्लस्वान जर्नलले प्रकाशन गरेको विवरण अनुसार सन् १९८० देखि सन् १९१३ को समय अर्थात् तीन दशकमा २१५ वटा भन्दा बढी महामारी फैलियो। यतिबेला मात्रै ४ करोड ५ लाख बढी मानिस संक्रमित भए। संक्रमित र मृत्यु हुनेमा ६० प्रतिशत मानिस जनावरबाट फैलिएको सरुवा रोगकै कारण थियो। त्यसमध्ये दुईतिहाई जनसंख्या जंगली जनावरको ब्याक्टेरिया भाइरस आदि जीवाणुको कारण बनेको थियो। संसारले भन्ने गरेको दुई तीन दशकदेखिको एउटा नारा छ, विश्व एक गाउँ, विश्व एक परिवार, राजनीतिक र आर्थिक भूमण्डलीकरण ! एकको सिको अर्कोले नक्कल गर्नुपर्ने, आफ्नो माटो, पानी, हावा कस्तो छ, त्यसलाई नहेर्ने, विश्वबन्धुत्वको नारामा उर्लेको संसारलाई कोरोनाले नराम्रो प्रहार गरेको छ। एक ठाउँको उत्पादन अर्को ठाउँमा पुगी हाल्नुपर्ने, संसारभरि १०१२ घण्टाभित्र सबै देशमा मानिसको सबैको पहुँच हुन सक्ने वातावरण तय भइदिँदा कोरोना पनि क्षणभर केही साताभित्रै संसारभर पुगेको हो, फैलिएको र राज गर्न थालेको हो। आफ्नो ताज बनाएको हो लुकीलुकी ! कसैले यसलाई पुँजीवादी अर्थतन्त्रको उपज पनि भनेका छन्। साँच्चै बहुराष्ट्रिय कम्पनीहरूले संसारलाई एउटा बजार बनाए, खेलौना बनाए, राजनीतिक रंगकर्मीहरूका लागि त यो उर्वर बजार नै बन्न पुग्यो। हाम्रा लागि यो सत्ता टिकाउ, नक्कली सामान बिकाउको गतिले अस्त्र बन्यो। यो धर्ती केवल धर्ती मात्र होइन, अन्तरिक्ष र आकाशमा पनि दौडधुप सुरु भयो। अस्वस्थ प्रतिस्पर्धा भयो। सक्नेहरू अघि बढे, नसक्नेहरू बाजी हारे, तड्पिए, थाल थापेर भिक्षार्थी बनी खुल्ला सडक र चौरमा उत्रिए। मेचीसम्म पैदल हिँडे, कालीको नदी बहावमा परेर सोत्तर भए। विकासको नाममा बेलगामको घोडा बनी डोजर आतंक हामीकहाँ पनि भत्काउको अभियान अघि बढ्यो। असारे विकासले मौलाउने अवसर पायो। राजनीतिकर्मीलाई त कोरोना राम्रो दुहुनो गाई बन्यो, कमाउने भाँडो भयो, मागी खाने ताम्र पात्र बन्यो। पराधीन अर्थतन्त्रलाई झन् पछि धकेलेर थप पराधीन र बेहोसी बनायो। नकच्चरो शैलीले लाज पचाउँदै क्वारेन्टिन र आईसोलेसनको बिल पेश भयो। लासको कात्रोमा पनि कमिसन आयो। अन्तर्राष्ट्रियकरण, बजारीकरण, घुमफिरको नारा, बढी उत्पादनको सोखले झारनाशक, ढुसीनाशक, किटनाशक औषधिको अत्याधिक प्रयोग, प्रांगारिक जैविक मलको अभाव, प्रकृतिप्रेमी रहनसहन र जीवन शैलीको अभाव, जंकफुड, फास्टफुट, वातानुकूलित एसीको सोख, घुमफिर हिँडडुल नगर्ने, शारीरिक परिश्रमको अभाव, विलासी खाना, विलासी जीवन, विलासी वस्तुको अधिक प्रयोग, तनाव, चिन्ता, क्रोध, आवेग, मनमुटाव, अज्ञात जीवनशैली र फ्रिजमा राखिएका सडेगलेका खाना, कोकाकोला, फ्यान्टा, सुर्तीजन्य पदार्थको सेवन, मदिराको अधिक प्रयोगजस्ता विधि र व्यवहारले मानव जीवन उच्च जोखिममा पर्न गयो।"
एकल पुरुषलाई भत्ता,"अर्घाखाँची : अर्घाखाँचीको शीतगंगा नगरपालिकाले एकल पुरुषलाई पनि भत्ता दिने भएको छ। नगरपालिकाभित्र रहेका ४० वर्ष पुगेका एकल पुरुषलाई मासिक भत्ताको व्यवस्था गरेको हो। आगामी आर्थिक वर्षको बजेटमा ३५ वर्ष पुगेका अविवाहित महिला र ४० वर्ष पुगेका एकल पुरुषलाई मासिक भत्ताको व्यवस्थापन गर्नेे शीतगंगा नगरपालिकाका नगर प्रमुख सूर्य अधिकारीले बताए। यो कार्यक्रम आउने साउन महिनाबाट लागू हुनेछ। कहीँ कतैबाट भत्ता, पेन्सन प्राप्त नगरेका ३५ वर्ष माथिका अविवाहित एकल महिला, ४० वर्ष माथिका एकल पुरुष र ग वर्गका अपागंहरूलाई मासिक भत्ता उपलब्ध गराउने बताइएको छ। क र ख वर्गका अपांगता भएका व्यक्तिलाई संघीय सरकारबाट मासिक भत्ता प्रदान भए पनि ग वर्गका अपांगलाई नछोएको भन्दै उनीहरूलाई पनि भत्ताको व्यवस्था गरिएको हो। यसैगरी, नगरपालिकाले कृषि, सडक, स्वास्थलाई प्राथमिकता दिने गरी बजेट ल्याएको छ । जनताको माग बढी हुने पाइप, जालीहरूमा यो वर्ष बढी बजेट विनियोजन गरेको छ । खानेपानीको विद्युत महसुलमा ७५ प्रतिशत अनुदान नगरपालिकाले दिने गरी बजेट प्रस्तुत भएको छ। जनतालाई पर्ने आर्थिक भार कम गर्न विद्युत महसुल नगरपालिकाले तिर्ने भएको नगर प्रमुख सूर्यप्रसाद अधिकारीको भनाइ छ। कृषिको आधुनिकीकरण, व्यवसायीकरण, यान्त्रिकीकरण र विविधीकरणमा जोड दिँदै एक वडा एक उत्पादन र बाख्राको साना व्यावसायिक कृषि उत्पादन केन्द्र (पकेट) विकास कार्यक्रम सञ्चालन गर्ने भएको छ। नगरक्षेत्रमा कृषिउपज संकलन तथा बिक्री गर्न पूर्वाधारका साथै शीतभण्डारको स्थापना गर्न पहल गर्ने जनाएको छ । कृषिउपज संकलन केन्द्रमार्फत स्वयं किसानले आफ्ना उत्पादनहरू बिक्री गर्ने व्यवस्था मिलाउने र कृषि तथा पशुपालनमा प्रदान गरिँदै आएको उत्पादनमा आधारित अनुदान कार्यक्रमलाई निरन्तरता दिने भएको छ। जसका लागि प्रत्येक वडामा एक कृषि तथा पशु सहकारी संस्थाहरूमार्फत बिक्री वितरण र नापतौल गर्ने व्यवस्थालाई निरन्तरता दिइने नगरपालिकाका नगर उप प्रमुख टिका रेस्मीले बताए। प्रभावकारिताका लागि नगरपालिकाबाट विशेष अनुगमन गरिनेछ।"
गरिब रुवाउँदै सर्वहारा नेता,"महोत्तरी : मनसुनी वर्षा दरकिएर छाना चुहिँदैछ। पानीको भेल घरभित्र छिरेको छ। त्यही टहरामा अनिदो रात काट्दैछिन् ६ दिनकी सुत्केरी सरिता सादा। हावाहुण्डरी बौलाएर छाप्रो उडाउला जस्तो गर्छ। नवजात शिशुलाई काखमा च्यापेर उनी ज्यान जोगाउन बाध्य छिन्। उखुबारी नजिकैको त्यो टहरमा विषालु सर्प र बिच्छीको उस्तै बिगबिगी छ। महोत्तरीको गौशाला नगरपालिका६ फुलहाका मुसहरी टोलकी सरिताको घर भत्किएको २ वर्ष बित्यो। जनता आवास कार्यक्रमअन्तर्गत पक्की घर बनाइदिने आश देखाएर प्रदेश सभा सदस्य भरतप्रसाद साहले फुसको घर भत्काउन लगाएका थिए। तीन महिनामा बनिसक्ने भनिएको घर दुई वर्षसम्म पनि अधुरै छ। पक्की घरको सपनाले सरितालाई रुवाइरहेको छ। चार सन्तानकी आमा रहेकी उनले हालै पाँचौं सन्तानको रूपमा छोरालाई जन्म दिएकी हुन्। के बोलु ? पत्रकारहरू २ वर्षदेखि आको आइ छन्, हामी आफ्नो समस्या सुनाउँछौं, सरकारले केही सुनुवाइ गर्दैन, उनले भनिन्, वर्षामा सुत्केरी भएँ, खानपिनको ठेगान छैन। घरदेखि आँगनसम्म हिलैहिलो छ, पानीले अन्न र दाउरा भिजेको छ। के खाएर दिनरात काटु ? दिनरात पानी परिरहेकाले नवजात शिशुलाई कहाँ राख्ने र आफू कसरी बाँच्ने भन्ने दुखेसो सरिताले पोखिन्। आफ्नो परिवार पाल्न कोरोना महामारीकैबीच उनका श्रीमान् रमेश सादा तीन महिनाका लागि पंजाब गए। समयमा घर नबस्दा अस्थायी टहरमा बस्न बाध्य भएकी महोत्तरीको गौशाला नगरपालिका६ फुलहाका मुसहरी टोलकी ६ दिने सुत्केरी सरिता सादा । तस्बिर : राजकरण महतो सरिता जस्तै गौशालाको फुलकाहा, मलहनियाँ, बेलगाछी र खयरमाराका दर्जनौं परिवारलाई जनता आवास कार्यक्रमले अलपत्र बनाएको छ। यही क्षेत्रबाट निर्वाचित प्रदेश सभा सदस्य साहको बेवास्ताले समयमै घर नबन्दा करिब ५ सय मुसहरको बिच्चली भएको छ। सर्वाहाराका नेता साहले गरिबको घर भत्काउन लगाएर उनी आफ्नै अढाइ तल्लाको पक्की घर बनाउन व्यस्त छन्। हालै उनी माओवादी केन्द्रको तर्फबाट प्रदेश २ को संसदीय दलको नेता बनेका छन्। गरिबको भोट पाएर प्रदेश सभामा पुगेका उनी दलित मुसहरको घर बनाउन छाँडेर गौशाला४ रजखोरमा आफ्नै पक्की घर बनाउन लागि परेका छन्। २ वर्षअघि बनाउन थालिएको मुसहरहरूको घर कति त जगमै छ। ९ महिनाअघि नेता साहले बनाउन थालेको आफ्नो घरको छत हालेर अन्तिम चरणमा पुर्याएका छन्। उनले आफ्नो घरसम्म पुग्ने नयाँ बाटो पनि विस्तार गर्दैछन्। तर, आफूहरूको भत्काएको घर बनाउन भने नेता साहले चासो नदिएका स्थानीयको गुनासो छ। नेता साहले आफूलाई बेघर बनाएको फुलकाहाकी ६० वर्षीया दुलारी देवी सादा बताउँछिन्। नेता भरतले आफ्नो पक्की घर बनाउँदैछन्। तर, हामीलाई बेहालतमा छोडिदिएका छन्। खानाका लागि भौतारिन्छौं। लोकसँग मागिमागी खान्छौं। घर तोडेर पक्की घर बनाइदिने आश देखाएर गरिबलाई बेघर बनाएर भाग्दै हिँडेको बताउँदै उनले रुँदै भनिन्, हाम्रो भोट लिएर माननीयजी बनेका छन्, सरकारको सेतो गाडीमा जनकपुरकाठमाडौं हिँडिरहेका छन्। मुसहरी टोलमा निर्माण भइरहेको जनता आवास कार्यक्रमअन्तर्गतको अलपत्र परेको निर्माणधीन घरहरू । तस्बिर : राजकरण महतो टहरमा बस्दै आएका मुसहरहरूका लागि वर्षामा नेता साहले ओत लाग्ने त्रिपालको पनि व्यवस्था गरेका छैनन्। आकाश रिसाएर कालो भएपछि फुलकाहाका स्थानीयको मनमा डर पस्छ। हावाहुण्डरीले छाप्रो उडाउने हो कि वर्षाले चुलो डुबाउने हो ? कहाँ खाना पकाउने, कहाँ खाने अनि कहाँ सुत्ने ? यस्ता कैयौं चिन्ताले उनीहरूलाई पिरोलिरन्छ। अमृता सादा ९ महिनाकी गर्भवती छिन्। उनलाई जनता आवास कार्यक्रमले रुवाइराखेको अवस्था छ। घर छैन, यो वर्षामा अब कहाँ सुत्केरी हुने ? घरभित्र पानी पस्छ, उनले पीडा पोखिन्। अमृताकी छिमेकी जानकी सादालाई घर नभएपछि वर्षामा घर न घाटको भएको महसुस हुँदैछ। गरिबलाई सुःख दिने कोही छैन। यस्तो हुन्छ भनेर थाहा पाएको भए फुसको घर भत्काउने नै थिइन्, उनले भनिन्। कोरोना महामारीले बस्तीका श्रीकिसुन सादाको रोजीरोटी गुमेको छ। कसरी परिवार पाल्ने उनलाई चिन्ता छ। खुला आकाशमुनि दिउँसोको खाना खाँदै गरेका उनी भन्छन्, जे गर्छ त्यही भरत नेताजीले गरेको छ। हामीलाई मारोस् कि बचाओस्। घर बनाउन न इँटा छ न बालुवा दिन्छ, न घर बनाउने कामदार पठाउँछ भन्दै उनले गुनासो गरे। पक्की घर पाउने आशमा यहाँका गरिब मुसहरहरू २ वर्षदेखि पुसको जाडो र वर्षेझरी टहरामै बसेर काटिरहेका छन्। अझै कति त्यही छाप्रोमा बस्नुपर्ने हो त्यसको टुंगो छैन। पक्की महल पाउने आशमा ठडिएको रड हेरेर जाडोमा कठ्याँग्रियौं। अब वर्षाले भिज्दै छौं। रडमा खिया लाग्यो त्योभन्दा बढी पीडा यो ज्यानले भोग्दै छ, रामहृदय सादा भन्छन्, घर बनाउने काम बन्द छ। सरकारले घर बनाउन चासो दिँदैन। अर्काको जमिनमा छाप्रो बनाएर २ वर्षदेखि बसिरहेका छौं। अब छाप्रो भत्काएर जमिनवालाले जा भन्दै छ। अब कहाँ जाने ? अस्थायी टहरामा बिजुली बत्ति पनि छैन। गाउँले वर्षाको मौसममा टुकी र मैनबत्ती बालेर रात काट्छन्। हावाहुण्डरीले त्यो पनि निभाईदिन्छ। सर्प र बिच्छीको उस्तै डर छ। काँखमा बच्चाहरूलाई लिएर हामी जाग्राम बसी रात काट्छौं, राजबत्ती सादा भन्छिन्, केही उपाय छैन। बच्चा र हामीलाई रात काट्न कति दिक्कत हुन्छ त्यो त भगवान्ले नै देखेको छ। तीन महिनामा घर बन्छ भन्थे त्यसको बदलामा २ वर्ष बित्यो। घर जगबाटै पनि उठेको छैन। सरकारले खाने अन्न र ओत लाग्ने त्रिपाल देउस् र छिट्टै घर बनाइदियोस् भन्दै उनले बिलौना गरिन्। कोरोना महामारीले घर निर्माण कार्य प्रभावित भएको प्रदेश सभा सदस्य साह बताउँछन्। महोत्तरीको जनता आवासअन्तर्गतको रकम सबै खर्च भइसकेकाले अधुरा काम पूरा हुन सकेका छैनन्, उनले भने, घर निर्माणका लागि बजेट आइसकेको खबर पाएका छौं। अब तुरुन्तै घर निर्माणको काम सुरु हुन्छ। आर्थिक, सामाजिक र शैक्षिक रूपमा पछाडि परेका डोम, मुसहर, चमार र हल्खोर समुदायको घर निर्माणका लागि प्रदेश २ मा जनता आवास कार्यक्रम ल्याइए पनि निर्माण कार्य समयमा सम्पन्न हुन सकेको छैन। दलित एवं अति विपन्न समुदायका लागि सरकारले निर्माण गर्नुपर्ने अधिकांश घरमा छाना हालिएका छैनन्। निर्माणाधीन अवस्थाका घरमा गुणस्तरहीन सामग्रीको प्रयोगले पर्खाल चर्किसकेका छन्। घर निर्माण नहुँदा स्थानीय मुसहरले सास्ती खेप्दै आएका छन्। जनता आवास कार्यक्रमअन्तर्गत संघीय सरकारका अनुदान सहयोगमा प्रदेश २ सरकारले आठवटा जिल्लामा १७ हजार ९ सय ५० वटा घर बनाउने लक्ष्य लिए पनि १० हजार ८ सय ५५ घर बनाउने सम्झौता भएको छ। जसमध्ये ५ हजार ९ सय ८० घर बनिसकेको छ भने ४ हजार ८ सय ५५ घर बनाउन बाँकी छ। संघ सरकारले ८२ करोड रुपैयाँ अनुदान स्वरूप पठाए पनि अहिलेसम्म २१ करोड ९ लाख मात्र खर्च भएको छ। सम्झौता भएका घर बनाउन २ अर्ब ११ करोड ३१ लाख ९७ हजार रुपैयाँ अपुग रहेको छ।"
बोयर घोटालाको उजुरी अख्तियारमा,"विराटनगर : एक करोड रुपैयाँको चलखेल भएको मोरङको बेलबारी नगरपालिकाको विवादित बोयर बाख्रा प्रकरण अख्तियार दुरुपयोग अनुसन्धान आयोगमा उजुरी परेको छ। बाख्राका नाममा किसानलाई फसाउने र सरकारी रकम अनियमितता गर्नेलाई कारबाहीका लागि पहल गर्नुपर्ने जनप्रतिनिधि भ्रष्टाचार गर्नेको संरक्षणमा लागेको भन्दै स्थानीयले अख्तियारमा उजुरी दिएका हुन्। स्थानीय अगुवा खेमराज गौतम सहित बेलबारीका छ जना युवाहरूले बाख्रा प्रकरणको अनुसन्धान एवं छानबिन गरेर कारबाही अघि बढाउन माग गर्दै अख्तियार दुरुपयोग अनुसन्धान आयोग इटहरीमा संयुक्त उजुरी दिएका हुन्। जनतासँग गरेका प्रतिवद्धता भुलेर जनप्रतिनिधि भ्रष्टचारीलाई बचाउन लागेको प्रमाणित भइसकेको छ, गौतम भन्छन्, गलत गर्नेलाई कारबाही गर्ने विषयमा जनप्रतिनिधि नै बाधक बनिरहेका छन्। अख्तियार इटहरीका सूचना अधिकारी पुरुषोत्तम ढकालले उजुरीमाथि छानबिन र अनुसन्धान भइरहेको बताए। बोयर बाख्रा खरिदका लागि नगरपालिकाले ग्रो अर्गेनिक एग्रिकल्चर प्रालि (कृषि फार्म)सँग सम्झौता गरेको थियाये। सेटिङमा ठेक्का पारेपछि प्रालिमार्फत व्यवसायी श्यामराज पाण्डेले आयात गरेको बाख्रा नगरले कृषक र कृषि फार्मलाई वितरण गरेको थियो। अस्ट्रेलियादेखि जहाज चार्टर गरेर बोयर जातका बाख्रा ल्याएको भन्दै पश्चिम नेपालबाट संकलन गरेर ल्याइएका बाख्रा वितरणमा उनको प्रत्यक्ष संलग्नता रहेको पाइएको छ। पाण्डेकै गलत हर्कतका कारण नगरपालिकाको बद्नाम भएपछि मेयर ज्ञानेन्द्र सुवेदी चिन्तित छन्। स्थानीय तह निर्वाचनपछि विवादरहित ढंगबाट अघि बढिरहेको नगरपालिका पाण्डेको प्रवेशसँगै पहिलो पटक यति ठूलो विवादमा मुछिएको हो। मेयर सुवेदी छानबिन र अनुसन्धानपछि वास्तविकता पत्ता लाग्नेमा ढुक्क छन्। अख्तियारले अनुसन्धान थालेपछि पाण्डेले बाख्रा आयात र कृषि फार्ममा आफ्नो संलग्नता नभएको दावी गर्दै आएका छन्। नगरपालिकाको नगर कार्यपालिका बैठकले ठेक्का सम्झौता रद्ध गर्दै फार्मलाई कालो सूचीमा राख्न सार्वजनिक खरिद अनुगमन कार्यालयलाई सिफारिस गरिसकेको छ। बाख्रा आयातका लागि जम्मा गरिएको ६ लाख २० हजार रुपैयाँ धरौटी जफत गरेर अरु भुक्तानी रोक्दै नगरपालिकाले कार्यपालिका सदस्य विन्दुकला गुरुङको नेतृत्वमा बाख्रा प्रकरणको छानबिन गर्न समिति बनाएको थियो। नगरपालिकाले उपमेयर ढाकाकुमारी पराजुलीको संयोजकत्वमा जेठ २४ गते छानबिन समिति बनाएको थियो। कार्य व्यस्तताको कारण देखाउँदै समितिको नेतृत्व अस्वीकार गरेकी उनले बेलैमा सचेत भएर नगरपालिकाले ठूलो रकम भ्रष्टाचार हुनबाट बचाएको उल्लेख गरिन्। छानबिनको नेतृत्व गरिरहेकी गुरुङले भने बाख्रा प्रकरणलाई मिहिन ढंगले बुझ्ने काम भइरहेको जानकारी दिइन्। समितिका प्रवक्ता राजेन्द्र अधिकारीले बाख्रा नगरका ११ वटै वडामा वितरण गरिएका कारण स्थलगत अनुगमन गर्नुपर्ने भएकाले छानबिनमा समय लागिरहेको बताए। बाख्रा सबै वडाका कृषकलाई बाँडिएकाले स्थलगत अनुगमन गरेर वास्तविकता बाहिर ल्याउन लागिपरेका छौँ, उनले भने, छानबिनमा देखिएका सबै प्रतिवेदनमा समेटिने छ। नगर प्रवक्ता योगेन्द्र सुवेदीले भने समितिले प्रतिवेदन बुझाएपछि कारबाहीको थप प्रक्रिया अघि बढ्ने बताए। गलत गर्नेमाथि कारबाही हुनपर्छ भन्ने पक्षमा आफू रहेकाले कोही कसैलाई जोगाउन नलागेको उनको दाबी छ। प्रवक्ता सुवेदीले नगरपालिका र सप्लायर्ससँग असम्बन्धित रहेका पाण्डे बाख्रा वितरणमा कसरी जोडिए भन्ने स्पष्ट जवाफ दिन सकेनन्। बाख्रा पाएका बेलबारी३ का लीलाप्रसाद आचार्यले कृषकलाई ठग्नेमाथि कारबाही हुनपर्ने बताए। अस्ट्रेलियाको बाख्रा भन्दै गलत बाख्रा बाँडेर कृषकका लागि राज्यले छुट्याइएको रकममा ब्रह्मलुट मच्चाउन खोज्नेलाई उन्मुक्ति दिन नहुनेमा आचार्यको जोड छ। ठेकेदारले ठगी गरेर किसानमाथि ठूलो अन्याय गरे पनि नगरको ठूलो रकम भ्रष्टाचार हुनबाट जोगिएर कृषकले पनि ठगिएछौँभन्ने थाहा पाएको उनले बताए। गौतम कृषि फार्मका सञ्चालक उत्तम गौतमले अस्ट्रेलियाबाट भन्दै नेपालकै क्रस बोकापाठी ल्याएर वितरण गरी कृषकलाई ठग्ने काम भएको बताए। पाण्डेले अस्ट्रेलियाबाट ल्याउँदा बाख्रा क्वारेन्टाइनमा राखेको भन्दै नक्कली कागजपत्र तयार पारेर बेलबारी नगरपालिकाका पशु शाखा प्रमुख बाबुराम बस्नेतलाई बुझाएका थिए। बाख्रासँगै पाण्डे आफैले पशु चिकित्सकको रिपोर्ट र क्वारेन्टाइन सम्बन्धीको नक्कली कागजात बुझाएको पाइएको छ। अस्ट्रेलियाबाट बोयर बाख्रा आयातका लागि नगरपालिका र सप्लायर्सबीच गत जेठ ३ गते एक करोड २४ लाख रुपैयाँको ठेक्का सम्झौता भएको थियो। ठेक्का सम्झौताविपरीत पश्चिम नेपालको नवलपरासी र आसपासका स्थानबाट संकलन गरेर ९२ वटा बाख्रा ल्याएर जेठ १५ गते वितरण गर्दै पाण्डेले सिंगो नगरपालिकालाई नै विवादित बनाएका छन्। सम्झौतामा फार्मका तर्फबाट हस्ताक्षर गरेका गोविन्द राय बाख्रा आयातको विषय आफूलाई केही जानकारी नभएको बताउँछन्। बाख्रा अस्ट्रेलियन बोयर नभएको पत्ता लागेपछि बद्मासी गरेका पाण्डेले आफू जोगिनलाई यो प्रकरणमा आफ्नो संलग्नता नरहेको देखाउँदै दोष सप्लायर्सको थाप्लोमा हालिरहेको स्रोतले बतायो। फार्मको कागजात प्रयोग गरेर पाण्डेले नै बाख्रा आयातदेखि वितरणसम्ममा लगानी गरेको जानकारी सप्लायर्सले नगरपालिकालाई दिइसकेको छ। लगभग २४ लाख रुपैयाँजति खर्च गरेर बाख्रा ल्याउँदै एक करोड रुपैयाँ झ्वाम बनाउन खोजिएका बेला बाख्रा अस्ट्रेलियाको र पियोर बोयर नभएको खुलेको हो। अष्ट्रेलियाबाट भारतको लखनउ हुँदै सुनौली भन्सारबाट बाख्रा आयात गरेको दाबी उनको थियो। बेलबारी नगरपालिकाका प्रमुख प्रशासकीय अधिकृत प्रदीप साहले भन्सारमा बुझ्दा बाख्रा आयात भएको नदेखिएको र बाख्रा पनि शुद्ध बोयर नभएको पाइएको बताए। वितरण गरिसकेपछि विरोध हुँदा मात्रै शुद्ध बोयर नभएको पाइएको उनको भनाइ छ। गलत बाख्रा वितरण गरेको पाइएपछि नगरपालिकाले आधिकारिक कागजातसहित उपस्थित हुन निर्देशन दिएर कारबाही अघि बढाउँदै सप्लायर्सलाई स्पष्टिकरण सोधेको थियो। सप्लायर्सले बाख्रा आयात सम्बन्धी सम्पूर्ण आर्थिक तथा प्रशासनिक जिम्मेवारी दिएर पाण्डेलाई प्रतिनिधिका रूपमा खटाइएको जानकारी ग्रो अर्गेनिक एग्रिकल्चर प्रालि (कृषि फार्म)को लेटर प्याडमार्फत गत जेठ २३ गते नगरपालिकालाई लिखित रूपमा दिएको थियो। खरिद र आयात तथा वितरण सम्बन्धी सबै प्रक्रियामा पाण्डे सहभागी भएको सप्लायर्सको स्पष्टोक्ति छ।"
सुनको ओछ्यानमा चप्पलको सिरानी,"मंसिरमा ठ्याक्कै १० वर्ष पुग्ने रहेछ हाम्रो बिहे भएको। दुई वर्षको अफेयर्सपछि परिवारको सहमतिमै बिहे भयो। घरको पहिलो विवाह जेठी छोरी। माइतीघर छोडेर आएको दिन धेरै रुनु भएको थियो आमाबुबा। हुन त छोरीलाई अन्माउँदा कसको मन नरोला ? आफूले जन्माएको सन्तानलाई पराईको घर पठाउँदा सबैको मन खिन्न हुन्छ नै। नरमाइलो त मलाई पनि भएको थियो तर खुसी पनि थिएँ। प्रेमी मानेर मनमुटु दिएकी थिएँ। उसैसँग जीवन काट्न पाउनु जति खुसी अरू केमा होला र ? सबै कुरा बुझ्ने अनि माया गर्ने मान्छे साँच्ची भन्नुपर्दा बिहेको दिन दुःखीभन्दा पनि खुसी धेरै भएको थिएँ। नयाँ घर सासुससुरा, बुढी सासु अनि दुई नन्द। रमाइलो थियो सुरुका दिनहरू। रहरलाग्दा दिन थिए। नयाँ बेहुली हेर्न भनेर घर आउँथे। बुढी सासुकी प्यारी बन्न केही दिन पनि लागेन। लु नातिनी बुहारीले तेल लगाइदिनु रे। माथी खोपीमा तोरीको तेल छ मेथी थोरै हालेर तताएर लेऊ बुहारी मलाई तेल लाइदेऊ। यी खुट्टा करकरी खान्छन्, धेरै हिँड्न सक्दिनँ यता ढाड पनि ऊस्तै दुख्छ बाबै। के गर्नु आज हो कि भोलिसम्मकी पाहुना हँु। नातिको बिहे देख्न पाउँछु कि पाउँदिन भनेको केको नपाउनू ? यस्ती राम्री बुहारी देख्न लेखेको रछ बरै, गाला सुमसुम्याउँदै भन्नुभयो। आमैतिर मुसुक्क हेरेर मुस्कुराएँ र आमा तेल तताएर ल्याउँछु भनेर उठें। मेथी हालेर तताएर आमैको हातखुट्टा माडीदिएँ। अब मेरा पनि यो उमेरमै भए पनि सुखका दिन आएजस्ता छन् अब मर्नुभन्दा अगाडि पनाति हेरेरै मर्न मन छ। म आमैको कुरा सुनेर मुसुमुसु हाँसे मात्रै। सासुआमा भन्नुहुन्छ, नाति हेर्ने भाग्य छैनजस्तो छ। वंश नै नासिने भयो। अझै कोसिस गर बुहारी एकचोटी ! आमालाई के थाहा छोराले अर्कै बुहारी मनमा सजाइसकेको छ भनेर ? दिनचर्या बदलिँदै गए। माइतीमा आमाबासँग रिसाएर घुर्की लगाएजस्तो कहाँ हुँदो रछ र ? सासुममीले सिकाउनु हुन्थ्यो, जेठाजुससुरा, काकाससुरा आउँदा पछ्यौराले टाउको ढाकेर दर्शन गर्नु रे। खाली टाउको देखाउनु हुन्न भन्नुहुन्थ्यो। झन् कपाल त छोडेर हिँड्नु त ठूलाबडाका अगाडि अपमान हुन्छ रे। मान्दै मान्दै गएँ सबैले गरिआएको अब तिम्ले नि गर्नुपर्छ भन्नुहुन्थ्यो। त्यो गर्न खासै गार्हो पनि भएन बानी पर्दै गयो। माइती घर गएको बेला आमाको काखमा बसेर रुन्थे। कति धेरै कुरा मान्नुपर्ने। आमा अचम्म मान्नु हुन्थ्यो अहिलेको जमानामा पनि कस्तो सबै मान्नु पर्ने र छ त ? गार्हो छ कि क्या हो तँलाई। म आँसु पुछेर हककासी दिन्थें। केही गार्हो छैन आमा आमा टोलाउन लाग्नुहुन्थ्यो। त्यही भएर पनि आमालाई यस्ता कुरा भन्न छोडेकी थिएँ। समय यसरी नै बित्दै गयो। सँगै मास्टर गरेका हामी बिहेपछि काम निरन्तर गर्ने कुरा थियो। घरमा सबैले कराए, बुहारीले काम गर्न पर्दैन छोराले गरिहाल्छ नि। उहाँले पनि भन्नुभयो, सबैले नगर भन्नुहुन्छ भने नगर, घरमै आमालाई काम सघाउनू भन्नुभयो। मन त मानेन तर सबैको कचकचको अगाडि केही सीप लागेन र काम छोडें। यसरी नै दिन बित्न थाले। केही समयपछि दुई जिउकी भएँ। सबैको ओठमा नाति या पनातिभन्दा अरू केही हुन छोड्यो। अरू त ठिकै थियो श्रीमान्को पनि ठूलो इच्छा पहिलो सन्तान छोरा नै होस् भन्ने। छोरी भई भनेनि ? हेरी राख छोरा नै हुन्छ। हुनैपर्छ। म त आत्तिइसकेकी थिएँ, छोरी भयो भने सायद मैले पाउनुपर्ने माया पाउन्न कि भनेर ? नभन्दै छोरीकै जन्म भयो। सबैको मुखमा छोरा हुन्छ भनेको त छोरी पो ? भन्ने मात्रै थियो। त्यै छोरा पाउने आसमा आज तीन छोरी भए। कैले कैले रिसाएको बेला उसले घोचेका शब्दहरू नराम्रोसँग बिझेका छन् यी मुटुमा। तै पनि केही बोल्दिनँ म, नबोलेरै टारिदिन्छु। उसलाई लाग्छ ममा नै केही कमजोरी छ। डाक्टरलाई पनि देखाउन लग्यो उसले मलाई तर डाक्टरले महिलाको मात्र कमजोरीले हुँदैन तपाईको पनि हुन सक्छ भने। तिमी केही कामकी छैनौ, एउटा छोरो पनि दिन सकिनौ ?, भन्दै रिसाउँछ। उसले कुनै छोरीलाई पनि राम्रोसँग बोकेको, माया गरेको या पुल्पुल्याएर खेलेको देखेकै छैन मैले। छोरा भाको भए यस्तो गर्थें उस्तो गर्थें भन्दै बर्बराउँछ। उसले त छोराको निउँमा मलाई राम्रोसँग समय दिन पनि छोडिसकेको थियो। हुन त मलाई बानी परिसकेछ। म त तीन छोरीकी धनी भइसकेकी थिएँ। उसको मायाको कमी कहाँ हुन दिन्थे र छोरीहरूले। ठूली छोरीले त सबै बुझिसकेकी थिई। बाबासँग खेल्ने। अफिसबाट आउनेबित्तिकै बाबा बाबा मलाई के ल्याइदिनु भयो भनेर दौडन्थे। तर आजकाल पत्तै हुन्न बाबा आएको गएको। बाबा रिसाउनु मात्रै हुन्छ किन आमा ठूली छोरी सोध्छे। म के जवाफ दिनू ? हकारेर भन्थें, बाबा अफिसमा धेरै काम गरेर आउनुभएको हुन्छ त्यसैले थाक्नु भएको भएर हो। मन भक्कानिएर आउँछ कसलाई कहाँ गएर पोखौं माइतमा आमाबालाई भनांै भने मुटुकी बिरामी आमाको सास रहन्न। मनमनै गुम्सिएर कुराहरू पोको परेका छन्। समयसँगै चलिरहनु बाहेक केही उपाय थिएन। एकदिन ऊ फोन ओछ्यानमा राखेर नुहाउन पसेको थियो। मोबाइलमा फोन आयो, प्रिया लेखेको थियो। उठाउँ कि ? भनें। फेरि मनले मानेन दुईपटकमा पनि फोन नउठे पछि म्यासेज आयो, ह्वाई आर यु नट पिकिङ माई कल प्लिज बी अन टाइम लभ यु प्रिये लेखेको थियो। छोटो म्यासेस भएकाले मोबाइल नखोली म्यासेज पढें। छाँगाबाट खसेझैं भएँ। मन दह्रो बनाएर दराज खोलें, हतार हतार गर्दै कतै उसले थाहा नपाओस् भनेर। अघि उसले लगाएको कोटको खल्तीमा छामें, सुनको सिक्री थियो लभ हर्ट भएको लकेटमा पी लेखेको थियो। आँखाबाट आँसु रोकिने कुरै भएन। सिक्री जस्ताको तस्तै राखिदिएँ। हतार हतार आँसु पुछेर बाहिर निस्कें। छटपटीले उथलपुथल भयो। पुस महिनाको जाडोमा शरीरबाट निस्किएका पसिनाले लुगा सबै भिजाइदियो। माथि छतमा गएर डाँको छोडेर रुन मन लाग्यो। कसैले थाहा पाउला भनेर शौचालयमा पसेर सारीको फुर्को मुखमा राखेर बेस्मारी रोएँ। छोरीहरू सम्झेर रोएँ। उसले दिएको पीडा सम्झेर रोएँ अनि अब आउँदै गरेको अन्धकार भविष्य सम्झेर धित मरुञ्जेल रोएँ। भान्छामा गएँ। म आत्तिएको देखेर सासुआमा सोध्दै हुनुहुन्थ्यो, के भयो अनुहार रातोपिरो छ त ? टाउको दुःखेको छ भनेर टारिदिएँ। त्यत्तिकैमा नुहाएर चिटिक्क परेर ऊ बाहिर निस्क्यो। आमा फर्किन अलि ढिला हुन्छ है भन्दै ऊ बाहिरियो। नजानेजसो गरेर सोधें, कता जान थाल्नुभो ? खाना पाक्यो। अफिसका साथीसँग खान्छु खाएर सुते हुन्छ। छोरीले बोलाएको नसुनी गयो। ओछ्यानमा पल्टेर रुँदा सिरानी भिजिसकेको थियो। आँखाका डिल सुनिएर राता भए। रातिको त्यस्तै दुई बजे आयो। रिसले आगो भएकी थिएँ। भित्तातिर फर्केर सुतें। रुँदा रुँदा सुँक्क सुँक्क मात्रै आवाज थियो मेरो। अहिलेसम्म के खान नसुत्या ? उल्टै ठूलो स्वरमा ऊ बोल्यो। सुते पनि नसुते पनि कसलाई मतलब छ र मेरो ? रुन्चे आवाजमा बोलें। ओई किन रोकी के भयो र फेरी नाटक गर्या ? खुरुक्क नसुतेर। उसका कुरा सुन्दा उठेर दुई झापड हानेर धोकेबाज ! भन्न मन थियो। छोरीहरू छेउमा थिए कराउन सकिनँ। बस् भित्रभित्रै चिच्याएँ रोएँ। सुतेपछि सिरानी भिज्थ्यो। मनमा चयन थिएन। शरीर सुक्दै थियो तर भन्न सकिनँ। उसले मायाले नबोलाएको त बर्सौं भइसकेछ। सबै थाहा पाएर पनि बुझ पचाउँथ्यो। धेरैचोटी सोधें प्रिया र म्यासेजको बारेमा। उल्टै झपाथ्र्यो त्यसै शंका गर्छेस् भन्थ्यो। छोरीका लागि एक पैसा खर्च गरेन। सासुआमासँग पैसा माग्ने बनायो उसले। पर्समा मेरो फोटो अटाउन छोडेको थियो। पर्सको के कुरा ? मनमुटुबाटै मेरो नामनिसाना उखालेर फालिसकेको छ तर पनि म चुप छु। सासुआमा भन्नुहुन्छ, नाति हेर्ने भाग्य छैनजस्तो छ। वंश नै नासिने भयो। अझै कोसिस गर बुहारी एकचोटी !"
भारत जानेको लर्को,"धनगढी : भारतमा रहेका कञ्चनपुरको वेदकोट नगरपालिका४ का पुष्कर थापा कोरोनाको दोस्रो लहरका बेला चैतमा घर फर्किएका थिए। उता कमाएर ल्याएको रकम यता महिना नपुग्दै तिरतारमा सकियो। घरमा नुनतेलको खर्चका लागि पनि समस्यामा परेका उनले पसल गरे। तर, निषेधाज्ञाका कारण पसल चलेन। उनी फेरि भारततिर हिँडेका छन्। पसल गरेँ। बन्दले चलेन। अरू मजदुरी केही पाइनँ, गौरीफन्टा सीमा नाकामा लाम लागेको अवस्थामा भेटिएका थापाले भने, परिवार पाल्न भारत जानुको विकल्प देखिनँ। गरिबले भारतबाहेक काँ जाने त ? विदेश (तेस्रो मुलुक) जान लाखौं खर्च हुँदैन। टिकट काटेपछि भारत जान सजिलो। त्यसैले आज भारत जान लागेको। कैलालीको लम्कीचुहा नगरपालिका मोतीनगरका गणेश बडुवाल पनि शुक्रबार भारत पसेका छन्। मुम्बईमा काम गर्ने बडुवालले भने, घरदेश छोड्न कसलाई राम्रो लाग्ला र ? तर, केही रोजगारी पाइँदैन, के गर्नु ? भारत जानुको विकल्प छैन। बडुवाललाई भारतमा अझै कोरोनाको कहर यथावत् रहेको थाहा छ। दैनिक ५० हजारभन्दा बढी मानिसमा कोरोना पुष्टि भइरहेको समाचारमा सुनेको उनले बताए। तर, त्यहाँ मालिकले खोप लगाएपछि कोरोना लाग्दैन। लागे पनि अस्पताल भर्ना हुनुपर्दैन भने, उनले भने, त्यसैमा हाम्रो देशमा खोप पनि पाइँदैन, मालिकले बोलाएकाले जान थालेको हुँ। कोरोना महामारी ओर्लिएपछि भारतले फेरि सहरहरू खुल्न थालेका छन्। सार्वजनिक यातायात र रेल सेवा सञ्चालनमा आएका छन्। दुई महिना भयो घर आएको। दुई महिनामै बालबालिकालाई के खाऊँ, के लाऊँ भइँसक्यो। भारत नजानुको विकल्प पनि त छैन नि, कैलालीको लम्कीचुहा४ का रामबहादुर विष्टले भने, नेपालमा मजदुरीसम्म पनि पाइएन। कतै विद्यालय भवन, कतै सडक बन्दा र काम पाउला भनेर खोजेको तर सबै काम डोजरले गरिसक्यो भन्छन्। त्यसैले केही सीप नलागेपछि भारत हिँडेको। भारतको गुजरातमा होटलमा काम गर्ने उनलाई नेपालका अशिक्षत वा कम शिक्षा भएका युवाहरूको भविष्यको चिन्ता रहेछ। सरकारले दिने काममा त उनकै पार्टीका नेता कार्यकर्ताका छोराछोरीका लागि ठिक्क हुन्छ। हामीले त भारत जानुको अरू कुनै उपाय नै छैन, गौरीफन्टा नाकामा असिनपसिन भएर लाम लागेका विष्टले भने। धनगढीको विशालनगरका दीपक सिंह भारतको राजधानी नयाँदिल्लीबाट निषेधाज्ञाकै बेला घर फर्किएका थिए। तर, सिंहलाई दुई महिनाको घरभित्रको बसाइ उराठ लाग्यो। काम केही छैन। कमाएर ल्याएको थोरै रकम पनि सकियो। धनगढी पूरै बन्द थियो। कामधाम के पाउनु ? उदेक लागेर आयो, सिंहले भने, अहिले बजार त खुलेको छ। तर काम माग्न गयो भने ब्यापारै छैन भन्छन्। त्यसैले सेट (मालिक)ले बोलायो अनी जान थालेको। उनी दिल्लीको एक कम्पनीमा वाचमेनको जागिर गर्छन्। मालिकले खातामा गाडी भाडा र खर्चपानी हालिदियो अनि अहिले उतै जान लागेको, उनले भने, नेपालमा केही काम नपाएपछि के गर्ने ? कर्णाली प्रदेशको दैलेख दुल्लु नारायण नगरपालिका९ का गंगाकुमार उपाध्याय पनि आफ्ना गाउँका धेरै युवासहित नाकामा लाम लागेका भेटिए। घरबाट हिँड्दा लगाइदिएको रातो टीका उनीहरूको निधारमा अलिअलि मात्रै देखिन्थ्यो। भारतमा स्याउ टिप्न जाने हो। दुई महिनामा दशैंको खर्च निस्कन्छ, उपाध्यायले भने, यता बसेर के गर्नु ? पहाडमा खेतीपाती पनि सकियो। यता दशैंका लागि खर्च जुटाउने कुनै काम पाउँदैन। कोरोना महामारी नरोकिए पनि रोजगारीका लागि भारत जान सीमा नाका कैलालीको गौरीफन्टामा लाम लागेका नेपाली (माथि) र त्यही भीडमा काखे बालकसहित भारत जाँदै गरेकी महिला (दायाँ) । तस्बिर : शिवराज भट्ट उनलाई भारतमा कोरोनाको अझै जोखिम रहेको थाहा छ। तर यता घरमा बसेर पनि त केही गर्न सकिँदैन। डर भए पनि जानुपर्यो, उनले भने, त्यहाँ मालिकले खोप लगाएर काम गर्न भनेकाले पनि केही साहस आएको छ। भारत सरकारले अहिले आफ्ना नागरिकलाई खोप लगाउन आह्वान गरिरहेको छ। त्यहाँ एकै दिन २५ लाखलाई खोप लगाइन थालिएको छ। भारतको सर्वोच्च अदालतले आफ्नो देशमा उत्पादन भएको खोप बाहिर बिक्री नगर्न निर्देशन जारी गरेको छ। भारतमा काम गर्ने नेपालीले पनि त्यहाँको कुनै न कुनै परिचयपत्रका आधारमा खोप पाउन थालेका छन्। कर्णाली प्रदेशको राजधानी सुर्खेतको चौकुनेका जीवन साउद पनि साथीहरूसहित भारतको पुनातिर लागेका छन्। उनीहरू पुनामा लकडाउन भएपछि घर फर्किएका थिए। अहिले सातामा दुई दिन बन्द हुन्छ। पाँच दिन काम हुन्छ भनेर मालिकले बोलाएकाले जान थालेका हौं, साउदले भने। उनले पुनामा कोरोना महामारी कम भइसकेको भन्दै मालिकले खबर गरेको सुनाए। जिल्ला प्रशासन कार्यालय कञ्चनपुरले दिएको तथ्यांकअनुसार असार पहिलो सातादेखि भारत जाने नेपालीको संख्या बढेको हो। भारतबाट नेपाल आउनेको संख्याको तीन गुणा नेपाली भारत जान थालेका छन्। शुक्रबार मात्रै भारतबाट ४३८ जना स्वदेश फर्के भने १५ सय ४ जना भारत पसेका छन्। असार १ गतेदेखि १८ गतेसम्मको तथ्यांकअनुसार भारतबाट नेपाल फर्किने ७ हजार ७ सय ४४ जना रहेकोमा त्यसको तीन गुणाले बढी २२ हजार ३७ जना गौरीफन्टा र गड्डाचौकी नाकाबाट भारत पसेका छन्। नेपालतिर खेतीपातीको काम सकिएको र भारतमा कोरोनाको पनि जोखिम कम भएको खबर आउन थालेपछि नेपालीहरू भारत जान थालेका हुन्। अहिले कोरोनाको तेस्रो लहर फैलिन सक्ने प्रक्षेपण भइरहेको छ। यही समयमा नेपालबाट दैनिक नेपालीहरू भारत पस्न थालेका छन्। अझ सुदूरपश्चिमको गौरा पर्व र बडादशैंका बेला यी सबै नेपाली हुल बाँधेर स्वदेश फर्किनेछन्। कोरोनाको जोखिम कायमै रहेका बेला यसरी नेपालीले भारत जानु र गौरा, दशैंतिहारका लागि एकै पटक फर्किनुले अर्को लहर फैलिने सम्भावना रहेको चिकित्सक बताउँछन्। अहिले खतरा टरेको छैन, गम्भीर प्रकृतिका केही बिरामी घटेका मात्र हुन्। कोरोनाको जाँच नै कम भएकाले संक्रमितको संख्या कम देखिरहेको छ, सेती प्रादेशिक अस्पतालका कोभिड विभाग प्रमुख डाक्टर शेरबहादुर कमरले भने, १५ प्रतिशतभन्दा बढी नै संक्रमण छ। यो भनेको समुदायमा अझै कोरोनाको संक्रमण कायम छ भन्ने नै हो । डा कमरले भारत जानेहरूलाई रोक्न नसकिने भए पनि अब फर्किने बेला कसरी व्यवस्थापन गर्ने भन्ने तयारी अहिलेदेखि नै गरिहाल्नुपर्नेमा जोड दिए। यसअघिका दुई चरणमा पनि सीमा नाकाको अस्तब्यस्तताले जटिलता आएको हो। अब पनि त्यही कुरा नदोहोरिनका लागि सीमा नाकामा भोली फर्किने ठुलो संख्याको नेपाली समुदायका लागि ब्यवस्थापन गर्न आवश्यक देखिन्छ, उनले भने।"
प्रसूति भवन अलपत्र,"जाजरकोट : जाजरकोट जिल्लाको जुनीचाँदे१ मजकोटस्थित बडकुले स्वास्थ्य संस्था भवन निर्माण ९ वर्षदेखि अलपत्र परेको छ। निर्माण कम्पनीको लापरबाही र सरकारी उदासीनताका कारण भवन निर्माण पूरा हुन नसकेको हो। भवन नबन्दा स्वास्थ्य सेवा र सुरक्षित सुत्केरी सेवा प्रभावित बनेको छ। निर्माण कम्पनीले सहायक(पेटी) ठेकेदारलाई कामको जिम्मा दिएको र उसले पनि काम नगर्दा समस्या भएको हो। समयमा भवन नबन्दा भवनभित्र झार र घाँस उम्रिएको छ। स्वास्थ्यचौकी भाडाको घरमा राख्नु परेको वडाध्यक्ष चन्द्रबहादुर शाहीले बताए। समयमा स्वास्थ्य चौकी नबन्दा सबै किसिमका स्वास्थ्य सेवा दिन नसकिएको जुनीचाँदे गाउँपालिकाका स्वास्थ्य शाखा सहसंयोजक खेमराज बस्नेतले बताए। भवनमा राखिएका झ्याल, ढोका र पर्खाल जीर्ण अवस्थामा पुगेका छन्। भवनको बालुवा, गिट्टी, ढंगा व्यवस्थापनको जिम्मा पाएका गोरे बुढाले ५ लाख ४० हजार रकम नपाएको गुनासो गरेका छन्। भ्यालढोका बनाउने जिम्मा लिएका अमरबहादुर बुढा र गोविन्द बुढाले पनि ३ लाख ८० हजार रकम नपाएको गुनासो छ। रकम असुलीका लागि धेरै पहल गरे पनि नपाएको पीडित गोरे बुढाले बताए। फ्राइन्डस कन्स्ट्रक्सन प्रालि काठमाडौं ३५ ले जिम्मा लिएको भवन अहिलेसम्म अलपत्र अवस्थामा रहेको छ। डेढ वर्षभित्र काम सम्पन्न गर्ने गरी २०६९ वैशाख २१ गते सम्झौता भएको थियो। १ करोड २७ लाख ११ हजार ६ रुपैयाँमा निर्माणको जिम्मा लिएको ठेकेदार कम्पनी सम्पर्कविहीन भएपछि भवन निर्माण पूरा हुन नसकेको संघीय आयोजना कार्यान्वयन एकाइ सुर्खेतले जनाएको छ। कार्यालयमा भएको सम्झौताअनुसार वित्तीयतर्फ १० दशमलव ६ प्रतिशत र २० प्रतिशत भौतिक कार्य गरेर ठेकेदार कम्पनी फरार रहेको कार्यालयका इन्जिनियर टीकाराम पोखरेलले बताए। पटकपटक ताकेता गर्दा पनि ठेकेदार कम्पनी सम्पर्कमा नआउँदा समस्या भएको उनको भनाइ छ। फ्राइन्डस कन्स्ट्रक्सन प्रालि काठमाडौं ३५ का सञ्चालक पुष्प बजगाईंले सहायक (पेटी) ठेकेदारका रूपमा छेडागाड नगरपालिका५ कर्णबहादुर थापालाई राखेका थिए। आफूले थापालाई पेस्की रकम २५ लाख ४० हजार दिएर काम अघि बढाउन भने पनि कुनै खर्च नगरी कामदारलाई पैसा नदिएको र काम पनि अलपत्र पारेको बजगाईंको गुनासो छ। लामो समयदेखि निर्माण हुन नसकेको बडकुले स्वास्थ्य संस्था भवन निर्माणको ठेक्का सम्झौता तोड्ने प्रक्रिया चलिरहेको छ। ठेक्का सम्झौता तोड्नका लागि प्रक्रिया अगाडि बढेकोे इन्जिनियर पोखरेलले बताए। निर्माण कम्पनीलाई कालोसुचीमा राख्ने, धरौटी जफत गरी ९ वर्षसम्म अलपत्र पारेबापतको क्षतिपूर्ति समेत ठेकेदार कम्पनीबाट भराउने गरि कारबाही प्रक्रिया अघि बढेको इन्जिनियर पोखरेलले बताए।"
हस्ताक्षरमा अड्कियो एकता,"काठमाडौं : एमालेको एकता प्रक्रिया हस्ताक्षर प्रकरणमा अल्झिन पुगेको छ। प्रधानमन्त्री एवं अध्यक्ष केपी शर्मा ओलीको बटमलाइन वरिष्ठ नेता माधवकुमार नेपाल पक्षले अदालतमा गरेको हस्ताक्षर फिर्ता लिनुपर्ने देखिएको छ। वरिष्ठ नेता नेपालले भने हस्ताक्षर फिर्ता नलिने अडान ओलीसमक्ष राखेका छन्। ओली र नेपालबीच शनिबार टेलिफोनमा वार्ता भएको हो। टेलिफोन संवादमा हस्ताक्षरको विषय प्रमुख रूपमा उठेको स्रोतले बताएको छ। उपमहासचिव घनश्याम भुसाल नेपाल निवास कोटेश्वर पुगेर गराएको टेलिफोन संवादमा ओलीले हस्ताक्षर फिर्ता लिन आग्रह गरेका थिए। तर, नेपालले ओलीको आग्रहलाई अस्वीकार गरिदिएका हुन्। अदालतमा विचाराधीन मुद्दाका सन्दर्भमा फैसला स्वीकार गर्न सकिन्छ। हस्ताक्षर फिर्ता लिन सकिन्न, नेता नेपालले ओलीसँग भनेका थिए। बरु नेपालले पार्टीको एकता टुंग्याउन जेठ २ गठित कार्यदललाई सक्रिय बनाउनुपर्ने प्रस्ताव राखेको जनाइएको छ। दुवै पक्षका ५५ नेता रहेको कार्यदल गठन गरिएको थियो। नेपाल पक्षका २३ जना निवर्तमान प्रतिनिधिसभा सदस्यले कांग्रेस सभापति शेरबहादुर देउवालाई प्रधानमन्त्री बनाउनुपर्ने मागसहित सर्वोच्च अदालतमै उपस्थित भएर हस्ताक्षर गरेका थिए। त्यसपछि नेपाल पक्षका कार्यदल संयोजक भीम रावलदेखि वरिष्ठ नेता नेपाल, झलनाथ खनालसहित ११ जनालाई एमालेले निष्कासनको कारबाही गरेको थियो। असार १६ मा दसौं राष्ट्रिय महाधिवेशन आयोजक कमिटी भंग भएपछि उक्त कारबाही निश्प्रभावी भइसकेको छ। हस्ताक्षर प्रकरणबाहेक विषयमा सहमतिसमेत भइसकेको जनाइएको छ। महाधिवेशन आयोजक कमिटी भंग भएपछि बसेको केन्द्रीय कमिटीको शुक्रबारको बैठकले सोमबार साँझ ५ बजेसम्म हस्ताक्षर फिर्ता गर्न अल्टिमेटम दिएको थियो। अध्यक्ष ओलीले शनिबारको बैठकमा भने हस्ताक्षरको विषयमा केन्द्रीय सदस्यको धारणा मागेका थिए। विपक्षी दलका नेतालाई प्रधानमन्त्री बनाउन हस्ताक्षर गर्ने विषय नैतिक र राजनीतिक रूपमा पार्टी सदस्यले गर्न मिल्दैन भन्ने विषयमा हल एकमत रहेको केन्द्रीय सदस्य लक्ष्मण ज्ञवालीले बताए। उपाध्यक्ष वामदेव गौतमले पनि यसमा मौन समर्थन गरेको जनाइएको छ। केन्द्रीय सदस्य ज्ञवालीका अनुसार फैसलाअघि हस्ताक्षर व्यक्तिगत वा सामूहिक रूपमा फिर्ता गरेको पत्र लिएर आउने नेतालाई सम्मान गर्दै पुरानै पदमा जिम्मवारी दिने निर्णय पनि भएको छ। अध्यक्ष ओलीले प्रतिनिधिसभा विघटन मुद्दाको फैसला हुँदासम्म हस्ताक्षर फिर्ता नगर्नेहरू एमाले नहुने स्पष्ट पारेका छन्। बैठकमा ओलीले भने, फैसला हुँदासम्म जो जसको हस्ताक्षर रहन्छ ती एमालेका नेताकार्यकर्ता होइनन्। ओलीले पार्टी २०७५ जेठ २ मा फर्किसकेको स्पष्ट पार्दै जो आउँदैन उसलाई नपर्खिने बताए। भने, जेठ २ मा फर्कियौं, त्यो भनेको यही हो। जो आउँदैन, अर्को पार्टीमा जानेलाई पर्खिने होइन। यात्रामा अगाडि पनि साथी भेटिन्छन्। ओलीले लगातार छलफल गरेर पनि केही उपलब्धि नभएको बताए। लगातार कुरा गरिराखेका छौं तर कुरा गरेर के भो ? सुमसुम्याएर के भो ? कानमा भजन कति गाइयो ?, उनले भने, आजसम्म केही कुरा काम लागेन, काम लागोस् भन्ने कामना गर्छु। उनले अब बार्गेनिङले नचल्ने प्रस्ट पारे। नेपाल पक्षको मागअनुसार पार्टी जेठ २ मा फर्किएको तर आफूहरूले सम्झाएका कुरा नसुनेको गुनासो उनको छ। अब ओहदाको बार्गेनिङ चल्दैन। उहाँहरूको मागअनुसार हामी जेठ २ मा गयौं, उनले भने, उहाँहरूकै मागअनुसार हामी बैठक ढिला गरेर बस्यौं। कोसिस गर्यौं। तर, कोसिस सुन्यो सुनेनन् थाहा भएन। उनले अब यस्ता खालका कुरामा अल्झिनु नहुने बताए। यस खालका कुरामा अल्झिनु हुँदैन। जेठ २ मा फर्किएपछि आउनुपर्दैन ?, उनले भने, जति गर्दा पनि जस्ताको तस्तै छ ? उनले मान्छेबाट गल्ती हुन सक्ने र गल्तीलाई सच्याउन पनि सकिने बताए। लामो समयसम्म पनि सच्चिन नसक्नेलाई पार्टीले आफ्नो कार्यकर्ता मान्न नसक्ने उनको भनाइ थियो। भने, सप्रिएर आउन पाइन्छ। तर, सप्रिने समय हामी कोही कोहीलाई लामो बिमारी लाग्ला, निको हुन धेरै समय लाग्ला। निको हुन १० वर्ष लाग्यो भने के गर्ने ? पर्खिरहने ? त्यस कारण १० वर्ष पर्खाइ हुन सक्दैन। उनले विपक्षी गठबन्धनले भ्रम मात्र फैलाएको आरोप लगाए। उनले यो गठबन्धन नै एमालेविरुद्ध बनाइएको बताए। उनले नेपाल समूहतर्फ व्यंग्य गर्दै उक्त समूहमा झुक्किएर गएको भए फर्किन आह्वानसमेत गरे। उनले पुत्ला जलाएर हिँड्नेलाई बैठकका लागि कुर्नुपर्ने भन्दै आपत्ति जनाए। यी राजनीतिक पार्टी होइनन् पुत्ला जलाएर हिँड्ने, उनले भने, पुत्ला जलाउनेलाई हामीले बैठक गर्न पर्खिनुपर्ने ? उनले वार्ताका नाममा दुई नेतालाई खटाएर जादुटुना गरेजस्तो अल्झाएको आरोप लगाए। दुई जना मान्छे हामीलाई अल्झाउन खटाउने ? हामीलाई जादुटुना गरेर अल्झाउने ?, उनले भने, एमाले हुनका लागि सही पनि एमाले, मै पनि एमाले हुनुपर्छ। एमाले पनि हुँ भन्ने अनि एमालेलाई सिध्याउन खोज्ने एमाले हुनै सक्दैनौं। वरिष्ठ नेता नेपाल पक्षले प्रतिनिधिसभा विघटन र हस्ताक्षरको विषय पार्टी एकताबीच सम्बन्ध नरहेको बताउँदै आएका छन्। नेता नेपालले ओलीसँगको टेलिफोन संवादमा पनि सर्वोच्च अदालतमा विचाराधीन मुद्दामा संलग्न हस्ताक्षर फिर्ता लिन नसकिने अडान राखेका छन्। एमालेका दोस्रो तहका मध्यमार्गी नेता पार्टी एकताका लागि दौडधुपमै छन्। ओली पक्षका उपमहासचिव विष्णुप्रसाद पौडेल, सचिव प्रदीप ज्ञवाली, स्थायी कमिटी सदस्य सुवास नेम्बाङ, शंकर पोखरेल र नेपाल पक्षका उपमहासचिव भुसाल, सचिवहरू भीम आचार्य, गोकर्ण विष्ट, योगेश भट्टराई, स्थायी कमिटी सदस्य सुरेन्द्र पाण्डे पार्टीलाई एकढिक्का बनाउन लगातार लागिपरेका हुन्। उनीहरू कहिले बालुवाटार पुग्छन् त कहिले कोटेश्वर। कतै बसेर छलफल गर्छन्। प्रस्ताव तयार गर्छन्। समझदारीसमेत कायम गर्छन्। उनीहरूकै प्रयासबाट दसौं राष्ट्रिय महाधिवेशन आयोजक कमिटी भंग भएको हो। त्यससँगै पार्टी संरचना २०७५ जेठ २ को अवस्थामा फर्किएको छ। अध्यक्ष ओली र वरिष्ठ नेता नेपाललाई संवादमा ल्याउन सफल भएका छन्। यी शीर्ष दुई नेताबीच बिहीबार राति पनि टेलिफोन संवाद भएको थियो। ओलीले बिहीबार टेलिफोन संवादमा भेटौंभन्दा नेपालले नमानेको गुनासो केन्द्रीय कमिटी बैठकमा गरेका थिए। यसैबीच नेपालले आफूनिकट निवर्तमान सांसदसँगै सर्वोच्च अदालतमा गरेको हस्ताक्षर र पार्टी एकताका विषयमा शनिबार छलफल गरेका छन्। छलफलमा सहभागीले पार्टी एकताको विकल्प नभए पनि अदालतमा विचाराधीन मुद्दालाई प्रमुख विषय बनाउन नहुने धारणा नेपाललाई सुनाएका थिए। उनीहरूले पार्टी एकता भए अदालतमा विचाराधीन मुद्दाको हस्ताक्षर फिर्ताको विषयलाई प्रमुख बनाउन नहुने राय दिएका थिए। एकता भयो भने स्वतः फिर्ता भइहाल्छ नि ! यसलाई किन यति ठूलो मुद्दा बनाउनुपर्यो ?, निवर्तमान सांसद सोमप्रसाद पाण्डेले भने, पार्टी एक भएपछि यो त आफैं किनारा लागिहाल्छ नि ! नेता पाण्डेका अनुसार पार्टी एकतामा जोडबल गरी छिट्टै छिनोफानो गरेर जानुपर्ने सुझाव आएको छ। उनले अध्यक्ष केपी शर्मा ओली केही लचिलो भए पनि एकताका लागि प्रमुख भूमिका ओलीकै हुने बताए। माधव नेपालबिनाको एकता सम्भव छैन, उनले भने, अध्यक्ष ओली पनि केही लचिलो हुनुभएको छ। यो राम्रै कुरा हो। तर, हस्ताक्षरलाई नै एकता बाधक बनाउनु भने हँुदैन। उनले कार्यदललाई एकताको सबै कामको जिम्मा दिएर छिट्टै टुंग्याउनुपर्ने बताए। कार्यदललाई जिम्मा दिने, उसले सबै विषयमा एकएक गरेर टुग्यो लगाउँछ, त्यसलाई सबै स्वीकार गर्ने, यति गरेपछि त समस्या समाधान भइहाल्छ नि !, उनले भने। उनले कार्यकर्ता एकताकै पक्षका रहेकोले शीर्ष गम्भीर भएर लाग्नु पर्ने सुझाव पनि दिए। साउन २५ मा विधान महाधिवेशन बैठकले साउन २५ देखि २७ गतेसम्म विधान महाधिवेशन गर्ने निर्णय गरेको छ। अध्यक्ष ओली, महासचिव ईश्वर पोखरेल, उपमहासचिव विष्णुप्रसाद पौडेल र स्थायी कमिटी सदस्य रामबहादुर थापालाई विधान सम्मेलन तयारीको जिम्मेवारी तोकिएको छ। अध्यक्ष ओलीलाई विधान महाधिवेशनमा प्रस्तुत हुने राजनीतिक प्रतिवेदन लेखनको जिम्मेवारी दिइएको छ। महासचिव पोखरेलले सांगठनिक प्रतिवेदन पेस गर्नेछन्। बैठकले उपमहासचिव पौडेललाई विधान संशोधनसम्बन्धी प्रस्ताव तयार पार्ने जिम्मा दिएको छ। स्थायी कमिटी सदस्य थापालाई विधान सम्मेलन व्यवस्थापन कमिटीको जिम्मेवारी तोकिएको छ। एमालेको नवौं महाधिवेशनले छुट्टै विधान महाधिवेशन आयोजना गर्नेे निर्णय गरेको थियो। महाधिवेशन नेतृत्वमा केन्द्रित हुने हुँदा पार्टी विधान, नीति, कार्यक्रमको विषयमा छलफल नै नहुने भएको छुट्टै विधान महाधिवेशनको परिकल्पना गरिएको केन्द्रीय सदस्य ज्ञवालीले बताए। दशौं राष्ट्रिय महाधिवेशन अब नेतृत्व चयनका लागि मात्र हुनेछ। विधान महाधिवेशनका लागि असार २५ गतेभित्र प्रदेश, जिल्ला, स्थानीय तहमा विधान संशोधनका लागि पठाइसक्ने महासचिव पोखरेलको प्रतिवेदनमा उल्लेख गरेका छन्। २०७९ वैशाखमा महाधिवेशन प्रस्ताव निर्वाचनको अवस्था हेरेर वैशाख मसान्तसम्म महाधिवेशन गर्ने प्रस्ताव केन्द्रीय कमिटी बैठकमा पेस भएको छ। महासचिव पोखरेलले पेस गरेको सांगठनिक प्रतिवेदनमा असारभित्र पार्टी सदस्यता नवीकरण गर्ने र केन्द्रीय विभागहरूलाई पनि असारभित्रै पूर्णता दिने प्रस्ताव गरिएको केन्द्रीय सदस्य ज्ञवालीले बताए। महासचिव पोखरेलले सांगठनिक प्रतिवेदन पेस गर्दै असारभित्र पार्टी सदस्यता नवीकरण र साउन ५ गते नवीकरण गरिएको विवरण केन्द्रमा पठाउने प्रस्ताव गरेका छन्। उनले पार्टी विधानअनुसार आगामी वैशाखभित्र पार्टीको १० औं महाधिवेशन गर्नुपर्ने अनिवार्य व्यवस्था भएअनुसार असारभित्र पार्टी सदस्यता नवीकरण गर्नुपर्ने प्रस्ताव पेश गरे। बैठकमा महासचिव पोखरेलले भदौ ५ गते वडा अधिवेशन र भदौ १५ स्थानीय तहको अधिवेशन गर्न प्रस्ताव पेश गरेका छन्। पार्टीका ३२ विभागलाई चाँडै नै पूर्णता दिन निर्देशन दिइएको छ। संघीयता र धर्मनिरपेक्षताको समीक्षा बैठकमा संघीयता र धर्मनिरपेक्षताको समीक्षा गर्नुपर्ने आवाज उठेको छ। केन्द्रीय सदस्य महेश बस्नेतले संघीयताबारे समीक्षा गर्नुपर्ने प्रस्ताव गरेका हुन्। बस्नेतले ८ वटा प्रस्ताव प्रवेश गराएका थिए। बैठकमा नेता बस्नेत संघीयताको समीक्षा, धर्मनिरपक्षताबारे बहस, प्रत्यक्ष निर्वाचित प्रधानमन्त्री, मुलुकको विशिष्ट पहिचान घोषणा गर्ने प्रस्ताव गरे। दुई कार्यकालभन्दा बढी प्रधानमन्त्री नबनाउने संवैधानिक व्यवस्था, पार्टी अध्यक्ष २ कार्यकाल र पदाधिकारी ३ कार्यकालभन्दा बस्न नपाउने व्यवस्था गर्नुपर्ने पनि उनको प्रस्ताव छ। बस्नेतले पार्टी र राज्यका राजकीय र शासकीय स्थानमा ४० प्रतिशत युवाहरूको सुनिश्चिता गर्नुपर्ने साथै पार्टी महाधिवेशनको राजनीतिक प्रतिवेदन, विधान, चुनावको घोषणा पत्रमा यो विषय सम्बोधन गर्न यो बैठकबाट कार्यदल बनाउने प्रस्ताव पनि गरेका छन्। मिल्न दबाब एमाले एकताका लागि दबाब स्वरूप चन्द्रागिरि नगरपालिकाका जनप्रतिनिधिले प्रदर्शन गरेका छन्। एमालेबाट निर्वाचित जनप्रतिनिधिले लोकतन्त्र, मुलुकको समृद्धिका लागि एमाले एकताबद्ध हुनुपर्ने भन्दै प्रदर्शन गरेका हुन्। उनीहरूले पार्टी एकढिक्का बनाउन अब मुलुकभरिबाट दबाब दिनुपर्ने बताएका छन्। चन्द्रागिरि नगरपालिका१ का अध्यक्ष राजेन्द्र केसीले नगरपालिकाका १ देखि १५ सम्मका एमालेतर्फका जनप्रतिनिधि एमालेलाई एकढिक्का बनाउन दबाबमूलक कार्यक्रममा उत्रनु परेको बताए।"
"न गाँस, न बास","चितवन : तीन दिनअघि पहिरोसहित आएको बाढीले घरको आधा भाग ध्वस्त बनायो। घरको आधा भागसँगै लत्ताकपडा भाँडाकुँडा, खाद्यान्न सबै बगायो। हेर्दाहेर्दै गोठ पनि आँखै अगाडि बगाएको दृश्य ६४ वर्षकी सन्तमाया प्रजाका लागि सपना झै भएको छ। अहिले खोला घटेको त छ, पिर भने घट्न सकेन। अत्तालिएकी कहिले छिमेकीकोमा त कहिले भत्किएको घरसम्म पुग्छिन्। घर देखेर निराश हुन्छिन्। भत्किएको घर हेरेर बसेका छन्। घरसँगै परिवारको खुसी पनि बगेको छ। सुतेर उठ्नेबित्तिकै होस् नै उड्यो। कालिका नगरपालिका१० स्थित तीन दोभानस्थित घरमा परिवारसहित सुतेका थिए। बिहान उठ्ने बेलासम्म घरभित्र पानी पसिसकेको थियो। हावाको वेगले उनीहरू उठे। उठेर हेर्दा ढोका छेउमा खोला पसिसेकेको थियो। श्रीमान् कृष्णबहादुर प्रजाले घरमा पानी पसेको थाहा पाएपछि सबैलाई उठाएका थिए। बूढाले उठाएर पो थाहा पाएर भागेको। बुढाले थाहा नपाएको भए छोराबुहारी नातिनातिना सबैलाई बगाउने रैछ, सन्तमायाले भनिन्, आँखै अगाडि सबै बगाएर लग्यो। घरमा भएका बाख्रा पुर्याएर अरू सामान लिन फर्किंदा सामान सबै बगाइसकेको थियो। अब घर बनाउने ठाउँ पनि छैन। घर भएको स्थानमा खोला छ। खोलाले बगाएर बगर बनाइसक्यो घर बनाउने ठाउँ पनि छैन, बुहारी अमृताले भनिन्, कता बस्ने हो थाहा छैन। घर अगाडिको पाँच कट्ठा धानखेती हुने जग्गा बगर बनेको छ। उनको खेतीयोग्य दुई बिघा जमिन बगरमा परिणत भएको छ। ऐलानी भए पनि उनको परिवारको जीवन धान्ने खेत थियो। पहिला खेतको स्थानमा अहिले खोला छ। कालिका नगरपालिका११ कामीमाउकी तसीमाया चेपाङको घर पनि पहिरोले पुरिएको छ। खोला बढेर आएपछि उनको घरका सबै सामान बगाएर लग्यो। बिहान उठ्ने बेलामा कम्मरसम्म पानी थियो। त्यसपछि उनीहरू आफू जोगिन भागे। एक्कासि खोला पसेपछि आफू जोगिने कि परिवार जोगाउने भन्ने चिन्ता भयो। छोराछोरीसहित परिवारका सदस्यलाई जोगाउन मात्रै लागिनन्, सम्पत्तिको नाममा रहेको वस्तुभाउ पनि जोगाउन लागे। घरभित्रको खाद्यान्न जोगाउन सकेनन्। अहिले भाग्दा लगाएको एक सरो लुगा मात्रै छ। घरबाट भागेर डाँडामा छाता ओढेर बसे। आकाशबाट परेको पानीमै भिजेर दुई दिन कटाए। पछि पुरिएको घरको जस्ता निकालेर छाप्रो बनाएर बसेका छन्। त्यसैबाट काम चलाए। अब के खाने भन्ने चिन्ताले सताएको छ। घरबाट निस्कँदानिस्कँदै घर पुरिहाल्यो, तसीमायाले भनिन्, नभत्किएको घरमा मागेर खोले पकाएर छाक टार्यौं। एउटी छोरी ९ वर्षकी छिन्। छोरा ६ वर्षको। सासूसुसरा पनि सँगै छन्। तसीमायाका श्रीमान् सुमनाथले बाढी आउनुभन्दा अघि भागेर बाँचेको बताए। खानका लागि उनीहरूसँग खानेकुरा पनि छैन। दाइको घरमा जोगिएको ड्रममा थोरै चामल थियो। त्यसैले काम चलाएका छन्। अब कसरी खाने भन्ने पिरलो छ। अघिअघि मान्छे पछिपछि खोला थियो, तसिका श्रीमान्ले भने, यहीँ जन्मेर हुर्केको हामी यस्तो त कहिल्यै भएको थिए। बिजोग मात्रै होइन हजुर त्योभन्दा पनि खत्तम भएको छ। बिहानको समय भएकोले मानवीय क्षति भने हुन पाएन। असारको १७ गते परेको अविरल वर्षाका कारण आएको बाढीले कालिका नगरपालिका१० र ११ को घरहरू पहिरोले क्षतिग्रस्त छन्। सबैभन्दा बढी क्षति वडा११ मा भएको छ। एघारको सैपाम, देउतेस, मझवाङ, चेउराङ, खोला गाउँ, रन्तेसलगायतका गाउँ प्रभावित भएको छ। प्रारम्भिक जानकारीअनुसार १५ पूर्ण रूपमा क्षति भएको छ।"
आमा बन्दाको उमंग,"हलिउड : हलिउड सुपरहिट फिल्म वन्डर वुमन १९८४की अभिनेत्री गल गडोट तेस्रोपटक आमा बनेकी छन् । उनले छोरी डेनियला जन्मिएपछि खुसी हुँदै परिवारको तस्बिर सामाजिक सञ्जालमा राखेकी छन् । वन्डर वुमन का नामले चर्चित उनका पहिले नै दुईवटी छोरी एलमा र माया छन् । आफ्ना श्रीमान्समेतको तस्बिर सार्वजनिक गर्दै उनले भनेकी छन्, मेरो प्यारो परिवार, म धेरै खुसी छु । हामी धेरै एक्साइटेड छौं, डेनियलालाई हाम्रो परिवारमा स्वागत गर्न पाउँदा ।उनलाई विश्वभरका शुभचिन्तकहरूले बधाई दिइरहेका छन् ।"
सडकको सकस,"फिदिम : पाँचथरको कुम्मायक२ माङ्जाबुङका ललित शेर्मा हालै दक्षिण कोरियाबाट फर्किए। राँकेबाट बाइक चढेर घुर्बिसे पञ्चमीको सडक हुँदै घरसम्मको यात्रा तय गरे। नौ किलोमिटर सडक पार गर्न झन्डै चार घण्टा लाग्यो। दर्जनौं ठाउँमा लडें, सडकको हिलोमा भासिएर अलपत्र परेका शेर्माले भने, हिलोमा बाइक भासिएर कुदाउनै सकिँदैन। जबरजस्ती कुदाए चिफ्लिएर लडिन्छ। अब कसरी घर पुग्ने ? इलामको फाकफोकथुम गाउँपालिकाका सुमित राई हातमा चप्पल बोकेर सडकको हिलोमा भासिएका थिए। राईको घुँडासम्म हिलोले छोपेको थियो। दुई वर्षदेखि बर्खायाममा यो सडकमा गाडी गुड्न कठिन छ, राईले भने यो क्षेत्रका मान्छेहरू बिरामी पर्दा अस्पताल लानै मुस्किल छ। सडक बनाउने नाममा झन् बिगारेपछि गाडी चलेका छैनन्। यो दृश्य पाँचथर र इलामको सीमावर्ती क्षेत्र राँकेरविभेडेटार सडकखण्डको हो। सडक कालेपत्रे गर्ने नाममा झन् बिगारेपछि यो सडकमा यातायात ठप्प भएको छ। भौतिक पूर्वाधार तथा यातायातमन्त्री बसन्तकुमार नेम्बाङ र एमाले नेता एवं पूर्वसभामुख सुवास नेम्बाङको क्षेत्रमा पर्ने यो सडकको अवस्था बेहाल छ। प्रदेश नम्बर १ का पूर्वअर्थमन्त्री इन्द्र आङ्बोले पनि यही क्षेत्रबाट निर्वाचन जितेका हुन्। प्रधानमन्त्री केपी शर्मा ओलीले २० पुस २०७५ मा रवि बजारमा सडक शिलान्यास गर्दा स्थानीयवासी निकै हर्षित थिए। पाँचथरको दोस्रो व्यापारिक केन्द्र रविमा सडक पुगेको ३० वर्षपछि कालोपत्रे हुने निश्चित भएको भन्दै स्थानीयले हर्कबढाइँसमेत गरे। यो सडकमा सरकारको नजर पुग्यो भनेर हामी औधी खुसी थियौं, रविका महेन्द्र राईले भने, प्रधानमन्त्रीले शिलान्यास गरेको सडकको अवस्था झन बिग्रियो। प्रधानमन्त्री ओलीले शिलान्यास कार्यक्रमलाई सम्बोधन गर्ने क्रममा पूर्वी पहाडबाट विकासको मूल फुटेको उद्घोष गरेका थिए। आगामी दुई वर्षभित्र हिलो सडकमा कसैले हिँड्नु नपर्ने घोषणासमेत ओलीले गरेका थिए। तर, त्यही सडकखण्ड अहिले कालोपत्रेको सट्टा गाडी गुड्न नमिल्ने गरी बिग्रिएको छ। भारतको लखनउस्थित एप्को इन्फ्रान्ट निर्माण कम्पनीले तीन वर्षमा काम सम्पन्न गर्ने गरी कालोपत्रेको जिम्मा लिएको हो। समय गुज्रिन लाग्दा जम्मा १८ प्रतिशत मात्र काम भएको निर्माण कार्य हेरिरहेका सडक डिभिजन कार्यालय इलामका प्रमुख अभिमान मुल्मीले बताए। पाँचथर र इलाम खण्डमा कामको प्रगति शून्यजस्तै छ, मुल्मीले भने, धनकुटा क्षेत्रमा केही काम भएजस्तो देखिन्छ। निर्माण कम्पनीको लापरवाहीले सडकको अवस्था झन् बिग्रिएको छ। बनले रूख कटानका लागि अनुमति नदिएकाले काममा ढिलाइ भएको तर्क गर्दै निर्माण कम्पनी तर्किरहेको छ। मन्त्रिपरिषद्को गत फागुन २० गते बसेको बैठकले सडकखण्डमा पर्ने रूख हटाउने निर्णय गरेको थियो। रूख हटाउन पाँचथर, इलाम र धनकुटाका डिभिजन वन कार्यालयले अग्रसरता देखाएका छन्। इलाम क्षेत्रमा पर्ने सबै रूख काटिएको छ। धनकुटा क्षेत्रको सडकमा पर्ने रूख असारसम्ममा निकालिने जनाइएको छ। पाँचथर खण्डमा पनि रुख कटानका लागि केही दिनमा सहमति प्राप्त हुने मुल्मीले बताए। तर, विभिन्न बहाना बनाउँदै निर्माण कम्पनीले काममा ढिलासुस्ती गरिरहेको छ। आगामी वर्ष सडक सुधार होला भनेर पोहोर आशा मारेका थिएनौं, रविका जयकुमार ढकालले भने, काम गर्ने समय सकिन लाग्दा सडकमा गाडी चल्न नसक्ने अवस्था बनेको छ। कहिले कालेपत्रे हुन्छ यो सडक ? दुई वर्षदेखि बर्खा याममा गाडी गुडाउन समस्या भएको हो। निर्माण कम्पनीको चरम लापरबाहीलाई सरकारले हेरेर मात्र बसेको भन्दै स्थानीय आक्रोशित बनेका छन्। पाँचथर र इलामका करिब एक दर्जन सीमावर्ती बजारलाई यो सडकले छोएको छ। राँके, घुर्बिसे पञ्चमी, सप्तमी, रवि, चिसोपानी पञ्चमी बजार यही सडकखण्डमा पर्छन्। पाँचथरका कन्याटार, लेकगाउँ कम्फुटारलाई पनि सडकले छोएको छ। इलामका फुएतप्पा, चमैता एकतप्पा हुँदै सडक विस्तार भएको छ। धनकुटाका छ नम्बर बुधबारे, देउराली, राजारानी, चौकीभञ्ज्याङ, नाम्जे, डाँडागाउँ, भेडेटारलगायतलाई सडकले छोएको छ। मिक्लाजुङ गाउँपालिका२ का वडाध्यक्ष सन्तोष शेर्माले समयमै कालोपत्रे नगरिँदा यी क्षेत्रमा सवारी साधन सञ्चालन गर्न समस्या भएको बताए। मन्त्रीकै निर्वाचन क्षेत्रमा ठेकेदारले लापरबाही गरिरहेको छ, वडाध्यक्ष शेर्माले भने, काम नगर्ने ठेकेदारलाई कारबाही गर्न केले रोकेको छ ? ३ अर्ब ६५ करोड ८४ लाख ९५ हजार ५ सय ७२ रुपैयाँ लागतमा १ सय किलोमिटर सडक कालोपत्रे गर्ने गरी अढाइ वर्षअघि सरकारसँग निर्माण कम्पनीले सम्झौता गरेको थियो। ३६ महिनामा सम्पन्न गर्नुपर्ने काम समय गुज्रन लाग्दा १८ प्रतिशत मात्र पुरा भएको हो। पाँचथर र इलाम खण्डमा भने कामको प्रगति शून्य छ। एक्जिम बैंक अफ इन्डियाको ८७ प्रतिशत र नेपाल सरकारको १३ प्रतिशत लगानीमा काम सुरु गरिएको हो। ठेकेदार कम्पनीको लापरबाहीले समय गुज्रन लाग्दा सडकको अवस्था झन बेहाल बनेको छ।"
वैरागी काइँलाको स्वास्थ्यमा क्रमिक सुधार,"काठमाडौं : नेपाल प्रज्ञाप्रतिष्ठानका पूर्वकुलपति तिलविक्रम नेम्बाङ उर्फ वैरागी काइँलाको स्वास्थ्यमा सुधार हुन थालेको छ। उनलाई मस्तिष्कघात भई एक साताअघि काठमाडौंको ओम अस्पतालमा भर्ना गरिएको थियो। उनको स्वास्थ्यमा क्रमिक सुधार भइरहेको चिकित्सकले बताएका छन्। उनलाई अहिले सघन उपचार कक्षबाट वार्डमा सारिएको छ। सुरुमा शरीरको दायाँ भाग नचल्ने भएको तथा राम्ररी बोल्न पनि नसक्ने भएका उनलाई तत्काल अस्पताल लगिएको थियो। अहिले सामान्यतः शरीर र हात चल्न थालेको तथा बोली पनि स्पष्ट भएको उनकी छोरी नामोती नेम्बाङले जानकारी दिइन्। काइँला नेपाली साहित्यमा आयामेली आन्दोलनका हस्ती, वरिष्ठ कवि एवं मुन्धुम् दर्शनका आधिकारिक व्याख्याता हुन्। प्रतिष्ठानका कुलपति गंगाप्रसाद उप्रेती, सदस्यसचिव प्राजगतप्रसाद उपाध्याय, प्राज्ञ परिषद्का सदस्य प्राडाहेमनाथ पौडेललगायत अस्पताल पुगी स्वास्थ्य अवस्थाबारे जानकारी लिएका थिए।"
