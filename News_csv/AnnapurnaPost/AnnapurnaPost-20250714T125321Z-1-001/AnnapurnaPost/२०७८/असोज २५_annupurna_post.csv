शीर्षक,विवरण
प्रधानमन्त्रीले गरे निर्माणाधिन पोखरा अन्तर्राष्ट्रिय विमनस्थलको अवलोकन,"पोखरा : प्रधानमन्त्री शेरबहादुर देउवाले निर्माणधिन पोखरा क्षेत्रीय अन्तर्राष्ट्रिय विमानस्थलको अवलोकन गरेका छन् । पोखरा विमानस्थलबाट निर्माणधिन पोखरा अन्तर्राष्ट्रिय विमानस्थलसम्म हेलीकोप्टरमा आएका प्रधानमन्त्री देउवाले हेलोकोप्टरबाट निर्माणको अन्तिम चरणमा पुगेको विमानस्थलको अवालेकन गरे । अवलोकन पछि प्रधानमन्त्री देउवाले निर्माणधिन विमानस्थलमा पुगेर आयोजना प्रमुख, विमानस्थल निर्माण कम्पनीका प्रतिनिधिसँग विमानस्थल निर्माण प्रगतिको बारेमा जिज्ञाशा राखेका थिए । प्रधामन्त्रीसँग अहिलेसम्म भएको कार्यप्रगति, विमानस्थल संचालन अघि सम्पन्न गर्नुपर्ने कामका विषयमा जानकारी गराएको पोखरा क्षेत्रीय अन्तर्राष्ट्रिय विमानस्थल निर्माण आयोजना प्रमुख विनेश मुनंकर्मीले बताए । राष्ट्रिय गौरवको आयोजना पोखरा क्षेत्रीय अन्तर्राष्ट्रिय विमानस्थल निर्माणको काम ८५ प्रतिशत सम्पन्न भइसकेको प्रधानमन्त्रीलाई जनाकारी गराइएको थियो । नयाँ विमानस्थल नजिकैको ल्याण्डफील्ड साइट बेलैमा सार्नु पर्ने विषय, विमानस्थलको पूर्वतर्फको एप्रोच नजिकैको रिठ्ठेपानीको डाँडा कटान गर्नु पर्ने, विमानसस्थल भित्रैबाट सिचाईकालागि बनाइएको नहर व्यवस्थापन, त्यही नहरको पानीले विमानस्थलमा पूर्वतर्फ भएको कटान नियन्त्रणकालागि थाल्नुपर्ने कामका विषयमा प्रधानमन्त्रीलाई आयोजना प्रमुखले जानकारी गराएका थिए । आयोजना प्रमुख, विमानस्थल निर्माण कम्पनीका प्रतिनिधिसँग विमानस्थल निर्माणका प्रगतिको बारेमा बुझेपछि प्रधानमन्त्री देउवाले पत्रकारसँग छोटो कुरा गर्दै कोभिड समस्या नआएको भए पहिले नै विमानस्थल सञ्चालनमा आइसक्ने बताउँदै विमानस्थल अब छिट्टै सञ्चालनमा आउने बताए । विमानस्थल सञ्चालन अघि डाँडा कटान गर्नुपर्ने रहेछ भन्दै त्यसको समाधान पनि छिट्टै निस्कने प्रधानमन्त्री देउवाले बताएका थिए । गण्डकी प्रदेशका मुख्यमन्त्री कृष्णचन्द्र नेपालीले सिँचाइ, तटबन्दका कामका विषयमा कुरा भएको यसको विायमा संघ सरकारले के गर्नुपर्छ सहयोग हुन्छ भन्नु भएको बताए । गण्डकी प्रदेशका सूचना, सञ्चार तथा प्रदेश सभा मामिलामन्त्री विन्दुकुमार थापाले अहिलेको वर्षादले रनवेको पूर्वतर्फ पहिरो गएर भत्किरहेको र यसको समस्या समाधानका लागि आवश्यक २५ करोडको प्रारम्भिक अध्ययनले लाग्ने देखिएको बताए । यसको समाधानका लागि पहल गर्ने विषयमा कुरा भएको, ल्याण्डफिल्ड साइड अन्यत्र सार्ने विषयमा महानगरपालिकाले अगाडि बढाइरहेको, ल्याण्डफिल्ड साइड र विमानस्थल वरपर विचरण गरिरहेका चराहरुको बानी टुटाएर अन्यत्र जाने बानी बनाउन समय लाग्ने भएकोले पनि छिट्टै ल्याण्डफिल्ड साइड सार्नु पर्ने विषयमा पनि कुरा भएको बताए । प्रधानमन्त्री निर्माणको अन्तिम चरणमा पुगेको पोखरा अन्तर्राष्ट्रिय विमानस्थलको अवलोकन गर्न जाने थाहा पाएपछि बिहानैदेखि विमानस्थल पुगेका पत्रकार आयोजना प्रमुख र निर्माण कम्पनीका प्रतिनिधिले आयोजनाको प्रगतिका बारेमा प्रधानमन्त्रीलाई जानकारी दिँदै गर्दा भित्र छिर्न भने पाएनन् । पोखरा क्षेत्रीय अन्तर्राष्ट्रिय विमानस्थल निर्माणको काम चीन सरकारको स्वामित्वमा रहेको कम्पनी सिएएमसीइले २०१७ नोभेम्बर १ देखि काम थालेको थियो । सम्झौता अनुसार सन् २०२१ को जुलाई १० मा निर्माण सक्नुपर्ने थियो । कोरोना संक्रमण हुनुअघि चिनियाँ कम्पनीले तोकिएको समयभन्दा ६ महिनाअघि नै काम सक्ने बताउँदै आएको थियो । कोरोना संक्रमणका कारण निर्माण सामग्री ल्याउन, चिनियाँ प्राविधिक आउन ढिलाइलगायतका कारण एकवर्ष समय थप गरेर १० जुलाई २०२२ सम्म सम्पन्न गर्ने समय दिइएको छ । समय सीमा थपिए पनि २०७८ भित्रै सबै काम सकिएर टेष्ट फ्लाइट हुने गरी काम भइरहेको आयोजना प्रमुख मुनंकर्मी बताउँदै आएका छन् ।"
सैनिकमञ्च टुँडिखेलमा फूलपाती बढाइँ : राष्ट्रपति सरिक हुने,"काठमाडौं : नेपाली सेनाले परम्परागतरूपमा फूलपातीका अवसरमा सैनिक मञ्च टुँडिखेलमा मङ्गलबार फूलपाती बढाइँ गर्दैछ। राष्ट्रपति विद्यादेवी भण्डारी मङ्गलबार अपराह्न सैनिक मञ्च टुँडिखेलमा आयोजित फूलपाती बढाइँ समारोहमा सरिक हुनेछन्। राष्ट्रपति भण्डारी नेपाली सेनाका परमाधिपति हुन्। सो अवसरमा सेनाले राइफल र तोपबाट लहरे एवं एकठ्ठा बढाइँ प्रस्तुत गर्नेछ। सैनिक हेलिकप्टरले पुष्पवृष्टिका साथै सैनिक ब्याण्डबाट राष्ट्रिय धुन प्रस्तुत हुनेछ। त्यसअवसरमा इज्जत अर्पण कवाज, विभिन्न गुल्मद्वारा बढाइँ, मार्चपाससहितको बढाइँ हुनेछ। कोभिड१९ को सङ्क्रमण जोखिमका कारण विगत वर्षदेखि नै फूलपाती बढाइँ धर्म, संस्कृति र परम्परालाई निरन्तरता दिन सानो र छरितो कार्यक्रम आयोजना गरिन लागेको हो। समारोहमा उपस्थित सबै पाहुनालाई मास्कको प्रयोग अनिवार्य गरिएको छ।"
कास्मिरको मुठभेटमा पाँच भारतीय सैनिकको मृत्यु,कास्मिर : भारत नियन्त्रित जम्मु कास्मिर क्षेत्रमा सोमबार पाँच भारतीय सैनिकको मृत्यु भएको छ। जम्मु कास्मिरको पोन्च क्षेत्रमा विद्रोही र सेनाबिचको मुठभेटमा एक अफिसरसहित पाँच सैनिकको मृत्यु भएको हो। भारतीय सेनाले बुधबारदेखि विद्रोहीविरुद्धको सैन्य अपरेसन सुरु गरेको थियो। अपरेसनको क्रममा पीर पन्जाल गाउँमा पुगेका भारतीय सैनिक र विद्रोहीबिचको मुठभेटमा परी पाँच सैनिकको मृत्यु भएको इन्डिया टुडेमा समाचार छ। मुठभेटको क्रममा अन्य पाँच सैनिक घाइते भएका र घाइतेलाई उपचारको लागि पठाइएको बताइएको छ। सो क्षेत्रमा ठूलो संख्यामा विद्रोही सदस्य उपस्थित भएको र दुवै पक्षबिच फायरिङ जारी रहेको बताइएको छ। नियन्त्रणका लागि घटनास्थलमा ठूलो संख्यामा प्रहरी र सेना परिचालन गरिएको इन्डिया टुडेले जनाएको छ।
मोरङको कर्सियामा बैंक लुटपाट,इटहरी : मोरङको धनपालथान गाउँपालिकास्थित सिटिजन बैंकको शाखामा लुटपाट भएको छ। पाँच जनाको समूहमा आएका लुटेराले सुरक्षा गार्डलाई गोली हानी लुटपाट गरेको स्थानीयले बताएका छन्। मोरङका प्रहरी नायव उपरीक्षक दिपक श्रेष्ठले केही व्यक्तिलाई पक्राउ गरी अनुसन्धान सुरु गरिएको जानकारी दिए।
"७ सय ८५ जनामा कोरोना संक्रमण, १२ को मृत्यु",काठमाडौं : १२ हजार १ सय ९५ नमूना परीक्षणमा ७ सय ८५ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घन्टामा ७ हजार २३३ नमूनाको पीसीआर र ४ हजार ९६२ नमूनाको एन्टिजेन विधिबाट परीक्षण गरिएको थियो। जसमध्ये पीसीआर विधिबाट ६६३ र एन्टिजेन विधिबाट १२२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोनाबाट थप १२ जनाको मृत्यु भएको छ। योसँगै नेपालमा कोरोनाबाट मृत्यु हुनेको संख्या ११ हजार २४६ पुगेको हो। मन्त्रालयका अनुसार सोमबार थप ८ सय ८८ जना कोरोनामुक्त भएका छन्। कोरोनाका सक्रिय संक्रमितको संख्या १४ हजार ७८७ पुगेको छ। मन्त्रालयका अनुसार संक्रमित ३१४ जनाको भेन्टिलेटरमा र १११ जनाको आइसीयूमा उपचार भइरहेको छ। पछिल्लो २४ घन्टामा १२७५३२ जनाले कोरोनाविरुद्धको खोप लगाएका छन्।
"मोतिपुर घटनामा रुपन्देही प्रशासनले भन्यो, 'आत्मरक्षामा गोली चलाउनुपर्यो'","भैरहवा : रुपन्देहीको मोतिपुरमा भएको घटनामा सुरक्षाकर्मीले आत्मरक्षाका लागि गोली चलाउनु परेको जिल्ला प्रशासन कार्यालय रुपन्देहीले जनाएको छ। जिल्ला प्रशासन कार्यालयले सोमबार भैरहवामा आयोजना गरेको पत्रकार सम्मेलनमा रुपन्देहीका प्रमुख जिल्ला अधिकारी ऋषिराम तिवारीले सार्वजनिक सम्पत्तिको सुरक्षा गर्ने जिम्मा स्थानीय प्रशासनको भएको र सोही क्रममा मोतिपुरमा घटना भएको बताएका छन्। आइतबार मोतिपुरमा जग्गा कब्जा गर्न पुगेका नागरिक र प्रहरी बीच झडप हुँदा गोली लागेर चार जनाको मृत्यु भएको छ। मृत्यु हुनेमध्ये ३ जनाको सनाखत भएको र एक जना सनाखत हुन बाँकी छ। मृत्यु हुने मध्ये पश्चिम नवलपरासी अरुणखोलाका युजल कुमाल, रुपन्देही शुद्धोधन गापा ५ का विरेन्द्र कुर्मी, कपिलवस्तु वाणगंगा १० का रमेश परियारको सनाखत भएको प्रजिअ तिवारीले बताए। त्यस्तै झडपमा ३३ जना नेपाल प्रहरी, २१ जना सशस्त्र प्रहरी र १८ जना प्रर्दशनकारी गरी कुल ७२ जना घाइते भएका छन्। घाइतेमध्ये नेपाल प्रहरीका २ जना र सशस्त्र प्रहरीका २ जनालाई थप उपचारका लागि काठमाडौं पठाइएको छ। अन्य घाइतेहरुको भैरहवा र बुटवलका अस्पतालमा उपचार भइरहेको प्रशासनले जनाएको छ। पत्रकार सम्मेलनमा प्रमुख जिल्ला अधिकारी तिवारीले सुरक्षाकर्मीले संयमता अपनाउँदा समेत उत्तेजित प्रर्दशनकारीले सुरक्षाकर्मी उपर ढुंगामुढाले निरन्तर आक्रमण गर्दै पेट्रोलबम समेत प्रहार गर्न थालेपछि अन्तिम अवस्थामा आत्मरक्षाका लागि गोली चलाउनु परेको दावी गरे। सुरक्षाकर्मीले गोली चलाउनु अघि संयमता अपनाउन आग्रह गरेको, लाठी चार्ज, अश्रुग्याँस प्रहार गरेको हो, उनले भने, तर, प्रर्दशनकारीले ढुंगामुढाले आक्रमण गर्दै उत्तेजित भएर पेट्रोलबम प्रहार गर्न थालेपछि अन्तिम अवस्थामा गोली चलाउनु परेको हो। उनले संयमता अपनाउन र अफवाहको पछि नलाग्न सर्वसाधरणलाई आग्रह गरेका छन्। घटनाका विषयमा छलफलका लागि प्रशासनले आइतबार र सोमबार सर्वदलीय बैठक आह्वान गरेको थियो। बैठकले समस्या समाधानको लागि कार्यदल गठनको सिफारिस गर्ने निर्णय गरेको छ। मृतक परिवारलाई राहतको लागि प्रदेश र संघीय सरकारलाई सिफारिस गर्ने निर्णय भएको प्रजिअ तिवारीले बताए। असोज २५ गते जग्गा प्राप्तिका लागि टोकन पाइने भनी नाम मात्रको बनाइएको एउटा समितिले अफवाह फैलाएपछि असोज २४ गते (घटना भएको दिन) रुपन्देहीका साथै विभिन्न जिल्लाबाट सर्वसाधरण मोतिपुर पुगेका थिए।"
इयुकी राजदूतले भनिन् 'संघीयतालाई स्थायित्व दिन सहयोग गर्छौं',"काठमाडौं : गृहमन्त्री बालकृष्ण खाँण र नेपालका लागि युरोपियन युनियनकी राजदूत नोना डिप्रेजबीच भेटवार्ता भएको छ। गृह मन्त्रालयमा सोमबार भएको भेटमा द्विपक्षीय हित र सहयोगको बारेमा छलफल भएको छ। भेटका क्रममा गृहमन्त्री खाँणले युरोपियन युनियनले गरेको सहयोगका लागि धन्यवाद दिएका थिए । मन्त्री खाणले आगामी दिनमा समेत विगतझैं सहयोग गर्न राजदूत डिप्रेजलाई आग्रह गरेका छन्। नेपाललाई अहिलेसम्म इयुले गरेको सहयोगका लागि धन्यवाद। आगामी दिनमा पनि यस्तै सहयोग रहिरहने छ भन्ने अपेक्षा नेपाल सरकारको छ,' मन्त्री खाँणले भने, नेपाल सरकार इयूसँग काम गर्न तयार छ । युरोपियन युनियनले लैंगिक समानता, शिक्षामा सहज पहुँच र वातावरणीय प्रभावका क्षेत्रमा नेपालमा काम गरिरहेको छ । भेटका क्रममा राजदूत डिप्रेजले नेपालमा संघीयतालाई स्थायित्व दिन सहयोग गर्न चाहेको बताएकी थिइन् ।"
'ग्लोबल वार्मिङ्ग' यात्रा : कोलकत्तादेखि जनकपुरसम्म,"जनकपुरधाम : 'नदी नाला बचाउ, रुख बिरुवा जोगाऔं' सन्देश लिएर भारतको कोलकत्ता २४ परगना निवासी रामप्रसाद नस्कर पछिल्लो डेढ महिनादेखि नेपाल भारतको यात्रामा जनकपुरधाम आइपुगेका छन्। भारत र नेपालसहित विश्वमा दिनानुदिन 'ग्लोबल वार्मिङ्ग' अर्थात पर्यावरण प्रदूषणबारे जागरुकता गर्ने अभिप्रायका साथ उनले कोलकत्तादेखि जनकपुरधाम सम्मको यात्रा तय गरेका हुन्। कोलकत्ताबाट दिल्ली, युपी, विहारको पटना, सिलिगुडी हुँदै काकरभिट्टा नाकाबाट नेपाल प्रवेश गरेका रामप्रसाद नस्करले कोशी, कमलाको अवलोकन भ्रमण तथा सचेतना फैलाउँदै जनकपुरधामसम्म आइपुगेका छन्। २० सेप्टेम्बरमा कोलकत्ताबाट निस्किएका उनी जनकपुरधाम हुँदै काठमाडौं, मुक्तिनाथ, पोखरा, लुम्बिनी हुँदै पुनः भारत फर्किने अन्नपूर्णलाई बताए। कोलकत्तामै शिक्षक पदमा कार्यरत रहेका नस्करले युवा सेवा एवंं खेल विभागबाट प्रदूषण कंट्रोल बोर्डको अनुमतिमा ग्लोबल वार्मिङ्गंको लागि साईकल यात्रा शुरु गरेको बताए। प्रदूषण कंट्रोल बोर्डसँगको सहकार्यमा पर्यावरण प्रदूषण रोक्न खाली ठाउँमा रुखविरुवा लगाउने तथा उमेर नपुगेका रुख विरुवा कटानमा रोक लगाउने सन्देश लिएर उनी यात्रा गरिरहेका छन्। 'गंगा, कोशी, कमला, बागमति, गण्डकी जस्ता नदीनालाहरु प्राकृतिक सम्पति हो, यस प्रकारको प्राकृतिक सम्पतिबाट कोरोडौं मानिसले लाभ लिन्छन, तर दिनानुदिन प्रदूषित र दृषित हुनबाट रोक्न सरकारसँगै आम नागरिक समेत अघि बढ्नुपर्छ भन्ने सन्देशका साथ म साईकिल यात्रामा पटकपटक निस्किन्छु,' 'मेरो यात्राबाट केही मानिसले समेत प्रकृतिको सम्मान गर्न सिक्छ भन्ने त्यो मेरो लागि ठुलो कुरा हुनेछ,' नस्करले भने, यात्राको क्रममा पानीमा प्रदूषण, प्लास्टिकको उपयोगको साथै बोटबिरुवा काट्ने गरेको र यसले देशलाई अत्यधिक नोक्सान रोक्न तथा जागरुकता जगाउन देश विदेशको भ्रमणमा निस्किन्छु, यसले थोरै भएपनि वातावरणमा सहयोग मिल्यो भने म हर्षित हुन्छु। यसअघि उनले बङ्गलादेशसहित भारतको झारखण्ड, उड़ीसा, छत्तीसगढ़, महाराष्ट, आन्ध्र प्रदेश, कर्नाटक, केरल, पांडिचेरी, कन्याकुमारी, गोवा, गुजरात, भोपाल, राजस्थान, दिल्ली, जम्मू कश्मीर, चंडीगढ़, पंजाब हरियाणा, हिमाचल प्रदेश, उत्तराखंड, लखनऊ, इलाहाबादसहितको यात्रा गरिसकेका छन्। उनी प्रत्येक दिन सय देखि १ सय ५० किलोमिटर सम्मको यात्रा तय गर्छन्। बाटोघाटो बस्नेदेखि खानेसम्म व्यवस्था आफै गर्ने र केही स्थानहरुमा सहयोग समेत पाउने गरेको उनले बताए।"
"काबुलका ठूला होटलमा हमला हुने सक्ने अमेरिका र बेलायतको चेतावनी, पाकिस्तानमा बम विष्फोट हुँदा एक टिभी रिपोर्टरको मृत्यु","सोमबार चीन र भारतबीचकाे १३औं बैठक निष्कर्षविहीन भएको खबर अन्तर्राष्ट्रिय सञ्चारमाध्यममा प्रमुखताका साथ चर्चा भएको छ। त्यस्तै काबुलमा रहेका आरामदायी होटेलहरूमा ठूला हमला हुन सक्ने अमेरिका र बेलायतले बताएको कुरा पनि प्रमुख रह्यो। प्रस्तुत छ, सोमबार विश्वभर चर्चामा रहेका केही प्रमुख खबरहरू : चीनभारत बैठक निश्कर्षविहीन बेइजिङ : चीन र भारतबीच सोमबार बसेको १३ औं पटकको सैन्य कमान्डरस्तरीय बैठक निश्कर्षविहीन भएको छ। विवादित सीमा सुल्झाउन बसेको १३ औं पटकको बैठक दुवै पक्षले एकअर्कालाई दोषारोपण गरेपछि विना निश्कर्ष टुंगिएको हो। भारतीय सेनाले विवादित सीमा क्षेत्रको सम्बन्धमा कैयौँ रचनात्मक सुझाव दिएको तर चिनियाँ सेना त्यसमा सहमत नभएको भारतीय पक्षको भनाइ छ। यता आफूहरुले विवादित सीमा समस्या हल गर्न इमान्दारीताका साथ ठूलो प्रयास गरिरहे पनि भारतले अनावश्यक र अनुचित मागलाई जोड दिएको चिनियाँ पक्षको भनाइ छ। सोही कारण सोमबार बसेको १३ औं पटकको बैठक निष्कर्षविहीन टुंगिएको बताइएको छ। १३ औं पटकको बैठक चीन भारत सीमा क्षेत्र पूर्वी लद्दाखमा जारी गतिरोध अन्त्य गर्न र तनावग्रस्त क्षेत्रमा शान्ति र स्थायित्व स्थापना गर्नमा केन्द्रित रहेको बताइएको छ। तर बैठकको टुंगो नलाग्दा दुई देशबीच द्वन्द्व झनै बढ्ने संकेत देखिएको ग्लोबल टाइम्सले उल्लेख गरेको छ। यसअघि दुई देशबीचको सैन्य कमान्डरस्तरीय बैठक गत वर्ष मे महिनामा बसेको थियो। ००० उत्तर कोरियाले जनताको जिवनस्तर सुधार्ने प्योङयाङ : उत्तर कोरियाली नेता किम जोङ उनले जनताको जिवनस्तर सुधार्ने बाचा गरेका छन्। देश आर्थिक र खाद्य संकटबाट गुज्रिरहेको बेला उनले सो बाचा गरेका हुन्। किमले आइतबार सत्तारुढ वर्कर्स पार्टी अफ कोरियाको ७६ औं स्थापना दिवसको अवसरमा पहिलो पटक सम्बोधन गर्दै जनताको जीवनस्तर सुधार्ने बाचा गरेको बताइएको छ। कोरियन सेन्ट्रल न्यूज एजेन्सी (केसीएनए) मा सोमबार प्रकाशित समाचारअनुसार परमाणु हतियार भएको उत्तर कोरियाले विगत एक दशकदेखि खाद्य संकटको सामना गरिरहेको छ। कोभिडपछिको लकडाउनका कारण पछिल्लो समय देशमा चरम आर्थिक संकट छाएको छ। जारी खाद्य र आर्थिक संकटका बिच नेता किमले सो बाचा गरेको केसीएनएले जनाएको छ। सन् २०११ मा आफ्ना पिताको मृत्युपछि उत्तर कोरियाको उत्तराधिकारी बनेका किमले सो पार्टीको स्थापना दिवसको अवसरमा पहिलो पटक सम्बोधन गरेको बताइएको छ। यस वर्षको सुरुवातमा उत्तर कोरियाले १० वर्षदेखि मुलुक खाद्य संकटको सामना गरिरहेको बताएको थियो। रुस र चीनबाट समेत खाद्य सामग्री आयात नहुँदा खाद्य संकटले चरम रुप लिएको बताइएको छ। ००० काबुलका होटलमा ठूलो हमला हुने अमेरिका र बेलायतको चेतावनी काबुल : अफगानिस्तानको राजधानी काबुलस्थित होटलमा ठूलो हमला हुने आशंका जनाउँदै अमेरिका र बेलायतले चेतावनी दिएका छन्। काबुलको होटेलमा ठूलो हमला हुने चेतावनी दिँदै सोमबार दुवै मुलुकले आफ्ना नागरिकलाई होटेलबाट टाढा रहन आग्रह गरेका छन्। दुवै मुलुकले राजधानी काबुलमा रहेको सेरेना होटेलमा हमला हुने चेतावनी दिएका हुन्। सेरेना होटेल काबुलको सबैभन्दा आरामदायी होटेलको रुपमा चिनिन्छ। सो क्षेत्रमा सुरक्षा जोखिम रहेको भन्दै अमेरिकी विभागले भनेको छ, सेरेना होटेलभित्र र नजिकै रहेका अमेरिकी नागरिक तत्काल त्यहाँबाट अन्यत्र सर्नुस्। त्यहाँ सुरक्षा खतरा रहेको छ। जुनसुकै समयमा हमला हुनसक्छ। यस्तै बेलायती विदेश विभाग कार्यालयले समेत आफ्ना नागरिकलाई तत्काल काबुल यात्रामा ननिस्कन आग्रह गरेको छ। विभागले विज्ञप्तिमार्फत भनेको छ, काबुलका आरामदायी होटेलमा सुरक्षा जोखिम बढेकोले सबै नागरिकहरु त्यस क्षेत्रबाट बाहिर जानुहोस्। सो क्षेत्रमा आइएस समूहले हमला गर्ने आशंका अमेरिका र बेलायतले गरेको छ। ००० इराकमा अमेरिकाको सूचीमा रहेका आइएसका वरिष्ठ नेता पक्राउ बगदाद : अमेरिकाले खतरनाक व्यक्तिको सूचीमा राखेका आइएसआइएल समूहका वरिष्ठ नेता इराकी सैन्य बलले पक्राउ गरेको सोमबार दाबी गरेको छ। आतंकवादी समूह भनिने आइएसआइएलका वरिष्ठ नेता सामी जासिमलाई इराकी बलले पक्राउ गरेको दाबी गरेको हो। उनलाई इराकी सैन्य बलले इराकबाहिर पक्राउ गरेको इराकका प्रधानमन्त्री मुस्तफा अल काधिमीले बताएका छन्। आइएसआइएसविरुद्ध इराकी बलले गरेको यो सबैभन्दा कठिन र महत्वपूर्ण अपरेसन हो, उनले भनेका छन्। सामीले अल कायदा र आइएसआइएसका पछिल्ला नेता अबु बकर अल बग्दादीको निर्देशनमा काम गर्ने गरेको बताइन्छ। अबु बकरलाई सन् २०१६ मा इराकमा अमेरिकी सेनाले मारेको थियो। सो समयमा उनीसँग काम गरेको आरोपमा अमेरिकाले सामीलाई पक्राउ गर्न लामो समयदेखि प्रयास गरिरहेको थियो भने उनलाई पक्राउ गर्न सफल हुनेलाई पुरस्कार दिने घोषणासमेत गरेको थियो। ००० इजरायलमा १५ सय वर्ष पुरानो वाइन उत्पादन गर्ने कम्पनी भेटियो जेरुसेलम : इजरायली पुरातत्वविद्हरुले करिब १५ सय वर्ष पुरानो वाइन उत्पादन गर्ने कम्पनी (वाइन मेकिङ कम्प्लेक्स) फेला पारेका छन्। उनीहरुले इजरायलको केन्द्रीय सहर याभ्नेमा सो कम्पनी फेला पारेका हुन्। पुरातत्वविद्हरुले बैजान्टियम युगको वाइन उत्पादन गर्ने कम्पनी फेला पारेको इजरायलको एन्टिक्विटीज अथोरिटीले सोमबार बताएको छ। वाइन उत्पादनमा प्रयोग गरिएका सामग्री र अन्य भाडाकुडा, माटोबाट बनेका भाडाकुडा र हजारौँ अन्य सामग्रीहरु अनुसन्धानकर्ता र पुरातत्वविद्हरुले फेला पारेका छन्, अथोरिटीले भनेको छ। तत्कालिन समयमा बर्सेनि २० लाख लिटरभन्दा बढी वाइन उत्पादन गर्ने क्षमता सो कम्पनीसँग रहेको बताइएको छ। पुरातत्वविद्को टोलीले सो क्षेत्रमा विगत दुई वर्षदेखि उत्खनन् थालेको बताइएको छ। ००० अर्थशास्त्रतर्फको नोबेल पुरस्कार तीन विद्वानलाई स्कटहोम : अर्थशास्त्रतर्फको यस वर्षको नोबेल पुरस्कार तीन विद्वानलाई वितरण गरिएको छ। श्रम बजार र आप्रवासी कामदारबारे अध्ययन गर्ने तीन अध्यताहरुलाई संयुक्त रुपमा नोबेल पुरस्कार वितरण गरिएको हो। सो पुरस्कार पाउनेमा तीन अमेरिकी अर्थशास्त्रीहरु रहेका छन्। नोबेल पुरस्कार टिमले सो पुरस्कार क्यानडाका डेभिड कार्ड, इजरायली अमेरिकी नागरिक जोसुवा डी एग्रिस्ट र डच अमेरिकी नागरिक गुइडो डब्ल्यू इमब्रेन्सलाई दिने घोषणा गरेको छ। ००० पाकिस्तानमा बम विष्फोट : एक टिभी रिपोर्टरको मृत्यु क्वेटा : पाकिस्तानको दक्षिणपश्चिम क्षेत्रमा भएको बम विस्फोटमा परी एक स्थानीय टेलिभिजन रिपोर्टरको मृत्यु भएको छ। विष्फोटमा परी पाकिस्तानी टिभी रिपोर्टर ३५ वर्षीय शहिद जेरिको मृत्यु भएको हो। सोमबार प्रहरीले बताएअनुसार रिपोटिङको क्रममा यात्रामा रहेका रिपोर्टरको बलुचिस्तान प्रान्तमा भएको विष्फोटमा परी मृत्यु भएको हो। रिपोर्टर जेरिलाई लक्षित गरी सो आक्रमण गरिएको आशंका प्रहरीले गरेको छ। ब्लुच लिवरेसन आर्मीले विस्फोटको जिम्मा लिएपनि सो घटनाको अनुसन्धान अघि बढाइएको बताइएको छ। जेरि पाकिस्तानको क्षेत्रीय टेलिभिजन मेट्रो १ न्यूजमा कार्यरत रहेको बताइएको छ। ००० लेबनानको तेल कारखानामा भीषण आगलागी बेरुत : लेबनानको एक पेट्रोलियम पदार्थ तेल कारखानामा सोमबार भीषण आगलागी भएको छ। देशकै ठूलो जेहरानी तेल कारखानामा भीषण आगलागी भएको हो। लेबनानका उर्जा मन्त्री वालिद फयादका अनुसार आर्मीको इनधन ट्यांकीमा आगलागी भएको थियो। हाल सो आगलागी नियन्त्रणमा आएको छ। सो आगलागीले मानवीय क्षति भने नपुगेको बताइएको छ। आगलागी नियन्त्रणका लागि २५ भन्दा बढी अग्नि नियन्त्रक दमकल पठाइएको थियो। करिब १ दशकसम्म पुग्ने गरी भण्डारण गरिएको इन्धन आगलागीबाट नष्ट भएको अलजजिराले जनाएको छ। ००० अमेरिकाकी नौसेनाका परमाणु इन्जिनियरले पनडुब्बीको डिजाइन बेच्न खोजेको आरोप वासिङटन : अमेरिकी नौसेनाका परमाणु इन्जिनियर जोनाथन टोयब्बे र उनकी पत्नी डायनामाथि पनडुब्बीको गोप्य डिजाइन बेच्न खोजेको आरोप लागेको छ। इन्जिनियर दम्पतीले परमाणु उर्जाबाट चल्ने अमेरिकी सैन्य पनडुब्बीको गोप्य डिजाइन बेच्न खोजेको आरोप लागेको हो। एफबीआई एजेन्टले ४२ वर्षीय ई टोयब्बे दम्पती मिलेर पनडुब्बीको डिजाइन बेच्न खोजेको पत्ता लगाएको अमेरिकाको न्याय विभागले बताएको छ। विभागका अनुसार उनीहरुले गत वर्ष पनडुब्बीको भित्री र बाह्य डिजाइनको विवरण बेच्न सम्झौता गरेका थिए। अमेरिकी सरकारले उनीहरुमाथि अपराधिक गतिविधिमा संलग्न भएको कारबाही गर्ने छ। जोनाथन र डायनालाई अमेरिकी एफबीआईले शनिबार वेस्ट भर्जिनियामा पक्राउ गरेको थियो। संयोजन : अस्मिता खड्का"
"पौडेलले देउवालाई भने, 'किन यसरी धाधली गर्नुहुन्छ ?'","चितवन : नेपाली कांग्रेसका वरिष्ठ नेता रामचन्द्र पौडेलले पार्टी सभापति शेरबहादुर देउवाले पार्टीको अधिवेशनमा धाधली र मनपरी गरेको आरोप लगाएका छन्। सभापति देउवाले सत्ता र कुर्चीको लोभमा मनलाग्दी गरेको आरोप लगाएका छन्। नेपाली कांग्रेस भरतपुर महानगर समितिले आयोजना गरेको शुभकामना आदान प्रदान कार्यक्रमलाई सम्बोधन गर्दै पौडेलले देउवाका कारण कांग्रेसको इज्जत र प्रतिष्ठामा आँच आएको बताए। देउवाका कारण पार्टी अस्थित्व खतरामा परेको भन्दै सत्ता र कुर्चीको लोभमा मनलाग्दी गरेको बताए। क्रियाशील सदस्यतामा किन यसरी धाधली र मनपरी गर्नुहन्छ ? आफ्नै गृह जिल्लामा सभापतिले सिङ्गो जिल्ला समितिलाई बाहिर राखेर कसरी वडा अधिवेशन गर्नुभयो ? यही हो तरिका ? यही हो लोकतन्त्र ? , पौडेलले आक्रोश पोखे, लोकतन्त्रको भाषण ठोक्न पहिला आफू लोकतान्त्रिक हुनुपर्यो नि। उनले देउवाको कामको कडा रुपमा आलोचना गरे। जे मन लाग्यो त्यही गरेर देउवाले पार्टी भित्र मनपर्दी गरेर पार्टीलाई ध्वस्त बनाएको आरोप लगाए। 'सत्ता बाहेक केही नदेख्ने पदका लागि जे मन लाग्यो त्यही गरेर पार्टीलाई यो हालतमा पुर्याएका छन् , उनले भने, अब १४ औं महाधिवेशनमा गलत प्रवृतिलाई ताली बजाएर समर्थन गर्ने , खुसुरखुसुर भोट हालेर जिताउने कि के गर्ने हो ? यो कार्यकर्ताको परीक्षाको घडी हो। पार्टीको सभापति र पाँचौं पटक प्रधानमन्त्री हुँदा समेत देउवालाई नपुगेको भन्दै व्यङ्ग्य गरे। हिजो सानो कांग्रेसको सभापति हुनुहुनथ्यो आज सिङ्गो कांग्रेसको सभापति हुनुभएको छ। पाँचौं पटक प्रधानमन्त्री हुनुभयो। अब के चाहियो ? , पौडेलले भने, यो बेलामा गुटमा होइन सारा कांग्रेसलाई मुल्याङ्कनको भरमा व्यवहार गर्छु मात्र भन्नुहोस्। सभापति देउवाले आफ्नो सत्ताको लागि लोकतन्त्रको उपहास गरेको आरोप समेत लगाए। १३ औं महाधिवेशनमा नेतृत्व छनौटमा गरेको गल्तिका कारण कांग्रेसको गरिमा खस्किएको बताए। गलत कदमलाई समर्थन गर्दा पार्टीको नीति, आदर्श र सिद्धान्त खतरामा परेको उनको भनाइ थियो। देउवाबाट अब पार्टीले गति नलिने भन्दै देउवाको विकल्प खोज्नुपर्ने बताए । लोकतन्त्रको उपहास गरेर मनपरी गरेको आरोप लगाए। उनले देउवालाई आफ्नो गुटभित्र मात्र रमाएको आरोप लगाए । १४ औं महाधिवेशनमा अलिकति मात्रै धरमरमा पर्नुभयो भने देशले जुगौं जुग दुख पाउने छ , उनले कार्यतर्कालाई प्रश्न गरे, कार्यकर्ताले नेताको हैसियत मुल्याङ्कन गर्ने हैसियत राख्ने कि नराख्ने ? उनले आफूले गुटको राजनीति नगरेको बताए। कांग्रेस आफैँ भित्र लोकतान्त्रिक बन्न नसकेको टिप्पणी गरेका छन्। पार्टीलाई विधि र पद्धतिमा नचलाएपछि पार्टीमाथि नै प्रश्न उठ्ने उनको भनाइ छ।"
राष्ट्रियसभाबाट विधेयक फिर्ता लिने सिफारिस स्वीकृत,"काठमाडौं : राष्ट्रियसभाको बैठकले प्रतिनिधिसभाबाट रेल्वे विधेयक, २०७६ फिर्ता लिने सम्बन्धमा प्राप्त सिफारिसलाई बहुमतले स्वीकृत गरेको छ । सोमबारको बैठकमा भौतिक पूर्वाधार तथा यातायातमन्त्री रेणुकुमारी यादवका तर्फबाट कानुन, न्याय तथा संसदीय मामिलामन्त्री दिलेन्द्रप्रसाद बडूले राष्ट्रियसभामा उत्पत्ति भइ प्रतिनिधिसभामा विचाराधीन रहेको सो विधेयक फिर्ता गर्न सभाको सहमतिका लागि प्रस्ताव प्रस्तुत गरेका थिए। प्रतिनिधिसभाको अघिल्लो बैठकले उक्त सहमतिको सिफारिसका लागि राष्ट्रियसभामा पठाएको थियो । यसअघिको बैठकमा राष्ट्रियसभाका अध्यक्ष गणेशप्रसाद तिमिल्सिनाले मन्त्रिपरिषद् गठनसम्बन्धी राष्ट्रपति कार्यालयबाट प्राप्त पत्रको व्यहोरा पढेर सुनाएका थिए। राष्ट्रियसभाको बैठक अर्को सूचना नभएसम्मका लागि स्थगित भएको छ।"
"घान्द्रुक गइरहेको जीप मोदीखोलामा दुर्घटना, ८ को मृत्यु",पोखरा : कास्कीको पर्यटकीय गाउँ घान्द्रुक गइरहेको जीप मोदी खोलामा दुर्घटना हुँदा ८ जनाको घटनास्थलमै ज्यान गएको छ। मृतकहरुको सनाखत भने भइसकेको छैन । कास्कीका प्रमुख जिल्ला अधिकारी जयनारायण आचार्यले घटनाको पुष्टि गर्दै आफू त्यतै गइरहेको जानकारी दिए । दुर्घटनाबारे थाहा पाउनासाथ वरिपरिका प्रहरीहरलाई उद्धारमा पठाएको र घटनाको विस्तृत विवरण आइनसकेको आचार्यले जनाए । उनकै भनाइमा पोखराबाट बागलुङ पोखरा राजमार्गको नयाँपुलसम्म गएका यात्रु अर्को बोलेरो जीपमा घान्द्रुकका लागि गएका थिए ।
घान्द्रुक दुर्घटनामा परेका सबैजसो काठमाडौं गोंगबुका : ८ मृतकको सनाखत,"पोखरा : कास्कीको पर्यटकीय गाउँ घान्द्रुक गइरहेको जीप मोदी खोलामा खसेर दुर्घटना हुँदा ८ जनाले ज्यान गुमाएका छन्। उनीहरु सबैजसो काठमाडौंका रहेको पुष्टि भएको छ। उनीहरु सबै दसैं बिदामा घान्द्रुक घुम्न जाँदै थिए। कास्कीका प्रमुख जिल्ला अधिकारी जयनारायण आचार्य र प्रहरी प्रमुख एसपी रमेश थापा घटनास्थल पुगेर मृतकहरुको पोस्टमार्टमका लागि पश्चिमाञ्चल क्षेत्रीय अस्पताल पोखरा पठाएका छन्। दुर्घटनामा घाइते २० वर्षीया देविका घिसिङलाई उपचारका लागि पोखरा पठाइएको छ। उनी भीरमा अड्किएर बाँचेकी हुन्। उनको नाक र बायाँ हातमा चोट छ। उनी काठमाडौं ३ गोंगबुकी बासिन्दा हुन्। काठमाडौंबाट बसमा गएका उनीहरु पोखरा बागलुङ राजमार्गको नयाँपुलबाट ग १ ज ६९०० नम्बरको बोलेरो जीप रिजर्भ गरी घान्द्रुक हिँडेका थिए। जीप घान्द्रुक नपुग्दै हुदु भन्ने ठाउँको भीरबाट डेढ सय मिटर तल मोदीखोलामा खसेको प्रत्यक्षदर्शी स्थानीयलाई उद्धृत गर्दै प्रहरीले जनाएको छ। दुर्घटनामा ज्यान गुमाउने चालक ४२ वर्षीय खुसीमा क्षेत्री र एकजनाबाहेक सबै ७ जना २५ वर्षभन्दा साना छन्। दुर्घटनामा मृत्यु हुनेमा जीप चालक कास्की अन्नपूर्ण गापा ५ नयाँपुल बस्ने ४२ वर्षीय खुशीमान क्षेत्री, काठमाडौं ३ गोंगबुका १८ वर्षीय जिनलव घिसिङ, २४ वर्षीया सुजा चौधरी, २० वर्षीया लिजा चौधरी, २० वर्षीया सुमन चौधरी, २२ वर्षीय अछुतम काफ्ले, १८ वर्षीय आशीष आले, २७ वर्षीय विनय क्षेत्री रहेका छन्।"
मनोज गजुरेलले गरे विवाह,"काठमाडौं : हाँस्य कलाकार मनोज गजुरेल विवाह गरेका छन्। उनको मञ्जु पोखरेलसँग विवाह भएको हो। सोमबार बिहान भक्तपुरस्थित डोलेश्वर महादेव मन्दिरमा परिवारको उपस्थितिमा विवाह भएको गजुरेलले जानकारी दिएका छन्। पोखरेल नेपाल सरकारको न्याय सेवाकी अधिकृत हुन्। उनले ४ वर्षअघि मीना गजुरेलसँग डिभोर्स गरेका थिए। जीवन सधैँ सरल रेखामा नहिंड्ने रहेछ भन्दै आवश्यकता महशुस भएर विवाह गरेको उनले बताएका छन्। 'जीवनयात्राको दौरानमा आत्मीय साथको आवश्यकता महशुस हुनु स्वाभाविकै हो । त्यसैगरी मेरा बाबु नानीको शिक्षा, स्वास्थ्य र भविष्यको बारेमा पनि संवेदनशिल हुनु जरुरी थियो । यी दुबै अवस्थामा साथदिने सहयात्रीको अभाव समयक्रममा खड्किँदै आयो । बाबुनानीको आग्रह पनि यस्तै आउन थाल्यो ,'उनले सामाजिक सञ्जाल फेसबुकमा लेखेका छन्। 'एकैखालको परिवेश र उस्तै खालको भोगाईबाट गुज्रिएका हामी अन्ततः सहयात्रा गर्ने निर्णयमा पुग्यौं। एकअर्काका जिम्मेवारीलाई साझा जिम्मेवारी मानेर पूरा गर्ने वाचा गर्यौं। हामीलाई यो निर्णयमा पुग्न हाम्रा बाबुनानीहरुको सुझाव र सहमतिले पनि ठूलो मद्धत गर्यो,'उनले भनेका छन्।"
भूत भगाउन 'भूत मेला',"जनकपुरधाम : भूत, पिशाच, कालो जादु, टुनामुना, बोक्सा बोक्सीको कुचक्रमा परेर जीवन मृत्युको दोधारमा परेकालाई निको पार्ने भुत मेला शुरु भएको छ। वडा दशैँमा अनादिकालदेखि भूत मेलाका लागि प्रख्यात महोत्तरीको सोनामाई मन्दिरमा भूत मेला लागेको छ। महोत्तरीको औरही नगरपालिका ७ स्थित सोनामाई शक्तिपीठमा परापूर्वका देखि विजया दशमीको दिनसम्म चल्ने भूत मेलामा हजारौं पीडित (कारनी) र दर्शनार्थी आउन थालेका छन्। प्रत्येक वर्ष फुलपातीदेखि विजयादशमीसम्म मेलामा भूतप्रेत, बोक्सा बोक्सी र मृत दुष्ट आत्माले सताइएका पीडित आउने र सोनामाईको कृपाले निको भएर जाने जनविश्वास रहेको मन्दिरका पुजारी कामेश्वर झाले बताए। मन्दिरको सीमा क्षेत्रमा आउने बित्तिकै आफू कसबाट सताइएको भन्नेबारे लड्दैपड्दै, रुँदैहाँस्दै आफैँ बाेल्न थाल्दै देवी दरबारसम्म पुग्ने र माताको दृष्टि परेपछि निको भई आआफ्ना घर फर्कने गरेको अर्का पुजारी झगरु झाले बताए। मेलामा महोत्तरी, सर्लाही, धनुषा, सिरहा, सप्तरी रौतहट, सुनसरी, मोरङ काठमाडौँदेखि सिमावर्ती भारतका सीतामढी, मधुवनी र पटनासम्मका मृत दुष्ट आत्मबाट सताईएका पीडित महिला तथा पुरुषहरु दुःख निवारणका लागि आउने गरेको पुजारी झाले बताए। सोनामाई शक्ति पीठमा धामी झाँक्री रातदिन भजनकीर्तन र भूत भगाउने काममा तल्लीन रहन्छन् भने, २४ सै घण्टा माता प्रत्यक्ष विराजमान रहेर पीडितहरुको पीडा हरण गर्ने गरेको पूजारी झाले बताए। सोनामाईमा भूत मेलामा आत्माले सताइएका आउँछन र निको भएर जाने जनविश्वको छ। यो परापूर्वकालदेखि नै चल्दै आएको मान्यता हो। मेलामा एकैदिन हजारौं बोकाको बलि चढाईने साथै केयाै संख्यामा रागांको बलि समेत चढाईछन्। सोनामाई मन्दिरमा ३ सय ६५ दिन नै बोकाको बलि चढाईन्छ। सामान्य दिनको तुलनामा सप्तमीदेखि विजया दशमीसम्म बढी बलि चढाउने गरिएको सहायक पुजारी अरुण झाले बताए। सोनामाईको असिम कृपाले निको भएर गएका भारत मधुवनी हिंसार बरहीकाकिरण देवी महतोले आफ्नो दुःख निवारण भएपछि भाकल गरेको बोका बलि चढाउन आएको बताईन्। माताको दरबारमा एकपटक पुग्ने पीडितको शरीरमा जीवनमा फेरि कहिल्यै पनि भूतप्रेत र बोक्सा बोक्सीको शक्ति नलाग्ने विश्वास जनमानसमा रहेको छ।"
दसैंमा घर पुग्ने चटारो: उड्ने र गुड्ने सबै भरिभराउ,"काठमाडौं : दसैंमा सबैलाई घर जान चटारो छ । यतिबेला सडकमा गुड्ने गाडी र अकाशमा उड्ने प्लेनमा यात्रुको भीड छ । टाटा सुमो, माइक्रो, बसभन्दा त प्लेनमा टिकट पाउन मुस्किल छ। बुद्ध एयर जनकपुरका प्रमुख विजय सिंहका अनुसार पहिलाभन्दा अहिले उडान भर्ने प्लेनको संख्या बढेपनि यात्रुको चाप भने घटेको छैन। यात्रुहरुले अग्रिम टिकट बुकिङ गरेका छन् । त्रिभुवन विमानस्थलबाट घर जाने यात्रुको बाक्लो भीड छ। काठमाडौं बस पार्कमा पनि उस्तै भीड छ,जन्मोथलो पुग्नेहरुको । उड्ने र गुड्नेहरुको भीडलाई अन्नपूर्णकर्मी राजकरण महतोले आफ्नो क्यामरामा कैद गरेका तस्बिरहरु : जनकपुरबाट काठमाडौं आउन लागेका यात्रु जनकपुर विमानस्थलमा । तस्बिर : राजकरण महतो"
आइकनिक जिप र्यांग्लर नेपालमा सार्वजनिक,"काठमाडौं : नेपालका लागि जिप ब्रान्डको आधिकारिक विक्रेता एमएडब्लु लाइफले आइकनिक अफरोडिङ एसयुभी जिप र्यांग्लर नेपालमा सार्वजनिक गरेको छ। नेपालका लागि अमेरिकी राजदूत र्यांग्लर बेरीले नक्सालस्थित जिप सोरुममा आयोजित लन्च इभेन्टमा जिप र्यांग्लरलाई सार्वजनिक गरेका हुन्। विश्वमै सबैभन्दा चिनिएको जिप र्यांग्लर नेपालमा टुडोर र फोरडोर दुवैमा आउँछ। टुडोर र्यांग्लर रुबिकन ट्रिममा उपलब्ध छ भने र्यांग्लर अनलिमिटेड पनि भनिने र्यांग्लर फोरडोर रुबिकन र सहारा गरी दुई ट्रिममा उपलब्ध छ। अमेरिकी इतिहाससँग जोडिएको गाडी नेपालमा आउनु हाम्रो लागि गौरवको विषय हो,कार्यक्रममा राजदूत र्यान्डी बेरीले भने,भविष्यमा पनि नेपालसंयुक्त राज्य अमेरिकाबीच व्यापार तथा लगानीको सम्बन्ध अझै बढी प्रगाढ हुने अपेक्षा हामीले लिएका छौं। त्यसैगरी, एमएडब्लु ग्रुपका प्रबन्ध निर्देशक विष्णु अग्रवालले नेपालमा यांग्लर ल्याउन सक्नु ठूलो उपलब्ध भएको बताए। जिप र्यांग्लर सबैभन्दा आइकनिक मोडेल हो जसले जिपको ८० वर्ष लामो सम्पदालाई विस्तार गरिरहेको छ। आइकनिक डिजाइन र्यांग्लरमा टिपिकल जिपको लुक छ। र्यांग्लरको सेभेन स्लट ग्रिल, एईडी डीआरएलसहितको ठूलो गोलो हेडल्याम्प, वर्गाकारको एलईडी टेल ल्याम्प, फोल्ड डाउन विन्ड शिल्ड, रिमुभेबल हार्ड रुफ एन्ड डोरले यसलाई आइकनिक बनाएको छ। यसको डिजाइन सन् १९४१ को जिपको पहिलो एसयुभी विलिस एमबीबाट प्रभावित छ। यसमा यसमा १७ इन्चको ट्रेपेजोइडल ह्विल आर्क रहेको छ। यी सबैलाई र्यांग्लरलाई संसारमै सबैभन्दा बढी चिनिएको गाडी बनाएको हो। मोस्ट क्यापेबल एसयुभी अटोमोबाइल इतिहासमै सबैभन्दा क्षमतायुक्त ४ बाई ४ एसयुभी, जिप यांग्लरमा ट्रेलरेटेड ब्याज छ जसले यसको प्रभावशाली अफरोड क्षमतालाई दर्शाउछ। जिप र्यांग्लरलाई २० लिटरको टर्बोचाज्र्ड पेट्रोल इन्जिनले उर्जा दिन जसले २०१ किलोवटा पावर र ४०० एनएम टर्क उत्पन्न गर्छ। यो इन्जिनमा ८ स्पिड अटोमेटिक ट्रान्समिसन रहेको छ। र्यांग्लरको रुबिकन ट्रिममा रकट्रयाक ४ बाई ४ सिस्टम रहेको छ जसले जस्तोसुकै भुबनोटमा पनि गाडीलाई अघि बढिरहन मद्दत गर्छ। र्यांग्लरको ग्राउन्ड क्लेरेन्स २१७ एमएम ररहेको छ। प्रिमियम इन्टेरियर र्यांग्लरको इन्टेरियरलाई हेर्ने हो भने यसमा लेदर ड्यासबोर्ड, लेदर सिट र लेदरले र्याप गरिएको मल्टिफंक्सन स्टिरिङ ह्विल, गरियर सेलेक्टर, ट्रान्सफर केस र पार्किङ ब्रेक रहेको छ। यसमा एप्पल कार प्ले र एन्ड्रोइड अटो कनेक्टिभिटीसहितको ८४ इन्चको युकनेक्ट टचस्क्रिन इन्फोटेन्मेन्ट सिस्मट रहेको छ। साथै यसमा ७ इन्चको ड्राइभर इन्फोर्मेसन डिस्प्ले, डुअल जोन एअर कन्डिसनिङ, इन्जिन स्टपस्टार्ट, क्र्युज कन्ट्रोल, एम्बियन्ट लाइटिङ एन्ड वेदर फ्रुफ पुसबटन स्टार्ट पनि रहेको छ। सर्वोत्कृष्ट सेफ्टी फिचर र्यांग्लरमा ७५ प्यासिभ र एक्टिभ सेफ्टी फिचर छन्। त्यसमध्ये केही पार्क असिस्ट सिस्टम, रियर ब्याक अप क्यामेरा, इएससी, टीएससी (ट्रेलर स्वे कन्ट्रोल), एचएसए (हिल स्टार्ट असिस्ट), एचडीसी (हिल डिसेन्ट कन्ट्रोल), ईआरएम (इलेक्ट्रोनिक रोल मिटिगेसन) र टीपीएमएस (टायर प्रेसर मनिटरिङ सिस्टम) हुन्। मूल्य जिप र्यांग्लर रुबिकन : २ करोड ६९ लाख रुपैयाँ । जिप र्यांग्लर अनलिमिटेड सहारा : २ करोड ६७ लाख रुपैयाँ। जिप र्यांग्लर अनलिमिटेड रुबिकन : दुई करोड ७९ लाख रुपैयाँ । के हो जिप र्यांग्लर?  आइकनिक जिप र्यांग्लर संसारमै सबैभन्दा बढी क्यापेबल फोरवाइड एसयुभी हो।  यसको स्टाइल ओरिजिनल र आधिकारिक छ जो विलिस एमबी १९४१ बाट प्रभावित छ।  र्यांग्लरले फ्रिडम र एडभेन्चरलाई प्रत्याभुत गर्छ। जिपको गो एनिह्वेयर, डु एनिथिङ ट्यागलाई र्यांग्लरले चरितार्थ गर्छ।  सेभेन स्लट ग्रिल, एईडी डीआरएलसहितको हेडल्याम्प, वर्गाकारको एलईडी टेल ल्याम्प, फोल्ड डाउन विन्ड शिल्ड, रिमुभेबल हार्ड रुफ एन्ड डोरले र्यांग्लरलाई संसारमै सबैभन्दा चिनिएको एसयुभी बनाउँछ।"
ढुंगाको प्रेम कविता संग्रह लोकार्पण,"पाँचथर :ढुंगाको प्रेम नामक कविता संग्रहको लोकापर्ण भएको छ । गिरिराज बाँस्कोटाद्धारा लिखित कविता संग्रहको पाँचथर सदरमुकाम फिदिममा आइतबार साहित्यकार विमल बैधले लोकापर्ण गरे । शिखा बुक्सले प्रकाशन गरेको कृतिमा २७ वटा कविता संलग्न छन् । लेखक बाँस्कोटा नेपाल पत्रकार महासंघ पाँचथर शाखाका अध्यक्ष समेत हुन् । कृतिमाथि टिप्पणी गर्दै पाँचथर बहुमुखि क्याम्पसका उपप्रमुख लक्ष्मी ढुंगानाले नेपाली साहित्यमा हस्तक्षेप राख्न सक्ने कविता संग्रह रहेको चर्चा गरे । कार्यक्रममा बोल्दै प्रमुख अतिथि वैधले एउटा यायावरले लेखेको कविता संग्रहले हिमाल, पहाड, तराईका विषय छोएको बताए । पाँचथरका प्रमुख जिल्ला अधिकारी पुन्यप्रसाद ढकालले पुस्तकले महत्वपूर्ण स्थान हासिल गर्ने अपेक्षा राखे ।कार्यक्रममा साहित्यकार प्रेम ओझा, नरेन्द्रकुमार केरुङ, राजेन्द्र जवेगु, भवानी तावा, शान्ता गौतम, मधु आजित केरुङ, सन्देश सुब्बा लगायतले रचना पाठ गरेका थिए ।"
वालिङ जीप दुर्घटना : मृत्यु हुनेको संख्या ३ पुग्यो (अपडेट),"स्याङ्जा : आइतबार साँझ जीप दुर्घटनामा घाईते भएकी ४ वर्षीया करिष्मा थापाको उपचारका क्रममा सोमबार बिहान मृत्यु भएको प्रहरीले जनाएको छ। यो सँगै दुर्घटनामा परी ज्यान गुमाउनेको संख्या ३ पुगेको छ। वालिङमा भएको जीप दुर्घटनामा २ जनाको आइतबार नै उपचारका क्रममा मृत्यु भएको थियो। दुर्घटनामा परी गल्याङ १० का ३२ वर्षीय गंगा पल्ली र ७७ बर्षका दल बहादुर पल्लीको मृत्यु भएको थियो। दुर्घटनाका घाईते मध्ये ३ जना डिस्चार्ज भएका छन्। अन्य १३ जनाको पोखरास्थित मणिपाल अस्पतालमा उपचार भईरहेको प्रहरी नायब उपरीक्षक राजेन्द्रप्रसाद अधिकारीले जानकारी दिए। वालिङ बजारबाट गल्याङको पकवादीका लागि छुटेको ग १ ज ४९१८ नम्बरको जीप वालिङ १० मदिखोलामा दुर्घटना भएको थियो। ग्रामिण सडक, धेरै यात्रु भएका कारण दुर्घटना भएको हुन सक्ने प्रहरीको अनुमान छ। जीप ग्रामिण सडकबाट ५० मिटर तल खसेकोे थियो। वालिङमा जीप दुर्घटना : २ को मृत्यु, १७ घाइते"
भारतले अनावश्यक माग राखेको चीनको आरोप,"बेइजिङ : विवादित सीमा सम्बन्धमा भारतले अनावश्यक माग राखेको चीनको आरोप छ । दुई देशबीच सोमबार बिहान सम्पन्न १३ औं सैन्य बैठकपछि चीनले भारतले सीमा सम्बन्धमा अनावश्यक माग राखेको आरोप लगाएको हो । चिनियाँ वेस्टर्न थियटर कमान्डका प्रवक्ता लोङ साओहुवाले दुई देशबीचको उच्चस्तरीय सैन्य बैठकमा भारतले अनावश्यक माग राखेको दाबी गरेका छन् । वार्तामा चिनियाँ पक्षले भने विवादित सीमा समस्या समाधानका लागि इमान्दारिकताका साथ ठूलो प्रयास गरिरहेको छ, 'उनले भनेका छन्, तर भारतीय पक्ष भने अझै पनि अनावश्यक र अनुचित मागमै ढिपि कसिरहेको छ । यसले दुई पक्षीय वार्तालाई अझै कठिन बनाएको छ। यता भारतले भने विवादित सीमानाको अवस्था सुधार्न दिइएको सुझाव चीनले अस्वीकार गरेको भन्दै चीनको आरोप अस्वीकार गरेको बताइएको छ । मोल्दोमा बसेको १३ औं बैठकको बार्तामा चीन र भारतले एक अर्कालाई दोषारोपण गरेको साउथ चाइना मर्निङ पोष्टमा खबर छ । दुई पक्षीय सो वार्ता निस्कर्षबिना टुंगिएको बताइएको छ।"
चौबिस घण्टाभित्र सडकका खाल्डाखुल्डी पुर्न निर्देशन,"भक्तपुर : प्रमुख जिल्ला अधिकारी रुद्रादेवी शर्माले जिल्लाका मुख्य र सहायक सडकका खाल्डाखुल्डी २४ घण्टाभित्र पुर्न सरोकारवाला निकायलाई निर्देशन दिएका छन्। नेपालीहरुको महान चाड दसैँतिहारमा सडकका खाल्डाखुल्डीले यात्रुलाई समस्या हुने, सडक जाम हुने र दुर्घटना हुन सक्ने भन्दै पुर्न निर्देशन दिएका हुन्। जिल्ला प्रशासन कार्यालयमा जिल्लाका सडकमा कार्यरत विभिन्न सडक आयोजना प्रमुख एवं प्रतिनिधि, जिल्ला समन्वय समितिका प्रमुख नवराज गेलाल, जिल्लाका चारवटै नगरपालिकाका प्रमुख प्रशासकीय अधिकृत एवं इन्जिनियर, चारवटै सुरक्षा निकायका प्रमुखसँगको छलफलमा सार्वजनिक सरोकारका विषयमा विभिन्न निर्णयसमेत गरिएको छ । छलफलमा नगरकोट सडक तत्काल मर्मत गरि निर्माण सम्पन्न गर्न र मध्यपुरथिमिको निकोसेरा सडक सोमबार दिनभरमा खाल्डाखुल्डी पुरेर सहजरुपमा यातायातका साधन सञ्चालन गर्न सक्ने बनाउन प्रजिअ शर्माले निर्देशन दिएका हुन्। आफूले यहाँ आएपछि जिल्लाका अधिकांश सडक घुम्ने क्रममा सडकको कन्तबिजोग देखेको उल्लेख गर्दै उनले सडकको दुरावस्थाको तस्बिर र जनताबाट आएका गुनासाको चाङ देखाएर जनगुनासो नआउने गरि काम गर्न निर्देशन दिए। छलफलमा सडक विस्तार गर्दा विद्युत्ले पोल नसारिदिँदा दुर्घटनाको जोखिम बढेको, केबुल र इन्टरनेटका तार लत्रदा दुर्घटना भएको, सडकमा चौपाय र सडक बत्ती नहुँदा राजमार्गमा दुर्घटना बढेको, सडकलाई पार्किङ क्षेत्र बनाइएकोलगायत समस्यामाथि छलफल भएको थियो। त्यस्तै प्रमुख जिल्ला अधिकारी शर्माको संयोजकत्वमा जिल्ला समन्वय समितिका प्रमुख सल्लाहकार, सहायक प्रमुख जिल्ला अधिकारी सदस्य सचिव र जिल्लामा सञ्चालित विभिन्न सडक आयोजनाका प्रमुख, चारवटै सुरक्षा निकायका प्रमुख एवं नगरपालिकाका प्रमुख प्रशासकीय प्रमुख सदस्य रहने गरि कमाण्ड सेन्टर गठन गरिएको छ ।रासस"
"गण्डकीमा १ मन्त्री थपिए, डोबाटे विश्वकर्मा विनाविभागीय मन्त्री",पोखरा : गण्डकी प्रदेशका मुख्यमन्त्री कृष्णचन्द्र नेपाली पोखरेलले मन्त्रिपरिषद् थप विस्तार गर्दै सांसद डोबाटे विश्वकर्मालाई मन्त्री नियुक्त गरेका छन् । उनलाई विना विभागीयमन्त्री नियुक्त गरिएको पत्र सोमबार प्रदेश प्रमुख पृथ्वीमान गुरुङको कार्यालय पठाइएको छ । प्रदेश प्रमुखका कार्यालयले डोबाटेको सपथ साँझ ५ बजे गराउने तयारी गरेको छ। यसअघि मन्त्रिपरिषद् विस्तारका क्रममा मन्त्री नियुक्तिको ग्यारेन्टी भइसक्दा पनि अन्तिम समयमा उनको नाम काटिएको थियो । दलित र पुरानो नेतालाई मन्त्री नबनाएको मुख्यमन्त्री पोखरेलको तीव्र आलोचना भएको थियो । मुख्यमन्त्री पोखरेलले डोबाटेलाई मन्त्री बनाउनका लागि एक साताअघि काठमाडौं गएर प्रधानमन्त्री तथा कांग्रेस पार्टी सभापति शेरबहादुर देउवा तथा सत्ता गठबन्धनको मुख्य साझेदार माओवादी केन्द्रका अध्यक्ष पुष्पकमल दाहाल 'प्रचण्ड' सँग परामर्शसहित सहमति लिएका थिए । अब गण्डकीको मन्त्रिपरिषद् १२ सदस्यीय भएको छ । संविधानले प्रदेशसभा सदस्यको २० प्रतिशतलाई मन्त्री बनाउन सक्ने सुविधा दिएको छ । त्यस अनुसार ६० सदस्यीय गण्डकी प्रदेशसभामा १२ जनासम्म मन्त्री हुन सक्छन् । यसअघि एमाले नेता पृथ्वीसुब्बा गुरुङले ७ सदस्यीय मन्त्रिपरिषद् बनाएका थिए। कार्यकालको अन्तिम १ महिना भने उनले १ जना मन्त्री थपेर ८ सदस्यीय बनाएका थिए।
ऊर्जाको अर्को रूप नवरात्र,"यस वर्ष विजया दशमी असोज महिनाको अन्तिममा सकिनेगरी सुरु भएको छ। असोज २१ गते घटस्थापना अर्थात् विधिपूर्वक राखिएको जमरा २९ गते दही, अक्षता र अबिरको रातो टीकासँगै लगाइन्छ। यस वर्ष षष्टी तिथि घटेकाले घटस्थापनाको नवौं दिनमा विजया दशमी मनाउँछौं। ऋतु र मौसमको हिसाबले अत्यन्त उचित समयमा यसवर्षको दसैं परेको छ। विशेषगरी नेपालीहरूको महान् चाडका रूपमा मनाइने यो बडा दसैं मानव जीवनलाई प्रकृतिसँग एकाकार गर्न सिकाउने पर्व हो। दसैं सुरु हुनु अगाडि सोह्र श्राद्ध अर्थात् पितृपक्ष पर्छ। यो १६ दिने पितृपक्षमा हामी हाम्रा ज्ञात अज्ञात पुर्खालाई सम्झन्छौं र नयाँ पुस्ताका लागि आशीर्वाद दिएर ठाउँ खाली गरिदिन प्रार्थना गर्छौँ। पितृपक्षको १६ दिन हामीले खाने खाना, लगाउने पोसाक र प्रयोग गर्ने रंग शान्त प्रकृतिको हुन्छ। शान्तभावले हामी हाम्रा पिता, पुर्खालाई पितृको रूपमा सम्झन्छौं र शुक्लपक्ष अर्थात् पूर्णिमाको उज्यालोमा पितृलाई सन्तुष्ट बनाएर बिदा गर्छौं। घटस्थापनापछि प्रोटिनयुक्त पोषिलो खाना, रंगीबिरंगी पोसाक रातो रंगको प्रयोग आदिले हाम्रो दिनचर्या पनि फरक हुन्छ। त्यसपछि कृष्णपक्ष अर्थात् औंसीको अँध्यारोमा ९ दिन शक्ति साधनाबाट नयाँ सृष्टि एवं उमंगको बीजारोपण गर्छौँ। दसौं दिनमा हर्षोल्लासपूर्वक विजयोत्सव मनाउँछौं। यो सृष्टि सञ्चालन नियमको प्रतीकका रूपमा जमरालाई लिइन्छ। जमरा अँध्यारोमै राखिन्छ। सप्तसती चण्डीपाठसँगै विधिपूर्वक पूजा गरिन्छ। नौ दिनमा पहेँलो रंगको जमरा भर्खर जन्मेको स्वस्थ बच्चाजस्तै मनमोहक देखिन्छ। त्यही जमरा लगाएर खुसी र उमंगका साथ आयु, आरोग्य एवं सुख, समृद्धिको कामना गर्दैएकअर्कामा शुभकामना आदानप्रदान गर्छौं। घटस्थापनापछि प्रोटिनयुक्त पोषिलो खाना, रंगीबिरंगी पोसाक रातो रंगको प्रयोग आदिले हाम्रो दिनचर्या पनि फरक हुन्छ। सृष्टिका लागि गरिने यो शक्ति साधना छिमेकी मुलुक भारत र बंगलादेशमा दुर्गा पूजाको नामले प्रख्यात छ। हामी यसलाई नवरात्री भन्छौं। नवरात्रीमा क्रमशः शैलपुत्री, ब्रम्हचारिणी, शारदादेवी, हंशवाहिनी, स्कन्धमाता, कात्यायनी, कालरात्री, महागौंरी र सिद्धिधातृनामका नौवटा देवीको पूजा हुन्छ। यी नौ दिन देवीको साथमा केही समय बिताउने जो कोहीलाई पनि राम्रो हुन्छ। यी दिनहरू ईश्वरको स्त्री प्रकृतिमा समर्पित छ। नवरात्रीको पहिलो तीन दिन दुर्गा, लक्ष्मी र सरस्वतीको स्त्री प्रकृतिको तीन आयामिकरूप मानिन्छ। अस्तित्वको तीन मूलभूत गुणः तमस्, रजस एवं सत्त्वका प्रतीक पनि मानिन्छ। तमस् भन्नाले निष्क्रियता धर्ती। रजस् भन्नाले सक्रियता, सूर्य र सत्त्व भन्नाले एकातर्फ सिमाना तोड्नु, विलिन हुनु, एवं एक हुनु हो। यी तीन खगोलीय वस्तु जसमा हाम्रो शरीरको रचना अत्यन्त गहिरोसँग जोडिएको छ। जसले शक्ति, अमरता एवं तागतको इच्छा गर्दछ, उसले स्त्री प्रकृतिस्वरूप कालीमाता एवं धर्तीमाताको पूजा गर्दछ। जसले धन, दौलत, सुखी जीवन एवं भौतिक दुनियाँको अनेकौं उपहारको आकांक्षा राख्छ, उसले स्त्री प्रकृतिस्वरूप लक्ष्मी एवं सूर्यको पूजा गर्छ। जसले शरीरको अमरता प्राप्तिका लागि नभई ज्ञानमार्गद्वारा नश्वर शरीरको सीमाबाट पर जाने इच्छा राख्छ, उसले स्त्री प्रकृतिस्वरूप सरस्वती एवं चन्द्रमाको पूजा गर्छ। यी तीनै देवी नवरात्रको पहिलो तीन दिन एक एक गरी आउँछिन् भन्ने शास्त्रीय मान्यता छ। किनकि आखिर हामी धर्तीबाट नै निस्कन्छौं र एक सक्रिय जीवन जिउने प्रयास गर्छौ। धर्तीबाट निस्कनुलाई तमस् र जिउनु अथवा बाँच्ने प्रयास गर्नुलाई रजस् भनिन्छ। तेस्रो हाम्रो जीवनको बाटोमा आउन पनि सक्छ, नआउन पनि सक्छ। उसलाई आफ्नो हृदयमा ल्याउन प्रयास गर्नुपर्छ। तमस्ः पृथ्वी प्रकृति हुन्। नवरात्रीको पहिलो दिन तमस् अर्थात् पृथ्वीले जन्म दिन्छिन्। गर्भ अवस्था हामी आमाको कोखमा बिताउँछौँ। त्यो समय तमस् हो। गर्भावस्था लगभग शीत निद्रा जस्तै हो। अर्थात् विकास भइरहेको हुन्छ। तमस् पृथ्वीको र हाम्रो जन्मको प्रकृति हो। जसरी हामी आमाको कोखबाट बाहिर आउँछौं र सक्रिय हुन थाल्छौं। त्यहीबाट रजस् सुरु हुन्छ। यदी हामी प्रयाप्त मात्रामा सचेत वा भाग्यशाली छौं भने बाल्यकालमै हामीलाई सत्व गुणले छुन्छ। नत्र रजस्को गुण यस्तो छ कि जवसम्म सबै राम्रो हुन्छ, जीवन आरामले चल्छ। जव अलिकति नराम्रो दिन सुरु हुन्छ, रजस् पूरै नराम्रो भएर जीवनभर चल्छ। त्यसैले नवरात्रको यी नौ दिनमा जीवनका हरेक पल उत्सवको रूपमा मनाउनु सबैभन्दा बढी महत्त्वपूर्ण मानिन्छ। हामी धर्तीमा छौं। यसैपनि हामी प्रकृतिको एक हिस्सा हौं। कुनै पनि विपत्मा विचलित नहुनलाई धर्तीसँग एकाकार भएर बाँच्न सिक्नुपर्छ। त्यसैले धर्तीलाई माता ( आमा ) भनिन्छ। जीवनका हरेक पलहरू बुझ्ने नजिकको विश्वासपात्र आमा हुन्। आमा अन्यायको विरुद्ध लड्छिन्। सन्तानका लागि मर्छिन्। धर्तीमाताको जब इच्छा हुन्छ हामी निस्कन्छौं। जव धर्तीमाताले हामीलाई आफैंमा समाहित गर्न चाहन्छिन् तव हामी विलिन हुन्छौं। यसको मतलव जीवन पूरै जालमा फस्छ। यो पूरै हाम्रो जीवनमा भइरहेको छ। यो पूरै ब्रम्हाण्डको साथमा यही प्रक्रिया चलिरहेको छ। यो चक्रलाई तोडेर पर जाने क्षमता नवरात्री साधनामा छ। हामीलाई देवीको यी तिनै स्वरूपको जरुरी छ। पहिलो दुई दुर्गा र लक्ष्मीको स्वरूप हाम्रो अस्तित्व, पोषण, सफल जीवन एवं खुसीका लागि जरुरी छ। नवरात्र यिनैबाट सुरु हुन्छ। हरेक महिना औंसीपछिको तीनदिन यस्तै हुन्छ। औंसी निष्क्रियताको अवस्था हो। जसमा जीवन निर्माणका पाँच तत्त्व आफैंभित्र एक तरहको एकीकरणबाट गुज्रिरहेको हुन्छ। औंसीपछिको पहिलो दिन हल्का निष्क्रिय हुन्छ र फेरि सक्रिय हुन्छ। त्यसपछि पर जान लायक अवस्था आउँछ। चन्द्रमा प्रकट हुन्छ। वर्षभरि आउने १२ वटा औंसीमध्ये असोजको औंसी अधिक शक्तिशाली हुन्छ। गृहस्थीका लागि यो समयको साधना अत्यन्त महत्त्वपूर्ण मानिन्छ। जसमा अलिकति ज्ञान, समय र श्रद्धा छ,। उहाँहरूले यो नौ दिनलाई महत्त्वपूर्ण दिनका रूपमा लिएर साधना गरी थोरै समय भएपनि देवीका साथ बिताउनुभयो भने साधक स्वयंलाई आयु, आरोग्य, एवं सुख र शान्ति प्राप्तिको अनुभव हुन्छ। देवी साधनाले जीवन र जगत्लाई जान्ने थोरै भएपनि ज्ञान प्राप्त हुन्छ। शक्तिबिनाको सक्रियता सम्भव छैन। आफूभित्र रहेको अथाह शक्तिलाई रिचार्ज गर्ने यो सुनौलो अवसरको फाइदा लिई जीवन धन्य बनाऔं। जीवनका हरेक मोडमा तटस्थ भएर हेर्नु नै जीवनको रहस्य हो। यही शक्ति हामी सबैलाई प्राप्त होस्। या देवी सर्वभूतेषु शक्तिरूपेण संस्थिता। नमस्तस्यै नमस्तस्यै नमस्तस्यै नमो नमः।।"
बाटोमै लुटिन्छन् भारतबाट फर्किने नेपालीहरु (फोटोफिचर),"धनगढी : डोटीको केआइसिंह गाउँपालिका ४ चंगेसेनका प्रताप विकले भारतको पञ्चाबबाट दिपायलसम्मको गाडी भाडा मात्रै ३६ सय ८० रुपैयाँ तिरे । तीन महिनाअघि भारतको पञ्जाब गएका उनी दसैंका लागि घर फर्किएका हुन्। बाटोमा सामान झार्न, चढाउन समस्या हुन्छ भनेर महंगो रकम तिरेको तर केही सजिलो भएन, झन् तीन दिनमा बोर्डरमा पुगियो,' उनले भने,'तीन महिनामा जोगाएर ल्याएको रकम बाटोमै सकिन थाल्यो । भारतको पञ्जाब राज्यबाट रोडवेज गाडीहरुले गौरीफन्टा सीमासम्मको भाडा ८ सय रुपैयाँ भारु लिन्छन् । त्यो भनेको नेपाली १२ सय ८० रुपैयाँ हो । धनगढीबाट दिपायलसम्मको बस भाडा ६५० रुपैयाँ छ । उनीहरुले भारतबाट आफै टिकट काटेमा १९ सय ३० रुपैयाँ खर्च हुन्छ। डोटीकै केआइसिंह गाउँपालिका १ का गोपाल औजीले बोर्डरसम्म नेपाली ५ हजार नाघेको बताए । भारतको लधीयानाबाट डोटीको केआइसिंह नगरपालिका वडा नम्ब १ डुमराकोट जान लागेको बताउँदै उनले भने,' नेपाली रुपैयाँमा भारतमा टिकट काटेको हो, तर टिकट दिएको छैन । हामीलाई छिटो हुन्छ भनियो, दसैंका बेला भएकाले धनगढीबाट पनि दिपायलका लागि आएकै दिन गाडी पाउँदैन, एकमुस्ट टिकट काट्यो भने धनगढी पुग्ने वित्तिकै दिपायल हिँडने भनियो तर तीन दिन भयो बल्ल गौरीफन्टा नाकामा पुगेका छौं। भारतको पञ्जाबबाट बेलुकी हिँडेको बस अर्को दिनको बिहान गौरीफन्टा पुग्छ । तर, आइतबार कैलालीसँग सीमाना जोडिएको लखिमपुरमा किसानको आन्दोलनमा भएको झडपमा ८ जनाको ज्यान गएपछि नेपाल आउने सवारी साधन बाटोमै रोकिएका कारण तीन दिन लागेको हो । तर १२ घण्टाको लामो यात्रामा नेपाली, नेपालीबाटै महंगोमा टिकटबाट लुटिरहेका छन् । डोटीको बोगटानका बलराम क्षेत्रीले आफ्नो दुई झोला सामान बढी भएकाले पञ्जाबबाट दिपालयका लागि भन्दै २५ सय भारु (नेपाली चार हजार) तिरेको बताए । हामीलाई राति खानाबाहेक अरु केही तिनै पर्दैन भनियो । गौरीफन्टामा पनि भारतीय बसपार्कदेखि नेपालको बसपार्कसम्मको सबै भाडा त्यसैमा जोडिएको बताइयो, तर सीमानामा अहिले आफैले सामान बोक्नु परेको छ,' उनले भने । अझ सीमा नाकामा हुने लुटपाटको त कुनै हिसाबै छैन । गौरीफन्टा नाकामा भारतीय बसबाट झरेपछि नेपालतिर अटो रिक्सा वा नगरबससम्मको दूरी झण्डै दुई सय मिटर छ । आफूले ल्याएको सामान, सक्ने भए आफैले, नसक्ने भए भरिया लगाएर नेपाल पुर्याउनुपर्छ। त्यो २ सय मिटरको दूरीभित्र भारतको कष्टम कार्यालय, भारतीय प्रहरीको चौकी, दुधवा नेसनल पार्कको कार्यालय र एसएसबीको वीट छिचोल्नुपर्छ । त्यो दुई सयमीटरको दूरीमा एकजना नेपालीको कम्तिमा पनि ५ सय रुपैयाँ भारु खर्च हुन्छ । भारतको केन्द्र सरकार मातहत रहेको अर्धसैनिक बल एसएसबीबाहेक दुधवा नेसनल पार्क, भारतीय प्रहरी र सबैभन्दा बढी कष्टमका कर्मचारीले हरेक नेपाली मजदुरबाट रकम असुल गर्ने गरेका छन् ।यसको कुनै हिसाब हुँदैन, उनीहरु सामानको पोका हेरेर रकम लिन्छन् । सानो पोका र झोलाहरु भने सयदुई सय, ठूलो पोका छन् भने पाँच सय, सीमा नाकामा कार्यरत एकजना स्वास्थ्यकर्मीले भने,' हामीले टुलुटुलु हेर्नु बाहेकको विकल्प छैन । यो कुरा रोक्ने कुरा सरकारको हो । अछामको जैगढका हरिराम पार्कीले नाकामा मात्रै ६ सय रुपैयाँ खर्च भएको बताए । दुईटा झोलाको भारतीय सुरक्षा एजेन्सीमा ६ सय रुपैयाँ बुझाए, लठ्ठी समातेर बसेका हुन्छन्, रकम दिएन भने बाँधिएको सामान खोल भन्छन्, सामान बोक्ने कि खोल्ने भन्ने हतार हुन्छ, त्यसैले रकम दिनको विकल्प छैन पार्कीले भने । दुई सय मिटरभित्रको त्यो लुटपाटपछि पनि भारतबाट फर्किने नेपाली मजदुर माथिको क्रुरता सकिँदैन । नेपालतिर कुरी रहेका अटो चालक र नगर बसमा पनि उनीहरुमा थी लुटपाट हुन्छ । भारतको बसपार्कमा सामान झारेका नेपालीहरुको, वारी ल्याइदिएवाफत मात्रै दुईतीन सय भारु असुल हुनेगर्छ । अटो रिक्साले गौरीफन्टाको बसपार्कबाट सामान बोकेर नेपालतिर पुर्याएको र त्यहाँबाट धनगढी बसपार्क पुर्याएको ५ सय भारु लियो, 'कैलालीको घोडाघोडी नगरपालिका ३ का प्रकाश रावलले भने,सामान बोक्न सकिदैन, उनीहरु पारि (भारत) बसपार्कमै पुगेका हुँदारहेछन, अनी बाध्य भएर बोकी माग्नु पर्यो । अटो र इरिक्सा चालकहरुले मनपरि, यसरी रकम लिन थालेको थाहा पाएपछि जिल्ला प्रशासन कार्यालय कैलाली र कञ्चनपुरले नेपालतिर कुरिरहेका अटो र इरिक्सा चालकलाई भरतको बसपार्कसम्म जान रोकेको छ । कैलालीका प्रमुख जिल्ला अधिकारी खगेन्द्र रिजाल भन्छन, उनीहरुले मनपरी भाडा लिने गरेका कारण केही दिनदेखि उनीहरुलाई भारतको बसपार्कसम्म जान रोकि दिन भारतीय सुरक्षा एजेन्सीलाई आग्रह गरेका छौं। त्यसपछि पनि भारतबाट फर्केका नेपालीहरु माथिको लुटपाट रोकिदैन । वारिपट्टी सशस्त्र प्रहरी र नेपाल प्रहरीले पनि दसैंका बेला चियापानी भन्दै रकम लिने गरेका छन् । एकजना भारतबाट फर्केका यात्रु भन्छन, चियापानी दिनु पर्यो भनेपछि नेपाली ५०१०० रुपैयाँ दिइयो, भारतकाले त लुटछन् भने हाम्रा दाजुभाइलाई पनि चियापानी खाउन भनेर दिएको नी । सीमा नाकामा नेपाली मजदुरमाथि हुने लुटपाट यो नौलो भने होइन । हरेक दसैं तिहार वा नयाँ वर्षमा स्वदेश फर्किने नेपालीलाई सबैभन्दा बढी भारतको कष्टमका कर्मचारीहरुले दु:ख दिनेगर्छन्। गत वर्षहरुमा उनीहरुले भारतबाट फर्किने नेपालीलाई नाकामै लाइन लगाएर रकम दिने गर्थे भने आजभोली सीमा नाकामा सीसी क्यामेरा जडान भएकाले उनीहरुले क्यामेरा छलेर रकम लिने गरेका छन् । नेपाल भन्सारमा कार्यरत एकजना कर्मचारी भन्छन, 'अहिले कष्टमका कर्मचारी अटो चालक, इरिक्सा वा भरियाका रुपमा सामान बोक्नेहरुलाई परिचालन गरेर रकम दिने गरेका छन । कञ्चनपुरको गड्डाचौकी नाकामा भने तांगा चालकहरुले कष्टम, भारतीय प्रहरीसहितका स्थानमा रकम दिन बसपार्क (बनबासा) मै रकम जोडेर लिने गरेका छन् । एक ताँगामा १० जना जति बसाउन सकिन्छ, त्यो पनि सामान ठिक्क भयो भने । एक सवारी (यात्रु)को बनबासादेखि महेन्द्रनगरसम्म सय रुपैयाँ भारु छ । तर बाटोमा उनीहरुको सामान खोजेर घण्टौं लाग्ने भएकाले हामीले सबैलाई दिने रकम जोडेर माग्ने गर्छौं,' एकजना तांगा चालकले बताए । उनले, हरेक यात्रुको कम्तीमा पनि तीन सय तिरेर बनबासादेखि गड्डाचौकीसम्म सुरक्षाकर्मीहरुलाई बाँडनमै खर्च हुने बताए । भारतबाट फर्किने नेपालीहरु माथिको लुटपाट नेपालका बसपार्कमा समेत हुने गरेको छ । दसैं र तिहारका बेला टिकट पनि नपाउने बहाना बनाउँदै दलालहरुले बस बुकिङ गरेर महंगो भाडा असुल्ने गरेका छन् । असोज ५ गतेसम्मको तथ्यांक हेर्ने हो भने गौरीफन्टा नाका भएर ७ हजार ९३२ जना र गड्डाचौकी नाका भएर ११ हजार ३९ जना गरी कुल १८ हजार ९७१ जना घर फर्किएको कञ्चनपुर जिल्ला प्रशासन कार्यालयले जनाएको छ । जिल्ला प्रशासन कार्यालयसँग ५ गते यता ७ गते, ९ गते, १६ गते र २१ गतेको भने तथ्यांक छैन ।"
एनआईसी एसिया बैंकको डिजिटल दशैं योजना,"काठमाडौं : एनआईसी एसिया बैंकले डिजिटल कारोबारलाई प्रोत्साहनका निमित्त डिजिटल दशैं योजना सार्वजनिक गरेको छ। यस योजनामार्फत बैंकका विभिन्न डिजिटल च्यानलमार्फत कारोबार गर्दा सबैभन्दा धेरै कारोबार गर्ने ग्राहकलाई आकर्षक उपहारदेखि अधिकतम २५ प्रतिशतसम्म क्यासब्याक तथा छुट प्रदान गरिनेछ। ग्राहकलाई किनमेल गर्न अझ सहज पार्ने उद्देश्यअनुरुप बैंकले डिजिटल कारोबारमा आफ्ना ग्राहकहरूलाई प्रोत्साहन गर्नका निमित्त विभिन्न सामग्री खरिद गरी बैंकको कार्डमार्फत ईकमर्श तथा एइक् भुक्तानी एवं मोबाइल बैंकिङ्ग प्रयोगकर्ताहरूले क्यु आर भुक्तानी गर्दा आकर्षक छुट तथा क्यासब्याकको व्यवस्था गरेको हो। बैंकले २०७८ आश्विन २१ देखि कात्र्तिक २१ सम्म यस बैंकको भिसा कार्डमार्फत पिओएस कारोबार गर्ने ग्राहकलाई अधिकतम २५ प्रतिशतसम्म क्यासब्याकको योजना ल्याएको छ। जसअनुसार पहिलोपटक पिओएस कारोबार गर्दा १० प्रतिशत वा अधिकतम रू ५०, तेस्रोपटक कारोबार गर्दा १५ प्रतिशत वा अधिकतम रू १२५ र पाँचौंपटक कारोबार गर्दा २५ प्रतिशत वा अधिकतम रू २५० सम्म क्यासब्याज अफर रहेको छ।"
समाजवादमा नेपालका चुनौती,"श्रमिक वर्गको उत्थानमा राज्यले प्राथमिकता प्रदान गर्दा मात्र समाजवादको यात्रा सहज बन्छ। नेपालमा सबै राजनीतिक दलहरूका बीच मतैक्यता भएको सम्भवतः एक मात्र विषय होनेपाललाई समाजवाद उन्मुख राष्ट्र बनाउने दृढता। नेपालको संविधानको प्रस्तावनामा नेपाल समाजवाद उन्मुख हुने प्रस्ट व्यवस्था छ। देशका राजनीतिक दलहरू समाजवादी ब्रान्डमा राजनीति गर्न आकर्षित बनिराखेका छन्। नेकपा एकीकृत समाजवादी दल, जनता समाजवादी दल र लोकतान्त्रिक समाजवादी दल गरी तीनवटा क्रियाशील राजनीतिक दलहरूले समाजवादी नामकरण गरेका छन्। समानतामा आधारित सैद्धान्तिक आधारशिलाको विकास गर्नु नै समाजवाद उन्मुख हुनु हो। समाजवादी अर्थ व्यवस्थाको प्रवर्द्ध, उत्पादनका साधनहरूमा राज्यको नियन्त्रण, समाजवादी संस्कृतिमा नेपाली समाजको रूपान्तरण गर्न सक्नुपर्छ। सबैलाई समान अवसर र अधिकार प्रदान गर्नु पर्छ। समतावादी सिद्धान्तमा आधारित भएर समानतालाई गन्तव्य बनाउनु जरुरी हुन्छ। यसले आर्थिक र राजनीतिक समानतालाई केन्द्र बिन्दुमा राख्छ। उग्र आर्थिक क्रान्तिको नारा दिएर मात्र समाजवाद सम्भव हुँदैन। राजनीतिक व्यवस्थाले आर्थिक कार्यक्रम उपयुक्त प्रकारको दिन सक्नु पर्छ। अवधारणगत द्विविधा समाजवादको अवधारणामा केही द्विविधाहरू देखिएका छन। ठूलाठूला राष्ट्रिय महत्त्वका आयोजनाहरूको प्रभावकारी सञ्चालनबाट आर्थिक तरक्की गर्दै अघिबढ्ने हो वा उपलब्ध स्रोत साधन र अवसरको समान वितरण गर्ने हो। न्यूनतम स्रोत साधन आन्तरिक रूपमै उपलब्ध गराई आत्मनिर्भर अर्थतन्त्रको कल्पना गर्नु हो वा विदेशी लगानीलाई प्रोत्साहन गर्ने हो। विद्यालय अस्पतालहरू सबै राष्ट्रियकरण गर्दै सबैलाई समान स्वास्थ्य र शिक्षाको अवसर प्रदान गर्ने पो हो कि, अर्थतन्त्रको आकार वृद्धि गरी समृद्धिको दिशामा अग्रसर हुने वा विदेशी पुँजीलाई साम्राज्यवादी र विस्तारवादी रणनीतिका आधारमा व्याख्या गर्दै अस्वीकार गर्ने हो। राजनीतिक प्रणालीमार्फत समृद्धिको कल्पना गर्ने हो वा आर्थिक प्रणालीलाई बढी महत्त्व दिने हो। माक्र्सवादका आधारमा समाजवादलाई अवलम्बन गर्ने विशेषत साम्यवादी समाजवाद हो वा लोकतान्त्रिक समाजवाद आजको आवश्यकता हो। शास्त्रीय समाजवादी सिद्धान्तले निर्दिष्ट गरेको मार्ग वित्तीय स्रोत र पहिचानलाई गौण मान्दै राजस्व वृद्धिलाई कम महत्त्व दिनु नै समाजवाद हो वा होइन। आर्थिक वृद्धिले असमानताको वृद्धि मात्र गर्ने होइन यसबाट गरिबी निवारणमा पनि सहयोग पुग्ने अवस्था रहन सक्छ वा सक्दैन। यस प्रकार हाम्रा राजनीतिकर्मीहरू र नीति निर्माताहरूमा देखिएको द्विविधाजनक सोचाइबाट मुक्ति प्राप्त गर्न सक्नुपर्छ। समतावादी सिद्धान्तमा आधारित भएर समानतालाई गन्तव्य बनाउनु जरुरी हुन्छ। यसले आर्थिक र राजनीतिक समानतालाई केन्द्र बिन्दुमा राख्छ। साम्यवादी समाजवाद र लोकतान्त्रिक समाजवाद विशेषगरी साम्यवादमा आधारित समाजवाद माक्र्सवादमा आधारित छ। श्रमको शोषणबाट सृजित वर्ग संघर्ष अन्तिम परिणति मजदुरहरूको राज्य र शासनमा पूर्ण नियन्त्रणको कल्पना उनले गरेका हुन्। पुँजीपतिहरूले श्रमको शोषण गर्ने क्रममा अतिरिक्त लाभ लिने गर्दै जाँदा हुनेखाने र हुँदाखानेहरूको बीचको पृथकतामा ठूलो समस्या देखिन्छ। वर्ग संघर्षको परिणाम अन्त्यमा मजदुरहरूको राज हुन्छ। पुँजीपतिहरूलाई दोस्रो नागरिकका रूपमा व्यवहार गरिन्छ। समानतावाद र पुँजीवादको विरोध गर्दै यसलाई प्रवर्द्ध गर्न सहयोग पुग्ने सम्पूर्ण संरचना ध्वस्तपार्दै कडा परिश्रमी वर्गको शासनबाट मात्र सबैले समान हक प्राप्तगर्न सक्ने मान्यतामा आधारित छ। माक्र्सवादलाई आधार बनाउँदै अघि बढ्दा यस सिद्धान्तले समानता र स्वतन्त्रता दुवै गुमाएको अवस्था छ। यस विपरीत लोकतान्त्रिक समाजवादमा लोकतन्त्रलाई महत्त्व दिइन्छ तर लोकतन्त्र एक सर्त हो पर्याप्त होइन। राष्ट्रिय समृद्धिका लागि आर्थिक आधार समाजवाद हुनुपर्नेमा पैरवी गर्दछ। खुला र उन्मुक्त समाजको अभ्यास गराउँदै नैसर्गिक स्वभावलाई प्रोत्साहित गर्दछ। यसले राज्य र बजार व्यवस्थाको मिलन बिन्दु पहिचान गर्दछ। निजी उद्यमशीलताको प्रवर्द्ध गर्दछ। समाजवादवाटै समृद्धिको पहिचान गर्नुलाई प्राथमिकतामा राख्छ। लोकतान्त्रिक समाजवादका सम्बन्धमा बीपीको समाजवादी सिद्धान्तलाई उल्लेखगर्नु सान्दर्भिक हुनेछ। बीपीले सन् १९५५ मा नै समाजवादलाई नेकाको एजेन्डा बनाएका थिए। उनी धेरै हदसम्म समाजवादका सम्बन्धमा माक्र्सवादसँग निकट देखिए तर माक्र्सवादी सिद्धान्तका आधारमा गरिने तानाशाहीतन्त्र र सर्वसत्तावादको समर्थन उनले गर्न सकेनन्। माक्र्सजममा संसदीय प्रजातन्त्रको समिश्रण गरिँदा समाजवाद सम्भव हुने धारणा राख्दथे। उनले नेपालमा प्रजातान्त्रिक समाजवादको स्थापनाका लागि व्यक्तिगत स्वतन्त्रता, मौलिक हक, बालिग मताधिकार, कानुनको शासन, विकेन्द्रीकरण, भूमिसुधार, किसानको र श्रमिकको कानूनी हकको संरक्षण र सुरक्षा, शोषणको अन्त्य, पछि परेका समुदायका लागि विशेष व्यवस्था आदिका आधारमा समाजवादको कार्यान्वयन गरिनुपर्ने मान्यता राखेका थिए। प्रजातान्त्रिक मूल्य र मान्यताको अभावमा समाजवाद सम्भव नहुने उनको विचार थियो। उनी राजनीतिक एवं आर्थिक रूपमा सबै नागरिकले समान अधिकार र अवसर पाउनुपर्ने पैरवी गर्दथे। उनको प्रधानमन्त्रीत्वको अल्पअवधिमा बीपीले वनको राष्ट्रियकरण, बिर्ता प्रथाको अन्त्य, भूमिसम्बन्धी कार्यक्रममा मौलिक सुधारजस्ता कार्यक्रम तथा नीतिहरू अवलम्बन गरे। राष्ट्रियता, प्रजातन्त्र र समाजवाद नेकाको मूलमन्त्रको रूपमा स्थापित गरेका थिए। बीपीको विचारमा व्यक्तिगत स्वतन्त्रता र राजनीतिक अधिकारमा कुनै सम्झौता नगरी समाजवादको अवलम्बन गरिनुपर्ने, उत्पादनका साधनहरूमा सामूहिक र सामाजिक स्वामित्व रही वाञ्छित मात्रामा नियन्त्रण आवश्यक हुने। सर्वसत्तावादलाई समूल नष्टगर्दै उदार समाजवादका दिशामा अघिबढ्ने। मजदुरहरूलाई स्वतन्त्रता प्रदानगरी उनीहरूको अधिकारको प्रत्याभूति गर्ने। नागरिकहरूले स्वतन्त्र पेसा अवलम्वन गरी निजी सम्पत्ति आर्जनगर्न सक्ने तर यसलाई सीमित गरिने, सरकारले अर्थ व्यवस्थाको अनुगमन गर्ने, कमजोर असहाय र पछि परेका नागरिकहरूको सुरक्षाको जिम्मेवारी सरकारले लिनेजस्ता प्रतिबद्धतासहित समाजवादउन्मुख व्यवस्थाको प्रारम्भ गरेका थिए। समाजवादउन्मुख समाजका चुनौतीहरू सन् १९९२ को दशकदेखि विश्व अर्थतन्त्र उदारीकरण, निजीकरण र खुला बजार प्रणालीबाट प्रभावित भएको छ। लोकतान्त्रिक शासन प्रणाली अवलम्बनगरेका देशहरू मात्र नभई अपवादलाई छाडेर साम्यवादी देशहरूसमेत यसैमा मूलप्रवाहीकरण हुँदैगएका छन्। विश्व अर्थ व्यवस्थाले मूलधारका रूपमा ग्रहण गरिएको यस प्रणालीबाट बन्द समाजसमेत प्रभावित भएका छन्। १९९० पश्चात् मात्र दुई सयभन्दा बढी व्यापारिक सम्झौताहरू भएका छन्। यी सम्झौताहरूले सम्बन्धित क्षेत्रमा पुँजीवादी प्रणालीको विकास गर्न मार्गप्रशस्त गरेका छन् र यी क्षेत्रका प्रायः सबै देशहरूले पुँजीवादी अर्थ व्यवस्थालाई नै आधार वनाएका छन्। ईयू, लाफ्टा, आपेक, बीआरआई यसका केही उदाहरणहरू हुन्। पुँजीवादलाई प्रश्रय गर्दै अघिबढ्दा समाजवादको एजेन्डा स्वतः गौण बनेको छ। नेपालको संघीय शासन प्रणाली अन्तरप्रादेशिक विषमताको निराकरणका लागि प्रभावकारी देखिएन। संघीय सरकारका तर्फबाट प्रदान गरिने अनुदानको अनुपयुक्त विनियोजन, स्रोतसाधन माथिको स्वामित्व, सबै तहका सरकारहरूका कार्यक्षेत्रमा देखिएको द्विविधाजस्ता कारणहरूले गर्दा सरकारहरूको बीच द्वन्द्व सिर्जना भएको छ। अन्तरसरकारी समन्वयको पक्षसमेत प्रभावकारी हुनसकेको छैन। संघीय सरकार केन्द्रीकृत मानसिकतामा रहँदै गर्दा पनि समाजवादलगायतका एजेन्डाहरूले महत्त्व पाउन सकेका छैनन्। वर्तमान संविधान घोषणा हुँदा संविधानसभाका करिब ९० प्रतिशत संसद्हरूले समर्थन गरेको भए तापनि केही क्षेत्रीय दलहरू, साना राजनीतिक दलहरू, आदिवासी, जनजातिहरूको एक समूहले यसलाई विरोध गरिराखेका छन्। संविधान सम्पूर्ण नेपालीहरूको साझा दस्तावेज बनाउन समस्या देखिएको छ। संविधान संशोधनको माग गरिराखेका छन्। यी समूहको पहिचान, एक मधेस एक प्रदेश, नागरिकतासम्बन्धी विषय र संघीयताकै विरोध भइराखेको छ। वर्तमान संविधानले प्रदान गरेका मूलभूत विषयहरू संघीयता, गणतन्त्र र धर्म निरपेक्षताका सम्बन्धमा समेत प्रत्यक्ष लोकतान्त्रिक अभ्यासमार्फत जनताको निर्णय नलिइएको आलोचना र विरोध भइराखेको छ। यसले गर्दा समाजवादका दिशामा अभिमुख हुने विषयले व्यवहारमा प्राथमिकता प्राप्त गर्नसकेको छैन। नेपालको अर्थतन्त्रमा श्रमिकहरूलाई उत्पादक जनशक्तिका रूपमा ग्रहण गर्नु पर्छ। उत्पादनको वितरणमा जोड दिने गरिएको छ तर पर्याप्त उत्पादन हुन सकेको छैन। श्रमिकहरूलाई नेपाली अर्थतन्त्रको अभिन्न अंगका रूपमा मूलप्रवाहीकरण गर्न सकिएको छैन। श्रमिक वर्गको उत्थानमा राज्यले प्राथमिकता प्रदान गर्दा मात्र समाजवादको यात्रा सहज बन्दछ। देशमा उद्देश्य कल कारखानाहरू खुल्न सकेका छैनन्। बेरोजगारीको समस्या व्याप्त छ। केन्द्रीय सरकारले स्थानीय तह र प्रदेश सरकारहरूलाई सहजीकरण र सहुलियतीकरण गर्नसकेको छैन। नीति निर्माताहरू, आर्थिक संरचना र राजनीतिक प्रणालीसमेत समाजवाद अनुकूल भएको अनुभूति गर्न सकिएको छैन। देशको ३२ प्रतिशतकुल गार्हस्थ उत्पादनमा बिप्रेसनको योगदान रहेको छ। अन्तर्राष्ट्रिय व्यापार घाटा प्रतिवर्ष वृद्धि भइराखेको छ। साम्यवादी ब्रान्डमा राजनीति गर्नेहरू साम्यवादीभन्दा लोकतन्त्रवादीका रूपमा प्रस्तुत हुन पाउँदा गौरवान्वित महसुस गर्दछन्। यी कारणहरूले गर्दा नेपालको समाजवादको यात्रा थप चुनौतीपूर्ण देखिएको छ। उपसंहार नेपालमा समाजवादका दिशामा सबै दलहरूको प्रतिबद्धता देखिँदैगर्दा सोही अनुरूपका नीति निर्माण गर्दै यसलाई कार्यान्वयन गर्ने पक्ष अत्यन्त कमजोर रह्यो। साम्यवादी दलहरू उत्पादनको वितरण पक्षलाई प्राथमिकतामा राख्दै आएका छन्। लोकतान्त्रिक दल नेपाली कांग्रेस लामो समयदेखि उत्पादनमा अत्यधिक वृद्धि गर्दै प्रगतिशील वितरण प्रणालीको पक्षपातीका रूपमा आफूलाई सैद्धान्तिक रूपमा प्रस्तुत गर्दै व्यवहारमा पुँजीवादी अर्थ व्यवस्थालाई सुदृढगर्नमा व्यस्त छ। समाजवादको एजेन्डालाई सबै दलहरूले निश्चित दिशा निर्दिष्ट गरी अगाडि बढाउन सकेको अवस्था छैन। यस परिस्थितिमा हामीले समाजवाद उन्मुख हुने गरी गरिएको संवैधानिक प्रतिबद्धताले मूर्तरूप प्राप्तगर्न सक्ने सम्भावना न्यून छ। नेपालमा समाजवादको विकासका लागि अत्यधिक प्राथमिकता उत्पादनमा दिई तत्पश्चात् मात्र समाजवादी उन्मुख हुने प्रकारले वितरण प्रक्रियाको आत्मसात् गर्नु जरुरी छ। अत्यन्त न्यून उत्पादनलाई समतामूलक सिद्धान्तका आधारमा वितरण गर्दा यसले थप द्वन्द्वको अवस्था सिर्जना गर्दछ र समाजवादउन्मुख अर्थ व्यवस्थाको प्रतिबद्धतासमेत छायामा पर्छ। जनसंख्याको करिब २० प्रतिशत निरपेक्ष गरिबीको रेखामुनि रहेको विकराल स्थिति छ। यो जोखिमको अवस्थामा रहेको जनसंख्यालाई सम्बोधन गर्ने उपयुक्त ढाँचाको पहिचान गरी प्रभावकारी कार्यान्वयनमा नगएसम्म देशमा आर्थिक विकास र समृद्धिको सम्भावना रहँदैन। समाजवादको अर्को महत्त्वपूर्ण पाटो हो आर्थिक विषमताको निराकरण, आर्थिक समानता सामाजिक न्यायअनुरूप हुनुपर्छ। साम्यवादी र लोकतान्त्रिक दलहरू दुवैको आकर्षण नेपालको सन्दर्भमा पुँजीवादी अर्थ व्यवस्थालाई नै प्रवर्द्ध गर्ने देखिएको छ। यस अर्थमा नेपालमा समाजवाद उन्मुख हुन लोकतान्त्रिक समाजवादलाई सवै दलहरूले बिना संकोच स्वीकार गर्नु पर्छ।"
"सुनको मूल्य घट्यो, चाँदी बढ्यो","काठमाडौं : नेपाली बजारमा सुनको मूल्य १ सय रुपैयाँले घटेको छ। सोमबार सुन तोलामा १ सयले घटेर ९० हजार ६ सय रुपैयाँमा कारोबार भइरहेको नेपाल सुनचाँदी महासंघले जनाएको छ। आइतबार सुन तोलाको ९० हजार ७ सयमा कारोबार भएको थियो । तेजावी सुन तोलाको ९० हजार १५० रुपैयाँमा कायम गरिएको छ। यस्तै, चाँदीको मूल्यमा पनि सामान्य वृद्धि भएको छ। आज चाँदी तोलाको एक हजार १८० रुपैयाँमा कारोबार भइरहेको महासंघले जनाएको छ।"
प्रहरी हिरासतमा मृत्यु,टीकापुर : कैलालीको सुदूरपूर्वी इलाका प्रहरी कार्यालय टीकापुरको हिरासतभित्र एक व्यक्ति मृत अवस्थामा भेटिएका छन् । इलाका प्रहरी कार्यालय टीकापुरको हिरासतभित्र सुर्खेतको चौकुने गाउँपालिका वडा नं ३ बेतानका ३५ वर्षका धनबहादुर रानामगर मृत अवस्थामा भेटिएका हुन् । इलाका प्रहरी कार्यालय टीकापुरका प्रमुख डीएसपी प्रकाश सापकोटाका अनुसार उनी हिरासतभित्रै रहेको शौचालयमा झुण्डिएको अवस्थामा भेटिएका हुन् । शौचालयभित्र गएका रानामगर लामो समयसम्म बाहिर नआएपछि हिरासतमा रहेका अन्य व्यक्तिले प्रहरीलाई खबर गरेको डिएसपी सापकोटाले बताए । हिरासतभित्र थप पाँचजना रहेका छन् । डीएसपी सापकोटाका अनुसार शौचालयको ढोका फोडेर हेर्दा रानामगर आफ्नो गन्जी (भित्रीबस्त्र) को पासो लगाएर भेन्टिलेसनमा झुण्डिएको अवस्थामा भेटिएका थिए । कैलाली प्रहरी प्रमुख प्रहरी उपरिक्षक (एसपी) विश्व अधिकारीले घटनाबारेमा थप अनुसन्धान भइरहेको जानकारी दिए । उनी आफै घटनाको अनुसन्धानमा खटेका छन् । प्रहरीका अनुसार मृतक रानामगर भैंसी चोरेको आरोपमा आइतबार मात्रै पक्राउ परेका थिए। उनी जानकी गाउँपालिका दुर्गालीबाट एक स्थानीयको भैंसी चोरेर भाग्दै गर्दा पक्राउ परेका थिए ।
नीतिकथा : धैर्यको फल,गर्भवती मृगले जंगलमा बच्चा जन्माउन लागेकी थिई। ऊ एकान्त र सुरक्षित ठाउँको खोजीमा घुम्दै थिई। हिँड्दाहिँड्दै नदीको किनारमा अग्लो र बाक्लो घाँस देखी। उसलाई सो स्थान बच्चा जन्माउन उपयुक्त लाग्यो। त्यहाँ पुग्नासाथ उसलाई प्रसव पीडा सुरु भयो। ठीक त्यही समयमा आकाशमा कालो बादल मडारिँदै बिजुली चम्किन थाल्यो। मेघ गर्जनका साथ पानी पर्ने संकेत देखा पयो। उसले दाहिनेतर्फ हेरी त्यहाँ एउटा सिकारीले तीरको निसाना मिलाएर आफूतर्फ ताक्दै थियो। सिकारीको निसानामा पर्न लागेको देखेपछि आत्तिएर बायाँतर्फ फर्की। बायाँतर्फ एउटा भोकाएको बाघ लगभग झम्टिन तयार अवस्थामा थियो। उसको सामुन्ने सुकेका घाँसहरूमा डँढेलोले समातिसकेको थियो भने पछाडिपट्टि नदीमा पानी धेरै थियो। ऊ चारैतिरबाट यस्तो घेराउमा परी जहाँबाट भाग्न सक्ने कुरै थिएन। उसले सो अवस्थामा आफूलाई शून्यमा छोडी र बच्चा जन्माउन सुरु गरी। जस्लाई हामी भगवान् भरोसा भन्ने गर्छौं। अब उसलाई बचाउने पालो उनै भगवान्को थियो। अचानक निकै ठूलो आवाजका साथ बिजुली चम्कियो। बिजुलीको चमकले सिकारीको आँखा तिर्मिरायो भने बादल चड्केको आवाजले सिकारी तर्सियो। सिकारी तर्सिंदा उसको हातबाट अघिदेखि निसाना लगाइरहेको तीर फुस्कियो। ठ्याक्कै त्यै बेलामा मृगले बच्चा जन्माई र आफ्नो बच्चालाई हेर्न उसले आफ्नो टाउको तल नुघाउँदा उताबाट आएको तीर उसको टाउको माथिबाट पास हुँदै अर्कोतिरबाट झम्टिनै लागेको बाघको मुखमै लाग्यो। तीर लागेपछि बाघ छटपटाउँदै भाग्यो। घाइते बाघले आफूलाई आक्रमण गर्न सक्ने डरले सिकारी पनि त्यहाँबाट भाग्यो। घनघोर वर्षा हुन थाल्यो। पानी परेपछि मृगको नजिकै आइसकेको डढेलो निभ्यो। अब त्यहाँ मृग र उसको बच्चा दुवै सुरक्षित थिए। नैतिक शिक्षा : हाम्रो जीवनमा पनि यस्ता समय आउँछ्न् । जब हामी चारैतिरबाट समस्या नै समस्याले घेरिएका हुन्छौं। त्यसैबेला सबै कुरा नियतिकै हातमा छोडेर आफ्नो उत्तरदायित्व र प्राथमिकतामा ध्यान केन्द्रित गर्नुपर्छ।
"जन्ती गएर फर्किएको बोलेरो जिप दुर्घटना हुँदा ४ जनाको मृत्यु, १४ जना घाइते","अछाम : अछाममा जन्ती गएर फर्किएको बोलेरो जिप दुर्घटना हुँदा ४ जनाको मृत्यु भएको छ। जिल्लाको पंचदेवल बिनायक नगरपालिका १ कुईकामा आइतबार राति भएको सो दुर्घटनामा १४ जना घाइते भएका छन्। मृत्यु हुनेमा पंचदेवल बिनायक नगरपालिका २ का १४ वर्षीय जीवन न्यौपाने, सोही वडाका १८ वर्षका सर्प बोहरा र वडा नम्बर ३ का १७ वर्षीय जीवन जैसी रहेको जिल्ला प्रहरी कार्यालय अछामले जनाएको छ। यस्तै वडा नम्बर ३ कै हिमाल नेपालीको अस्पताल ल्याउँदै गर्दा बाटोमा मृत्यु भएको प्रहरीले जानकारी दिएको छ। जिल्ला प्रहरी कार्यालयका प्रमुख डीएसपी तुल्सिराम अर्यालका अनुसार घाइते १४ जना मध्ये ११ जनाको जिल्ला अस्पताल, एक जनाको बयालपाटा अस्पतालमा उपचार भइरहेको छ भने २ जनालाई नेपालगन्ज लगिएको छ। से १ च १७६३ नम्बरको बोलेरो जिप सडकबाट करिब ३ सय मिटर तल खसेको थियो। जिप खस्नुको कारण बारे अनुसन्धान भइरहेको प्रहरीले जनाएको छ।"
प्रतिष्ठाको तौल,"कुरान, बाइवल, गीता सबैले पाप र पुण्य तौलने तुलो राखेको पाइन्छ। पुण्यलाई पुरस्कार र पापलाई दण्डको व्यवस्था यस लोकमा मात्र नभएर परलोकमा समेत स्वर्ग र नर्कको स्थान निश्चित गरी मानिसहरूलाई अनुशासनको घेरामा राखेको छ। राज्यबाट सुनिश्चित हरेक मानवीय अधिकारहरूको संरक्षण गर्दै सम्बन्धितमा प्रत्याभूति दिलाउने विधा के हो ? सिधा जवाफ छ कानुन। हो कानुन नै हो। भनिन्छ, प्रचलनमा रहेका परम्परा तथा अपनाउँदै आएका प्रचलित विधिहरू पनि उत्तिकै सम्मानित हुन्छन्। तर सबै प्रचलित परम्पराहरूको पालना अनिवार्य नहुन सक्छन्। क्षम्य होलान्। तर कानुन पालनामा क्षम्यले स्थान पाएको हुँदैन। जसरी एउटा मूर्तिकारले ढुंगालाई कुँदेर मूर्ति बनाउँछ। त्यस मूर्तिलाई मन्दिरमा राखेर प्राणप्रतिष्ठा गरिन्छ। त्यो मूर्तिकारले मैले कुँदेको मूर्ति मैले बनाएको भगवान् भन्ने हैसियत राखेर उपहास गर्न सक्दैन भन्ने यो पंक्तिकारको बुझाइ छ। स्वयं मूर्तिकार पनि मूर्तिको पाउमा पर्न लालायित हुन्छ। मुलुकलाई सुव्यवस्थित तवरले चलायमान तथा व्यवस्थित बनाउन विधिको तर्जुमा गरिएको हुन्छ। यस्ता विधि कसरी तयार हुन्छन् ? यी सबै जिज्ञासाहरूको एउटै उत्तर आउँछ संविधान र कानुन ! देशको मूल कानुन संविधानले निर्देशित विभिन्न धाराहरूमा आधारित रहेर राज्य सञ्चालन हुन्छ। राज्य सञ्चालनका हरेक गतिविधि तथा क्रियाकलापहरू कानुनबाट नियन्त्रित तथा व्यवस्थित हुन्छन्। हरेक प्राणीहरूको सुरक्षा र तिनीहरूको बाँच्न पाउने अधिकारलाई सुनिश्चित गर्दै कोरिएका कानुनी दफाहरूमा जीवन अडेको हुन्छ। सबैलाई थाहा छ आफ्नो अधिकार ! भनिन्छ, आफ्नो अधिकारको प्रयोग गर्दा अर्काको अधिकार हनन नगर्नु। तर मानिसको स्वभाव न हो ! जब आफ्नो कुरा आउँछ अलि बढी गम्भीर हुन्छ नै ! अनि मिचिन्छन् कानुनी रेखाहरू अनि मूल्यमान्यताहरू बिर्सिन्छन्। कहाँ छ आचरण, अनुशासन अनि संविधान र कानुनले कोरेका भावनाहरू ? एउटा भनाइ छ आफूलाई पर्दा मरणान्त अरूलाई पर्दा वेदान्त आफूले गरेका सबै ठीक अरूले गरेका सबै बेठीक मभन्दा जान्ने कोही छैनन्, कानुन मैले बनाएको हो, यस्तै यस्तै दम्भहरूले हो कि ! संसारको हरेको कुनामा कानुनको संरक्षणको भूमिकामा वकिल (कानुनका ज्ञाता) हरूलाई महŒवपूर्ण मानिन्छ। न्याय दिन बसेका न्यायका मूर्तिहरूबाट कोही कसैलाई अन्याय नहोस्। न्यायका मूर्तिहरू कहीँ कतै भ्रमित भएर अर्थको अनर्थ नहोस् भनेर नै होला न्याय दिन बसेका न्यायमूर्तिहरूले वकिललाई विद्वानको संज्ञा दिएर उहाँहरूको बहसले देखाएका बिन्दुहरूको गहन अध्ययनलाई प्राथमिकतामा राखेको हरेक व्यक्तिले अन्यायमा न्यायका लागि वकिल गुहारेको ! वकिलहरूलाई विद्वानको उपमा हेरिरहँदा के विद्वानहरू पनि झुटा बोल्छन् ? विद्वानहरू पनि स्वार्थी र लालची हुन्छन् ? कालोलाई सेतो र सेतोलाई कालो देख्छन् ? विद्वानहरूले थप विद्या आर्जन गर्ने क्रममा भएर हो कि न्याय र अन्यायको भार तौलन बसेका न्यायाधीश एवं वकालत गर्न बसेका ती विद्वानहरू पनि आफूलाई कानुनका विद्यार्थी भन्न रुचाउँछन्। विद्यार्थी नै भएरै होला विभिन्न समयमा भए गरिएका बहस वकालत होस् या न्यायमूर्तिहरूबाट भए गरिएका न्याय सम्पादनहरू व्यक्ति र समयअनुसार ठीक र गलत हुने गरेका छन्। एउटै कानुनले व्याख्या गरेका कसुरहरू पनि सोही कानुनका दफाहरूलाई आधार लिएर सुरु अदालतबाट सम्पादित न्याय उच्च अदालतबाट बदर भएका छन्। उच्च अदालतबाट भएका फैसला आदेशहरू सर्वोच्चबाट बदर हुनुका साथै स्वयं सर्वोच्च अदालतबाट भए गरेका फैसलाहरू समेत पूर्ण इजलासबाट बदरभागी भएका छन्। संविधान र कानुनमा जे जस्ता धारा र दफाहरू लेखिए पनि त्यसमा गरिने बहस र न्याय प्रदान गर्न बसेका व्यक्तिका बुझाइहरूमा समेत फरक पर्दछ भन्ने घटित विभिन्न घटनाक्रमहरूले समेत देखाएका छन्। वकिलहरूको धर्म आफ्नो पक्षमा फैसला ल्याउनु आचारसंहिताअनुसारको कार्य होला। तर के न्याय मर्ने गरी गरिने क्रियाकलापहरू पनि धर्ममा पर्छन् ? अदालती कारबाहीमा रहेका विषयहरूलाई सम्बन्धित वकिलहरूले अदालतभन्दा बाहिर बहसमा ल्याउन मिल्ने नमिल्ने के हो ? आफूले उठान गरेका विषय उपर आफ्नो पक्षमा अदालती कारबाही र फैसललाई प्रभावमा पार्ने गरी विभिन्न सञ्जालहरूमा समाचार बन्ने गरेको पाइन्छ। विद्वान वकिलहरू आफूले चाहेको विषयविरुद्ध अरू कसैले उजुर हालेको अर्थात् बोलेको सुन्न र देख्न किन चाहँदैनन् ? आफूलाई मन पर्नु र नपर्नु तथा आफ्नो रोजाइका विषयमा भएको वहसहरूले निष्पक्षता प्राप्त गर्छ भनेर कसरी अनुमान लगाउने ? कानुनी व्याख्या तथा बहसहरूमा कानुनको अर्को रूप तर्क पनि होला। तर सबै तर्कहरू प्रमाणमुखी नहुन सक्छन्। प्रमाणलाई धेरै तर्कहरूको आवश्यकता नपर्ला भन्ने पंक्तिकारको बुझाइ हो। पक्ष र विपक्ष दुवैतर्फका आआफ्ना वकिल हुन्छन् नै। दोषीले पनि आफू उम्कन तथा जोगिन कानुनी सहायता लिन पाउने कानुनी सिद्धान्तहरूबाट आरोपी पनि बञ्चित हुने अवस्था रहेन। आफ्नो पक्ष दोषी नै भएको जान्दा जान्दै पनि निर्दोष बनाउन सक्नुलाई आफ्नो प्रतिष्ठामा जोड्छन् वकिलहरू। कानुनी बहस र कमजोरीहरूमा टेकेर अगाडि बढ्दै आफ्नो पक्षलाई निर्दोष सावित गराउनु त ठीकै हो तर आफूलाई लागेका विशुद्ध व्यक्तिगत बुझाइलाई यहाँ समाचारका रंग दलिन्छन्। जनसमूह के चाहन्छ भनेर अदालतलाई देखाउन खोजिन्छ। अदालतमा विचाराधीन रहेको विषय उपर कानुनका विद्वानहरूले आफ्नो राय सामाजिक सञ्जाल तथा पत्रपत्रिकाहरूमा ल्याउनु के ठीक हो र ! ती कानुनका विद्वानहरूलाई आफ्नो भनाइ अदालतमा राख्न स्थान छैन र ? यी अनुत्तरित प्रश्नहरूको जवाफ यो पंक्तिकारसँग छैन र कोही कसैलाई बिझाउन वा रिझाउन पोखिएका पनि होइनन्। एउटा सर्वसाधारण नागरिकका जिज्ञासा !"
ज्येष्ठ नागरिकमा एक्लोपन,"प्रभावकारी उपाय तथा रणनीतिहरू अवलम्बन गरेर ज्येष्ठ नागरिकका समस्या कम गर्नुपर्ने हुन्छ। सोबारे प्रशस्त अध्ययन अनुसन्धान गर्नुपर्ने कुरा अपरिहार्य देखिन्छ। संयुक्त राष्ट्रसंघको गत वर्ष १४ डिसेम्बर २०२० मा बसेको साधारणसभाले २०२१२०३० सम्मको एक दशकलाई ज्येष्ठ नागरिकको स्वास्थ्यसम्बन्धी दशकको घोषणा गरेको छ। त्यसलगत्तै यो दशकलाई ज्येष्ठ नागरिकको स्वास्थ्यसम्बन्धी अन्तर्राष्ट्रिय दशक भन्ने नाम दिएको छ। यो लक्ष्य पूरा गर्न राष्ट्रसंघले विश्व स्वास्थ्य संगठनलाई आह्वान गरेको थियो। आधुनिक विकासको प्रशंसा गर्दै विश्व स्वास्थ्य संगठनका महानिर्देशक डा टेडरस एढनोम भन्छन्, आजको अन्तर्राष्ट्रिय ज्येष्ठ नागरिक स्वास्थ्यदशकको घोषणाले संयुक्त राष्ट्रसंघको कार्य प्रणालीमा सरकारहरू, नागरिक संघसंस्थाहरू र प्राइभेट संस्थाहरू एकताबद्ध भएर काम गर्नुपर्ने कुरालाई स्पष्ट पारेको छ। यो एकताबद्धताले जीवनलाई वर्षमा होइन कि वर्षलाई जीवनमा परिणत गर्न हामी सक्षम हुने छौं। मानिस सामाजिक प्राणी भएकाले आपूलाई समाजभित्रै राख्न चाहन्छ। त्यसैले जुनसुकै उमेरमा पनि हरेक मानिसलाई आफ्नो शारीरिक र मानसिक विकासको लागि समाज नै आवश्यक पर्छ। अचानक व्यक्ति सामाजबाट अलग र एक्लो भएको अवस्थामा व्यक्तिलाई ठूलो असर पर्छ। अझ वृद्धावस्थामा त्यस्तो भयो भने त व्यक्तिमा नसासम्बन्धी रोग, पक्षघात, मधुमेह र सम्झने शक्ति कम हुने रोग लाग्छ। साथै मानसिक चिन्ता र तनावले उनीहरूले आत्महत्या जस्तो जोखिमपूर्ण कुरा पनि अँगाल्न सक्दछन्। यसैगरी सामाजिक पृथकता र एक्लोपनले आयु घट्न सक्छ र जीवन विचलित पनि हुन पुग्छ। यस्तो अवस्थामा पुग्न विभिन्न घटनाहरू प्रमुख कारण बन्न सक्छन् जस्तै जागिर जानु, श्रीमान्श्रीमतीको सम्बन्ध विच्छेद हुनु, घनिष्ठ मित्रहरू अथवा आफ्नो सन्तानहरूबाट टाढा हुनु आदि। सामाजिक पृथकता भन्नाले नातेदारभित्र वा बाहिरका सम्बन्धले पुर्याउने वस्तुगत स्थिति हो। एक्लोपन भन्नाले चाहेको अपेक्षा गरिएको र समाजमा वास्तविक सम्बन्धबीचको भेदभावले उत्पन्न हुने सामाजिक पीडा हो। सन् २०२१ को घटनालाई हेर्दा सामाजिक पृथकता र एक्लोपनले ज्येष्ठ नागरिकमात्र नभएर युवामै स्वास्थ्य प्रतिकूल भएको पाइएको छ। विकसित देशहरूले यस्तो नहोस् भन्न सरकारी नीति परिमार्जन गर्नुपर्ने दबाब महसुस गरेका हुन्। जसको ज्वलन्त उदाहरण कोभिड१९ को महामारीमा भौतिक दूरी कायम गर्नुपर्ने समस्याहरूको रूपमा देखिन आएको छ। यी समस्याको कारण सन् २०१८ मा बेलायत सरकारले एक्लोपन मन्त्रालय स्थापना गरेको छ। जापानले पनि २०२१ मा मन्त्रिपरिषद्मा एक्लोपन मन्त्रालय स्थापना गरी यस विषयमा अन्तरमन्त्रालय कार्यदल खडा गरेको छ। सन् २०२० मा अमेरिकामा विज्ञान इन्जिनियरिङ तथा चिकित्सा राष्ट्रिय प्रतिष्ठानले ज्येष्ठ नागरिकमा देखिएको सामाजिक पृथकता र एक्लोपनको अवस्थामा स्वास्थ्य स्याहार प्रणाली अवलम्बन गर्नुपर्ने प्रतिवेदनद्वारा सार्वजनिक गरिएको छ। सामाजिक पृथकता र एक्लोपन समस्याको व्यवस्थापन गर्न धेरै ढिलो भइसकेको छ। यो समस्यालाई सम्बोधन गर्न अन्तर्राष्ट्रिय, राष्ट्रिय तथा क्षेत्रीय नीतिहरूमा समेत नयाँ आयामहरू खोली सम्बोधन गर्नुपर्ने, अवस्था देखिएको छ। यसको थालनीमा महŒवपूर्ण भूमिका ज्येष्ठ नागरिककोे स्वास्थ्यका लागि राष्ट्रसंघीय दशक २०२१२०३० सम्म मनाउन तय गरिएको कुराले अझ प्रस्ट्याएको छ। यसका कार्यक्षेत्रहरू तपसिलमा उल्लेख गरिएका चारवटा कुराहरू यस प्रकार छन् : ज्येष्ठ नागरिकहरूप्रति हरेक व्यक्तिको सोचाइ, भावना र कार्यमा परिवर्तन ल्याउने। उनीहरूको क्षमता वृद्धि गर्ने समूहको सुनिश्चितताको तय गर्नुपर्छ। उनीहरूको स्याहार, सुसार र प्राथमिक स्वास्थ्य सेवा प्रदान गर्नुपर्छ। उहाँहरूका लागि दीर्घकालीन स्याहारसुसार पुर्याउन उचित प्रबन्ध गर्नुपर्छ। प्रभावकारी उपाय तथा रणनीतिहरू अवलम्बन गरेर ज्येष्ठ नागरिकका समस्या कम गर्नुपर्ने र सोबारे प्रशस्त अध्ययन, अनुसन्धान गर्नुपर्ने कुरा अपरिहार्य देखिन्छ। माथि उल्लेख गरिएका दुईवटा शब्द सामाजिक पृथकता र एक्लोपन फरकफरक देखिएका छन्। सामाजिक पृथकता भन्नाले नातेदारभित्र वा बाहिरका सम्बन्धले पुर्याउने वस्तुगत स्थिति हो। एक्लोपन भन्नाले चाहेको अपेक्षा गरिएको र समाजमा वास्तविक सम्बन्धबीचको भेदभावले उत्पन्न हुने भावना वा सामाजिक पीडा हो। हालसम्म जनसमुदायमा एक्लोपन र सामाजिक पृथकताको जटिलतामा परेका ज्येष्ठ नागरिकहरू कति छन् भनेर अनुमान गर्न भरपर्दो प्रमाणहरू उपलब्ध भएका छैनन्। केही प्राप्त प्रमाणहरूका आधारमा यसको मापन गर्न सकिन्छ। उदाहरणको लागि २५ वटा युरोपेली देशहरूमा २० देखि ३४ प्रतिशत ज्येष्ठ नागरिकहरू भएको, संयुक्त राज्य अमेरिकामा २५ देखि २९ प्रतिशत ज्येष्ठ नागरिकहरू एक्लो भएको, ल्याटिन अमेरिकामा २५ देखि ३२ प्रतिशत, भारतमा १८ प्रतिशत, चीनमा ३८ प्रतिशत एक्लोपन भोगिरहेको कुरा सन् २०२१ मा अध्ययन गरिएको प्रतिवेदनले जनाएको छ। तर, अन्य अध्ययनले देखाएको प्रमाणअनुसार चीनमा एक्लोपन व्यक्त गर्ने ज्येष्ठ नागरिकको प्रतिशत २९६ छ। भारतमा ४४ प्रतिशत गरी संसारको अन्य भूभागमा भन्दा बढी रहेको देखाइएको छ। तुलनात्मक रूपमा समुदायमा रहेका ज्येष्ठ नागरिकहरूको दीर्घकालीन स्याहारसुसार गर्ने संस्थाहरूमा रहेका ज्येष्ठ नागरिकहरूमा एक्लोपन बढी भएको प्रमाण उपलब्ध छ। उदाहरणका लागि मध्यम आयस्तर भएका तीन वटा र उच्च आयस्तर भएका आठ वटा देशमा गरिएको छ। ११ अध्ययनले देखाएअनुसार ३५ प्रतिशत आफ्नै निवासमा बस्ने र नर्सिङ होममा बस्नेहरूको पनि उच्च एक्लोपन प्रमाणित भएको छ। अन्तत: घरमा बस्नेहरूभन्दा स्याहारगृहमा बस्ने ज्येष्ठ नागरिकको एक्लोपन उच्च रहेको अध्ययनले देखाएको छ। जति उमेर बढ््दै गयो त्यति एक्लोपन बढ्ने र उमेर घटी भएमा घट्ने भन्ने कुरा निराधार हो। किनभने कुनै कुनै अध्ययनले एक्लोपन उल्टो गतिमा गएको पनि पाइएको छ। जस्तो कि युवाअवस्थामा पनि एक्लोपनको समस्या प्रचुर देखिएको छ। जति उमेर बढ्दै गयो त्यति एक्लोपन बढ्दै जाने अझ १५ वर्षपछि त उच्च गतिमा बढ्ने कुरा अध्ययनले देखाएको छ। अत: सो प्रमाणअनुसार उमेर र एक्लोपनबीच तलमाथि भइरहने उदाहरणहरू उपलब्ध छन्। जस्तै संयुक्त राज्य अमेरिकामा गरिएको राष्ट्रिय प्रतिनिधिमूलक अध्ययनले वृद्धावस्थामा सबैभन्दा बढी हुने देखिन्छ। युवाअवस्थामा पनि एक्लोपन उच्च रहने तर ५०६० को उमेरमा यो उच्चबिन्दुमा पुग्ने उल्लेख छ। हालै गरिएका ५ सय ७५ वटा अध्ययनले देखाएअनुसार पुरुष र महिलामा एउटै प्रकारको लैंगिक एक्लोपन देखिएको छ। महŒवपूर्ण कुरा त के छ भने बाल्यावस्था, किशोरावस्था र युवाअवस्थाका पुरुषहरूमा बढी एक्लोपन पाइयो। अधबैंस र वृद्धावस्थामा भने दुवै जातिमा लैंगिक फरकपन कम भएको पाइयो। महिलाको एक्लोपनका अवस्थामा भने चिन्ताजनक प्रमाण जुटेको छ। ज्येष्ठ नागरिकहरूको एक्लोपन विश्वव्यापी रूपमै बढिरहेको छ कि छैन भन्ने कुरा जानकारीमा आइसकेको छैन। तर पनि चीनमा सन् १९९५२०११ का बीचमा गरिएका २५ वटा अध्ययनले एक्लोपन बढेको पाइयो। अमेरिकामा गरिएको सन् २०१८१९ को अध्ययन अनुसार एक्लोपन ७ प्रतिशतले वृद्धि भएको देखिन्छ। स्विेडनमा भने अहिलेको दशकमा एक्लोपन वृद्धि भएको पाइएन। तर फिनल्यान्ड र जर्मनीमा भने बढेको पाइयो। एक्लोपन वृद्धि हुनुमा सहरीकरण, छोडपत्र, बेरोजगार, सामाजिक असमानताहरू पनि मुख्य कारण हुन्। सन् २०१५ मा गरिएको अध्ययनअनुसार सामाजिक पृथकताको कारणले २९ प्रतिशत र एक्लोपनको कारणले २६ प्रतिशत मृत्युदर बढेको कुरा उल्लेख छ। मोटोपन, शारीरिक क्रियाकलापको अभाव, धूमपान, लागूपदार्थ र स्वास्थ्यसम्बन्धी हेलचेक््याइँले गर्दा मृत्युदरमा फरक पाइएको छ। सामाजिक पृथकता र एक्लोपनले मृत्युदरमा वृद्धि गराउने कुरामा बढी पुष्टि भएको पाइन्छ। ज्येष्ठ नागरिकहरूको एक्लो बसाइको व्यवस्थापन, सुव्यवस्थित हुन नसकेकोे कारणले सामाजिक पृथकतालाई बढावा दिएको छ। धेरै अध्ययनले देखाएअनुसार एक्लै रहने कारणले गर्दा सामाजिक र आर्थिक क्षेत्रमा पनि परिवर्तन भएको देखिन्छ। जन्मदरमा आउने गिरावट, वैवाहिक तरिकामा आएको विविधता, लिभिङ टुगेदर, छोडपत्र, युवाहरूको उच्चशिक्षा, गाउँबाट सहरतिर जाने बढ्दो क्रम र सहरबाट विदेश जाने प्रवृत्तिले असहज आर्थिक वृद्धिदर बढेकोे र सामाजिक पृथकता र एक्लोपन वृद्धि भएको पाइएको छ। तुलनात्मक रूपमा विश्वमै पुरुषभन्दा महिला नै एक्लै बसेको पाइन्छ। सन् २००६ र २०१५ को बीचमा पाइएको तथ्यअनुसार ज्येष्ठ पुरुष ११ प्रतिशतले एक्लो रहेको तर ज्येष्ठ महिला २४ प्रतिशतले एक्लै बस्ने गरेको पाइएको हो। सामाजिक पृथकता एक्लोपनको कारणले ज्येष्ठ नागरिकमा नसासम्बन्धी रोग, पक्षघात, स्मरणशक्तिमा ह्रास, कुण्ठा, चिन्ता, आत्महत्याको चाहना, शारीरिक अस्वस्थता आदि जोखिमहरूको प्रमाण उपलब्ध भएका छन्। जसमा मधुमेह, कोलेस्ट्रोल र अन्य शारीरिक जोखिमहरू वृद्धि भएको कुरा प्रमाणित छ। हालसालै सामाजिक पृथकता र एक्लोपनले स्वास्थ्यमा तीन वटा कुरामा धेरै असर परेको उल्लेख छ। जसमा पहिला यसले तनाव पैदा गराउँछ। दोस्रो तनाव व्यवस्थापन गराउने क्षमतामा कमी गराउँछ। तेस्रो मानसिक स्वास्थ्य र अल्छीपनले शारीरिक सक्रियता कम हुने खान मन नलाग्ने, औषधोपचारमा मन नजाने तर धूमपान र मादक पदार्थ सेवनजस्ता कुरामा वृद्धि हुने उल्लेख छ। सामाजिक पृथकता र एक्लोपनको कारण समाजमा ठूलो आर्थिक बोझ परेको देखिन्छ। उच्च आयस्तर भएका मुलुकहरूमा स्वास्थ्य र दीर्घकालीन स्याहारसुसारको खर्च बढी भएको तथ्य चारवटा अध्ययनबाट प्रमाणित गरिएको छ। व्यक्तिगत जटिलता सम्बन्धमा ह्रास, समाज र समुदायमा हुने स्तर आदि कारणले मानिस सामाजिक पृथकता र एक्लोपनको जोखिममा पर्छ। यी तथ्यलाई हृदयंगम गर्ने हो भने सामाजिक पृथकता र एक्लोपनको जटिलतालाई घटाउन मद्दत पुग्ने कुरा उल्लेख छ। व्यक्तिगत स्तरमा प्रभाव पर्नाले हृदयघात, क्यान्सरजस्ता कुराहरू वृद्धि हुन पुग्छ। आन्तरिक क्षमतामा ह्रास आउनु नसासम्बन्धी रोग लाग्ने, सम्झने शक्तिमा कमी आउने, सुन्ने शक्ति कम हुनेजस्ता जोखिम बढाउँछ। लेखक राष्ट्रिय ज्येष्ठ नागरिक महासंघका महासचिव हुन्।"
घाटामा खसी व्यापार,"काठमाडौं : खाद्य व्यवस्था तथा व्यापार कम्पनीले घाटामा खसीबोका व्यापार गरिरहेको पाइएको छ। कम्पनीले घाटा खाएर खसीबोका खरिदबिक्री गरी सरकारबाट शोधभर्ना लिने गरेको पाइएको छ। कम्पनीले २५ किलोमाथिको खसीलाई प्रतिकेजी ५६५, २० देखि २५ केजीसम्मको ५५०, र बोका ५४५ मा किसानबाट खरिद गर्छ । कम्पनीले त्यसमा करिब १०० रुपैयाँ थपेर ६५० बिक्री मूल्य निर्धारण गरेको छ । बिक्री मूल्यमा कम्पनीले हरेक वर्ष प्रतीकेजी १० रुपैयाँ छुट दिन्छ । उपभोक्ताले ६४० रुपैयाँमा पाउछन् । कम्पनीले यस वर्ष दाङ र मकवानपुरबाट दुई हजार खसीबोका खरिद गरेको छ। शनिबारदेखि थापाथली कार्यालयबाट खसीबोका बिक्री सुरु भएको छ । कम्पनीले यस वर्ष च्याङ्ग्रा भने ल्याउन सकेन। तीन हजार च्याङ्ग्रा ल्याउने तयारी भए पनि च्याङ्ग्रा ल्याउन नसकेको हो। कम्पनीले खसीबोका बिक्रीको मापदण्ड बनाएको छैन। कम्पनीले प्रतिकेजी १० रुपैयाँ सस्तोमा दिने गरेको छ। कम्पनीले बजार हस्तक्षेप गर्न हरेक वर्ष खसीबोका बिक्री वितरण गर्छ। यसबाट उपभोक्ताले भन्दा व्यापारीले नै लाभ लिइरहेका छन्। एउटै व्यक्ति (व्यापारी) धेरै पटक दोहोरिएर सहुलियतरूपमा बिक्री हुने खसीबोका खरिद गरेर चर्को मूल्यमा बिक्री गर्छन्। बुच्छरले लगेर मासु महँगोमा बिक्री गर्दा अधिक लाभ पाउँछन्। कम्पनीका प्रवक्ता शर्मिला न्यौपाने सुवेदीले सकभर दोहोरिएर आउनेलाई खसीबोका नदिने गरेको बताइन्। व्यापारीले सस्तोमा खसी पाउनका लागि पटकपटक धाउने गरेको कम्पनीका कर्मचारीहरू नै गुनासो गर्छन्। कम्पनीको बिक्री वितरण प्रमुख भीमबहादुर थापाले दाङ र मकवानपुरबाट यस वर्ष एकएक हजार खसीबोका ल्याइएको बताए। कम्पनीले बजारमा मूल्यमा सन्तुलन ल्याउने उद्देश्यले हरेक वर्ष खसीबोका तथा च्याङ्ग्रा ल्याउने गरेको जनाए पनि यसबाट सर्वसाधारणभन्दा व्यापारी नै मालामाल भएका छन्। कम्पनीले घाटा खाएर पनि उपभोक्तालाई सस्तोमा खसीबोका बिक्री गरिरहेको विभागीय प्रमुख थापा बताउँछन्। सामाजिक उत्तरदायित्व सम्झेर हामीले खसीबोका खरिद गरी बिक्री गर्र्छाै उनले भने, यसबाट हामीलाई नाफाभन्दा घाटा छ।"
एनएमबिका ग्राहकलाई बिग मार्टमा छुट,"काठमाडौं : दशैं, तिहार र छठ पर्वको अवसरमा एनएमबि बैंकले महाछुट अफर ल्याएको छ। यस घटस्थापनादेखि बिग मार्टबाट विभिन्न सामानको पोसमार्फतको हरेक खरिदमा १० प्रतिशतदेखि रु३०० सम्मको क्यासब्याक सुविधा पाउन सक्नेछन्। यो सुविधा सिमित अवधिको लागी मात्र उपलब्ध रहनेछ। बैंकले आफ्नो सेवा अभिवृद्धि गर्ने क्रममा यस्ता सुविधाहरु ग्राहकमाझ प्रस्तुत गर्दै आइरहेको छ। छुट सम्बन्धी थप जानकारीको लागी  मा ईमेल गर्न सकिनेछ। एनएमबि बैंकले हाल देशभरी १८१ शाखा, १३७ एटीएमहरू, ९ एक्सटेन्सन काउन्टरहरू मार्फत उच्चस्तरीय सेवा प्रदान गर्दै आइरहेका छ।"
बैंकमा तरलताको उतारचढाव,"लगानीयोग्य रकमको अभाव हुँदा बैंकहरू सापटी लिएर चल्न थालेका छन्। राष्ट्र बैंकबाट सापटी लिने बैंकको सूची बढ्दो छ। उनीहरूलाई अहिले गर्जो टार्नै हम्मे हम्मे परेको छ। बैंकिङ प्रणालीमा तरलता बढी र तरलता अभाव (लगानीयोग्य रकमको अभाव) नियमित बहसको विषय बन्दै आएको छ। ऋण निक्षेप अनुपात बढी छ भने बजारमा तरलता कम हुन्छ र बैंकहरूलाई निक्षेप आवश्यक पर्छ। यदि अनुपात कम छ भने ठीक उल्टो ऋण दिनुपर्ने हुँदा यस्तो स्थिति आएको बुझ्न सकिन्छ। दसैं किनमेल गर्न सर्वसाधारण र व्यवसायीले बैंकबाट पैसा निकाल्नु र रेमिट्यान्स सोचे जति नआउनुलाई पनि अहिले तरलता समस्याको कारण हो। बैंकमा लगानी योग्य रकम अभाव प्रत्येक वर्ष कुनै न कुनै किसिमले दोहोरिरहेको छ। तरलता कुनै पनि बैंक तथा वित्तीय संस्थाको दैनिक कार्य सञ्चालनका लागि अपरिहार्य वस्तु हो। बैंकले दायित्वको भुक्तानी गर्न तरलताको आवश्यकता पर्छ। दैनिक कार्य सञ्चालनका लागि पनि तरलताकै प्रमुख भूमिका हुन्छ। तरलता चाहिनेभन्दा बढी भयो भने लागत वृद्धि गर्छ भने मुनाफामा समेत असर गर्छ। यस्तो अवस्थामा व्यवस्थापकीय कार्यकुशलतामा समेत प्रश्न चिह्न खडा हुन्छ। तरलता बढी भयो भनेर लगानी बढाउने नाममा लगानीको गुणस्तरमा ध्यान पुर्याउन नसक्दा जोखिम बढ्ने सम्भावना पनि त्यत्तिकै रहन्छ। अहिले यस्तै समस्या बैंकमा छ। यस्तो अवस्था रोक्न सरकारकै महत्वपूर्ण हात रहन्छ। किनकी वजेट कार्यान्वयन समयमा नहुनु पनि तरलताको प्रमुख कारण हो। बैंक तथा वित्तीय संस्थाको प्रमुख कार्य सर्वसाधारणको बचतलाई निक्षेपका रूपमा स्वीकार गरी कर्जाका रूपमा प्रवाह गर्नु हो। बैंकप्रतिको प्रतिष्ठा बचाउन मात्र नभई समग्र बैंकिङ व्यवसायप्रतिको विश्वास कायम राख्नसमेत तरलताको कुशल व्यवस्थापन जरुरी छ। राष्ट्र बैंकले बजारबाट निक्षेप संकलन उपकरणलगायतबाट अधिक तरलतालाई खिच्ने प्रयास गरेको छ। बैंकहरूमा देखिएको यस्तो अधिक तरलताको व्यवस्थापन राष्ट्र बैंकको एकल प्रयासबाट मात्र सफल हुँदैन। अधिक तरलताको व्यवस्थापनका लागि बैंक आफैं सजग र सतर्क हुनुपर्छ। सरकारको तर्फबाट पनि विकास निर्माणको काममा तीव्रता, सुशासनमा जोड, औद्योगिक लगानी तथा कृषि क्षेत्रको लगानीमा जोड दिए बैंकिङ क्षेत्रमा समस्या आउँदैन। पछिल्लोपटक कोरोना महामारीको असर पनि बैंकिङ क्षेत्रमा पर्यो। महामारी र चाडपर्वका समय आउनसाथ बैंकहरू नेपाल बैंकमा सापटी लिन पुग्ने अवस्था आयो। यसलाई सुधार्न बैंकिङ क्षेत्रले पनि लगानीका क्षेत्रको अधिक पहिचान गर्ने र थोकमा भन्दा खुद्रा रूपमा विकेन्द्रित लगानीमा जोड दिनुपर्छ। बैंक समस्यामा पर्दा यसको सुधारमा सरकारले मौद्रिक नीति मार्फत सम्बोधन गर्न सक्नुपर्छ। बैंकिङ क्षेत्रले लगानीको वातावरण भएन भनेर सरकारलाई बारम्बार भनिरहेका छन्। नियमित औद्योगिक सूचना प्राप्त गर्न र लगानीका सम्भाव्य क्षेत्रको पहिचान गर्नमा उनीहरू पछि छैनन्। तर, सरकारले यसको सम्बोधन समयमा गर्न सकेको देखिदैन। अधिक तरलतालाई सुधार गर्न अनिवार्य नगद मौज्दात र निक्षेप कर्जा अनुपातमा थप वृद्धि गर्नुपर्छ। राष्ट्र बैंकले बैंकहरूलाई निक्षेप ब्याजदरका विषयमा सही नीति बनाएर दिन सक्नुपर्छ। कुनै बैंकले छोटो समयका लागि ब्याजदर परिवर्तन गर्छ भने यसो गर्नुको पछाडिको समस्या बुझ्नुपर्छ। सरकारी वित्त प्रणालीकै कारण हरेक वर्ष चल्दै आएको अधिक तरलता तथा तरलता अभाव दोहोरिरहने यो चक्र तोड्न सरकारले उचित कदम चाल्नुपर्छ। सरकार, निजीक्षेत्र र बैंकिङ क्षेत्रको सामूहिक प्रयासबाट मात्र बढ्दो तरलताको उचित व्यवस्थापन गर्न सकिन्छ र पुँजी पलायनलाई रोक्न सकिन्छ।"
आइकनिक जिप र्यांग्लर नेपालमा,"काठमाडौं : नेपालका लागि जिप ब्रान्डको आधिकारिक विक्रेता एमएडब्लू लाइफले आइकनिक अफरोडिङ एसयूभी जिप र्यांग्लर नेपालमा सार्वजनिक गरेको छ। नेपालका लागि अमेरिकी राजदूत र्यान्डी बेरीले नक्सालस्थित जिप सोरुममा आयोजित लन्च इभेन्टमा जिप र्यांग्लरलाई सार्वजनिक गरेका हुन्। विश्वमै चिनिएको जिप र्यांग्लर नेपालमा टुडोर र फोरडोर दुवैमा उपलब्ध रहेको छ। टुडोर र्यांग्लर रुबिकन ट्रिममा उपलब्ध छ भने र्यांग्लर अनलिमिटेड पनि भनिने र्यांग्लर फोरडोर रुबिकन र सहारा गरी दुई ट्रिममा उपलब्ध छ। अमेरिकी इतिहाससँग जोडिएको गाडी नेपालमा आउनु हाम्रो लागि गौरवको विषय हो, कार्यक्रममा राजदूत र्यान्डी बेरीले भने, भविष्यमा पनि नेपालसंयुक्त राज्य अमेरिकाबीच व्यापार तथा लगानीको सम्बन्ध अझ बढी प्रगाढ हुने अपेक्षा हामीले लिएका छौं। त्यसैगरी, एमएडब्लू ग्रुपका प्रबन्ध निर्देशक विष्णु अग्रवालले नेपालमा र्यांग्लर ल्याउन सक्नु ठूलो उपलब्ध भएको बताए। सन् २०१८ मा जिप कम्पास सार्वजनिक भएदेखि नै बजारमा र्यांग्लरको खोजी हुँदै आएको थियो। यो लेजेन्डरी एसयूभीलाई नेपाल ल्याउन हामीले धेरै मेहनत गरेका छौं। उनले थपे। नेपाली बजारमा उपलब्ध रहेको जिप र्यांग्लर रुबिकनको मूल्य २ करोड ६९ लाख, जिप र्यांग्लर अनलिमिटेड सहाराको मूल्य २ करोड ६७ लाख र जिप र्यांग्लर अनलिमिटेड रुबिकनको मूल्य २ करोड ७९ लाख रुपैयाँ तोकिएको छ। आइकनिक डिजाइन र्यांग्लरमा टिपिकल जिपको लुक छ। र्यांग्लरको सेभेन स्लट ग्रिल, एईडी डीआरएलसहितको ठूलो गोलो हेडल्याम्प, वर्गाकारको एलईडी टेल ल्याम्प, फोल्ड डाउन विन्ड शिल्ड, रिमुभेबल हार्ड रूफ एन्ड डोरले यसलाई आइकनिक बनाएको छ। यसको डिजाइन सन् १९४१ को जिपको पहिलो एसयूभी विलिस एमबीबाट प्रभावित छ। यसमा यसमा १७ इन्चको ट्रेपेजोइडल ह्विल आर्क रहेको छ। र्यांग्लरलाई संसारमै सबैभन्दा बढी चिनिएको गाडी बनाएको हो। मोस्ट क्यापेबल एसयूभी अटोमोबाइल इतिहासमै सबैभन्दा क्षमतायुक्त ४ बाई ४ एसयूभी, जिप र्यांग्लरमा ट्रेलरेटेड ब्याज छ जसले यसको प्रभावशाली अफरोड क्षमतालाई दर्शाउँछ। यसलाई २० लिटरको टर्बोचाज्र्ड पेट्रोल इन्जिनले ऊर्जा दिन्छ जसले २०१ किलोवाट पावर र ४०० एन्एम् टर्क उत्पन्न गर्छ। इन्जिनमा ८ स्पिड अटोमेटिक ट्रान्समिसन रहेको छ। रुबिकन ट्रिममा रकट्र्याक ४ बाई ४ सिस्टम रहेको छ जसले जस्तोसुकै भूबनोटमा पनि गाडीलाई अघि बढिरहन मद्दत गर्छ। र्यांग्लरको ग्राउन्ड क्लीयरेन्स २१७ एमएम रहेको छ। प्रिमियम इन्टेरियर र्यांग्लरको इन्टेरियरमा आकर्षक ड्यासबोर्ड, लेदर सिट र लेदरले र्याप गरिएको मल्टिफंक्सन स्टिरिङ ह्विल, गीयर सेलेक्टर, ट्रान्सफर केस र पार्किङ ब्रेक रहेको छ। यसमा एप्पल कार प्ले र एन्ड्रोइड अटो कनेक्टिभिटीसहितको ८४ इन्चको युकनेक्ट टचस्क्रिन इन्फोटेन्मेन्ट सिस्मट रहेको छ। साथै यसमा ७ इन्चको ड्राइभर इन्फोर्मेसन डिस्प्ले, डुअल जोन एअर कन्डिसनिङ, इन्जिन स्टपस्टार्ट, क्र्युज कन्ट्रोल, एम्बियन्ट लाइटिङ एन्ड वेदर फ्रुफ पुसबटन स्टार्ट पनि रहेको छ। सर्वोत्कृष्ट सेफ्टी फिचर जिप र्यांग्लरमा ७५ प्यासिभ र एक्टिभ सेफ्टी फिचर छन्। त्यसमध्ये केही पार्क असिस्ट सिस्टम, रियर ब्याक अप क्यामेरा, इएससी, टीएससी (ट्रेलर स्वे कन्ट्रोल), एचएसए (हिल स्टार्ट असिस्ट), एचडीसी (हिल डिसेन्ट कन्ट्रोल), ईआरएम (इलेक्ट्रोनिक रोल मिटिगेसन) र टीपीएमएस (टायर प्रेसर मनिटरिङ सिस्टम) हुन्। के हो जिप र्यांग्लर ? आइकनिक जिप र्यांग्लर संसारमै सबैभन्दा बढी क्यापेबल फोरवाइड एसयूभी हो। यसको स्टाइल ओरिजिनल र आधिकारिक छ जो विलिस एमबी १९४१ बाट प्रभावित छ। जिपको गो एनिह्वेयर, डु एनिथिङ ट्यागलाई र्यांग्लरले चरितार्थ गर्छ। सेभेन स्लट ग्रिल, एईडी डीआरएलसहितको हेडल्याम्प, वर्गाकारको एलईडी टेल ल्याम्प, फोल्ड डाउन विन्ड सिल्ड, रिमुभेबल हार्ड रुफ एन्ड डोरले र्यांग्लरलाई संसारमै सबैभन्दा चिनिएको एसयूभी बनाउँछ।"
परमादेशका परकम्पहरू : जनादेश भुलेर बाटो बिराउँदै सरकार,"काठमाडौं : अघिल्लो केपी शर्मा ओली सरकार आफ्नै दलको विद्रोहले सत्ताच्यूत भयो। त्यसको फाइदा स्वरूप परमादेश ले प्रधानमन्त्री बनेका शेरबहादुर देउवा उसरी नै स्वदलीय नेताको आलोचनाबाट घेरिएका छन्। कारण हो मनमौजी सत्ता सञ्चालन। ओलीले हरेक मञ्चमा भन्ने गरेका छन्, यो सरकार जनादेशको होइन, परमादेशको हो। परमादेशबाट सत्तामा आए पनि देउवासँग जनादेश छ। दर्बिलो विश्वासको मत पाएकै छन्। गठबन्धनका बाँकी दल (माओवादी र जसपा) ले काँध थापेका छन्। तर, उनले आफूलाई जनादेशतिर होइन, परमादेशकै मर्मतिर ढल्काउँदै लगेका छन्। फलत: सत्तारुढ सहयात्री मात्र होइन, कांग्रेस नेताहरू नै सरकारसँग रुष्ट बनेका छन्। कांग्रेस नेता डा शेखर कोइरालाले देउवा सरकारले लोकतन्त्रको हत्या नै गरेको आरोप लगाएका छन्। उनले गजेन्द्र हमालको मन्त्रीमा नियुक्ति र बाध्यतावश भएको राजीनामाको सन्दर्भमा भने, राजाको पालामा पहिलोपटक र अहिले दोस्रोपटक लोकतन्त्रमाथि प्रहार भएको छ। लोकतन्त्रको लज्जा शरणम् : प्रधानन्यायाधीशलाई भाग सर्वोच्च अदालतको परमादेशबाट शेरबहादुर देउवा प्रधानमन्त्री बनेको घटना संसदीय प्रणालीमा जति नौलो र अचम्मको थियो, मन्त्री बाँडफाँटमा प्रधानन्यायाधीशको भाग छुट्याएको घटना पनि उत्तिकै अनौठो र नौलो थियो। परमादेश को परकम्प भन्दै नागरिक समाजबाट चर्को आलोचना भएपछि प्रधानन्यायाशीको भाग का मन्त्रीले आइतबार राजीनामा त दिए। तर, यो घटनाले संविधान, शक्ति पृथकीकरणको सर्वसान्य सिद्धान्त र राजनीतिक प्रणालीमाथि नै प्रहार भएको भन्दै जानकारहरूले चिन्ता व्यक्त गरेका छन्। प्रधानमन्त्री बनेको ८८ दिनमा देउवाले बल्ल सरकारलाई पूर्णता दिए। तर, मन्त्रिपरिषद्मा प्रधानन्यायाधीशको कोटा सुरक्षित गरेर अनौठो काम गरे। हाल कांग्रेसको राजनीतिमा खासै सक्रिय नभएका गजेन्द्र हमाललाई मन्त्री बनाए। उद्योगमन्त्री बनेका हमाल प्रधानन्यायाधीश चोलेन्द्रशमशेर राणाका जेठान हुन्। परमादेश को गुन तिर्न प्रधानन्यायाधीशको कोटामा हमाललाई मन्त्री बनाइएको भन्दै सत्तासीन दलकै नेताहरूबाट चर्को विरोध भयो। विरोध थाम्न नसकेर हमालले तीन दिनमै राजीनामा दिए। पूर्वप्रधानन्यायाधीश कल्याण श्रेष्ठ नसोचिएको र कल्पना बाहिरको घटनाक्रम भइरहेको बताउँछन्। शास्त्र, सिद्धान्त, व्यवहार, संविधानले नसोचेको अवस्थाको साक्षी भएर बस्नुपरेको छ, श्रेष्ठले अन्नपूर्णसँग भने, यो संवैधानिक एवं राजनीतिक गतिविधि अकल्पनीय ढंगले अघि बढेको छ। जुन दु:खद् र कल्पना बाहिरको छ। प्रधानमन्त्री देउवा नेतृत्वका विगतका चार सरकार जसरी आलोचित थिए, पाँचांै पटकको इन्ट्री नै विवादित बन्यो। प्रधानन्यायाधीशको कोटाबाट मन्त्री बन्न थालेपछि स्वतन्त्र न्यायालयको मूल्य मान्यताप्रति नै प्रश्न उठेको भन्दै विज्ञहरूले चिन्ता व्यक्त गरे। एमाले महासचिव ईश्वर पोखरेलले सर्वोच्च अदालतले राजनीति गरेको र सत्तारूढ गठबन्धन त्यसको मतियार बनेको आरोप लगाए। गजेन्द्र हमालको उद्योग मन्त्रीमा नियुक्ति र तीन दिनमै राजीनामाको घटनालाई उनले तमासा विशेषण दिए। सम्मानित सर्वोच्च अदालत भन्छौं हामी, उनले भने, सम्मानित अदालतले राजनीति नगरेको राम्रो। वर्तमान राजनीति दुई ध्रुवमा बाँडिएको उनको कथन थियो। एकातिर एमाले र अर्कातिर सत्तारूढ गठबन्धन छ। गठबन्धन कसरी चलिरहेको छ भन्ने अहिलेको तमासाले नै छर्लङ पारेको छ। जुन तपाईंहरूले देख्नुभएकै छ। यति भइरहँदा पनि माओवादी केन्द्रका अध्यक्ष पुष्पकमल दाहालले भने हमालको खुलेरै बचाउ गरे। माओवादी अध्यक्ष दाहाल, नेकपा एसका अध्यक्ष माधवकुमार नेपाल, जसपाका अध्यक्ष उपेन्द्र यादवले विगतमा दिने गरेका उपदेश विधि, प्रक्रिया र संविधानको रक्षाका भाषणहरूको धज्जी उड्यो। सत्ता गठबन्धनबाट संविधानमाथि खेलवाड गरिएको भन्दै चौतर्फी चिन्ता व्यक्त गर्न थालिएको छ। देशको यो हालत हुनुमा संविधान, कर्मचारीतन्त्र, नागरिक समाज दोषी होइनन्, सर्वोच्चका पूर्वन्यायाधीश बलराम केसी, भन्छन्, ठीक संस्थाहरूमा बेठीक मान्छे पुगे। बेठीक मान्छे पुगेपछि नतिजा यस्तै आउँछ। योभन्दा अझै तल जान बेर छैन। सर्वोच्च बारका अध्यक्ष पूर्णमान शाक्य सरकारका तीन अंगले संवैधानिक दायराभित्र रहेर काम नगरी अधिकार क्षेत्रमा हस्तक्षेप गर्दा अनिश्चितता र अस्थिरता आइरहने बताउँछन्। संविधानले संवैधानिक अंगबीच चेक एन्ड ब्यालेन्सको परिकल्पना गरेको छ, उनले भने, त्यसको कार्यान्वयन नहँुंदा न्यायालयको भूमिका र भागबन्डाको विवादको नतिजा हो यो। देउवा प्रधानमन्त्री बनेदेखि नै विवादमा मुछिए। देउवा प्रधानमन्त्री बनेको भोलिपल्टै ललिता निवास प्रकरणमा फरार रहेका कांग्रेस उपसभापति विजयकुमार गच्छदार विशेष अदालतमा हाजिर भए। १० लाख धरौटीमा छुटे। गच्छदार आजभोलि सार्वजनिक कार्यक्रममा भाग लिँदै राजनीतिमा सक्रिय छन्। एमाले अध्यक्ष केपी ओली नेतृत्वको सरकारका पालामा गच्छदार भूमिगत जस्तै थिए। प्रधानमन्त्री बनेपछि देउवाले लुम्बिनी, गण्डकी, बागमतीका प्रदेश प्रमुखलाई फिर्ता बोलाएर आफू निकटलाई प्रदेश प्रमुख बनाए। कर्मचारीको सरुवामा आंतक मच्चाइएको कर्मचारीहरू बताउँछन्। कांग्रेस नेतै दिक्क : बेलैमा सम्हालिनुस् तीन महिना पुग्न लाग्दा पनि सरकारले गति लिन छोडेर एक पछि अर्को विवादास्पद निर्णय गर्न थालेकोमा कांग्रेसका नेताहरू चिन्ता व्यक्त गर्न थालेका छन्। कांग्रेस वरिष्ठ नेता रामचन्द्र पौडेलले तीन महिना बितिसक्दा पनि सरकारले कुनै महत्वपूर्ण काम गर्न नसकेको बताए। शेरबहादुरजीलाई सरकार सञ्चालनभन्दा पनि पार्टीको महाधिवेशनकै चिन्ता छ, पौडेलले भने, सरकार बनेको ३ महिना भयो। सफल हुने के काम गरेको छ र ? कांग्रेसकै अर्का नेता डा शेखर कोइरालाले सरकारले लोकतन्त्रको हत्या नै गरेको आरोप लगाए। हमालको नियुक्तिप्रति असन्तुष्ट कोइरालाले प्रधानमन्त्रीका रूपमा देउवाले दोस्रो पटक लोकतन्त्रमाथि प्रहार गरेको आरोप लगाए। राजाको पालामा पहिलोपटक र अहिले दोस्रो पटक लोकतन्त्रमाथि प्रहार भएको छ, कोइरालाले भने। प्रधानमन्त्री देउवाले लोकतन्त्रका लागि धेरै दौरासुरुवाल फटाए पनि पछिल्ला गतिविधिले लोकतन्त्रको मर्म र सन्तुलनमाथिनै प्रहार भएको कोइरालाले बताए। कांग्रेस नेतृ सुजाता कोइरालाले अरूले उचालेकै भरमा हमाललाई मन्त्री बनाइनु गलत भएको बताइन्। कांग्रेस नेता गगन थापाले सरकार असामान्य अवस्थामा बनेकाले सार्वजनिक रूपमा उठ्ने प्रश्नप्रति सचेत हुनुपर्ने बताए। पछिल्लो समय जसरी कामहरू भइरहेका छन् ती सही छैनन्, थापाले भने, बेलैमा सम्हालिएर नेतृृत्व अघि बढ्नुपर्छ। प्रारम्भिक चरणमा गरेका गल्तीलाई सुधारेर अघि बढ्ने हो भने अझै पनि प्रधानमन्त्री देउवासँग पर्याप्त समय रहेको थापाले बताए। थापाले भने, भर्खर मन्त्रिपरिषद्ले पूर्णता पाएको छ। गल्तीलाई नजरअन्दाज गरेर सरकार अघि बढ्न खोज्यो भने राम्रो हुँदैन। सरकारका अहिलेका निर्णय र गतिले आगामी तीन तहका निर्वाचनबाट कांग्रेस पहिलो पार्टी बन्ने नबन्ने भन्दै थापाले चिन्ता व्यक्त गरे। कांग्रेस नेता प्रकाशमान सिंहले अवसर पाएर काम गर्न नसक्नेहरूको गुनगान गाएर आफ्नो स्वार्थ पूरा गर्ने जमातका कारण पार्टी र लोकतन्त्र कमजोर बन्दै गएको बताए। वर्तमान सरकार भद्रगोल रूपमा चलिरहेको स्वयं कांग्रेस कार्यकर्ताका लागि टाउको दुखाइ बनेको छ। सरकार सञ्चालनका क्रममा गल्ती गर्ने छुट अहिले छैन, कास्की कांग्रेसका सभापति कृष्ण केसीले आइतबार प्रधानमन्त्री देउवाकै सामु भने, डेढ वर्षपछि हुने निर्वाचनमा सरकार सञ्चालनका कारण चुनाव हारियो भने त्यसभन्दा दु:खदायी अरू हुँदैन। देश खुल्यो : दूतावासहरूचाहिँ खाली देउवा प्रधानमन्त्री भएपछि अमेरिका, चीन, भारतलगायतका शक्तिशाली मुलुकमा रहेका राजदूत फिर्ता बोलाइए। कोभिडले थिलथिलो बनेको अर्थतन्त्र उकास्न र पर्यटन भित्र्याउन कूटनीतिक माध्यमबाट पहल गर्नुपर्ने बेला शक्तिशाली देशमा नेपाली राजदूत छैनन्। सरकारले कूटनीतिक शून्यताको अवस्था सिर्जना गर्यो। कोभिड खोपका लागि समन्वय कर्ताको भूमिका निर्वाह गर्ने राजदूत नहँुंदा खोप आयातमा समस्या भएको सरोकारवालाहरू बताउँछन्। भारतका लागि पूर्वराजदूत दीपकुमार उपाध्यायले राजदूत खाली राख्न नहुने बताए। सरकारले आचारसंहिता, मापदण्ड बनाएर राजदूत नियुक्त गर्नुपर्नेमा मनलाग्दी भइरहेको उनले बताए। अमेरिका भारत जस्ता देशमा एक दिन पनि राजदूत नहुँदा नेपालको कूटनीतिक क्षेत्रमा नराम्रो प्रभाव पर्ने उनको भनाइ छ। कूटनीतिक क्षेत्र सरकारको प्राथमिकतामा नै पर्दैन, उपाध्यायले भने, राजदूत खाली हुँदा कूटनीतिक क्षेत्रमा दूरगामी असर पर्छ। पूर्वपरराष्ट्रमन्त्री सुजाता कोइरालाले राजदूत नियुक्ति गर्न सरकारले ढिलाइ गरेकाले अन्तर्राष्ट्रिय सम्बन्धमा असर पुग्ने बताइन्। नयाँ इतिहास: ४ दिन बजेटशून्य देउवा सरकारको पालामा इतिहासमै पहिलोपटक मुलुकको बजेट चार दिन ठप्प भयो। अघिल्लो एमाले नेतृत्वको सरकारले ल्याएको अध्यादेश बजेटलाई समयमै संसद्बाट प्रतिस्थापन गर्नेतिर नलागी हेलचेक्र्याइँ गर्दा बजेट ठप्प भएको थियो। असोज १ देखि ४ गतेसम्म बजेट होलिडेको अवस्था आयो। कोभिडपछि अर्थतन्त्र चलायमान हुनुपर्ने बेलामा बजेट ठप्प हुँदा त्यसको प्रभाव अहिलेसम्म छ। अर्थविद् डा डिल्लीराज खनाल अहिलेका राजनीतिक घटनाक्रमले पनि सरकारलाई धेरै विवादित बनाएको बताउँछन्। सरकारले ४ दिन बजेट बन्द गर्दा कतिपय कार्यान्वयन हुनुपर्ने काम र भुक्तानी गर्नुपर्ने रकम लगायतमा ढिलाइ भएको उनले बताए। राष्ट्रिय गौरवका आयोजनादेखि कम प्राथमिकताका कार्यक्रम लगायतमा थप अनिश्चितता र थप जटिलता ल्याउने काम भएको छ, खनालले भने, आर्थिक वृद्धिको लक्ष्य र निजी क्षेत्रको लगानी प्रवद्र्धनमा प्रभाव पार्ने भयो। बैंकिङ क्षेत्रमा तरलताको अभाव पनि यसकै कारण हो। भूमि आयोग : भर्ती केन्द्र देउवा सरकारको पहिलो निशानामा पर्यो, भूमिसम्बन्धी समस्या समाधान आयोग। अघिल्लो सरकारले भूमिहीन, सुकुम्बासी र अव्यवस्थित बसोबासीको समस्या समाधान गर्न गठन गरेकोे आयोग देउवा प्रधानमन्त्री भएको तीन साता पनि नपुग्दै खारेज गरियो। आयोग त खारेज भयो। तर, फेरि, आफ्नै कार्यकर्तालाई नियुक्ति दिएर आयोग गठन गरियो। कांग्रेस निकट केशव निरौलालाई अध्यक्ष र माओवादी केन्द्रका नहेन्द्र खड्कालाई उपाध्यक्षमा नियुक्त गरियो। नयाँ पदाधिकारी नियुक्तिसँगै अघिल्लो आयोगले गरेका काम अलपत्र परेका छन्। भूमि समस्याबारे जनताले भरेका फारम के हुने हुन् भन्ने अन्योलता उत्पन्न भएको छ। अध्यादेश राज : निजामती ऐनमा राजनीति सरकारले संसद्मा छलफलका क्रममा रहेको निजामती सेवासम्बन्धी विधेयक फिर्ता लिई अध्यादेशको तयारी गरेको छ। अघिल्लो ओली सरकारले अध्यादेशको राज गरेको भन्दै कांग्रेसले चर्को विरोध गरेको थियो। तर, तीन वर्षदेखि संसद्मा रहेको निजामती विधेयकलाई पारित गर्नुको सट्टा सरकारले फिर्ता लिएको छ। २०७५ माघ २७ मा संसद्मा पेस भएको विधेयक संसद्को राज्य व्यवस्था समितिबाट पारित भई प्रतिनिधिसभामा पुगिसकेको थियो। पूर्वसचिव शारदाप्रसाद त्रितालले अध्यादेश ल्याउन यो विधेयक फिर्ता भएको भए योभन्दा दुर्भाग्य अरू हुन नसक्ने बताए। उनले दीर्घकालीन प्रभाव पार्ने ऐनलाई अध्यादेशबाट ल्याउन नहुने बताए। यो ऐन सार्वजनिक प्रशासनको मियो हो, त्रितालले भने, तीनवटै तहका सरकार यसको आधारमा सञ्चालन हुन्छन्। यसलाई कुनै पनि हालतमा अध्यादेशबाट ल्याउनु हुँदैन। राजनीतिक कलंक : पार्टी फुटाउनकै लागि अध्यादेश देउवा सरकारले पार्टी फुटाउनकै लागि राजनीतिक दलसम्बन्धी अध्यादेश ल्यायो। अध्यादेशको मुख्य ध्येय सबैभन्दा ठूलो दल नेकपा एमालेलाई विभाजन गर्नु थियो। एमालेमा असन्तुष्ट माधव नेपाल समूहलाई नयाँ पार्टी गठन गर्न २० प्रतिशत संसद्का सदस्यले नयाँ पार्टी खोल्न पाउने प्रावधान राखेर अध्यादेश जारी भएको थियो। त्यही प्रावधानमा टेकेर जसपा पनि फुट्यो। पार्टीहरू फुटेपछि सरकारले अध्यादेश फिर्ता लियो। विगतमा राजनीतिक स्थिरता र बलियो सरकारका लागि संसद र दलको केन्द्रीय कमिटीको ४० प्रतिशत सदस्यले मात्र नयाँ पार्टी फुटाउन सक्ने प्रावधान राखेर ऐन ल्याइएको थियो। तर, देउवाले उक्त ऐनको धज्जी उडाउँदै अध्यादेश जारी गरे। एमाले फुटेपछि फिर्ता लिए। सत्ता गठबन्धनका लागि पार्टी फुटाउनु राजनीतिक अस्थिरता र विकृतिको पराकाष्टा भएको राजनीतिक विश्लेषकहरू बताउँछन्। २०५२ सालमा देउवा प्रधानमन्त्री भएकै बेला सांसद खरिद बिक्री लगायतका विकृति भएका थिए। देउवाकै कारण तत्कालीन राजा ज्ञानेन्द्रले सत्ता आफ्नो हातमा लिएको आरोप देउवामाथि छ। यतिबेला पनि पुराना आक्षेप र दागलाई मेटाउनेभन्दा देउवाले विकृतिलाई निरन्तरता दिइरहेको कांग्रेसकै नेताहरूको आरोप छ। संसद् कि रंगशाला : सभामुख एकपक्षीय संसद् अधिवेशन चलिरहेको छ, तर सरकारले संसद्लाई बिजनेस नै दिन सकेको छैन। सभामुख अग्निप्रसाद सापकोटाको भूमिका माथि प्रश्न उठाउंदै एमालेले संसद् अवरोध गरिरहेको छ। संसदको अवरोध फुकाउनेतिर सरकारले फिटिक्कै पहल गरेको छैन। संसद्को साझा नेता हो, सभामुख। तर, उनलाई गठबन्धनकै नेताको जस्तो भूमिकातिर अग्रसर गराइँदैछ। पूर्वसभामुख दमननाथ ढुंगाना प्रजातान्त्रिक परिवर्तनलाई अगाडि बढाउने प्रयास कुनै दल र नेताबाट नभएको बताउँछन्। नीति नियम बनाउने र पास गर्ने ठाउँ नै संसद् हो, ढुंगानाले भने, त्यही संसद्लाई चल्न नदिने कहाँको नीति हो ? अघिल्लो ओली सरकारले ल्याएका एसिड, यौन हिंसा,रेल्वेलगायत १६ वटा महत्वपूर्ण अध्यादेशलाई संसद्बाट प्रतिस्थापन गर्नेतिर सरकारले पहल गरेन। सबै निष्क्रिय भए। (साथमा दिनेश गौतम र ममता थापा)"
पाइलापाइलामा लुटिन्छन् फर्किने नेपाली,"शिवराज भट्टधनगढी, शंकरप्रसाद खनालनेपालगन्ज, सलमान खानभैरहवा बेरोेजगारीको भुंग्रोमा परेका नेपाली दुईचार पैसा कमाउन भारत पस्छन्। वर्षदिन रगतपसिना बगाउँछन्। त्यसकै कमाइ बोकेर दसैं, तिहारलगायत चाडबाड मनाउन घर फर्किंदा बाटोमा लुटिन्छन्। कतिपय त सबै लुटिएर रित्तो हात फर्किनुपर्छ। डोटीको केआई सिंह गाउँपालिका४ चंगेसेनका प्रताप विकले भारतको पञ्जाबबाट दीपायलसम्मको गाडी भाडा ३ हजार ६ सय ८० तिरे। बाटोमा सामान झार्न, चढाउन समस्या हुन्छ भनेर यति महँगो रकम तिरेँ। तर, केही सजिलो भएन विकले भने, झन् तीन दिनमा मात्रै बोर्डर पुर्यायो। तीन महिनामा जोगाएर ल्याएको रकम बाटोमै सकिन थाल्यो। पञ्जाबबाट रोडवेज गाडीको भाडा गौरीफन्टा सीमासम्म ८ सय भारु छ। नेपाली १ हजार २ सय ८० रुपैयाँ हो। धनगढीबाट दीपायलसम्म बस चढ्दा ६ सय ५० रुपैयाँ तिर्नुपर्छ। आफैं टिकट काटेर गन्तव्य गए कुल १ हजार ९ सय ३० रुपैयाँ खर्च हुन्छ। बोर्डरसम्म नेपाली ५ हजार नाघ्यो, केआई सिंह गाउँपालिकाकै वडा नम्बर १ का गोपाल औजीले भने। भारतको लधियानाबाट डोटीको डुमराकोट जान लागेको औजीले सुनाए। हामीलाई छिटो हुन्छ भने। दसैंका बेला भएकाले आएकै दिन धनगढीबाट पनि दीपायलको गाडी पाउँदैन। एकमुस्ट टिकट काट्यो भने धनगढी पुग्नेबित्तिकै दीपायल हिँड्ने भने, उनले भने, तर, तीन दिन भयो बल्ल गौरीफन्टा नाकामा आइपुगेका छौं। दसैं नजिकिँदै गर्दा भारतका विभिन्न स्थानबाट गौरीफन्टा नाका भएर घर फर्किँदै नेपालीहरू। शिवराज भट्ट घरमा खान नपुगेर मजदुरीका लागि भारत गएका नेपालीहरूमाथि यस्तो हर्कत गर्नेहरूलाई कुनै पनि हालतमा छोड्दिन। खगेन्द्रप्रसाद रिजाल, प्रमुख जिल्ला अधिकारी, कैलाली पञ्जाबबाट बेलुकी हिँडेको बस अर्को दिन बिहान गौरीफन्टा पुगिहाल्छ। तर, कैलालीसँग सिमाना जोडिएको लखिमपुरमा किसान आन्दोलनमा झडप हुँदा आठ जनाको ज्यान गएपछि सवारी साधन बाटोमै रोकिएका कारण तीन दिन लागेको हो। यो यात्रामा नेपाली मजदुरहरू नेपालीबाटै महँगो टिकटबाट ठगिइरहेका छन्। डोटीकै बोगटानका बलराम क्षेत्रीले दुई झोला सामान बढी भएकाले पञ्जाबबाट दीपायलका लागि २ हजार ५ सय भारु (नेरु ४ हजार) तिरेको सुनाए। गाडी भाडामा चर्को असुली त भयो नै, सीमा नाकामा उस्तै ठगी हुन्छ। गौरीफन्टा नाकामा भारतीय बसबाट झरेपछि नेपालतिर अटो रिक्सा वा नगर बस पक्रनेसम्मको दूरी २ सय मिटर छ। त्यो बीचमा भारतीय भन्सार कार्यालय, भारतीय प्रहरी चौकी, दुधवा नेसनल पार्कको कार्यालय र एसएसबीको बिट छन्। जहाँ एक नेपाली कम्तीमा ५ सय भारु अनावश्यक रूपमा तिर्न बाध्य हुन्छन्। एसएसबीबाहेक दुधवा नेसनल पार्क, भारतीय प्रहरी र सबैभन्दा बढी भन्सारका कर्मचारीले हरेक नेपाली मजदुरबाट रकम असुल्ने गरेका छन्। यसको कुनै हिसाब हुँदैन। उनीहरू सामानको पोका हेरेर रकम लिन्छन्। सानो पोका र झोलाहरू छन् भने सयदुई सय, ठूलो पोका छन् भने पाँच सय पनि, सीमा नाकामा कार्यरत एक स्वास्थ्यकर्मीले भने, हामीले टुलुटुलु हेर्नुको विकल्प छैन। यो रोक्ने दायित्व सरकारको हो। अछामको जयगढका हरिराम सार्कीले नाकामै ६ सय खर्च भएको बताए। दुइटा झोला, घरका लागि केही लुगा कपडा थिए। भारतीय सुरक्षा एजेन्सीमा ६ सय रुपैयाँ तिरेर आएँ, उनले भने, लठ्ठी समातेर बसेका हुन्छन्, रकम दिएन भने सामान खोल भन्छन्। सामान बोक्ने कि खोल्ने भन्ने हतार हुन्छ। त्यसैले रकम दिनुको विकल्प छैन। त्यसपछि पनि नेपाली मजदुरमाथिको क्रुरता सकिँदैन। नेपालतिर अटो र नगर बसले चर्को भाडा असुल्छन्। भारतको बसपार्कमा सामान झारेका नेपालीलाई वारि ल्याई दिएबापत मात्रै २३ सय भारु असुल्छन्। अटो र ईरिक्सा चालकले मनपरी रकम लिन थालेको थाहा पाएपछि जिल्ला प्रशासन कार्यालय कैलाली र कञ्चनपुरले नेपालतिरका अटो र रिक्सा चालकलाई भारतको बसपार्कसम्म जान रोकेका छन्। उनीहरूले मनपरी भाडा लिने गरेका कारण केही दिनदेखि भारतको बसपार्कसम्म जान रोकिदिन भारतीय सुरक्षा एजेन्सीलाई आग्रह गरेका छौं, कैलालीका प्रमुख जिल्ला अधिकारी खगेन्द्र रिजालले भने। त्यसपछि वारि सशस्त्र प्रहरी र नेपाल प्रहरीले पनि दसैंका बेला चियापानी भन्दै रकम लिने गरेको पीडित सुनाउँछन्। एक यात्रुले भने, चियापानी दिनुपर्यो भनेपछि नेपाली ५०१०० रुपैयाँ दियौं। भारतकाले त लुट्छन् भने हाम्रा दाजुभाइले पनि चियापानी खाउन भनेर दिएको नि ! दसैं, तिहार वा नयाँ वर्ष मनाउन स्वदेश फर्किने नेपालीसँग भारतको भन्सारका कर्मचारीले असुल्ने गरेको जनाइएको छ। विगतमा भारतबाट फर्किने नेपालीलाई नाकामा लाम लगाएरै रकम लिने गर्थे। हिजोआज सीसी क्यामेरा भएकाले उनीहरूले त्यसलाई छलेर रकम लिने गरेको जनाइएको छ। नेपालका बसपार्कमा पनि मुगलानबाट फर्किएका नेपाली ठगीमा पर्ने गरेका छन्। दसैं र तिहारका बेला टिकट पनि नपाउने बहाना बनाउँदै दलालले बस बुकिङ गरेर महँगो भाडा असुल्ने गरेका छन्। असोज ५ गतेयता गौरीफन्टा नाका भएर ७ हजार ९ सय ३२ र गड्डाचौकी नाका भएर ११ हजार ३९ गरी कुल १८ हजार ९ सय ७१ जना घर फर्किएका कञ्चनपुर जिल्ला प्रशासनले जनाएको छ। जिल्ला प्रशासनसँग ५ गतेयता ७, ९, १६ र २१ गतेको भने तथ्यांक छैन। मजदुरसँग असुल्छन् सुरक्षाकर्मी नेपालगन्जस्थित सीमा नाका जमुनाहाको सुरक्षामा रहेका १७ प्रहरी हालै जिल्ला प्रहरी कार्यालय बाँकेमा तानिए। उनीहरू इलाका प्रहरी कार्यालय जमुनाहामा सरुवा भएको तीनचार महिना मात्र भएको थियो। इन्चार्ज सई पूर्णबहादुर खत्रीलाई छोडेर असई, हवल्दार र प्रहरी जवानलाई मात्र तानियो भनेर आलोचना भयो। तेस्रो दिन खत्री पनि जिल्लामै तानिए। वडामा दरबन्दी भएका सई मीनबहादुर विष्टले सीमा सुरक्षाको जिम्मेवारी पाए। सीमा नाकामा कार्यरत प्रहरीलाई एकचौथाइ समय पनि काम गर्न नदिनुको एउटै कारण थियो भारतबाट दसैंमा घर फर्केका नेपालीलाई अनावश्यक दु:ख दिएर पैसा असुली गर्नु। त्यो पनि रंगेहात पक्राउ परेपछि मात्र विभागीय कारबाही भएको हो। बाँके प्रहरी प्रमुख एसपी श्यामकृष्ण अधिकारी र डीएसपी मधुसूधन न्यौपानेले छड्के निरीक्षणका क्रममा पैसा असुली गरेको प्रमाण फेला पारेका थिए। एसपी अधिकारीले भने, प्रहरीको पकेट जाँच गर्दा पाँच रुपैयाँदेखि ५० रुपैयाँ भारुसम्म फेला परेका थिए। जसको स्रोत पुष्टि हुन नसकेपछि उनीहरूको ठाउँमा नयाँ मान्छे पठाइएको हो। दैलेखका खगेन्द्र शाहीका अनुसार दसैं मनाउन पोकापन्तुरा बोकेर घर फर्कने नेपाली ठगिने क्रम भारतबाटै सुरु हुन्छ। भारतबाट आउँदा दुईदेखि तीन दिने यात्राका क्रममा बाटोका होटलमै ठगिने शाहीले बताए। सीमामा पुग्दा भारतीयनेपाली सुरक्षाकर्मी र भन्सार कर्मचारीले विभिन्न बहानामा असुल्छन्। सीमा पार नगर्दै अटो र रिक्सावाला तान्न पुग्छन्। उनीहरू मनलाग्दी पैसा लिन्छन्। होटलवाला पनि सीमा नाकामै पुग्छन्। होटलको खानाको मोल पनि कालीपारेबाट बढी असुली हुन्छ। भारुलाई नेपाली रुपैयाँमा सटही गर्ने नाममा पनि होटलवालाले ठग्छन्। भारु साट्दा फाइदा हुने हुँदा कतिपय होटलवालाले खाएको र बसेको फ्री गरिदिन्छन्, इलाका प्रहरी जमुनाहाका इन्चार्ज मीनबहादुर विष्टले भने, रिक्साअटोवाला र होटलवालाले ठग्न नपाउन् भनेर सादा पोशाकका प्रहरी खटाएर सुरक्षा दिएका छौं। नेपालगन्जको सीमा नाकामा एन्टिजेन परीक्षणका आधारमा दैनिक औसत हजारबाह्र सय नेपाली घर फर्किरहेका देखिन्छन्। बाटोमै लुटिन्छन् नेपाली भारतको जालन्धरमा रोजगारी गर्ने झापाका धनबहादुर विष्ट ५८ हजार भारु लिएर घर फर्कने क्रममा लुटिए। मोबाइल र लत्ताकपडा भएको झोलासमेत लुटेराले लगे। परिवारसँग दसैं मनाउन कोसेली बोकेर आउँदै गरेका उनलाई पानीमा नसालु पदार्थ ख्वाएका रहेछन्। चितवन भरतपुरका २२ वर्षीय लक्ष्मण गिरी भारतको हमिरपुरस्थित पेट्रोलपम्पमा काम गर्थे। दसैं नजिकिएपछि ६० हजार भारु लिएर घरको यात्रामा निस्किए। उनलाई चियामा नसालु पदार्थ खुवाएर उक्त रकम लुटेराले लगे। म्याग्दीको बेनी नगरपालिका१० का कृष्ण परियार दिल्लीबाट आउने क्रममा लुटिए। उनी २५ हजार भारु, २ वटा मोबाइल र लत्ताकपडा सहितको झोला लिएर घर आउँदै थिए। प्रहरीका अनुसार लुटपाटका अधिकांश घटना भारतको गोरखपुरदेखि लिएर सुनौली नाकाको बीच हुने गरेको छ। रुपन्देहीका डीएसपी एवं प्रवक्ता सत्यनारायण थापाले चाडपर्वको बेला भारतमा नेपालीलाई लुटपाट गर्ने गिरोह भारतीयभन्दा बढी नेपाली मूलका नै रहेको बताए। बाटोमा कुराकानी गर्दै विश्वासमा पार्ने, त्यसपछि कुनै वस्तुमा नसालु पदार्थ ख्वाएर लुटपाट गर्ने गरेको पाइएको डीएसपी थापाको भनाइ छ। यात्राका क्रममा कुनै अपरिचित व्यक्तिले खानेकुरा दिए नखान प्रहरीले आह्वान गर्दै आएको छ। तर, झट्ट गरिने विश्वासका कारण लुटपाटअपराध हुने गरेको छ। बेखर्ची अवस्थामा प्रहरी कार्यालयमा आएका पीडितलाई उनीहरूको गन्तव्यसम्म पुर्याउने वा आफन्तको जिम्मा लगाउने गरिएको इलाका प्रहरी कार्यालय बेलहियाका प्रमुख नवीन पौडेलले बताए। चाडपर्वले भीडभाड बढेको नाकामा प्रहरीले यात्रुका सहयोग गर्ने यात्रु सहायता कक्ष (हेल्प डेस्क) राखेको छ। भारतबाट फर्किएका नेपालीले यातायात, होटल, खानालगायतका सम्बन्धमा जानकारी लिने गरेको प्रहरीले जनाएको छ।"
घाटामा खसी व्यापार,"काठमाडौं : खाद्य व्यवस्था तथा व्यापार कम्पनीले घाटामा खसीबोका व्यापार गरिरहेको पाइएको छ। कम्पनीले घाटा खाएर खसीबोका खरिदबिक्री गरी सरकारबाट शोधभर्ना लिने गरेको पाइएको छ। कम्पनीले २५ किलोमाथिको खसीलाई प्रतिकेजी ५६५, २० देखि २५ केजीसम्मको ५५०, र बोका ५४५ मा किसानबाट खरिद गर्छ । कम्पनीले त्यसमा करिब १०० रुपैयाँ थपेर ६५० बिक्री मूल्य निर्धारण गरेको छ । बिक्री मूल्यमा कम्पनीले हरेक वर्ष प्रतीकेजी १० रुपैयाँ छुट दिन्छ । उपभोक्ताले ६४० रुपैयाँमा पाउछन् । कम्पनीले यस वर्ष दाङ र मकवानपुरबाट दुई हजार खसीबोका खरिद गरेको छ। शनिबारदेखि थापाथली कार्यालयबाट खसीबोका बिक्री सुरु भएको छ । कम्पनीले यस वर्ष च्याङ्ग्रा भने ल्याउन सकेन। तीन हजार च्याङ्ग्रा ल्याउने तयारी भए पनि च्याङ्ग्रा ल्याउन नसकेको हो। कम्पनीले खसीबोका बिक्रीको मापदण्ड बनाएको छैन। कम्पनीले प्रतिकेजी १० रुपैयाँ सस्तोमा दिने गरेको छ। कम्पनीले बजार हस्तक्षेप गर्न हरेक वर्ष खसीबोका बिक्री वितरण गर्छ। यसबाट उपभोक्ताले भन्दा व्यापारीले नै लाभ लिइरहेका छन्। एउटै व्यक्ति (व्यापारी) धेरै पटक दोहोरिएर सहुलियतरूपमा बिक्री हुने खसीबोका खरिद गरेर चर्को मूल्यमा बिक्री गर्छन्। बुच्छरले लगेर मासु महँगोमा बिक्री गर्दा अधिक लाभ पाउँछन्। कम्पनीका प्रवक्ता शर्मिला न्यौपाने सुवेदीले सकभर दोहोरिएर आउनेलाई खसीबोका नदिने गरेको बताइन्। व्यापारीले सस्तोमा खसी पाउनका लागि पटकपटक धाउने गरेको कम्पनीका कर्मचारीहरू नै गुनासो गर्छन्। कम्पनीको बिक्री वितरण प्रमुख भीमबहादुर थापाले दाङ र मकवानपुरबाट यस वर्ष एकएक हजार खसीबोका ल्याइएको बताए। कम्पनीले बजारमा मूल्यमा सन्तुलन ल्याउने उद्देश्यले हरेक वर्ष खसीबोका तथा च्याङ्ग्रा ल्याउने गरेको जनाए पनि यसबाट सर्वसाधारणभन्दा व्यापारी नै मालामाल भएका छन्। कम्पनीले घाटा खाएर पनि उपभोक्तालाई सस्तोमा खसीबोका बिक्री गरिरहेको विभागीय प्रमुख थापा बताउँछन्। सामाजिक उत्तरदायित्व सम्झेर हामीले खसीबोका खरिद गरी बिक्री गर्र्छाै उनले भने, यसबाट हामीलाई नाफाभन्दा घाटा छ।"
ऊर्जाको अर्को रूप नवरात्र,"यस वर्ष विजया दशमी असोज महिनाको अन्तिममा सकिनेगरी सुरु भएको छ। असोज २१ गते घटस्थापना अर्थात् विधिपूर्वक राखिएको जमरा २९ गते दही, अक्षता र अबिरको रातो टीकासँगै लगाइन्छ। यस वर्ष षष्टी तिथि घटेकाले घटस्थापनाको नवौं दिनमा विजया दशमी मनाउँछौं। ऋतु र मौसमको हिसाबले अत्यन्त उचित समयमा यसवर्षको दसैं परेको छ। विशेषगरी नेपालीहरूको महान् चाडका रूपमा मनाइने यो बडा दसैं मानव जीवनलाई प्रकृतिसँग एकाकार गर्न सिकाउने पर्व हो। दसैं सुरु हुनु अगाडि सोह्र श्राद्ध अर्थात् पितृपक्ष पर्छ। यो १६ दिने पितृपक्षमा हामी हाम्रा ज्ञात अज्ञात पुर्खालाई सम्झन्छौं र नयाँ पुस्ताका लागि आशीर्वाद दिएर ठाउँ खाली गरिदिन प्रार्थना गर्छौँ। पितृपक्षको १६ दिन हामीले खाने खाना, लगाउने पोसाक र प्रयोग गर्ने रंग शान्त प्रकृतिको हुन्छ। शान्तभावले हामी हाम्रा पिता, पुर्खालाई पितृको रूपमा सम्झन्छौं र शुक्लपक्ष अर्थात् पूर्णिमाको उज्यालोमा पितृलाई सन्तुष्ट बनाएर बिदा गर्छौं। घटस्थापनापछि प्रोटिनयुक्त पोषिलो खाना, रंगीबिरंगी पोसाक रातो रंगको प्रयोग आदिले हाम्रो दिनचर्या पनि फरक हुन्छ। त्यसपछि कृष्णपक्ष अर्थात् औंसीको अँध्यारोमा ९ दिन शक्ति साधनाबाट नयाँ सृष्टि एवं उमंगको बीजारोपण गर्छौँ। दसौं दिनमा हर्षोल्लासपूर्वक विजयोत्सव मनाउँछौं। यो सृष्टि सञ्चालन नियमको प्रतीकका रूपमा जमरालाई लिइन्छ। जमरा अँध्यारोमै राखिन्छ। सप्तसती चण्डीपाठसँगै विधिपूर्वक पूजा गरिन्छ। नौ दिनमा पहेँलो रंगको जमरा भर्खर जन्मेको स्वस्थ बच्चाजस्तै मनमोहक देखिन्छ। त्यही जमरा लगाएर खुसी र उमंगका साथ आयु, आरोग्य एवं सुख, समृद्धिको कामना गर्दैएकअर्कामा शुभकामना आदानप्रदान गर्छौं। घटस्थापनापछि प्रोटिनयुक्त पोषिलो खाना, रंगीबिरंगी पोसाक रातो रंगको प्रयोग आदिले हाम्रो दिनचर्या पनि फरक हुन्छ। सृष्टिका लागि गरिने यो शक्ति साधना छिमेकी मुलुक भारत र बंगलादेशमा दुर्गा पूजाको नामले प्रख्यात छ। हामी यसलाई नवरात्री भन्छौं। नवरात्रीमा क्रमशः शैलपुत्री, ब्रम्हचारिणी, शारदादेवी, हंशवाहिनी, स्कन्धमाता, कात्यायनी, कालरात्री, महागौंरी र सिद्धिधातृनामका नौवटा देवीको पूजा हुन्छ। यी नौ दिन देवीको साथमा केही समय बिताउने जो कोहीलाई पनि राम्रो हुन्छ। यी दिनहरू ईश्वरको स्त्री प्रकृतिमा समर्पित छ। नवरात्रीको पहिलो तीन दिन दुर्गा, लक्ष्मी र सरस्वतीको स्त्री प्रकृतिको तीन आयामिकरूप मानिन्छ। अस्तित्वको तीन मूलभूत गुणः तमस्, रजस एवं सत्त्वका प्रतीक पनि मानिन्छ। तमस् भन्नाले निष्क्रियता धर्ती। रजस् भन्नाले सक्रियता, सूर्य र सत्त्व भन्नाले एकातर्फ सिमाना तोड्नु, विलिन हुनु, एवं एक हुनु हो। यी तीन खगोलीय वस्तु जसमा हाम्रो शरीरको रचना अत्यन्त गहिरोसँग जोडिएको छ। जसले शक्ति, अमरता एवं तागतको इच्छा गर्दछ, उसले स्त्री प्रकृतिस्वरूप कालीमाता एवं धर्तीमाताको पूजा गर्दछ। जसले धन, दौलत, सुखी जीवन एवं भौतिक दुनियाँको अनेकौं उपहारको आकांक्षा राख्छ, उसले स्त्री प्रकृतिस्वरूप लक्ष्मी एवं सूर्यको पूजा गर्छ। जसले शरीरको अमरता प्राप्तिका लागि नभई ज्ञानमार्गद्वारा नश्वर शरीरको सीमाबाट पर जाने इच्छा राख्छ, उसले स्त्री प्रकृतिस्वरूप सरस्वती एवं चन्द्रमाको पूजा गर्छ। यी तीनै देवी नवरात्रको पहिलो तीन दिन एक एक गरी आउँछिन् भन्ने शास्त्रीय मान्यता छ। किनकि आखिर हामी धर्तीबाट नै निस्कन्छौं र एक सक्रिय जीवन जिउने प्रयास गर्छौ। धर्तीबाट निस्कनुलाई तमस् र जिउनु अथवा बाँच्ने प्रयास गर्नुलाई रजस् भनिन्छ। तेस्रो हाम्रो जीवनको बाटोमा आउन पनि सक्छ, नआउन पनि सक्छ। उसलाई आफ्नो हृदयमा ल्याउन प्रयास गर्नुपर्छ। तमस्ः पृथ्वी प्रकृति हुन्। नवरात्रीको पहिलो दिन तमस् अर्थात् पृथ्वीले जन्म दिन्छिन्। गर्भ अवस्था हामी आमाको कोखमा बिताउँछौँ। त्यो समय तमस् हो। गर्भावस्था लगभग शीत निद्रा जस्तै हो। अर्थात् विकास भइरहेको हुन्छ। तमस् पृथ्वीको र हाम्रो जन्मको प्रकृति हो। जसरी हामी आमाको कोखबाट बाहिर आउँछौं र सक्रिय हुन थाल्छौं। त्यहीबाट रजस् सुरु हुन्छ। यदी हामी प्रयाप्त मात्रामा सचेत वा भाग्यशाली छौं भने बाल्यकालमै हामीलाई सत्व गुणले छुन्छ। नत्र रजस्को गुण यस्तो छ कि जवसम्म सबै राम्रो हुन्छ, जीवन आरामले चल्छ। जव अलिकति नराम्रो दिन सुरु हुन्छ, रजस् पूरै नराम्रो भएर जीवनभर चल्छ। त्यसैले नवरात्रको यी नौ दिनमा जीवनका हरेक पल उत्सवको रूपमा मनाउनु सबैभन्दा बढी महत्त्वपूर्ण मानिन्छ। हामी धर्तीमा छौं। यसैपनि हामी प्रकृतिको एक हिस्सा हौं। कुनै पनि विपत्मा विचलित नहुनलाई धर्तीसँग एकाकार भएर बाँच्न सिक्नुपर्छ। त्यसैले धर्तीलाई माता ( आमा ) भनिन्छ। जीवनका हरेक पलहरू बुझ्ने नजिकको विश्वासपात्र आमा हुन्। आमा अन्यायको विरुद्ध लड्छिन्। सन्तानका लागि मर्छिन्। धर्तीमाताको जब इच्छा हुन्छ हामी निस्कन्छौं। जव धर्तीमाताले हामीलाई आफैंमा समाहित गर्न चाहन्छिन् तव हामी विलिन हुन्छौं। यसको मतलव जीवन पूरै जालमा फस्छ। यो पूरै हाम्रो जीवनमा भइरहेको छ। यो पूरै ब्रम्हाण्डको साथमा यही प्रक्रिया चलिरहेको छ। यो चक्रलाई तोडेर पर जाने क्षमता नवरात्री साधनामा छ। हामीलाई देवीको यी तिनै स्वरूपको जरुरी छ। पहिलो दुई दुर्गा र लक्ष्मीको स्वरूप हाम्रो अस्तित्व, पोषण, सफल जीवन एवं खुसीका लागि जरुरी छ। नवरात्र यिनैबाट सुरु हुन्छ। हरेक महिना औंसीपछिको तीनदिन यस्तै हुन्छ। औंसी निष्क्रियताको अवस्था हो। जसमा जीवन निर्माणका पाँच तत्त्व आफैंभित्र एक तरहको एकीकरणबाट गुज्रिरहेको हुन्छ। औंसीपछिको पहिलो दिन हल्का निष्क्रिय हुन्छ र फेरि सक्रिय हुन्छ। त्यसपछि पर जान लायक अवस्था आउँछ। चन्द्रमा प्रकट हुन्छ। वर्षभरि आउने १२ वटा औंसीमध्ये असोजको औंसी अधिक शक्तिशाली हुन्छ। गृहस्थीका लागि यो समयको साधना अत्यन्त महत्त्वपूर्ण मानिन्छ। जसमा अलिकति ज्ञान, समय र श्रद्धा छ,। उहाँहरूले यो नौ दिनलाई महत्त्वपूर्ण दिनका रूपमा लिएर साधना गरी थोरै समय भएपनि देवीका साथ बिताउनुभयो भने साधक स्वयंलाई आयु, आरोग्य, एवं सुख र शान्ति प्राप्तिको अनुभव हुन्छ। देवी साधनाले जीवन र जगत्लाई जान्ने थोरै भएपनि ज्ञान प्राप्त हुन्छ। शक्तिबिनाको सक्रियता सम्भव छैन। आफूभित्र रहेको अथाह शक्तिलाई रिचार्ज गर्ने यो सुनौलो अवसरको फाइदा लिई जीवन धन्य बनाऔं। जीवनका हरेक मोडमा तटस्थ भएर हेर्नु नै जीवनको रहस्य हो। यही शक्ति हामी सबैलाई प्राप्त होस्। या देवी सर्वभूतेषु शक्तिरूपेण संस्थिता। नमस्तस्यै नमस्तस्यै नमस्तस्यै नमो नमः।।"
समाजवादमा नेपालका चुनौती,"श्रमिक वर्गको उत्थानमा राज्यले प्राथमिकता प्रदान गर्दा मात्र समाजवादको यात्रा सहज बन्छ। नेपालमा सबै राजनीतिक दलहरूका बीच मतैक्यता भएको सम्भवतः एक मात्र विषय होनेपाललाई समाजवाद उन्मुख राष्ट्र बनाउने दृढता। नेपालको संविधानको प्रस्तावनामा नेपाल समाजवाद उन्मुख हुने प्रस्ट व्यवस्था छ। देशका राजनीतिक दलहरू समाजवादी ब्रान्डमा राजनीति गर्न आकर्षित बनिराखेका छन्। नेकपा एकीकृत समाजवादी दल, जनता समाजवादी दल र लोकतान्त्रिक समाजवादी दल गरी तीनवटा क्रियाशील राजनीतिक दलहरूले समाजवादी नामकरण गरेका छन्। समानतामा आधारित सैद्धान्तिक आधारशिलाको विकास गर्नु नै समाजवाद उन्मुख हुनु हो। समाजवादी अर्थ व्यवस्थाको प्रवर्द्ध, उत्पादनका साधनहरूमा राज्यको नियन्त्रण, समाजवादी संस्कृतिमा नेपाली समाजको रूपान्तरण गर्न सक्नुपर्छ। सबैलाई समान अवसर र अधिकार प्रदान गर्नु पर्छ। समतावादी सिद्धान्तमा आधारित भएर समानतालाई गन्तव्य बनाउनु जरुरी हुन्छ। यसले आर्थिक र राजनीतिक समानतालाई केन्द्र बिन्दुमा राख्छ। उग्र आर्थिक क्रान्तिको नारा दिएर मात्र समाजवाद सम्भव हुँदैन। राजनीतिक व्यवस्थाले आर्थिक कार्यक्रम उपयुक्त प्रकारको दिन सक्नु पर्छ। अवधारणगत द्विविधा समाजवादको अवधारणामा केही द्विविधाहरू देखिएका छन। ठूलाठूला राष्ट्रिय महत्त्वका आयोजनाहरूको प्रभावकारी सञ्चालनबाट आर्थिक तरक्की गर्दै अघिबढ्ने हो वा उपलब्ध स्रोत साधन र अवसरको समान वितरण गर्ने हो। न्यूनतम स्रोत साधन आन्तरिक रूपमै उपलब्ध गराई आत्मनिर्भर अर्थतन्त्रको कल्पना गर्नु हो वा विदेशी लगानीलाई प्रोत्साहन गर्ने हो। विद्यालय अस्पतालहरू सबै राष्ट्रियकरण गर्दै सबैलाई समान स्वास्थ्य र शिक्षाको अवसर प्रदान गर्ने पो हो कि, अर्थतन्त्रको आकार वृद्धि गरी समृद्धिको दिशामा अग्रसर हुने वा विदेशी पुँजीलाई साम्राज्यवादी र विस्तारवादी रणनीतिका आधारमा व्याख्या गर्दै अस्वीकार गर्ने हो। राजनीतिक प्रणालीमार्फत समृद्धिको कल्पना गर्ने हो वा आर्थिक प्रणालीलाई बढी महत्त्व दिने हो। माक्र्सवादका आधारमा समाजवादलाई अवलम्बन गर्ने विशेषत साम्यवादी समाजवाद हो वा लोकतान्त्रिक समाजवाद आजको आवश्यकता हो। शास्त्रीय समाजवादी सिद्धान्तले निर्दिष्ट गरेको मार्ग वित्तीय स्रोत र पहिचानलाई गौण मान्दै राजस्व वृद्धिलाई कम महत्त्व दिनु नै समाजवाद हो वा होइन। आर्थिक वृद्धिले असमानताको वृद्धि मात्र गर्ने होइन यसबाट गरिबी निवारणमा पनि सहयोग पुग्ने अवस्था रहन सक्छ वा सक्दैन। यस प्रकार हाम्रा राजनीतिकर्मीहरू र नीति निर्माताहरूमा देखिएको द्विविधाजनक सोचाइबाट मुक्ति प्राप्त गर्न सक्नुपर्छ। समतावादी सिद्धान्तमा आधारित भएर समानतालाई गन्तव्य बनाउनु जरुरी हुन्छ। यसले आर्थिक र राजनीतिक समानतालाई केन्द्र बिन्दुमा राख्छ। साम्यवादी समाजवाद र लोकतान्त्रिक समाजवाद विशेषगरी साम्यवादमा आधारित समाजवाद माक्र्सवादमा आधारित छ। श्रमको शोषणबाट सृजित वर्ग संघर्ष अन्तिम परिणति मजदुरहरूको राज्य र शासनमा पूर्ण नियन्त्रणको कल्पना उनले गरेका हुन्। पुँजीपतिहरूले श्रमको शोषण गर्ने क्रममा अतिरिक्त लाभ लिने गर्दै जाँदा हुनेखाने र हुँदाखानेहरूको बीचको पृथकतामा ठूलो समस्या देखिन्छ। वर्ग संघर्षको परिणाम अन्त्यमा मजदुरहरूको राज हुन्छ। पुँजीपतिहरूलाई दोस्रो नागरिकका रूपमा व्यवहार गरिन्छ। समानतावाद र पुँजीवादको विरोध गर्दै यसलाई प्रवर्द्ध गर्न सहयोग पुग्ने सम्पूर्ण संरचना ध्वस्तपार्दै कडा परिश्रमी वर्गको शासनबाट मात्र सबैले समान हक प्राप्तगर्न सक्ने मान्यतामा आधारित छ। माक्र्सवादलाई आधार बनाउँदै अघि बढ्दा यस सिद्धान्तले समानता र स्वतन्त्रता दुवै गुमाएको अवस्था छ। यस विपरीत लोकतान्त्रिक समाजवादमा लोकतन्त्रलाई महत्त्व दिइन्छ तर लोकतन्त्र एक सर्त हो पर्याप्त होइन। राष्ट्रिय समृद्धिका लागि आर्थिक आधार समाजवाद हुनुपर्नेमा पैरवी गर्दछ। खुला र उन्मुक्त समाजको अभ्यास गराउँदै नैसर्गिक स्वभावलाई प्रोत्साहित गर्दछ। यसले राज्य र बजार व्यवस्थाको मिलन बिन्दु पहिचान गर्दछ। निजी उद्यमशीलताको प्रवर्द्ध गर्दछ। समाजवादवाटै समृद्धिको पहिचान गर्नुलाई प्राथमिकतामा राख्छ। लोकतान्त्रिक समाजवादका सम्बन्धमा बीपीको समाजवादी सिद्धान्तलाई उल्लेखगर्नु सान्दर्भिक हुनेछ। बीपीले सन् १९५५ मा नै समाजवादलाई नेकाको एजेन्डा बनाएका थिए। उनी धेरै हदसम्म समाजवादका सम्बन्धमा माक्र्सवादसँग निकट देखिए तर माक्र्सवादी सिद्धान्तका आधारमा गरिने तानाशाहीतन्त्र र सर्वसत्तावादको समर्थन उनले गर्न सकेनन्। माक्र्सजममा संसदीय प्रजातन्त्रको समिश्रण गरिँदा समाजवाद सम्भव हुने धारणा राख्दथे। उनले नेपालमा प्रजातान्त्रिक समाजवादको स्थापनाका लागि व्यक्तिगत स्वतन्त्रता, मौलिक हक, बालिग मताधिकार, कानुनको शासन, विकेन्द्रीकरण, भूमिसुधार, किसानको र श्रमिकको कानूनी हकको संरक्षण र सुरक्षा, शोषणको अन्त्य, पछि परेका समुदायका लागि विशेष व्यवस्था आदिका आधारमा समाजवादको कार्यान्वयन गरिनुपर्ने मान्यता राखेका थिए। प्रजातान्त्रिक मूल्य र मान्यताको अभावमा समाजवाद सम्भव नहुने उनको विचार थियो। उनी राजनीतिक एवं आर्थिक रूपमा सबै नागरिकले समान अधिकार र अवसर पाउनुपर्ने पैरवी गर्दथे। उनको प्रधानमन्त्रीत्वको अल्पअवधिमा बीपीले वनको राष्ट्रियकरण, बिर्ता प्रथाको अन्त्य, भूमिसम्बन्धी कार्यक्रममा मौलिक सुधारजस्ता कार्यक्रम तथा नीतिहरू अवलम्बन गरे। राष्ट्रियता, प्रजातन्त्र र समाजवाद नेकाको मूलमन्त्रको रूपमा स्थापित गरेका थिए। बीपीको विचारमा व्यक्तिगत स्वतन्त्रता र राजनीतिक अधिकारमा कुनै सम्झौता नगरी समाजवादको अवलम्बन गरिनुपर्ने, उत्पादनका साधनहरूमा सामूहिक र सामाजिक स्वामित्व रही वाञ्छित मात्रामा नियन्त्रण आवश्यक हुने। सर्वसत्तावादलाई समूल नष्टगर्दै उदार समाजवादका दिशामा अघिबढ्ने। मजदुरहरूलाई स्वतन्त्रता प्रदानगरी उनीहरूको अधिकारको प्रत्याभूति गर्ने। नागरिकहरूले स्वतन्त्र पेसा अवलम्वन गरी निजी सम्पत्ति आर्जनगर्न सक्ने तर यसलाई सीमित गरिने, सरकारले अर्थ व्यवस्थाको अनुगमन गर्ने, कमजोर असहाय र पछि परेका नागरिकहरूको सुरक्षाको जिम्मेवारी सरकारले लिनेजस्ता प्रतिबद्धतासहित समाजवादउन्मुख व्यवस्थाको प्रारम्भ गरेका थिए। समाजवादउन्मुख समाजका चुनौतीहरू सन् १९९२ को दशकदेखि विश्व अर्थतन्त्र उदारीकरण, निजीकरण र खुला बजार प्रणालीबाट प्रभावित भएको छ। लोकतान्त्रिक शासन प्रणाली अवलम्बनगरेका देशहरू मात्र नभई अपवादलाई छाडेर साम्यवादी देशहरूसमेत यसैमा मूलप्रवाहीकरण हुँदैगएका छन्। विश्व अर्थ व्यवस्थाले मूलधारका रूपमा ग्रहण गरिएको यस प्रणालीबाट बन्द समाजसमेत प्रभावित भएका छन्। १९९० पश्चात् मात्र दुई सयभन्दा बढी व्यापारिक सम्झौताहरू भएका छन्। यी सम्झौताहरूले सम्बन्धित क्षेत्रमा पुँजीवादी प्रणालीको विकास गर्न मार्गप्रशस्त गरेका छन् र यी क्षेत्रका प्रायः सबै देशहरूले पुँजीवादी अर्थ व्यवस्थालाई नै आधार वनाएका छन्। ईयू, लाफ्टा, आपेक, बीआरआई यसका केही उदाहरणहरू हुन्। पुँजीवादलाई प्रश्रय गर्दै अघिबढ्दा समाजवादको एजेन्डा स्वतः गौण बनेको छ। नेपालको संघीय शासन प्रणाली अन्तरप्रादेशिक विषमताको निराकरणका लागि प्रभावकारी देखिएन। संघीय सरकारका तर्फबाट प्रदान गरिने अनुदानको अनुपयुक्त विनियोजन, स्रोतसाधन माथिको स्वामित्व, सबै तहका सरकारहरूका कार्यक्षेत्रमा देखिएको द्विविधाजस्ता कारणहरूले गर्दा सरकारहरूको बीच द्वन्द्व सिर्जना भएको छ। अन्तरसरकारी समन्वयको पक्षसमेत प्रभावकारी हुनसकेको छैन। संघीय सरकार केन्द्रीकृत मानसिकतामा रहँदै गर्दा पनि समाजवादलगायतका एजेन्डाहरूले महत्त्व पाउन सकेका छैनन्। वर्तमान संविधान घोषणा हुँदा संविधानसभाका करिब ९० प्रतिशत संसद्हरूले समर्थन गरेको भए तापनि केही क्षेत्रीय दलहरू, साना राजनीतिक दलहरू, आदिवासी, जनजातिहरूको एक समूहले यसलाई विरोध गरिराखेका छन्। संविधान सम्पूर्ण नेपालीहरूको साझा दस्तावेज बनाउन समस्या देखिएको छ। संविधान संशोधनको माग गरिराखेका छन्। यी समूहको पहिचान, एक मधेस एक प्रदेश, नागरिकतासम्बन्धी विषय र संघीयताकै विरोध भइराखेको छ। वर्तमान संविधानले प्रदान गरेका मूलभूत विषयहरू संघीयता, गणतन्त्र र धर्म निरपेक्षताका सम्बन्धमा समेत प्रत्यक्ष लोकतान्त्रिक अभ्यासमार्फत जनताको निर्णय नलिइएको आलोचना र विरोध भइराखेको छ। यसले गर्दा समाजवादका दिशामा अभिमुख हुने विषयले व्यवहारमा प्राथमिकता प्राप्त गर्नसकेको छैन। नेपालको अर्थतन्त्रमा श्रमिकहरूलाई उत्पादक जनशक्तिका रूपमा ग्रहण गर्नु पर्छ। उत्पादनको वितरणमा जोड दिने गरिएको छ तर पर्याप्त उत्पादन हुन सकेको छैन। श्रमिकहरूलाई नेपाली अर्थतन्त्रको अभिन्न अंगका रूपमा मूलप्रवाहीकरण गर्न सकिएको छैन। श्रमिक वर्गको उत्थानमा राज्यले प्राथमिकता प्रदान गर्दा मात्र समाजवादको यात्रा सहज बन्दछ। देशमा उद्देश्य कल कारखानाहरू खुल्न सकेका छैनन्। बेरोजगारीको समस्या व्याप्त छ। केन्द्रीय सरकारले स्थानीय तह र प्रदेश सरकारहरूलाई सहजीकरण र सहुलियतीकरण गर्नसकेको छैन। नीति निर्माताहरू, आर्थिक संरचना र राजनीतिक प्रणालीसमेत समाजवाद अनुकूल भएको अनुभूति गर्न सकिएको छैन। देशको ३२ प्रतिशतकुल गार्हस्थ उत्पादनमा बिप्रेसनको योगदान रहेको छ। अन्तर्राष्ट्रिय व्यापार घाटा प्रतिवर्ष वृद्धि भइराखेको छ। साम्यवादी ब्रान्डमा राजनीति गर्नेहरू साम्यवादीभन्दा लोकतन्त्रवादीका रूपमा प्रस्तुत हुन पाउँदा गौरवान्वित महसुस गर्दछन्। यी कारणहरूले गर्दा नेपालको समाजवादको यात्रा थप चुनौतीपूर्ण देखिएको छ। उपसंहार नेपालमा समाजवादका दिशामा सबै दलहरूको प्रतिबद्धता देखिँदैगर्दा सोही अनुरूपका नीति निर्माण गर्दै यसलाई कार्यान्वयन गर्ने पक्ष अत्यन्त कमजोर रह्यो। साम्यवादी दलहरू उत्पादनको वितरण पक्षलाई प्राथमिकतामा राख्दै आएका छन्। लोकतान्त्रिक दल नेपाली कांग्रेस लामो समयदेखि उत्पादनमा अत्यधिक वृद्धि गर्दै प्रगतिशील वितरण प्रणालीको पक्षपातीका रूपमा आफूलाई सैद्धान्तिक रूपमा प्रस्तुत गर्दै व्यवहारमा पुँजीवादी अर्थ व्यवस्थालाई सुदृढगर्नमा व्यस्त छ। समाजवादको एजेन्डालाई सबै दलहरूले निश्चित दिशा निर्दिष्ट गरी अगाडि बढाउन सकेको अवस्था छैन। यस परिस्थितिमा हामीले समाजवाद उन्मुख हुने गरी गरिएको संवैधानिक प्रतिबद्धताले मूर्तरूप प्राप्तगर्न सक्ने सम्भावना न्यून छ। नेपालमा समाजवादको विकासका लागि अत्यधिक प्राथमिकता उत्पादनमा दिई तत्पश्चात् मात्र समाजवादी उन्मुख हुने प्रकारले वितरण प्रक्रियाको आत्मसात् गर्नु जरुरी छ। अत्यन्त न्यून उत्पादनलाई समतामूलक सिद्धान्तका आधारमा वितरण गर्दा यसले थप द्वन्द्वको अवस्था सिर्जना गर्दछ र समाजवादउन्मुख अर्थ व्यवस्थाको प्रतिबद्धतासमेत छायामा पर्छ। जनसंख्याको करिब २० प्रतिशत निरपेक्ष गरिबीको रेखामुनि रहेको विकराल स्थिति छ। यो जोखिमको अवस्थामा रहेको जनसंख्यालाई सम्बोधन गर्ने उपयुक्त ढाँचाको पहिचान गरी प्रभावकारी कार्यान्वयनमा नगएसम्म देशमा आर्थिक विकास र समृद्धिको सम्भावना रहँदैन। समाजवादको अर्को महत्त्वपूर्ण पाटो हो आर्थिक विषमताको निराकरण, आर्थिक समानता सामाजिक न्यायअनुरूप हुनुपर्छ। साम्यवादी र लोकतान्त्रिक दलहरू दुवैको आकर्षण नेपालको सन्दर्भमा पुँजीवादी अर्थ व्यवस्थालाई नै प्रवर्द्ध गर्ने देखिएको छ। यस अर्थमा नेपालमा समाजवाद उन्मुख हुन लोकतान्त्रिक समाजवादलाई सवै दलहरूले बिना संकोच स्वीकार गर्नु पर्छ।"
प्रतिष्ठाको तौल,"कुरान, बाइवल, गीता सबैले पाप र पुण्य तौलने तुलो राखेको पाइन्छ। पुण्यलाई पुरस्कार र पापलाई दण्डको व्यवस्था यस लोकमा मात्र नभएर परलोकमा समेत स्वर्ग र नर्कको स्थान निश्चित गरी मानिसहरूलाई अनुशासनको घेरामा राखेको छ। राज्यबाट सुनिश्चित हरेक मानवीय अधिकारहरूको संरक्षण गर्दै सम्बन्धितमा प्रत्याभूति दिलाउने विधा के हो ? सिधा जवाफ छ कानुन। हो कानुन नै हो। भनिन्छ, प्रचलनमा रहेका परम्परा तथा अपनाउँदै आएका प्रचलित विधिहरू पनि उत्तिकै सम्मानित हुन्छन्। तर सबै प्रचलित परम्पराहरूको पालना अनिवार्य नहुन सक्छन्। क्षम्य होलान्। तर कानुन पालनामा क्षम्यले स्थान पाएको हुँदैन। जसरी एउटा मूर्तिकारले ढुंगालाई कुँदेर मूर्ति बनाउँछ। त्यस मूर्तिलाई मन्दिरमा राखेर प्राणप्रतिष्ठा गरिन्छ। त्यो मूर्तिकारले मैले कुँदेको मूर्ति मैले बनाएको भगवान् भन्ने हैसियत राखेर उपहास गर्न सक्दैन भन्ने यो पंक्तिकारको बुझाइ छ। स्वयं मूर्तिकार पनि मूर्तिको पाउमा पर्न लालायित हुन्छ। मुलुकलाई सुव्यवस्थित तवरले चलायमान तथा व्यवस्थित बनाउन विधिको तर्जुमा गरिएको हुन्छ। यस्ता विधि कसरी तयार हुन्छन् ? यी सबै जिज्ञासाहरूको एउटै उत्तर आउँछ संविधान र कानुन ! देशको मूल कानुन संविधानले निर्देशित विभिन्न धाराहरूमा आधारित रहेर राज्य सञ्चालन हुन्छ। राज्य सञ्चालनका हरेक गतिविधि तथा क्रियाकलापहरू कानुनबाट नियन्त्रित तथा व्यवस्थित हुन्छन्। हरेक प्राणीहरूको सुरक्षा र तिनीहरूको बाँच्न पाउने अधिकारलाई सुनिश्चित गर्दै कोरिएका कानुनी दफाहरूमा जीवन अडेको हुन्छ। सबैलाई थाहा छ आफ्नो अधिकार ! भनिन्छ, आफ्नो अधिकारको प्रयोग गर्दा अर्काको अधिकार हनन नगर्नु। तर मानिसको स्वभाव न हो ! जब आफ्नो कुरा आउँछ अलि बढी गम्भीर हुन्छ नै ! अनि मिचिन्छन् कानुनी रेखाहरू अनि मूल्यमान्यताहरू बिर्सिन्छन्। कहाँ छ आचरण, अनुशासन अनि संविधान र कानुनले कोरेका भावनाहरू ? एउटा भनाइ छ आफूलाई पर्दा मरणान्त अरूलाई पर्दा वेदान्त आफूले गरेका सबै ठीक अरूले गरेका सबै बेठीक मभन्दा जान्ने कोही छैनन्, कानुन मैले बनाएको हो, यस्तै यस्तै दम्भहरूले हो कि ! संसारको हरेको कुनामा कानुनको संरक्षणको भूमिकामा वकिल (कानुनका ज्ञाता) हरूलाई महŒवपूर्ण मानिन्छ। न्याय दिन बसेका न्यायका मूर्तिहरूबाट कोही कसैलाई अन्याय नहोस्। न्यायका मूर्तिहरू कहीँ कतै भ्रमित भएर अर्थको अनर्थ नहोस् भनेर नै होला न्याय दिन बसेका न्यायमूर्तिहरूले वकिललाई विद्वानको संज्ञा दिएर उहाँहरूको बहसले देखाएका बिन्दुहरूको गहन अध्ययनलाई प्राथमिकतामा राखेको हरेक व्यक्तिले अन्यायमा न्यायका लागि वकिल गुहारेको ! वकिलहरूलाई विद्वानको उपमा हेरिरहँदा के विद्वानहरू पनि झुटा बोल्छन् ? विद्वानहरू पनि स्वार्थी र लालची हुन्छन् ? कालोलाई सेतो र सेतोलाई कालो देख्छन् ? विद्वानहरूले थप विद्या आर्जन गर्ने क्रममा भएर हो कि न्याय र अन्यायको भार तौलन बसेका न्यायाधीश एवं वकालत गर्न बसेका ती विद्वानहरू पनि आफूलाई कानुनका विद्यार्थी भन्न रुचाउँछन्। विद्यार्थी नै भएरै होला विभिन्न समयमा भए गरिएका बहस वकालत होस् या न्यायमूर्तिहरूबाट भए गरिएका न्याय सम्पादनहरू व्यक्ति र समयअनुसार ठीक र गलत हुने गरेका छन्। एउटै कानुनले व्याख्या गरेका कसुरहरू पनि सोही कानुनका दफाहरूलाई आधार लिएर सुरु अदालतबाट सम्पादित न्याय उच्च अदालतबाट बदर भएका छन्। उच्च अदालतबाट भएका फैसला आदेशहरू सर्वोच्चबाट बदर हुनुका साथै स्वयं सर्वोच्च अदालतबाट भए गरेका फैसलाहरू समेत पूर्ण इजलासबाट बदरभागी भएका छन्। संविधान र कानुनमा जे जस्ता धारा र दफाहरू लेखिए पनि त्यसमा गरिने बहस र न्याय प्रदान गर्न बसेका व्यक्तिका बुझाइहरूमा समेत फरक पर्दछ भन्ने घटित विभिन्न घटनाक्रमहरूले समेत देखाएका छन्। वकिलहरूको धर्म आफ्नो पक्षमा फैसला ल्याउनु आचारसंहिताअनुसारको कार्य होला। तर के न्याय मर्ने गरी गरिने क्रियाकलापहरू पनि धर्ममा पर्छन् ? अदालती कारबाहीमा रहेका विषयहरूलाई सम्बन्धित वकिलहरूले अदालतभन्दा बाहिर बहसमा ल्याउन मिल्ने नमिल्ने के हो ? आफूले उठान गरेका विषय उपर आफ्नो पक्षमा अदालती कारबाही र फैसललाई प्रभावमा पार्ने गरी विभिन्न सञ्जालहरूमा समाचार बन्ने गरेको पाइन्छ। विद्वान वकिलहरू आफूले चाहेको विषयविरुद्ध अरू कसैले उजुर हालेको अर्थात् बोलेको सुन्न र देख्न किन चाहँदैनन् ? आफूलाई मन पर्नु र नपर्नु तथा आफ्नो रोजाइका विषयमा भएको वहसहरूले निष्पक्षता प्राप्त गर्छ भनेर कसरी अनुमान लगाउने ? कानुनी व्याख्या तथा बहसहरूमा कानुनको अर्को रूप तर्क पनि होला। तर सबै तर्कहरू प्रमाणमुखी नहुन सक्छन्। प्रमाणलाई धेरै तर्कहरूको आवश्यकता नपर्ला भन्ने पंक्तिकारको बुझाइ हो। पक्ष र विपक्ष दुवैतर्फका आआफ्ना वकिल हुन्छन् नै। दोषीले पनि आफू उम्कन तथा जोगिन कानुनी सहायता लिन पाउने कानुनी सिद्धान्तहरूबाट आरोपी पनि बञ्चित हुने अवस्था रहेन। आफ्नो पक्ष दोषी नै भएको जान्दा जान्दै पनि निर्दोष बनाउन सक्नुलाई आफ्नो प्रतिष्ठामा जोड्छन् वकिलहरू। कानुनी बहस र कमजोरीहरूमा टेकेर अगाडि बढ्दै आफ्नो पक्षलाई निर्दोष सावित गराउनु त ठीकै हो तर आफूलाई लागेका विशुद्ध व्यक्तिगत बुझाइलाई यहाँ समाचारका रंग दलिन्छन्। जनसमूह के चाहन्छ भनेर अदालतलाई देखाउन खोजिन्छ। अदालतमा विचाराधीन रहेको विषय उपर कानुनका विद्वानहरूले आफ्नो राय सामाजिक सञ्जाल तथा पत्रपत्रिकाहरूमा ल्याउनु के ठीक हो र ! ती कानुनका विद्वानहरूलाई आफ्नो भनाइ अदालतमा राख्न स्थान छैन र ? यी अनुत्तरित प्रश्नहरूको जवाफ यो पंक्तिकारसँग छैन र कोही कसैलाई बिझाउन वा रिझाउन पोखिएका पनि होइनन्। एउटा सर्वसाधारण नागरिकका जिज्ञासा !"
ज्येष्ठ नागरिकमा एक्लोपन,"प्रभावकारी उपाय तथा रणनीतिहरू अवलम्बन गरेर ज्येष्ठ नागरिकका समस्या कम गर्नुपर्ने हुन्छ। सोबारे प्रशस्त अध्ययन अनुसन्धान गर्नुपर्ने कुरा अपरिहार्य देखिन्छ। संयुक्त राष्ट्रसंघको गत वर्ष १४ डिसेम्बर २०२० मा बसेको साधारणसभाले २०२१२०३० सम्मको एक दशकलाई ज्येष्ठ नागरिकको स्वास्थ्यसम्बन्धी दशकको घोषणा गरेको छ। त्यसलगत्तै यो दशकलाई ज्येष्ठ नागरिकको स्वास्थ्यसम्बन्धी अन्तर्राष्ट्रिय दशक भन्ने नाम दिएको छ। यो लक्ष्य पूरा गर्न राष्ट्रसंघले विश्व स्वास्थ्य संगठनलाई आह्वान गरेको थियो। आधुनिक विकासको प्रशंसा गर्दै विश्व स्वास्थ्य संगठनका महानिर्देशक डा टेडरस एढनोम भन्छन्, आजको अन्तर्राष्ट्रिय ज्येष्ठ नागरिक स्वास्थ्यदशकको घोषणाले संयुक्त राष्ट्रसंघको कार्य प्रणालीमा सरकारहरू, नागरिक संघसंस्थाहरू र प्राइभेट संस्थाहरू एकताबद्ध भएर काम गर्नुपर्ने कुरालाई स्पष्ट पारेको छ। यो एकताबद्धताले जीवनलाई वर्षमा होइन कि वर्षलाई जीवनमा परिणत गर्न हामी सक्षम हुने छौं। मानिस सामाजिक प्राणी भएकाले आपूलाई समाजभित्रै राख्न चाहन्छ। त्यसैले जुनसुकै उमेरमा पनि हरेक मानिसलाई आफ्नो शारीरिक र मानसिक विकासको लागि समाज नै आवश्यक पर्छ। अचानक व्यक्ति सामाजबाट अलग र एक्लो भएको अवस्थामा व्यक्तिलाई ठूलो असर पर्छ। अझ वृद्धावस्थामा त्यस्तो भयो भने त व्यक्तिमा नसासम्बन्धी रोग, पक्षघात, मधुमेह र सम्झने शक्ति कम हुने रोग लाग्छ। साथै मानसिक चिन्ता र तनावले उनीहरूले आत्महत्या जस्तो जोखिमपूर्ण कुरा पनि अँगाल्न सक्दछन्। यसैगरी सामाजिक पृथकता र एक्लोपनले आयु घट्न सक्छ र जीवन विचलित पनि हुन पुग्छ। यस्तो अवस्थामा पुग्न विभिन्न घटनाहरू प्रमुख कारण बन्न सक्छन् जस्तै जागिर जानु, श्रीमान्श्रीमतीको सम्बन्ध विच्छेद हुनु, घनिष्ठ मित्रहरू अथवा आफ्नो सन्तानहरूबाट टाढा हुनु आदि। सामाजिक पृथकता भन्नाले नातेदारभित्र वा बाहिरका सम्बन्धले पुर्याउने वस्तुगत स्थिति हो। एक्लोपन भन्नाले चाहेको अपेक्षा गरिएको र समाजमा वास्तविक सम्बन्धबीचको भेदभावले उत्पन्न हुने सामाजिक पीडा हो। सन् २०२१ को घटनालाई हेर्दा सामाजिक पृथकता र एक्लोपनले ज्येष्ठ नागरिकमात्र नभएर युवामै स्वास्थ्य प्रतिकूल भएको पाइएको छ। विकसित देशहरूले यस्तो नहोस् भन्न सरकारी नीति परिमार्जन गर्नुपर्ने दबाब महसुस गरेका हुन्। जसको ज्वलन्त उदाहरण कोभिड१९ को महामारीमा भौतिक दूरी कायम गर्नुपर्ने समस्याहरूको रूपमा देखिन आएको छ। यी समस्याको कारण सन् २०१८ मा बेलायत सरकारले एक्लोपन मन्त्रालय स्थापना गरेको छ। जापानले पनि २०२१ मा मन्त्रिपरिषद्मा एक्लोपन मन्त्रालय स्थापना गरी यस विषयमा अन्तरमन्त्रालय कार्यदल खडा गरेको छ। सन् २०२० मा अमेरिकामा विज्ञान इन्जिनियरिङ तथा चिकित्सा राष्ट्रिय प्रतिष्ठानले ज्येष्ठ नागरिकमा देखिएको सामाजिक पृथकता र एक्लोपनको अवस्थामा स्वास्थ्य स्याहार प्रणाली अवलम्बन गर्नुपर्ने प्रतिवेदनद्वारा सार्वजनिक गरिएको छ। सामाजिक पृथकता र एक्लोपन समस्याको व्यवस्थापन गर्न धेरै ढिलो भइसकेको छ। यो समस्यालाई सम्बोधन गर्न अन्तर्राष्ट्रिय, राष्ट्रिय तथा क्षेत्रीय नीतिहरूमा समेत नयाँ आयामहरू खोली सम्बोधन गर्नुपर्ने, अवस्था देखिएको छ। यसको थालनीमा महŒवपूर्ण भूमिका ज्येष्ठ नागरिककोे स्वास्थ्यका लागि राष्ट्रसंघीय दशक २०२१२०३० सम्म मनाउन तय गरिएको कुराले अझ प्रस्ट्याएको छ। यसका कार्यक्षेत्रहरू तपसिलमा उल्लेख गरिएका चारवटा कुराहरू यस प्रकार छन् : ज्येष्ठ नागरिकहरूप्रति हरेक व्यक्तिको सोचाइ, भावना र कार्यमा परिवर्तन ल्याउने। उनीहरूको क्षमता वृद्धि गर्ने समूहको सुनिश्चितताको तय गर्नुपर्छ। उनीहरूको स्याहार, सुसार र प्राथमिक स्वास्थ्य सेवा प्रदान गर्नुपर्छ। उहाँहरूका लागि दीर्घकालीन स्याहारसुसार पुर्याउन उचित प्रबन्ध गर्नुपर्छ। प्रभावकारी उपाय तथा रणनीतिहरू अवलम्बन गरेर ज्येष्ठ नागरिकका समस्या कम गर्नुपर्ने र सोबारे प्रशस्त अध्ययन, अनुसन्धान गर्नुपर्ने कुरा अपरिहार्य देखिन्छ। माथि उल्लेख गरिएका दुईवटा शब्द सामाजिक पृथकता र एक्लोपन फरकफरक देखिएका छन्। सामाजिक पृथकता भन्नाले नातेदारभित्र वा बाहिरका सम्बन्धले पुर्याउने वस्तुगत स्थिति हो। एक्लोपन भन्नाले चाहेको अपेक्षा गरिएको र समाजमा वास्तविक सम्बन्धबीचको भेदभावले उत्पन्न हुने भावना वा सामाजिक पीडा हो। हालसम्म जनसमुदायमा एक्लोपन र सामाजिक पृथकताको जटिलतामा परेका ज्येष्ठ नागरिकहरू कति छन् भनेर अनुमान गर्न भरपर्दो प्रमाणहरू उपलब्ध भएका छैनन्। केही प्राप्त प्रमाणहरूका आधारमा यसको मापन गर्न सकिन्छ। उदाहरणको लागि २५ वटा युरोपेली देशहरूमा २० देखि ३४ प्रतिशत ज्येष्ठ नागरिकहरू भएको, संयुक्त राज्य अमेरिकामा २५ देखि २९ प्रतिशत ज्येष्ठ नागरिकहरू एक्लो भएको, ल्याटिन अमेरिकामा २५ देखि ३२ प्रतिशत, भारतमा १८ प्रतिशत, चीनमा ३८ प्रतिशत एक्लोपन भोगिरहेको कुरा सन् २०२१ मा अध्ययन गरिएको प्रतिवेदनले जनाएको छ। तर, अन्य अध्ययनले देखाएको प्रमाणअनुसार चीनमा एक्लोपन व्यक्त गर्ने ज्येष्ठ नागरिकको प्रतिशत २९६ छ। भारतमा ४४ प्रतिशत गरी संसारको अन्य भूभागमा भन्दा बढी रहेको देखाइएको छ। तुलनात्मक रूपमा समुदायमा रहेका ज्येष्ठ नागरिकहरूको दीर्घकालीन स्याहारसुसार गर्ने संस्थाहरूमा रहेका ज्येष्ठ नागरिकहरूमा एक्लोपन बढी भएको प्रमाण उपलब्ध छ। उदाहरणका लागि मध्यम आयस्तर भएका तीन वटा र उच्च आयस्तर भएका आठ वटा देशमा गरिएको छ। ११ अध्ययनले देखाएअनुसार ३५ प्रतिशत आफ्नै निवासमा बस्ने र नर्सिङ होममा बस्नेहरूको पनि उच्च एक्लोपन प्रमाणित भएको छ। अन्तत: घरमा बस्नेहरूभन्दा स्याहारगृहमा बस्ने ज्येष्ठ नागरिकको एक्लोपन उच्च रहेको अध्ययनले देखाएको छ। जति उमेर बढ््दै गयो त्यति एक्लोपन बढ्ने र उमेर घटी भएमा घट्ने भन्ने कुरा निराधार हो। किनभने कुनै कुनै अध्ययनले एक्लोपन उल्टो गतिमा गएको पनि पाइएको छ। जस्तो कि युवाअवस्थामा पनि एक्लोपनको समस्या प्रचुर देखिएको छ। जति उमेर बढ्दै गयो त्यति एक्लोपन बढ्दै जाने अझ १५ वर्षपछि त उच्च गतिमा बढ्ने कुरा अध्ययनले देखाएको छ। अत: सो प्रमाणअनुसार उमेर र एक्लोपनबीच तलमाथि भइरहने उदाहरणहरू उपलब्ध छन्। जस्तै संयुक्त राज्य अमेरिकामा गरिएको राष्ट्रिय प्रतिनिधिमूलक अध्ययनले वृद्धावस्थामा सबैभन्दा बढी हुने देखिन्छ। युवाअवस्थामा पनि एक्लोपन उच्च रहने तर ५०६० को उमेरमा यो उच्चबिन्दुमा पुग्ने उल्लेख छ। हालै गरिएका ५ सय ७५ वटा अध्ययनले देखाएअनुसार पुरुष र महिलामा एउटै प्रकारको लैंगिक एक्लोपन देखिएको छ। महŒवपूर्ण कुरा त के छ भने बाल्यावस्था, किशोरावस्था र युवाअवस्थाका पुरुषहरूमा बढी एक्लोपन पाइयो। अधबैंस र वृद्धावस्थामा भने दुवै जातिमा लैंगिक फरकपन कम भएको पाइयो। महिलाको एक्लोपनका अवस्थामा भने चिन्ताजनक प्रमाण जुटेको छ। ज्येष्ठ नागरिकहरूको एक्लोपन विश्वव्यापी रूपमै बढिरहेको छ कि छैन भन्ने कुरा जानकारीमा आइसकेको छैन। तर पनि चीनमा सन् १९९५२०११ का बीचमा गरिएका २५ वटा अध्ययनले एक्लोपन बढेको पाइयो। अमेरिकामा गरिएको सन् २०१८१९ को अध्ययन अनुसार एक्लोपन ७ प्रतिशतले वृद्धि भएको देखिन्छ। स्विेडनमा भने अहिलेको दशकमा एक्लोपन वृद्धि भएको पाइएन। तर फिनल्यान्ड र जर्मनीमा भने बढेको पाइयो। एक्लोपन वृद्धि हुनुमा सहरीकरण, छोडपत्र, बेरोजगार, सामाजिक असमानताहरू पनि मुख्य कारण हुन्। सन् २०१५ मा गरिएको अध्ययनअनुसार सामाजिक पृथकताको कारणले २९ प्रतिशत र एक्लोपनको कारणले २६ प्रतिशत मृत्युदर बढेको कुरा उल्लेख छ। मोटोपन, शारीरिक क्रियाकलापको अभाव, धूमपान, लागूपदार्थ र स्वास्थ्यसम्बन्धी हेलचेक््याइँले गर्दा मृत्युदरमा फरक पाइएको छ। सामाजिक पृथकता र एक्लोपनले मृत्युदरमा वृद्धि गराउने कुरामा बढी पुष्टि भएको पाइन्छ। ज्येष्ठ नागरिकहरूको एक्लो बसाइको व्यवस्थापन, सुव्यवस्थित हुन नसकेकोे कारणले सामाजिक पृथकतालाई बढावा दिएको छ। धेरै अध्ययनले देखाएअनुसार एक्लै रहने कारणले गर्दा सामाजिक र आर्थिक क्षेत्रमा पनि परिवर्तन भएको देखिन्छ। जन्मदरमा आउने गिरावट, वैवाहिक तरिकामा आएको विविधता, लिभिङ टुगेदर, छोडपत्र, युवाहरूको उच्चशिक्षा, गाउँबाट सहरतिर जाने बढ्दो क्रम र सहरबाट विदेश जाने प्रवृत्तिले असहज आर्थिक वृद्धिदर बढेकोे र सामाजिक पृथकता र एक्लोपन वृद्धि भएको पाइएको छ। तुलनात्मक रूपमा विश्वमै पुरुषभन्दा महिला नै एक्लै बसेको पाइन्छ। सन् २००६ र २०१५ को बीचमा पाइएको तथ्यअनुसार ज्येष्ठ पुरुष ११ प्रतिशतले एक्लो रहेको तर ज्येष्ठ महिला २४ प्रतिशतले एक्लै बस्ने गरेको पाइएको हो। सामाजिक पृथकता एक्लोपनको कारणले ज्येष्ठ नागरिकमा नसासम्बन्धी रोग, पक्षघात, स्मरणशक्तिमा ह्रास, कुण्ठा, चिन्ता, आत्महत्याको चाहना, शारीरिक अस्वस्थता आदि जोखिमहरूको प्रमाण उपलब्ध भएका छन्। जसमा मधुमेह, कोलेस्ट्रोल र अन्य शारीरिक जोखिमहरू वृद्धि भएको कुरा प्रमाणित छ। हालसालै सामाजिक पृथकता र एक्लोपनले स्वास्थ्यमा तीन वटा कुरामा धेरै असर परेको उल्लेख छ। जसमा पहिला यसले तनाव पैदा गराउँछ। दोस्रो तनाव व्यवस्थापन गराउने क्षमतामा कमी गराउँछ। तेस्रो मानसिक स्वास्थ्य र अल्छीपनले शारीरिक सक्रियता कम हुने खान मन नलाग्ने, औषधोपचारमा मन नजाने तर धूमपान र मादक पदार्थ सेवनजस्ता कुरामा वृद्धि हुने उल्लेख छ। सामाजिक पृथकता र एक्लोपनको कारण समाजमा ठूलो आर्थिक बोझ परेको देखिन्छ। उच्च आयस्तर भएका मुलुकहरूमा स्वास्थ्य र दीर्घकालीन स्याहारसुसारको खर्च बढी भएको तथ्य चारवटा अध्ययनबाट प्रमाणित गरिएको छ। व्यक्तिगत जटिलता सम्बन्धमा ह्रास, समाज र समुदायमा हुने स्तर आदि कारणले मानिस सामाजिक पृथकता र एक्लोपनको जोखिममा पर्छ। यी तथ्यलाई हृदयंगम गर्ने हो भने सामाजिक पृथकता र एक्लोपनको जटिलतालाई घटाउन मद्दत पुग्ने कुरा उल्लेख छ। व्यक्तिगत स्तरमा प्रभाव पर्नाले हृदयघात, क्यान्सरजस्ता कुराहरू वृद्धि हुन पुग्छ। आन्तरिक क्षमतामा ह्रास आउनु नसासम्बन्धी रोग लाग्ने, सम्झने शक्तिमा कमी आउने, सुन्ने शक्ति कम हुनेजस्ता जोखिम बढाउँछ। लेखक राष्ट्रिय ज्येष्ठ नागरिक महासंघका महासचिव हुन्।"
