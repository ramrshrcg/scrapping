शीर्षक,विवरण
"१७ सय ६० जनामा कोरोना संक्रमण, ७ को मृत्यु","काठमाडौं : पछिल्लो २४ घन्टामा १७ सय ६० जनामा कोरोना भाइरस (कोभिड१९) संक्रमण पुष्टि भएको छ। १६ हजार ८४४ नमूना परीक्षण गर्दा १७ सय ६० जनामा कोरोना भाइरस (कोभिड१९) संक्रमण पुष्टी भएको हो। यो कोरोना संक्रमण दर १० प्रतिशतको हाराहारीमा रहेको मन्त्रालयले जनाएको छ। काठमाडौं उपत्यकामा मात्रै ४९५ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। काठमाडौंमा ३६०, ललितपुरमा ७२ र भक्तपुरमा ६३ जनामा संक्रमण पुष्टि भएको हो। यस्तै पछिल्लो २४ घन्टामा थप एक हजार २२० जना कोरोनामुक्त भएका छन्। मन्त्रालयका अनुसार कोरोनाबाट थप ७ जनाको मृत्यु भएको छ। हालसम्म कोरोना संक्रमणबाट १० हजार ८९६ जनाको मृत्यु भएको छ।"
दाताले दिएका स्वास्थ्य सामग्री दुई महिनादेखि स्टोरमै,"ओखलढुंगा : दाताले दिएका स्वास्थ्य सामग्री स्वास्थ्य संस्थामा नपुगी स्टोरमै थन्किएको पाइएको छ। मोलुङ गाउँपालिकाका स्वास्थ्य संस्थाका लागि उपलब्ध भएका सामग्री वितरण नगर्दा स्टोरमा थन्किएका हुन्। कोभिड १९ विरुद्ध विश्वव्यापी ओखलढुंगेली सञ्जालले गाउँपालिकाका सबै स्वास्थ्य संस्थाहरुका लागि दिएका सामग्री रामपुरस्थित कोभिड अस्पतालको स्टोरमा थन्किएका हुन्। गाउँपालिका मार्फत उपलब्ध गराइएका सामग्रीहरु वितरण नभएपछि स्टोरमै रहेको पाइएको नागरिक समाजका बोधनारायण श्रेष्ठले बताए। जिल्ला पैरवी सञ्जालको तर्फबाट स्वास्थ्य संस्थाहरुको अवस्था र सेवा प्रवाहबारे अवलोकन गर्न पुगेको पत्रकार तथा नागरिक समाजको टोलीले स्वास्थ्य संस्थामा सामग्री नपुगेको पाइएको श्रेष्ठले जानकारी दिए। सामग्री गाउँपालिका केन्द्रमा रहेको प्राप्चा स्वास्थ्य चौकीमा समेत वितरण गरिएको छैन। हामीकहाँ बाहिरबाट उपलब्ध कुनै सामग्रीहरु अहिलेसम्म आएको छैन, हर्कपुर स्वास्थ्य चौकीका प्रमुख भरत प्रधानले भने। जिल्लाबाट विभिन्न देशमा रोजगारको शिलशिलामा विदेशमा रहेका ओखलढुंगेहरुको सो सञ्जालले जिल्लामा ७१ लाख बढीको स्वास्थ्य सामग्री उपलब्ध गराएको थियो। जिल्लाका सबै स्वास्थ्य संस्थाहरुका लागि साधारण बेड, ४० लिटरको उपकरणसहितको अक्सिजन सिलिण्डर, विपी मोनिटर, थर्मोमिटर लगायतका स्वास्थ्य सामग्री उपलब्ध गराएको थियो। जिल्लास्थित समन्वय समितिले स्थानीय तहलाई त्यस्ता सामग्री कोभिड १९ को जाखिमको समयमा उपयोग गर्न उपलब्ध गराएको थियो। स्वास्य सामग्री उपलब्ध नभएको विषयमा मोलुङ गाउँपालिकाका स्वास्थ्य शाखा प्रमुख वेदहरि दाहालले कार्यपालिका बैठकले निर्णय गरेर वितरण गर्ने भनेकाले स्टोरमा रहेको बताए। उनले बैठक नबसेकाले वितरण नभएको भन्दै एक हप्ताभित्रै सबै सामग्री वितरण गरिने जनाए।"
"अफगानिस्तानका महिला खेलाडीहरु भागेर पाकिस्तान पुगे, क्षेप्यास्त्र परीक्षणले कोरियाली प्रायद्धिपमा तनाव","कोरियाली प्रायद्धिपमा तनाव प्योङयाङ: उत्तर कोरियाले गरेको क्षेप्यास्त्र परीक्षणले कोरियाली प्रायद्धिपमा तनाब बढेको अन्तर्राष्ट्रिय मिडियाले जनाएका छन्।उत्तर कोरियाले गरेको शक्तिशाली क्षेप्यास्त्र परीक्षणले कोरियाली प्रायद्धिप क्षेत्रमा पहिलेदेखि नै जारी तनाव झनै बढेको सीएनएनमा समाचार छ । उत्तरले बुधबार बिहान शक्तिशाली क्षेप्यास्त्र प्रहार गरेको थियो । उक्त क्षेप्यास्त्र पूर्वी कोरियन प्रायद्धिपमा खसेको पाँच मिनेटपछि दक्षिण कोरियाले पनि क्षेप्यास्त्र प्रहार गरेको हो। दक्षिण कोरियाले क्षेप्यास्त्र परीक्षण सफल भएको भन्दै बुधबार विज्ञप्ति जारी गरेको थियो । क्षेप्यास्त्रले सम्भावित बाह्य खतरालाई रोक्न, देशको आत्मरक्षा गर्न र कोरियन पेनिनसुलामा शान्ति कायम राख्न मद्धत पुर्याउनेछ दक्षिण कोरियाद्वारा जारी विज्ञप्तिमा भनिएको छ, अत्याधुनिक प्रविधि र क्षेत्रीय हातहतियार क्षमता विस्तारको दौडमा अब दक्षिण कोरिया संसारको सातौँ मुलुक भएको छ । यद्यपि उत्तर कोरिया र दक्षिण कोरियाले बुधबार गरेको क्षेप्यास्त्र परीक्षणले प्रायद्धिप क्षेत्रमा तनाव सिर्जना गर्ने विज्ञहरुले बताएका छन् । दुबै कोरियाले एकैपटक शक्तिशाली क्षेप्यास्त्र परीक्षण गरेका छन् । यो एक निकै असामान्य संयोग हो योनसेई युनिभर्सिटीका प्रोफेसर जोन डेलुरीले एएफपीसँग भनेका छन्, प्रायद्धिप क्षेत्रमा हतियारको दौड भइरहेको छ । यसले ठुलो तनाव उत्पन्न गराउनेवाला छ । त्यसैले सबैले सतर्क रहन जरुरी छ । ००० जलवायु कोषको लागि थप ४७ विलियन डलर दिने ईयुको घोषणा स्ट्रासवर्गः युरोपेली आयोगकी अध्यक्ष उर्सुला वोर डेर लायनले जलवायु कोषको लागि थप ४७ विलियन डलर उपलब्ध गराउने घोषणा गरेकी छन् । युरोपेली संघद्धारा बुधबार स्ट्रासवर्गमा आयोजित जलवायु परिवर्तसम्बन्धी एक छलफल कार्यक्रममा उनले सो रकम उपलब्ध गराउने घोषणा गरेकी हुन् । जलवायु परिवर्तनका लागि उपलब्ध गराइने सो रकम विकासोन्मुख मुलुकमा पठाइने बताएकी छन् । जलवायु कोषमा युरोपेली संघको ठूलो योगदान रहनेछ । त्यसको लागि युरोपेली संघले उपलब्ध गराउन लागेको थप ४७ विलियन डलर जलवायु वित्तको रुपमा विकासोन्मुख मुलुकमा पठाइने छ उनले भनेकी छन् । उनले अमेरिका र अन्य शक्ती मुलुकलाई पनि प्रभावकारी कदम चाल्न आग्रह गरेकी छन् । सो रकम सन् २०२७ सम्ममा विकासोन्मुख मुलुकमा पठाइनेछ । जलवायु कोषको लागि विकासोन्मुख मुलुकहरुलाई ठूलो रकम उपलब्ध गराउन विकसित मुलुकहरु सहमत भएका थिए । सो सहमति अनुसार विकसित मुलुकहरुले सन् २०२० देखि प्रतिवर्ष १०० विलियन डलर उपलब्ध गराउन सन् २०१५ को पेरिस सम्झौतामा हस्ताक्षर गरेका थिए । ००० अफगानिस्तानका महिला खेलाडीको टिम पाकिस्तान उड्यो लाहोरः तालिबानले अफगानिस्तान आफ्नो कब्जामा लिएको एक महिनापछि अफगानिस्तानको राष्ट्रिय महिला फुटबल खेलाडीको समूह भागेर पाकिस्तान पुगेको छ । मानवीय संकटको भीसा बोक्दै उनीहरुले पाकिस्तान प्रवेश गरेको डन न्युजमा समाचार छ । अफगानिस्तानका महिला खेलाडीको समूह बुधबार उत्तरपश्चिमी नाका तोर्खान हुँदै पाकिस्तान प्रवेश गरेको सूचनामन्त्री फवाद चौधरीले जनाएका छन् । हामीले अफगानिस्तानको महिला फुटबल टिमलाई स्वागत गरेका छौँ । उनीहरु यतिबेला अफगानिस्तान हुँदै तोर्खाम नाकासम्म आइपुगेका छन् चौधरीले बुधबार ट्विटमार्फत जानकारी दिएका छन् । मंगलबार करिब ७५ खेलाडी उक्त नाकामा प्रवेश गरेको बताइएको छ । बुधबारसम्म १४, १६ र १८ वर्ष उमेर समूहका महिला खेलाडीको समूहले सो नाका प्रवेश गरेको बताइएको छ । यद्यपि, कतिजना महिला खेलाडीलाई पाकिस्तान प्रवेशमा अनुमति दिएको भन्ने स्पष्ट पारिएको छैन । गत हप्ता अफगानिस्तानको तालिबान सरकारले महिलालाई खेलकुदमा प्रतिबन्द लगाउने घोषणा गरेको थियो । डन न्युजका अनुसार काबुल कोच, फुटबल सदस्य र आफ्नो परिवारका सदस्यसहित अफगानी महिला फुटबलको टोली पाकिस्तान पुगेको छ । पछिल्लो समय काबुलमा भएको आक्रमणपछि उनीहरुले अफगानिस्तानबाट भाग्न खोजिरहेका थिए । ००० न्युजिल्याण्डको आधिकारिक नाम परिवर्तन गर्न सिफारिस वेलिङटनः टापुहरुको मुलुक न्युजिल्याण्डको आधिकारिका नाम परिवर्तन गर्न सिफारिस गरिएको छ । न्युजिल्याण्डको माओरी पार्टीले देशको परम्परागत पोलिनेसियन शीर्षकअन्तर्गत न्युजिल्याण्डको नाम परिवर्तन गरेर आउटेइरो राख्न सिफारिस गरेको हो । न्युजिल्याण्डको नाम आउटेइरो राख्ने पक्षमा एकै रात २५ हजारले हस्ताक्षर गरेका छन् । नोभा जिल्याण्डिया शब्द अपभ्रंस हुँदै न्युजिल्याण्ड देशको आधिकारिक नाम रहन गएको बताइन्छ । युरोपियन उपनिवेशमा पर्दा आफ्नो मुलुकको नाम न्युजिल्याण्ड रहन गएकोले मुलुकको मौलिकता झल्काउने नाम राख्न आफूहरुले सिफारिस गरेको माओरी पार्टीका नेता राविरी वेइटिटीले बताएका छन् । हामी पोलिनेसियन मुलुकका हौँ भने हामी आउटेइरो हौँ । त्यसैले हाम्रो मुलुकको नाम युरोपियन उपनिवेशमा आधारित नभई मौलिकता झल्किने हुनुपर्छ भाइस न्युजसँग उनले भनेका छन् । ००० मेक्सिकोमा होटलबाट अपहरणमा परेका २२ विदेशीको उद्वार मेक्सिको सिटीः मेक्सिकोको एक होटेलबाट अपहरणमा परेका २२ विदेशीको उद्वार गरिएको छ । मंगलबार राति अपहरणमा परेका २२ विदेशीको मेक्सिकन अधिकारीहरुले उद्वार गरेका हुन् । क्युवा र हैटी गरी २२ विदेशी पर्यटकसहित १६ मेक्सिकन नागरिकलाई मेक्सिकोको सान लुईस पोटोसीस्थित सोल लुना होटलबाट बन्दुकधारीले अपहरण गरेका थिए । अपहरणपछि उनीहरुले १९५ किलोमिटर टाढा रहेको दुर्गम क्षेत्रमा पुर्याएका थिए । विदेशीहरु अपहरणमा परेको सूचनाका आधारमा मेक्सिकन अधिकारीहरुले खोजी कार्य थालेका थिए । अधिकारीहरुले उनीहरुलाई घाइते अवस्थामा फेला पारेका थिए । घाइते बनेका २२ विदेशीहरुलाई हाल उद्वार गरिएको मेक्सिकन अधिकारीहरुले बताएका छन् । ००० दुई दिनमा ८० हुथी लडाकु मारिए अल मुकाल्लाः यमनको मध्य सहर मारिबमा दुई दिनको अन्तरालमा करिब ८० हुथी लडाकु मारिएका छन् । मारिबको अलकसरा क्षेत्रमा सरकारी सेना र अरब गठबन्धनबीच सोमबार र मंगलबार भएको दोहोरो हवाई हमलामा करिब ८० हुथी लडाकु मारिएको अबर न्युजमा समाचार छ । दुई दिनअघि हुथी विद्रोहीहरु मारिब सहरतर्फ प्रवेश गर्न खोजिरहेका थिए । अबर न्युजका अनुसार उनीहरुलाई रोक्न सरकारी सैनिकले गरेको प्रतिकारमा हुथी विद्रोही मारिएका हुन्। हुथी विद्रोहीहरु आक्रमण गर्दै मारिब प्रवेश गर्दै थिए । त्यसको प्रतिकार गर्न हवाइ हमला गर्दा ८१ हुथी लडाकु मारिएका छन् यमन आर्मिका कोलोनियल याहिया एल हतेमीले बुधबार अरब न्युजसँग भनेका छन् । ००० हैटीका राष्ट्रपतिको हत्यामा प्रधानमन्त्रीकै संलग्नता हभानाः हैटीका राष्ट्रपति जोभेनेल मोइजको हत्यामा प्रधानमन्त्रीको संलग्नता रहेको आशंका गर्दै उनीमाथि छानविनको लागि माग गरिएको छ । सो आशंकामा हैटीका प्रधानमन्त्री एरियल हेन्रीलाई देश छोड्न रोक लगाइएको छ । ५३ वर्षीय राष्ट्रपति मोइजको गत जुलाई पहिलो सातामा हैटीको पोर्ट ए प्रान्तमा हत्या भएको थियो । राष्ट्रपतिको हत्यारा र प्रधानमन्त्रीबीच पटकपटक फोनवार्ता भएको अनुसन्धानको रिपोर्टले देखाएको छ । सो हत्याको अनुसन्धानमा संलग्न न्यायाधीसहरुले प्रधानमन्त्रीको संलग्नता रहेको हुनसक्ने आशंकामा रोक लगाएको हो । साथै यस घटनामा प्रधानमन्त्री एरियलमाथि छानविनको लागि माग गर्न थालिएको छ । संयोजन: अस्मिता खड्का"
राष्ट्रिय भूमि आयोगको अध्यक्षमा केशव निरौला,काठमाडौँ: सरकारले केशव निरौलाको अध्यक्षतामा राष्ट्रिय भूमि आयोग गठन गरेको छ । बुधबार बसेको मन्त्रिपरिषद् बैठकले नीरौलालाई अध्यक्ष र नहेन्द्र खड्कालाई उपाध्यक्ष नियुक्त गरेको हो । राष्ट्रिय भूमि आयोग गठन भएको छ । सरकारले अध्यक्षमा केशव निरौला र उपाध्यक्षमा नहेन्द्र खड्कालाई नियुक्त गरेको हो भूमि व्यवस्था सहकारी तथा गरिवी मन्त्रालयका प्रवक्ता जनकराज जोशीले अन्नपूर्णलाई जानकारी दिए । नीरौला नेपाली कांग्रेस सम्बद्ध नेपाल शिक्षक संघका पूर्व अध्यक्ष समेत हुन् । आयोगका अध्यक्ष निरौलाले बुधबार प्रधानमन्त्री शेरबहादुर देउवासमक्ष सपथ लिएका छन् । यस्तै उपाध्यक्ष खड्का माओवादी केन्द्र निकट हुन् । साथै खड्कासँग कृषि तथा भूमिको क्षेत्रमा लामो समयदेखि काम गरेको अनुभव छ । सरकारले यसअघि देवी ज्ञवालीको नेतृत्वको भूमिसम्बन्धी समस्या समाधान आयोग खारेज गरेको थियो ।
"पोखरामा हट्यो निषेधाज्ञा, शैक्षिक संस्थादेखि डान्सबार सबै खुल्ला","पोखरा : कास्कीमा जारी भएको लकडाउन खुलेको छ। दोस्रो कोरोना संक्रमण नियन्त्रण गर्न बैशाख १५ गतेदेखि जारी भएको लकडाउन असोज १ गतेदेखि खुलेको हो। लकडाउन खुलेसँगै अब पोखरा र समग्र कास्की जिल्लामा स्कुल, होटल, रेष्टुरेण्ट, रात्रीकालीन व्यवसाय, क्लब, दोहोरी साँझ, डान्सबार लगायत खुलाउने निर्णय गरेको कास्कीका प्रमुख जिल्ला अधिकारी थानेश्वर गौतमले बताए। लामो समय लकडाउनको मारमा परेको पर्यटन व्यवसाय लकडाउन खुलेसँगै लयमा आउने विश्वासमा छन्। लकडाउन खुलेसँगै अब आन्तरिक पर्यटन प्रवर्द्धन गर्ने कार्यक्रम सुरु गर्दै छुटका कार्यक्रम घोषणा गर्ने तयारीमा पोखराका पर्यटन व्यवसायी छन्। पहिलो चरणमा आन्तरिक पर्यटनलाई लक्षित गरी छुटका कार्याक्रम ल्याइने पोखरा पर्यटन परिषद्का अध्यक्ष गोपीबहादुर भट्टराईले बताए। पोखराका पर्यटन व्यवसायीले मंगलबार नै लकडाउन हट्ने विश्वासमा पोखराका धार्मिक, सांस्कृतिक र प्राकृतिक पर्यटकीय स्थल असोज १ गतेदेखि खोल्ने निर्णय गरेका थिए। पोखराका सहाशिक गतिविधि प्याराग्लाइडिङ लगायतका गतिविधि पनि असोज १ गतेदेखि सञ्चालन गर्ने नेपाल हवाइ खेलकुद संस्थाका अध्यक्ष कृष्ण भण्डारीले बताएका थिए। यस अघि पहिलो लकडाउन खुकुलो भए पनि स्कुल र रात्रिकालीन व्यवसाय खुलेका थिएनन्। पछिल्लो दिनमा कोरोना संक्रमण र मृत्युदर घटेको कारण लकडाउन खुला गर्ने निर्णय गरिएको कास्की प्रशासनले जनाएको छ। प्रमुख जिल्ला अधिकारी गौतमले बुधबार साँझ जारी गरेको आदेशमा स्वास्थ्य सतर्कता अपनाएर सुरक्षा मापदण्ड पूर्ण रुपमा पालना गर्नुपर्ने उल्लेख गरिएको छ। यसअघि साँझ ८ बजेसम्म मात्र खुला गरिएको बजार र पर्यटकीय स्थलको समय बढाइएको छ। पोखराका होटल तथा रेष्टुरेन्ट राति साढे ११ बजेसम्म खोल्न पाइने उल्लेख गरिएको छ भने डान्सबार, क्लब, दोहोरी साँझ जस्ता रात्रिकालीन व्यवसाय राति साढे १ बजेसम्म संचालन गर्न पाइने आदेशमा उल्लेख छ। लकडाउन खुला गरिए पनि संक्रमण दर बढ्लै गएमा जुनसुकै बेला थप आदेश जारी गर्ने जिल्ला प्रशासन कार्यालय कास्कीद्वारा जारी आदेशमा उल्लेख गरिएको छ। लामो समय भएको लकडाउनको कारण सबैभन्दा धेरै मारमा परेको पर्यटन उद्योग लकडाउन हटेसँगै लयमा फर्कने विश्वास व्यवसायीमा छ।"
कक्षा १२ को परीक्षामा नक्कली परीक्षार्थी पक्राउ,वीरगन्जः बुधबारदेखि सुरु भएको कक्षा १२ को परीक्षामा अर्कैको नाममा परीक्षा दिने एक नक्कली परिक्षार्थी पक्राउ परेका छन् । पर्साको पर्सागढी नगरपालिकाको बरवाटाडी छटैलीस्थित नेपाल राष्ट्रिय माध्यमिक विद्यालयमा बुधबार भएको पहिलो दिनको परीक्षामा एक नक्कली परिक्षार्थी पक्राउ परेका हुन् । पक्राउ पर्नेमा पर्सागढी नगरपालिका८ का २० वर्षीय राजचन्द्र दास छन् । नेपाल राष्ट्रिय माध्यमिक विद्यालय बरवा छटैलीका कक्षा १२ का विधार्थी सन्दीप दासको सट्टा परीक्षा दिइरहेको अवस्थामा राजचन्द्रलाई प्रहरीले पक्राउ गरेको हो । प्रहरीको प्रारम्भिक अनुसन्धान अनुसार सन्दीपको प्रवेशपत्रमा सन्दीपको फोटो हटाएर आफ्नो फोटो टासेर राजचन्द्रले परीक्षा परीक्षा दिइरहेका थिए । विद्यालयका शिक्षकले प्रहरीलाई खबर गरेपछि प्रहरी चौकी बढ्निहारको टोलीले राजचन्द्रलाई नियन्त्रणमा लिएको हो । पर्साका प्रहरी उपरीक्षक बेल बहादुर पाण्डेका अनुसार प्रवेश पत्रमा सन्दीपको तस्बिर उप्काएर राजचन्द्रको टाँसिएको अवस्थामा भेटिएको हो । पक्राउ परेका नक्कली परीक्षार्थी राजचन्द्रलाई जिल्ला प्रहरी कार्यालय पर्साको हिरासतमा राखिएको छ । उनी विरुद्ध परीक्षा नियमावली अनुसार कारवाही प्रक्रिया अगाडि बढाइने प्रहरी उपरीक्षक पाण्डेले जानकारी दिए ।
शिक्षक हत्या प्रकरण : छिमेकी महिलाको संलग्नता,"दैलेख : दैलेखको गुराँस गाउँपालिका८ स्थित मालिका मावि छोटेपोखरामा कार्यरत शिक्षक ४२ वर्षीय नगेन्द्रबहादुर बिसीको हत्यामा छिमेकी महिलाको संलग्नता रहेको पुष्टि भएको छ। जिल्ला प्रहरी कार्यालय दैलेखका डिएसपी अनुपम श्रेष्ठका अनुसार छिमेकी २५ वर्षीया मुना रानाले बिसीको हत्या गरेको पुष्टि भएको हो। छोटेपोखरास्थित घटनास्थलको पश्चिमपट्टी ३० मिटरको दूरीमा बसोबास गर्दै आएकी स्थानीय डम्बर खड्काको पत्नी मुना रानाले शिक्षक बिसीको हत्या गरेको स्वीकार गरेकी छिन्। मुनाले सोमबार राती साढे १ बजे व्यक्तिगत रिसिबीका कारण धारिलो हतियार प्रयोग गरी बिसीको घाँटी रेटेर हत्या गरेको प्रहरी समक्ष बयान दिएकी छिन्। मुनाले शिक्षक बिसीको घाँटीमा धारिलो हतियार प्रयोग गरी हत्या गरेको भनी अनुसन्धानका क्रममा स्वीकार गरेकी छिन्, डिएसपी श्रेष्ठले भने, सोही आधारमा पीडित पक्षबाट जाहेरी दरखास्त लिइ कर्तव्य ज्यान कसुरको अनुसन्धानका लागि दैलेख जिल्ला अदालतबाट म्याद थप गरी प्रहरी हिरासतमा राखेर विस्तृत अनुसन्धान थालेका छौं। प्रहरीले मुनाको कोठाबाट धारिलो हतियार लगाएतका प्रमाणहरु समेत बरामद गरेको जनाएको छ। सवुत प्रमाण संकलन र खानतलासी, बराम, मुचुल्का समेतको प्रारम्भिक अनुसन्धान प्रक्रिया सम्पन्न गरी मृतक बिसीलाई धारिलो बस्तु प्रयोग गरी कर्तव्य गरी मारेको प्रारम्भिक अनुसन्धान पश्चात् घटनास्थलबाट प्राप्त भौतिक प्रमाण, प्राविधिक तथा तथ्यपरक अनुसन्धानको आधारमा शिक्षक बिसी हत्यामा मुना नै संलग्न रहेको पुष्टि भएको प्रहरीले जनाएको छ। शिक्षक बिसी मंगलबार बिहान ७ बजे मालिका मावि छोटेपोखराको टिनको छानो भएको विज्ञान प्रयोगशाला अगाडिको बरण्डामा घाँटी रेटी हत्या गरिएको अवस्थामा फेला परेका थिए। उक्त घटनाको अनुसन्धानमा जिल्ला प्रहरी कार्यालय दैलेखका प्रहरी निरीक्षक ईन्द्रजित सुनारको कमाण्डमा सोको अफिसर सहित प्रहरी चौकी लाँलीकाँडाको प्रहरी टोली परिचालन गरिएको थियो। प्रहरीले घटनास्थलबाट मृतक बिसीको मोबाइल, चप्पल बरामद गरेको थियो। प्रहरी निरिक्षक इन्द्रजित सुनारका अनुसार घटनामा संलग्न रहेको हुन सक्ने भन्दै शंकास्पद् १० जनालाई मंगलबार नै नियन्त्रणमा लिएको थियो। तीमध्ये हत्या घटनामा मुनाको प्रत्यक्ष संलग्न रहेको प्रहरीले जनाएको छ। मृतक बिसी विगत १३ वर्षदेखि राहत शिक्षकको रुपमा मालिका माविमा कार्यरत थिए। उनी सोही विद्यालयका पूर्व विद्यार्थी समेत हुन्। मृतक बिसीका श्रीमती र दुई छोरा छन्। १९ वर्षीया सुनिल बिसी र १७ वर्षीय अंकित बिसी अध्ययनका लागि बाँकेको नेपालगञ्जमा बस्दै आएका पारिवारिक स्रोतले जनाएको छ। घटना भएको दिन शिक्षक बिसीकी पत्नी दैलेख सदरमुकाम आएकी थिइन्।"
प्रदीप र गोकर्ण एउटै मञ्चमा देख्दा गुल्मीका कार्यकर्ता उत्साहित,"गुल्मी : एमाले विभाजन भए पनि दुई खेमाबाट चिनिएका जिल्लाका प्रभावशाली नेताहरु एउटै मञ्चमा देख्दा गुल्मीका नेता, कार्यकर्ता उत्साहित भएका छन्। नेकपा एमालेका सचिवद्वय प्रदीप ज्ञवाली र गोकर्ण विष्टलाई पार्टी विभाजनपछि गुल्मेली कार्यकर्ताले बुधबार तम्घासमा आयोजित कार्यक्रममा एउटै मञ्चबाट सम्बोधन गरे। कार्यकर्ता भेलालाई सम्बोधन गर्न दुवै नेता गृह जिल्ला आएका हुन्। ज्ञवाली केपी शर्मा ओली निकट र विष्ट माधवकुमार नेपाल खेमामा देखिएका थिए। माधव नेपालले एमाले छाडेर नेकपा समाजवादी बनाए पनि विष्ट उनको पार्टीमा गएनन्। जिल्लाका नेता, कार्यकर्ताहरु नेता विष्ट समाजवादीमा जाने हुन् कि ? भन्ने चिन्तामा थिए। कार्यकर्ताको मनोभावना अनुसार विष्टले एमाले छाडेनन्। नेता, कार्यकर्ताको चाहना नेता ज्ञवाली र विष्टको एकता नटुटोस् भन्नेमै थियो। दुई प्रभावशाली नेता एकै थलोमा भएपछि गुल्मीमा पार्टी फुटको असर परेको छैन। १२ वटा स्थानीय तहमा रहेका जनप्रतिनिधी सबै एमालेमा छन्। रामकुमारी झाक्रीको समेत गृह जिल्ला गुल्मी भए पनि उनको प्रभाव देखिंदैन्। दुई नेता एकै ठाउँमा भएको देख्दा हामी उत्साहित छौँ,एमालेका नेता एवं जिल्ला समन्वय समिति प्रमुख लक्ष्मण पराजुलीले भने,गुल्मीमा एमाले फुटेको असर परेको छैन। कार्यकर्तालाई सम्बोधन गर्दै नेता ज्ञवाली र विष्टले कार्यकर्तालाई ढुक्क भएर पार्टीमा क्रियाशील हुन् आग्रह गरे। तपाईंहरुको कारणले पार्टी फुटबाट जोगिएको छ। हामीहरुबीच पार्टीमा बहस हुँदा केही मुद्दामा छलफल बहस होला तर पार्टीलाई अहित हुने गरी कसैले कदम चाल्नु हुँदैन,नेता विष्टले भने,पार्टीको एकतालाई अझ बोलियो बनाएर अघि बढ्नुपर्छ, गुटमा रहेर तलदेखि माथिसम्म विभाजित हुनु आवश्यक छैन। एमाले सरकारमा हुँदा गरेका जनपक्षीय कामले पनि जनताहरु एमाले छाड्न नचाहेको नेता प्रदीप ज्ञवालीले सुनाए।"
निर्दयी बावुआमा : छोराको हत्यापछि आफै होहल्ला गर्दै हिँडेका थिए,"भैरहवा: रुपन्देहीको गैडहवा गाउँपालिका ६ मा आफ्नै ८ महिने शिशुको हत्याको आरोपमा बुवा र आमा पक्राउ परेका छन् । हत्याको आरोपमा बुवा श्रीराम मल्लाह र आमा रेनु मल्लाहलाई प्रहरीले पक्राउ गरेको हो । पक्राउ परेका श्रीरामको बुवा चौथी मल्लाह वर्षौदेखि परिवारको सम्पर्कमा छैनन् । आमा भानुमती मल्लाह परिवारसँग बस्दै आएकी छिन् । भानुमतीको तीन छोरी जेठी अकालमती, माइली लिली र कान्छी लक्ष्मी र एक छोरा श्रीराम हुन् । भानुमतीको नागरिकता थिएन । जसअनुसार उनको छोराछोरीको पनि नागरिकता बनेन् । भानुमतिको सन्तान भएता पनि ०६३ सालमा अविवाहितको रुपमा उनले नागरिकता बनाइन् । जेठी छोरी अकालमतीको लुम्बिनी सांस्कृतिक नगरपालिका २ मा विवाह भयो । श्रीमानको तर्फबाट उनको नागरिकता बन्यो । माइली छोरी लिलीको भारतमा विवाह भयो र उनी उतै गइन् । घरमा कान्छी छोरी लक्ष्मी र छोरा श्रीराम थिए । श्रीरामको रेनुसँग विवाह भयो । परिवारको सम्पत्ती त्यही बसोबास गरिरहेको एक तले घरसहित ११ धुर जग्गा थियो । र, यही जग्गाका कारण परिवारमा दैनिक झैझगडा हुने गरेको थियो । त्यही जग्गाको विवादका कारण शिशुको हत्या हुन पुगेको प्रारम्भिक अनुसन्धानबाट देखिन्छ रुपन्देहीका डिएसपी सत्य नारायण थापाले भने, विभिन्न कोणबाट घटनाको अनुसन्धान भइरहेको छ र विस्तृत अनुसन्धानपछि सबै विषय स्पष्ट हुन्छ । प्रहरीका अनुसार दुई छोरीको विवाह भइसकेको र घरमा रहेको कान्छी छोरीको पनि विवाह भएर गएपछि आमा भनुमतीको नाममा रहेको उक्त जग्गा आफ्नो छोरा सुरजको नाममा हुने घटनाका आरोपीहरु विश्वस्त थिए । तर, घटनाको अघिल्लो दिन आमा भानुमतीले उक्त जग्गा जेठी छोरी अकालमतीको नाममा राजीनामा पास गरिदिइन् । जग्गा अकालमती नाममा पास भएको जानकारी पाएपछि आरोपीहरुले अब आफूहरुको केही नहुने भन्ने मनसाय बनाएर आफ्नो र शिशुको सामूहिक मृत्युको योजना बनाए । प्रहरीका अनुसार श्रीराम र रेनुले शिशुलाई घरको छतमा लगे । रातिको १ बजेको समय थियो । नौ महिना कोखमा राखेर जन्माएकी आमाले नै घाँटी रेटेर आफ्नो हत्या होला भन्ने कुरा ती दूधे बालकले थाहा पाउने कुरै भएन। छतमा पुगेपछि आमाले शिशुलाई काखमा राखेर नछट्पटियोस् भन्दै खुट्टा समातिन् र बुवाले हसियाँ समाएर घाँटी रेट्न सुरु गरे । घाँटी रेट्दा ती दूधे बालक रोए, तड्पिरहे, कराए तर क्रुरताको सीमा नाघेका ती बुवा आमाको मन पग्लिएन । अन्ततः फक्रिन नपाउँदै आफ्नै शिशुलाई उनीहरुले कोपिलामै नै निमोठिदिए । घाँटी रेट्दा दयामायाको सवालमा उनीहरु अहिले नजवाफमा छन् । विभत्स तरिकाले मार्ने भन्दै योजना बनाएर छतमा गएका उनीहरु शिशुको हत्या गरेपछि आफ्नो मृत्युप्रतिको मनोदशा बदलिएको देखिन्छ,' डीएसपी थापाले भने, त्यसपछि शिशुलाई पोको पारेर कोठामा ल्याएर राखे र आफ्नो छोराको हत्या भएको भन्दै अ गरे । होहल्लापछि प्रहरी घटनास्थलमा पुग्यो । घटनाको अनुसन्धानको प्रहरीले शिशुको बुवा र आमालाई नियन्त्रणमा लियो । अनुसन्धानमा शिशुको बुवा र आमाले हत्या गरेको स्वीकार गरेको डिएसपी थापाले बताए । अहिले उनीहरुको इलाका प्रहरी कार्यालय लुम्बिनीको थुनामा छन् । दुवैजनाविरुद्ध कर्तव्य ज्यान मुद्दामा जिल्ला अदालत रुपन्देहीबाट पाँच दिनको म्याद लिएर घटनाको थप अनुसन्धान भइरहेको जिल्ला प्रहरी कार्यालय रुपन्देहीले जनाएको छ । आमाबुवाले गरे ८ महिने छोराको हत्या"
प्रदेश १ सरकारलाई १ करोडको स्वास्थ्य सामग्री सहयोग,"विराटनगर: प्रदेश १ सरकारलाई प्रतिमाननिमा स्मृति फाउण्डेशनले बुधबार १ करोड रुपैयाँ बराबरको स्वास्थ्य सामग्री सहयोग गरेको छ । विराटनगरस्थित मुख्यमन्त्री तथा मन्त्रिपरिषद्को कार्यालयमा मुख्यमन्त्री भीम आचार्यलाई एक कार्यक्रमकाबीच फाउण्डेशनले सामग्री हस्तान्तरण गरेको हो । अमेरिकी गैर सरकारी संस्था प्रोजेक्ट होपको सहयोगमा विभिन्न ११ प्रकारका स्वास्थ्य सामग्री सहयोग गरिएको फाउण्डेशनले जनाएको छ । कोरोना महामारी नियन्त्रण तथा रोकथामका लागि स्वास्थ्य सामग्री प्रदान गरिएको फाउण्डेशनकी कार्यकारी निर्देशक स्वाती थापाले बताइन् । उनका अनुसार स्वास्थ्यकर्मीले लगाउने गाउन २ हजार ४ सय थान, फेसशील्ड २ हजार ३ सय ३२ थान, मास्क ८ हजार ४ सय थान, एन ९५ डिस्पोजेबल मास्क १ हजार ८ सय थान, डिजिटल थर्मोमिटर २० थान, प्रोटेक्टिभ फेसशिल्ड १ हजार ८ सय ९० थान, पीपीई सेट ५ सय ५२ सेट, रिलिफ बेड ४ थान, पञ्जा १ लाख थान, केएन ९५ प्रोटेक्टिभ मास्क १५ हजार ३ सय ६० थान सहयोग गरिएको छ । थापाले आगामी दिनमा प्रदेश सरकारलाई कोरोना महामारीविरुद्ध लड्न थप सामग्री सहयोग गरिने बताइन् । उनका अनुसार सरकारसँग समन्वय गरेर प्रशीक्षण लगायत कार्यक्रम सञ्चालन गरिने छ । मुख्यमन्त्री आचार्यले फाउण्डेशनको सामाजिक सेवा उल्लेखनीय रहेको बताए । २००७ सालका क्रान्तिका योद्धा प्रतिमान चन्द्र बोहोराको स्मृतिमा बोहोरा परिवारले फाउण्डेशनमार्फत स्वास्थ्य, शिक्षा लगायत क्षेत्रमा महत्वपूर्ण योगदान पुर्याएको मुख्यमन्त्री आचार्यको भनाइ छ । कार्यक्रममा समाजिक विकास मन्त्री बलबहादुर साम्सोहाङ, प्रमुख सचिव डा रामप्रसाद घिमिरे, सामाजिक विकास मन्त्रालयका निमित्त सचिव फणिन्द्र खत्रीलगायतको उपस्थिति रहेको थियो । संस्थाले यसअघि ५ वटा प्रदेशमा स्वास्थ्य सामग्री वितरण गरिसकेको छ । केही दिनमा लुम्बिनी प्रदेशमा स्वास्थ्य सामाग्री वितरण गरिने कार्यकारी निर्देशक थापाले जानकारी दिइन् ।"
नेपालको सामान ढुवानीमा भारतीय रेल कम्पनीको एकाधिकार तोडियो,"वीरगन्ज : तेश्रो मुलुकबाट नेपालका लागि आयात गरिएका कार्गो (मालसामान) ढुवानीमा, भारतको सरकारी रेल कम्पनीको एकाधिकार तोडिएको छ। नेपालका लागि रेल मार्फत हुने ढुवानीमा बुधबारदेखि भारतीय निजी कम्पनी हिन्द टर्मिनल्स प्रालिले सेवा सुरु गरेको छ। भारतबाट नेपालमा रेल्वे मार्फत हुँदै आएको मालसामानको ढुवानीमा, भारतीय निजी कम्पनीको प्रवेशले भारत सरकारको स्वामित्वमा रहेको भारतीय कन्टेनर निगम (कोन्कर) कम्पनीको एकाधिकार तोडिएको हो। विक्रम संवत २०६१ साल साउन १६ गतेदेखि सञ्चालनमा आएको वीरगन्ज स्थित सिर्सिया सुख्खा बन्दरगाहमा अहिलेसम्म कोन्करले मात्रै नेपालको मालसामान भारतबाट रेलमार्फत ढुवानी गर्दै आएको थियो। तर बुधबारदेखि निजी कम्पनी 'हिन्द टर्मिनल्स प्रालि'ले भारतको बन्दरगाहबाट नेपालको मालसामान रेल मार्फत ढुवानी सुरु गरेको हो। भारतको हल्दिया बन्दरगाहबाट नेपालका लागि ९० वटा कार्गो सहितको कन्टेनर बोकेर हिंडेको हिन्द टर्मिनलको रेल पहिलो पटक बुधबार बिहान १० बजेतिर सिर्सिया बन्दरगाहमा आइपुगेको हो। बुधबार बिहान सुख्खा बन्दरगाहमा कार्गो सहित आइपुगेको उक्त रेललाई नेपाल इन्टरमोडल यातायात विकास समितिका कार्यकारी निर्देशक आशीष गजुरेल, सुख्खा बन्दरगाह भन्सार कार्यालयका प्रमुख लाल बहादुर खत्री, वीरगन्ज उद्योग वाणिज्य संघका अध्यक्ष सुबोध गुप्ता, हिन्द टर्मिनल्स प्रालिका महाप्रवन्धक ऋषि सिंह लगायतले स्वागत गरेका थिए। २०६१ सालमा भएको नेपालभारत रेल सेवा सम्झौता अनुसार भारतीय सरकारी स्वामित्वको रेलले मात्रै नेपालमा मालसामानको ढुवानी सेवा दिंदै आएको थियो। तर गत जुलाइ २१ तारिकमा नेपाल र भारत दुवै देशका सचिव स्तरीय बैठक बसेको थियो। उक्त बैठकले दुई देश बीचको रेल सेवा सम्झौता पुनरावलोकन गरी संशोधन गरेपछि नेपालमा निजी क्षेत्रको रेलले पनि ढुवानी गर्न पाउने बाटो खुलेको थियो। सम्झौता संशोधन गरिएको २ महिना ६ दिनमा बुधबार पहिलोपटक निजी क्षेत्र हिन्द टर्मिनलको रेल नेपालको ९० कन्टेनर कागो बोकेर सिर्सिया सुख्खा बन्दरगाहमा आइपुगेको नेपाल इन्टरमोडल यातायात विकास समितिका कार्यकारी निर्देशक आशीष गजुरेलले बताए। नेपाली उद्योगी र आयातकर्ता खुशी भारतबाट रेल मार्फत नेपालको सामानको ढुवानीमा भारतको एक मात्र कम्पनीको एकाधिकार तोड्दै निजी क्षेत्रले पनि प्रवेश पाएपछि नेपाली उद्योगी र आयातकर्ता खुशी भएका छन्। यसले तेश्रो मुलुकबाट भारत हुँदै आयात हुने कार्गोको ढुवानी सहज हुनुका साथै ढुवानी लागत पनि घट्ने नेपाली उद्योगी र आयातकर्ताले बताएका छन्। वीरगन्ज उद्योग वाणिज्य संघका अध्यक्ष सुबोध गुप्ताले रेल मार्फत हुने ढुवानी सेवामा एउटा मात्रै सेवाप्रदायकको एकाधिकार तोडिएर निजी क्षेत्रको प्रवेशले ढुवानी सेवा सहज हुने ढुवानी लागत पनि कम पर्ने बताए। गुप्ताका अनुसार रेल मार्फत हुने ढुवानी सेवामा एउटा मात्र सेवा प्रदायकको एकाधिकार हुँदा नेपाली आयातकर्ताले विभिन्न किसिमका समस्या खेप्दै आएका थिए। कहिले काहीं रेल नपाएर नेपाली कार्गो भारतीय बन्दरगाहमै लामो समय भण्डारण गरेर राख्नु पर्थ्यो जसका कारण कार्गो समयमै नेपाल आइपुग्थेन। समयमा रेल नपाएर भारतीय बन्दरगाहमा लामो समय कार्गो भण्डारण गरेर राख्नु पर्दा डिटेन्सन चार्ज तिर्नु पर्थ्यो। एउटा मात्र ढुवानी कम्पनी हुँदा ढुवानी भाडा दरमा उसको मनोमानी थियो। यी सब कारणले कार्गोको ढुवानी लागत बढाएको थियो। तर अब निजी कम्पनीले पनि रेल मार्फत ढुवानीको सेवा सुरु गरेपछि यी सबै समस्या नहुने अपेक्षा गरिएको अध्यक्ष गुप्ताले बताए। अब समयमै कार्गो नेपाल सम्म आइपुग्ने र ढुवानी लागत पनि कम पर्ने गुप्ताले बताए। यसका साथै एक मात्र सेवाप्रदायकको एकाधिकार तोडिएर अरु क्षेत्रको पनि प्रवेश भएकाले रेलको ढुवानी भाडा पनि सस्तो हुने उनले बताए। गुप्ताले भने, पहिले एउटा मात्रै सेवाप्रदायक हुँदा हामीसँग अर्को विकल्प थिएन, अब अरु सेवाप्रदायकले पनि सेवा सुरु गरेको छ। यसले भाडामा हामीले बार्गेनिङ गर्न पाउँछौं।' अरु निजी कम्पनीले पनि रुची देखाएका छन् नेपाल इन्टर मोडेल यातायात विकास समितिका कार्यकारी निर्देशक आशीष गजुरेलले पनि कार्गोको ढुवानीमा निजी रेल सेवाको पनि प्रवेशले नेपाली आयतकर्तालाई अब धेरै सहज हुने बताए। गजुरेलका अनुसार रेल मार्फत हुने ढुवानी सेवाका लागि अहिले सेवा सुरु गरेको हिन्द टर्मिनल्स प्रालिका बाहेक भारतकै अरु दुई वटा निजी कम्पनीले रुचि देखाएका छन्। वीरगन्जको सुख्खा बन्दरगाह सञ्चालन गरिरहेको भारतीय प्रिस्टाइन भ्यालीको मुख्य साझेदार भारतीय कम्पनी प्रिस्टाइन लजिस्टिक इन्फ्रा प्रोजेक्ट्स र भारतमा बन्दरगाह र रेल सेवा चलाइरहेको जेएन बक्सी समूहले पनि वीरगन्जसम्म रेल मार्फत कार्गो र कन्टेनर ढुवानीको तयारी गरिरहेको गजुरेलले बताए। कोन्कर सहित ४ वटा सेवा प्रदायक भएपछि प्रतिस्पर्धा बढ्ने र यसले नेपाली आयात कर्तालाई कार्गोको ढुवानीमा सहजतका साथै ढुवानी लागत पनि कम पर्ने निश्चित रहेको गजुरेलले बताए। जुलाइमा भएको दुई देशबीच रेल्वे सेवा सम्झौताको संशोधनले नेपाल रेल्वे कम्पनीलाई पनि भारतबाट नेपालमा कार्गो ढुवानीका लागि बाटो खुलेको गजुरेलले बताए। बिशाखापटनम बन्दरगाहबाट पनि सेवा सुरु गर्ने तयारी बुधबारदेखि नेपालमा रेल ढुवानी सेवा सुरु गरेको हिन्द टर्मिनल्स प्रालिका महाप्रबन्धक ऋषि सिंहले आफ्नो कम्पनीले अहिलेका लागि भारतको हल्दिया र कोलकता बन्दरगाहबाट नेपालको कार्गो ढुवानी सेवा सुरु गरेको बताए। उनले निकट भविष्यमै बिशाखापटनम बन्दरगाहबाट पनि नेपालको कार्गो ढुवानी सेवा सुरु गर्ने तयारीमा रहेको जानकारी पनि दिए। नेपाली आयातकर्ताले तेश्रो मुलुकबाट आयात गरेको मालसामान, सामुन्द्रिक मार्ग हुँदै भारतको कलकत्ता, हल्दिया र बिशाखापटनम बन्दरगाहमा पुगेर त्यहाँबाट रेलमार्फत वीरगन्ज स्थित सुख्खा बन्दरगाहमा ढुवानी गर्ने गरिएको छ।"
कांग्रेसले टुङ्ग्यायो थप १० जिल्लाको क्रियाशील सदस्यता विवाद,"काठमाडौं : नेपाली कांग्रेसले १४औं महाधिवेशनका लागि थप १० जिल्लाका पार्टीका क्रियाशील सदस्यता विवाद टुङ्गो लगाएको जनाएको छ। कांग्रेसले यसअघि ५७ जिल्लाको क्रियाशील सदस्यता विवरण सार्वजनिक गरिसकेको छ। यही भदौ १८ गतेदेखि प्रारम्भ भएको पार्टीको वडा अधिवेशन हालसम्म उक्त सबै ५७ जिल्लामा सम्पन्न भइसकेको छ। बाँकी २० जिल्लामध्ये १० जिल्लाको क्रियाशील सदस्यता विवाद समाधान गरी प्रिन्ट भइसकेको र १० जिल्लाको क्रियाशील सदस्यता विवरण पनि बुधबार सार्वजनिक गर्ने गरी काम भइरहेको पार्टी कार्यालयका मुख्य सचिव कृष्णप्रसाद पौडेलले जानकारी दिए। सबै जिल्लाको विवाद समाधान गरी छिट्टै पार्टीको केन्द्रीय निर्वाचन समितिलाई विवरण बुझाइने उनले बताए। क्रियाशील सदस्यता विवरण प्राप्त भएपछि मात्र समितिले बाँकी जिल्लामा वडा अधिवेशन प्रारम्भ गर्ने जनाएको छ। करिब नौ लाखको सङ्ख्यामा रहेका कांग्रेस क्रियाशील सदस्य पार्टीको गाउँनगर वडा अधिवेशनका मतदाता हुन्। क्रियाशील सदस्यले आफ्नो वडाको वडा समिति र क्षेत्रीय प्रतिनिधिको चयन गर्छन्। कांग्रेसको पछिल्लो अधिवेशन कार्यतालिकाअनुसार अधिवेशन प्रारम्भ हुन बाँकी २० जिल्लामा गाउँनगर वडा अधिवेशन आगामी असोज ५ गते तोकिएको छ। त्यस्तै गाउँनगरपालिका अधिवेशन असोज ९ गते, प्रदेशसभा क्षेत्रीय अधिवेशन असोज १२ गते र प्रतिनिधिसभा क्षेत्रीय अधिवेशनएक मात्र प्रतिनिधिसभा निर्वाचन क्षेत्र भएको जिल्ला अधिवेशन असोज १८ गते निर्धारण गरिएको उनले बताए। एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन असोज १८ गते तोकिएको छ। यस्तै कांग्रेसले प्रदेश अधिवेशन कात्तिक १० देखि १२ गतेसम्म र केन्द्रीय महाधिवेशन आगामी मङ्सिर ९ देखि १३ गतेसम्म तय गरिसकेको छ।"
"प्रदेश १ मा मन्त्रिपरिषद् विस्तार, दुई मन्त्री र तीन राज्यमन्त्री थपिए","विराटनगर : प्रदेश १ का मुख्यमन्त्री भीम आचार्यले बुधबार प्रदेश मन्त्रिपरिषद् विस्तार गरेका छन्। आचार्यले नेपालको संविधानको धारा १६८ को उपधारा (९) बमोजिम मन्त्री नियुक्त गर्दै मन्त्रिपरिषद् विस्तार गरेपछि प्रदेशमा दुई मन्त्री र तीन राज्यमन्त्री थप भएका छन्। यद्यपि आचार्य नेतृत्वको प्रदेश सरकार अल्पमतमा परिसकेको छ। उनले तुलसीप्रसाद न्यौपानेलाई आर्थिक मामिला तथा योजना मन्त्री र हिराकुमार थापालाई भूमि व्यवस्था, कृषि तथा सरकारी मन्त्री नियुक्त गरे। उत्तमकुमार बस्नेत उद्योग पर्यटन वन तथा वातावरण राज्यमन्त्री, ज्ञानेश्वर राजवंशी भूमि, व्यवस्था कृषि तथा सहकारी राज्यमन्त्री र लीलाबल्लभ अधिकारी आन्तरिक मामिला तथा कानुन राज्यमन्त्री बनेका छन्। आचार्यले बलबहादुर साम्सुहाङलाई सामाजिक विकास र लछुमन तिवारीलाई उद्योग पर्यटन वन तथा वातावरण मन्त्री यसअघि नै नियुक्त गरिसकेका छन्। आन्तरिक मामिला तथा कानुन मन्त्राल र भौतिक पूर्वाधार मन्त्रालय आचार्यले आफैसँग राखेका छन्। नवनियुक्त मन्त्रीहरुलाई प्रदेश प्रमुख सोमनाथ अधिकारी प्यासीले पद तथा गोपनीयताको शपथ ग्रहण गराएका छन्। राज्यमन्त्रीमा नियुक्त भएकालाई मुख्यमन्त्री आचार्यले नै शपथ गराए। नेकपा एमाले विभाजन भएको दोस्रो दिन गत भदौ १० गते एमाले सचिव आचार्य प्रदेशको मुख्यमन्त्री नियुक्त भएका हुन्। नेकपा एमालेका ५१ जना प्रदेश सांसदमध्ये १० जनाले माधवकुमार नेपालले नेतृत्व गरेको नयाँ दल नेकपा (एकीकृत समाजवादी) रोजेपछि उनी नेतृत्वको सरकार अल्पमतमा परिसकेको छ। आचार्य नेतृत्वको सरकारले बहुमत गुमाएपछि प्रदेशमा गठबन्धनका तर्फबाट नयाँ सरकार गठनको गृहकार्य भइरहेको छ। ९२ सदस्यीय प्रदेशसभामा नयाँ सरकार बनाउनलाई बहुमत पुर्याउनका लागि ४७ सांसद आवश्यक पर्छ। तर मुख्यमन्त्रीको दल नेकपा एमालेसँग सभामुखसहित ४१ जनामात्रै सांसद छन्। जसका कारण कांग्रेस, माओवादी, जसपासमेतको विपक्षी गठबन्धनले नयाँ सरकार गठनका लागि बहुमत पुर्याउने देखिन्छ। मन्त्रिपरिषद्को बुधबार बसेको बैठकले आगामी असोज २२ गतेका लागि प्रदेश १ को हिउँदे अधिवेशन आह्वान गर्ने निर्णय लिएको छ।"
तीन वर्षमा ८२ छोराछोरीको आमाबाबुबाटै हत्या,"काठमाडौं : रुपन्देहीको गैडहवा ६ मा मंगलबार बुवा श्रीराम मल्लाह र आमा रेनु मल्लाहले आफ्नै ८ महिने बच्चालाई घाँटी रेटेर हत्या गरे। आमाबाबु दुवैलाई प्रहरीले पक्राउ गरेर अनुसन्धान सुरु गरिसकेको छ। सामान्य घरायसी विवादमा बच्चाको हत्या गरेका उनीहरुले बच्चाको हत्या नै गर्नुपर्ने त्यस्तो बाध्यता भने अहिलेसम्म पत्ता लागेको छैन। आमाबाबुले छोराछोरीको हत्या गरेको यो नयाँ घटना भने हैन। नेपाल प्रहरीले दिएको तथ्याङ्क हेर्दा तीन वर्षमा आफ्नै आमाबुवाबाट ८२ जना सन्तानको हत्या भयो। जसमा आमाबाबुको मिलेमतोमा तीन वर्षमा २६ जना सन्तान मारिए। भर्खर जन्मिएका नवजात २७ शिशुलाई उनीहरुका आमाले हत्या गरिन्। यस्तै आमाले मात्रै १७ जना सन्तानको हत्या गरिन। बाबुले मात्रै १२ जना छोराछोरीको हत्या गरे। तथ्याङ्क हेर्दा पछिल्लो समयमा समाजमा अपराधका घटना बढ्दै गएको र यसले समाजमा दण्डहीनता बढेको छ । नेपाल प्रहरीका प्रवक्ता एसएसपी बसन्तबहादुर कुँवर पनि पारिवारिक र नातागोताबाट हुने अपराधका घटना बढ्दो अवस्थामा रहेको बताउँछन्। कोरोना महामारीको समयमा पनि जागिर गुमाएका, आर्थिक विचलनमा परेका आमाबुवाबाट निर्दोष बच्चाहरु निसानामा परे। मानिसको आम्दानी घटेको र रोजगारी गुमेको अवस्था छ, उनी भन्छन्,यसले घरेलु हिसांसहित, महिला तथा बालबालिका माथि हुने अपराधको संख्या बढाएको छ। आमाबुवाको सम्बन्ध बिग्रनु र विवाहइतर सम्बन्धले पनि ससाना बालबालिकाको हत्या हुने गरेको बताउँदै कुँवरले मुख्यत आपसी मनमुटाव र आर्थिक कारण नै देखापरेको जानकारी दिए।"
"४० अंकले घट्यो नेप्से, कारोबार रकम ५ अर्ब ३५ करोडमा सिमित","काठमाडौं : नेप्से परिसूचक ओरालो लाग्ने क्रम जारी । बुधबार पनि शेयर मापन परिसूचक नेप्से ४० अंकले घटेर २८८९०३ बिन्दुमा पुगेको छ। कारोबार अघिल्लो दिन मंगलबार पनि नेप्से १८५४ अंकले घटेर २९२९२८ विन्दुमा पुगेको थियो। यस्तै सेन्सेटिभ इण्डेक्स पनि ७१६ अंकले घटेको छ। नेप्से घटेपनि कारोबार रकम भने मंगलबारको तुलनामा केही बढेको छ। आज २२२ कम्पनीको १ करोड ५५ लाख ७ हजार ८६६ कित्ता शेयर ५ अर्ब ३५ करोड मूल्य बराबरमा खरिदबिक्री भएको छ। मंगलबार २२२ कम्पनीको १ करोड ६ लाख ३९ हजार कित्ता शेयर ५ अर्ब १९ करोड मूल्य बराबरमा खरिदबिक्री भएको थियो। कारोबारमा आएका १३ वटै समूहको परिसूचक पनि घटेको छ। आज निर्जीव विमा कम्पनीको सर्वाधिक २७२९१ प्रतिशतले शेयर मूल्य घटेको छ। यस्तै विमाको १७५३, विकास बैंक ११६९१, होटल एन्ड टुरिजमको ७९५३, उत्पादनको ७३७९ अंकले घटेको छ। त्यस्तै बैंकिङ २०७४, व्यापारको २७२१, जलविधुतको ७२८१,वित्तको ८६७२,लगानीको १८८ अंकले घटेको छ। अन्य बाँकी समूहको शेयर परिसूचक पनि घटेको छ। कारोबार रकमका आधारमा अरुण भ्याली हाइड्रोपावर शीर्ष स्थानमा रह्यो। यो कम्पनीको २२ करोड १४ लाख मूल्य बराबरको शेयर खरिदबिक्री भयो। सोमबार र मंगलबार पनि अरुण भ्याली हाइड्रोपावर शीर्ष स्थानमा रह्यो। मंगलबार यो कम्पनीको २७ करोड बढीको शेयर खरिदबिक्री भएको थियो। १३ वटै समूहको परिसूचक घटेको बजारमा मनकामना स्मार्ट लघुवित्तको शेयरमूल्य सर्वाधिक ६२२० अंकले बढेको छ। राष्ट्रिय बिमा कम्पनीको (प्रमोटर शेयर) भने १०९९०० अंकले घटेको छ। पछिल्लो समय बैंकहरुले मुद्धति निक्षेपको ब्याजदर बढाउन थालेपछि त्यसको नकारात्मक असर शेयर बजारमा परेको छ। यसअघि बैंकहरुले ८३० प्रतिशतसम्म मात्रै ब्याजदर दिँदै आएका थिए। अहिले केही बैंकहरुले ९ प्रतिशतसम्म ब्याजदर दिने थालेपछि त्यसको असर शेयर बजारमा परेको हो।"
केपी ओलीको दावी: कम्युनिस्ट पार्टीले मात्रै देश जोगाउन सक्छ,"काठमाडौँ: नेकपा एमालेका अध्यक्ष केपी ओलीले कम्युनिस्ट पार्टीले मात्रै मुलुक जोगाउने दावी गरेका छन् । बुटवलमा कार्यकर्ता भेलालाई सम्बोधन गर्दै अध्यक्ष ओलीले यस्तो बताएका हुन् । उनले देशको सार्वभौमिकता र राष्ट्रियताको रक्षा कम्युनिस्ट पार्टिले मात्रै गर्नसक्ने दावी गरे । कम्युनिस्ट पार्टीले मात्रै देशको विकास र सुशासन कायम गर्न सक्छ । यस देशको गरिवी, पछौटेपन हटाउन र पूर्वाधारहरुको विकास गर्दै आधुनिक नेपाल निर्माण कम्युनिस्ट पार्टीले मात्रै गर्न सक्छ नेता ओलीले भनेका छन् । यस्तै आफ्नो पार्टी नेकपा एमाले अब परोपकारी संस्थाका रुपमा विकास हुने बताएका छन् । उनले भने, यो पार्टी अब परोपकारी संस्थाका रुपमा विकास हुन्छ । परेको बेला पार्टी हाजीर हुन्छ । यस्तै आगामी निर्वाचनपछि नेकपा एमाले नै पहिलो पार्टी बन्ने र सरकारको नेतृत्व गर्ने उनको ठोकुवा थियो । यसअघि उपमहासचिव विष्णु पौडेलले पनि आगामी चुनावपछि नेकपा एमाले पहिलो पार्टी बनेर सरकारको नेतृत्व गर्ने दावी गरेका थिए ।"
"१२ जिल्लाका प्रमुख जिल्ला अधिकारी फेरिए, को कहाँ पुगे ?","काठमाडौँ: गृह मन्त्रालयले १२ जिल्लाका प्रमुख जिल्ला अधिकारीको काज सरुवा गरेको छ । गृह मन्त्री बालकृष्ण खाणले मन्त्रीस्तरीय निर्णयबाट सिडिओको सरुवा गरेका हुन् । ललितपुरको प्रमुख जिल्ला अधिकारीमा घनश्याम उपाध्याय आएका छन् । यस्तै, भक्तपुरको प्रमुख जिल्ला अधिकारीमा रुद्रादेवी शर्मा आएकी छन् । यसअघि उपाध्याय गृहमन्त्रालयमा कार्यरत थिए भने शर्मा जिप्रका गुल्मीको प्रमुख जिल्ला अधिकारी थिइन् । यस्तै मोरङको प्रमुख जिल्ला अधिकारीमा काशीराज दाहाल सरुवा भएका छन् । दाहाल यसअघि गृह मन्त्रालयमा थिए । चितवनको सिडिओमा आशमान तामाङ पुगेका छन् । उनी यसअघि रुपन्देही जिल्लाको सिडिओ थिए । यस्तै गृह मन्त्रालयबाटै ऋशिराम तिवारी रुपन्देहीको प्रमुख जिल्ला अधिकारीको रुपमा सरुवा भएका छन् ।"
एक्ला अनागरिकहरु: नागरिकता नहुँदा बुढेसकालमा बेवारिसे,"महोत्तरी: बुद्धिमाया बलम्पाकी ७२ वर्षकी भइन् । श्रीमान बितेको २७ वर्ष भयो । उपचारको अभावमा उनका पति संसारबाट बिदा भएका थिए । महोत्तरीको गौशाला नगरपालिका१ रामनगरमा भेटिएकी बुद्धिमायाको न आफ्नै घर, सम्पत्ति छ न त सन्तान नै । दुखको कुरा उनी अझै अनागरिक छिन् । अर्थात् उनको नागरिकता नै छैन । आफ्न्तको घरमा आश्रय लिएर बस्दैआएकी बुद्धिमाया नागरिकता नभएकै कारण राज्यबाट पाउने सेवासुविधाबाट पनि वञ्चित हुनु परेको छ। उपचारको अभावमा श्रीमानको मृत्यु भयो । उहाँको पनि नागरिकता नहुँदा मृत्युदर्ता समेत बनेन् । मेरो त झन् बन्ने कुरै भएन समाजिक सुरक्षाभत्ता लगायत राज्यका कुनै सेवा नपाएको उनको दुखेसो छ । बुद्धिमाया हाल आफ्नै दिदीको छोरा देवबहादुर वुर्जाको घरमा आश्रय लिएकी छन् । तैपनि बाँकी जीवन कसरी बिताउने पीरले उनलाई घोचिरहन्छ । कोरोना महामारीमा अरुले राहत पनि पाए । नागरिकता नभएकैले मैले एक मुठ्ठी चामल पनि पाइन, बुद्धिमायाले भनिन्,मेरो नागरिकता कसैले बनाइदिए म पनि नेपाली हुन पाउँथें । सरकारबाट सहयोग पाउँथें होला। उनकै समकालीन गाउँका जेष्ठ नागरिकले बृद्धभत्ता सहित सरकारका सबै सुविधा पाउँछन् । उनलाई पनि अरु झैँ मिठो खान मन लाग्छ । परिवारसँग बस्न मन लाग्छ । तर, कहाँबाट किनेर खाने । कमाउन सक्ने भए पो हातमा रुपैयाँ हुन्छ ? बुद्धिमाया सोध्छिन् । ०० महोत्तरीको गौशाला नगरपालिका१ रामनगरकी बुद्धिमाया बलम्पाकी । बुद्धिमाया जस्तै अनागरिक हुन् गौशाला ११ की ६५ वर्षीया राजो देवी पनि । उनी भने सुस्त मनस्थितिकी हुन्। जन्मजात रुपमै उनी बोल्न सक्दिनन् । फरक क्षमताको हुनुले पनि उनी समाजबाट वहिष्कृत जस्तै हुनु परेको छ । उनका बुवा राजेन्द्र महतो तत्कालीन लक्ष्मिनियाँ गा वि स उपाध्यक्ष थिए । उनले अरु सन्तानको जन्मँदै जन्मदर्ता बनाए । १६ कटेपछि नागरिकता बनाउन सनाखत गरे । तर, बोल्न नसक्ने छोरी पाएको भन्दै घरपरिवारले न जन्मदर्ता बनाइदिए न त नागकिता । राजोको नागरिक हुने परिवारबाटै अधिकार खोसियो । उनै बृद्ध राजो बुढेसकालमा अनागरिक छिन् । उनका बुवा राजेन्द्रलाई छोरीको जन्मदर्ता नबनाएकोमा अहिले पछुतो लागिरहेको छ। अविवाहित रजोलाई अहिले ८७ वर्षीय बाबुराजेन्द्रले रेखदेख र स्याहार गर्नुपरेको छ । राजेन्द्र बुढेसकालमा आफूभन्दा बढी छोरीको चिन्ताले सताउने गरेको बताउँछन् । छोरीको जन्मदर्ता र नागरिकता बनाउन सकिएन । अहिले बुढेसकालमा उनलाई धेरै समस्या भइरहेको छ, राजेन्द्रले भने । नागरिकता नहुँदा सरकारले दिने राहतदेखि समाजिक सुरक्षा भत्ताबाट पनि उनी टाढिनु परेको छ । ०० यस्तै अर्का पीडित अनागरिक हुन् गौशाला ९ विषहरपुरका ६१ वर्षीय पल्टु सदा । उनी गौशाला विषहरपुरस्थित गाँउ ब्लकको जग्गामा बसोबास गर्दैछन् । सम्पत्ति अभावले गर्दा उनीसहित उनका चार सन्तानको जन्मदर्ता नै बनेको छैन । नागरिकता अभावमै पल्टुको परिवारका सदस्यहरु कोरोना कालमा राहत र खोपबाट बञ्चित हुनुपर्यो। ०० यसै क्षेत्रका अर्का अनागरिक हुन् । ७१ वर्षीय राधाप्यारी (रामऔतार) महतो । कहिले पुरुष त कहिले महिलाको वेशमा देखिने रामऔतार भने नागरिकता नहुँदा पुर्ख्यौली सम्पत्तिबाटै बञ्चित हुन पुगेका छन् । उनको पुर्ख्यौली घर गौशाला नगरपालिका १० वटौवामा छ । ६ बिघा पुर्ख्यौली सम्पत्ति भए पनि हाल भाई र भतिजहरु उपभोग गर्दैआएका छन् । गाँउमा तीन भाईहरु छन् । बुवा (रामचन्द्र)ले मर्नुभन्दा अगाडि उनीहरुलाई अंश दिएका रहेछन् । आफ्नो अंशको जग्गा पनि उनीहरुले जोत्दैआएका छन् । मेरै अंश पनि उनीहरुले नै गर्दैआएका छन् । तर मसँग कागज नहुँदा आफ्नै अंश दावी गर्न सकिरहेको छैन ।' वर्षौँ भइसक्यो रामऔतारका भाई, भतिजा कसैले पनि उनको खोजी गरेका छैनन् । न त उनको नागरिकता बनाइदिने चासो नै देखाए । रामप्यारी होटेलमा कहिले जुठो भाँडा माझ्दै गरेको भेटिन्छन् त कहिले भीख माग्दै । गौशालास्थित रामजानकी मन्दिरमा बस्दै मागेरै गुजारा चलाउँदैआएका छन् उनी। उनीहरु जस्तै यस क्षेत्रमा अरु थुप्रै अनागरिक वृद्धवृद्धाहरु यस्तै बेवारिसे अवस्थामा गुजारा चलाउँदैआएका भेटिन्छन् । स्थानीय सरकारले भने उनीहरुको नागरिकता बनाइदिन चासो देखाउनुको सट्टा वैकल्पिक व्यवस्था समेत गरेको छैन । महिला अधिकारकर्मी सविता महतो भन्छिन् उमेरको उत्तरार्धमा उहाँहरुको बसोबास, खानपान र उपचारसम्म भए पनि स्थानीय सरकारले प्रबन्ध मिलाउनु पर्छ । गौशाला नगरपालिकाकी उपप्रमुख आशा लामा भने केन्द्रीय नीति र कानूनका कारण नागरिकता नहुनेलाई राज्यको सेवा सुविधा दिन स्थानीय सरकारलाई समस्या रहेको बताउँछिन् । यस्ता दिनदुखीलाई देखेर मलाई पनि माया लाग्छ तर के गर्ने ? संघीय कानूनले रोकिराखेको, उनी भन्छिन् हामीले चाहेर पनि केही निर्णय लिनसक्ने अवस्थामा छैन । स्थानीय जनप्रतिनिधिहरु समेत केही गर्न नसक्ने भन्दै पन्छिन थालेपछि यहाँका एक्ला अनागरिक निमुखाहरुको पक्षमा बोलिदिने कोही छैन ।"
चिनियाँ राजदूतलाई बेलायतको संसदमा छिर्न प्रतिबन्ध,"बेइजिङः चिनियाँ राजदूतलाई बेलायतको संसदमा उपस्थित हुन रोक लगाइएको छ । गत मार्चमा चीनले बेलायतका सात संसदलाई प्रवेश गर्न नदिएपछि बेलायतले बदलाको रुपमा चिनियाँ राजदूतलाई संसदमा उपस्थित हुन नदिने भएको हो । गत मार्चमा चीनले बेलायतको तल्लो र माथिल्लो सदका गरी सात सांसदलाई प्रवेशमा प्रतिबन्ध लगाएको लगाएको थियो । त्यसको बदलाको रुपमा बेलायतले संसदमा आयोजित चीन सम्बन्धी सर्वदलीय कार्यक्रममा चिनियाँ राजदूतलाई उपस्थित हुन रोक लगाएको हो । कार्यक्रममा पुगेका बेलायतका लागि चिनियाँ राजदूतलाई कार्यक्रमबाटै फिर्ता पठाइएको हो । चीनको यस्तो निर्णयप्रति चीनले भने आपत्ति जनाएको छ । बेलायतको संसदले चिनियाँ राजदूतलाई कार्यक्रममा सहभागी हुन नदिनु भनेको बेलायतको संकिर्ण र पाखण्डी मानसिकता भएको भन्दै चिनियाँ अधिकारीले आपत्ति जनाएका हुन् । चिनियाँ दूतावासका प्रवक्ताले भनेका छन्, 'बेलायतको संसदले गरेको यो एक घृणित र कायर काम हो । यसले दुबै देशको हितमा हानी पुर्याउँछ ।"
एमालेले भन्योः देउवा सरकारकै कारण वित्तीय संकट सिर्जना भयो,"काठमाडौँ: नेकपा एमालेले वर्तमान सरकारकै कारण वित्तीय संकटको परिस्थिति सिर्जना भएको आरोप लगाएको छ । आर्थिक वर्ष सुरु भएर लामो समय गुज्रिसक्दा पनि प्रतिस्थापन विधेयकको तयारीका नाममा सरकारले अनावश्यक समय गुजारेकै कारण वित्तीय संकटको परिस्थिति सिर्जना भएको निष्कर्ष निकालेको हो । एमालेले बुधबार विज्ञप्ति जारी गर्दै लामो तयारीपछि ल्याइएको प्रतिस्थापन विधेयकले बजेटरी सिद्धान्त र वित्तीय अनुशासनलाई समेत उल्लंघन गरेको जनाएको छ । विज्ञप्तिमा भनिएको छ, सरकारले अनिवार्य दायित्वभित्र पर्ने वित्त व्यवस्थापनको बजेट कटौती गर्ने गैरजिम्मेवार काम गरेको छ । नेकपा (एमाले) बजेटजस्तो संवेदनशील विषयमा सरकारको उदासिनता र गैरजिम्मेवार रवैयाप्रति खेद व्यक्त गर्दछ । प्रमुख प्रतिपक्षीका जायज मागलाई सम्बोधन गरी प्रतिनिधिसभालाई सुचारु गर्न सरकार र प्रतिनिधिसभाका सभामुखको ध्यानाकर्षण गर्दछ । एमालेले सरकारले प्रतिपक्षको अवरोधका कारणले बजेट समयमा पारित नभएको जस्तो गरी भ्रम सिर्जना गरिरहेको समेत बताएको छ । विज्ञप्तिमा भनिएको छ, समाभुख र सरकारको तर्फबाट प्रतिपक्षको सहमति विना नै संसदको काम कारवाही अघि बढाउने काम भइरहेको छ । आफूलाई इच्छा लागेको बिजनेश स्वेच्छाचारी ढंगले अघि बढाउने सरकारले भदौ ३० भित्र बजेट पारित गरिसक्नुपर्ने विषय बिर्से झैँ हाउस असोज ४ गते किन सारियो यसको जवाफ यो गैरजिम्मवार सरकारले दिनुपर्छ । यो, नभएका काम जति सबैको दोष प्रतिपक्षमाथि थोपर्न खोज्ने सुतुरमुर्ग चाल मात्र हो । सरकारको यसप्रकारको रवैयाप्रति हाम्रो पार्टी नेकपा एमाले खेद व्यक्त गर्दछ ।"
विश्व बैंकले पाँच अर्ब ८७ करोड ऋण सहयोग गर्ने,"काठमाडौं : नेपाल सरकार र विश्व बैंकबीच दुई छुट्टाछुट्टै सहुलियतपूर्ण ऋण सम्झौता भएको छ। नेपालको विद्यालय क्षेत्र सुधार र स्वास्थ्य क्षेत्र सुदृढिकरणका लागि करिब पाँच अर्ब ८७ करोड (पचास मिलियन अमेरिकी डलर) बराबरको सहुलियतपूर्ण ऋण सम्झौता भएको हो। बुधबार अर्थ मन्त्रालयमा एक समारोहकाबीच नेपाल सरकारको तर्फबाट अर्थ सचिव मधुकुमार मरासिनी तथा नेपाल, माल्दिभ्स र श्रीलंकाका लागि विश्व बैंकका राष्ट्रिय निर्देशक फेरिस हदाद जार्वोसले सम्झौतामा हस्ताक्षर गरेका हुन्। हस्ताक्षर समारोहमा अर्थसचिव मरासिनीले बैंकले दिने वित्तीय सहयोगले नेपाललाई परेको वित्तीय आवश्यकताको परिपूर्ति गर्ने बताए। उनले विशेषगरी कोभिड१९ महामारीपछि विद्यालय र स्वास्थ्य क्षेत्रको सुधार गर्न विश्व बैंकले गर्ने वित्तीय सहयोग प्रभावकारी हुने बताए। विद्यालय र स्वास्थ्य क्षेत्रमा कोभिड१९ ले निकै प्रभाव पारेको छ, उनले भने, यी दुई सम्झौता यी क्षेत्रको पुनरुत्र्थानमा महत्वपूर्ण सिद्ध हुनेछन् । उनले स्वास्थ्य क्षेत्रमा बैंकले दिने सहयोगले नतिजा सूचकमा आधारित नेपाल स्वास्थ्य क्षेत्रका कार्यक्रम गरी नेपालको दक्ष, प्रभावकारी, पारदर्शी र उद्यरदायी स्वास्थ्य प्रणाली निर्माण गर्न महत्वपूर्ण योगदान पुग्ने विश्वास व्यक्त गरे। त्यस्तै विद्यालय क्षेत्र सुधार कार्यक्रमले सबल मानव पूँजी विकास गर्नका लागि उत्प्रेरकको काम गर्ने बताए। समारोहमा विश्व बैंकका राष्ट्रिय निर्देशक फेरिसले यस किसिमका सहकार्यले नेपालको शिक्षा तथा स्वास्थ्य प्रणालीलाई समावेशी र उत्थानशील बनाउनमा योगदान गर्ने विश्वास व्यक्त गरे। उनले सबैका लागि स्वास्थ्य सेवामा समान पहुँच सुनिश्चित गर्ने र किशोरकिशोरीरूलाई समावेशी शिक्षा प्रदान गर्ने नेपालको लक्ष्य प्राप्त गर्न सहयोग सम्झौताले मद्दत गर्ने बताए। विश्व बैंकले दिने ऋण सहयोगले नेपालको विपन्न वर्गलाई लक्षित गरी छात्रवृत्ति, विज्ञान छात्रवृत्ति दिई शिक्षामा सबैको पहुँचलाई सुनिश्चितता गर्न मद्दत पुग्ने बताइएको छ। यस्तै बिचमै विद्यालय छाड्नेको संख्या कम गर्न सहयोग गर्ने विश्वास व्यक्त गरिएको छ। स्वास्थ्य क्षेत्रमा गरिएको सहयोगले नेपालको स्वास्थ्य क्षेत्र व्यवस्थापन सुधार कार्यक्रम गरिने बताइएको छ। यसले सार्वजनिक खरिद, वित्तीय व्यवस्थापन, सूचना व्यवस्थापन र स्वास्थ्य क्षेत्रमा अधिक उत्तरदायित्वका लागि नागरिक संलग्नता आदि क्षेत्रमा सुधार गर्न सघाउने समेत बताइएको छ। यसअघि पनि विश्व बैंकले नेपालको शैक्षिक तथा विभिन्न क्षेत्रको सुधारका लागि सहुलियतपूर्ण ऋण प्रदान गर्दै आइरहेको छ।"
भारतबाट वीरगञ्ज आइपुग्यो पहिलो निजी कार्गो रेल,"काठमाडौं : भारतबाट निजी क्षेत्रको कार्गो रेल पहिलोपटक बुधबार नेपाल आइपुगेको छ। नेपालभारत रेल सेवा सुरु भएको १७ वर्षपछि पहिलोपटक बुधबा बिहान भारतीय निजी क्षेत्रको सो रेल वीरगञ्ज आइपुगेको हो। हिम्ड टर्मिनल प्रालिको एक र्याकको कार्गो रेल बुधबार बिहान १० बजे वीरगञ्जस्थित सुख्खा बन्दरगाहमा आइपुगेको नेपाल इन्टरमोडल यातायात विकास समितिले जनाएको छ। समितिका कार्यकारी निर्देशक आशीष गजुरेलले हल्दियाबाट खाद्यान्नको २० फिट अग्लो ९० वटा कन्टेनर बोकेको रेल वीरगञ्जस्थित सुख्खा बन्दरगाह आइपुगेको जानकारी दिए। उनका अनुसार हिम्ड टर्मिनल प्रालिले सातामा दुई दिन कार्गो ढुवानी गर्ने जनाएको छ भने हिम्डसँगै अन्य चार कम्पनीले समेत कार्गो ढुवानीमा इच्छुक देखाएका छन्। उनले भने, 'पहिलो पटक हिम्डले कार्गो रेल सेवा सुचारु गरेको छ। सो कार्गोसँगै अन्य ४ कम्पनीले समेत कार्गो ढुवानीमा इच्छुक देखिएका छन्। निजी क्षेत्रका कार्गो रेललाई ढुवानी खुला गरेसगैँ अन्य कम्पनी बढ्ने अनुमान छ।' रेल सेवा संशोधनपछि निजी कार्गो नेपाल भारतबीच सन् २००४ मा भएको रेल सेवा सम्झौताले रेलमार्फत हुने ढुवानीमा भारतीय रेल्वेको भगिनी संस्थाको रुपमा रहेको कन्टेनर निगम (कोन्कर) लाई एकाधिकार दिइएको थियो। १७ वर्षपछि भारतीय कन्टेनरको एकाधिकार तोड्दै गत असार २५ गते सम्झौता संशोधन गरिएको थियो। रेल सेवा संशोधनको करिब दुई महिनापश्चात् पहिलो पटक निजी कार्गो रेल वीरगन्जस्थित सुख्खा बन्दरगाहामा आएको हो। गत असार २५ गते रेल सेवा सम्झौता संशोधनमा नेपालका तर्फबाट वाणिज्य तथा आपूर्ति सचिव दिनेश भट्टराई र भारतका तर्फबाट भारतीय रेल मन्त्रालयअन्तर्गतको परिचालन एवं व्यवसाय विकास विभागका सदस्य सञ्जयकुमार मोहान्तीको नेतृत्वमा भर्चुअल समारोहमा कूटनीतिक पत्र तथा दुवै पक्षले हस्ताक्षर गरेको लेटर अफ एक्सचेन्ज आदानप्रदान गरिएको थियो। नेपाल लक्षित पारवहन कार्गो ढुवानीका लागि नेपाल रेल्वे कम्पनीको स्वामित्वमा रहने रेल तथा वागनले वीरगञ्ज र विराटनगरदेखि कोलकाताहल्दियासम्म रेल सेवा दिनसक्ने गरी सम्झौता संशोधन गरिएको थियो। यस्तै, नेपालको वीरगञ्जसम्म रेल सेवा उपलब्ध भएकोमा विराटनगर, भैरहवा र इनरवामा रेलसम्बद्ध पूर्वाधार तयार भएपछि रेल सेवा विस्तार गर्दै जाने समेत सहमति गरिएको थियो।"
तस्बिरमा कक्षा १२ को परीक्षा,काठमाडौं : कक्षा १२ को अन्तिम परीक्षा बुधबारदेखि सुरु भएको छ। राष्ट्रिय परीक्षा बोर्डका अनुसार भौतिक उपस्थितिमै परीक्षा भएको हो। परीक्षामा ३ लाख ७४ हजार विद्यार्थी सहभागी हुँदैछन्। बोर्डका अनुसार भदौ ३० देखि असोज ८ गतेसम्म परीक्षा सञ्चालन हुनेछ। परीक्षामा विद्यार्थीलाई होम सेन्टरको व्यवस्था मिलाइएको र ४ हजार ३१५ वटा परीक्षा केन्द्र तय भएको बोर्डले जनाएको छ। यसअघि गत साउन ३१ देखि भदौ ९ गतेसम्म परीक्षा तालिका सार्वजनिक गरिएको थियो। तर कोरोना भाइरस संक्रमण जोखिमलाई मध्यनजर गर्दै परीक्षा तालिका स्थगित गरिएको थियो। त्यसपछि प्रवेशपत्रका आधारमा कक्षा ११ र १२ का परीक्षार्थीलाई कोरोना भाइरसविरुद्धको खोप लगाउने व्यवस्था गरेको थियो।
स्याङ्जामा कांग्रेस वडाअधिवेशनः ९७ वडामा एकमात्र महिला सभापति,"स्याङ्जा : जिल्लामा अहिले कांग्रेसको १४ औं महाधिवेशनको रन्को छ। स्याङ्जामा वडागत अधिवेशन सम्पन्न भएको छ। तोकिएकै मितिमा सौहार्दपूर्ण वातावरणमा अधिवेशन टुंङ्ग्एिको निर्वाचन सचिवालयले जनाएको छ। स्याङ्जाका ११ पालिकाका ९७ वडाका नतिजा ३४ दिनभित्रै सार्वजनिक भए। तीमध्ये ६ वटा वडा सभापतिमा मात्र मतदान प्रक्रियाबाट टुङिगयो। अन्यमा भने सर्वसम्मत सभापति चयन भए। क्षेत्रीय प्रतिनिधि चयनमा भने सबै वडामा सहमतिमै चयन गरियो। झण्डैं सयको हाराहारीमा भएको वडा अधिवेशनले एकजना मात्र महिला उम्मेदवार सर्वसम्मत चयन गरेको छ। फेदिखोला गाउँपालिका ५ मा माया पनेरु सर्वसम्मत सभापतिमा चयन भइन्। तर, वालिङ् नगरपालिका ८ का सरस्वती बगाले मतदान प्रक्रियाबाटै पराजित भइन्। मतदान प्रक्रियामा गइ निर्वाचनमा सहभागी हुने आँट गरेकी बगाले पराजित व्यहोर्नुपर्यो। जिल्लाकै प्रमुख व्यापारिक केन्द्र समेत रहेको वडाको निर्वाचनलाई महत्वका साथ हेर्यो। जिल्लाकै सबैभन्दा बढी क्रियाशिल सदस्य रहेको सो वडामा ५ जनाले सभापतीको दावी गरेका थिए। ती मध्ये उनी मात्र महिला थिइन्। २ जनाले उम्मेदवारी फिर्ता लिएपछि कमलप्रसाद सुवेदी र उनीबीच मतदान भएको थियो। ८ सय २ मतदाता रहेको वडामा ५ सय ६० मत खस्यो। ती मध्ये ३ सय ३४ मत ल्याएर सुवेदी सभापति बने। स्याङ्जामा कांग्रेसको वडा अधिवेशन सुरु सिंगो जिल्लामा एक मात्र महिला उम्मेदवार मैदानमा उत्रदा महिलालाई साथ दिइएन। उनलाई अघि बढाउन कांग्रेस पंक्तिले चाहेन। त्यसमा पुरुषको मात्र हात छैन। महिला पनि उत्तिकै जिम्मेवार छन्। महिला आरक्षणको सुनिश्चिता हुनु जरुरी रहेको नेपाल महिला संघका केन्द्रीय उपसभापति सभापति सरस्वती अर्याल तिवारीको भनाइ छ। कार्यवाहक सभापतिको जिम्मेवारी समेत पाएकी तिवारीले भनिन् आरक्षणको सुनिश्चिता नभएसम्म महिला दिदीबहिनी अझै पनि राजनीतिमा आउन सक्दैनन्, पितृसत्तात्मक सोच अझै छ। हरेक आन्दोलनको अग्रपंक्तिमा उभिने महिला वर्गलाई वडादेखि नै छेकवार गरिने हो भने भोलिका दिन पनि त्यति सहज देखिदैन। जसका कारण राजनीतिमा महिलाको सहभागीमा अवश्य न्यून हुन्छ। त्यसो त, नेपाल महिला संघ स्याङ्जा सभापति कल्पना तिवारी पनि महिला आरक्षणको आवश्यकता औंल्याउँछिन्। महिला सहभागिता बिनाको राजनीति कुनै पनि राजनीतिक दलका लागि सहज बन्ने छैन। राजनीतिक पंक्तिले यस्ता कुरा बेलैमा सोच्न जरुरी छ उनले भनिन्। कांग्रेसको पछिल्लो सार्वजनिक तालिका अनुसार स्थानीय पालिकाको अधिवेशन असोज ९ गते, प्रदेशको १२ र दुई निर्वाचन क्षेत्र रहेको स्याङ्जामा १८ गते जिल्ला अधिवेशन हुने भएको छ। वडामै न्यून उपस्थिति रहेको महिलाले यो समाचार तयार पार्दा (बुधबार दिउँसो) सम्म स्याङ्जाका ११ पालिका (५ नगरपालिका र ६ वटा गाउँपालिका), ४ वटा प्रदेशसभा र जिल्ला सभापति र सचिव जस्ता महत्वपूर्ण पदमा अहिलेसम्म एकजना महिलाले पनि सार्वजनिक रुपमा उम्मेदवारी घोषणा गरेका छैनन्। 'महिला सहभागिताका कुरा भाषणमा मात्र सीमित भए। व्यवहारमा लागू गरिदैनन्। समान सहभागिता आवश्यक ठानिदैन। महिला र पुरुष भनेका एक रथका दुई पांग्रा हुन्। एउटा पांग्रा बलियो हुँदैमा रथ गुड्न सक्दैन। त्यसैले दुबै पांग्रा बलियो बनाउन जरुरी अधिकांश कांग्रेस कार्यकर्ताका भनाइ हुन। अधिवशेनले युवा सहभागी भने बलियो बनाएको छ। वडा र क्षेत्रीय प्रतिनिधिमा अधिकांश युवाहरु नै निर्वाचित भएका छन्। स्याङ्जामा १९ हजार ८ सय ३६ नेपाली कांग्रेसका क्रियाशिल सदस्यले ९७ जना सभापतिसहितको कार्यसमिति र २ हजार ४० जना क्षेत्रीय प्रतिनिधि चयन गरेका छन्।"
बारेकोटमा खाद्य बैंक स्थापना,"जाजरकोट : जाजरकोटको बारेकोट गाँउपालिकामा सामुदायिक खाद्य बैंक स्थापना गरिएको छ। बारेकोट गाँउपालिकाको समन्वय र विश्व खाद्य कार्यक्रमको आर्थिक सहयोगमा पाँचतारा युवा संरक्षक मञ्च जाजरकोटले सामुदायिक खाद्य बैंक सञ्चालनमा ल्याएको हो। बारेकोट गाउँपालिकाका प्रमूख प्रशासकिय अधिकृत गोविन्द बहादुर सिंह र विश्व खाद्य कार्यक्रमका फिल्ड संयोजक कृष्ण थापाले सयुक्त रुपमा सामुदायिक खाद्य बैंकमा खाद्य भण्डारण गरी गाउँपालिकाका अति विपन्न तथा जोखिममा परेका तीन परिवारलाई खाद्यान्न उपलब्ध गराएर खाद्य बैकको शुभारम्भ गरेका हुन। हाल खाद्य बैक दुई सय ५० केजीबाट शुरु गरिएको छ। केही दिनभित्रै चार सय पचास क्वीन्टल चामल मौज्दात गरिने भएको छ। खाद्य बैकका लागि विश्व खाद्य कार्यक्रमले चार कोठे पक्की भवन समेत निर्माण गरिदिएको छ। खाद्य बैंकबाट बारेकोट गाँउपालिका वडा नं ५ का मोतीलाल कामी र मिना कामी तथा वडा नंं २ की पशुपति रोकायलाई बैंकमार्फत प्रति परिवार ३० केजीका दरले खाद्य सहयोग गरिएको विश्व खाद्य कार्यक्रमका फिल्ड संयोजक थापाले बताए। प्राकृतिक जोखिमका कारण सृजित समस्याले उत्पन्न गर्न सक्ने खाद्य असुरक्षाको अवस्थालाई तत्काल समाधान गर्न तथा खाद्य असुरक्षाको जोखिममा रहेका अति विपन्न, दलित, जनजाती, एकल महिला र अन्य नागरिकलाई संविधानले प्रदत्त गरेको खाद्य अधिकार समेतलाई सम्बोधन गर्ने गरी बारेकोट गाउँपालिकामा सामुदायिक खाद्य बैंक स्थापना गरिएको संयोजक थापाले बताए। सामुदायिक खाद्य बैंकको दिगो सञ्चालन तथा व्यवस्थापनका लागि गाउँ कार्यपालिका बाट 'सामुदायिक खाद्य बैंक स्थापना, सञ्चालन तथा व्यवस्था कार्यविधी २०७८' पारित गरिएको प्रमूख प्रशासकिय अधिकृत गोविन्द बहादुर सिंहले जानकारी दिए। कार्यविधीले निर्देशित गरे बमोजिम आगामी दिनमा सामुदायिक खाद्य बैंकमा खाद्य व्यवस्थापनका लागि व्यक्तिगत चन्दादाता, संस्थागत चन्दादाताहरुबाट पनि सहयोगको लागि अपिल गरिने र गाउँपालिकाले पनि बार्षिकरुपमा बजेट व्यवस्थापन गरी सामुदायिक खाद्य बैंकलाई निरन्तरता दिइने गाउँपालिकाका अध्यक्ष महेन्द्र बहादुर शाहले बताए। हाल बारेकोट गाउँपालिकाको विभिन्न ठाँउमा खसेको पहिरोले यातायात अबरुद्ध भएको छ। यातायात अवरद्ध हुँदा खाद्यान्न ढुवानीमा समेत समस्या परिरहेको छ। गाउँपालिकामा खाद्य बैंक स्थापना भए सँगै प्राकृतिक विपदका कारण हुन सक्ने शिघ्र खाद्य असुरक्षाको अवस्थालाई तत्काल समाधान गर्न सकिने गाउँपालिकाले जनाएको छ। सम्भवत नेपालमै पहिलो पटक बारेकोट गाउँपालिकाले सामुदायिक खाद्य बैंकको अवधारणा अघि सारेको छ। यस अभियानमा विश्व खाद्य कार्यक्रम र पाँचतारा युवा संरक्षक मञ्चको निरन्तर प्राविधिक सहयोग रहने पाँचतारा युवा संरक्षण मञ्चका कार्याकारी निर्देशक छवि पन्तले बताए ।"
"घाँटी रेटिएको अवस्थामा शव भेटियो, हत्यारा सार्वजनिक गर्दै","दैलेख: गुराँस गाउँपालिका८ स्थित मालिका मावि छोटेपोखरामा कार्यरत शिक्षक नगेन्द्रबहादुर बिसी विद्यालयकै बरण्डामा घाँटी रेटिएको अवस्थामा मृत फेला परे । ४२ वर्षीय बिसी कार्यरत विद्यालयको कार्यालय अगाडि बरण्डामा मंगलबार बिहान साढे ७ बजेतिर मृत अवस्थामा भेटिएका थिए । मृतक बिसीको परिवारले हत्या भएको दावी गरेका छन्। शिक्षक बिसी घटना घटेको दिन (सोमबार) बिहान विद्यालय गएका थिए । सोहि दिन बिसीको श्रीमती दैलेख सदरमुकामतर्फ गएकी थिइन् । घरमा कोही नभएका कारण विद्यालयबाट छिटो फर्किएका शिक्षक बिसी दिनभर घरायसी काममा व्यस्त रहे । दिनभर बाख्रा चराउनेलगायतको घरकै काममा रहेका बिसी आफ्ना लागि खाना पकाएर साँझ ६ बजेतिर मालिका माविमै कार्यरत शिक्षक भीमबहादुर ओलीको घरमा पुगेका थिए । जेठान नाता पर्ने भीमबहादुरको घरबाट तरकारी लिएर बिसी घर फर्किएका थिए । साँझ हाम्रो घरबाट तरकारी लिएर जानुभएको हो, मंगलबार बिहान एक्कासी मृत अवस्थामा भेटिएको खबर पायौँ, 'भीमबहादुरले भने, टोल छिमेकमा कसैसँग दुस्मनी भएको हामीले थाहा पाएका थिएनौं, मिलनसार हुनुहुन्थ्यो । मृतक बिसी सोमबार राति १२ बजेसम्म छोटेपोखरास्थित विद्यालय नजिकै रहेको छिमेकीको घर (जहाँ पसल छ) मा रहेको प्रारम्भिक अनुसन्धानले देखाएको जिल्ला प्रहरी कार्यालय दैलेखका प्रहरी निरीक्षक ईन्द्रजीत सुनारले बताए । त्यसपछि घटना भएको हुनसक्ने प्रहरीको प्रारम्भिक अनुसन्धानले देखाएको छ । प्रहरीले घटनास्थलबाट मृतक बिसीको मोबाइल, चप्पल बरामद गरेको थियो । प्रहरी निरीक्षक सुनारका अनुसार घटनामा संलग्न रहेको हुनसक्ने भन्दै पसल सञ्चालन गर्ने छिमेकीका परिवारसहित शंकास्पद् १० जनालाई मंगलबार नै नियन्त्रणमा लिएको थियो । तीमध्ये घटनामा २ जनाको प्रत्यक्ष संलग्न रहेको अनुमान प्रहरीले गरेको छ। हामीले गरेको अनुसन्धानबाट घटनामा संलग्न व्यक्तिहरुको नजिक पुगिसकेका छौं,' घटनामा संलग्न व्यक्तिहरु आजै सार्वजनिक गर्ने तयारी गरिरहेका छौं, प्रहरी निरीक्षक सुनारले भने । प्रहरीका अनुसार घटनास्थल नजिकैबाट धारिलो हतियार समेत फेला परेको छ । मृतकका परिवारले शिक्षक बिसीको हत्या भएको र निष्पक्ष छानविन गरेर दोषीलाई कारबाहीको माग गरेका छन् । बिसीको साला नाता पर्ने कर्णबहादुर थापा भन्छन्, भिनाजुको रक्ताम्ये अवस्थामा शव फेला परेको छ, घाँटी रेटिएको अवस्थामा शव भेटिनु हत्या भएको पुष्टि हुन्छ । घटनाको निष्पक्ष छानविन गरेर घटनामा संलग्नलाई हदैसम्मको कारबाही हुनुपर्ने थापाले माग गरे । मृतक बिसी विगत १३ वर्षदेखि राहत शिक्षकको रुपमा मालिका माविमा कार्यरत थिए । उनी सोहि विद्यालयका पूर्वविद्यार्थी समेत हुन् । मृतक बिसीका एक श्रीमती र दुई छोरा छन् ।"
पार्टीभन्दा गुट बनाउने प्रवृत्ति हावी भयो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले क्रान्तिकारी पार्टी निर्माणका लागि सच्चिनुको विकल्प नरहेको बताएका छन् । दिवंगत माओवादी नेता पोष्टबहादुर बोगटीको ७औं स्मृति दिवसमा पार्टी कार्यालय पेरिसडाँडामा आयोजित कार्यक्रममा अध्यक्ष प्रचण्डले यस्तो बताएका हुन् । उनले नेतृत्वमै पद र प्रतिष्ठाको स्वार्थमा लगाव देखिएको भन्दै क्रान्तिकारी चरित्र स्खलित हुँदै गएको बताए । उनले भने, पद र प्रतिष्ठा स्वार्थमा लगाव देखिएको छ । पार्टी बनाउनेभन्दा गुट बनाउने प्रवृत्तिको विकास भएको छ, बुर्जुवा पार्टी हुने दिशातिर गइरहेको छ । उनले जनवादी क्रान्ति र राष्ट्रिय स्वाधिनताको रक्षाका लागि पार्टी निर्माणको अभियानमा जुट्नुपर्ने बताए । 'हाम्रो कार्यशैली जनतातिर फर्किने खालको हुनुपर्छ । श्रमजीवी जनताको घरदैलो गरेर आत्मसमीक्षा गर्न जरुरी छ,'उनले भने। उनले आफूहरुले जनतामा जाने संकल्प गरेको बताए । उनले भने, गुट गर्दै रमाउने माथिका नेता हुन् । हामी सच्चिनु पर्छ र पार्टीलाई क्रान्तिकारी बनाउनुपर्छ ।'"
एभरेष्ट बैंकको 'एभरेष्ट उत्सव्मय अफर' सार्वजनिक,"काठमाडौं : एभरेष्ट बैंकले 'एभरेष्ट उत्सवमय अफर' ल्याएको छ। यसअन्तर्गत सबै क्षेत्रलाई समेट्दै, घर भाडा भन्दा सस्तो घर कर्जा, स्वरोजगार तथा उद्यमीको लागी साना तथा मझौला उद्योग कर्जा () आफ्नै सावारी साधनको लागि गाडी तथा मोटरसाइकल कर्जा तथा व्यक्तिगत प्रायोजनको लागि व्यक्तिगत कर्जा योजना ल्याएको छ। भाद्र २७ देखि लागु भएको यस कर्जा योजनामा घर कर्जा ७४८५, साना तथा मझौला उद्योग कर्जा ७२४५, गाडी कर्जा ६८८५, मोटरसाइकल कर्जा ७९९५ तथा व्यक्तिगत कर्जा ७९९५ ब्याजदरमा उपलब्ध हुनेछ। यस कर्जा योजनाबाट उत्सवलाई झनै उत्सवमय बनाउनका निम्ति, ग्राहकहरुका लागि अतुलनिय योजनाहरु प्रस्तुत गरी यस चाडपर्वलाई कर्जा लिने सहि समय बनाएको छ।"
भीरकोटले तयार पार्यो स्थानीय पाठ्यपुस्तक,"स्याङ्जा : भीरकोट नगरपालिकाले स्थानीय पाठ्यक्रमसहितको पाठ्यपुस्तक तयार पारेको छ। स्थानीय विषयवस्तुलाई समेटेर आधारभूत तहका सबै कक्षामा पूर्ण पाठ्यक्रम र पाठ्यपुस्तक लागू गर्ने भीरकोट नगरपालिका नेपालकै पहिलो नगरपालिका बनेको छ। राष्ट्रिय बाल दिवसको अवसर पारेर मंगलबार स्थानीय पाठ्यक्रम सार्वजनिक गरिएको हो। पाठ्यक्रम सार्वजनिक गर्दै गण्डकी प्रदेशका शिक्षा, संस्कृति विज्ञान प्रविधि तथा सामाजिक विकासमन्त्री मेखलाल श्रेष्ठले बालबालिकाको सर्बोत्तम हितका लागि प्रदेश सरकार क्रियाशिल रहेको बताए। बालबालिकाको संरक्षण र अधिकार सुनिश्चितताका लागि प्रदेशसभामा बिधेयक पेश भएको जानकारी गराए। समग्र भीरकोटको पहिचान गराउन तयार पारेर दस्तावेजका रुपमा पाठयक्रम बनाइएको नगरप्रमुख छायाराम खनालले बताए। अब पाठ्यक्रम कार्यान्वयनमा ल्याईने उनले जानकारी गराए। पाठ्यक्रम र पाठ्यपुस्तक निर्माणको सम्पूर्ण जिम्मेवारी साभ नेपालले गरेको हो। नगर प्रमुख छायाराम खनालले बाबुआमा नभएका बालबालिकालाई मासिक एक हजार रुपैयाँ छात्रवृत्ति स्वरुप प्रदान गर्नेगरी सुरुवात गरे। कार्यक्रममा नगर उपप्रमुख सीमा केसी कर्माचार्य, साभ नेपालका अध्यक्ष डा तुलसी प्रभास, समाजसेवी गोविन्दप्रसाद कर्माचार्य, प्रमुख प्रशासकीय अधिकृत खुमलाल भुषाल, शिक्षक संघका जिल्ला अध्यक्ष लक्ष्मीप्रसाद रेग्मी, वडाअध्यक्ष यामप्रसाद अधिकारी लगायतले नगरपालिकाले नमूना कार्यको थालनी गरेको जनाउदै स्थानीय पाठ्यपुस्तकमार्फत समग्र भीरकोटका इतिहास र अहिलेका अवस्थाका बारेमा जानकारी पाउन सकिनेमा जोड दिए। हाम्रो भीरकोट नामक पाठ्यक्रमसहित पाठ्यपुस्तक प्रकासन गरिएको हो।पाठयक्रममा कृषि, पर्यटन, धार्मिक सम्पदा, संस्कृति, जातजाति, उद्यमशीलता, सरसफाइ लगायतका कुराहरुको अनुसन्धान गरी कक्षा १८ सम्ममा १५० वटा पाठहरु तयार पारिएका छन्। अभ्यासहरुका माध्यमबाट विद्यार्थीहरुमा खोज, अनुसन्धानको बानीको विकास हुने लक्ष्य लिइएकोे छ।"
"क्रिकेटमा कर्पोरेट सहभागिता,शिवशक्ति ग्रुप काठमाडौं किङ्स इलाभेनसँग अनुबन्धित","काठमाडौं : व्यापारिक समूह शिवशक्ति ग्रुप काठमाडौं किङ्स इलाभेनको गोल्ड पार्टनर बनेको छ। टेली होल्डिङ्स प्राइभेट अन्तर्गतको एभरेष्ट प्रिमियर लिगमा खेल्ने फ्रान्चाइज टोली काठमाडौं किङ्स इलाभेनले शिवशक्ति ग्रुपको फेमेली वेल र उर्जा राइससँग गोल्ड पार्टनर हुने सम्झौता गरेको हो। शिवशक्ति ग्रुपले अल्मुनियम, प्लास्टिक फेब्रिक, प्याकेजिङ, लुगाधुने साबुन, कृषिजन्य उत्पादन चामल, तोरीको तेल, भटमासको तेल, सन्फ्लावरको तेल, दाल र अरु खाद्य तेल उत्पादन गर्दै आएको छ। शिवशक्ति ग्रुपका निर्देशक सन्दिप अग्रवालले नेपाली टिमलाई विश्व मञ्चमा उत्कृष्ट प्रदर्शन गरेको देखिरहेको बताए। 'एक अग्रणी व्यापारिक ग्रुप भएको नाताले कर्पोरेट उत्तरदायित्वको महत्व बुझेर नेपाली क्रिकेटरहरुको प्रतिभामा निखार ल्याउन मद्दत गर्ने नेपालकै उत्कृष्ट लिगमा लगानी गरेका हौं', उनले भने। त्यसैगरी, टेली होल्डिङ्स प्राइभेटका अध्यक्ष संजय अग्रवालले अहिलेको महामारीको समयमा पनि मिलेर समन्वय गर्ने वातावरण बनाउन सफल भएको बताए। 'यस समन्वयले टिमको हौसलामा वृद्धि गर्नेछ र हामी शिवशक्ति ग्रुपलाई यसको लागि धन्यवाद दिन चाहन्छौं र हामी खेलहरु जितेर इतिहास कोर्न तयार रहेका छौं,' उनले भने।"
"कार्ययोजना आयो, कार्यान्वयन भएन","काठमाडौं : स्वास्थ्य तथा जनसंख्या राज्यमन्त्रीमा उमेश श्रेष्ठ नियुक्त भएको ५२ दिन पुरा भएको छ। तर, उनले ल्याएका अधिकांश कार्ययोजना कागजमै सिमित भएका छन् । उनी साउन १० गते स्वास्थ्य राज्यमन्त्रीमा नियुक्त भएका थिए। नियुक्त भएको ८ दिनपछि उनले सार्वजनिक स्वास्थ्य र महामारी नियन्त्रणबारे नीतिगत प्रतिवद्धता र कार्ययोजना ल्याएका थिए । कार्ययोजनामा भएका अधिकांश बुँदाहरु कार्यान्वयनमा आउन सकेका छैनन् । कार्ययोजनामा उनले एक तिहाई नागरिकलाई असोज मसान्तसम्म खोप लगाइसक्ने बताएका छन् । सरकारले देशभर कुल जनसंख्याको दुई करोड ६५ लाख जनसंख्यालाई खोप लगाउने लक्ष्य लिएको छ । यसरी हेर्दा असोज मसान्तसम्म ८८ लाख ३५ हजार नागरिकले पूर्णखोप लगाइसक्नुपर्ने हुन्छ । हालसम्म ५२ लाख ४३ हजार २३६ नागरिकले पूर्णखोप लगाएका छन् । भारत सरकारले नेपालले खरिद गरेको १० लाख मात्रा खोप दिन आनाकानी गर्दै आएको छ । स्वास्थ्य राज्यमन्त्री श्रेष्ठले निकट भविष्यमै खोप आउने बताएका थिए । तर, सो खोप आउन सकेन । यस्तै,कार्ययोजनामा भनिएको छ,विदेश जाने प्रयोजनका लागि खोप लगाएको प्रमाणपत्र सम्पूर्ण सरकारी अस्पतालबाट सहज तरिकाले वितरण गर्ने प्रबन्ध मिलाइएको छ । आवश्यकताअनुसार उक्त वितरण केन्द्र थप गरिने छ। अहिलेपनि सहज तरिकाले खोप लगाएको प्रमाणपत्र नागरिकले पाउन सकिरहेका छैनन् । कोभिड१९ को उपचारका लागि अस्पतालमा रिक्त शैयाको विवरण तत्काल अद्यावधिक गरी बिरामी भर्ना प्रक्रिया सहजीकरण गरिने कार्ययोजनामा भनिएपनि नीजि तथा सार्वजनिक अस्पतालले शैया विवरण अवस्था सार्वजनिक नगरेको पाइएको छ । प्रत्येक प्रदेशमा कोभिड१९ कमाण्ड अस्पतालको अनुगमन र सुपरिवेक्षणका लागि मन्त्रालयबाट ११ औं तहका कर्मचारी खटाइने भनिएपनि अनुगमन हुन सकेको छैन । कार्ययोजनामा भनिएको छ, प्रत्येक नेपाली नागरिकको स्वास्थ्य बीमा सुनिश्चित गर्ने महान अभियानलाई प्रभावकारी र व्यवस्थित रूपमा लागू गरिनेछ। स्वास्थ्य बीमा दुरुपयोग गर्ने कार्यलाई कडाइका साथ अनुगमन गरी निरुत्साहित गरिनेछ । गैरसरकारी क्षेत्रलाई सेवा प्रदायककारूपमा परिचालन गरिने छ । जबकी वोर्डले अहिलेसम्म विमा कार्यक्रम लागू भएका अस्पताललाई दुई अर्ब बढी भुक्तानी हुन बाँकी रहेको जनाएको छ । गैरनाफामूलक स्वास्थ्य संस्था, नीजि अस्पताल, नीजि मेडिकल कलेज र सरकारी अस्पतालसँगको समन्वयमा कोभिड१९ को उपचार प्रभावकारी बनाइने उल्लेख छ । यस्तै, अस्पतालहरूको ग्रेडिङ गरी शुल्क पारदर्शी बनाउने व्यवस्था लागू गरिने विषय कार्ययोजनामा समेटिएको छ । स्वास्थ्य मन्त्रालयले नीजि अस्पताललाई शुल्क सार्वजनिक गर्न अपिल समेत गरेको थियो। तर, नीजि अस्पतालले अटेर गर्दै आएका छन् । जनस्वास्थ्य विज्ञ डाशरद वन्तले सरकारले अहिलेसम्म मन्त्रीको टुंगो नलगाउँदा समस्या उत्पन्न भएको बताए । उनले भने, मन्त्रालयमा नेतृत्व नहुँदा भएका संरचनाले पनि ठिक ढंगले काम गर्न सकेका छैनन् । यसको असर स्वास्थ्य मन्त्रालयमा पनि परेको छ । सरकारको तर्फबाट प्रतिवद्धता,योजना,नीति आएपनि कार्ययोजनामार्फत कतिपय योजना कार्यान्वयन हुन नसकेको उनले बताए।"
चुनावपछि एमालेको तागत देखिन्छः उपमहासचिव पौडेल,"काठमाडौँ: नेकपा एमालेका उपमहासचिव विष्णु पौडेलले निर्वाचनपछि एमालेको तागत देखिने चेतावनी दिएका छन् । बुटवलमा बुधबार भएको एमाले कार्यकर्ता भेलालाई सम्बोधन गर्दै नेता पौडेलले यस्तो बताएका हुन् । 'हामी छिटो भन्दा छिटो जनतामा जान्छौँ जनताको मन जित्छौँ । र सरकारको नेतृत्व गर्छौँ,' नेता पौडेलले बताए । एमालेबाट छुटिएका माधव नेपालप्रति लक्षित गर्दै उनले पार्टी फुटेको नभएर स्वार्थी तत्वहरु अलग्गिएको बताए । उनले भने '५४ सालमा पनि एमाले टुक्रिएको थियो । त्यसछपछिको चुनामा तत्कालीन मालेले एक सिट पनि जितेन । अहिले उनीहरु स्वार्थ र ईर्श्याका कारण अलग्गिएका हुन् । अहिले पनि उनीहरुले एक सिट पनि जित्दैनन् ।' तर नेकपा एमालेले कहिल्यै बाटो नबिराउने भन्दै आगामी निर्वाचनमा बहुमतले विजयी हुने ठोकुवा गरे । यस्तै नेता पौडेलले वर्तमान सरकारबारे केही पनि गर्न नसकेको बताए । 'दुई महिना भइसक्यो अहिलेसम्म यो सरकारले मन्त्रिपरिषदलाई पूर्णता दिएको छैन । सरकार बेखबर छ उनले भने । सत्ता पक्षको गठबन्धनप्रति व्यंग्य गर्दै उनले प्रतिपक्षका विरुद्ध बनेको गठबन्धन दिगो नभएको तर्क गरेका थिए । अरु सबै दल एकातिर र एमाले एक्लै एकतिर उभिएको उनको भनाइ थियो । एमाले एक्लै भए पनि अरु सबैभन्दा बलियो भएको उनको जिकिर थियो ।"
हजारौं कान्दहरबासीलाई घर छोड्न तालिवानको तीन दिने अल्टिमेटम,कान्दहर : तालिवानले दक्षिण अफगानिस्तानस्थित कान्दहर शहरका हजारौं बासिन्दालाई आफ्नो घर छोड्नका लागि तीन दिने अल्टिमेटम दिएका छन्। सरकारी स्वामित्वमा रहेका तालिवान विरोधी बासिन्दालाई घर छोड्न तालिवानले आगामी तीन दिनको अल्टिमेटम दिएका हुन्। बुधबार सीएनएनमा प्रकाशित समाचारअनुसार मंगलबार सयौं तालिवान विरोधीहरुले कान्दहर शहरस्थित सरकारी कार्यालयअघि प्रदर्शन गरेका थिए। सरकारी स्वामित्वमा रहेको आवासिय क्षेत्रका ३ हजार ५ सय बासिन्दालाई घर छोड्न तालिवानले तीन दिने अल्टिमेटम दिएको प्रदर्शनकारीहरुले सीएनएनसँग बताएका छन्। तालिवानले घर छोड्न अल्टिमेटम दिनुको कारण हालसम्म नबताएको र घर छोडेपछि आफुहरु अलपत्र पर्ने प्रदर्शनकारीहरुले बताएका छन्। घर छोडेर हामी कहाँ जाने ? आफुसँग भएको सानो रकमले सानो घर बनाएर बसेका छौं। तालिवानले घर छोड्न लगाउनुको कारण बताएको छैन। पक्कै पनि हामी गरिब भएकोले होला तालिवानले हामीलाई लखेट्न खोजेको एक महिला प्रदर्शनकारीले भनेकी छन्। मंगलबार सयौ प्रदर्शनकारीहरुले अफगानिस्तानको राष्ट्रिय झन्डा बोकेर प्रदर्शन गरेका थिए। प्रदर्शनमा बालबालिका र महिला समेत सहभागी थिए। तालिवानले भने यसबारे हालसम्म कुनै प्रतिक्रिया जनाएको छैन।  सीएनएन
एसिएन अफ्रिकन चेम्बर अफ कमर्शमा डा पोखरेल,"काठमाडौं : एसिएन अफ्रिकन चेम्बर अफ कमर्श एण्ड ईन्डस्ट्रिजको नेपाल चेप्टरमा वल्र्ड ट्रेडग्रुपनेपालका अध्यक्ष डा शम्भु पोखरेल चयन भएका छन्। चेम्बरको सोमबार बसेको सञ्चालक समितिको बैठकले त्यस्तो निर्णय गरेको एसिएन अफ्रिकन चेम्बर अफ कमर्श एण्ड ईण्डस्ट्रिजले जनाएको छ। एसिया र अफ्रिकाका देशहरुको व्यवसायीहरु तथा व्यवसायीक एशोसिएसनहरु सदस्य रहेका सो चेम्बरको पहिलो पटक नेपाल चेप्टर सुरु भएको हो। आफु नेपाल चेप्टरको अध्यक्ष भएपछि अब नेपाल र एसियाका अन्य मुलुकहरु र अफ्रिकाका मुलुकहरुमा व्यवसाय प्रवर्धनमा सहयोग पुग्ने अध्यक्ष डा शम्भु पोखरेलले बताएका छन्। वल्र्ड ट्रेड ग्रुपअन्तर्गत नेपालमा बिजनेश टेलिभिजन, सिईओ क्लब, ब्ल्याकहोल आईटि सोलुसन, काठमाण्डौ स्कुल अफ बैंकिङ एण्ड इन्युरेन्स लगाएतका दर्जन बढि संस्थाहरु सञ्चालनमा रहेका छन्।"
गाउँघरमा सक्रिय रेडक्रसकर्मीहरू,"तानसेन : स्वस्थ्य, सफा, सुन्दर बनाउँदै आम मानिसलाई खुसी र निरोगी बनाउन रेडक्रर्मीहरु पाल्पाको गाउँमा खटिएका छन्। स्वच्छ सफा खानेपानीको व्यवस्था नभएको गाउँमा स्वच्छ खानेपानीको व्यवस्था गर्दै घरमा सरसफाईमा रेडक्रसकर्मीहरु पाल्पाको गाउँमा खटिएका हुन्। गाउँमा न्युन आयश्रोत भएका, गरिव, अशिक्षित, दलित र जनजाती परिवारहरुको सहयोगको लागी रेडक्रसकर्मीहरु खटिदै आएका छन्। पाल्पाको दोभान र कचल गाउँका विभिन्न टोलमा पुगेर विगत दुई वर्षदेखी पाल्पाका रेडक्रसकर्मीहरु सरसफाई देखी जनचेतननाको काममा परिचालित भएका छन्। अष्ट्रियन रेडक्रसको आर्थिक सहयोग, केन्द्र रेडक्रसको समन्वय र जिल्ला रेडक्रस पाल्पाको व्यवस्थापनमा तिनाउँ गाउँपालिका १ कचल र २ दोभानका १ हजार ६ सय ८० घरपरिवारमा समावेशी खानेपानी, सरसफाई तथा स्वास्थ्य प्रवद्धन कार्यक्रम सञ्चालन गर्दै आएको नेपाल रेडक्रस सोसाईटी पाल्पाका वरिष्ठ कार्यक्रम अधिकृत बाबुराम कार्कीले बताए। स्वास्थ्य सम्वन्धी कार्यक्रम पर्चा पम्पलेट बोकेर रेडक्रमीहरु दोभान र कचलको घरघरमा पुगेका छन्। दुवै गाउँको खानेपानी सुविधा नभएका १ सय ८० घरपरिवारमा एक घर एक धारा निर्माण गरी वितरण भएको छ। खोलाको पानीमा निर्भर भएका दोभान र कचलका गरिव जनताहरु निशुल्क धारा आएपछि खुसी भएका छन्। स्वच्छ खानेपानी, सफा शौचालय, जुठा तथा फोहोर भाँडाकुडा माझ्ने तथा सुकाउने तरीका र स्थानको बारेमा रेडक्रसकर्मीहरुले सहयोग गरेको रेडक्रस पाल्पाका सुपरभाईजर वल बहादुर सिंह ठकुरीले बताए। रेडक्रसकर्मीले घरघरमा मात्र होईन वालवालिकाहरुलाई लक्षित गरी विद्यालयहरुमा पनि सफा पानी र शौचालयको निर्माण गरेका छन्। घरघरमा निर्माण भएका शौचालयको प्रयोग, शौचालय प्रयोगपछी सावुनपानीले मिचीमिची हातधुने तरिकाले गाउँनै पुर्ण सरसफाई उन्मुख भएको छ। शौचालयको सही प्रयोग र नियमित सावुनपानीले हातधुनै अभियानकै कारण पछिल्लो दुई वर्षयता झाडापखालाजन्य रोगहरु कमी आएको तिनाउँ गाउँपालिका दोभान नुवाकोटकी हरिकला कुमालले बताईन। शौचालय नभएका गरिव परिवारमा शौचालय निर्माणदेखी मर्मत सम्भार सम्मको सहयोग रेडक्रसकर्मीले गरेका छन्। रेडक्रसकर्मीहरुले परियोजनामार्फत सरसफाई मात्र होईन अति न्युन आम्दानी भएका घरपरिवारको छनौट गरी आम्दानीका श्रोतहरुको व्यवस्थापन गरेका छन्। परियोजनाले १६ घरपरिवारमा बंगुर, ७ घरपरिवारमा बाख्रा, ३ घर परिवारमा स्थानीय जातका कुखुरा, युवती तथा महिलाको लागी सिलाई कटाई तथा श्रृङ्गार पसल सञ्चालनको लागी सहयोग गरेको छ। परियोजना सञ्चालनसँगै कोरोना सक्रमणले कुनै गाउँ घरपरिवार अछुतो नरहेको अवस्थामा जनचेतना, माईकिङ्ग, प्रर्चा प्लेट संगै माक्स, सेनेटाईजर, फोहरोे व्यवस्थापनको लागी बाल्टी वितरण गरी कोभिड नियन्त्रणमा समेत रेडक्रसकर्मी जुटेका छन्। कोरोनाको कारण कम आम्दानी भएका गरिव, जनजाती तथा दलित परिवारका दिर्घरोगीहरुको औषधी तथा पोष्टिक आहारको खरिदको लागी परियोजनाले दुई दुई हजार रुपैयाँ नगद सहयोग गरेको छ। विमा नभएका, अस्पतालको विरामी कार्डको आधारमा ५० वर्ष उमेर पार गरेका दिर्घरोगीहरु लाई परियोजनाले औषधी खरिदको लागी रकम सहयोग गरेको हो । कचल र दोभानका २ सय दिर्घरोगीहरुलाई दुई हजारका दरले औषधी खरिदको लागी रकम वितरण गरिएको रेडक्रस पाल्पाका लेखापाल सुवास तामाङले बताए। रेडक्रस पाल्पाले विभिन्न अस्पताल, सामुदायिक अस्पताल तथा गाउँघर क्लिनिक तथा स्वास्थ्य चौकीहरुमा माक्स, सेनेटाईजर, पञ्जा, पिपिई सेट, ज्वरो नाप्ने थर्माेमिटर, अक्सिजन प्लस लगायतका स्वास्थ्य सामाग्रीहरु सहयोग गर्दै आएको छ।"
अफगानिस्तानलाई दिने भनिएको सहयोग छिटो उपलब्ध गराऊ : राष्ट्रसंघ,"संयुक्त राष्ट्रसंघ : संयुक्त राष्ट्रसंघले अफगानिस्तानलाई दिने भनी प्रतिबद्धता व्यक्त गरेको मानवीय सहायतास्वरुपको रकम छिटो उपलब्ध गराउन विदेशी समुदायलाई आग्रह गरेको छ।संयुक्त राष्ट्रसंघको पहलमा हालै भएको एक सम्मेलनका क्रममा विश्वका कतिपय देशले अफगानिस्तानलाई मानवीय सहायतास्वरुप भन्दै रकम उपलब्ध गराउने बताएका थिए। ती देशहरुले कम्तीमा पनि १ अर्ब २ करोड अमेरिकी डलर सहयोग स्वरुप उपलब्ध गराउने ती देशहरुले जनाएका थिए। त्यस क्रममा उनीहरुले तत्कालका लागि यति रकम दिने बताएका थिए। संयुक्त राष्ट्रसंघले भने अफगानिस्तानको अवस्था निकै नाजुक बन्दै गएको भन्दै प्रतिबद्धता व्यक्त गरिएको सो रकम तत्कालै उपलब्ध गराउन भनेको छ। संयुक्त राष्ट्रसंघका तर्फबाट महासचिव एन्टोनियो गुटर्रेसका प्रवक्ता स्टेफन डुजारिकले सो रकम उपलब्ध गराउन मंगलबार भनेकी हुन्। यसअघि अफगानिस्तानमा ठूलो मानवीय संकट आउन लागेको संयुक्त राष्ट्रसंघले जनाएको थियो। संयुक्त राष्ट्रसंघले यसका लागि विश्व समूदाय गम्भीर हुनुपर्ने बताएको थियो। अफगानिस्तानको आर्थिक अवस्था ध्वस्त भएको र ठूलो मानवीय संकट आउन लागेको भन्दै त्यहाँ आवश्यक सहयोग उपलब्ध गराउन भनिएको छ। हालै जेनेभामा भएको एक सम्मेलनमा संयुक्त राष्ट्रसंघका महासचिव एन्टोनियो गुटर्रेसले सो विषयमा विश्वको ध्यानाकर्षण गराएको बताइएको थियो। सोमबार जेनेभामा आयोजित एउटा सम्मेलनमा अन्तर्राष्ट्रिय दाताहरूसँग संयुक्त राष्ट्रसंघका महासचिव गुटर्रेसले सहयोगको आह्वान गरेका हुन्। उनले अहिले नै अफगानिस्तानमा खाना र महिला तथा बालबालिकाको स्वास्थ्यमा गम्भीर असर पर्न लागेको भन्दै सो रकमको आवश्यकता परेको बताइएको छ। गत महिना सशस्त्र विद्रोहमार्फत् अफगानिस्तानको सत्ता तालिबानीहरुले हातमा लिएका थिए। त्यसयता वैदेशिक सहायता पनि ठप्प भएको छ। अफगानिस्तानका नागरिकहरूलाई तत्कालै खाना, औषधि, स्वास्थ्य सेवा तथा पछिल्लो समयमा सुरक्षित पिउने पानीको पनि समस्या रहेको संयुक्त राष्ट्रसंघले जनाएको छ। महासचिव गुटर्रेसले सो सम्मेलनमा करिब ६० करोड अमेरिकी डलरको तत्कालै आवश्यकता रहेको बताए। उनले यो सहयोग तत्कालै उपलब्ध भएमा अफगानिस्तानका दशौँ लाख मानिसलाई राहत पुग्ने पनि बताए। रासससिन्ह्वा"
नबिल ब्यालेन्सड् फन्ड३ का लागि माग गरिएभन्दा बढीको आवेदन,"काठमाडौं : नबिल म्युचुअल फन्डअन्तर्गत सञ्चालन हुने बन्द मुखी योजना नबिल ब्यालेन्सड् फन्ड३को इकाईहरुमा माग गरिए भन्दा बढीको आवेदन परेको छ। प्रति इकाई मूल्य १० दरको १० करोड इकाई मध्ये न्यूनतम १ करोड ५० लाख वा कुल बिक्री भएको इकाई संख्याको न्यूनतम १४ प्रतिशत इकाई कोष प्रवर्द्धक नबिल बैंक लिमिटेडलाई सुरक्षित गरिएको छ। यसैगरी, १ प्रतिशत योजना व्यवस्थापक नबिल इन्भेष्टमेन्ट बैंकिङ्ग लिमिटेडलाई सुरक्षित गरी बाँकी रहेको ८ करोड ५० लाख इकाईमा सार्वजनिक निष्काशन गरेको तीन दिनमै माग भन्दा बढि इकाई खरिदका लागि आवेदन प्राप्त भएको कम्पनीले जनाएको छ। सर्वसाधारण लगानीकर्ताहरुको उल्लेखनीय सहभागिता स्वरुप १ लाख ४ हजार ७७९ आवेदकहरुबाट करिब १२ करोड ६२ लाख ५५ हजार ४० बराबरको इकाई खरिदका लागि आवेदन परेको हो। जुन बिक्रीको लागि माग गरिएको आवेदन रकमभन्दा २५ प्रतिशतले बढी आवेदन परेको कम्पनीले जनाएको छ। आवेदन संख्या अझै बढ्न सक्ने पनि कम्पनीले जनाएको छ।"
सानिमा बैंकका ग्राहकले शून्य प्रतिशत मासिक किस्तामा सामसुङको फ्ल्यागसिप स्मार्टफोन खरिद गर्न सक्ने,काठमाडौं : सानिमा बैंक लिमिटेड र नेपालस्थित सामसुङ मोबाइल फोनको आधिकारिक बिक्रेताहरु आईएमएस नेपाल प्रालि र हिम इलेक्ट्रोनिक्सबीच सानिमा बैंकका ग्राहकहरुलाई सामसुङको फ्ल्यागसिप स्मार्टफोन जस्तै जेड फोल्ड थ्री र जेड फ्लिपथ्री स्मार्टफोन शून्य प्रतिशत मासिक किस्तामा प्रदान गर्ने सम्झौता भएको छ। सम्झौता अनुसार सानिमा बैंकका ग्राहकहरुले क्रेडिट कार्ड प्रयोग गरी सामसुङ कम्पनीको स्मार्ट फोनहरु जेड फोल्ड थ्री र जेड फ्लिप थ्री शून्य प्रतिशत मासिक किस्तामा १२ महिना समयावधिको लागि प्रिबुकिङ्ग गर्न सक्नेछन्। यसका साथै प्रिबुकिङ्गमा आकर्षक उपहार पनि प्राप्त गर्न सकिनेछ। भदौ २० गतेबाट प्रिबुकिङ्ग शुरु भएको उक्त मोबाइल फोनको औपचारिक लन्च आश्विन ६ गते हुनेछ। प्रिबुकिङ्ग आइएमएस स्मार्ट तथा सामसुङ प्लाजास्थित हिम इलेक्ट्रोनिक्सको नेपालभर रहेका आधिकारिक आउटलेटबाट गर्न सकिनेछ। सानिमा बैंकको क्रेडिट कार्ड बैंकको वेभसाइटमा : लगइन गरी आवेदन दिन सकिनेछ। सानिमा बैंकको देशका सातै प्रदेशमा १०४ वटा कार्यालय तथा ९६ वटा एटिएम संचालनमा रहेका छन्।
जनताले गाउँमै सिंहदरबार आएको अनुभव गरेका छन्,"रामेछाप जिल्लाको दक्षिणपूर्वमा अवस्थित रामेछाप नगरपालिकामा ९ वडा छन्। नेपाल सरकारद्वारा २०७२ मंसिर १६ गते नगरपालिका घोषणा भएको रामेछाप नगरपालिका आर्थिक वर्ष २०७७०७८ मा बागमती प्रदेशमा सबैभन्दा कम बेरुजु आउने पालिका बन्न सफल भएको छ। उक्त नगरपालिकाका प्रमुख नरबहादुर थापामगरसँग अन्नपूर्णकर्मी सन्तोष ढुंगेलले गरेको कुराकानी : बागमती प्रदेशकै सबैभन्दा कम बेरुजु आउने पालिका बनेको छ, कसरी सम्भव भयो ? विगतका अभ्यासबाट पाठ सिक्दै भावी योजना तथा कार्यक्रम बनाएर काम सुरु गर्यौं। हामीले काम गर्न कहिल्यै भोलि भनेनौं। पारदर्शिता, जवाफदेहिता, इमान्दारिता र जनउत्तरदायी बनेर काम गर्यौँ। आफैंले बनाएको रणनीतिअनुसार काम गरेकै कारण बेरुजु ०३० प्रतिशतमा झार्न सफल भयौँ। नगर प्रमुखका रूपमा प्रवेश गर्दाको चित्र कसरी सम्झनुहुन्छ ? नगरपालिका भए पनि लामो समयदेखि जनप्रतिनिधिविहीन रहेको र एकजना सरकारी कर्मचारीको भरमा विकास निर्माणलगायतका कामहरू गर्नुपर्ने बाध्यता थियो। जनउत्तरदायी जनप्रतिनिधि नहुँदा नागरिकले गुनासो गर्ने र माग राख्ने कुरा कठिन थियो। त्यसैले निर्वाचित भएर आउँदा निकै चुनौती थिए। पहिलाको तुलनामा अहिले नागरिकले नगरपालिकाप्रति अपनत्व महसुस गर्न पाएका छन्। नगरपालिकाको विकासको गति अहिले कस्तो छ ? कसरी अघि बढिरहेको छ ? विकास नीतिगत रूपमा अघि बढिरहेको छ। पहिलो एक वर्ष ऐन, नियम बनाउनै लाग्यो। स्थानीय सरकार सञ्चालनको कुनै पनि ऐन, नियम नभएकाले स्थानीय सरकार आफैंले नीति तथा ऐन बनाएर काम अगाडि बढाइरहेका छौं। त्यसपछि पाँचवर्षे कार्यकालको रणनीतिक योजना बनाएर काम गरिरहेका छौंँ। विभिन्न विभाग बनेको छ, त्यसैअनुसार काम अघि बढिरहेको छ। चुनावका बेला नगरवासीसँग कस्ता वाचा गर्नुभएको थियो ? कति पूरा भए ? हामी चुनौती स्वीकारेरै आएको हौं। तर चुनौतीका बाबजुद पनि विकास र पूर्वाधारका कार्यक्रम गरिरहेकै छौं। निर्वाचनका बेला जनतासँग गरेका वाचाहरू केही हदसम्म पूरा भएको छ जस्तो लाग्छ। तर लक्ष्यमा पुग्न सकिएको छैन। दुर्भाग्य भनौँ, विकासको क्षेत्रमा बामे सर्दै गर्दा कोरोना महामारीले विश्व नै आक्रान्त भयो। हामीलाई पनि अस्तव्यस्त बनायो। नागरिकको स्वास्थ्य सुरक्षाको जिम्मा पनि हाम्रै काँधमा आयो। कोरोनाबाट डेढ वर्ष हामी रुमलिनुपर्यो। त्यसैका कारण हामीले सन्तोष मान्ने गरी र जनतालाई आश्वासन दिएका वाचा पूरा गर्न सकेनौं। हामी कोसिसमा छौं। नागरिकले सुखानुभूति गर्नेगरी यो चार वर्षमा के काम गरेँ भन्नुहुन्छ ? निर्वाचित भएर आउनुअघि प्रशासनिक काम सदरमुकाममा सीमित थियो। नगरपालिकाको प्रशासनिक भवनसम्म थिएन। घर भाडामा लिएर प्रशासनिक काम चलाउनुपर्ने अवस्था थियो। एउटा गाउँबाट अर्को गाउँमा जान नसक्ने अवस्था थियो। वडा कार्यालय जाने सडक थिएन। हामीले सबैभन्दा पहिला पालिकाबाट हरेक वडा जोड्ने सडक बनायौँ। नगरपालिका र सबै वडाको प्रशासनिक भवन बनाएका छौं। गाउँमै सिंहदरबार आएको जनताले अनुभव गर्न पाएका छन्, खास कामबाहेक नागरिकले सदरमुकाम धाउनु नपर्ने भएको छ। हामी निर्वाचित भएपछिको अवधिमा गरिएका यी काम नागरिकले राम्रै अनुभूति गर्ने काम हुन् जस्तो लाग्छ। नगरपालिका र वडा जोड्ने सडक बनाएँ त भन्नुभयो, तर परम्परागत र विकासे सडक मात्र बनाएको, सडक पूर्वाधारमा दूरदर्शिता नदेखाएको भन्ने जनगुनासो छ नि ? हो, प्रारम्भिक अवस्थामै सडक भनेजस्तो बनाउन नसकेकै हो। किनभने धेरै बजेट लाग्ने भएकाले सडक कालोपत्रे गर्न सकिएको छैन। सबै वडा कार्यालय जोडिने सडक कच्ची छन्। सडक नै नभएको अवस्थामा सडकमात्र हुनु पनि उपलब्धि मानियो। तर मापदण्ड बनाएर सडक बनेकाले कच्ची नै भए पनि सबै वडामा सहज यातायात सञ्चालन भइरहेको छ। कालोपत्रेका लागि नगरपालिकाको आन्तरिक स्रोतले सम्भव नै छैन। त्यसैले प्रदेश र संघीय सरकारसँग माग गरिरहेको छु। आवश्यक बजेट आए नगरक्षेत्रका सबै मुख्य सडक कालोपत्रे गर्ने योजना अघि सारेका छौँ। स्थानीय तहले दबाबतनाव अवरोध खेप्नु परेको पालिका प्रमुखहरूले गुनासो गरेको सुनिन्छ। तपाईंको अनुभव कस्तो छ ? म दबाब र तनावभन्दा पनि केही कानुनी जटिलता खेप्नुपर्यो भन्ने ठान्छु। स्थानीय तह बनेपछिका हामी पहिलो जनप्रतिनिधि हौँ। नयाँ ऐन, कानुन र कार्यविधि बनाएर अगाडि बढ्नुपर्ने हामीसँग चुनौती थियो। प्रदेश र संघीय सरकारका ऐनकानुनहरू ढिलो बन्दा हामीलाई स्थानीय कानुन बनाउन समस्या भयो। प्रदेश र संघसँग ऐन, नियम बाझिने हुन् कि भन्ने चुनौती पनि थियो। नयाँ नीति र कानुन बनाउनै सकस भयो। फेरि नयाँ कानुन र नीतिका बारेमा नागरिकलाई बुझाउन पनि समय लाग्यो। जसका कारण विकास निर्माणमै धेरै चुनौती खेप्नु पर्यो। हालसम्म कति ऐनकानुन बनाउनुभयो ? दर्जनौं बने। नगरपालिकालाई आवश्यक पर्ने सबै ऐन, कानुन बनाएका छौं। कार्यविधि बनाएर अगाडि बढिरहेका छौं। कार्यविधि त आवश्यकताअनुसार बनाउँदै जाने कुरा पनि हो। रामेछाप नगर क्षेत्रमा खानेपानीको विकराल समस्या छ। योजना के छ ? तपाईंले कुरामा सत्यता छ। नगरपालिकाको स्रोतले धान्न सक्ने समस्या हामीले समाधान गरेका छौं। खानेपानीको कुरा गर्दा नगरपालिकाले तीन वटा डिपबोरिङ खानेपानी सञ्चालन गरेको छ। मुहानहरू सबैतिर सुकेका बेला डिपबोरिङबाट वितरण गरेर खानेपानीको समस्या समाधान गर्ने प्रयास गरिएको छ। पाँच वर्षभित्र नगरभित्रका ७ हजार ७ सय ७१ घर परिवारमा एक घर एक धाराको नीति बनाएका थियौं। तर लक्ष्य प्राप्त गर्न सकेका छैनौँ। हाम्रै कार्यकालमा खानेपानीको समस्या समाधान गर्न नीति, कार्यक्रम बनाएर काम गरिरहेका छौँ। नगरपालिकाको बजेट विनियोजन विधि कस्तो अपनाउनु भयो ? बजेट विनियोजन गर्दा आवश्यकताका आधारमा गरिएको छ। बस्ती हुँदै वडा भेलाबाट प्राथमिकीकरण भएर आएका योजनाका आधारमा बजेट विनियोजन गरेका छौँ। विषयगत शाखा हुँदै नीतिगतरूपमा कार्यपालिकामा पठाएर, आवश्यकता, उठ्ने राजस्व, जनसंख्या र भूगोललाई आधार मानेर विनियोजन गर्ने नीति लिएका छौं। रामेछाप धार्मिक र पर्यटकीय दृष्टिले महत्वपूर्ण छ। पर्यटन र धार्मिक क्षेत्र सुधार विकासमा गरेका काम के छन् ? हो, नगरका सबै वडामा पिकनिक स्पट बनाएका छौंँ। वडामा रहेका मठमन्दिरहरू व्यवस्थित गरेका छौं। रामेछाप नगरपालिकाकै अग्लो स्थान भालुखोप डाँडामा भ्यु टावर सम्पन्न हुने चरणमा छ। ताराखसे, पोखरी, वडा नं ९ मा रहेको भीमसेनस्थान मन्दिरलगायत पुरातत्व विभागमा सूचीकृत भएका मन्दिर र देवालयहरूलाई व्यवस्थित गरेका छौं। पर्यटन प्रवद्र्धनका लागि उपयुक्त स्थानको पहिचान गरी काम भइरहेको छ। रामेछापको पहिचानका रूपमा रहेको जुनार खेतीको प्रवद्र्धनका लागि विशेष कार्यक्रम केही बनाउनुभएको छ कि ? जुनार खेतीलाई व्यावसायिक र व्यवस्थित गर्ने कुरामा हामी सचेत छौँ। जुनार पकेट क्षेत्रका किसानको आवश्यकता के हो भनेर बृहत् छलफल गर्यौं। औंशा किराले जुनार सखाप पारेको किसानको गुनासो आएपछि रोग नियन्त्रणका लागि बजेट विनियोजन गर्यौँ। जसका कारण जुनारमा लाग्ने रोग निर्मूल गर्न हामी सफल भएका छौंँ। भविष्यमा पनि जुनार पकेट क्षेत्रका किसानहरूसँग समन्वय गरेर किसानलाई प्रोत्साहन गर्ने कार्यक्रम अघि बढाउँछौँ। जुनार, फलपूल तथा तरकारीको बजारीकरणका लागि पालिकाले व्यवस्थापन मिलाएको छ। स्थानीय कृषकका उत्पादन बिक्री वितरणमा सजिलो होस् भनेर रामेछाप डाँडामा लाग्ने बिहीबारे हाटलाई पनि व्यवस्थित गरेका छौंँ। अन्य किसानका लागि कस्ता कार्यक्रम ल्याउनु भएको छ ? नगरसभाले एक गाउँ एक उद्योग, एक गाउँ एक पकेट एरियाको नीति पास गरेको छ। जुनार, मसला, बाख्रापालन, बिउबिजनजस्ता पकेट एरिया घोषणा गरी नीति तथा कार्यक्रम नै बनाएका छौँ। एक घर एक पशु बिमा, करेसाबारी सिँचाइका लागि एक घर एक पानी ट्यांकी वितरण गरेका छौंँ। जसले गर्दा स्थानीय उत्पादनमा वृद्धि हुनुका साथै नागरिकलाई तरकारी तथा फलपूलमा आत्मनिर्भर बनाउन टेवा पुगेको छ। नगरवासीलाई भन्नुपर्ने केही छ ? धेरै चुनौती आए, लक्ष्यअनुसारको काम गर्न सकेनौँ। अहिले पनि कोरोना जोखिमका कारण सोचे अनुरूपको विकास निर्माणको काम हुन सकेको छैन। नगरपालिकाले कोरोना नियन्त्रण र रोकथाम कार्यक्रमअन्तर्गत ७ हजार नागरिकलाई कोरोना खोप दिएको छ। नगरका सबैलाई खोप लगाउने लक्ष्यका साथ अगाडि बढेका छौं। कोरोना संक्रमणबाट नआत्तिइकन आफू र अरूलाई सुरक्षित राख्न आम नगरवासीमा अपिल गर्न चाहन्छु।"
एमालेसँग मुद्दा के छ र ?,"नेकपा (एकीकृत समाजवादी)को केन्द्रीय कमिटी बैठक असोज ५ गतेदेखि बस्दैछ। भर्खरै नयाँ दल दर्ताको मान्यता पाएको सो पार्टी सरकारमा सहभागी हुने निश्चित छ। पार्टी विभाजन, सरकारको भूमिका र आगामी कार्ययोजना सन्दर्भमा केन्द्रित रहेर एकीकृत समाजवादीका केन्द्रीय सदस्य समेत रहेका सांसद मेटमणी चौधरीसँग अन्नपूर्णकर्मी प्रशान्त वलीले गरेको अन्तरवार्ता : के मुद्धामा पार्टी विभाजन भयो ? हामीले दुई तिहाइको पार्टीको सरकार बनाएका थियौं। दुई ठूला पार्टीबीच पार्टी एकता भयो। हामीले विभाजनको कल्पना पनि गरेनौं। एक सय वर्षसम्म नेपालमा कम्युनिस्ट सरकार बन्छ भनेर जनतामाझ पनि गयौं। कसैले हामीलाई हराउन सक्दैन भन्ने महशुस पनि भयो। सरकार बनिसकेपछि केपी ओली र प्रचण्डबीच पाँच बुँदे सहमति भयो। चौथो नम्बरको बुँदामा आधाआधा कार्यकाल सरकारको नेतृत्व गर्ने भन्ने उल्लेख छ। यति महत्वपूर्ण सम्झौता भएको थियो तर, विडम्बना दुई वर्ष नहुँदै नेकपाभित्र एक खालको द्वन्द्वको अवस्था सृजना भयो। स्थिति यस्तो चरणमा पुग्यो की पार्टी विभाजन हुने निश्चित भयो। पार्टी अध्यक्ष केपी ओली इमान्दार भएनन्। ओलीले सहमति कार्यान्वयन गरेनन्। भनेपछि केपी ओली र माधव नेपालको 'इगो'ले पार्टी विभाजन भएको होइन त ? त्यस्तो होइन। धेरैको बुझाइ के छ भने माधव नेपाल र केपी ओलीबीचको 'जुँगाको लडाइँ' ले पार्टी फुट्यो भनिरहेका छन्। तर, त्यो कुरा होइन। हामीले कम्युनिस्ट आन्दोलन जोगाउन खोज्यौं। ओलीले कम्युनिस्ट आन्दोलन चौपट पार्न लागे। ४८ लाख जनताले हाम्रो पक्षमा भोट हाल्नुभएको थियो। भोट खेर जान नदिन हामीले विद्रोह गरेका हौं। हाम्रै आँखा अगाडि कम्युनिस्ट आन्दोलन विसर्जन हुने ठाउँमा पुगिसकेको थियो। यसको पुर्नउत्थान गर्न जरुरी थियो। त्यसका लागि अर्को पार्टी निर्माणको जरुरी थियो। त्यसैले पनि क्रान्ति र विद्रोह जरुरी थियो। पार्टी फुटाएर कम्युनिस्ट आन्दोलन जोगियो त ? जोगियो। यसले कम्युनिस्ट आन्दोलन जोगायो। केपी ओलीले विसर्जन गर्न थालेको कम्युनिस्ट आन्दोलनलाई जोगाउनका लागि अर्को पनि शक्ति छ भन्ने मनोविज्ञान छाप पार्यौं। ओलीलाई मन नपराउने मान्छेहरु हामीसँग 'अट्याच' भए। कम्युनिस्टहरुले प्रतिनिधिसभा भंग गर्नेरैछन्, दुईतिहाइ मत दिँदापनि चलाउन सक्नेरैनछन्। सिस्टम भत्काउन खोज्ने रैछन्। त्यसको अब्जेक्सनमा विद्रोह त भयो। त्यसैले आशा लाग्ने ठाउँ यहाँ छ है भन्ने मान्छेको मनोविज्ञान छ। यसले नेपालको कम्युनिस्ट आन्दोलनको रक्षा, समृद्धि, सुरक्षा जोगाउने काम गर्यो। विभाजन पछि के गर्दैछ ? यो भन्दा अगाडि ७७ वटै जिल्लामा समानान्तर कमिटी निर्माण गरेका थियौं। पार्टी नयाँ बनिसकेपछि त्यो कमिटी एकीकृत समाजवादीमा रुपान्तरण भएको छ। तस्बिर : दीपेन श्रेष्ठ अब असोज ५ गतेदेखि केन्द्रीय कमिटी बैठकको तयारी गर्दैछौँ। सुरुमा केन्द्रीय कमिटीलाई पूर्णता दिनेछौं। त्यसपछि सबै जिल्लाका जिल्ला इन्चार्जहरु तोक्ने, प्रदेशका अध्यक्ष र सचिवहरु बनाउने तयारीमा लाग्छौं। प्रदेशका इन्चार्जहरु बनाइसकेका छौं। प्रचण्डसँग एकता गर्न एमाले फुटाएको त होइन नी ? प्रचण्डसँग मात्रै किन ? चुनावपछि नेपालको सबैभन्दा ठूलो दल हाम्रो हुन्छ। मिल्न सक्नेजति सबैसँग चुनावी एकता गर्ने। जस्तै,उपेन्द्र यादवसँग। सबै प्रदेशमा हामीले अत्यधिक मत लिएर जीत्छौं। चुनावमा किन कार्यगत एकता गर्ने, एक्लै लड्न सक्नुहुन्न ? होइन, चुनावी एकता अथवा कम्युनिस्ट आन्दोलन रक्षा गर्छौं भनिरहेको बेला संसदभित्र पनि कम्युनिस्ट पार्टीहरु देखिनुपर्छ। हामीले देशको सबैभन्दा ठूलो पार्टीको परिकल्पना गरेका छौं। त्यसैले सुरुमा त चुनावी एकता हुनैपर्यो। तपाईँको पार्टीलाई भोट किन ? भोट हाल्छन्, किनकी हामीले कम्युनिस्ट आन्दोलनको रक्षा गर्यौं। यदि माधवकुमार नेपालको पार्टी नभएको भए देशको सिस्टम, संविधान जोगिने थिएन बचाउन सकिने थिएन भनेर पनि विश्लेषण गर्न थालेका छन्। मुलुकलाई कसले जोगायो ? कसले धेरै जोखिम मोलेर देशको सिस्टमलाई ट्रयाकभित्र छिरायो ? जनताले बुझेका छन्। एमालेविरुद्ध मोर्चाबन्दी गरेर चुनावमा जानुहुन्छ ? हामीसँगै रहँदा पनि एमाले त जोगिदैन थियो। किनकी एमालेपार्टीसँग मुद्धा के छ र ? केपी ओलीलाई संविधान समाप्त पारेकाले भोट हाल्ने, ठूलो पार्टीलाई सानोसानो बनाएकै कारणले भोट हाल्ने वा प्रतिनिधिसभा फेरि भंग गर्नका लागि भोट हाल्ने प्रश्न धेरै छन्। ओली त तपाईँहरुले एउटा सीट पनि आउँदैन भन्दै हुनुहुन्छ नी ? त्यो त केपी ओलीको कुरा होला। हामीसँगै हुँदा पनि एमालेले जित्नेवाला थिएन। चुनाव जित्ने भनेको मुद्धाले हो। ठूलो पार्टी थियो, त्यसैले जित्ने थियौं भन्ने हुँदैन। मन्त्रीमण्डल विस्तार गर्न नसक्ने गठबन्धनले जनताको समस्या के सम्बोधन गर्ला र ? हामीले जुन बेला सरकार बनायौं। शेरबहादुर देउवालाई प्रधानमन्त्री बनायौं। तर, त्यसबेला हाम्रो पार्टी थिएन। निर्वाचन आयोगबाट दल दर्ताको मान्यता नपाइकन प्रक्रियामै रहेको बेला सरकारमा जाने कुरा हुन्छ त ? त्यसपछि हामीले दल दर्ताको प्रमाणपत्र पायौं। अनि ओलीले मुद्धा हालिदिए। सर्वोच्च अदालतमा मुद्धा विचाराधीन छ। अहिले हामी सरकारमा हतार हतार जाने कुरा हुँदैन। तपाईँ पनि मन्त्री बन्दै हुनुहुन्छ ? त्यो त मलाई थाह छैन। माधव कमरेडलाई जिम्मा लगाइएको छ। मन्त्री बन्न नै तपाईँले पार्टीमा विद्रोह गरेको भन्छन् नी ? भनिएका कुराहरु, गाइएका गीतहरु सबै सत्य कहाँ हुन्छन् र। मन्त्री बन्नु हुन्छ त ? सांसद भइसकेपछि मन्त्री त के प्रधानमन्त्री पनि हुन सकिन्छ नी। कुनै मन्त्रालयको दावी छ की ? छैन। संसद भएपछि प्रधानमन्त्रीका लागि योग्य भयो, त्यो क्षमता राख्यो। त्यसैले मन्त्री मात्रै होइन अरुमा पनि पुगिएला। एमसीसीको विषयमा धारणा के छ ? पार्टीका अध्यक्ष माधवकुमार नेपालले पनि एमसीसी जनताको चित्त दुख्ने गरी पास हुँदैन भनेर धारणा राखिसक्नुभएको छ। यहि वरीपरीमा रहेर हाम्रो छलफललाई अघि बढाएका छौं। नेकपा एमाले हुँदा झलनाथ खनालको नेतृत्वमा ३ सदस्यीय संशोधन कार्यदल गठन भएको थियो। धेरै विषयमा अध्ययन गर्ने काम पनि गर्यो। यो खास गरेर चीनले दक्षिण अफ्रीकालगायतका देशमा आफ्नो नेटवर्क निर्माण गरेपछि जर्ज डव्लु बुसले पनि नेटवर्क निर्माण गरे। त्यहिअनुरुप संसारका गरिब राष्ट्रहरुलाई कसरी हामी अनुदान दिन सक्छौं भनेर प्रोजेक्ट डेभ्लप गर्ने भनेपछि अमेरिकाले एमसीसी अघि बढाएको हो। यहाँसम्म अब चीनप्रति संसारभरीको सहानुभुति जान थालेपछि 'वान बेल्ट वान डोर' मा जोड्न थालेपछि अमेरिकाले पनि एमसीसीको माध्यमबाट आफ्नो उपस्थिती संसारभरी जनाउन खोज्यो। र, उसले एमसीसीको प्रोजेक्ट दिन थालेपछि २२ वटा प्रश्न दियो। ती प्रश्नको उत्तरमा उत्तिर्ण गरेपछि मात्रै एमसीसी प्रोजेक्ट दिने भनियो। तर, उत्तिर्ण नहुँदा नहुँदै पनि नेपाललाई उत्तिर्ण गराउने काम भयो। यहि ठाउँबाट पनि के देखिन्छ भने अमेरिकाले नेपालमा उपस्थित देखाएर चीन र भारतलाई चेक गर्ने रणनीति देखिन्छ। अमेरिकाबाट ४३ अर्ब आउने कुरा ठिक हो तर, नेपालको सार्वभौमसत्तामाथि आँच पुग्ने अथवा अरु कुनै देशलाई चेक गर्न नेपाललाई उपस्थिती जनाउने कुरा ग्राउण्ड छान्ने कुरा राम्रो कुरा होइन। धेरै छलफल चलाउनुपर्छ। बेरुजु असुल र एनसेलको उठाउन बाँकी कर चुक्ता गरेर पनि ४३ अर्ब त उठिहाल्छ नि। त्यसैले हामीले आफैलाई सस्टेनेबल (दिगो) गरौं। जनताको चित्त दुखाएर एमसीसी ल्याउने कुरा राम्रो हुँदैन।"
मालिंगाको सन्न्यास,"कोलम्बो : श्रीलंकाका तीव्र गतिका बलर लासिथ मालिंगाले टीट्वेन्टी क्रिकेटबाट सन्न्यासको घोषणा गरेका छन्। मालिंगाले मंगलबार टीट्वेन्टी क्रिकेटबाट सन्न्यासको घोषणा गरेका हुन्। ३८ वर्षीय मालिंगाले यसअघि सन् २०११ मा टेस्ट र सन् २०१९ मा एकदिवसीय क्रिकेटबाट सन्न्यासको घोषणा गरेका थिए। मालिंगा टीट्वेन्टी क्रिकेटमा पहिलो एक सय विकेट लिने पहिलो बलर पनि हुन्। मालिंगा टीट्वेन्टी क्रिकेटमा सर्वाधिक विकेट लिने खेलाडीमा चौथो स्थानमा छन्। उनी अघि वेस्ट इन्डिजका ड्वेन ब्राभो, दक्षिण अफ्रिकाका इमरान ताहिर र वेस्ट इन्डिजकै सुनील नारिन छन्।"
आरक्षणको न्यायिक पुनरावलोकन,"आरक्षण जातका आधारमा नभई गरिबीका आधारमा हुनुपर्ने धारणा सुन्दा उत्तम लागे पनि यसले मूल मर्ममै प्रहार गर्छ। सर्वोच्च अदालतको आरक्षणसम्बन्धी फैसलाले नेपालमा फेरि एक पटक आरक्षण बहस चलेको छ। संविधानमा रहेको समावेशी अधिकार तथा कर्मचारी भर्नासम्बन्धी ऐनको बर्खिलाप हुने गरी सर्वोच्चले गरेको फैसलाले आरक्षणका सरोकारवालाहरू मधेसी, जनजाति, दलित, महिला तथा पछाडि पारिएको समुदायलाई एक पटक फेरि सडकमा उत्रिन बाध्य पारेको छ। आरक्षण जातीय नभई वर्गीय हुनुपर्छ भन्ने सर्वोच्चको पैसलाले आरक्षण सिद्धान्तको भाष्यलाई नै तोडमोड पारिदिएको छ। सकारात्मक विभेद सिद्धान्त के हो ? आरक्षणलाई बुझ्नुभन्दा पहिले सकारात्मक विभेद के हो यसलाई राम्ररी बुझ्नुपर्ने हुन्छ। यस सिद्धान्तबारे विश्वका विज्ञले धेरै कुरा बताएका छन्। आइरसी म्यारिन योङको विचारमा सकारात्मक विभेद समूह केन्द्रित यस्तो नीति हो, जसले खास समुदायको उत्पीडनको अवस्था सम्बोधन गर्न सहयोग गर्छ। यो ऐतिहासिक रूपमा उत्पीडनमा परेको समुदायलाई क्षतिपूर्ति दिँदै समानता दिलाउने उपाय हो। क्रस्वीको शब्दमा सकारात्मक विभेद थप प्रष्टीकरण हुन्छ यो नीति विगतमा भएका अन्याय सुधार्ने कार्यक्रम हो। जसले असमानता अन्त्य गर्न सहयोग गर्छ। गोल्ड म्यानका अनुसार, यो नीति पछाडि र अगाडि दुवैतिर हेर्ने सिद्धान्तमा आधारित छ। पछाडि हेर्ने सिद्धान्तले विगतका अन्यायलाई सकारात्मक विभेद वा आरक्षणका माध्यमबाट क्षतिपूर्ति प्रदान गर्छ भने अगाडि हेर्ने सिद्धान्तले भविष्यमा समानता कायम गर्न मद्दत गर्छ। सकारात्मक विभेद वा आरक्षण सबै समूहलाई समान अवसर प्रदान गर्ने नीति होइन। यो त विशेषगरी विगत तथा वर्तमानमा बहिष्करणमा पारिएका समुदायलाई सशक्तीकरण गरेर राज्यको मूलधारमा ल्याउने एक महŒवपूर्ण प्रयास हो। यस तथ्यबाट के प्रष्ट हुन्छ भने जातीय संरचनाको उच्च स्थानमा रहेका विगत तथा वर्तमानमा जात, भाषा, क्षेत्र, लिंग, भाषा आदिका आधारमा विभेदमा नपरेका समुदायले आरक्षण खोज्नु अशोभनीय कुरा हो। असमानता र भेदभाव मानवअधिकार विरुद्धका कुरा हुन्। सबै मानव समान हुन्छन्। र, मानवबीच जात, भाषा, धर्म, लिंग, वर्ण क्षेत्र आदिका आधारमा भेदभाव गर्न हुँदैन। तर कतिपय अवस्थामा समानताको उद्घोष गर्दैमा समान रूपले अधिकारको प्रयोग गर्न सक्ने अवस्था नहुन सक्छ। असमानहरूलाई समान भनिँदैमा कमजोर रूपमा रहेको वर्गले समान रूपमा अधिकारहरू प्रयोग गर्न सक्ने सक्षमता नराख्न सक्छ। त्यस अवस्थामा कमजोर वर्गका लागि विशेष तथा प्राथमिकताजन्य व्यवहार गर्न आवश्यक हुन सक्छ। शासन सत्ताामा पहुँच भएका तथा समाजमा कुनै पनि बहिष्करणमा नपरेका गरिब समुदायलाई गरिबी निवारण कार्यक्रमबाट माथि उठाउन सकिन्छ। यसका लागि जातीय आरक्षण माग गर्नु सैद्घान्तिक र व्यावहारिक दुबै दृष्टिले ठीक होइन। खासगरी सकारात्मक विभेद कमजोर समुदायलाई सक्षम समुदायभन्दा भिन्न रूपमा विशेष व्यवहार र संरक्षण गरेर भए पनि समान बनाउनुपर्छ भन्ने मान्यतासँग सम्बन्ध राख्दछ। राज्यबाट वञ्चितिमा पारिएकै कारण आर्थिक, सामाजिक, शैक्षिक, राजनीतिक आदि विभिन्न आधारमा कमजोर वर्गको रूपमा रहेका समुदायलाई राज्यको नीति निर्माणदेखि शिक्षा, स्वास्थ्य, विकास, राजनीति आदि विभिन्न स्थानमा पहुँचको अवसरलाई सुनिश्चित गर्न उनीहरूको पक्षमा राज्यले लिने खास नीति हो। यस व्यवस्थाले कसैको पक्षमा खास र विशेष सुविधा त दिन्छ तर यसको उद्देश्य कसैको भाग खोस्ने नभई मूलधारबाट बाहिरिएकालाई मूलधारमा ल्याउने हुन्छ। नागरिकहरू राज्य वा कानुनको दृष्टिमा समान रहने र राज्यद्वारा कानुनको प्रयोगमा धर्म, वर्ग, जात, लिंग, वर्ण, उत्पत्ति र वैचारिक आस्था वा तीमध्ये कुनै कुराका आधारमा भेदभाव नगरिने सामान्यतया विश्वका प्रायः मुलुकका संविधानमा व्यवस्था गरिएको हुन्छ। यसलाई औपचारिक समानताको नामले सम्बोधन गरिन्छ। कमजोर वर्गका मानिसलाई भने समानताले मात्र पुग्दैन। उनीहरूका लागि सारभूत समानता आवश्यक हुन्छ। यस्तो समानता विभिन्न किसिमले बहिष्करणमा पारिएका वर्गका विकासका लागि संरक्षण र सशक्तीकरणको कानुनद्वारा विशेष व्यवस्था गरिनुपर्छ। औपचारिक समानताको मान्यताले मात्र धरातलीय असमानतालाई हटाउन नसक्ने हुँदा समानताका दाबेदारहरूको पृष्ठभूमि नै समान छैन भने होचालाई अग्लो बनाउन सोही अनुरूपमा समर्थन र सहयोग उपलब्ध बनाई प्रतिस्पर्धा योग्य बनाउने उपाय नै सारवान समानता हो। फरक अवस्थामा धरातलीय यथार्थलाई पहिचान गर्न नसकेसम्म औपचारिक समानता सार्थक नहुने हुँदा धरातल नै समथर बनाउन सकारात्मक विभेदको अवस्था कार्यान्वयन गरिन्छ। सकारात्मक विभेदले शताब्दीयौँदेखि अन्यायमा परेका खास समुदायको क्षतिपूर्तिको दाबी गर्दछ। यसअनुसार समाजको प्रारम्भिक चरणबाटै समाजका केही व्यक्तिले कमजोर वर्गमाथि ज्यादै अन्याय गरी राज्यको मूलधारबाट पछाडि पार्ने काम गरेकाले यसरी अन्याय गर्नेका सन्ततिले आफ्ना पुर्खाले गरेको अन्यायवापत क्षतिपूर्ति गर्नुपर्छ भन्ने मान्यता नै यसको सारभूत पक्ष हो। संवैधानिक विधि शास्त्रमा सकारात्मक विभेदको उत्पत्ति र कार्यान्वयनको आवश्यकता राज्यलाई लोककल्याणकारी बनाउन सामाजिक न्याय प्राप्त गर्ने पुनित उद्देश्यले भएको मानिन्छ। यसको उद्देश्य ऐतिहासिक र सामाजिक विभेदलाई सच्याउनु हो। राज्यको सुविधा सम्पन्न वर्ग र वञ्चित वर्गबीच विद्यमान विभेदको अन्त्य गरी वास्तविक रूपमा समान तुल्याउन वञ्चितिमा पारिएका समुदायलाई समान तहमा पुर्याउन नै यसको प्रयोग र कार्यान्वयन गरिन्छ। आरक्षण के हो ? सारवान समानता कायम गर्न वञ्चितिमा परेका समुदायलाई विशेष संरक्षणको आवश्यकता पर्दछ। राज्य संरचनाका महŒवपूर्ण जिम्मेवारीहरूमा, रोजगारीका अवसरहरूमा समाजमा कमजोर रूपमा रहेका वर्गलाई वास्तविक रूपमा सहभागी हुने अवसरको सिर्जना गर्न गरिने विशेष संरक्षणको कार्यलाई आरक्षण भनिन्छ। यसले आर्थिक, सामाजिक, शैक्षिकजस्ता आधारमा पछाडि परेको समुदायको विकास, संरक्षण र सशक्तीकरणका माध्यमबाट वास्तविक समानता ल्याउने अभीष्ट राख्दछ। ऐतिहासिक एवम् समाजिक रूपमा वञ्चित समुदायका लागि आरक्षण एक लोकप्रिय साधन हो। यसबाट धेरै कम मात्र प्रतिनिधित्व हुने वा प्रतिनिधित्व नै नहुने समुदायका लागि प्रतिनिधित्व सुनिश्चित गर्न सहयोग पुग्दछ। यसले अवसर र उत्प्रेरणा प्रदान गरेर सुविधाविहीन समुदायका लागि क्षमता अभिवृद्धि गर्दछ। आर्थिक, सामाजिक तथा शैक्षिक दृष्टिले पछाडि पारिएका समुदायलाई उनीहरूको पहुँच र जीवनस्तर माथि उकास्न निश्चित संख्या वा प्रतिशतमा स्थान छुट्ट्याई उनीहरूको लागि सुरक्षित गर्ने भएकाले यो विधिलाई आरक्षण मानिएको हो। जस्तै स्कुल, कलेज, अस्पताल, सेना, प्रहरी, निजामती सेवा आदिमा आरक्षण गरी प्रतिनिधित्व सुनिश्चित गराइन्छ। राज्य सञ्चालनका विभिन्न तहमा अधिकारको रूपमा प्रतिनिधित्व गराउन चाहिने यो प्रक्रियाबाट वञ्चित वर्गलाई अपनत्व महसुस गराउन सकिन्छ। सकारात्मक विभेदले व्यापक अर्थ र कार्यक्रमलाई समेट्छ भने आरक्षण सकारात्मक विभेदलाई कार्यान्वयन गर्ने एक महŒवपूर्ण संयन्त्र हो। यो कुनै गरिबी निवारण र रोजगारी उपलब्ध बनाउने कार्यक्रम होइन। यो त राज्यले उत्पीडनमा पारेका जाति, समुदाय, लिंग, क्षेत्रका व्यक्तिलाई राज्यको मूलधारमा ल्याउने कार्यक्रम हो। तीन हजार वर्षदेखि यो राज्य सत्ताले कुनै निश्चित समुदायलाई सम्पूर्ण अवसर एकलौटी गर्यो। त्यसको क्षतिपूर्तिस्वरूप जसलाई वञ्चितिमा पारियो, त्यसलाई अग्राधिकार दिने कार्यक्रम वा नीति हो। सकारात्मक विभेद वा आरक्षणको आवश्यकता सारवान समानता कायम गर्न, वञ्चितिमा परेका समुदायलाई न्याय दिलाउन र समतामूलक र न्यायपूर्ण व्यवस्थाको प्रत्याभूति दिलाउनका लागि हो। यस्तै, राज्य संरचनामा विभिन्न समुदायको प्रतिनिधित्व सुनिश्चित गर्न, सबै किसिमका विभेदको अन्त्य गर्न र ऐतिहासिक रूपमा राज्यबाट भएको अन्यायको क्षतिपूर्ति दिलाउन पनि हो। सामाजिक, सांस्कृतिक आधारमा समाजमा विद्यमान विभेदलाई अन्त्य गर्न र पिछडिएको वर्गको क्षमता र मनोभाव उच्च बनाउन पनि आवश्यक पर्छ। जसले कमजोर वर्गको राज्य संरचनामा अवसर, पहुँच र प्रतिनिधित्व सुनिश्चित पनि गर्छ। आरक्षण जातको आधारमा कि गरिबीको ? आरक्षण जातका आधारमा नभई गरिबीका आधारमा हुनु पर्ने धारणा सुन्दा अति उत्तम लागे पनि वास्तवमा यसले आरक्षणको मूल मर्ममै प्रहार गर्छ। अहिलेसम्म विश्वका कुनै पनि देशमा गरिबी हटाउन आरक्षण प्रयोग भएको छैन। आरक्षण केवल ऐतिहासिक रूपमा बहिष्करणमा पारिएका समुदायको समानता र न्यायका लागि गरिने विशेष व्यवस्था हो। यसले त्यस्ता समुदायको सामाजिक, आर्थिक, शैक्षिक तथा राजनीतिक अवस्थामा सुधार गर्न सहयोग गर्छ। गरिबी न्यूनीकरण एक विशेष क्रार्यक्रम हो, नेपालमा त्यसका लागि गरिबी निवारण आयोग छ। नेपालको शासन सत्तामा पहुँच भएका तथा समाजमा कुनै पनि बहिष्करणमा नपरेका गरिब समुदायलाई गरिबी निवारण कार्यक्रमबाट माथि उठाउन सकिन्छ। यसका लागि जातीय आरक्षण माग गर्नु सैद्धान्तिक र व्यावहारिक दुबै दृष्टिले ठीक होइन। अर्कातर्फ अहिले व्यवस्था गरिएको आरक्षण, पूर्ण आरक्षण होइन। सयमा जम्मा ४५ प्रतिशतलाई मात्र आरक्षण गरिएको छ। बाँकी ५५ प्रतिशत खुलाका नाममा प्रष्ट रूपमा बाहुन क्षत्री समुदायले नै पाएका छन्। यसरी हेर्दा महिला, मधेसी, जनजाति र दलितभन्दा धेरै प्रतिशत बाहुन क्षत्रीकै भागमा परेको छ। बाहुन क्षत्री वा शासक समुदायको अहिलेको पहुँच हेर्दा पनि देशको शासन सत्ता, कर्मचारी, सेना, प्रहरी, शिक्षा, स्वास्थ्य सबै ठाउँमा उनीहरूकै वर्चस्व छ। नेपालको सामाजिक तथा जातीय संरचनाका आधारमा जनसंख्याको ठूलै हिस्सा ओगट्ने दलित समुदाय छ। झन्डै चार हजार वर्षदेखि छुवाछूतजस्तो अमानवीय विभेद भोग्दै बहिष्करणमा परेको समुदाय हो। जनजाति समुदाय भाषाका आधारका विभेद भोग्दै आइरहेका छन्। मधेसी समुदाय वर्णको आधारमा विभेद भोग्दै आइरहेका छन्। महिलाहरू पितृसत्तात्मक अभिमानको सिकार हुँदै आइरहेका छन्। यस्तो उत्पीडन तत्काल अन्त्य गर्दै पीडित समुदायको बृहत्तर हितमा समानता र न्यायका लागि सहभागितामूलक लोकतन्त्रमा आरक्षण वा अन्य उपायबाट क्षतिपूर्ति दिनु नितान्त वैज्ञानिक मानिन्छ। यो तथ्य मध्यनजर गर्दै नेपालको संविधान तथा कानुनमा समानुपातिक अधिकार प्रत्यायोजन गरिएको छ। यस अधिकारको पूर्ण कार्यान्वयन हुन नपाउँदै सर्वोच्च अदालतले संविधान र कानुनको खिल्ली उड्ने निर्णय गर्नु बहुसंख्यक जनतालाई अन्याय गर्नु त हुँदै हो। फेरि पनि निश्चित समुदायकै एकल वर्चस्व कायम गरी राज्य सत्तालाई निश्चित वर्गको मात्रै पेवा बनाउने कुण्ठित मनसाय हो। नेपालमा ऐतिहासिक रूपमा बहिष्करणमा परेका समुदायका लागि व्यवस्था गरिएको संविधान कानुनविपरीत गरिबीका आधारमा आरक्षण हुनुपर्छ भन्ने सर्वोच्चको निर्णय ब्राह्मणवादी सोच र सामन्तवादी चरित्रको पराकाष्ठा हो। यसर्थ यो केही समुदायले बुझेको जस्तो समस्या होइन। यो त विगत र वर्तमानमा भएका जातीय, लैंगिक, भाषिक, क्षेत्रीय विभेद अन्त्य गर्ने एक सकारात्मक उपाय हो। यो कुनै समुदायको भाग खोस्न रचिएको षड्यन्त्र नभई सबै समुदायलाई समान अवसर र न्याय प्रदान गर्न लागू गरिएको एक वैज्ञानिक सामाजिक नीति र कार्यक्रम हो। आरक्षणको विरोध गर्नु र यो हटाउने निर्णय गर्नु नेपालको संविधान, ऐनकानुन र संघीय लोकतान्त्रिक व्यवस्थाकै उपहास गर्नु हो। यसले अनावश्यक द्वन्द्व र झडप निम्त्याउँछ। तसर्थ सबै स्थापित सकारात्मक उपाय, आरक्षण वा समावेशीकरणलाई अझ प्रभावकारी बनाउन आजको आवश्यकता भएकोले सर्वोच्चबाट गरिएको यस अन्यायपूर्ण कदमको न्यायिक पुनरावोलोकन गरियोस्।"
उत्तर कोरियाले प्रहार गर्यो दुई क्षेप्यास्त्र,"दक्षिणकोरिया : उत्तर कोरियाले क्षेप्यास्त्र प्रहार गरेको छ । उसले दुईवटा क्षेप्यास्त्र प्रहार गरेको दक्षिण कोरियाली सेनाले पुष्टि गरेको छ । बीबीसीका अनुसार, उत्तर कोरियाले दुईवटा ब्यालिस्टिक मिसाइल हानेको जनाएको छ । जापानको कोष्ट गार्डले समेत उत्तर कोरियाले ब्यालिस्टिक प्रहार गरेको जनाएको छ । जापानी कोस्ट गार्डका अनुसार, समुन्द्रबाट एउटा वस्तु निकालिएको र त्यो ब्यालिस्टिक मिसाइल हुनसक्छ । दक्षिण कोरियाली सेनाका अनुसार उत्तर कोरियाले पूर्वी महासागरमा क्षेप्यास्त प्रहार गरेको जनाएको छ । दक्षिण कोरिया र जापानले थप विवरण दिएका छैनन्। तर, क्षेप्यास्त्र प्रहार गरेर उत्तर कोरियाले परमाणु गतिविधिलाई रोक्न राष्ट्रसंघले बनाइएको विभिन्न प्रस्तावको उल्लंघन गरेको जनाइएको छ ।"
यस्तो छ तीन दिनको मौसम पूर्वानुमान,"काठमाडौं : नेपालमा भारतको छत्तिसगढ र मध्यप्रदेश आसपासमा अवस्थित न्युन चापीय क्षेत्रको सामान्य प्रभाव रहेको जल तथा मौसम विज्ञान विभागले जनाएको छ। विभागका अनुसार मनसुन न्यून चापीय रेखा औसतभन्दा दक्षिणतर्फ रहेको छ। मौसम पूर्वानुमान महाशाखाका अनुसार देशभर सामान्यदेखि पूर्ण बदली सहित प्रदेश २, बागमती र गण्डकी प्रदेशमा केही स्थानहरुमा हल्का वर्षा भइरहेको छ । बुधबार दिउँसो देशभर सामान्य बदली रही बागमती, गण्डकी र सुदूरपश्चिम प्रदेशका केही र अन्य प्रदेशका थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। राती देशभर सामान्य बदली रही लुम्बिनी प्रदेशका धेरै स्थानहरुमा तथा अन्य प्रदेशका थोरै स्थानमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। बाढी पूर्वानुमान महाशाखाका अनुसार बुधबार बिहानको मापन अनुसार कोशी, नारायणी, कर्णाली, महाकाली र यिनका सहायक नदीहरुको बहाव सामान्य तथा सतर्कता तहभन्दा तलै रहेको छ। नारायणी र यसका सहायक नदीहरूमा बहाव बढ्ने; कोशी, कर्णाली, महाकाली र यिनका सहायक नदीहरूमा बहाव सामान्य घटबढ हुने तथा सतर्कता तह भन्दा तलै रहने पूर्वानुमान छ। तिनाउ, पश्चिम राप्ती, बबईमा बहाव बढ्ने; कन्काई, कमला, बागमती, पूर्वी राप्तीमा बहाव सामान्य घटबढ हुने तथा सतर्कता तहभन्दा तलै रहने पूर्वानुमान छ। प्रदेश १ को इलाम, मोरङ्ग, धनकुटा, उदयपुर, संखुवासभा, प्रदेश २ को सप्तरी, सिराहा, सर्लाही, रौतहट, बारा, पर्सा, बागमती प्रदेशको रसुवा, सिन्धुपाल्चोक, सिन्धुली, चितवन, मकवानपुर; गण्डकी प्रदेशको गोरखा, लमजुङ, मनाङ, कास्की, म्याग्दी, बागलुङ, पर्वत, स्याङ्गजा, तनहुँ, नवलपुर; लुम्बिनी प्रदेशको परासी, पाल्पा, रुपन्देही, कपिलबस्तु, अर्घाखाँची, गुल्मी, प्युठान, दाङ, बाँके, बर्दिया; सुदुरपश्चिम प्रदेशको दार्चुला, कन्चनपुर, कैलाली र आसपासका जिल्ला भई बहने ससाना नदीहरुमा बहाव बढ्ने र केहीमा आकस्मिक बहाव हुन सक्ने बाढी पूर्वानुमान महाशाखाले जनाएको छ। बिहीबार देशभर सामान्य बदली रही लुम्बिनी र सुदूरपश्चिम प्रदेशका केही बाँकि प्रदेशका थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। राती प्रदेश २ र बागमती प्रदेशका केही अन्य प्रदेशका थोरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको छ। शुक्रबार देशभर सामान्य बदली रही धेरै स्थानहरुमा मेघ गर्जन चट्याङ्गसहित हल्कादेखि मध्यम वर्षाको सम्भावना रहेको मौसम पूर्वानुमान बुलेटिनमा उल्लेख छ।"
"१४ वर्षमा बिहे, २८ मा ७ सन्तान","गोरखा : पाङ्खोलाकी निरमाया चेपाङ अहिले २८ वर्षकी भइन् । १४ वर्षको उमेरमा प्रेम विवाह गरेकी थिइन्। विहे गरेको १३ वर्षमा उनी सात सन्तानकी आमा बनेकी छिन् । भन्छिन्, ५० सालमा जन्मेको हुँ । ६४ सालमा बिहे भयो। १६ वर्षमा ठूलो छोरी जन्मिइन् । ठूलो छोरी अहिले १२ वर्षकी भइ । माहिली नौ, साहिली सातकी भइन्,' उनले भनिन्, अर्की चार वर्षकी भइ । एउटी काखकी छोरी १० महिनाकी छे । दुई सन्तान खेर गएको उनले बताइन् ।छोराको आशामा धेरै सन्तान जन्माएको हो' भन्ने प्रश्नमा उनले सकारात्मक जवाफ दिइन् । अरु बच्चा जन्माउने योजना रहे नरहेको बारे भने उनले केही बोल्न चाहिनन् । पहिलो छोरी अस्पतालमा जन्माएकी हुन् भने बाँकी सबै घरमै जन्मिएका हुन् । सुत्केरी हुँदा दुई,तीनवटा कुखुराको मासु खान पाइन्छ त्यसैले कमजोर त भइँदैन, निरमाया भन्छिन्,यता त यस्तै चलन हो। सबैका पाँच, सातजना छोराछोरी हुन्छन् । सानै उमेरमा बिहे गर्ने, कम जन्मान्तरमा धेरै सन्तान जन्माउने गर्दा यहाँका महिलामा पाठेघर खस्नेलगायतका समस्या देखिने गरेको छ। घरायसी समस्याले पनि हुनसक्छ, बा, आमाको करकापबाट पनि हुनसक्छ १४, १५ वर्ष पुगेपछि बिहे गर्नेहरु धेरै हुन्छन्,' स्थानीय शिक्षिका भक्ति चेपाङ भन्छिन्, अनि सानै उमेरमा बच्चा जन्माउने, छिटोछिटो धेरै सन्तान जन्माउँछन् । गरिबीका कारण सुत्केरीमा धेरै पोषिलो खाना पनि पाउँदैनन् । सुत्केरी भएको लामो समयसम्म आराम पनि गर्न पाउँदैनन् । गह्रुङ्गो काम गर्नुपर्छ । अहिलेका चेपाङ समुदायमा खानाको भन्दा पनि चेतनाको कमी रहेको अर्की चेपाङ महिला सीता चेपाङ बताउँछिन् । पहिलेजस्तो खानै नपाउने अवस्था त अब यहाँको चेपाङ समुदायमा छैन,' उनी भन्छिन्,तर शिक्षा र चेतनाको अभाव छ । खान पुग्ने त सबैले कमाउन सक्छन्, तर त्यसलाई जोगाएर परिवार पाल्ने, जाँड रक्सी नखाने, बालविवाह नगर्ने, धेरै सन्तान नजन्माउने, छोराछोरी पढाउने जस्ता चेतनाको खाँचो छ । गाउँका महिला र पुरुषलाई शिक्षा, स्वास्थ्यको बारेमा सचेत गराउन सके चेपाङ समुदायमाथि उठ्न सक्ने उनले बताइन् ।"
"उदार राजतन्त्र, अनुदार तालिवानतन्त्र","ब्रिटिसको उद्देश्य अफगानिस्तानलाई कब्जा गर्नेभन्दा पनि अफगानिस्तानमा रसियाको प्रभाव पर्न नदिने रणनीति थियो। मध्य एसियाको प्रवेशद्वार मानिने अफगानिस्तानसँग अशान्त इतिहासको कालखण्ड छ। साम्राज्यवादी शक्तिहरूको आक्रमणविरुद्ध प्रतिरोध अफगानीहरूको पहिचान मानिन्छ। बाह्य आक्रमणविरुद्ध एक भएर लड्ने र त्यसमा विजय हासिल गरेपछि एकअर्काविरुद्ध लडेर पुनः बाहिरी हस्तक्षेप निम्त्याउने अफगानीहरूको अर्को दुःखद् पाटो पनि छ। ३३० बीसीमा अफगानिस्तान कब्जा गरेका प्राचीन ग्रिकका सम्राट् अलेक्जेन्डर द ग्रेटदेखि तेह्रौं शताब्दीका मंगोल सम्राट् चंगेज खानले अफगानी भूभागलाई कब्जा गरेका थिए। दुरानी वंशका प्रथम सम्राट् अहमद साह दुरानीले १७४७ मा आधुनिक अफगान राष्ट्रको स्थापना गरेका थिए। अहमद साहले मर्नुअघि छोरा तैमुर साहलाई लेखेको चिठीमा भनेका थिए, विदेशीहरूलाई कहिल्यै कुनै अधिकार र बाटो नदिनु। यदि तिमीले थोरै अधिकार र बाटो दियौं भने तिमीले आफ्नै हातले जनताको विनाशका लागि बाटो खोल्नुसरह हुनेछ। प्रतिरोध अफगानी राष्ट्रवादको पर्याय बनेको कारणले नै कब्जा गर्न गएका शक्तिशाली साम्राज्यहरू हार व्यहोरेर फर्किएका छन्। भारतको विशाल भूगोललाई उपनिवेश बनाएका ब्रिटिसले सन् १८३९ देखि १९१९ सम्म झन्डै एक शताब्दीका युद्ध गर्दा पनि अफगानिस्तानलाई पूर्णरूपमा कब्जा गर्न सकेन। सन् १९७९ अफगानिस्तान छिरेको सोभियत युनियनको सेना एक दशकको युद्ध लडेर १९८९ मा खाली हात फर्कियो। पछिल्लो पटक आतंकवादविरुद्धको लडाइँ भन्दै २००१ मा अफगानिस्तान पसेको अमेरिकी सेना दुई दशकपछि घर फर्किएको छ। धेरैले यसलाई भियतनाम युद्धपछिको अमेरिकाले व्यहोरेको नराम्रो हार भनेका छन्। साम्राज्यहरू माथि जित हासिल गरेका अफगानीहरू आन्तरिक राजनीतिक खिचातानी, शक्ति संघर्ष र धार्मिक अतिवादका कारण आफैंसँग पटकपटक हारेका छन्। ब्रिटिसले अफगानिस्तानमाथि तीन पटक आक्रमण गरेको थियो। सन् १८३९ देखि १८४२ मा भएको पहिलो एङ्ग्लो अफगान युद्धमा उसले नराम्रो हार व्यहोरेको थियो। सन् १८७८ देखि १८८० मा भएको दोस्रो युद्धमा कन्दहारलगायतका केही भाग कब्जा गर्न सफल भएको थियो। उसले आफूले भनेको मान्ने राजा अमिर अब्दुर रहमान खानलाई सत्तासीन गरायो। ब्रिटिसको उद्देश्य अफगानिस्तानलाई कब्जा गर्नेभन्दा पनि अफगानिस्तानमा रसियाको प्रभाव पर्न नदिने रणनीति थियो। ब्रिटिसले शासन अमिरले गर्ने तर विदेश नीति आफूले भनेबमोजिम हुने सर्त राख्यो र अमिर अब्दुर रहमाल खानले त्यसै गरे। मुजाहिद्दिन लडाकुहरूले नजिबुल्लाहलाई सत्ताच्युत गरेपछि उनीहरूको साझा शत्रु रहेन। सत्ताको लालच, नेतृत्वको महत्त्वकांक्षा, फरक जातीय र आदिवासी पृष्ठभूमिका आधारमा उनीहरू विभाजित भए। १८७९ नोभेम्बर ३० मा बेलायती पत्रिका पञ्चमा प्रकाशित जोन टनियलको कार्टुनले खुब चर्चा पाएको थियो। उक्त कार्टुनको बीचमा अफगानी अमिर उभिएका थिए। उनको दायाँतर्प रसियालाई भालुको रूपमा र बायाँतर्फ बेलायतलाई सिंहको रूपमा चित्रण गरिएको थियो। क्याप्सनमा अफगानी अमिर मलाई मेरा मित्रहरूबाट बचाऊ भनिरहेका थिए। अफगानिस्तानले उत्तरतर्फको रसियन साम्राज्य र दक्षिणका ब्रिटिस साम्राज्यको वफरजोनका रूपमा काम गरेको थियो। १९१९ मा अमिर अमनुल्लाह खानले ब्रिटिस साम्राज्यविरुद्ध स्वतन्त्रताको लडाइँ लडे। जितपश्चात् सन् १९१९ अफगानिस्तान, ब्रिटिस संरक्षित राष्ट्रबाट स्वतन्त्र राष्ट्र बन्यो। अमिर अमनुल्लाह खान उदार र प्रगतिशील राजा थिए। उनले बहुविवाहका विरुद्धमा अभियान चलाए। छात्राहरूका लागि शिक्षाको व्यवस्था गरे। महिलाका लागि समान हकका लागि काम गरे, महिलालाई सम्बन्धबिच्छेदको अधिकार दिए। स्त्रीहरूले बुर्काले शरीर ढाक्नै पर्ने कुरा इस्लाममा नलेखिएको भन्दै महिलालाई बुर्का लगाउन नपर्ने घोषणा गरिदिए। राजाको प्रगतिशील कदमहरूले इस्लाम खतरामा रहेको भन्दै राजाविरुद्ध धार्मिक कट्टरपन्थी समूहले विद्रोह गरे। गृहयुद्धको रूप लिएपछि राजा अमनुल्लाह भागेर ब्रिटिस इन्डियाको शरणमा गए। सन् १९३३ मा मोहम्मद जाहिर साह राजा बने जो चालीस वर्षसम्म राजा भए। राजा जाहिर साहको कार्यकाल शान्तिपूर्ण र स्थिर थियो। फ्रान्समा अध्ययन गरेका जाहिर साहले संवैधानिक राजतन्त्रको व्यवस्था गरेर प्रधानमन्त्रीय पद्धतिको सुरुआत गरेका थिए। उनले महिलालाई समान शिक्षा, मताधिकार र राजनीतिक सहभागिताको अवसर दिए। सामाजिक पुनर्संरचना र आर्थिक विकासमा महत्वपूर्ण काम गरेका थिए। ६० को दशकमा अफगानिस्तानमा कम्युनिस्ट र इस्लामिक गरी आइडोलोजीको विकास भएको थियो। १९७३ मा कुनै समय जाहिर साहका मातहतमा प्रधानमन्त्री रहेका उनका चचेरा भाइ दाउद खानले सेना र कम्युनिस्ट पार्टी, पिपुल्स डेमोक्र्याटिक पार्टी अफ अफगानिस्तान (पीडीपीए) को सहयोगमा रक्तपातविहीन सत्तापलट गरी आफूलाई अफगानिस्तानको राष्ट्रपति घोषणा गरे। दाउदले अफगानिस्तानलाई गणतान्त्रिक देश त बनाए तर संसद् र न्यायपालिकालाई विघटन गरेर तानाशाहका रूपमा शासन चलाउन थाले। तानाशाह भए पनि उनले सामाजिक र आर्थिक पुनर्संरचना गरे। भारत र अमेरिकासँग पनि सम्बन्ध सुधार गरे। शीतयुद्धको समयमा दाउद खानले असंलग्न परराष्ट्रको नीति अवलम्बन गरे जुन रसियालाई मन परेको थिएन। १९७७ मा दाउद खानले आफ्नै नेतृत्वको नेसनल रिभोलुसनरी पार्टी बनाए। इस्लामिक कट्टरपन्थीहरूलाई खुसी पार्न नयाँ संविधान पनि ल्याए। दाउद खानले कम्युनिस्ट पार्टीबाट खतरा देखेपछि सत्तामा रहन उनीहरूको सफाया गर्ने गलत कदम चलाए। १९७८ अप्रिल १७ मा पीडीपीएका ट्रेड युनियन नेता मिर अकवर खिबरको अज्ञात समूहद्वारा हत्या भयो। पीडीपीएले सोभियत युनियन र सेनाको सहायतामा दाउद खानविरुद्ध सत्ता कु गरे र उनी मारिए। त्यो घटनालाई सौर क्रान्ति भनिन्छ। सौर क्रान्तिपछि पीडीपीएका नेता नुर मोहम्मद तराकी राष्ट्रपति बने। उलीे एक वर्षको अन्तरालमा भूमिसुधार, साक्षरता अभियान, दाइजो प्रथाको अन्त, न्यायिक अधिकारलाई धार्मिक नेता मुल्लाहबाट नागरिक अदालतमा स्थानान्तरण, कमरा प्रथाको अन्त्यजस्ता कयौं क्रान्तिकारी काम गरे। पीडीपीएभित्र सहरी मध्यमवर्र्गीय राष्ट्रवादी समूहको प्रतिनिधित्व गर्ने पर्छम खेमा र ग्रामीण निम्नवर्गीय समूहको प्रतिनिधित्व गर्ने खल्क खेमाका बीचको शक्ति संघर्ष बढ्यो। ६० को दशकदेखि समानान्तर रूपमा विकास हुँदै गएको दुई आइडोलोजी इस्लाम र कम्युनिस्टका बीचमा पनि कडा संघर्ष हुन थाल्यो। पीडीपीएले ल्याएको आमूल परिवर्तनले परम्परागत धर्म र संस्कृतिमा प्रहार भएको भन्दै धार्मिक कट्टरपन्थी समूहले सरकारविरुद्ध गुरिल्ला युद्धको घोषणा गरे। आपसी शक्ति संघर्षका कारण पर्छम खेमाका नेता हफिजुल्लाह आमिनको प्लटिङमा मोहम्मद तराकीको हत्या भयो। राजनीतिक अन्योलतामा फस्यो। यस्तो अवस्थामा इस्लामिस्ट समूहले सत्ता कब्जा गर्नुभन्दा पहिले सोभियत संघले हस्तक्षेप गर्यो। १ लाख २० हजार सोभियत सेना अफगानिस्तान पस्यो। अफिजुल्लाह अमिनको हत्या गरी अर्का कम्युनिस्ट नेता वव्राक करमललाई सत्तामा बसायो। सोभियत युनियनको अफगानिस्तानमाथिको आक्रमणको कारण आइडोलोजिकल र भूराजनीतिक थियो, कमजोर बन्दै गएको कम्युनिस्ट विचारधाराको वर्चस्व कायम राख्ने र अमेरिकाको प्रभावलाई रोक्ने। कार्टरपछि राष्ट्रपति बनेका रोनाल्ड रेगनले त झन् अपरेसनलाई झन तीव्रता दिए। पाकिस्तानमार्फत हातहतियार, तालिम र आर्थिक सहयोग गर्न थाले। सोभियतविरुद्धको लडेको मुजाहिद्दिनलाई सघाउन अमेरिकाले झन्डै एक अर्ब अमेरिकी डलर खर्च गर्यो। अमेरिकासँगै पाकिस्तान, साउदी अरब र अन्य अरबिक राष्ट्रहरूले पनि मुजाहिद्दिनलाई सहयोग गरे। सन् १९८८ अप्रिलमा सोभियत राष्ट्रपति मिखाइल गोर्भाचोभले अफगानिस्तानको युद्धमा जित हासिल नहुने निष्कर्ष निकाल्दै प्रो सोभियत राष्ट्रपति मोहम्मद नजिबुल्लाहलाई सत्ता सुम्पेरसेना फिर्ता बोलाए। अमेरिका र सोभियत संघको सहभागितामा पाकिस्तान र अफगानिस्तानका बीचमा अफगानिस्तानको स्थितिको व्यवस्थापन गर्न जेनेभा सम्झौतामा हस्ताक्षर भयो। सोभियत सेनाको वापसीपछि पनि कठपुतली सरकार भन्दै मुजाहिद्दिनका विभिन्न समूह नजिबुल्लाहविरुद्ध लडिरहे। रसिया शक्तिशाली रहुन्जेल नजिबुल्लाहको सत्ता पनि टिक्यो तर सन् १९९१ मा रसियाको पतन भएपछि उनको सरकार पनि ढल्यो। सन् १९९१ मा शीतयुद्धको विधिवत् अन्तपछि अफगानिस्तान अमेरिकी विदेश मामलाको प्राथमिकतामा परेन। उसले मुजाहिद्दनलाई दिँदै आएको सम्पूर्ण सहयोग बन्द गर्यो। आणविक हतियार विकास गरेको थाहा पाएपछि अमेरिका र पाकिस्तानको सम्बन्धमा पनि केही दूरी बढ्यो। मुजाहिद्दिन लडाकुहरूले नजिबुल्लाहलाई सत्ताच्युत गरेपछि उनीहरूको साझा शत्रु रहेन। सत्ताको लालच, नेतृत्वको महत्वाकांक्षा, फरक जातीय र आदिवासी पृष्ठभूमिका आधारमा उनीहरू विभाजित भए। एकआपसमा भिड्न थाले। उनीहरूको आपसी शक्ति संघर्षले गृहयुद्ध सुरु भयो। काबुल रणभूमिमा परिणत भयो। विभिन्न समूहका मुजाहिद्दिन र तिनले प्रतिनिधित्व गर्ने जातीय समूहका बीचमा संघर्ष भइरहँदा कट्टरपन्थी धार्मिक विद्यार्थीको एउटा समूह बन्यो। धार्मिक नेता, मुल्लाह र स्कलरहरूको त्यो समूहले अफगानिस्तानलाई अति कडा इस्लामिक शासनले मात्र एकता र स्थायित्वमा बाँध्न सक्ने निष्कर्ष निकाल्यो। सन् १९९४ मा तालिवानको जन्म भयो। इस्लामिक कानुनलाई संस्थागत गर्ने, देशलाई युद्धमुक्त गराउने, सामाजिक पुनर्संरचना गर्ने, भ्रष्टाचार उन्मूलन गर्ने र राष्ट्रिय स्वतन्त्रता र स्वाधीनताको रक्षा गर्ने उद्देश्यसहित फतवा जारी गर्यो। कान्दहार कब्जाबाट यात्रा सुरु गरेको तालिवानले दुई वर्षभित्रमा सारा अफगानिस्तान कब्जा गर्न सफल भयो। मुल्लाह मोहम्मद ओमर तालिवानको सर्वोच्च नेता बने। अफगानिस्तानलाई इस्लामिक इमरेट्स अफ अफगानिस्तान नामकरण गरियो। तालिवानले अफगानिस्तानलाई मध्ययुगीन अँध्यारो सुरुङतिर धकेल्यो। कठोर सरिया कानुन लागू गरेर महिलामाथि चरम दमन गरियो। कुनै पुरुषको साथ बेगर महिलालाई घरबाट बाहिर निस्कन बन्देज लगाइयो। महिलाले बुर्काले अनिवार्य शरीर ढाक्नुपर्ने, १० वर्षभन्दा बढी उमेरका छोरीहरूले स्कुल जान नपाउने भए। बाहिर काम गर्न प्रतिबन्ध लगाइयो। महिलाले व्यभिचारलगायतका कुनै अपराध गरेको थाहा पाइएमा सार्वजनिक स्थलमा ढुंगाले हानेर मारिन थालियो। पुरुषका निम्ति पठान ड्रेस र लामो दाह्री अनिवार्य गरियो। तालिवान सरकारले टेलिभिजन, चलचित्र हेर्नदेखि फुटबल, चेसलगायतका खेलहरू खेल्नमा प्रतिबन्ध लगायो। विदेशीको आगमनमा रोक, एनजीओ, तथा संयुक्त राष्ट्रसंघका कार्यालयहरू समेत बन्द गर्यो। तालिवानीहरू पास्तुन राष्ट्रवादवाट प्रेरित अतिवादी सुन्नी मुस्लिमहरू थिए। उनीहरूले हजारा समुदायका सिया मुस्लिमको हत्या गर्न थाले। अल्पसंख्यक क्रिश्चियनहरूलाई उत्पीडन गर्न थाले। हिन्दूहरूलाई मुस्लिमबाट अलग राख्न पहिचानपत्रको व्यवस्था गरे। अफगानिस्तानको सांस्कृतिक महत्व बोकेको छैटौं शताब्दीको वमियानस्थित बुद्धका शालिकहरूलाई भत्काए। तालिवानको अत्याचारविरुद्ध पूर्वमुजाहिद्दिनका विभिन्न इस्लामिक संगठनहरूको गठबन्धन नर्देन एलाइन्सले प्रतिरोध गर्यो। तर, तालिवानसँग हार्यो। त्यसका नेता अहमद साह मसुद मारिए। सन् १९९६ देखि २००१ सम्मको तालिवानको शासनकाललाई सारा विश्वले विरोध गरिरहँदा पाकिस्तान, साउदी अरब र संयुक्त अरब इमिरेट्सले भने समर्थन गरेका थिए। क्रमश"
बढ्यो डिजिटल कारोबारको सीमा,"काठमाडौं : नेपाल राष्ट्र बैंकले डिजिटल कारोबारको सीमा बढाएको छ। डिजिटाइजेसनल कारोबारलाई प्रोत्साहन गर्दै सीमा बढाएको हो। केन्द्रीय बैंकले मंगलबार भुक्तानी प्रणालीसम्बन्धी एकीकृत निर्देशन २०७८ मार्फत यस्तो कारोबारको सीमा बढाएको हो। वालेटमार्फत प्रतिकारोबार अधिकतम ५० हजारसम्मको सीमा बढाइएको छ। यसअघि २५ हजार रुपैयाँ मात्रै थियो। यस्तै वालेटबाट प्रतिदिन एक लाख रुपैयाँ र मासिक कारोबार १० लाख रुपैयाँसम्म कारोबार गर्न सकिने भएको छ। वालेटबाट वालेटवाहकको बैंक खातामा रकमान्तर गर्दा भने कारोबारको सीमा तोकिएको छैन। संस्थागत ग्राहक र एजेन्टबाहेक प्राकृतिक व्यक्तिको वालेटमा एक दिनमा बढीमा १० पटकसम्म मात्र रकम जम्मा गर्न सकिने राष्ट्र बैंकले जनाएको छ। कुनै सेवाग्राहीले आफ्नो खातावालेट बन्द गर्न अनुरोध गरेमा सम्बन्धित सेवाग्राहीबाट निवेदन लिई उक्त खाता पुनः सुचारु गर्न नसकिने गरी बन्द गर्ने व्यवस्था गर्न केन्द्रीय बैंकले निर्देशन दिएको छ। तर सेवाग्राही तथा उक्त खातावालेटमार्फत भएको कारोबारको अभिलेख तोकिएबमोजिम सुरक्षित राख्नुपर्नेछ। मोबाइल बैंकिङ कारोबार गर्ने र क्यूआरकोड मार्फत ग्राहकले प्रतिदिन दुई लाख रुपैयाँसम्म कारोबार गर्न पाउनेछन्। अब प्रतिदिन २० लाख रुपैयाँँसम्म इन्टरनेट कारोबार गर्न पाइनेछ। यसअघि प्रतिदिन १० लाख रुपैयाँँ मात्र गर्न पाउने व्यवस्था थियो। बैंक तथा वित्तीय संस्थाले प्रिपेड कार्ड जारी गर्दा प्रतिग्राहक अधिकतम रु एक लाख मात्र र कार्ड जारी गर्न अनुमतिपत्र प्राप्त भुक्तानी सेवा प्रदायक संस्थाले अधिकतम रु २५ हजारसम्मको प्रिपेड कार्ड जारी गर्न सक्नेछन्। नेपाल राष्ट्र बैंक भुक्तानी प्रणाली विभागका कार्यकारी निर्देशक भुवन कँडेल चालू आर्थिक वर्षको मौद्रिक नीतिमा टेकेरै सबै बैंकलाई कार्ड प्रयोग गर्ने व्यवस्था मिलाइएको बताए। उनका अनुसार यस्तो व्यवस्थाले डिजिटल कारोबारलाई थप प्रोत्साहन गर्र्नेछ। विद्युतीय भुक्तानी प्रणालीले गति लिने अपेक्षा गरेका छौं। अझै थप कारोबार विस्तारमा सहजता दिनेछ। हामीले क्यूआर कोडमा पनि स्पष्ट व्यवस्था गरेका छौं, उनले अनपूर्णसँग भने। राष्ट्र बैंकका अनुसार क्यूआर कोड कारोबारका लागि अनुमतिपत्र प्राप्त संस्थाले स्थायी लेखा नम्बर लिएका एकल स्वामित्वमा सञ्चालित व्यवसायीको नाममा बैंक तथा वित्तीय संस्थामा रहेको बचत खातामा रकमान्तर हुने गरी क्यूआर कोड उपलब्ध गराउन सक्नेछन्। स्थायी लेखा नम्बर नलिएका दैनिक पाँच हजारसम्मको व्यापारिक कारोबार गर्ने प्राकृतिक व्यक्तिखुद्रा व्यापारीको हकमा आधिकारिक परिचयपत्रको आधारमा समेत निजको नाममा मर्चेन्टको रूपमा क्यूआर कोड उपलब्ध गराउन सकिने व्यवस्था छ। राष्ट्र बैंकबाट अनुमतिपत्र प्राप्त संस्थाले सहकारी संस्थाका ग्राहक सदस्यलाई सरकारी राजस्व भुक्तानी र युटिलिटी पेमेन्ट प्रयोजनका लागि सम्बन्धित सहकारी संस्थालाई मर्चेन्टको रूपमा आफ्नो प्रणालीमा आबद्ध गर्न सक्नेछन्। लघुवित्त वित्तीय संस्था आफैँले विद्युतीय भुक्तानी सेवा सञ्चालन गर्न तोकिएबमोजिम कागजात पेस गरी राष्ट्र बैंकबाट अनुमति लिनुपर्नेछ। भुक्तानी सेवा प्रदायक तथा भुक्तानी प्रणाली सञ्चालक संस्थासँग आबद्ध भई लघुवित्तले काम गर्न सक्छन्। विकास बैंक र वित्त कम्पनीका ग्राहकले क्रेडिट कार्ड र प्रिपेड कार्डलगायतका विद्युतीय भुक्तानी कार्ड प्रयोग गर्न पाउने भएका छन् ।"
बिचौलिया रोक्न गृह मन्त्रालयकै सक्रियता आवश्यक,"सेवाग्राहीको चाप हुने सरकारी कार्यालयमा बिचौलिया र कर्मचारी छुट्याउन गाह्रो पर्छ। मालपोत, नापी र यातायात कार्यालयमा ढड्डा कर्मचारीले भन्दा छिटो बिचौलियाले भेट्छन् भन्ने भनाइ छ। ती कार्यालय अघि सेवाग्राही बिचौलियाको तानातानमा पर्छन्। यस्तै दृष्य देखिने अर्को कार्यालय हो, वैदेशिक रोजगार कार्यालय। ताहाचल काठमाडौंमा रहेको यो कार्यालयमा बिचौलियाको बजार लाग्छ। सेवाग्राही सहजै कर्मचारीको पहुँचमा पुग्न सक्दैनन्। बिच बाटोमा नै छेकिन्छन् र सास्ती भोग्छन्। वैदेशिक रोजगारीमा जानका लागि श्रम स्वीकृति लिन तथा नवीकरण गर्नुपर्छ। तर, बिचौलियाले १ हजारदेखि १५ सयसम्म बढी रकम असुली गर्छन्। अनलाइन फाराम भर्ने नाममा उनीहरू सेवाग्राहीलाई लुटिरहेका छन्। जीवन बिमा र कोषमा जम्मा गर्नुपर्ने रकम अनलाइनबाट तिर्न सक्ने सुविधा दिइएको छ। बिचौलियाले यसलाई नै सेवाग्राही ठगी गर्ने हतियार बनाएका हुन्। साइबरवालाले कार्यालय वरिपरि मान्छे खटाएर सेवाग्राही तान्ने गर्छन्। अनलाइन प्रणालीले श्रम स्वीकृति गराउन मध्यरातदेखि लाम लाग्नुपर्ने बाध्यता हटाएको छ। तर, पाँच मिनेटमा एउटा फाराम भरिदिएबापत बिचौलियाले बढी रकम असुलिरहेका छन्। नेपालमा रोजगार नपाएर विदेशीनु पर्ने बाध्यता युवाको छ। गाउँगाउँसम्म इन्टरनेटको पहुँच छैन। पहिलोपटक विदेश जान र विदेशबाट आएर पुनः फर्कनका लागि वैदेशिक रोजगार कार्यालय पुग्छन् युवाहरू। इन्टरनेटको पहुँचमा नपुगेकाहरूको बाध्यता यो कार्यालय पुग्नु नै हो। सरकारले सेवाग्राहीलाई सहज बनाउन अनलाइन सेवा ल्याए पनि यो प्रणालीले सबैलाई फाइदा मिलेको छैन। अनलाइन फारम भर्न नजान्ने र इन्टरनेटको पहुँच नपुगेका क्षेत्रका नागरिकको यहाँ भीड लाग्छ। इन्टरनेटको पहुँच सबै नागरिकमा नपुगी अनलाइन सेवा सुरु गर्दा यहाँको सेवा पनि भद्रगोल नै बनेको छ। अनलाइन प्रणालीको फाइदा साइबर सेन्टरले उठाएका छन्। बिचौलिया मोटाएका छन्। सेवाग्राहीको चाप हुने सरकारी कार्यालय निश्चित छन्। कार्यालयमा कर्मचारी पनि तोकिए बमोजिम खटाउने संरचना छ। सेवा कसरी लिने नागरिक बडापत्रमा स्पष्ट उल्लेख गरिएकै हुन्छ। चाप घटाउन र समयमा सेवा दिन अनलाइन प्रणाली विकास भएको हो। यो विश्वको उत्कृष्ट प्रयोग पनि हो। विकसित मुलुकमा अनलाइन सेवा दिनुभन्दा पहिले नागरिकको पहुँचमा इन्टरनेटको सुविधा पुर्याइन्छ। नागरिकलाई सेवा लिने विषयमा जानकारी दिइन्छ। कुन कार्यालयको सेवा कसरी लिने भन्ने विषयमा सेवा लिन जाने मात्रै नभइ सबै नागरिकलाई थाहा हुन्छ। त्यसपछि मात्रै सुरु गरिने अनलाइन सेवा लिन सामाजिक सञ्जाल चलाए जस्तै सबैलाई सहज बन्छ। यो विकसित मुलुकको प्रयोग हो। तर, हाम्रोमा अनलाइन सेवा पहिले सुरु गरिन्छ अनि मात्रै इन्टरनेट र सेवाका विषयमा सार्वजनिक सूचनाका विषयमा सोचिन्छ। यो नै मुख्य समस्या हो। अहिले सरकारले डिजिटल नेपालको अवधारणासँगै नागरिक एपको पनि विकास गरेको छ। यसबाट इन्टरनेटको पहुँच पुगेकाले सेवा लिएका पनि छन्। तर, यो सेवा सहरकेन्द्रित मात्रै भएको छ। नेपाल टेलिकमले केही समयअघि सार्वजनिक गरेको तथ्यांकअनुसार २०७८ असारसम्ममा दुई करोड ४ लाख तीन हजार ९८६ जना नेपाली इन्टरनेटको पहुँचमा छन्। क्रमशः हिमाल र पहाडमा पनि इन्टरनेट पुग्दैछ। नागरिक यो सञ्जालमा जोडिँदैछन्। यसै बेला अनलाइन सेवा दिने कार्यालयले विभिन्न माध्यमबाट नागरिकमा सेवा लिने प्रकृयाका विषयमा जानकारी दिनुपर्छ। यसो गरे सेवा घरबाटै लिन्छन्। बिचौलियाको फन्दामा सेवाग्राही पर्दैनन्। बिचौलियासँग कार्यालयका कर्मचारी र प्रमुखको पनि मिलेमतो हुने गरेको छ। यस्तो क्रम मन्त्रालयदेखि जिल्लाका कार्यालयसम्म पनि भेटिन्छ। यसलाई रोक्न गृह मन्त्रालयकै सक्रियता आवश्यक हुन्छ। जिल्लामा प्रहरी प्रशासनले निगरानी गर्ने र कार्यालय प्रमुख पनि बिचौलिया रोक्ने विषयमा चनाखो बने समस्या ठुलो छैन। कुनै कार्यालयबाट प्रहरीले सेवाग्राहीलाई दुःख दिनेलाई पक्राउ पनि गरेका उदाहरण छन्। तर, पक्राउ परेको केही घण्टामा नै छुट्दा यो क्रम मौलाएको छ। सेवाग्राही ठग्नेदेखि दुव्र्यवहारसम्म गर्न पछि नपर्ने बिचौलियालाई तह लगाउन सकिने सार्वजनिक अपराधदेखि ठगीसम्मका मुद्दा लगाउने कानुन छन्। आवश्यक परेको समयमा कानुनको प्रयोग गर्न पनि सरकार पछि नपरोस्।"
मुख्य कार्यसूचीमा प्रवेश नै नगरी बैठक स्थगित,"काठमाडौं : प्रमुख प्रतिपक्षी नेकपा एमालेको अवरोधका कारण राष्ट्रियसभा बैठक स्थगित भएको छ। बैठक मुख्य कार्यसूचीमा प्रवेश नै नगरी स्थगित भएको हो। बैठक सुरु हुनेवित्तिकै एमाले सांसदहरुले उठेर विरोध जनाएपछि संविधानसभा सदस्य मानबहदुर महतोको निधनमा शोक प्रस्ताव पारित गर्दै बैठक स्थगित भएको हो। अब अर्को बैठक असोज ५ गते बस्नेछ। बुधबारको बैठकमा प्रधानमन्त्री शेरबहादुर देउवाले 'खाद्य स्वच्छता तथा गुणस्तर विधेयक, २०७७, 'सार्वजनिक सेवा प्रसारण विधेयक, २०७७, अभिलेख संरक्षण (पहिलो संशोधन) विधेयक २०७७ र सुरक्षण मुद्रण सम्बन्धी विधेयक, २०७७ लाई दफावार छलफलका लागि विधायन व्यवस्थापन समितिमा पठाइयोस् भन्ने प्रस्ताव प्रस्तुत गर्ने कार्यसूचीमा थियो। बुधबारको बैठकमा विधायन व्यवस्थापन समितिका सभापति परशुराम मेघी गुरुङले 'अध्यागमन विधेयक, २०७६' सम्बन्धी समितिको प्रतिवेदन सभासमक्ष पेश गर्ने कार्यसूचीमा उल्लेख छ। तर, एमाले सांसदहरुले बैठकमा अवरोध गरेपछि राष्ट्रियसभाका अध्यक्ष गणेशप्रसादन तिमिल्सेनाले बैठक स्थगित गरेको जानकारी गराए।"
कक्षा १२ को परीक्षा आजदेखि,काठमाडौंः कक्षा १२ को अन्तिम परीक्षा आज(बुधबार)देखि सुरु हुँदैछ। राष्ट्रिय परीक्षा बोर्डका अनुसार भौतिक उपस्थितिमै परीक्षा हुन लागेको हो। परीक्षामा ३ लाख ७४ हजार विद्यार्थी सहभागी हुँदैछन्। बोर्डका अनुसार भदौ ३० देखि असोज ८ गतेसम्म परीक्षा सञ्चालन हुनेछ। परीक्षामा विद्यार्थीलाई होम सेन्टरको व्यवस्था मिलाइएको र ४ हजार ३१५ वटा परीक्षा केन्द्र तय भएको बोर्डले जनाएको छ। यसअघि गत साउन ३१ देखि भदौ ९ गतेसम्म परीक्षा तालिका सार्वजनिक गरिएको थियो। तय भएको परीक्षा तालिका कोरोना संक्रमण जोखिमलाई मध्यनजर गर्दै स्थगित गरिएको थियो। सरकारले प्रवेशपत्रका आधारमा कक्षा ११ र १२ का परीक्षार्थीलाई कोरोना भाइरसविरुद्धको खोप लगाएको छ। गत वर्ष कक्षा १२ को परीक्षा मंसिरमा सञ्चालन भएको थियो।
"सुनको मूल्य बढ्यो, चाँदी स्थिर","काठमाडौं : नेपाली बजारमा सुनको मूल्य ६ सय रुपैयाँले बढेको छ। बुधबार सुन तोलामा ६ सयले बढेर ९१ हजार २ सय रुपैयाँमा कारोबार भइरहेको नेपाल सुनचाँदी महासंघले जनाएको छ। मंगलबार सुन तोलाको ९० हजार ६ सय कायम गरिएको थियो । तेजावी सुन तोलाको ९० हजार ७ सय रुपैयाँमा काराेबार भइरहेकाे छ । यस्तै, चाँदीको मूल्य स्थिर रहेको छ। आज चाँदी तोलाको एक हजार २०० रुपैयाँमा कारोबार भइरहेको महासंघले जनाएको छ। मंगलबार पनि चाँदी तोलाको एक हजार २०० रुपैयाँमा कारोबार भएको थियो।"
बालिका बनिन् एक दिनको अध्यक्ष,"विराटनगर : मोरङको बूढीगंगा गाउँपालिकामा १६ वर्षीया सुस्मिता ऋषिदेवलाई एक दिनका लागि अध्यक्ष बनाइएको छ। ५७औं राष्ट्रिय बालदिवसको अवसर पारेर मंगलबार उक्त जिम्मेवारी दिएको हो। स्थानीय सरकारका काम कारबाहीका बारेमा बालबालिकालाई जानकारी दिने उद्देश्यले एक दिनको अध्यक्ष बनाएका हौं, प्रमुख प्रशासकीय अधिकृत डम्बरुबल्लभ बरालले भने, उनीहरूले स्थानीय तहलाई कसरी लिएका छन् र कसरी बुझेका छन् भन्ने स्पष्ट हुन पनि पालिकाले नौलो अभ्यास गरे हो। गाउँपालिकाले सुस्मितालाई प्रमाणपत्र दिएर अध्यक्षको पदभार ग्रहण गराएको थियो। सुस्मिताको अध्यक्षतामा गाउँपालिकाले ३ वटा महत्वपूर्ण निर्णयसमेत गरेको छ। बालबालिकाको नेतृत्व विकासका लागि ५० हजार रूपैयाँ बजेट थप गर्ने, नयाँ भौतिक संरचना बालमैत्री बनाउने र बालविवाह नियन्त्रणका लागि अभियान सञ्चालन गर्ने निर्णय भएको बरालले बताए। अध्यक्ष सुस्मिताले विद्यालय र स्वास्थ्यचौकीको निरीक्षणसमेत गरेकी थिइन्। जनताको सबैभन्दा नजिकको सरकारको अध्यक्ष बन्न पाउँदा खुसी लागेको सुस्मिताले बताइन्। एक दिनका लागि भए पनि यति ठूलो जिम्मेवारी दिनुभएकोमा पालिकालाई धन्यवाद दिन्छु, उनले भनिन्, स्थानीय सरकार के हो र यसले कसरी काम गर्छ भन्ने जानकारी पाएँ। अरू स्थानीय तहलाई पनि बालमैत्री बन्न अभियान थाल्ने उनले बताइन्। गाउँ कार्यपालिकाको सोमबारको बैठकले बाल दिवसका दिन एक बालिकालाई आर्थिक र प्रशासनिक अधिकारबाहेक सांकेतिक रूपमा गाउँपालिकाको अध्यक्ष बनाउने निर्णय गरेको थियो। बालबालिकाको क्षमता एवं नेतृत्व विकासमा यस्ता कार्यक्रम महत्वपूर्ण हुने गाउँपालिका अध्यक्ष बालचन्द्र माझीले बताए। यस्ता कार्यक्रमलाई देशव्यापी बनाउन आवश्यक रहेको माझीले बताए।"
आईसीसी विश्वकप क्रिकेट लिग२ : ओमानसँग हार्यो नेपाल,"काठमाडौं : आईसीसी विश्वकप क्रिकेट लिग२ अन्तर्गत ओमानविरुद्धको खेलमा नेपाल पराजित भएको छ। मंगलबार अल अमिरात क्रिकेट मैदानमा भएको खेलमा नेपाल घरेलु टोली ओमानसँग पाँच विकेटले पराजित भएको हो। नेपालले दिएको एक सय ९७ रनको लक्ष्य ओमानले ३११ ओभरमा पूरा गरेको हो। ओमानको जितमा प्रारम्भिक ब्याट्सम्यान जतिन्दर सिंहले शतकीय पारी खेले। उनले ६२ बलमा ६ छक्का र १२ चौकाको सहयोगमा एक सय सात रन बनाए। यस्तै मोहमद नदीमले अविजित ३८, सुरज कुमारले २० र आर्यन खानले १८ रन बनाए। नेपालका करण केसी र कुशल मल्लले दुईदुई विकेट लिए। यस्तै सुशन भारीले एक विकेट हात पारे। यसअघि टस जितेर पहिले ब्याटिङ गरेको नेपाल ४७४ ओभरमा अलआउट हुँदै एक सय ९६ रनमा समेटिएको थियो। मिडल अर्डरमा लगातार विकेट गुमाउँदा नेपाल एक सय ९६ रनमै समेटिएको थियो। नेपालका लागि प्रारम्भिक ब्याट्सम्यान आसिफ शेखले सर्वाधिक ९० रनको अर्धशतकीय पारी खेलेका थिए। आसिफले एक सय १२ बलमा एक छक्का र सात चौका हाने। यसैगरी कप्तान ज्ञानेन्द्र मल्ल र करण केसीले समान २१ रन बनाए। यस्तै रोहितकुमार पौडेलले २०, सन्दीप लामिछानेले १६, सोमपाल कामीले सात र विनोद भण्डारीले ६ रन बनाए। सोमबार अमेरिकाविरुद्धको खेलमा ८४ रनको आक्रामक पालि खेलेका कुशल भुर्तेल शून्य रनमै पेभेलियन फर्किएका थिए। नेपाललाई कम योगफलमा रोक्न ओमानका बिलाल खानले चार विकेट लिए। यस्तै नेस्टोर धाम्बाले दुई जिसान मक्सुद र मोहमद नदीमले एकएक विकेट हात पारे। आईसीसी विश्वकप क्रिकेट लिग२ अन्तर्गत सोमबार भएको खेलमा नेपालले अमेरिकालाई पाँच विकेटले पराजित गरेको थियो। आईसीसी विश्वकप क्रिकेट लिग२ अन्तर्गत नेपालले यसअघि घरेलु मैदानमा ओमानसँग दुई खेल खेलेको थियो। नेपाल दुवै खेलमा पराजित भएको थियो।"
लक्ष्मणको बाँसुरी प्रेम,"दैलेख : हिन्दु सँस्कृतिमा बाँसुरी र श्रीकृष्ण पर्यायवाची मानिन्छन्। नेपाली संगीतमा सबैभन्दा बढी प्रयोग हुने बाजा पनि बाँसुरी नै हो। प्राकृतिक बाजा बाँसुरीबाट आउने धुन निकै मधुर हुन्छ। बाँसुरीका धुन सुन्ने जोकोही मोहित हुन्छन्। यही बाँसुरी बजाएर सबैलाई मोहित बनाउनेमध्येका एक हुन्, दैलेखका लक्ष्मण नेपाली। ७८ वर्षीय लक्ष्मणको बाँसुरीसँग जोडिएको साइनो गज्जबको छ। नौ वर्षको हुँदा बाँसुरी बजाउन थालेका लक्ष्मणले बजाएको बाँसुरीको धुनले अहिले पनि गुञ्जायमान बनाइरहेको छ। बुबा करवीर र आमा मोतीसराको कान्छो सन्तान हुन्, लक्ष्मण। विसं २००१ साल माघ १६ गते नारायण नगरपालिका१ पुरानो बजारस्थित गोलबजारमा जन्मिएका लक्ष्मणका दुई दाजुहरू थिए। उनी दुई वर्षको छँदा आमा र बुबाको निधन भयो। दाइ लालवीर र जयवीरको अभिभावकत्वमा हुर्किएका लक्ष्मण नौ वर्षको कलिलै उमेरमा बाँसुरीप्रति आकर्षित भइसकेका थिए। लक्ष्मणको विरासत कपडा सिलाउने कला मात्र होइन, बाद्यबादनका साधनहरू बाँसुरी र तम्मर बजाउने पनि थियो। उनमा बाँसुरी र तम्मर बजाउने मात्र होइन, नाच्ने र गाउने कला पनि छ। लक्ष्मणका जेठो दाइ लालवीर दैलेखबाटै स्थापना भएको नेपाली सेनाको ज्वाला दल गणमा ब्यान्ड मास्टर (नाइके) सम्म भएका थिए। माइलो दाइ जयवीर नेपाल प्रहरीमा जागिरे थिए। लालवीर र जयवीरको निधन भइसकेको छ। दाइहरू आआफ्नो गृहस्थीमा लागेपछि लक्ष्मण कपडा सिलाउने मेसिन बोकेर गाउँका घरघर पुग्थे। कपडा सिलाएबापत (तत्कालिन बालीघरे प्रथा) पाएको अन्नपातले लक्ष्मणको घरमा चुल्हो बल्थ्यो। परिवारको भोक मेटाउनकै लागि संघर्ष गरेका उनले साधनालाई पनि चटक्कै छाडेनन्। बाल्यकालदेखि नै बाँसुरी र तम्मर बजाउने कलाकै कारण समाजका अगुवाहरूको रोजाइमा परिरहे। स्थानीय मौलिक लोकभाका मात्र होइन, भजन, आधुनिक, हिन्दी गीतहरूमा समेत बाँसुरीको धुन बजाउने लक्ष्मणको कलाले मेलालाई विशेष बनाइरह्यो। उनले बजाएको धुनमा कयौंलाई नचाए, हँसाए अनि रुवाए पनि। बाद्यबादनको कला भएकै कारण थुप्रै अवसर पनि आए। तर, आफू जन्मिएको गाउँ र ठाउँ छाडेर जान मेरो मनले मानेन्, उनी भन्छन्, जति कमाएँ यहीँ खर्चिएँ। मसँग भएको कलालाई सम्प्रेषण गरें। लाखे नाच विशेषतः बाँसुरीकै तालमा नाचिन्छ। बाँसुरीको तालमा तम्मर, तम्मरको तालमा ढोल, ढोलको तालमा झ्याली र घुङ्गरु अनि यी सबै बाजाको तालमा नाचिने नाच हो, लाखे नाच। सामाजिक र साँस्कृतिक रुपमा पछाडि पारिएको दलित समुदायमा जन्मिएर उनले कहिले पनि हिनताबोध गर्नु परेन। उमेरले आठ दशक पुग्नैलाग्दा उनको हौसला भने उस्तै छ। बाँसुरी बाधक लक्ष्मण अहिले स्वास्थ्य समस्याले थलिएका छन्। गत जेठमा लडेर घाइते भएका उनलाई अचेत अवस्थामै नेपालगञ्ज पुर्याइएको थियो। स्वास्थ्य जाँचका क्रममा ढाडको हड्डी खिइँदै गएको र नशा च्यापिएको रिपोट आएको थियो। जसका कारण शरीरको तल्लो भाग पक्षघात हुन पुग्यो। उनको दुवै मृगौलामा समेत समस्या देखिएको छ। झन्डै तीन दशकदेखि लक्ष्मणलाई नजिकबाट नियालिरहेका अमर सुनार भन्छन्, उहाँ कहिल्यै थाक्नु भएन। संकोच मान्नुभएन। कहिल्यै यो वा त्यो चाहियो भन्नु भएन। आफ्नो बुबाको पुस्तादेखि नाति पुस्तासम्मलाई आफ्नो बाँसुरीको धुनमा सवारी, त्रिताल, भोटेसेलो, झाम्रेदेखि तीजका भाका, कृष्णलिला टाकटुकेमा नचाउनुभयो। साँस्कृतिक पर्व वर्षे मेला अर्थात श्रीकृष्ण जन्माष्टमीमा उहाँको योगदान अतुलनीय छ।"
पुस मसान्तसम्म हतियार नवीकरण गर्न पाइने,"काठमाडौं : गृह मन्त्रालयले हतियार नवीकरण र नामसारी गराउन छुटेकाहरुलाई पुष मसान्तसम्मको समय दिएको छ । गृहले सो अवधिभित्र हतियारको इजाजतपत्र नवीकरण गराउन नसकेकाहरुलाई अन्तिम पटकका लागि अगामी पुस मसान्तसम्म इजाजतपत्र नवीकरण गराउने समय दिएको हो । त्यस्तै, हातहतियार नामसारी गराउन छुट भएकाहरुका लागि समेत तोकिएको शुल्क तिरेर पुस मसान्तसम्मको समय गृहले दिएको छ । त्यसका लागि गृह मन्त्रालयले हातहतियार खरखजना ऐन,२०१९ संशोधन गरेको छ । तर, इजाजतपत्रवालाले अहिलेसम्म हातहतियार नवीकरण र नामसारी नगर्नुको स्पष्ट कारण भने पेश गर्नुपर्नेछ ।"
मिलेमतोमा अरुको जग्गा वडा अध्यक्षको ससुराको नाममा !,"लुम्बिनी : लुम्बिनी साँस्कृतिक नगरपालिका १० का वडा अध्यक्ष रमजान अलि मियाँले आफ्नै ससुरालाई अर्कैको जग्गा पास गरिदिन मुख्य भूमिका खेलेको पाइएको छ। ससुरा सभान अल्लाह भारतीय नागरिक हुन्। उनको स्थायी ठेगाना भारतको महाराजगंज कवलपुर हवेली (वनकटहवा) हो। वडा अध्यक्ष मियाँले नक्कली नागरिकता बनाउनेदेखि ससुराको नाममा जग्गा पास गराई किनबेचमा प्रमुख योजनाकारका रुपमा संलग्न रहेको पाइएको हो। उनकै खास मिलेमतोमा सोही वडास्थित मधुवनीका स्थायी बासिन्दा ७० वर्षीय गरिब कोहारको नाममा रहेको १० कठ्ठा १७ धुर जग्गा वडा अध्यक्षले ससुराको नाममा पास गराउन भूमिका खेलेका हुन्। आफ्नै ससुरा भारतीय नागरिक सभान अल्लाहलाई नक्कली गरिब कोहार बनाएर जग्गा किनबेच गरिएको छ। पीडित गरिब कोहार वडाबाट नागरिकताको प्रतिलिपी बनाउने सिफारिस, जग्गाधनी प्रमाणपत्रको प्रतिलिपी निकाल्ने सिफारिस, चारकिल्ला सिफारिसदेखि जग्गा ससुराको नाममा लिएर दोस्रो र तेस्रो व्यक्तिलाई विक्री गर्नेसम्मका किर्ते काममा अध्यक्षको प्रत्यक्ष संलग्नता रहेको छ। आफ्नो नाममा भएको जग्गा थाहैँ नपाई अर्कैले लगेपछि सक्कली जग्गाधनी प्रमाणपत्र र नागरिकता बोकेर पीडित गरिब कोहार न्यायको खोजीमा भौतारिरहेका छन्। खबर थाहा पाएदेखि उनलाई भोक र निद्रा परेको छैन। पीडितले शंकाका घेरामा रहेका वडा अध्यक्ष मियाँसहित सात जनालाई किटानी जाहेरी दिई जिल्ला प्रशासन कार्यालय भैरहवामा उजुरी दिएका छन्। वडा अध्यक्ष रमजान अलि मियाँ, तानसेन नगरपालिका८ साविक मदनपाखेरा ४ निवासी ३१ वर्षीय सन्दिप कार्की, सियारी गाउँपालिका १ सोनारत निवासी ६० वर्षीय भागवत प्रसाद उपाध्याय, विहादी गाउँपालिका ५ पर्वत निवासी २७ वर्षीय सुरज आचार्य, सियारी गाउँपालिका १ रुपन्देही निवासी २५ वर्षीय राजन तिवारी, सिद्धार्थनगर नगरपालिका १२ निवासी मालपोत कार्यालयमा कार्यरत ४५ वर्षीय डण्डपानी न्यौपाने र यशोधरा गाउँपालिका ८ कपिलवस्तु निवासी ४० वर्षीय गोविन्द प्रसाद मल्लाहका नाममा किटानी जाहेरी छ। प्रहरीले किटानी जाहेरी परेकामध्ये पछिल्लो पटक जग्गा किनेर बैंकबाट ऋण समेत लिइसकेका यशोधरा गाउँपालिका ८ कपिलवस्तु निवासी गोबिन्दप्रसाद मल्लाह र लेखापढी व्यवसायी सियारी गाउँपालिका १ सोनारत निवासी ६० वर्षीय भागवत प्रसाद उपाध्यायलाई मात्र नियन्त्रणमा लिएर अनुसन्धान गरिरहेको जनाएको छ। वडा अध्यक्षका ससुरा सभान अल्लाहको पहिचान खुल्ने गरी भारतको महाराजगंजबाट दिइएको जग्गा प्रमाणपत्र। वडा अध्यक्षले गाउँका सोझा नागरिकको जग्गा भारतबाट ससुरालाई झिकाएर पास गराएको उनका आफन्त र स्थानीयबासीले बताएका छन्। ससुरालाई समेत झुक्काएर जग्गा पास गराएको अध्यक्षका आफन्तहरु प्रतिक्रिया दिन्छन्। वडा अध्यक्ष अझै फरार ससुराको नाममा अरुको जग्गा पास भएको खबर गाउँभरी फैलिएपछि वडा अध्यक्ष मियाँ फरार भएका छन्। उनी आठ दिनदेखि वडा कार्यालयमा गएका छैनन्। एक साता बितिसकेपछि पनि सम्पर्कमा नआएपछि नगरपालिकाले सदस्य हरिराम बानियाँलाई कार्यवाहक अध्यक्ष दिएर काम चलाएको छ। एक सातादेखि वडा अध्यक्ष हाम्रो सम्पर्कमा हुनुहुन्न,वडा सचिव महाशर्माले भने,आउनु हुन्छ की भनेर बाटो हेर्यौँ, नआएपछि कार्यवाहक अध्यक्षबाट काम चलाएका छौँ। किर्ते काममा प्रत्यक्ष संलग्न हुँदा पनि वडा अध्यक्षलाई प्रक्राउ गरेर अनुसन्धान गर्नतर्फ प्रहरी प्रशासनले प्रभावकारी रुपमा चासो नदेखाएको मधुवनीका स्थानीय घनश्याम गुप्ताले गुनासो गरे। हामी प्रहरीलाई अनुसन्धानमा खुलेर सहयोग गर्न तयार छौँ,उनले भने,तर, अहिलेसम्म दोषीलाई किन प्रक्राउ गरिदैन ? यो अचम्मको विषय भएको छ ? उनले वडा अध्यक्ष मियाँ भारतको बम्बईमा रहेको खबर आफूले पाएको बताए। गुप्ताले भनेप्रहरीले चाहेमा एकैछिनमा वडा अध्यक्षलाई प्रक्राउ गर्नसक्छ। गुप्ता पीडित कोहारको बेचिएको जग्गाको संधियार समेत हुन्। के गर्दैछ प्रहरी ? फरार वडा अध्यक्षको खोजी कार्य भइरहेको जिल्ला प्रहरी कार्यालय रुपन्देहीका प्रवक्ता एवं प्रहरी नायव उपरीक्षक सत्यनारायण थापाले जानकारी दिए। स्थानीयले फरार वडा अध्यक्षको खोजीमा प्रभावकारी चासो दिएन भनेर गुनासो गर्छन् भन्ने जिज्ञासामा थापाले भने,हामीले उहाँलाई खोज्नु नपर्ने कुनै कारण छैन्, कुनै व्यक्ति कसैको सम्पर्कमा हुनसक्ला तर हाम्रो सम्पर्कमा नभएकाले उहाँ खोजीमै हुनुहुन्छ। केही दिनभित्र नतिजा आउने गरी प्रहरीले काम थालिरहेको उनले प्रतिक्रिया दिए। फरार वडा अध्यक्ष भर्खरै निर्वाचित नेपाली कांग्रेसको वडा सभापति समेत हुन्। स्थानीयका अनुसार उनी गृहमन्त्री बालकृष्ण खाँडका नजिकका पात्र हुन्।"
"सरकारले बलपूर्वक विधेयक ल्यायो, पारित गर्न बल गरेन","काठमाडौं : विपक्षी एमालेको नाराबाजीबीच सरकारले भदौ २५ मा बजेट अध्यादेश प्रतिस्थापन विधेयक संसद्मा पेश गर्यो। उक्त विधेयक भदौ ३० भित्र पारित गरिसक्नुपर्ने संवैधानिक समयसीमा थियो। तर, संसद् बैठक नै असोज ४ गतेसम्म स्थगित गरिएको छ। प्रतिस्थापन विधेयक पारित नभएका कारण भदौ ३० पछि राष्ट्रिय ढुकुटीबाट सरकारले खर्च नै गर्न नपाउने स्थिति देखा पर्दैछ। मंगलबार संसद्बाट बजेट पारित नभएपछि अर्थमन्त्री जनार्दन शर्माले ५७ दिन खर्च गर्न रोकिनुपर्ने अवस्था आउने बताएका छन्। मन्त्री शर्माले संसद् भवनमा सञ्चारकर्मीसँग भने, ५७ दिन खर्च रोकिएर केही फरक पर्दैन। तर, पूर्वअर्थ सचिव सुमन शर्मा भने बजेट विहीनताको अवस्थामा धेरै नै अप्ठ्यारो अवस्था आउने बताउँछन्। बिरामीहरूका लागि अस्पतालमा गर्नुपर्ने खर्च, जेलमा नियमित हुने खर्चमा असर पर्ने शर्माको भनाइ छ। वर्षाको समय छ। बाढीपहिरो जाला, बाटो तथा सडक मर्मतसम्भार गर्नुपर्ने हुन्छ, यस्ता तत्कालै खर्च गर्ने क्षेत्रमा प्रभाव पर्न सक्छ, शर्माले भने, छोटो समयका लागि घरमा सरसापट गरेर काम चलाए जस्तो पनि गर्न सकिएला तर लामो समयका लागि सम्भव हुँदैन। यसपटक सरकारले बजेट पारित नहुँदासम्मका लागि पेस्की खर्चसम्बन्धी कानुन पनि बनाएन। अब, सरकार सामु दुईवटा मात्र विकल्प छन्। पहिलो, संसद अधिवेशन अन्त्य गर्ने र अध्यादेश जारी गरी बजेटलाई निरन्तरता दिने। दोस्रो चार दिन राष्ट्रिय ढुकुटी ठप्प पार्ने र मुलुकलाई बन्धक बनाउने। सरकारले पहिलो विकल्प रोज्दा फेरि पनि संसद्को सामना गर्नैपर्ने हुन्छ। अध्यादेश जारी गरेर केही समयलाई राहत मिले पनि अर्को अधिवेशनमा यही समस्या नदोहोरिएला भन्न सकिन्न। तर, दोस्रो विकल्प रोजेर मुलुक ठप्प बनाउँदा सरकारको जिम्मेवारी र क्षमतामाथि नै प्रश्न उठ्नेछ। बुधबारदेखि बजेट अध्यादेश स्वतः निष्क्रिय हुँदैछ। प्रतिस्थापन गर्ने विधेयक संसद्मा अघि बढ्नेनबढ्ने अन्योल पनि उस्तै छ। सचिवालयका कर्मचारीहरू भने संसदले स्वीकार गरिसकेकाले अध्यादेश निष्क्रिय भए पनि प्रतिस्थापन विधेयक निष्क्रिय नहुने तर्क गर्छन्। अर्थ मन्त्रालयका प्रवक्ता महेश आचार्यले ४ दिन बजेट विहीनताको अवस्थामा तत्काल के गर्ने भन्नेमा जवाफ नभएको प्रतिक्रिया दिए। आज बजेट पारित हुने अपेक्षा थियो, प्रवक्ता आचार्यले भने, अनुमान नगरेको घटना भएको छ। अब के होला भन्ने जवाफ छैन। पेस्की खर्चसम्बन्धी विधेयक नबनेका कारण सरकारलाई अप्ठ्यारो हुने उनले बताए। ओली नेतृत्वको सरकारले दोस्रो पटक संसद् विघटन गरी जेठ १५ मा अध्यादेशबाट बजेट सार्वजनिक गरेको थियो। सर्वोच्चको फैसलाअनुसार पुनःस्थापित संसद्को साउन ३ को पहिलो बैठकमा सरकारले अध्यादेश पेश गरेको थियो। तर, समय छँदै बजेट प्रतिस्थापन गर्ने विधेयकलाई संसद्बाट पारित गर्नेतर्फ सरकारले ध्यान दिएन। अन्तिम समयमा बलपूर्वक संसद्मा प्रतिस्थापन विधेयक पेश गर्यो। तर, पारित गर्न भने सरकारले पनि बल गरेन। विपक्षी एमालेका कारण आर्थिक प्रणालीलाई निरन्तरता दिन नसकिएको भन्दै दोष थोपर्न खोजेको देखिन्छ। तर, दुई महिना संसद चल्दा पनि प्रतिस्थापन विधेयक पारित गर्न पहल नगरेकाले जिम्मेवारीबाट भाग्न नमिल्ने संसद्कै कर्मचारीहरू बताउँछन्। प्रतिनिधिसभा नियमावलीका नियम निलम्बन गरेर फास्ट ट्रयाकबाट पारित गर्न चाहेको भए सम्भव थियो, सचिवालयका एक उच्च कर्मचारीले भने। पूर्वअर्थ सचिव रामेश्वर खनाल एक किसिमको आर्थिक अनिश्चितता आउने बताउँछन्। राजस्व असुली गर्न त अप्ठ्यारो देख्दिन, उनले भने, तर सरकारको नियमित काममा भने खर्च गर्न पाइँदैन।"
होसियार ! हानिकारक स्यानिटाइजर र मास्क छ्यापछ्याप्ती,"केतपाईंले प्रयोग गरिरहेको स्यानिटाइजर र मास्क गुणस्तरयुक्त छ त ? यसमा ध्यान नगएको हुन सक्छ है ! बजारमा गुणस्तरहीन सामग्री छ्यापछ्याप्ती पाइएका छन्। औषधि व्यवस्था विभागले गत वर्ष अनुगमन गर्दा २० कम्पनीबाट उत्पादित स्यानिटाइजर प्रयोग गर्नै नहुने पाइएको थियो। तर, मानव स्वास्थ्यलाई घातक त्यस्ता वस्तुको बिक्रीवितरण अझै रोकिएको छैन। कानुनी प्रक्रिया पुर्याएरै दर्ता गर्छन्। तर, उत्पादनका बेला गुणस्तर मापदण्ड पूरा गर्दैनन्, विभागका वरिष्ठ औषधि व्यवस्थापक सन्तोष केसी भन्छन्, बजार निरीक्षण गर्न गयौं। शंका लाग्यो। प्रयोगशालामा नमुना परीक्षण गर्दा मापदण्डअनुसार पाइएन। विभागमा मंगलबार व्यवसायीहरू फाइल बोकेर यताउता गरिरहेका थिए। वरिष्ठ औषधि व्यवस्थापक केसीको टेबलको आधा भागमा फाइलको चाङ थियो। केसी तिनै फाइलमा हस्ताक्षर गरिरहेका थिए। कतिपयले विभागमा दर्ता नै नगरी यस्ता स्वास्थ्य सामग्री अवैध ढंगले उत्पादन गरिरहेका छन्। अन्नपूर्ण खोज ब्युरोको सम्पर्कमा आएका केही व्यवसायीसँग दर्ता नम्बर माग्दा उनीहरूले आनाकानी गरे। कति होलान् यस्ता कम्पनी ? नाम उल्लेख नगर्ने सर्तमा विभागका एक निरीक्षक भन्छन्, स्यानिटाइजरको खोलमा ठेगाना नै हुँदैन। सम्पर्क नम्बरसमेत हुँदैन। त्यस्तोलाई कहाँ खोज्ने ? कसरी कारबाही गर्ने ? बजारमा भएको स्यानिटाइजर गुणस्तरीय छ कि छैन भनेर उपभोक्ता आफैं चनाखो हुनुपर्छ। अधिकांश उपभोक्ता स्यानिटाइजर र मास्कको गुणस्तरबारे हेक्का राख्दैनन्। तर, चिकित्सक एवं स्वास्थ्यकर्मी डराईडराई त्यसको प्रयोग गर्छन्। अनि, बिरामीको उपचारमा जुट्छन्। बिरामीले घसेको वा लगाएको मास्कको के ग्यारेन्टी छ र ? हेक्का नराख्ने हो भने बिरामीबाट हामी र हामीबाट बिरामीलाई पनि कोरोना सर्न सक्छ, त्रिवि शिक्षण अस्पतालका एक चिकित्सक भन्छन्, मास्क र स्यानिटाइजर लगाउँदैमा ढुक्क हुन सकिँदैन। नेपाल स्वास्थ्य अनुसन्धान परिषद्का कार्यकारी प्रमुख डा प्रदीप ज्ञवाली पनि दिनहुँ स्यानिटाइजर दल्छन्। मास्क लगाउँछन्। तापनि ढुक्क छैनन्। किन त ? बजारमा जस्ता पनि (गुणस्तरहीन) स्यानिटाइजर र मास्क छ्यापछ्याप्ती छन्, डा ज्ञवाली भन्छन्, उत्पादन अनुमति दिएर मात्र भएन। अनुगमन र कारबाही पनि गर्न जरुरी छ। विभागले कोरोना महामारी उत्कर्षमा रहेका बेला गत वर्ष पटकपटक अनुगमन गर्दा मापदण्डविपरीतका स्यानिटाइजर बरामद गरेको थियो। विभागका सूचना अधिकारीसमेत रहेका केसी २० कम्पनीका उत्पादन गुणस्तरहीन पाइएको सुनाउँछन्। एक निरीक्षक भन्छन्, विषाक्त रसायन (मेथानोल) मिश्रित ह्यान्ड स्यानिटाइजर पाइयो। राष्ट्रिय औषधि प्रयोगशालामा गरिएको परीक्षणमा २० कम्पनीका उत्पादन प्रयोग गर्नै नहुने पाइएको थियो। केसी भन्छन्, विषाक्त रसायन (मेथानोल) समावेश भएको र मापदण्डविपरीतका समिश्रण पाइएकाले मानव स्वास्थ्यमा गम्भीर नकारात्मक असर गर्ने हुँदा बिक्रीवितरण रोक्का गरियो। विभागले त्यस्ता उत्पादन प्रयोग नगर्ननगराउन सूचना जारी गरेको थियो। निरीक्षण महाशाखाकी वरिष्ठ औषधि व्यवस्थापक उषा तण्डुकार मापदण्ड पूरा नगरेका ११ व्यवसायीविरुद्ध मुद्दा प्रक्रिया अघि बढाइएको बताउँछिन्। व्यवसायीलाई धर्मसंकट ? चीनबाट स्वदेश फर्केका एक युवामा कोरोना संक्रमण पुष्टि भएलगत्तै केही व्यवसायीले स्वदेशमै मास्क एवं स्यानिटाइजर उत्पादनको योजना बनाएका थिए। तर, कानुन र गुणस्तर परीक्षण गर्ने जनशक्ति नभएको जनाउँदै अनुमति नपाएको व्यवसायीको दुखेसो छ। बजारमा स्यानिटाइजर र मास्क अभाव चुलियो। आयात गरिएको सामानको मूल्य अकासियो। मास्कको आयात नै हुन पाएन। बजारमा स्यानिटाइजर चरम अभाव भयो, व्यवसायी दीपक दाहाल भन्छन्। त्यसपछि व्यवसायीले स्वदेशमै उत्पादन गर्नुपर्ने महसुस गरे। उनीहरूले तत्कालीन उद्योगमन्त्री लेखराज भट्ट, कांग्रेस सांसद दिव्यमणि राजभण्डारी र संसद्को अर्थ समितिका सभापति कृष्णप्रसाद दाहालसँग सहयोग मागे। तपाईंहरूले उत्पादन सुरु गर्नुहोस्। दर्ताको कामपछि गरौंला, तत्कालीन उद्योगमन्त्री भट्टले दिएको आश्वासन स्मरण गर्दै व्यवसायी दाहाल भन्छन्, मन्त्रीले नै भन्नुभएको हो भनेर हामी पनि ढुक्क भयौं। प्रविधिजन्य स्वास्थ्य सामग्री तथा उपकरणको उत्पादन, निकासि, पैठारी, दर्ता अनुमति र मापदण्ड (स्तर) सम्बन्धमा विभागले निर्धारण गरेको प्रक्रिया पूरा गरी अनुमति दिने व्यवस्था २०७६ चैत ७ गते मन्त्रीस्तरीय निर्णयबाट गरियो। त्यसको पर्सिपल्ट (चैत ९ गते) विभागले ह्यान्ड स्यानिटाइजर उत्पादन गर्न सूचना जारी गरेको थियो। हाल विश्वमा महामारीका रूप लिएको कोभिड१९ र अन्य संक्रमणको रोकथाममा ह्यान्ड स्यानिटाइजरको प्रयोग उपयोगी हुने र हाल बजारमा अभाव रहेको तथा गुणस्तरसमेत यकिन नभएको अवस्था छ, सूचना थियो, हाल बजारमा रहेका उत्पादनहरूको हकमा यो सूचना प्रकाशित भएको मितिले बढीमा तीन महिनाभित्र दर्ता प्रक्रिया पूरा गर्नुपर्ने अनिवार्य व्यवस्था लागू गरिएको छ। त्यो सूचनाले मर्कामा पारेको उत्पादकको भनाइ छ। बजारमा स्यानिटाइजर अभाव थियो। त्यसको पूर्तिका लागि दुई वर्ष अवधि सकिने मिति (एक्सपायरी डेट) राखेर बजारमा स्यानिटाइजर पुग्यो, एक व्यवसायी भन्छन्, अनुगमनपछि औषधि विभागले लाइसेन्स दिँदा प्रयोग गर्ने मिति (एक्सपायरी डेट) एक वर्षको मात्र राख्नु भनिदियो। हामीलाई कत्रो धर्मसंकट ? विभागले बजारमा बिक्रीवितरण भइरहेको स्यानिटाइजरमा खोट लगायो। मापदण्ड तोकेभन्दा अगावै उत्पादन गरेका र पछि पनि उत्पादन भएका स्यानिटाइजरको परीक्षण गरेका थियौं, महानिर्देशक नारायण ढकाल भन्छन्, बजारमा भएका गुणस्तरहीन सामान बन्द गर्न आदेश गर्यौं। कतिपय कम्पनी बन्द भए। गुणस्तरहीनमाथि कालोबजारी प्रहरीले २०७८ वैशाखदेखि ६ साताभित्र ३७ व्यवसायीलाई पक्राउ गर्यो। प्रहरी प्रवक्ता वसन्तबहादुर कुँवरका अनुसार उनीहरूले गुणस्तरहीन स्वास्थ्य सामग्रीको कालोबजारी गरेको पाइएको छ। परिस्थितिको फाइदा उठाउँदै गुणस्तरहीन स्वास्थ्य सामग्री उत्पादन गरी बिक्री गरेको भेटियो, प्रवक्ता कुँवर भन्छन्, जनस्वास्थ्यमा खेलवाड भयो। तोकिएभन्दा बढी मूल्यमा बिक्री गरियो। अर्कै कम्पनीको लेबल टाँस गरी नक्कली सामग्री उत्पादन गरेको पनि पाइयो। नेपाल औषधि उत्पादक संघका पूर्वअध्यक्षसमेत रहेका दाहाल स्वदेशी मात्र होइन, विदेशबाट भित्रिएको मास्क र स्यानिटाइजरको पनि मापदण्ड नपुगेको दाबी गर्छन्। भन्छन्, आयातित स्वास्थ्य सामग्री गुणस्तरहीन छ भनेर सूचना दियौं। तुरुन्तै कारबाही गरिएन। विभागका महानिर्देशकलाई ०७७ असोज ९ गते फेसबुकमार्फत जानकारी गराएको उनको भनाइ छ। आयातित स्यानिटाइजरविरुद्ध उजुरी गरेको पाँच महिनापछि अनुगमन गरेर हुन्छ ? नेपालीले गुणस्तरहीन स्यानिटाइजर घसिरहे, दाहाल भन्छन्, अनुगमनमा तत्कालै ध्यान दिइएन। विभागका महानिर्देशक ढकाल उद्योग दर्ता नगरी गरेको उत्पादनबारे आफूलाई केही जानकारी नभएको बताउँछन्। दर्ता भएका उद्योगका उत्पादन के कस्तो छ भनेर प्रयोगशालामा परीक्षण गरिन्छ, ढकाल भन्छन्, दर्ता नभएका उत्पादनबारे केही थाहा छैन। परीक्षणबिना गुणस्तरीय छन्छैनन् भनेर कसरी ठोकुवा गर्न सकिन्छ र ? विभागमा दर्ता भएका कम्पनीको संख्या ४४ पुगेको छ। ती कम्पनीका ९० वटा उत्पादन बजारमा छन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल निजी क्षेत्रको उत्पादन गुणस्तरहीन छ भने सरकारले नै उत्पादन गर्नुपर्ने बताउँछन्। भन्छन्, नागरिकलाई संक्रमणबाट जोगाउन सरकारले नै गुणस्तरयुक्त स्यानिटाइजर र मास्क उत्पादन गरेर निःशुल्क वितरण गर्नुपर्छ। छुटको घोषणा बजेटमै सीमित राजस्व परामर्श समितिले गत वर्ष विभागमा दर्ता भई उत्पादन हुने स्यानिटाइजरमा प्रयोग हुने कच्चा पदार्थ इथानोलमा छुट हुनुपर्ने सिफारिस गरेको थियो। सोहीअनुरूप तत्कालीन अर्थमन्त्री युवराज खतिवडाले बजेट भाषणका क्रममा इथानोल तथा पीपीईमा अन्तःशुल्क छुटको घोषणा गरे। तर, अर्थमन्त्रीको बजेट वक्तव्य व्यवहारमा लागू हुन नपाएको दाहाल बताउँछन्। व्यवसायीले तत्काल तत्कालीन अर्थसचिवद्वय शिशिर ढुंगाना र हरिशरण पुडासैनीलाई भेटे। सक्नुहुन्छ भने नेपालमै बनाउनुस्। सक्नुहुन्न भने भारत, चीनबाट आउँछ भन्दै ठाडो जवाफ दिनुभयो, एक व्यवसायी भन्छन्, कर्मचारी स्वदेशी उद्योग संरक्षणतिर लागेनन्। आयातकर्ताको प्रलोभनमा परे। बजारमा नियमित अनुगमन गर्न विभागसँग पर्याप्त जनशक्ति छैन। त्यसमाथि अनुगमनमा जाँदा सुरक्षाको प्रत्याभूति नहुने निरीक्षकहरूको गुनासो छ। उपभोक्ता हित संरक्षण मञ्चका उपमहासचिव विष्णुप्रसाद तिमिल्सिना जनशक्ति न्यून भएको वा सुरक्षाको प्रत्याभूति नभएको बहानामा अनुगमन, निरीक्षण प्रभावकारी हुन नसकेको बताउँछन्। गुणस्तरहीन मास्क र स्यानिटाइजरबाट स्वास्थ्यमा खेलवाड भइरहेको छ, अधिवक्ता तिमिल्सिना भन्छन्। ००० छाला र नङमा असर इन्सट्यान्ट ह्यान्ड स्यानिटाइजर (अल्कोहल बेस्ड)सम्बन्धी स्तर २०७६ अनुसारको मापदण्डमा रहेर स्यानिटाइजर उत्पादन गर्नुपर्ने कानुनी व्यवस्था छ। तर, बजारमा गुणस्तरहीन मास्क, स्यानिटाइजरलगायत स्वास्थ्य सामग्री छ्यापछ्याप्ती छन्। काठमाडौं, भक्तपुर, वीरगन्जलगायत सहरी क्षेत्रमा गुणस्तरहीन स्यानिटाइजर उत्पादन गरेको पाइएको छ। वरिष्ठ छाला रोग विशेषज्ञ धर्मेन्द्र कर्ण विषाक्त स्यानिटाइजर प्रयोग गरेकै कारण छालाजन्य समस्या लिएर आउने गरेको बताउँछन्। हातको छाला चिलाउने समस्या छ। कन्याउँदा घाउ पाक्ने र फोका आउने हुन्छ, डा कर्ण भन्छन्, फोकाका कारण पोल्छ। विस्तारै नङमा छुन्छ। नङ पाक्ने र क्षति भएको पाइएको छ। डब्लूएचओले तोकेको मापदण्डअनुसार अल्कोहल नपाइएको डा कर्ण बताउँछन्। स्यानिटाइजरमा अल्कोहल कम्तीमा ६० प्रतिशत हुनुपर्छ। हाइड्रोजन पेरोक्साइड पनि हुनुपर्छ। ग्लिसिरिनको मात्रा पनि हुनुपर्छ। डिस्टिल वाटर मिसाएको हुनुपर्छ, उनी भन्छन्, तर, बजारमा पाइने प्रायः स्यानिटाइजर गुणस्तरीय छैनन्। उनका अनुसार गुणस्तरहीन स्यानिटाइजरले छालाको माथिल्लो तहलाई क्षति पुर्याउँछ। छाला सुक्खा हुन्छ। चिलाउँछ। काम गर्दा एलर्जी हुन्छ। ब्याक्टेरिया र फंगसले संक्रमण हुन्छ, उनी भन्छन्, स्यानिटाइजर प्रयोग गर्दा गुणस्तरको ख्याल गर्नुपर्छ। ००० बद्मासी गर्नेको खोजी गर्दैछौं नारायण ढकाल, महानिर्देशक, औषधि व्यवस्था विभाग तपाईंहरूले बजारमा उपलब्ध स्यानिटाइजरको अनुगमन र गुणस्तर परीक्षण गर्नुभएको छ ? स्वदेशीविदेशी स्यानिटाइजरको अनुगमन र परीक्षण गरिरहेका छौं। अनुगमन गर्दा राजस्व पनि राम्रै वृद्धि भयो। आयातितको परीक्षण प्रयोगशालामा हुन्छ। मास्कको पनि नियमन गर्नुपर्छ भन्ने सोंच छ। तर, अहिले नै क्षमता छैन। बजारमा बिक्री भइरहेका स्यानिटाइजर गुणस्तरयुक्त छन् त ? अनुमति लिएका, मापदण्ड पूरा गरेका र राम्रोसँग प्याकिङ गरिएका स्यानिटाइजर गुणस्तरयुक्त छन्। बजारमा पाइने शतप्रतिशत गुणस्तरयुक्त छन् भन्न पनि मिल्दैन। यसलाई सापेक्षिक रूपमा हेरिनुपर्छ। बजारमा जानुअघि ठीक भएका वस्तु बजारमा पुगेपछि गुणस्तरहीन भएको पनि हुन सक्छ। प्याकिङका क्रममा कमजोरी हुन सक्छ। स्यानिटाइजरको गुणमा परिवर्तन आएको पनि हुन सक्छ। मापदण्ड पूरा नगरेको गुणस्तरहीन हुन सक्छ। दर्ता नगरिएका स्यानिटाइजर र मास्क यत्रतत्र देखिन्छ। के यसको अनुगमन गर्न सकिँदैन ? पहिले बिनादर्ताका स्यानिटाइजर थिए। मुद्दा पनि लगाइयो। त्यसपछि औषधि व्यवस्था विभागबाट मेरो सरुवा भयो। केही दिनअघि विभागमै सरुवा भएको छ। म नहुँदा बीचमा के कस्तो भयो अपडेट छैन। लुकिछिपि उत्पादन गरिएका वस्तु गुणस्तरहीन हुन सक्छ। हामीले फेला पारेको अवस्थामा कारबाहीको दायरामा ल्याउँछौं। मापदण्ड बनेपछि बदमासी गर्नेलाई खोजी गर्दै छौं। हाम्रो जनशक्ति सबै गरेर १ सय १५ जना हो। केन्द्रमा ४९ जना छन्। अरू बाहिर छन्। जनशक्ति त अपर्याप्त नै छ।"
आरक्षणको न्यायिक पुनरावलोकन,"आरक्षण जातका आधारमा नभई गरिबीका आधारमा हुनुपर्ने धारणा सुन्दा उत्तम लागे पनि यसले मूल मर्ममै प्रहार गर्छ। सर्वोच्च अदालतको आरक्षणसम्बन्धी फैसलाले नेपालमा फेरि एक पटक आरक्षण बहस चलेको छ। संविधानमा रहेको समावेशी अधिकार तथा कर्मचारी भर्नासम्बन्धी ऐनको बर्खिलाप हुने गरी सर्वोच्चले गरेको फैसलाले आरक्षणका सरोकारवालाहरू मधेसी, जनजाति, दलित, महिला तथा पछाडि पारिएको समुदायलाई एक पटक फेरि सडकमा उत्रिन बाध्य पारेको छ। आरक्षण जातीय नभई वर्गीय हुनुपर्छ भन्ने सर्वोच्चको पैसलाले आरक्षण सिद्धान्तको भाष्यलाई नै तोडमोड पारिदिएको छ। सकारात्मक विभेद सिद्धान्त के हो ? आरक्षणलाई बुझ्नुभन्दा पहिले सकारात्मक विभेद के हो यसलाई राम्ररी बुझ्नुपर्ने हुन्छ। यस सिद्धान्तबारे विश्वका विज्ञले धेरै कुरा बताएका छन्। आइरसी म्यारिन योङको विचारमा सकारात्मक विभेद समूह केन्द्रित यस्तो नीति हो, जसले खास समुदायको उत्पीडनको अवस्था सम्बोधन गर्न सहयोग गर्छ। यो ऐतिहासिक रूपमा उत्पीडनमा परेको समुदायलाई क्षतिपूर्ति दिँदै समानता दिलाउने उपाय हो। क्रस्वीको शब्दमा सकारात्मक विभेद थप प्रष्टीकरण हुन्छ यो नीति विगतमा भएका अन्याय सुधार्ने कार्यक्रम हो। जसले असमानता अन्त्य गर्न सहयोग गर्छ। गोल्ड म्यानका अनुसार, यो नीति पछाडि र अगाडि दुवैतिर हेर्ने सिद्धान्तमा आधारित छ। पछाडि हेर्ने सिद्धान्तले विगतका अन्यायलाई सकारात्मक विभेद वा आरक्षणका माध्यमबाट क्षतिपूर्ति प्रदान गर्छ भने अगाडि हेर्ने सिद्धान्तले भविष्यमा समानता कायम गर्न मद्दत गर्छ। सकारात्मक विभेद वा आरक्षण सबै समूहलाई समान अवसर प्रदान गर्ने नीति होइन। यो त विशेषगरी विगत तथा वर्तमानमा बहिष्करणमा पारिएका समुदायलाई सशक्तीकरण गरेर राज्यको मूलधारमा ल्याउने एक महŒवपूर्ण प्रयास हो। यस तथ्यबाट के प्रष्ट हुन्छ भने जातीय संरचनाको उच्च स्थानमा रहेका विगत तथा वर्तमानमा जात, भाषा, क्षेत्र, लिंग, भाषा आदिका आधारमा विभेदमा नपरेका समुदायले आरक्षण खोज्नु अशोभनीय कुरा हो। असमानता र भेदभाव मानवअधिकार विरुद्धका कुरा हुन्। सबै मानव समान हुन्छन्। र, मानवबीच जात, भाषा, धर्म, लिंग, वर्ण क्षेत्र आदिका आधारमा भेदभाव गर्न हुँदैन। तर कतिपय अवस्थामा समानताको उद्घोष गर्दैमा समान रूपले अधिकारको प्रयोग गर्न सक्ने अवस्था नहुन सक्छ। असमानहरूलाई समान भनिँदैमा कमजोर रूपमा रहेको वर्गले समान रूपमा अधिकारहरू प्रयोग गर्न सक्ने सक्षमता नराख्न सक्छ। त्यस अवस्थामा कमजोर वर्गका लागि विशेष तथा प्राथमिकताजन्य व्यवहार गर्न आवश्यक हुन सक्छ। शासन सत्ताामा पहुँच भएका तथा समाजमा कुनै पनि बहिष्करणमा नपरेका गरिब समुदायलाई गरिबी निवारण कार्यक्रमबाट माथि उठाउन सकिन्छ। यसका लागि जातीय आरक्षण माग गर्नु सैद्घान्तिक र व्यावहारिक दुबै दृष्टिले ठीक होइन। खासगरी सकारात्मक विभेद कमजोर समुदायलाई सक्षम समुदायभन्दा भिन्न रूपमा विशेष व्यवहार र संरक्षण गरेर भए पनि समान बनाउनुपर्छ भन्ने मान्यतासँग सम्बन्ध राख्दछ। राज्यबाट वञ्चितिमा पारिएकै कारण आर्थिक, सामाजिक, शैक्षिक, राजनीतिक आदि विभिन्न आधारमा कमजोर वर्गको रूपमा रहेका समुदायलाई राज्यको नीति निर्माणदेखि शिक्षा, स्वास्थ्य, विकास, राजनीति आदि विभिन्न स्थानमा पहुँचको अवसरलाई सुनिश्चित गर्न उनीहरूको पक्षमा राज्यले लिने खास नीति हो। यस व्यवस्थाले कसैको पक्षमा खास र विशेष सुविधा त दिन्छ तर यसको उद्देश्य कसैको भाग खोस्ने नभई मूलधारबाट बाहिरिएकालाई मूलधारमा ल्याउने हुन्छ। नागरिकहरू राज्य वा कानुनको दृष्टिमा समान रहने र राज्यद्वारा कानुनको प्रयोगमा धर्म, वर्ग, जात, लिंग, वर्ण, उत्पत्ति र वैचारिक आस्था वा तीमध्ये कुनै कुराका आधारमा भेदभाव नगरिने सामान्यतया विश्वका प्रायः मुलुकका संविधानमा व्यवस्था गरिएको हुन्छ। यसलाई औपचारिक समानताको नामले सम्बोधन गरिन्छ। कमजोर वर्गका मानिसलाई भने समानताले मात्र पुग्दैन। उनीहरूका लागि सारभूत समानता आवश्यक हुन्छ। यस्तो समानता विभिन्न किसिमले बहिष्करणमा पारिएका वर्गका विकासका लागि संरक्षण र सशक्तीकरणको कानुनद्वारा विशेष व्यवस्था गरिनुपर्छ। औपचारिक समानताको मान्यताले मात्र धरातलीय असमानतालाई हटाउन नसक्ने हुँदा समानताका दाबेदारहरूको पृष्ठभूमि नै समान छैन भने होचालाई अग्लो बनाउन सोही अनुरूपमा समर्थन र सहयोग उपलब्ध बनाई प्रतिस्पर्धा योग्य बनाउने उपाय नै सारवान समानता हो। फरक अवस्थामा धरातलीय यथार्थलाई पहिचान गर्न नसकेसम्म औपचारिक समानता सार्थक नहुने हुँदा धरातल नै समथर बनाउन सकारात्मक विभेदको अवस्था कार्यान्वयन गरिन्छ। सकारात्मक विभेदले शताब्दीयौँदेखि अन्यायमा परेका खास समुदायको क्षतिपूर्तिको दाबी गर्दछ। यसअनुसार समाजको प्रारम्भिक चरणबाटै समाजका केही व्यक्तिले कमजोर वर्गमाथि ज्यादै अन्याय गरी राज्यको मूलधारबाट पछाडि पार्ने काम गरेकाले यसरी अन्याय गर्नेका सन्ततिले आफ्ना पुर्खाले गरेको अन्यायवापत क्षतिपूर्ति गर्नुपर्छ भन्ने मान्यता नै यसको सारभूत पक्ष हो। संवैधानिक विधि शास्त्रमा सकारात्मक विभेदको उत्पत्ति र कार्यान्वयनको आवश्यकता राज्यलाई लोककल्याणकारी बनाउन सामाजिक न्याय प्राप्त गर्ने पुनित उद्देश्यले भएको मानिन्छ। यसको उद्देश्य ऐतिहासिक र सामाजिक विभेदलाई सच्याउनु हो। राज्यको सुविधा सम्पन्न वर्ग र वञ्चित वर्गबीच विद्यमान विभेदको अन्त्य गरी वास्तविक रूपमा समान तुल्याउन वञ्चितिमा पारिएका समुदायलाई समान तहमा पुर्याउन नै यसको प्रयोग र कार्यान्वयन गरिन्छ। आरक्षण के हो ? सारवान समानता कायम गर्न वञ्चितिमा परेका समुदायलाई विशेष संरक्षणको आवश्यकता पर्दछ। राज्य संरचनाका महŒवपूर्ण जिम्मेवारीहरूमा, रोजगारीका अवसरहरूमा समाजमा कमजोर रूपमा रहेका वर्गलाई वास्तविक रूपमा सहभागी हुने अवसरको सिर्जना गर्न गरिने विशेष संरक्षणको कार्यलाई आरक्षण भनिन्छ। यसले आर्थिक, सामाजिक, शैक्षिकजस्ता आधारमा पछाडि परेको समुदायको विकास, संरक्षण र सशक्तीकरणका माध्यमबाट वास्तविक समानता ल्याउने अभीष्ट राख्दछ। ऐतिहासिक एवम् समाजिक रूपमा वञ्चित समुदायका लागि आरक्षण एक लोकप्रिय साधन हो। यसबाट धेरै कम मात्र प्रतिनिधित्व हुने वा प्रतिनिधित्व नै नहुने समुदायका लागि प्रतिनिधित्व सुनिश्चित गर्न सहयोग पुग्दछ। यसले अवसर र उत्प्रेरणा प्रदान गरेर सुविधाविहीन समुदायका लागि क्षमता अभिवृद्धि गर्दछ। आर्थिक, सामाजिक तथा शैक्षिक दृष्टिले पछाडि पारिएका समुदायलाई उनीहरूको पहुँच र जीवनस्तर माथि उकास्न निश्चित संख्या वा प्रतिशतमा स्थान छुट्ट्याई उनीहरूको लागि सुरक्षित गर्ने भएकाले यो विधिलाई आरक्षण मानिएको हो। जस्तै स्कुल, कलेज, अस्पताल, सेना, प्रहरी, निजामती सेवा आदिमा आरक्षण गरी प्रतिनिधित्व सुनिश्चित गराइन्छ। राज्य सञ्चालनका विभिन्न तहमा अधिकारको रूपमा प्रतिनिधित्व गराउन चाहिने यो प्रक्रियाबाट वञ्चित वर्गलाई अपनत्व महसुस गराउन सकिन्छ। सकारात्मक विभेदले व्यापक अर्थ र कार्यक्रमलाई समेट्छ भने आरक्षण सकारात्मक विभेदलाई कार्यान्वयन गर्ने एक महŒवपूर्ण संयन्त्र हो। यो कुनै गरिबी निवारण र रोजगारी उपलब्ध बनाउने कार्यक्रम होइन। यो त राज्यले उत्पीडनमा पारेका जाति, समुदाय, लिंग, क्षेत्रका व्यक्तिलाई राज्यको मूलधारमा ल्याउने कार्यक्रम हो। तीन हजार वर्षदेखि यो राज्य सत्ताले कुनै निश्चित समुदायलाई सम्पूर्ण अवसर एकलौटी गर्यो। त्यसको क्षतिपूर्तिस्वरूप जसलाई वञ्चितिमा पारियो, त्यसलाई अग्राधिकार दिने कार्यक्रम वा नीति हो। सकारात्मक विभेद वा आरक्षणको आवश्यकता सारवान समानता कायम गर्न, वञ्चितिमा परेका समुदायलाई न्याय दिलाउन र समतामूलक र न्यायपूर्ण व्यवस्थाको प्रत्याभूति दिलाउनका लागि हो। यस्तै, राज्य संरचनामा विभिन्न समुदायको प्रतिनिधित्व सुनिश्चित गर्न, सबै किसिमका विभेदको अन्त्य गर्न र ऐतिहासिक रूपमा राज्यबाट भएको अन्यायको क्षतिपूर्ति दिलाउन पनि हो। सामाजिक, सांस्कृतिक आधारमा समाजमा विद्यमान विभेदलाई अन्त्य गर्न र पिछडिएको वर्गको क्षमता र मनोभाव उच्च बनाउन पनि आवश्यक पर्छ। जसले कमजोर वर्गको राज्य संरचनामा अवसर, पहुँच र प्रतिनिधित्व सुनिश्चित पनि गर्छ। आरक्षण जातको आधारमा कि गरिबीको ? आरक्षण जातका आधारमा नभई गरिबीका आधारमा हुनु पर्ने धारणा सुन्दा अति उत्तम लागे पनि वास्तवमा यसले आरक्षणको मूल मर्ममै प्रहार गर्छ। अहिलेसम्म विश्वका कुनै पनि देशमा गरिबी हटाउन आरक्षण प्रयोग भएको छैन। आरक्षण केवल ऐतिहासिक रूपमा बहिष्करणमा पारिएका समुदायको समानता र न्यायका लागि गरिने विशेष व्यवस्था हो। यसले त्यस्ता समुदायको सामाजिक, आर्थिक, शैक्षिक तथा राजनीतिक अवस्थामा सुधार गर्न सहयोग गर्छ। गरिबी न्यूनीकरण एक विशेष क्रार्यक्रम हो, नेपालमा त्यसका लागि गरिबी निवारण आयोग छ। नेपालको शासन सत्तामा पहुँच भएका तथा समाजमा कुनै पनि बहिष्करणमा नपरेका गरिब समुदायलाई गरिबी निवारण कार्यक्रमबाट माथि उठाउन सकिन्छ। यसका लागि जातीय आरक्षण माग गर्नु सैद्धान्तिक र व्यावहारिक दुबै दृष्टिले ठीक होइन। अर्कातर्फ अहिले व्यवस्था गरिएको आरक्षण, पूर्ण आरक्षण होइन। सयमा जम्मा ४५ प्रतिशतलाई मात्र आरक्षण गरिएको छ। बाँकी ५५ प्रतिशत खुलाका नाममा प्रष्ट रूपमा बाहुन क्षत्री समुदायले नै पाएका छन्। यसरी हेर्दा महिला, मधेसी, जनजाति र दलितभन्दा धेरै प्रतिशत बाहुन क्षत्रीकै भागमा परेको छ। बाहुन क्षत्री वा शासक समुदायको अहिलेको पहुँच हेर्दा पनि देशको शासन सत्ता, कर्मचारी, सेना, प्रहरी, शिक्षा, स्वास्थ्य सबै ठाउँमा उनीहरूकै वर्चस्व छ। नेपालको सामाजिक तथा जातीय संरचनाका आधारमा जनसंख्याको ठूलै हिस्सा ओगट्ने दलित समुदाय छ। झन्डै चार हजार वर्षदेखि छुवाछूतजस्तो अमानवीय विभेद भोग्दै बहिष्करणमा परेको समुदाय हो। जनजाति समुदाय भाषाका आधारका विभेद भोग्दै आइरहेका छन्। मधेसी समुदाय वर्णको आधारमा विभेद भोग्दै आइरहेका छन्। महिलाहरू पितृसत्तात्मक अभिमानको सिकार हुँदै आइरहेका छन्। यस्तो उत्पीडन तत्काल अन्त्य गर्दै पीडित समुदायको बृहत्तर हितमा समानता र न्यायका लागि सहभागितामूलक लोकतन्त्रमा आरक्षण वा अन्य उपायबाट क्षतिपूर्ति दिनु नितान्त वैज्ञानिक मानिन्छ। यो तथ्य मध्यनजर गर्दै नेपालको संविधान तथा कानुनमा समानुपातिक अधिकार प्रत्यायोजन गरिएको छ। यस अधिकारको पूर्ण कार्यान्वयन हुन नपाउँदै सर्वोच्च अदालतले संविधान र कानुनको खिल्ली उड्ने निर्णय गर्नु बहुसंख्यक जनतालाई अन्याय गर्नु त हुँदै हो। फेरि पनि निश्चित समुदायकै एकल वर्चस्व कायम गरी राज्य सत्तालाई निश्चित वर्गको मात्रै पेवा बनाउने कुण्ठित मनसाय हो। नेपालमा ऐतिहासिक रूपमा बहिष्करणमा परेका समुदायका लागि व्यवस्था गरिएको संविधान कानुनविपरीत गरिबीका आधारमा आरक्षण हुनुपर्छ भन्ने सर्वोच्चको निर्णय ब्राह्मणवादी सोच र सामन्तवादी चरित्रको पराकाष्ठा हो। यसर्थ यो केही समुदायले बुझेको जस्तो समस्या होइन। यो त विगत र वर्तमानमा भएका जातीय, लैंगिक, भाषिक, क्षेत्रीय विभेद अन्त्य गर्ने एक सकारात्मक उपाय हो। यो कुनै समुदायको भाग खोस्न रचिएको षड्यन्त्र नभई सबै समुदायलाई समान अवसर र न्याय प्रदान गर्न लागू गरिएको एक वैज्ञानिक सामाजिक नीति र कार्यक्रम हो। आरक्षणको विरोध गर्नु र यो हटाउने निर्णय गर्नु नेपालको संविधान, ऐनकानुन र संघीय लोकतान्त्रिक व्यवस्थाकै उपहास गर्नु हो। यसले अनावश्यक द्वन्द्व र झडप निम्त्याउँछ। तसर्थ सबै स्थापित सकारात्मक उपाय, आरक्षण वा समावेशीकरणलाई अझ प्रभावकारी बनाउन आजको आवश्यकता भएकोले सर्वोच्चबाट गरिएको यस अन्यायपूर्ण कदमको न्यायिक पुनरावोलोकन गरियोस्।"
"उदार राजतन्त्र, अनुदार तालिवानतन्त्र","ब्रिटिसको उद्देश्य अफगानिस्तानलाई कब्जा गर्नेभन्दा पनि अफगानिस्तानमा रसियाको प्रभाव पर्न नदिने रणनीति थियो। मध्य एसियाको प्रवेशद्वार मानिने अफगानिस्तानसँग अशान्त इतिहासको कालखण्ड छ। साम्राज्यवादी शक्तिहरूको आक्रमणविरुद्ध प्रतिरोध अफगानीहरूको पहिचान मानिन्छ। बाह्य आक्रमणविरुद्ध एक भएर लड्ने र त्यसमा विजय हासिल गरेपछि एकअर्काविरुद्ध लडेर पुनः बाहिरी हस्तक्षेप निम्त्याउने अफगानीहरूको अर्को दुःखद् पाटो पनि छ। ३३० बीसीमा अफगानिस्तान कब्जा गरेका प्राचीन ग्रिकका सम्राट् अलेक्जेन्डर द ग्रेटदेखि तेह्रौं शताब्दीका मंगोल सम्राट् चंगेज खानले अफगानी भूभागलाई कब्जा गरेका थिए। दुरानी वंशका प्रथम सम्राट् अहमद साह दुरानीले १७४७ मा आधुनिक अफगान राष्ट्रको स्थापना गरेका थिए। अहमद साहले मर्नुअघि छोरा तैमुर साहलाई लेखेको चिठीमा भनेका थिए, विदेशीहरूलाई कहिल्यै कुनै अधिकार र बाटो नदिनु। यदि तिमीले थोरै अधिकार र बाटो दियौं भने तिमीले आफ्नै हातले जनताको विनाशका लागि बाटो खोल्नुसरह हुनेछ। प्रतिरोध अफगानी राष्ट्रवादको पर्याय बनेको कारणले नै कब्जा गर्न गएका शक्तिशाली साम्राज्यहरू हार व्यहोरेर फर्किएका छन्। भारतको विशाल भूगोललाई उपनिवेश बनाएका ब्रिटिसले सन् १८३९ देखि १९१९ सम्म झन्डै एक शताब्दीका युद्ध गर्दा पनि अफगानिस्तानलाई पूर्णरूपमा कब्जा गर्न सकेन। सन् १९७९ अफगानिस्तान छिरेको सोभियत युनियनको सेना एक दशकको युद्ध लडेर १९८९ मा खाली हात फर्कियो। पछिल्लो पटक आतंकवादविरुद्धको लडाइँ भन्दै २००१ मा अफगानिस्तान पसेको अमेरिकी सेना दुई दशकपछि घर फर्किएको छ। धेरैले यसलाई भियतनाम युद्धपछिको अमेरिकाले व्यहोरेको नराम्रो हार भनेका छन्। साम्राज्यहरू माथि जित हासिल गरेका अफगानीहरू आन्तरिक राजनीतिक खिचातानी, शक्ति संघर्ष र धार्मिक अतिवादका कारण आफैंसँग पटकपटक हारेका छन्। ब्रिटिसले अफगानिस्तानमाथि तीन पटक आक्रमण गरेको थियो। सन् १८३९ देखि १८४२ मा भएको पहिलो एङ्ग्लो अफगान युद्धमा उसले नराम्रो हार व्यहोरेको थियो। सन् १८७८ देखि १८८० मा भएको दोस्रो युद्धमा कन्दहारलगायतका केही भाग कब्जा गर्न सफल भएको थियो। उसले आफूले भनेको मान्ने राजा अमिर अब्दुर रहमान खानलाई सत्तासीन गरायो। ब्रिटिसको उद्देश्य अफगानिस्तानलाई कब्जा गर्नेभन्दा पनि अफगानिस्तानमा रसियाको प्रभाव पर्न नदिने रणनीति थियो। ब्रिटिसले शासन अमिरले गर्ने तर विदेश नीति आफूले भनेबमोजिम हुने सर्त राख्यो र अमिर अब्दुर रहमाल खानले त्यसै गरे। मुजाहिद्दिन लडाकुहरूले नजिबुल्लाहलाई सत्ताच्युत गरेपछि उनीहरूको साझा शत्रु रहेन। सत्ताको लालच, नेतृत्वको महत्त्वकांक्षा, फरक जातीय र आदिवासी पृष्ठभूमिका आधारमा उनीहरू विभाजित भए। १८७९ नोभेम्बर ३० मा बेलायती पत्रिका पञ्चमा प्रकाशित जोन टनियलको कार्टुनले खुब चर्चा पाएको थियो। उक्त कार्टुनको बीचमा अफगानी अमिर उभिएका थिए। उनको दायाँतर्प रसियालाई भालुको रूपमा र बायाँतर्फ बेलायतलाई सिंहको रूपमा चित्रण गरिएको थियो। क्याप्सनमा अफगानी अमिर मलाई मेरा मित्रहरूबाट बचाऊ भनिरहेका थिए। अफगानिस्तानले उत्तरतर्फको रसियन साम्राज्य र दक्षिणका ब्रिटिस साम्राज्यको वफरजोनका रूपमा काम गरेको थियो। १९१९ मा अमिर अमनुल्लाह खानले ब्रिटिस साम्राज्यविरुद्ध स्वतन्त्रताको लडाइँ लडे। जितपश्चात् सन् १९१९ अफगानिस्तान, ब्रिटिस संरक्षित राष्ट्रबाट स्वतन्त्र राष्ट्र बन्यो। अमिर अमनुल्लाह खान उदार र प्रगतिशील राजा थिए। उनले बहुविवाहका विरुद्धमा अभियान चलाए। छात्राहरूका लागि शिक्षाको व्यवस्था गरे। महिलाका लागि समान हकका लागि काम गरे, महिलालाई सम्बन्धबिच्छेदको अधिकार दिए। स्त्रीहरूले बुर्काले शरीर ढाक्नै पर्ने कुरा इस्लाममा नलेखिएको भन्दै महिलालाई बुर्का लगाउन नपर्ने घोषणा गरिदिए। राजाको प्रगतिशील कदमहरूले इस्लाम खतरामा रहेको भन्दै राजाविरुद्ध धार्मिक कट्टरपन्थी समूहले विद्रोह गरे। गृहयुद्धको रूप लिएपछि राजा अमनुल्लाह भागेर ब्रिटिस इन्डियाको शरणमा गए। सन् १९३३ मा मोहम्मद जाहिर साह राजा बने जो चालीस वर्षसम्म राजा भए। राजा जाहिर साहको कार्यकाल शान्तिपूर्ण र स्थिर थियो। फ्रान्समा अध्ययन गरेका जाहिर साहले संवैधानिक राजतन्त्रको व्यवस्था गरेर प्रधानमन्त्रीय पद्धतिको सुरुआत गरेका थिए। उनले महिलालाई समान शिक्षा, मताधिकार र राजनीतिक सहभागिताको अवसर दिए। सामाजिक पुनर्संरचना र आर्थिक विकासमा महत्वपूर्ण काम गरेका थिए। ६० को दशकमा अफगानिस्तानमा कम्युनिस्ट र इस्लामिक गरी आइडोलोजीको विकास भएको थियो। १९७३ मा कुनै समय जाहिर साहका मातहतमा प्रधानमन्त्री रहेका उनका चचेरा भाइ दाउद खानले सेना र कम्युनिस्ट पार्टी, पिपुल्स डेमोक्र्याटिक पार्टी अफ अफगानिस्तान (पीडीपीए) को सहयोगमा रक्तपातविहीन सत्तापलट गरी आफूलाई अफगानिस्तानको राष्ट्रपति घोषणा गरे। दाउदले अफगानिस्तानलाई गणतान्त्रिक देश त बनाए तर संसद् र न्यायपालिकालाई विघटन गरेर तानाशाहका रूपमा शासन चलाउन थाले। तानाशाह भए पनि उनले सामाजिक र आर्थिक पुनर्संरचना गरे। भारत र अमेरिकासँग पनि सम्बन्ध सुधार गरे। शीतयुद्धको समयमा दाउद खानले असंलग्न परराष्ट्रको नीति अवलम्बन गरे जुन रसियालाई मन परेको थिएन। १९७७ मा दाउद खानले आफ्नै नेतृत्वको नेसनल रिभोलुसनरी पार्टी बनाए। इस्लामिक कट्टरपन्थीहरूलाई खुसी पार्न नयाँ संविधान पनि ल्याए। दाउद खानले कम्युनिस्ट पार्टीबाट खतरा देखेपछि सत्तामा रहन उनीहरूको सफाया गर्ने गलत कदम चलाए। १९७८ अप्रिल १७ मा पीडीपीएका ट्रेड युनियन नेता मिर अकवर खिबरको अज्ञात समूहद्वारा हत्या भयो। पीडीपीएले सोभियत युनियन र सेनाको सहायतामा दाउद खानविरुद्ध सत्ता कु गरे र उनी मारिए। त्यो घटनालाई सौर क्रान्ति भनिन्छ। सौर क्रान्तिपछि पीडीपीएका नेता नुर मोहम्मद तराकी राष्ट्रपति बने। उलीे एक वर्षको अन्तरालमा भूमिसुधार, साक्षरता अभियान, दाइजो प्रथाको अन्त, न्यायिक अधिकारलाई धार्मिक नेता मुल्लाहबाट नागरिक अदालतमा स्थानान्तरण, कमरा प्रथाको अन्त्यजस्ता कयौं क्रान्तिकारी काम गरे। पीडीपीएभित्र सहरी मध्यमवर्र्गीय राष्ट्रवादी समूहको प्रतिनिधित्व गर्ने पर्छम खेमा र ग्रामीण निम्नवर्गीय समूहको प्रतिनिधित्व गर्ने खल्क खेमाका बीचको शक्ति संघर्ष बढ्यो। ६० को दशकदेखि समानान्तर रूपमा विकास हुँदै गएको दुई आइडोलोजी इस्लाम र कम्युनिस्टका बीचमा पनि कडा संघर्ष हुन थाल्यो। पीडीपीएले ल्याएको आमूल परिवर्तनले परम्परागत धर्म र संस्कृतिमा प्रहार भएको भन्दै धार्मिक कट्टरपन्थी समूहले सरकारविरुद्ध गुरिल्ला युद्धको घोषणा गरे। आपसी शक्ति संघर्षका कारण पर्छम खेमाका नेता हफिजुल्लाह आमिनको प्लटिङमा मोहम्मद तराकीको हत्या भयो। राजनीतिक अन्योलतामा फस्यो। यस्तो अवस्थामा इस्लामिस्ट समूहले सत्ता कब्जा गर्नुभन्दा पहिले सोभियत संघले हस्तक्षेप गर्यो। १ लाख २० हजार सोभियत सेना अफगानिस्तान पस्यो। अफिजुल्लाह अमिनको हत्या गरी अर्का कम्युनिस्ट नेता वव्राक करमललाई सत्तामा बसायो। सोभियत युनियनको अफगानिस्तानमाथिको आक्रमणको कारण आइडोलोजिकल र भूराजनीतिक थियो, कमजोर बन्दै गएको कम्युनिस्ट विचारधाराको वर्चस्व कायम राख्ने र अमेरिकाको प्रभावलाई रोक्ने। कार्टरपछि राष्ट्रपति बनेका रोनाल्ड रेगनले त झन् अपरेसनलाई झन तीव्रता दिए। पाकिस्तानमार्फत हातहतियार, तालिम र आर्थिक सहयोग गर्न थाले। सोभियतविरुद्धको लडेको मुजाहिद्दिनलाई सघाउन अमेरिकाले झन्डै एक अर्ब अमेरिकी डलर खर्च गर्यो। अमेरिकासँगै पाकिस्तान, साउदी अरब र अन्य अरबिक राष्ट्रहरूले पनि मुजाहिद्दिनलाई सहयोग गरे। सन् १९८८ अप्रिलमा सोभियत राष्ट्रपति मिखाइल गोर्भाचोभले अफगानिस्तानको युद्धमा जित हासिल नहुने निष्कर्ष निकाल्दै प्रो सोभियत राष्ट्रपति मोहम्मद नजिबुल्लाहलाई सत्ता सुम्पेरसेना फिर्ता बोलाए। अमेरिका र सोभियत संघको सहभागितामा पाकिस्तान र अफगानिस्तानका बीचमा अफगानिस्तानको स्थितिको व्यवस्थापन गर्न जेनेभा सम्झौतामा हस्ताक्षर भयो। सोभियत सेनाको वापसीपछि पनि कठपुतली सरकार भन्दै मुजाहिद्दिनका विभिन्न समूह नजिबुल्लाहविरुद्ध लडिरहे। रसिया शक्तिशाली रहुन्जेल नजिबुल्लाहको सत्ता पनि टिक्यो तर सन् १९९१ मा रसियाको पतन भएपछि उनको सरकार पनि ढल्यो। सन् १९९१ मा शीतयुद्धको विधिवत् अन्तपछि अफगानिस्तान अमेरिकी विदेश मामलाको प्राथमिकतामा परेन। उसले मुजाहिद्दनलाई दिँदै आएको सम्पूर्ण सहयोग बन्द गर्यो। आणविक हतियार विकास गरेको थाहा पाएपछि अमेरिका र पाकिस्तानको सम्बन्धमा पनि केही दूरी बढ्यो। मुजाहिद्दिन लडाकुहरूले नजिबुल्लाहलाई सत्ताच्युत गरेपछि उनीहरूको साझा शत्रु रहेन। सत्ताको लालच, नेतृत्वको महत्वाकांक्षा, फरक जातीय र आदिवासी पृष्ठभूमिका आधारमा उनीहरू विभाजित भए। एकआपसमा भिड्न थाले। उनीहरूको आपसी शक्ति संघर्षले गृहयुद्ध सुरु भयो। काबुल रणभूमिमा परिणत भयो। विभिन्न समूहका मुजाहिद्दिन र तिनले प्रतिनिधित्व गर्ने जातीय समूहका बीचमा संघर्ष भइरहँदा कट्टरपन्थी धार्मिक विद्यार्थीको एउटा समूह बन्यो। धार्मिक नेता, मुल्लाह र स्कलरहरूको त्यो समूहले अफगानिस्तानलाई अति कडा इस्लामिक शासनले मात्र एकता र स्थायित्वमा बाँध्न सक्ने निष्कर्ष निकाल्यो। सन् १९९४ मा तालिवानको जन्म भयो। इस्लामिक कानुनलाई संस्थागत गर्ने, देशलाई युद्धमुक्त गराउने, सामाजिक पुनर्संरचना गर्ने, भ्रष्टाचार उन्मूलन गर्ने र राष्ट्रिय स्वतन्त्रता र स्वाधीनताको रक्षा गर्ने उद्देश्यसहित फतवा जारी गर्यो। कान्दहार कब्जाबाट यात्रा सुरु गरेको तालिवानले दुई वर्षभित्रमा सारा अफगानिस्तान कब्जा गर्न सफल भयो। मुल्लाह मोहम्मद ओमर तालिवानको सर्वोच्च नेता बने। अफगानिस्तानलाई इस्लामिक इमरेट्स अफ अफगानिस्तान नामकरण गरियो। तालिवानले अफगानिस्तानलाई मध्ययुगीन अँध्यारो सुरुङतिर धकेल्यो। कठोर सरिया कानुन लागू गरेर महिलामाथि चरम दमन गरियो। कुनै पुरुषको साथ बेगर महिलालाई घरबाट बाहिर निस्कन बन्देज लगाइयो। महिलाले बुर्काले अनिवार्य शरीर ढाक्नुपर्ने, १० वर्षभन्दा बढी उमेरका छोरीहरूले स्कुल जान नपाउने भए। बाहिर काम गर्न प्रतिबन्ध लगाइयो। महिलाले व्यभिचारलगायतका कुनै अपराध गरेको थाहा पाइएमा सार्वजनिक स्थलमा ढुंगाले हानेर मारिन थालियो। पुरुषका निम्ति पठान ड्रेस र लामो दाह्री अनिवार्य गरियो। तालिवान सरकारले टेलिभिजन, चलचित्र हेर्नदेखि फुटबल, चेसलगायतका खेलहरू खेल्नमा प्रतिबन्ध लगायो। विदेशीको आगमनमा रोक, एनजीओ, तथा संयुक्त राष्ट्रसंघका कार्यालयहरू समेत बन्द गर्यो। तालिवानीहरू पास्तुन राष्ट्रवादवाट प्रेरित अतिवादी सुन्नी मुस्लिमहरू थिए। उनीहरूले हजारा समुदायका सिया मुस्लिमको हत्या गर्न थाले। अल्पसंख्यक क्रिश्चियनहरूलाई उत्पीडन गर्न थाले। हिन्दूहरूलाई मुस्लिमबाट अलग राख्न पहिचानपत्रको व्यवस्था गरे। अफगानिस्तानको सांस्कृतिक महत्व बोकेको छैटौं शताब्दीको वमियानस्थित बुद्धका शालिकहरूलाई भत्काए। तालिवानको अत्याचारविरुद्ध पूर्वमुजाहिद्दिनका विभिन्न इस्लामिक संगठनहरूको गठबन्धन नर्देन एलाइन्सले प्रतिरोध गर्यो। तर, तालिवानसँग हार्यो। त्यसका नेता अहमद साह मसुद मारिए। सन् १९९६ देखि २००१ सम्मको तालिवानको शासनकाललाई सारा विश्वले विरोध गरिरहँदा पाकिस्तान, साउदी अरब र संयुक्त अरब इमिरेट्सले भने समर्थन गरेका थिए। क्रमश"
आईसीसी विश्वकप क्रिकेट लिग२ : ओमानसँग हार्यो नेपाल,"काठमाडौं : आईसीसी विश्वकप क्रिकेट लिग२ अन्तर्गत ओमानविरुद्धको खेलमा नेपाल पराजित भएको छ। मंगलबार अल अमिरात क्रिकेट मैदानमा भएको खेलमा नेपाल घरेलु टोली ओमानसँग पाँच विकेटले पराजित भएको हो। नेपालले दिएको एक सय ९७ रनको लक्ष्य ओमानले ३११ ओभरमा पूरा गरेको हो। ओमानको जितमा प्रारम्भिक ब्याट्सम्यान जतिन्दर सिंहले शतकीय पारी खेले। उनले ६२ बलमा ६ छक्का र १२ चौकाको सहयोगमा एक सय सात रन बनाए। यस्तै मोहमद नदीमले अविजित ३८, सुरज कुमारले २० र आर्यन खानले १८ रन बनाए। नेपालका करण केसी र कुशल मल्लले दुईदुई विकेट लिए। यस्तै सुशन भारीले एक विकेट हात पारे। यसअघि टस जितेर पहिले ब्याटिङ गरेको नेपाल ४७४ ओभरमा अलआउट हुँदै एक सय ९६ रनमा समेटिएको थियो। मिडल अर्डरमा लगातार विकेट गुमाउँदा नेपाल एक सय ९६ रनमै समेटिएको थियो। नेपालका लागि प्रारम्भिक ब्याट्सम्यान आसिफ शेखले सर्वाधिक ९० रनको अर्धशतकीय पारी खेलेका थिए। आसिफले एक सय १२ बलमा एक छक्का र सात चौका हाने। यसैगरी कप्तान ज्ञानेन्द्र मल्ल र करण केसीले समान २१ रन बनाए। यस्तै रोहितकुमार पौडेलले २०, सन्दीप लामिछानेले १६, सोमपाल कामीले सात र विनोद भण्डारीले ६ रन बनाए। सोमबार अमेरिकाविरुद्धको खेलमा ८४ रनको आक्रामक पालि खेलेका कुशल भुर्तेल शून्य रनमै पेभेलियन फर्किएका थिए। नेपाललाई कम योगफलमा रोक्न ओमानका बिलाल खानले चार विकेट लिए। यस्तै नेस्टोर धाम्बाले दुई जिसान मक्सुद र मोहमद नदीमले एकएक विकेट हात पारे। आईसीसी विश्वकप क्रिकेट लिग२ अन्तर्गत सोमबार भएको खेलमा नेपालले अमेरिकालाई पाँच विकेटले पराजित गरेको थियो। आईसीसी विश्वकप क्रिकेट लिग२ अन्तर्गत नेपालले यसअघि घरेलु मैदानमा ओमानसँग दुई खेल खेलेको थियो। नेपाल दुवै खेलमा पराजित भएको थियो।"
मालिंगाको सन्न्यास,"कोलम्बो : श्रीलंकाका तीव्र गतिका बलर लासिथ मालिंगाले टीट्वेन्टी क्रिकेटबाट सन्न्यासको घोषणा गरेका छन्। मालिंगाले मंगलबार टीट्वेन्टी क्रिकेटबाट सन्न्यासको घोषणा गरेका हुन्। ३८ वर्षीय मालिंगाले यसअघि सन् २०११ मा टेस्ट र सन् २०१९ मा एकदिवसीय क्रिकेटबाट सन्न्यासको घोषणा गरेका थिए। मालिंगा टीट्वेन्टी क्रिकेटमा पहिलो एक सय विकेट लिने पहिलो बलर पनि हुन्। मालिंगा टीट्वेन्टी क्रिकेटमा सर्वाधिक विकेट लिने खेलाडीमा चौथो स्थानमा छन्। उनी अघि वेस्ट इन्डिजका ड्वेन ब्राभो, दक्षिण अफ्रिकाका इमरान ताहिर र वेस्ट इन्डिजकै सुनील नारिन छन्।"
