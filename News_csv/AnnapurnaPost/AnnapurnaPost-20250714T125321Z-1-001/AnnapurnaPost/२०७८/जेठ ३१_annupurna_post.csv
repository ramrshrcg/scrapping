शीर्षक,विवरण
स्वाभिमानी देशभक्त गीत : यो शिर झुकेको छैन (भिडियो),काठमाडौं : संगीतकर्मी हरि लम्सालको स्वरमा यो शिर झुकेको छैन बोलको गीत सार्वजनिक भएको छ। कपिल अन्जानले शब्द रहेको गीतको भिडियोमा शंकर पराजुली र आस्था बस्नेतले अभिनय गरेका छन्। गीतमा पौरोखी र स्वाभिमानी देशभक्त युवाको कथा रहेको छ। भिडियोलाई शक्ति पाख्रिनले निर्देशन गरेका हुन्। मिलन तामाङले खिचेको भिडियो अन्जल शर्मा र शक्ति पाख्रिन स्वयं सम्पादन गरेका हुन्। भिडियो हेर्नुहोस्
कोटेश्वरमा नेपाल भेट्न पुगे देउवा र प्रचण्ड,"काठमाडौं : एमाले नेता माधवकुमार नेपालसँग भेट गर्न प्रतिपक्ष दलका नेता कोटेश्वर पुगेका छन्। सोमबार साँझ नेपाललाई भेट्न नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्ड कोटेश्वर पुगेका हुन् । भेटमा पछिल्लो समसामयिक राजनीतिक विषयमा छलफल जारी रहेको देउवानिकट स्रोतले जानकारी दिएको छ। उनीहरुबीच सर्वोच्च अदालतले नेकपा एमालेबारे गरेको निर्णयले पार्नसक्ने प्रभाव र आगामी रणनीतिका विषयमा पनि छलफल भएको छ। प्रदेशमा एमालेका सांसद एक हुन थालेपछि देउवा र प्रचण्ड झस्किएका छन्। सत्तारुढ नेकपा एमालेले स्थायी कमिटी बैठक बोलाएको छ। एमालेले पछिल्ला राजनीतिक घटनाक्रमको समीक्षा र आगामी रणनीतिबारे छलफल गर्न असार २ गते बैठक आह्वान गरेको छ। पार्टी केन्द्रमा ओली र नेपाल पक्षबीच लडाइँ जारी रहेपनि दोस्रो पुस्ताका नेता तथा कार्यकर्ताहरूमा भने पार्टी एक हुनुपर्ने भावना देखिएको छ। सर्वोच्च अदालतले एमाले महाविधेशन कमिटीलाई मान्यता नदिएपछि पार्टी जेठ २ कै अवस्थामा पुगेको चर्चा सुरु भएको छ। पार्टी अध्यक्ष एवम् प्रधानमन्त्री केपीशर्मा ओलीले एमालेलाई ०७५ जेठ २ अनुसार अगाडि बढ्ने संकेत गरेका छन् । तर, नेपाल समूहले भने प्रतिनिधिसभा विघटनको मुद्दा फिर्ता लिनुपर्ने माग राख्दै आएको छ। पार्टीमा एकता कायम गर्न नेकपा एमालेको ओलीनेपाल समूहका दोस्रो तहका नेताहरु सोमबार पनि आन्तरिक छलफलमा जुटेका छन्। नेकपा एमाले भित्रको अन्तरसंघर्षको पेचिलो लडाइँमा रहेको बागमती प्रदेशभित्र आगामी आर्थिक वर्ष २०७८७९ को नीति तथा कार्यक्रम पारित गर्न भने दुवै पक्ष एक ठाउँमा उभिएका छन्। केन्द्रदेखि स्थानीय तहसम्म दुई फरक समूहको कटाक्ष र लडाइँ जारी रहेका बेला बागमती प्रदेशमा दुवै पक्ष मिलेर पार्टी एकताका लागि दबाब दिएका हुन्। यसैगरी एमाले एकमत भएपछि लुम्बिनी प्रदेश सरकार अल्पमतमा रहेको भन्ने विपक्षीको दाबी असफल भएको छ। प्रदेश सरकारले ल्याएको नीति तथा कार्यक्रम बहुमतले पारित भएपछि अल्पमतको सरकार रहेको दाबी असफल देखिएको हो। विपक्षी गठबन्धनले मुख्यमन्त्री अल्पमतमा रहेको भन्दै विश्वासको मत लिनुपर्ने बताउँदै आएका थिए। विपक्षीले एमालेका माधव नेपाल पक्षधर सांसदले विपक्षमा मत जाहेर गर्ने अपेक्षा गरेका थिए। तर, एमाले सांसदहरू एकढिक्का बनेपछि विपक्षीको नीति कार्यक्रम पारित हुन नदिने रणनीति असफल भएको हो। एमालेका शीर्षस्थ नेताहरूलाई एकता गर्न दबाब दिने उद्देश्यले सांसदले नीति तथा कार्यक्रमकै पक्षमा उभिएको जनाएका छन्। प्रदेशमा बजेट र नीति तथा कार्यक्रम पारित भएसँगै सत्ता र विपक्षीका आआफ्ना आरोप प्रत्यारोपको समाधानतर्फ उन्मुख भएको छ।"
पृथ्वीसुब्बाले पूर्वमुख्यमन्त्रीको हैसियतमा सरकारी सुविधा नलिने,"काठमाडौं : गण्डकी प्रदेशका निवर्तमान मुख्यमन्त्री पृथ्वीसुब्बा गुरुङले पूर्वमुख्यमन्त्रीको हैसियतमा सुविधा नलिने घोषणा गरेका छन्। गुरुङको सचिवालयल अनुसार गुरुङले प्रमुख प्रतिपक्ष दलको नेताको हैसियतबाटै जनताप्रति उत्तरदायी भूमिका निर्वाह गर्नेछन्। गुरुङले नवगठित सरकारले जनताको सुविधामा ध्यान देओस् भन्ने एकमात्रै चाहना रहेको प्रष्ट पारेका छन्। गण्डकी प्रदेश सरकार मन्त्रीपरिषदले गरेको निर्णय पूर्व मुख्यमन्त्रीलाई सुविधा दिने कानुन बनाउने समाचारबाट धेरैमा भ्रम पर्न गएको छ। माननीय पृथ्वीसुब्बा गुरुङ प्रमुख प्रतिपक्ष दलको नेताको हैसियतबाटै जनताप्रति उत्तरदायी भूमिका निर्वाह गर्नुहुन्छ। उहाँलाई पूर्वमुख्यमन्त्रीको हैसियतका नाममा कुनै सुविधा लिने एक रत्ति पनि इच्छा छैन। उहाँले त्यस्तो सुविधा लिनु हुने छैन। गुरुङको सचिवालयले भनेको छ, नवगठित सरकारले जनताको सुविधामा ध्यान देओस् भन्ने एकमात्रै चाहना माननीय पृथ्वीसुब्बा गुरुङज्यूको रहेको प्रष्ट गर्दछु। पूर्वमुख्यमन्त्रीलाई सुविधा उपलब्ध गराउने गण्डकी प्रदेश सरकारको निर्णय मुख्यमन्त्री कृष्णचन्द्र नेपाली पोखरेलको नेतृत्वमा नयाँ सरकार गठन भएपछि आइतबार बसेको पहिलो मन्त्रिपरिषद्को बैठकले पूर्व मुख्यमन्त्रीलाई सुविधा उपलब्ध गराउने निर्णय भएको थियो । पहिलो बैठकले पूर्वमुख्यमन्त्रीलाई सुविधा दिन ऐन ल्याउने निर्णय गरेको सरकारका प्रवक्ता मन्त्री कुमार खड्काले जानकारी दिएका थिए । सो विषय बाहिरिएसँगै गण्डकीका मुख्यमन्त्री पोखरेलको आलोचना सुरु भएको छ। यस्ता निर्णयले प्रदेश सरकार सुविधाभोगी भएको टिप्पणी हुन थालेको छ।"
मोटरसाइकल दुर्घटनामा सैनिक जवानको मृत्यु,दमौली : मोटरसाइकल दुर्घटनामा परी एक सैनिक जवानको तनहुँमा ज्यान गएको छ । पोखरा महानगरपालिका २४ स्थित घरबाट झापाको ११ नम्बर बाहिनी जान हिंडेका सैनिक जवान प्रदीप भट्टराईको तनहुँको सुक्लागण्डकी नगरपालिका ७ मालेबगरमा भएको मोटरसाइकल दुर्घटनामा परी ज्यान गएको हो । ग१४ प ७२०१ नं को मोटरसाइकललाई पोखरातर्फ जाँदै गरेको ना७ ख ११६८ नं को कन्टेनरले ठक्कर दिँदा घाइते भएका थिए। उनको उपचारका क्रममा स्थानीय जीपी कोइराला राष्ट्रिय श्वासप्रस्वास उपचार केन्द्रमा मृत्यु भएको जिल्ला प्रहरी कार्यालय तनहुँका प्रहरी नायव उपरीक्षक अरुण पौडेलले जानकारी दिए । प्रहरीले कन्टेनर चालकलाई नियन्त्रणमा लिइएको जनाएको छ ।
गाउँमा सडक पुग्दा व्यवसायिक किसान उत्साहित,"मालिका (गुल्मी) : मालिका गाउँपालिका५ छापहिलेका स्थानीय सूर्यबहादुर केसीको सबै घरजग्गा गाउँकै एकपाखेमा छ। घरजग्गा भएको ठाउँमा सडकको सुविधा नहुँदा उनी दश वर्षअघि घरदेखि माथि निरचौर भन्ने स्थानमा अर्को घर बनाएर बसे। उनीसहित पाँच जनाको परिवार पुख्र्यौली घर छाडेर सडक सुविधा खोज्दै उक्त स्थानमा पुगे। केसीलाई आफ्नो पुख्र्यौली घर नजिकै सडक पुग्लाजस्तो लागेकै थिएन। मालिका गाउँपालिका५ को कार्यालयले चालु आर्थिक वर्षमा फल्तारुखएकपाखे मोटरबाटोका लागि एक लाख रुपैयाँ बजेट विनियोजन गरेर सडक खनेपछि केसी उत्साहित भएका छन्। सडक नपुग्दा जन्मेको घर छाड्न बाध्य भएका थियौँ,उनले भने,बजारबाट सामान लिएर जानै समस्या थियो। अहिले घरमै बाटो आयो। उनी आफ्नो पुरानो घरमा नबसेपनि त्यस स्थानमा विगत १५ वर्षदेखि व्यवसायिक केराखेती र पशुपालन गर्दै आएका छन्। व्यवसायिक खेतीलाई राम्रो बनाउन बाटोले फाइदा पुर्याउने छ,उनले भने,वर्षौदेखि बाटो ल्याउने सपना पुरा हुँदा खुसी भएका छौँ। कोरोनाले एकान्तबास खोजिरहेका बेला उनी सबै परिवारसहित पुरानो घरमा बस्ने सोँचमा छन्। उनीसहित अधिकांश किसानहरुको खेतीपाती गर्ने थलो एकपाखे हो। उर्वरभूमी, बाह्रैमहिना पानीको सुविधा र पशुपालनका लागि सम्भावना भएर पनि किसानहरु सडक असुविधाकै कारण चिन्तामा थिए। गाउँमा मोटरबाटो ल्याउने वर्षौदेखिको सपना यसपाली पुरा भएको फल्तारुखएकपाखे मोटरबाटो निर्माण समितिका अध्यक्ष हिरा बहादुर थापाले सुनाए। बाटो ल्याउने सोँच पहिलेदेखि थियो,६० वर्षिय थापाले भने,वडा कार्यालयले बजेट विनियोजन गरेपछि अहिले बाटो आयो। उनले बाटो निर्माण गर्दा शुरुमा सामान्य विवाद भएपनि पछि विवाद समाधान गरेर सडक ल्याइएको जानकारी गराए। स्थानीय हिड्ने सार्वजनिक गोरेटोहुँदै मोटरबाटो निर्माण गरिएको उनले बताए। गाउँका किसानहरुलाई व्यवसायिक रुपमा लाग्नका लागि बाटोले उत्प्रेरणा जगाएको थापाले प्रतिक्रिया दिए। गाउँका करिब दुई सय घरपरिवारको दैनिकी यस सडकसँग जोडिएको छ।"
राष्ट्रिय क्रिकेट टोलीको जर्सी डिजाइन गर्न खुला प्रतिस्पर्धा : डिजाइरलाई एक लाख पुरस्कार,काठमाडौं : राष्ट्रिय क्रिकेट टोली (पुरुषको) को जर्सी डिजाइन गर्न प्रतिस्पर्धा खुला गरिएको छ। नेपाल क्रिकेट संघ (क्यान)ले सोमबार विज्ञप्ति जारी गर्दै जर्सीको डिजाइनका लागि प्रतिस्पर्धा खुला गरिएको जनाएको छ । नेपाली टोलीले हाल प्रयोग गर्दै आएको जर्सी परिवर्तनका लागि माग बढ्दै गएपछि क्यान र एमएसटीले जर्सीको डिजाइन प्रतिस्पर्धा खुला गर्ने निर्णय गरेका हुन् । जर्सीको डिजाइन गर्दा नेपालको राष्ट्रिय झण्डामा प्रयोग हुने रातो र नीलो रङ ख्याल गर्न आग्रह गरिएको छ । राष्ट्रिय टोलीले पालना गर्नुपर्ने अन्तरराष्ट्रिय क्रिकेट परिषद् (आइसिसी) र एसीसीको नियमानुसार नै जर्सी डिजाइन गर्न आग्रह गरिएको छ । नेपाल क्रिकेट संघले जर्सीको उत्कृष्ट डिजाइन गर्नेलाई रु एक लाख पुरस्कार प्रदान गरिने विज्ञप्तिमार्फत जानकारी दिएको छ। नेपालले आगामी जुलाईमा विश्वकप लिग २ अन्तर्गत स्पेनमा स्कटल्याण्ड र नामिबियासँग प्रतिस्पर्धा गर्ने छ । सोही प्रतियोगितालाई ध्यानमा राखी नयाँ जर्सीको डिजाइन गर्न प्रतिस्पर्धा खुला गरिएको हो । तीन सदस्यीय छनोट समितिले प्राप्त डिजाइनबाट उत्कृष्टलाई छनोट गर्ने छ । नेपाल क्रिकेट संघको नाममा अन्यत्र जर्सी डिजाइन सम्बन्धी आएको सूचनाहरू आधिकारिक नभएको जनाइएको छ।
गण्डकी प्रदेश सरकारको नीति तथा कार्यक्रम : कोरोना नियन्त्रण र स्वास्थ्य पूर्वाधारलाई प्राथमिकता,"पोखरा : गण्डकी प्रदेश सरकारले आगामी नीति तथा कार्यक्रममा कोरोना महामारी नियन्त्रण र स्वास्थ्य पूर्वाधारलाई मुख्य प्राथमिकता दिएको छ । सोमबार प्रदेश सभा बैठकमा प्रदेश प्रमुख सीताकुमारी पौडेलले नीति तथा कार्यक्रम प्रस्तुत गरेकी हुन्। आर्थिक वर्ष २०७८०७९ को नीति तथा कार्यक्रममा कोरोना महामारीबाट नागरिकको जीवन रक्षा गर्न स्वास्थ्य क्षेत्रको विकास र स्तरोन्नति गरिने उल्लेख छ । गण्डकी प्रदेशलाई नेपालको मुख्य पर्यटन केन्द्रविन्दु र पोखरालाई नेपालको पर्यटकीय राजधानीको रुपमा विकास गर्ने कार्यलाई निरन्तरता दिइने नीति तथा कार्यक्रममा उल्लेख छ। प्रदेश पर्यटन गुरुयोजनाको पुनरावलोकन गरिने जनाइएको छ। पौडेलले गण्डकी विश्वविद्यालयमा ५०० शैयाको शिक्षण अस्पताल ९३५० बेडको जनरल अस्पताल, ५० बेडको मुटु, ५० बेडको मृगौला र ५० बेडको अर्बुद रोग उपचार वार्ड० स्थापनाको लागि विस्तृत आयोजना प्रतिवेदन तयार गरी निर्माण कार्य प्रारम्भ गरिने उल्लेख गरिन्। यसैगरी महिलाको स्तन क्यान्सर, पाठेघर क्यान्सर र आङ खस्ने (प्रोल्याप्स) को उपचारमा तत्काल तथ्यांक संकलन गरी तिनीहरुको निशुल्क उपचारको व्यवस्था मिलाइने बताइन्। गण्डकी सरकारको नीति तथा कार्यक्रमको पूर्णपाठ"
कोरोनाविरुद्धको खोप नपाएपछि ट्यांकर चालकले रोके पेट्रोलियम पदार्थको ढुवानी,"काठमाडौं : कोरोनाविरुद्धको खोप उपलब्ध नभएको भन्दै नेपाल पेट्रोलियम ट्यांकर चालक संघले पेट्रोलियम पदार्थको ढुवानी बन्द गरेका छन्। पकटपटक सम्बन्धित निकायमा माग गर्दा खोप उपलब्ध नभएको भन्दै चालकहरुले आइतबारदेखि ढुवानी बन्द गरेका हुन्। यसबाट निजी पम्पहरु प्रभावित भएका छन्। सरकारले अत्यावश्यक सेवामा बन्द, हड्ताल गर्न नपाउने गरी कानून लागु गरेको स्थितिमा ढुवानी बन्द भएको छ। चालक संघका अध्यक्ष इश्वर लामाले आइतबारदेखि बरौनी, अमलेखगञ्ज क्षेत्र तथा आन्तरिक ढुवानी रोकिएको जानकारी दिए। ढुवानीकर्ताको अवरोधका कारण सोमबार पनि प्रदेशभरको आपूर्ति प्रभावित भएको आयल निगमको बागमती प्रादेशिक डिपो थानकोटले जनाएको छ। मंगलबारदेखि निषेधाज्ञामा केही खुकुलो भएसगैँ पेट्रोलियम पदार्थको अभाव हुन सक्ने नेपाल पेट्रोलियम डिलर्स राष्ट्रिय एसोसिएशनले जनाएको छ। आइतबारदेखि थानकोट डिपोबाट पेट्रोलियम पदार्थको ढुवानी रोकिदा मङ्गलबारदेखि अभाव हुनसक्ने एसोसिएसनका अध्यक्ष लिलेन्द्र प्रधानले जानकारी दिए। उनका अनुसार काठमाडौँ उपत्यकाका तीन जिल्ला (काठमाडौँ, ललितपुर र भक्तपुर) मा १७६ वटा निजी पेट्रोल पम्प सञ्चालनमा छन्। सिसीएमसीसँग खोप माग उद्योग, वाणिज्य तथा आपूर्ति मन्त्रालयले अत्यावश्यक वस्तु तथा सेवा प्रवाह गर्ने व्यवसायीलाई खोप उपलब्ध गराउन माग गरेको छ। कोभिड संकट व्यवस्थापन केन्द्रलाई पत्र लेख्दै उद्योग मन्त्रालयले पेट्रोल तथा ग्यास व्यवसायीलाई लगाउन १ लाख ५७ हजार ५ सय ९६ डोज खोप उपलब्ध गराउन माग गरेको छ। नेपाल पेट्रोलियम डिलर्स राष्ट्रिय महासंघलाई १० हजार ३ सय ४६ डोज, नेपाल ट्रक यातायात व्यवसायी महासंघलाई १ लाख ४० हजार डोज र ग्यास बिक्रेता महासंघलाई ४ हजार ६ सय डोज खोप उपलब्ध गराउन मन्त्रालयले माग गरेको छ। यस्तै, नेपाल पेट्रोलियम ट्यांकर चालक संघ थानकोटलाई १५ हजार, नेपाल आयल निगमलाई १ हजार डोज र साल्ट ट्रेडिङ कर्पोरेशनलाई १५० डोज खोप उपलबध गराउन माग गर्दै मन्त्रालयले सोमबार कोभिड संकट व्यवस्थापन केन्द्रलाई पत्र लेखेको हो। रासस"
दाङमा एक वर्षमा ३७३६ युनिट रगत संकलन,"दाङ : जिल्लामा एक वर्षको अवधिमा ३ हजार ७ सय ३६ युनिट रगत संकलन भएको छ। रक्त सञ्चार केन्द्रका प्राविधिक ठाकुर पौडेलले स्वयम्सेवी रक्तदाता र अन्य दाताहरूबाट रगत संकलन भइरहेको बताए। भने झण्डै १४ प्रतिप्रतिशत श्रोतभर्ना (रिपलेस) गरेर संकलन भएको उनको भनाई छ। खपत ३ हजार ५ सय ९५ युनिट भएको रक्तसञ्चार केन्द्र दाङका ले जनाएको छ। सोमबार दिवसको अवसरका ५७ युनिट संकलन भएको छ। तुलसीपुर रक्तसञ्चार केन्द्रमा १६, घोराही रक्तसञ्चार केन्द्रमा ३६, लमही रक्तसञ्चार केन्द्रमा ५ युनिट रगत दिवसकै दिन संकलन भएको पौडेलले बताए। दाङमा यसवर्ष घोराहीमा २३८३ युनिट, लमहीमा २९९ र तुलसीपुरमा १०५४ गरि ३७३६ युनिट रगत ब्यक्ति र संस्थागतरूपमा संकलन भएको छ। रगत खपत भने घोराहीमा २३३३ युनिट, लमहीमा ३३३ युनिट र तुलसीपुरमा ९२९ युनिट भएको केन्द्रले जनाएको छ। १८ वर्षमाथि उमेर पुगेका तर ४५ केजीदेखि माथि तौल समूहका व्यक्तिले ३३ महिना र सोही उमेर समूह र तौल समूह माथिका महिलाले ४४ महिनामा ३ सय ५० एमएल रगतदान गर्न सक्छन्। यो रगत ३५ दिनभित्र प्रयोग गर्न सकिन्छ। कम्पोनेन्ट ब्लडका लागि भने एक व्यक्तिबाट ४ सय ५० एमएल रक्त निकाल्नुपर्छ। यो रगतबाट ह्वाईट ब्लड सेल, रेड ब्लड सेल र प्लाज्मा बनाउने गरिन्छ। यसका लागि १८ वर्ष उमेर र ६० केजी समूहमाथिको व्यक्ति हुनुपर्ने हुन्छ। प्लाज्मा ६ महिना र ह्वाईट ब्लड सेल ४२ दिनभित्र खपत गरिसक्नुपर्ने हुन्छ। एकजना व्यक्तिबाट निकालिएको रगतको कम्पोनेन्टबाट तीनजनालाई सेवा दिन सकिन्छ। रक्तदाता दिवसमा अन्तरक्रिया सोमबार रक्तदाता दिवस मनाइएको छ। मानवीय सेवाको रूपमा लिइने रक्तदानलाई पछिल्लो समय दिवसकै रूपमा मनाउँदै आइएको जेठ ३१ गते अर्थात् १४ जुन विश्व रक्तदाता दिवसका अवसरमा मानव अधिकार तथा शान्ति समाज दाङले रक्तदान जीवनदान विषयक भर्चुअलमार्फत अन्तरक्रिया कार्यक्रम गरेको छ। विश्व रक्तदाता दिवसको अवसरमा शान्ति समाजले रक्तदान गर्दै आएका ब्यक्ति र संस्थागत संघसंस्थाहरूसँग अन्तरक्रिया कार्यक्रम गरेको हो। रक्तदाता घोराही निवासी दुर्गाप्रसाद चौधरीले रगतदान गर्ने कार्यलाई आगामी दिनमा निरन्तरता दिनुपर्ने बताए। समाजमा रक्तदान गर्दा शारीरिक रूपमा कमजोर भईन्छ भन्ने सोचका कारण अझै रक्तदान गर्ने संख्यामा बृद्धि हुन नसकेको उनको बुझाई छ। चौधरीले आफुले २६औँ पटक रक्तदान गरिसकेको जानकारी समेत दिए। तुलसीपुर नगर जेसीजका अध्यक्ष नारायण भट्टराईले रगतको अभावमा कसैले पनि ज्यान गुमान नपरोस् भन्ने उद्देश्यले रक्तसञ्चार केन्द्रमा जेसीजको तर्फबाट युवाहरूको नामावली र सम्पर्क नम्बर राखिएको बताए। जसलाई जुन ग्रुपको रगत आवश्यक पर्छ उसलाई तत्काल जेसीजमा आवद्ध युवाहरूले रगत उपलब्ध गराउँदै आएको बताए। रगत संकलनमा व्यक्तिको तौल, सुगर, प्रेसर, गम्भीर प्रकृतिका रोग भएकाबाट नहुने भएकाले चुनौती रहेको रक्तसञ्चार केन्द्र दाङले जनाएको छ। रक्तदाता दिवसका अवसरमा मानवअधिकार तथा शान्ति समाजका वरिष्ठ केन्द्रीय उपसभापति सुशील बस्नेत, उच्चअदालत बार तुलसीपुरका अध्यक्ष रविन्द्र धिताल, शान्ति समाजका केन्द्रीय सचिव निर्मल नेपाली, नेपाल रेडक्रस सोसाइटी दाङका सदस्य भीमलाल मरासिनी, अपाङ्गता व्यक्ति यज्ञ विकलगायतले बोलेका थिए। समाज दाङका सभापति तुलसीराम सुनारको सभापतित्वमा भएको कार्यक्रममा स्वागत मन्तब्य सहसचिव उषा गौतम र सहजीकरण सचिव निर्मला डाँगीले गरेकी थिइन्। जसपाको रक्तदान जनता समाजवादी पार्टी (जसपा) तुलसीपुर नगर कमिटीले सोमबार विश्व रक्तदान दिवसको अवसरमा रक्तदान गरेको छ। कोराना महामारीको समयमा बिरामीहरूलाई रगतको अति आवश्यक पर्ने भएकाले रक्तदान नगर कमिटीले रक्तदान कार्यक्रम गरेको तुलसीपुर नगर अध्यक्ष टोपबहादुर महतराले जानकारी दिए।"
राष्ट्र बैंकको प्रतिवेदन : घ्यू तथा खाने तेलमा अत्यधिक मूल्यवृद्धि,"काठमाडौं : घ्यू तथा खानेतेलमा अत्याधिक मात्रामा मूल्यवृद्धि भएको पाइएको छ। नेपाल राष्ट्र बैंकले सोमबार सार्वजनिक गरेको देशको वर्तमान आर्थिक तथा वित्तीय स्थितिमा चालु आर्थिक वर्षको १० महिनामा घ्यू तथा तेलमा २८२० प्रतिशतले मूल्यवृद्धि भएको उल्लेख छ। बैंकका अनुसार २०७७ को वैशाखको तुलनामा गत वैशाखमा मासु तथा माछामा १७१२ प्रतिशत , गैरमदिराजन्य पेय पदार्थमा ९८५ प्रतिशत र सुर्तीजन्य पदार्थमा ९८४ प्रतिशतले मूल्यवृद्धि भएको उल्लेख छ। यस्तै, वार्षिक बिन्दुगत उपभोक्ता मुद्रास्फीति ३६५ प्रतिशत रहेको छ। अघिल्लो वर्षको सोही महिनामा यस्तो मुद्रास्फीति ५८३ प्रतिशत रहेको थियो। समीक्षा महिनामा खाद्य तथा पेय पदार्थ समूहको मुद्रास्फीति ४७२ प्रतिशत र गैरखाद्य तथा सेवा समूहको मुद्रास्फीति २८१ प्रतिशत रहेको छ। सो अवधिमा महिनामा काठमाडौं उपत्यकामा ३६२ प्रतिशत, तराईमा ३५१ प्रतिशत, पहाडमा ४१४ प्रतिशत र हिमालमा १३३ प्रतिशत मुद्रास्फीति रहेको छ। थोक मुद्रास्फीतितर्फ गत वैशाखमा ८०५ प्रतिशत रहेको छ। अघिल्लो वर्षको सोही महिनामा यस्तो मुद्रास्फीति ५१६ प्रतिशत रहेको थियो। सो अवधिमा उपभोग्य वस्तु, मध्यवर्ती वस्तु र पुँजीगत वस्तुको थोक मूल्यवृद्धि क्रमशः ७८० प्रतिशत, ८९८ प्रतिशत र ३६२ प्रतिशत रहेको छ। यस्तै, निर्माण सामग्रीको थोक मूल्यवृद्धि ८४४ प्रतिशत रहेको छ।"
चीनद्धारा अफगानिस्तानलाई कोरोनाविरुद्धको खोप हस्तान्तरण,"चीनले दक्षिण एसियाको एक द्धन्द्धग्रस्त देश अफअगानिस्तनलाई कोरोनाविरुद्धको खोप सहयोग गरेको छ । आइतबार अफगानिस्तानको राजधानी काबुलस्थित अफगानिस्तानका राष्ट्रपति मोहमद असरफ घानीको कार्यालयमा आयोजना गरिएको एक समारोहमा सो खोप हस्तान्तरण गरिएको बताइएको थियो । आइतबार आयोजना गरिएको सो समारोहमा अफगानिस्तानका स्वास्थ्यमन्त्री, त्यहाँका उच्च अधिकारीहरुका साथै अफगानिस्तानमा रहेका चिनियाँ नागरिक पनि उपस्थित रहेका बताइएको छ । अफगानिस्तानका लागि चिनियाँ राजदूत वाङ युले सो खोप अफगानिस्तानको सरकारका स्वास्थ्य मन्त्री र प्रतिनिधिहरुलाई हस्तान्तरण गरेको बताइएको छ । त्यस समारोहमा अफगान राष्ट्रपति घानीले चीन सरकारले अफगानिस्तानका नागरिकलाई एक महत्वपूर्ण उपहार दिएको बताए। राष्ट्रपति घानीले अफगानिस्तानलाई यस्तो संकट परेका बेलामा गरेको सहयोग सधैँ सम्झनामा राखिराख्ने बताएका थिए । उनले भनेका थिए विगतमा पनि समस्यामा परेका समयमा चीनले आफूहरुलाई धेरै सहयोग गर्दै आएको बताउँदै यसबाट अफगानिस्तान र चीनबीचमा राम्रो र सुमधुर सम्बन्ध रही आएको प्रमाणित हुने पनि बताएका थिए । त्यस समारोहमा चिनियाँ राजदूत युले आगामी दिनमा पनि चीनले अफगानिस्तानलाई सहयोग निरन्तर राख्ने जानकारी दिए । उनले कोरोना भाइरसका विरुद्धमा लड्नका लागि चीनले अफगानिस्तानलाई सहयोग जारी राख्ने बताएका थिए । सो समारोहमा चीनले अफगानिस्तानलाई कति मात्रामा खोप दिएको थियो भन्ने बारेमा भने उल्लेख गरिएको छैन ।"
पैदलयात्रीलाई घाइते बनाएर फरार मोटरसाइकल चालक पक्राउ,गुलरिया: मोटरसाइकल दुर्घटना गरी पैदलयात्रीलाई घाइते बनाएर फरार रहेका एक जना आरोपीलाई प्रहरीले पक्राउ गरेको छ । पूर्वपश्चिम राजमार्ग अन्तर्गत बर्दियाको बाँसगढी नगरपालिका वडा नम्वर ९ माछागढस्थित सडकखण्डमा सोमवार पैदलयात्रीलाई ठक्कर दिइ गम्भीर घाइते बनाएर मोटरसाइकल सहित फरार रहेका ककौरा निवासी ३६ वर्षीय रामभरोसे थारुलाई भे ३ प १२५४ नम्बरको मोटरसाइकल सहित पक्राउ गरिएको हो । मोटरसाइकल र्दुघटना गरी फरार रहेका व्यक्तिलाई लुकीछिपी बसेको अवस्थामा इलाका प्रहरी कार्यालय बाँसगढीको टोलीले शनिवार पक्राउ गरी बर्दिया जिल्ला अदालतमा उपस्थित गराएको जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीले बताए । थारुले चलाएको मोटरसाइकलबाट ठक्कर दिइ घाइते बाँसगढी नगरपालिका वेलौरी निवासी प्रेमी थारुको नेपालगञ्ज मेडीकल कलेज कोहलपुर बाँकेमा उपचारका क्रममा बुधवार मृत्यु भएको छ । घटनाबारे थप अनुसन्धान भइरहेकोले अपराधमा संलग्न व्यक्तिलाई कारवाही गरिने एसपी कार्कीले जानकारी दिए । घटना स्थल प्रहरी चौकी नभएको स्थानमा रहेकाले लामो अनुसन्धानपछि दुर्घटना गरी फरार रहेका व्यक्तिलाई पक्राउ गर्न सफल भएको प्रहरीले जनाएको छ ।
"५१ सय ४७ जना संक्रमणमुक्त हुँदा २९ सय १८ थपिए, ५३ को मृत्यु",काठमाडौं : पछिल्लो २४ घन्टामा ५ हजार १४७ जना कोरोनामुक्त भएका छन्। योसहित नेपालमा कोरोनाबाट निको हुनेको संख्या ५ लाख ३६ हजार १५२ पुगेको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा २९ सय१८ जना कोरोना संक्रमित थपिएका छन्। विभिन्न प्रयोगशालामा परीक्षण गराएका १४ हजार ८१९ नमूनामध्ये २९ सय१८ जनामा संक्रमण देखिएको हो। स्वास्थ्य तथा जनसंख्या मन्त्रालयका अनुसार सोमबार थप ५३ जनाको कोरोनाबाट मृत्यु भएको छ। यो सहित कोरोनाबाट निधन हुनेको संख्या ८ हजार ४६५ पुगेको छ।
अर्घाखाँचीमा असार ७ गतेसम्म निषेधाज्ञा,"सन्धिखर्क : अर्घाखाँचीमा जारी निषेधाज्ञा परिमार्जनसहित असार ७ गते सम्मका लागि थपिएको छ । सोमबार १२ बजेसम्म जारी रहेको लकडाउनका बारेमा जिल्ला कोभिड १९ संकट व्यवस्थापन केन्द्रको बैठकले असार ७ गते सम्म लकडाउ थप गर्ने निर्णय गरेको हो । किराना पसल र अत्यावश्यक सामग्रीका पसल मात्र बिहान ९ बजेसम्म खुल्दै आएकोमा भोलिदेखि होटल, रेष्टुरेण्ट, व्युटी पार्लर र शैलुनबाहेकका सबै पसल बिहान ५ बजेदेखि दिउँसो १ बजेसम्म खुल्ने निर्णय गरिएको प्रमुख जिल्ला अधिकारी विष्णु पौडेलले बताए । विद्यालय, कलेज र सार्वजनिक सवारी सधानहरु पूर्णरुपमा बन्द रहने छन् । जिल्लामा कुल कोरोना संक्रमितको संख्या २३ सय ५७ पुगेको छ । हालसम्म डिस्चार्ज हुनेको संख्या २ हजार १० पुगेको जिल्ला प्रशासन कार्यालय अर्घाखाँचीले जनाएको छ । जिल्लामा सक्रिय कोरोना संक्रमितको संख्या २ सय ८५ पुगेको छ । यस्तै कोरोना संक्रमणबाट हालसम्म जिल्लामा मृत्यु हुनेको संख्या ६२ पुगेको सहायक प्रमुख जिल्ला अधिकारी बिक्रम थापाले जानकारी दिए ।"
मोटरसाइकल दुर्घटनामा सैनिक जवानको मृत्यु,दमौली : मोटरसाइकल दुर्घटनामा परी एक सैनिक जवानको तनहुँमा ज्यान गएको छ । पोखरा महानगरपालिका २४ स्थित घरबाट झापाको ११ नम्बर बाहिनी जान हिंडेका सैनिक जवान प्रदीप भट्टराईको तनहुँको सुक्लागण्डकी नगरपालिका ७ मालेबगरमा भएको मोटरसाइकल दुर्घटनामा परी ज्यान गएको हो । ग१४ प ७२०१ नं को मोटरसाइकललाई पोखरातर्फ जाँदै गरेको ना७ ख ११६८ नं को कन्टेनरले ठक्कर दिँदा घाइते भएका थिए। उनको उपचारका क्रममा स्थानीय जीपी कोइराला राष्ट्रिय श्वासप्रस्वास उपचार केन्द्रमा मृत्यु भएको जिल्ला प्रहरी कार्यालय तनहुँका प्रहरी नायव उपरीक्षक अरुण पौडेलले जानकारी दिए । प्रहरीले कन्टेनर चालकलाई नियन्त्रणमा लिइएको जनाएको छ ।
प्रचण्ड गुटगत राजनीति र परिवारवादमा रमाउन खोजे : मन्त्री साह,"सिमरा : कृषि तथा पशुपंक्षी विकास मन्त्री ज्वालाकुमारी साहले देशलाई अझै प्रधानमन्त्री केपीशर्मा ओलीको खाँचो रहेको बताएकी छन्। मन्त्रालयको जिम्मेवारी सम्हालेपछि पहिलो पटक गृह जिल्ला बारा आएकी मन्त्री साहले प्रधानमन्त्री ओलीबिना देशको समृद्धि कल्पना गर्न नसकिने बताइन्। राम्रो काम गरिरहेको बेला प्रधानमन्त्रीलाई घेराबन्दीमा पार्ने र असफल बनाउने षडयन्त्र भइरहेको मन्त्री साहको भनाई थियो। राम्रो काम गरेकै कारण चारैतिरबाट प्रधानमन्त्री घेराबन्दीमा पर्नुभएको छ सिमरामा आयोजित कार्यकर्ता भेटघाटमा मन्त्री साहले भनिन् आफू पनि केही नगर्ने र अरुलाई पनि काम गर्न नदिने घेराबन्दीबाट प्रधानमन्त्रीलाई जोगाउनुपर्छ। प्रधानमन्त्रीमाथी ज्यान मार्ने धम्की आएको भन्दै मन्त्री साहले यस्तो गलत प्रवृतिको सधै विरोध गर्नुपर्ने बताइन्। प्रचण्ड गुटगत राजनीति र परिवारवादमा नेकपा एमाले प्रदेश २ कि अध्यक्षसमेत रहेकी साहले प्रचण्डलाई आफूले नभई प्रचण्डले आफूलाई छोडेर गएको बताईन्। पार्टी एकताले मान्यता नपाएपछि नेकपा एमाले र नेकपा माओवादी केन्द्र छुट्टिदै गर्दा साहले एमाले रोजेकी थिइन्। साहले एमाले राजेपछि माओवादी केन्द्रले उनलाई प्रदेश २ सभा सदस्य पदबाट समेत हटाएको थियो। प्रदेश सभा सदस्य पद गुम्ने निश्चित भएपनि एमाले रोजेकी साहले प्रचण्ड गुटगत राजनीति र परिवारवादमा रमाउन खोजेको बताइन्। प्रचण्डले मुल घरमा आफूलाई ल्याएर राखेको र आफूले भने छाडेर गएको उनको भनाई थियो। प्रचण्डलाई मैले छोडेको थिइन, प्रचण्डले हामीलाई छोडेको हो साहले भनिन् मुल घरमा ल्याएर राखेर आफू हिड्नुभयो। गुटगत र परिवारवादमा रमाउनुभयो।प्रचण्डले छोडेर गएपनि आफूले राम्रो नेतालाई समर्थन गरेर एमालेमै बसेको उनको भनाई थियो। मन्त्री साहले अब केही समय किसानको समस्या समाधानका निम्ति आफू सक्रिय भएर लाग्ने बताइन्। किसानले भोग्नुपरेको सिचाई अभाव, बीउबिजन र मलखादमा सहुलियतको समस्या, माटो परीक्षणलगायत थुप्रै काम तत्कालै गर्न आवश्यक रहेको बताइन्। देशमा अधिकांश नागरिक कृषीमा निर्भर रहेकाले दिर्घकालिन योजनासहित अघि बढ्न जरुरी रहेको मन्त्री साहले बताइन्। उनले प्रदेश २ मा भैसीपालन सम्बन्धी अनुसन्धान केन्द्रको आवश्यकता देखिएको र यसका लागि आफूले योजना बनाउन लागेको जानकारी दिइन्। प्रधानमन्त्री कृषी आधुनिकीकरण कार्यक्रम, फसल योजना बिमा, पशुपालन, दुग्ध किसानका लागि काम गर्न सकिने उनको भनाई थियो। मैले कृषि र किसानको सन्दर्भमा जानकारी लिइरहेको छु। मन्त्रीपरिषदको बैठक पनि बस्दैछ उनले भनिन्त्यो बैठकपछि योजनासहित अघि बढ्नेछु।"
"बाजुरामा निरन्तर वर्षा, खोलाले बगाउँदा दुईजना वेपत्ता, एक घर भत्कियो, राजमार्ग अवरुद्ध","बाजुरा : बुढीनन्दानगरपालिका ३ की एक महिलालाई खोलाले बगाउँदा बेपत्ता भएकी छन् । बेपत्ता हुनेमा सोही नगरपालिका ३ का मनबहादुर लुहारकी ३५ वर्षीया श्रीमती मोतीकला लुहार रहेको जिल्ला प्रहरी कार्यालयका प्रवक्ता तथा प्रहरी निरीक्षक धनदेव साउँदले जानकारी दिएका छन् । सोमबार बिहान धानको बेर्ना गोढ्न जाने क्रममा चिप्लिएर बड्डीगाड खोलाले बगाएपछि मोतीकला बेपत्ता भएकी हुन । बेपत्ता महिलाको खोजीकार्य भइरहको प्रहरी निरीक्षक साउदले बताए। त्यसैगरी त्रिबेणी नगरपालिका ५ कम्नीमा एक ११ वर्षीय बालक बेपत्ता भएका छन्। लगाताको वर्षाका कारण गाउँनजिकैको भलखोला उर्लेर आएपछि हेर्न जाने क्रममा घुर्या बुढाका अन्दाजी १०११ वर्षीय छोरा वेपत्ता भएको त्रिवेणी नगरपालिका प्रवक्ता प्रेम थापाले जानकारी दिए। घटनास्थलमा प्रहरी टोली गएको छ । टेलिफोन अवरुद्धका कारण प्रहरी टोलीसमेत सम्पर्कमा नरहेको जिल्ला प्रहरी कार्यालयले जानकारी दिएको छ । यस्तै वर्षात् बुढीनन्दानगरपालिका ८ मा एक घर भत्किएको छ । स्थानीय खेमराज कठायतको घरको छानो भत्किएको प्रहरीले जानकारी दिएको छ । घर भत्किएको तर अन्य मानवीय क्षति नभएको जिल्ला प्रहरी कार्यालयका प्रवक्ता धनदेव साउँदले जानकारी दिएका छन् । घटनास्थलमा प्रहरी पुगिसकेको र पीडित परिवारलाई नजिकै आफन्तकोमा व्यवस्थापन गरिएको प्रहरीले जानकारी दिएको छ । लगातारको वर्षाका कारण बाजुरा सदरमुकाम जोड्ने मुख्य साफेमार्तडी राजमार्ग अवरुद्ध भएको छ । राजमार्ग अन्र्तगत बार्जुगाडी, ताँप्रीसेरा, बल्दे, द्धारी, तिपाडा लगाय तदर्जनौं ठाउँमा पहिरो खसेपछि राजमार्ग अवरुद्ध भएको जिल्ला प्रहरी कार्यालयका प्रहरी निरीक्षक धनदेव साउँदले जानकारी दिए । बार्जुगाडा सडकमा पहिरो गएको छ। ताप्रीसेरामा बुढीगंगा नदीले सडक बगाएर सडक भएको ठाउँमा नदी बग्न थालेको छ । सडकमा नदी बग्न थालेपछि पदैल यात्रीलाई समेत एक घण्टाको उकालो चढेर पैदलयात्रा गर्न वाध्य छन्। लगातार पानी परिरहेकाले सडक तत्काल खोल्न नसकिने सडक डिभिजनले जानकारी दिएको छ । त्यस्तै बाजुराको पूर्वी उत्तरी क्षेत्र जोड्ने कार्तडी कोल्टि सडक अवरुद्ध भएको छ । बाउली, अनाई, दानसागुलगायत खोलामा पानीको बहाव बढेको छ। सडक ठाउँ ठाउँमा भासिएकाले अबरुद्ध भएको छ । सडक अवरुद्ध हुँदा जिल्ला सदरमुकाम तथा जिल्ला बाहिर जान समेत स्थानीयलाई समस्या भएको छ ।"
कोभिड प्रभावित श्रमजीवी पत्रकारलाई राहत दिन सञ्चारमन्त्रीसँग माग,"काठमाडौं : नवनियुक्त सञ्चार तथा सूचना प्रविधिमन्त्री नैनकला थापासँग न्यूनतम पारिश्रमिक निर्धारण समितिका अध्यक्ष राजेन्द्र अर्यालले कोभिड१९ प्रभावित श्रमजीवी पत्रकारलाई राहत, उपचार र क्षतिपूर्तिको व्यवस्थाका लागि आग्रह गरेका छन्। निरीक्षण र ब्रिफिङका लागि आइतबार सञ्चारग्रामस्थित समितिको कार्यालयमा पुगेका मन्त्री थापासँगको छलफलका क्रममा अध्यक्ष अर्यालले कोरोनापीडित पत्रकारको समस्या समाधान गर्न आग्रह गरे। उनले श्रमजीवी पत्रकार ऐनको प्रभावकारी कार्यान्वयनका लागि सम्बन्धित पक्षलाई आग्रह गर्दै ऐनको कार्यान्वयन नहुने हो भने ऐन र समितिको औचित्य नहुने भएकाले त्यस्तो अवस्थामा ऐन र समिति नै खारेज गर्न अनुरोध गरे। अध्यक्ष अर्यालले कोभिड भ्याक्सिन लगाउन बाँकी श्रमजीवी पत्रकारलाई तत्काल भ्याक्सिनको व्यवस्था गर्न आग्रह गर्दै संक्रमण भई अस्पतालमा उपचाररत, उपचारबाट निको भएका र ज्यान गुमाएका श्रमजीवी पत्रकार र तिनका परिवारलाई राहात वापत् उपचार खर्च उपलब्ध गराउन, लामो समय उपचार गरिएकाहरुका लागि थप राहातको व्यवस्थाका साथै कोभिड प्रभावित संचारकर्मीका लागि स्थानीय, प्रदेश र केन्द्रिय सरकारले प्याकेजकै रुपमा राहत घोषणा गरी कार्यान्वयन गर्न आवश्यक रहेकामा जोड दिए। सरकारले निर्धारण गरेको न्यूनतम पारिश्रमिक श्रमजीवीहरुले पाउन नसकेकोले यसका लागि सरकारले कार्यान्वयनमा कडाइ गर्न र आगामी आर्थिक वर्ष ०७८७९ को बजेटमा सरकारले उल्लेख गरेको, श्रमजीवी पत्रकार ऐन २०५१ को दफा १७ अन्तर्गत र श्रमजीवी पत्रकार नियमावली २०५३ मा व्यवस्था भएको कल्याणकारी कोष स्थापनाका लागि अनिवार्य व्यवस्था गर्नुपर्ने बताए। पत्रकारलाई न्यूनतम पारिश्रमिक नदिने, जागिरबाट हटाउने, वेतलवी विदामा बस्न दबाब दिने, अपायक सरुवा गर्ने र कल्याण्कारी कोष स्थापना नगर्ने सञ्चार प्रतिष्ठानलाई सरकारले दिने सुविधा र लोककल्याण्कारी विज्ञापनमा रोक लगाउन पनि उनले माग गरे। कोरोनाका कारण रोजगारी गुमाएका श्रमजीवीका लागि सरकारले बजेट वक्तव्य मार्फत घोषणा गरेको लेखनवृत्ति कार्यक्रम प्रभावकारी ढंगले तत्काल कार्यान्वयनमा आउन सके राहत मिल्ने बताउँदै अध्यक्ष अर्यालले आमसञ्चार क्षेत्रलाई सरकारले सेवामूलक उद्योगका रुपमा मान्यता दिइसकेकोले यस क्षेत्रलाई कोभिड१९ प्रभावित क्षेत्र अन्तर्गत पुर्नकर्जाको सुविधा उपलब्ध गराई उक्त कर्जा श्रमजीवी पत्रकार, कर्मचारी र कामदारको पारिश्रमिकमा मात्र खर्च गराउन नसक्ने गरी आवश्यक प्रबन्ध मिलाउन पनि आग्रह गरे। अध्यक्ष अर्यालले सरकारले उपलब्ध गराउने लोककल्याणकारी विज्ञापन वापतको रकममा कम्तिमा १५ प्रतिशतले वृद्धि गर्न, सरकारी विज्ञापन समानुपातिक ढंगले वितरण गर्न, अनलाइन सञ्चारमाध्यमलाई व्यवस्थापन र नियमन गर्दै लोककल्याणकारी विज्ञापन उपलब्ध गराउन, ससाना कामका लागि काठमाडौँ धाउनुपर्ने बाध्यता हटाउन सूचना तथा प्रसारण विभागबाट गरिने कार्यसम्पादन संचारमाध्यम दर्ता नविकरण र परिचय पत्र वितरणसम्बन्धी कार्य जिल्ला हुलाक कार्यालयबाट गर्ने गरी आवश्यक व्यवस्था गर्न जरुरी भएको उल्लेख गर्दै लोककल्याण्कारी विज्ञापन भुक्तानी प्रकृया सरल बनाउन र सञ्चारमाध्यमको वर्गीकरण तत्काल सार्वजनिक गर्न पनि उनले माग गरे। साथै, साना स्वरोजगारमूलक सञ्चारमाध्यमको विकास र संरक्षणका लागि आवश्यक नीति अख्तियार गर्न पनि माग गरे।मन्त्री थापा सञ्चार मन्त्रालयसँग सम्बन्धित निकायको भ्रमणका क्रममा आज समितिको कार्यालयमा पुगेका थिए। रासस"
जर्मनीले नेपाललाई चार अर्ब ८० करोड अनुदान दिने,"काठमाडौं : जर्मनीले नेपाल सरकारलाई वित्तीय तथा प्राविधिक सहयोगस्वरुप चार अर्ब ८० करोडभन्दा बढी रकम अनुदान प्रदान गर्ने प्रतिबद्धता व्यक्त गरेको छ। नेपाल र जर्मनीबीच जारी द्विपक्षीय सहयोगअन्तर्गत आगामी सन् २०२३ सम्म प्राविधिक सहयोग तथा सन् २०२५ सम्म वित्तीय सहायतालाई निरन्तरता दिन जर्मन सरकारले अनुदानस्वरुप उक्त रकम उपलब्ध गराउने प्रतिबद्धता व्यक्त गरेको हो। नेपालका लागि जर्मनीका राजदूत रोल्यान्ड सेफेर र अर्थ मन्त्रालयका सहसचिव श्रीकृष्ण नेपालले सोमबार अनुदान सहायतासम्बन्धी समझदारीपत्रमा हस्ताक्षर गरेको जर्मनीको राजदूतावासले जनाएको छ। नेपालका मध्य तथा सुदूरपश्चिमाञ्चल क्षेत्रमा ऊर्जा तथा नवीकरणीय ऊर्जा, दिगो आर्थिक विकास र स्वास्थ्य क्षेत्रका लागि उक्त रकम प्रदान गरिने दूतावासले जनाएको छ।"
म्याराडोनाका चिकित्सक सहित हेरचाहमा संलग्न ७ जनामाथि सोधपुछ सुरु,ब्यूनर्स आयर्स: अर्जेन्टिनी फुटबलर डिएगो म्याराडोनालाई अन्तिम दिनहरुमा उनको हेरचाहमा लापरवाही तथा उपेक्षा गरेको भन्दै उनका चिकित्सक सहित अरु सात जनामाथि सोधपुछ गरिँदैछ । निधन हुनुभन्दा केही वर्षअघि देखि बिरामी रहेका म्याराडोनाको हेरचाह गर्ने जिम्मा लिएका उनीहरुमाथि सोमबारदेखि सोधपुछ गर्न थालिएको हो । म्याराडोनाको निधनपछि उनको स्वास्थ्य हेरचाह गर्नेले लापरवाही गरेको भन्दै उजुरी परेको थियो । हाल उनको हेरचाहमा संलग्न सात जनामाथि अनुसन्धान गरिएको हो । प्ररम्भिक चरणको अनुसन्धानको क्रममा लापरवाहीका कारण म्याराडोनाको निधन भएको निष्कर्ष थियो । महान फुटबलर म्याराडोनाको ६० वर्षको उमेरमा गत वर्षको नोभेम्बरमा निधन भएको थियो । हृदयघातका कारण उनको निधन भएको बताइएको थियो । मस्तिष्क शल्याक्रिया सुरु गरेको केही सातामै उनको निधन भएको थियो । म्याराडोनाको निधनपछि उनका दुई सन्तानले चिकित्सक सहित सात जनाविरुद्ध मुद्दा दायर गरेका थिए । उनीहरुमाथि अबको दुई सातासम्म घटनाबारे सोधपुछ गरिनेछ । साथै आरोपी सातै जनालाई देश नछाड्न समेत निर्देशन दिइएको छ । यदी उनीहरुले मुद्दा हारेको अवस्थामा ८ वर्षदेखि २५ वर्षसम्म जेल सजाय भोग्नुपर्ने छ । म्याराडोनाका चिकित्सकले म्याराडोना आफ्ना अन्तिम दिनहरुमा ज्यादै निराश भएको बताएका छन् । र उनले मुद्दा खारेज गराउन प्रयास गर्दैआएका छन् । खेलजीवनमा सफलताका बावजुद म्याराडोनाको व्यक्तिगत जीवन अव्यवस्थित थियो । उनी अत्याधिक मदिरा तथा लागूऔषधको लतमा फसिसकेका थिए । जसकारण उनले विभिन्न रोगको सामना गर्नु परेको थियो ।
मेलम्चीमा याङ्ग्री र लार्के खोला पनि मिसाउने योजना छिटै सुरु हुने,"काठमाडौं : राष्ट्रिय गौरवको मेलम्ची खानेपानी आयोजना सम्पन्न हुनै लाग्दा सरकारले दोस्रो चरणको निर्माण समेत अघि बढाउने भएको छ । अर्थ मन्त्रालयले आगामी आर्थिक वर्षमा सो आयोजनाका लागि रु तीन अर्ब ५१ करोड विनियोजन गरेको छ । आगामी आवमा सुन्दरीजलमा पानी प्रशोधन केन्द्र निर्माण, याङग्री खोलामा हेडवर्क र याङ्ग्रीबाट मेलम्चीसम्मको सुरुङको निर्माण अघि बढाइने मेलम्ची खानेपानी विकास समितिले जनाएको छ । त्यससँगै स्थानीयवासीले माग गरेको सडक निर्माणको प्रक्रिया अघि बढाइने समितिका सूचना अधिकारी राजेन्द्रप्रसाद पन्तले बताए । आयोजनाअन्तर्गत पहुँच सडक निर्माण भइरहेको छ । सडक सम्पन्न भएपछि मात्रै सुरुङ र हेडवर्कको ठेक्का लाग्ने उनले बताए । उनले भने सडक नबनेसम्म सुन्दरीजलमा काम गर्न सकिने भए पनि याङ्ग्री वा लार्के खोलामा गर्न सकिँदैन । आयोजनाको पहिलो चरणअन्तर्गत अहिले मेलम्ची खोलामा हेडवर्क निर्माण भइरहेको छ । दोस्रो चरणमा याङ्ग्री र लार्के खोलामा छुट्टाछुट्टै हेडवर्क बनाउनुपर्ने प्रवक्ता पन्तले बताए। त्यस्तै दोस्रो चरणमा कम लम्बाइका दुई सुरुङसमेत निर्माण गर्नुपर्ने हुन्छ । डिजाइनअनुसार शुरुमा लार्केबाट दुई किमी सुरुङ बनाएर याङ्ग्री खोलामा पानी खसालिन्छ । याङ्ग्रीबाट पनि अर्का सुरुङ बनाएर त्यो पानी मेलम्चीमा खसालिने उनले बताए। याङ्गीबाट मेलम्चीसम्मको सुरुङको लम्बाई नौ किमी रहेको छ ।उनले , दुबै सुरुङ बनेपछि दुबै खोलाको पानी मेलम्चीमा मिसिने छ । मेलम्ची खोलाबाट सुन्दरीजलसम्मको सुरुङको लम्बाई २७ किमी छ । यो सुरुङभन्दा दोस्रो चरणमा निर्माण हुने सुरुङहरुको लम्बाई कम हुने भएकाले कम समयमा सकिने प्रवक्ता पन्तले बताए । त्यस्तै, पहिले सुरुङ निर्माणको अनुभव नभएपनि अहिले अनुभव भएको उनले बताए। उनले भने, स्रोत उपलब्ध भएमा धेरै समय लाग्दैन । दोस्रो चरणको निर्माणस्थल याङ्ग्रीसम्म पुग्न २५ किमी पहुँच सडक निर्माण गत वर्ष शुरु भएको थियो । सडक विभाग र समिति दुबैले स्तरोन्नतिको काम गरिरहेका छन् । सडक विभागले भइरहेको सडकको स्तरोन्नति गरिरहेको छ । समितिले झण्डै १० किमी र विभागले १५ किमी सडक निर्माण गरिरहेको छ । गत आवमा निर्माण शुरु भएकामा आगामी आवमा सकिने प्रवक्ता पन्तले बताउनुभयो । सडक निर्माण भइरहँदा याङ्ग्री र लार्केमा हेडवर्क वा सुरुङ निर्माण नसकिए पनि सुन्दरीजलमा पानी प्रशोधन केन्द्र निर्माण अघि बढाइने उनले बताए। दोस्रो चरणमा आयोजना निर्माणस्थलमा अहिले क्याम्प बनाउने, मुआब्जा बाँड्ने, वातावरण व्यवस्थापनलगायतका काम भइरहेको छ । अघि नै अध्ययनको काम भइसकेको छ । पहिलो चरणमा एशियाली विकास बैंकको सहयोगमा आयोजना निर्माण भएकामा बैंकले दोस्रो चरणको निर्माणमा समेत चासो देखाएको छ । चालु आवमा मेलम्ची खोलाको पानी वितरण शुरु भएकामा सरकारले आगामी आवमा सोही आयोजनाअन्तर्गत याङ्ग्री र लार्के खोलाबाट काठमाडौँ उपत्यकामा पानी ल्याउन आवश्यक पूर्वाधार निर्माण अघि बढाउने योजना बनाएको छ । हाल मेलम्चीबाट दैनिक १७ करोड लिटर पानी आउने गरेकामा दैनिक थप १७१७ गरी ३४ करोड लिटर पानी आउने गरी सो निर्माण अघि बढाउन लागिएको हो । आगामी आवमा सो आयोजनाका लागि रु तीन अर्ब ५१ करोड विनियोजन गरिएको छ । सरकारले आगामी आवमा काठमाडौँ उपत्यकाको खानेपानी वितरणमा उल्लेख्य सुधार गर्ने योजना बनाएको छ । पहिलो चरणमा चार थोक प्रणालीबाट ११३ किमी नयाँ वितरण लाइन थप गरी एक लाख १० हजार घरधुरीमा पानी वितरण गरिने बजेट बक्तव्यमा उल्लेख छ । त्यस्तै, दोस्रो चरणको पानी वितरणका लागि कीर्तिपुर, पेप्सीकोला, भक्तपुरलगायतका स्थानमा संरचना निर्माण अघि बढाइने छ । सो कामका लागि सरकारले रु चार अर्ब ७९ करोड विनियोजन गरेको छ। रासस"
इजरायलको नवगठित सरकार भारतसँग रणनीतिक सम्बन्ध बढाउँदै,"जेरुसेलम: इजरायलको नवगठित सरकारले भारतसँग रणनीतिक सम्बन्ध बढाउने प्रतिवद्धता व्यक्त गरेको छ । नवनियुक्त वैकल्पिक प्रधानमन्त्री तथा परराष्ट्रमन्त्री याइर लापिडले सोमबार भारतसँग रणनीतिक सम्बन्ध बढाउन सरकारले काम गर्ने प्रतिक्रिया दिएका हुन् । १२ वर्षदेखि प्रधानमन्त्री रहेका बेन्जामिन नेतान्याहूको सत्ता ढलेको भोलिपल्ट नयाँ सरकारबाट विदेश नीति बारे यस्तो प्रतिक्रिया आएको हो । ""म हाम्रा मित्र राष्ट्रहरुबीच रणनीतिक सम्बन्ध बढाउनका लागि काम गर्न लागिरहेको छु । र उनीहरुलाई इजरायलमा छिट्टै स्वागत गर्ने आशा गर्छु,"" लापिडले भने । भारतीय विदेशमन्त्री एस जयशंकरले ट्वीटरमार्फत् लापिडलाई बधाइ दिएपछि उनले प्रतिक्रिया स्वरुप यस्तो उल्लेख गरेका थिए । जयशंकरले आफ्ना इजरायली समकक्षीलाई बधाइ सन्देश दिएका थिए । विपक्षी दलहरुको गठबन्धनबाट परराष्ट्रमन्त्री बनेका लापिड एश यतिद पार्टीका प्रमुख समेत हुन् । गठबन्धन दलहरुको सम्झौता अनुसार उनले अर्को कार्यकाल अर्थात २०२३ देखि २ वर्षसम्म सरकारको नेतृत्व गर्नेछन् । यसअघि नै गठबन्धनको तर्फबाट प्रधानमन्त्री बनेका नफ्ताली बेनेटलाई भारतीय प्रधानमन्त्री नरेन्द्र मोदीले बधाइ दिएका थिए । साथै उनी बेनेटलाई भेट्न र दुई देशबीच रणनीतिक सम्बन्ध बलियो बनाउन चाहेको बताएका थिए । निवर्तमान प्रधानमन्त्री बेन्जामिन नेतान्याहूले समेत १२ वर्षको कार्यकालमा भारतसँगको रणनीतिक सम्बन्धलाई जोड दिएका थिए । यसका लागि पनि मोदीले नेतान्याहूलाई धन्यवाद समेत दिए । इजरायलमा पटक पटकको आन्दोलनपछि बनेको ८ वटा विपक्षी दलहरुको गठबन्धनले बलिया मानिएका नेतान्याहूलाई पदमुक्त गराएको हो । यससँगै आइतबार संसदबाट दक्षिणपन्थी पार्टी यामिना पार्टीका ४९ वर्षीय नेता नाफ्ताली बेनेट प्रधानमन्त्रीमा निर्वाचित भएका हुन् ।"
लकडाउन खुल्नासाथ जनकपुरजयनगर रेल सञ्चालन गर्न निर्देशन,"काठमाडौं : भौतिक पूर्वाधार तथा यातायातमन्त्री बसन्तकुमार नेम्वाङले लकडाउन खुल्नासाथ जनकपुरजयनगर रेल सञ्चालन गर्ने तयारी थाल्न रेल विभागलाई निर्देशन दिएका छन्। नीतिगत, व्यवहारिक र प्राविधिक सम्पूर्ण कुराहरूको व्यवस्थापन भइसकेको बताउँदै योजना बनाएर १५ गते भित्र रेल संञ्चालन गर्न आग्रह गरे। उनले भने,रेल संचालनका लागि अध्यादेश जारी गरिसकेका छौँ। यति हुँदाहुँदै पनि हामीले रेललाई समयमा सञ्चालन गर्न सकेका छैनौँ। कोभिड महामारीको दोस्रो लहरले बाधा पुर्याएको उनको भनाई छ। तस्बिर : भौतिक पूर्वाधार तथा यातायात मन्त्रीको सचिवालय अध्यादेश ल्याउने, जीएम नियुक्ति, रेल स्वयम् ल्याइसकेपछि, सुरक्षाका लागि सशस्त्र प्रहरी तैनाथ गरिसकेपछि अब नीतिगत, व्यवहारिक, प्राविधिक सबै कुराको व्यवस्थापन भइसकेको छ। यस्तो अवस्थामा लकडाउन खोल्नबित्तिकै हामीले त्यहाँ रेल सञ्चालन गर्नु पर्छ। त्यहाँका जनताहरुलाई रेलको सेवा प्रदान गर्नुपर्छ छिटोभन्दा छिटो। नेम्वाङले भने मैले भन्नुपर्दा १५ गतेभित्र रेल चलाउने तयारीमा लाग्नुस्। रेल विभाग, नेपाल रेल्वे कम्पनी, पानीजहाज कार्यालय र यातायात व्यवस्था विभागका प्रमुखहरूसँग भर्चुअल छलफलको क्रममा योजनाबद्ध रुपमा सम्पूर्ण तयारी पूरा गर्न मन्त्रीले निर्देशन दिएका हुन्। मन्त्री नेम्वाङले खुवालुङको विषयमा भ्रामक प्रचार भएको दाबी गरे। किराती संस्कृति, सभ्यता र मुन्धुमसँग जोडिएको उक्त खुवालु ढुगां सरकारले क्रेन लगाएर फुटाउन लागेको भन्दै केहि विरोधिहरु भ्रामक प्रचारमा लागेको उनको भनाई छ। प्रदेश सरकारले समेत उक्त खुवालुङ ढुंगा संरक्षणका लागि नीति तथा कार्यक्रममा राखेको छ। यो दायित्व पनि हो।उनले भने, सरकारका जनमुखि कामलाई विरोध गरेर राजनीति गर्न थालिएको छ। सरकारले खुवालुङको संरक्षण गर्छ, यो विषयमा कोहि कसैले राजनीति नगर्दा हुन्छ। उनले नेपाल पानीजहाज कार्यालयलाई साँस्कृतिक महत्व र जनभावनासँग जोडिएको विषयमा संवेदनशिल भएर काम अगाडि बढाउन निर्देशन दिए। यता नेपाल रेल्वे कम्पनीका महाप्रबन्धक गुरु भट्टराई नेपाल र भारत सरकारबीच द्विदेशिय रेल सञ्चालन प्रोटोकलमा हस्ताक्षर भएको जानकारी दिएका छन्। नेपाल र भारत सरकारले सो सम्बन्धी    () मा स्वीकृति प्रदान गरेको उनको भनाई छ। उनले फेसबुकमा लेखेका छन्, यसले भारतको जयनगरस्थित नेपालको रेल्वे स्टेसन र भारतीय भुभागमा निर्मित रेल्वे संरचना र त्यसले ओगटेको २९ विगाहा जग्गा नेपालले अनन्त कालसम्म भारतसँग लिजमा लिएको कुरा स्विकार गरिएको छ। जसबापत नेपालले भारतलाई वार्षिक २२ रुपैयाँ तिर्नु पर्ने छ। यो रकम अध्यावधिक गर्न पाइदैन र जमिन लिजको कुनै अवधि तोकिएको छैन। उनले यो सम्झौतालाई स्थापित गर्न हामीले निकै संघर्ष गरेपनि अन्तत सफल भएको बताएका छन्। भट्टराईले नेपालमा रेल ल्याएर सञ्चालन गरेन भन्नेहरुका लागि भित्री समस्या केके थिए भन्ने यो एउटा नमुना मात्रै भएको बताए। यस्ता नितीगत समस्या चिर्दै रेल सञ्चालनको अन्तिम तयारीमा भएकाले लकडाउन हटेको केही दिनमा नेपालको झन्डायुक्त रेल सञ्चालनमा आउने बताए।"
उपभोक्तालाई कुहिएको मासु !,"बर्दिबास : बिहानको ८ बजेतिरको कुरा हो । ६७ जनाको एक समूह महोत्तरीको बर्दिबासस्थित न्यू सुरज बर्दिबास मिट हाउसकहाँ पुग्यो । तपाईँहरुलाई कति मासु चाहियो, उनीहरुलाई देखेपछि पसले भन्यो । हामी मासु किन्न आएका होइनौं, तपाईको मिट हाउस अनुगमन गर्न आएका छौं, अनुगमन टोलीले भने । पसले डराएँ । फ्रिज खोल्नुस् त हेरौं,भेटनरी अस्पताल तथा पशु सेवा विज्ञ केन्द्र जलेश्वरका प्रमुख डा संजीव कुमार ठाकुरले भने । हाम्रो पसलमा केही छैन , सब ठीक छ । हामी खराब मासु बिक्री गर्दैनौं,पसल संचालक रिता देवी महतोले उनलाई जवाफ फर्काइन् । उनको कुरोमा अनुगन टोलीलाई विश्वास लागेन । करै गरेपछि बलबल उनले डिप फ्रिज खोलिन् । नाक थुकेर अनुमगन टोली त्यहाँबाट हतार हतार बाहिर निस्कियो । उनीहरु बाहिर निस्किनुको कारण थियोफ्रिजमा उपभोक्तालाई बिक्री गर्न पाँच दिनअघि राखेको खसीको मासु थियो । जुन दुगंदुग गनाइरहेको थियो । जिल्ला प्रशासन कार्यालय महोत्तरीको सहायक सिडीओ उपेन्द्र न्यौपानेको नेतृत्व टोलीले मिट हाउसको दुईवटा फ्रिजबाट कुहिएको १३ किलो ७ सय ग्राम खसीको मासु बरामद गरे ।मुचुलका उठाएर गाडेर नष्टि गरि कारवाही प्रक्रिया अघि बढाएको छ । मासु पसलले उपभोक्तहरुको स्वास्थ्यसँग खेलबाड गरिरहेको यो एउटा उदाहरण हो । अनुगमन टोलीले कुहेको मासु नष्ट नष्ठ नगर्दो हो भने उपभोक्तको भान्छामा पुग्ने निश्चित नै थियो । कुहिएको मासु खाँदा पखाला लाग्ने, भुमिटिङ्ग आउने सम्भावना रहन्छ, डा ठाकुरले भने,मासु काट्ने वित्तिकै फ्रिजमा राख्नुपर्छ ।फ्रिजलाई चौंबीसै घण्टा अन राख्नुपर्छ ।तर, मासु राखिएको यो मिट हाउसको फ्रिज पाँच दिनदेखि बन्द थियो । कोरोना महामारी नियन्त्रणका लागि अहिले निषेधज्ञा छ । बजार बन्द रहे पनि दैनिक उपभोग्यका पसलहरु बिहान बेलुका खुल्छ । अभावमा उपभोक्तहरु ठग्ने, गुणस्तरीय चिजवस्तु पसलले नदिएको गुनासो बढेपछि जिल्ला प्रशासन कार्यालय महोत्तरीले जिल्लाका हाटबजार तथा पसलहरुमा छड्के अनुगमन गरिरहेको छ । बर्दिबासका मासु पसल, खाद्यान्न पसल र भेटनरीका औषधि पसलमा अनुगमन गरिएको प्रशासकीय अधिकृत कामेश्वर यादवले जनाए ।अनुगमनका क्रममा कपलेश्वर भेट फार्मामा म्याद गुज्रिएको भ्याक्सिन फेला परेको थियो । खाद्यय प्रविधि तथा गुण नियन्त्रण डिभिजन कार्यालय जलेश्वरका प्रमुख श्रवन साहका अनुसार, बसन्त जेनरल स्टोरमा उपभाोग मिति सकिएको फन्टा र ओरेन्ज फेलेबरको जुस भेटिएको छ ।"
मुस्ताङका ५ वटै स्थानीय तहमा कोरोनाविरुद्ध खोप,"जोमसोम : हिमाली जिल्ला मुस्ताङका ५ स्थानीय तहले सोमबारदेखि कोभिड१९ विरुद्धको खोप अभियान सुरु गरेका छन् । कोभिड १९ विरुद्धको पहिलो डोज खोप लगाइ दोस्रो डोज खोपको ब्यग्र पखाईमा बसेका जिल्लाका करिब १ हजार २ सय ५९ जनालाई दोस्रो चरणको खोप लगाउने तयारी गरिएको हो। स्थानीय तहले सम्बन्धित वडाको स्वास्थ्य शाखा तथा स्वास्थ्य ईकाई र जिल्ला अस्पतालमा खोप अभियान सुरु गर्ने तयारी गरेको वारागुङ मुक्तिक्षेत्रका स्वास्थ्य संयोजक खगेन्द्र बोहराले जानकारी दिए । उनका अनुसार सोमबार लोमन्थाङले लोमान्थाङ स्वास्थ्य चौकी ,लोघेकर दामोदरकुण्डले चराङ स्वास्थ्य चौकी ,वारागुङ मुक्तिक्षेत्रले छुसाङ स्वास्थ्य चौकी र घरपझोङले चिमाङ आधारभूत स्वास्थ्य केन्द्रमा कोरोना बिरुद्धको दोश्रो डोज खोप लगाउने शिविर सुरु गरेको छन् । सम्बन्धित स्थानीय तहले क्रमश वडास्तरीय स्वास्थ्य चौकी र ईकाईहरुमा खोप लगाउने क्रमलाई निरन्तरता दिँदै जाने स्वास्थ्य संयोजक बोहराले उल्लेख गरे । मुस्ताङका स्थानीय तहले गत चैत्र महिनामा जिल्लाका ५५ वर्ष भन्दा माथि उमेरका व्यक्तिले कोभिड१९ विरुद्धको पहिलो डोज लगाइसकेको र यसपटक उनीहरुलाई दोस्रो डोज खोपको मात्रा पुरा गराउन सम्बन्धित स्थानीय तहमा खोपको पहुँच पुर्याइएको लोघेकर दामोदरकुण्डकी गापाकी स्वास्थ्य संयोजक सन्जु गुरुङले बताइन् । उनका अनुसार ५५ वर्ष माथिका उपल्लो मुस्ताङको लोमान्थाङमा २ सय ८६ जना ,लोघेकर दामोदरकुण्डमा २ सय ५७ जना ,वारागुङ मुक्तिक्षेत्रमा २ सय ५० जना ,घरपझोङमा १ सय १९ जना र थासाङ गाउँपालिकामा ३ सय ८३ जना व्यक्तिलाई कोभिड१९ विरुद्धको दोस्रो डोज खोप उपलब्ध गराइने जानकारी दिइन् । मुस्ताङको लोमान्थाङ,लोघेकर दामोदरकुण्ड ,वारागुङ र घरपझोङ गाउँपालिकामा एकैसाथ वडास्तरीय रुपमा कोरोनाविरुद्धको कोभिशिल्ड खोप अभियान सञ्चालन गरेको जनाएका छन् । तर, थासाङ गाउँपालिकाले भने असार १ गते देखि वडास्तरीय रुपमा कोभिड१९ विरुद्धको डोज खोप लगाउने कार्यक्रम रहेको छ । मुस्ताङका स्थानीय तहले कोरोना बिरुद्धको पहिलो डोज कोभिशिल्ड खोप लगाउन छुटेका व्यक्तिलाई यसपटक डब्लुएचओले स्वीकृत गरेको चीनबाट आयातित भेरो सेल खोप लगाउने तयारी गरेको थासाङका स्वास्थ्य संयोजक सिताराम कार्कीले जानकारी दिए । यसका लागि स्थानीय तहहरुले भेरो सेल खोप लगाउने व्यक्तिको तथ्याङ्क संकलन गर्ने काम सुरु गरेको उनले बताए । यसअघि सरकारको निति अनुसार जिल्लाका स्वास्थ्यकर्मी ,सुरक्षाकर्मी ,जनप्रतिनिधि र सञ्चारकर्मीलाई मात्र कोरोनाविरुद्धको पहिलो र दोस्रो डोज खोप लगाइएको थियो । भौगोलिक रुपले विकट हिमाली जिल्ला मुस्ताङका ५ स्थानीय तहका व्यक्ति जिल्ला अस्पतालमा पुगेर खोप लगाउनुपर्ने बाध्यतालाई स्थानीय तहले घरदैलोमै खोपको पहुँच पुर्याएको लोमान्थाङका स्वास्थ्य संयोजक तेन्जिङ नर्वु गुरुङले जानकारी दिए । विकट स्थानबाट दिनै फालेर मुकाम आउनु पर्ने,समयको बर्वादी र खर्च समेत बढी लाग्ने भएकाले स्थानीयलाई गाउँमै खोपको पहुँचमा जोडिएको उनले स्पष्ट पारे । स्थानीय तहको घरदैलोमै स्वास्थ्यकर्मी पुगेर खोप लगाउदा स्थानीय उत्साहित भएको उनले खुलाए । कोरोना बिरुद्धको दोश्रो कोभिशिल्ड खोप अभियानसंगै कुल जनसंख्याको १० प्रतिशतले मात्रै कोभिशिल्ड खोप प्राप्त गरेका छन् । मुस्ताङका ५५ वर्ष भन्दा कम उमेर र लक्षित समुहबाहेक पर्यटन व्यवसायी,उद्योगी ,यातायात व्यवसायी र स्थानीय सरोकारवाला व्यक्तिले अझै खोप पाउन सकेका छैनन् । यस्तै ,सरकार लक्षित निकायलाई कोभिड१९ बिरुद्धको खोप अभियान सुरु गरेपनि जिल्लाका शैक्षिक संस्थामा लागेका पेशागत शिक्षकहरु भने रुष्ट बनेका छन् । उनीहरुले बिद्यालय जस्तो शैक्षिक संस्था संञ्चालनका लागि योगदान दिन शिक्षकहरुलाई खोपबाट बञ्चित गरिनु न्यायोचित नभएको बताएका छन् । सरकारले पेशागत शिक्षकलाई खोपको मात्रा पुरा गरेर मात्र विद्यालय सञ्चालनको निति लिनुपर्ने माग राखेका छन् ।"
पर्वतमा खुकुलो बनाउँदै थपियो निषेधाज्ञा,"कुश्मा : पर्वतमा एक साता निषेधाज्ञा थप गरिएको छ । जिल्ला कोभिड व्यवस्थापन समितिको सोमबार बसेको बैठकले असार ७ गतेसम्म लागू हुनेगरी निषेधाज्ञा थप गर्ने निर्णय गरेको हो । जिल्लामा कोरोना भाइरसको जोखिम अझै कायम रहेकाले थप एक साता लम्ब्याएर असार ७ गतेसम्म जारी गरिएको प्रमुख जिल्ला अधिकारी देवी पाण्डे खत्रीले जानकारी दिइन। यसअघि जारी निषेधाज्ञा आज राती सकिदैछ। निषेधाज्ञामा एम्बुलेन्स, दमकल, शववहालन, खाद्यान्न, पशुपंक्षीका दाना, फलफूल, दरकारी, दूध तथा डेरीजन्य उत्पादन, माछा, मासु र कृषजन्य उपकरण, ग्याँस तगा पेट्रोलियम पदार्थ, विद्युत, खानेपानी र दुरसंचारका सजारी साधन संचालन गर्न दिइने भएको छ । औषधि, स्वास्थ्यकर्मी, र प्रेस पास भएका सवारीसाधन तथा सरकारी सवारीसाधन चल्न दिएने भएको छ भने जिल्लाभर र अन्तरजिल्ला चल्ने सार्वजनिक र नीजि सवारीसाधन पूर्णरुपमा बन्द गरिने भएको छ । अत्यावश्यक सेवा प्रवाह हुने कार्यालय संचालनमा आउने भएका छन् । सरकारी र लघुवित्त र विमा कम्पनीका कार्यालय पुर्ण रुपमा बन्द हुने भएका छन् भने स्वास्थ्य सुरक्षा मपादण्ड पालना गरी बैंकहरु समेत पुर्ण रुपमा खुल्ने भएका छन् । यसअघि सातामा दुई दिनमात्र आलोपालो गरी संचालन हुने बैंक अब सबै दिन खुल्ने भएका हुन् । त्यसैगरी खाद्यान्न, फलफुल तथा तरकारी, स्टेशनरी र विकास निर्मााका सामाग्री विक्रि गर्ने पसलहरु बिहान ६ बजेदेखि ११ बजेसम्म संचालन गर्न दिइने प्रमुख जिल्ला अधिकारी देवी पाण्डे खत्रीले जानकारी दिइन । पर्वतमा दोस्रो लहरको कोभिडबाट १ हजार ५ सय ७५ जना संक्रमित भएका छन् भने १ हजार १ सय ७४ जना निको भएका छन् । पर्वतमा ३ सय ७९ जना संक्रिय संक्रमित रहेका छन् । ५३ जनाको कोरोनाका कारण ज्यान गएको छ ।"
बर्दियाको कोभिड अस्पताललाई अमेरिका बस्ने नेपालीहरुको सहयोग,"बर्दिया: अमेरिकाको मिचिगनमा बसोबास गर्दैआएका ६ परिवारले बर्दियाको ठाकुरबाबा नगरपालिकाको रानीपुरमा सञ्चालित कोभिड अस्पतालको लागि तीन वटा आईसीयू बेड सहयोग गरेका छन्। बर्दियाको ठाकुरबाबा नगपालिका घर भइ हाल अमेरिकाको मिचिगनमा बस्ने छबिलाल लामिछानेको नेतृत्वमा आईसीयू बैड खरिद गर्न १२ लाख ५५ हजार ५० रुपैयाँ संकलन गरी हस्तान्तरण गरिएको हो। सहयोग गर्नेहरुमा ठाकुरबाबा नगरपालिका १ का छबिलाल लामिछाने र यसोदा लामिछानेले ६ लाख ११ हजार ४ सय रुपैयाँ, वडा नम्बर ८ का देबिराम शर्मा र रमा कुमारी शर्माले १ लाख १३ हजार रुपैयाँ, वडा नम्बर ३ की दीपा शर्माले पनि १ लाख १३ हजार रुपैयाँ सहयोग स्वरुप उपलब्ध गराएको जनाइएको छ। यस्तै ठाकुरबाबा नगरपालिका ७ का जोहन ढकाल र रचना ढकालले २ लाख ८२ हजार ५ सय रुपैयाँ, वडा नम्बर २ बलातीका टीका गौतम र गोमा गौतमले १ लाख १३ हजार, वडा नम्बर ७ का भुपेन्द्र ढकाल र प्रसंसा ढकालले २२ हजार ६ सय रुपैयाँ प्रदान गरेका हुन्। उनीहरुका अभिभावकले सो रकम ठाकुरबाबा नगरपालिकाका नगरप्रमुख घननारायण श्रेष्ठलाई हस्तान्तरण गरेका थिए। नगर प्रमुख श्रेष्ठले सहयोगीका परिवारलाई कोभिड अस्पतालमै खादा ओढाएर सम्मान गरेका थिए । कोरोनाको दोस्रो लहरसँगै संक्रमित बढ्न थालेपछि नगरपालिकाले अस्थायी कोभिड अस्पताल सञ्चालनमा ल्याएको थियो। अस्पताललाई विस्तार गर्न विभिन्न संघसंस्थाहरुले सहयोग गरिरहेको नगरपालिकाले जनाएको छ।"
"ऐतिहासिक उचाइतिर सेयर बजार : नेप्से ३ हजारमाथि, कारोबार करिब १९ अर्ब","काठमाडौं : पछिल्लो समय निरन्तर उछाल आएको सेयर बजारले सोमबार ऐतिहासिक उचाइ हासिल गरेको छ। नेप्से परिसूचकले तीन हजारको मनोवैज्ञानिक विन्दु शानदार रुपमा पार गर्दै नयाँ रेकर्ड बनाएको हो। साताको दोस्रो दिन सोमबार नेप्से सूचक यस दिन ४२७२ अंकले बढेर ३०२५८३ अंकमा आइपुगेको हो । यो अहिलेसम्मको उच्चतम विन्दु हो। नेप्सेमा भारी वृद्धिसँगै कारोबारमा पनि उस्तै व्यापक उत्साह छ। सोमबार १८ अर्ब ८८ करोड रुपैयाँभन्दा बढीको सेयर खरिदबिक्री भएको छ । बुलिस बजारमा यति धेरै भोलुममा कारोबार हुनुले बजार अझै बलियो र परिपक्क बन्दै गएको विज्ञहरू बताउँछन्। सेयर बजारमा सबैभन्दा सुरक्षित र सस्तो मानिएको बैंकिङ समूहको बजार मूल्य लामो समय स्थिर थियो। बैंकिङतिर लगानीकर्ताहरूको आकर्षण देखिएकोले बजार अझै बढ्ने संकेत देखिएको छ। बैंकिङ सेक्टरको बुलिस ट्रेन्ड केही दिन कामयै रहने विज्ञहरू बताउँछन्। यसअघि लगानीकर्ताहरू हाइड्रो, फाइनान्स र विकास बैंकतिर बढी झुम्मिएका थिए। कोरोना जोखिम, लकडाउन र राजनीतिक अन्योललाई समेत बेवास्ता गर्दै सेयर बजारमा पछिल्ला दिनमा निरन्तर उछाल देखिएको छ। हरेक दिनजसो कम्तीमा पनि १० अर्ब भन्दा माथि कारोबार भइरहेको छ। कारोबारको यो भोलुम निकै उत्साहजनक रहेकोले बजार अझ् माथि जाने आंकलन विज्ञहरूले गरेका छन्। कोरोनाको बढ्दो जोखिम तथा निरन्तरको राजनीतिक अस्थिरताका कारण लगानीका अरु क्षेत्र खुम्चिँदै गएकोले लगानीकर्ताहरू पुँजी बजारतिर बढी आकर्षित भइरहेका छन्। जेठदेखि मंसिरसम्मको अवधिलाई सेयर बजारका लागि ग्रिन सिजन मानिन्छ। बजेट आएको बेला बैंकिङ प्रणालीमा पर्याप्त तरलता छ। कोरोना जोखिमका कारण लगानीका अरु क्षेत्र खुम्चिँदै गएको अवस्था र अहिले नै ठूला परियोजनामा लगानी गर्ने वातावरण नभएकोले ठूला साना लगानीकर्ताहरू सेयर बजारतिर आकर्षित भएका छन्। बजारमा लगानीयोग्य पैशा प्रशस्त छ। त्यहीं पैसा यतिबेला सेयर बजार ओइरिएको छ। लगानीका हिसाबले सबैभन्दा सुरक्षित क्षेत्र मानिएको बैंकिङको सेयर अझै पनि खासै बढेको छैन। बैंकिङलाई समग्र सेयर बजारको फाउन्डेशन मानिन्छ। राम्रो कमाइ भएका बाणिज्य बैंकहरूको सेयर भाउ अहिले पनि तुलानात्मक रुपमा अन्डरभ्यालुड रहेकोले अब लगानीकर्ता यो सेक्टरमा आकर्षित भएका हुन्। बैंकहरूले सार्वजनिक गरेको तेस्रो त्रैमासिक रिपोर्टमा आकर्षक कमाइ देखिएकोले पनि लगानीकर्ताको आकर्षण अब बैंकिङतिर केन्द्रित हुने देखिन्छ। त्रैमासिक रिपोर्टक आधारमा कुन कम्पनीले कति लाभांशा दिन्छ भनेर बजारमा हुने आंकलन र अपेक्षासँगै उत्साह थपिने बेला हो। अब एक दुई महिना कुर्दा वर्षभरीको कमाइको हिस्सेदार बन्न सकिन्छ। वित्तिय प्रणालीमा पर्याप्त तरलता, अनुकुल ब्याजदर, सेयर कर्जाको सुलभता, ब्रोकर कमिशनको कटौती, र पुँजी बजारको प्रणालीमा भइरहेको निरन्तर सुधारले गर्दा सेयर बजार 'बुलिस रन' मा अझ् अघि बढ्ने विश्वास लगानीकर्ताहरूको देखिन्छ।"
"भारतले एकपक्षीय रुपमा सडक बनाउँदा नेपालतिरको बाटो भत्कियो, महाकाली थुनियो","दार्चुला : भारतले एक पक्षीय रुपमा निर्माण गरेको लिपुलेक हुँदै मानसरोवर जोड्ने सडक विस्तार गर्दा नेपालतिरको महाकाली खोला थुनिएको छ भने नेपालतिरको बाटो पनि भत्किएको छ। मानसरोबार जाने बाटो एक पक्षीय रुपमा बनाएर गत वर्षको वैशाखमा भारतले उद्घाटन गरेको थियो। गत वर्ष व्याँस गाउँपालिकाको मौराभेल क्षेत्रमा नेपाली सेनाले क्याम्प राखेर घोरेटो बाटो निर्माण गरेको थियो। । भारतले लिपुलेक हुँदै मानसरोवर जोड्ने सडक निर्माणको क्रममा नेपालको व्याँस गाउँपालिका१ छाङ्गरु तिङ्कर जोड्ने घोरेटो बाटो अवरुद्ध भएको थियो । भारतीय सडक निर्माणको क्रममा महाकाली खोलामा पहाडै खसाल्दा नेपालतिरको बाटो अवरुद्ध भएको हो। नेपाली सेनाले घोरेटो बाटो बनाइरहेकै बेला पनि पटकपटक भारतले नेपाली सेनाको क्याम्प रहेको पारितिर विष्फोटक पदार्थ विष्फोट गराएर बाधा दिएको थियो। सेनाकै क्याम्पभन्दा १०० मिटर तल भारतीय विष्फोटका कारण घोरेटो बाटो महाकालीले बगायो । गत मङ्गलबार पनि भारतले निर्माण गरिरहेको धार्चुला लिपुलेक मानसरोवर सडक खण्ड विस्तारको क्रममा शान्ति वन क्षेत्रमा पूरै पहाड भत्किदा व्याँस गाउँपालिका२ को कल्जु सिमसिम पानी क्षेत्रको गोरेटो बाटो भत्किएको छ । झण्डै २५० मिटर बढी घोरेटो बाटो भारतीय सडक निर्माणको क्रममा भत्किएको छ । घोरेटो भत्किदा व्याँस१ र २ को सम्बन्धविच्छेदको अवस्थामा पुगेको व्याँस२ का अध्यक्ष धिरनसिह बुढाथोकीले बताउनुभयो । भारतले दशकअघिदेखि धार्चुला हुँदै लिपुलेक मानसरोवर जोड्ने सडक निर्माण गरिरहेको छ । महाकाली नदी किनारैकिनार भएर निर्माण भइरहेको सडकले नदी थुनिने सम्भावना बढेको छ । महाकाली खोला किनारैकिनार सडक निर्माणको क्रममा ढुङ्गा महाकालीमा फाल्दा खोलाकै धार परिवर्तन भइरहेको वडाध्यक्ष बुढाथोकी बताउनुहुन्छ । भारतले दसगजा नछाडेर नेपालतिरबाटै उपकरण लगेर सडक निर्माण गर्ने गरेको छ । धार्चुलाभन्दा माथिल्लो भूभागमा भारतले खोलामा ढुङ्गा राखेर सडक निर्माण गर्दैछ । खोलाभन्दा १० मिटर माथिबाटै सडक खन्दा ढुङ्गा महाकाली मिसिन गई खोलाको धार परिवर्तन भइरहेको छ, बुढाथोकी भन्छन्, खोलामा ढुङ्गाको थुप्रो लागेपछि खोला नेपालतिर कटान गर्दै आफ्नो दिशा लिइरहेको छ । पछिल्लो समय भारतले पुनः सडक विस्तारको क्रममा खोला थुन्ने प्रयास गरेको छ । भारतले दशकदेखि यसरी सडक निर्माण गर्दैछ । नेपालको बुदी क्षेत्रसम्म भारतले सडक निर्माणको क्रममा खोलामा ढुङ्गा फालेर खोला थुन्ने र धार परिवर्तन गराउने गरेको पाइएको छ । यसअघि पनि भारतले नेपालको महाकाली हुँदै स्काभेटर, डोजर नेपालको भूमिबाटै लगेर सडक निर्माण गरिरहेको थियो । मौराभेलभन्दा माथि बुदीसम्म ठाउँठाउँमा भारतीय सडक निर्माणको क्रममा आएका चट्टानहरु नेपाली भूभागमा प्रशस्त मात्रा देखिने गरेको व्याँसका स्थानीय दिपक खाती बताउँछन्। गत असारमा भारतले सडक निर्माणको क्रममा फालिएको ढुङ्गा खोलामा जम्मा हुँदा घाँटीबगर क्षेत्रको नेपाली भूमि कटान भएको थियो । सडक निर्माणका क्रममा भारतले खोलामा ढुङ्गा फालेर खोलाको धारै परिवर्तन गर्नु दादागिरी भएको व्याँसका स्थानीय बताउँछन् । भारतको सो सडक निर्माणको क्रममा जताततै स्थानीयले वारपार गर्ने गरी महाकालीमा ढुङ्गा फालिएका छन् । व्यासका वडाध्यक्ष बुढाथोकी भन्छन् यो अहिलेको पहिरो मात्र हैन विगतमा पनि यस्तै ठाउँठाउँमा बाटो भत्काए पनि नेपाल सरकारले लगानी गरेर बाटो बनाउनु परेको थियो । वर्षेनी भारतले सडक बनाउँदा, विस्तार गर्दा नेपालतिरको घोरेटो बाटो भत्किने गरेको उहाँले बताउनुभयो । अहिले कल्जु क्षेत्रमा भत्किएको बाटो भारतीय पक्षले नै बनाउने गरी उच्चस्तरीय पहल गरिनुपर्ने उहाँको भनाइ छ । सीमा क्षेत्रमा सडक निर्माणको क्रममा भारतले खोला थुनेर भइरहेको सडक निर्माणले भविष्यमा नेपालतिर खतरा हुने सङ्केत देखिएका छन् । बर्खाको समय खोलाबीचमा अड्किएका ठूला चट्टानले खोलाको बहाव नेपालतिर हान्ने र यसको असर देखा पर्ने भन्दै स्थानीय चिन्तित भएका हुन् । महाकाली खोलावारि नेपालतर्फको बाटो भत्काउने र खोलाको प्राकृतिक बहाब नै परिवर्तन गराएको भन्दै जिल्ला प्रशासन कार्यालय दार्चुलाले भारतको पिथौरागढ प्रशासनलाई पत्रचार गरेको छ । गत बिहीबार प्रमुख जिल्ला अधिकारी सिद्धराज जोशीले भारतको पिथौरागढ जिल्ला अधिकारी आनन्द स्वरुपलाई पत्राचार गर्दै भारतको तर्फबाट नेपालतर्फ क्षति पुगेको अवगत गराएका छन्। पत्रमा लेखिएको छ, व्याँस गाउँपालिका२ कल्जुखोला नजिकै त्यहाँको सडक निर्माण गर्ने क्रममा जेलिटिन पट्काउँदा माथिबाट पहिरो खसेर महाकालीमा पानी जम्मा भई नेपालतर्फको घोरेटो बाटो अवरुद्ध भएकाले जम्मा भएको पानी खोली बाटोको सहज आवागमनको लागि अनुरोध छ । भारतीय प्रशासनलाई लेखिएको पत्रको पाँच दिनसम्म जवाफ आएको छैन । प्रजिअ जोशीले भारतको धार्चुला प्रशासनलाई पठाएको पत्रको व्यहोरासहित भारतीय गतिविधिका कारण पटकपटक महाकाली नदी नेपालतिर आउने र समस्या हुने गरेको विवरण गृह मन्त्रालयलाई जानकारी गराउनुभएको छ । उहाँले जिल्ला सुरक्षा समिति बैठकबाट निर्णय गराएरै सीमा क्षेत्रमा भारतीय पक्षबाट भइरहेका त्यस्ता गतिविधि रोक्न पिथौरागढ जिल्ला अधिकारीलाई पत्राचार गरिएको जानकारी दिनुभयो । लिखित मात्र हैन, फोनमार्फत पनि जानकारी भारतीय पक्षलाई गराएको छु, प्रजिअ जोशीले भन्नुभयो, तर अहिलेसम्म गर्छु पनि भनेको छैन् । स्थानीयलाई सास्ती व्यास गाउँपालिका२ को कल्जु सिमसिम पानी क्षेत्रमा झण्डै २५० मिटर बढी घोरेटो बाटो अवरुद्ध भएपछि स्थानीयवासीले सास्ती भोग्नु परेको छ । व्याँस गाउँपालिकाको दुई वडा जोड्ने घोरेटो बाटो अवरुद्ध भएपछि अहिले स्थानीयवासीले आवतजावतमा सास्ती भोग्नुपरेको हो । व्याँस गाउँपालिका२ का वडाध्यक्ष धिरनसिंह बुढाथोकीले भारतीय अहिले पनि सो क्षेत्रमा विष्फोटक पदार्थ विष्फोट गराउँदा नेपालतिरको थप बाटो क्षति हुने अवस्था आएको बताउाछन्।। शुक्रबार पनि थप पहिरो आएको छ । पूरै पहाड नेपालतिर पुगेको छ । महाकाली खोला पूरै नेपालतिर धार परिवर्तन गर्दै कटान गर्दैछ । स्थानीयले दुईदेखि तीन घण्टा थप पहाड हिंडेर मात्रै बाटोमा पुग्न सकिने अवस्था रहेको उनले बताए । बर्खा निरन्तर छ । अझै उता (भारत)तर्फ बाट पहिरो आइरहेको छ । भारतमा पनि सडक अवरुद्ध भएको छ । सडक सञ्चालन भएको छैन् । चट्टान खस्ने क्रम जारी रहेकाले निर्माणमा सास्ती भएको बुढाथोकीले बताए। कल्जुभन्दा माथिल्लो क्षेत्रमा यकिन घोरेटो बाटो कति भत्किएको भनेर हेर्न सकिने अवस्था छैन्, सशस्त्र प्रहरी बल बोर्डर आउट पोष्ट दुम्लीङका सशस्त्र प्रहरी निरीक्षक नरेन्द्रसिह बोहराले भने, हेर्न जान बाटो छैन् । अहिले यो बाटो पूर्णरुपमा अवरुद्ध छ । चट्टानी ढुङ्गाहरु खोलावारी आएका छन् ।रासस"
मनसुनजन्य विपद् : क्षति न्यूनीकरण गर्न कस्तो छ सरकारको तयारी ?,"काठमाडौं : नेपालमा वर्षायाम भित्रिएसँगै विगतको अनुभवको आधारमा मनसुनजन्य विपद्को जोखिम क्षेत्र पहिचान गरी प्रभावकारी प्रतिकार्य योजना बनाएर लागू गरिएको छ। मुलुक नै अहिले जोखिम न्यूनीकरण र प्रतिकार्य योजनामा केन्द्रित भएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार कतिपय जिल्लामा वडास्तरीय रुपमै पहिराको जोखिम पहिचान गरी क्षति न्यूनीकरणका तयारी थालिएको छ। यसपालि बढी पानी पर्ने पूर्वानुमानसँगै मनसुन पूर्वतयारी तथा प्रतिकार्य योजना २०७८ निर्माण गरिएको र स्थानीय तह, प्रदेश सरकार तथा सम्बद्ध सङ्घसंस्थासँगको समन्वयमा आवश्यक तयारी थालिसकिएको छ। प्राधिकरणका प्रमुख कार्यकारी अधिकृत अनिल पोखरेल गत सालको अनुभवको आधारमा समीक्षा गर्दै आगामी दिनका पूर्वतयारीका कार्यक्रम अपनाइएको बताउछन्। विगतमा बाढीको पूर्वतयारी राम्रो भए पनि पहिराको पूर्वतयारी प्रभावकारी नभएको पाइयो, चाहिने स्रोतसाधन जिल्लामा पुगेको पाइएन, पोखरेलले भने, अब त्यसलाई विशेष ध्यान दिएर तयारीका काम थालेका छौँ। बाढीमा जसरी पूर्वसूचना प्रणाली छ, अहिले पहिरोका लागि पनि पूर्वसूचना प्रणाली नमूनाका रुपमा नौ जिल्लामा लागू गर्न लागिएको उनले बताए। गत वर्ष अप्रत्यासित रुपमा आएको मनसुनजन्य विपद्बाट ४०० बढी मानिसको मृत्यु भएको थियो। एक हजार १०० बढी परिवार प्रत्यक्ष प्रभावित भएका थिए। पहिरो मात्रै ४०० भन्दा बढी खसेको थियो। गत साल कतिपय क्षेत्रमा हेलिप्याडको व्यवस्था समेत नभएको अबस्थामा नेपालका सबै वडामा हेलिप्याड व्यवस्थापनमा समेत जोड दिइएको छ। विगतकै अनुभवको आधारमा अन्य उद्धार सामग्रीको व्यवस्थापनका लागि आधारभूत काम गरिएको छ। प्राधिकरणका अनुसार क्षति भएकाको हकमा विगत लामो प्रयासबाट पुनःनिर्माण र पुनःस्थापनाका कार्यक्रम तत्कालै शुरु गर्न सक्ने भएको छ। तथ्याङ्क विष्लेषणको आधारमा कसरी पूर्वतयारी गर्न सकिन्छ भनेर अन्तरक्रिया र छलफल चलाएर सुझाव समेत लिइएको छ। राहत तथा उद्धार सामग्री ठाउँठाउँमा पुर्याउन र तयारीमा लाग्न प्रधानमन्त्री केपी शर्मा ओली र गृहमन्त्री खगराज अधिकारीबाट स्पष्ट निर्देशन आएकाले सोहीअनुसार तयारीमा जुटेको पोखरेल सुनाए। सरकारबाट कुनै पनि काममा ढिला नहोस् भनेर सम्बद्ध निकायलाई निर्देशन गएको छ। सबै विपद्जन्य घटना सम्बोधनका लागि एकीकृत कार्यविधि बनाउने प्रक्रियामा अघि बढेको समेत उनले जानकारी दिए। बजेटको अभावमा कुनै पनि काम प्रभावित नहुने समेत उनले स्पष्ट पारे। विपद्मा उद्धार राहत गर्नुपर्ने अबस्थामा आवश्यक व्यवस्थापकीय सामग्री भण्डारण, बाढी र कोभिड तथा पहिरो र कोभिडको जोखिम कस्तो छ ? कुनकुन जिल्लामा कस्तो प्रभाव पर्न सक्छ भन्ने छुट्याएर सरोकारवालासँगको समन्वयमा प्रतिकार्य योजना तयार पारेको प्राधिकरणका सहसचिव विश्वप्रकाश अर्यालले जानकारी दिए। नेपालमा पहाडी जिल्ला पहिरो र तराईका जिल्ला बाढीबाट बढी प्रभावित छन्। हिमाली क्षेत्र हिउँ पहिरो र हिमपातबाट प्रभावित हुन्छ। नेपालमा भिरालो जमीन, कमजोर भौगोलिक अबस्था, यत्रतत्र सडक खन्ने काम, जोखिम क्षेत्रमा बसोवास, अव्यवस्थित शहरीकरण, डढेलो तथा अव्यवस्थित वन, प्लटिङ्ग, प्राकृतिक सम्पदाको दोहन, जलवायु परिवर्तन, बहुप्रकोपको प्रभाव र चेतनाको अभावले मनसुनजन्य विपद्लाई बढावा दिइरहेको विज्ञहरुले औँल्याएका छन्। यसवर्ष मुलुकभर नै सरदरभन्दा बढी पानी पर्ने अनुमान गरिसकिएको छ। त्यसमध्ये पनि उच्च हिमाली र पहाडी जिल्ला बढी पानी पर्ने आँकलन छ। यसपालि मनसुनका बेला १८ लाख बढी मानिस प्रभावित हुने अनुमान गरिएको छ। यसपालि प्राधिकरणले नौ जिल्लाका ३६ पालिकामा प्रभावमा आधारित मनसुन पूर्वसूचना प्रणाली प्रयोगमा ल्याउन लागिएको जनाइएको छ। यस्तै शहरी क्षेत्रका १५५ खुला स्थान पहिचान गरिसकिएको छ। आपत्कालीन अवस्थामा मानिसलाई त्यहाँ व्यवस्थापन गरिने छ। विपद् प्रभावितको पुनःस्थापनका लागि निजी आवास पुनःनिर्माणको काम पनि जारी रहेको प्राधिकरणको भनाइ छ। यसअन्तर्गत १० जिल्लामा पहिलो किस्ताको रकम पठाइसकेको जनाइएको छ। आपत्कालीन अवस्थाका लागि परिचालन हुने स्रोत साधनको समेत व्यवस्था गरिएको तथा विषयगत मन्त्रालय र अन्य निकायको जिम्मेवारी पहिचान गरी सम्बन्धित समितिलाई परिचालन गरिएको प्राधिकरणको भनाइ छ। सिँचाइ विभागका सिनियर डिभिजनल इन्जिनियर विष्णुदेव यादव बाढीको प्रभाव न्यूनीकरणका लागि तटबन्धलगायतका प्रभावकारी कार्यक्रम अपनाई बाढी तथा जोखिम न्यूनीकरणको कार्यक्रम जारी राखेको जानकारी दिए। बोरा तारजालीलगायतको भण्डारण शुरु भइसकेको छ। उनले सीमावर्ती क्षेत्रको बाँधका कारण तराईमा हुने डुबान आउन नदिन तयारी थालिसकिएको र भारतसँग समन्वय भइरहेको बताए। उनले विगतको भन्दा क्षति न्यूनीकरण हुँदै गएको दाबी समेत गरे। नेपालमा यही जेठ २८ बाट भित्रिएको वर्षायाम आइतबारदेखि नै मुलुकभर फैलिसकेको छ। देशैभरि मनसुनी वायु रहेको छ। देशका धेरै स्थानमा मेघगर्जनचट्टयाङ्गसहित हल्कादेखि मध्यम वर्षाको सम्भावना रहेको छ। प्रदेश नं १, प्रदेश २, वाग्मती, गण्डकी प्रदेश तथा लुम्बिनी प्रदेशका एकदुई स्थानमा भारी वर्षाको समेत सम्भावना रहेको मौसम पूर्वानुमान महाशाखाले जनाएको छ। जल तथा मौसम विज्ञान विभाग, मौसम पूर्वानुमान महाशाखाकी विभूति पोखरेल मनसुन मुलुकभर नै सक्रिय भएकाले केही ठाउँमा भारी वर्षाको सम्भावना रहेको हुँदा सतर्कता अपनाउनु सुझाव दिन्छन्। खानी तथा भूगर्भ विभागका महानिर्देशक राजेन्द्र भण्डारी विश्वकै अग्लोदेखि निकै होचो भूभागसमेत नेपालमा रहेकाले पनि मनसुनजन्य विपद्बाट नेपाल उच्च जोखिममा रहेको जानकारी दिए। नेपालमा गत वर्ष ४०० भन्टा बढी क्षेत्रमा पहिरो गएको थियो। धेरै बढी गण्डकी प्रदेशमा गएको देखिएको छ। यो क्षेत्र बढी पानी पर्न सक्ने क्षेत्र पनि रहेको उनले बताए। विभागले गत वर्ष १०० भन्दा बढी पहिरो हेरेर अध्ययन गरेर गृहमा प्रतिवेदन बुझाएको जानकारी दिए। गृह मन्त्रालयका सहसचिव गोविन्द रिजाल विपद्को समयमा धनजनको क्षति रोक्ने र आवश्यक राहत तथा पुनःस्थापन कार्यक्रम नै प्रमुख रहेको जानकारी दिँदै सबै मिलेर पूर्वतयारी र प्रतिकार्यका योजनामा लाग्नुपर्नेमा जोड दिए। गृहको निर्देशनअनुसार सबै जिल्लाले आवश्यक प्रतिकार्य योजना तयार गरी लागू भइसकेको उनले जानकारी दिए। आवश्यक स्रोत सामग्री ठाउँठाउँ पुर्याउने कार्य पनि जारी राखिएको छ। रिजालले भने, यसपालि राहत वितरणमा रकमको अभाव नहुने गरी व्यवस्था मिलाएको छ। रिजालले अन्य विभिन्न साना ८५ वटा खोलामा समेत पूर्वसूचना प्रणाली राख्न निर्दशन दिइसकिएको बताए। कुल १९७ स्थानमा नदीको सतहबारे सूचना दिने गरी व्यवस्था मिलाइएको छ। आज भएको प्रतिकार्य योजनासम्बन्धिको भर्चुअल बैठकमा समेत प्राधिकरणले विशेष सावधानी अपनाउन आम नागरिकमा अनुरोध गरेको छ।  रासस"
कांग्रेस क्रियाशील सदस्य : थप ३३ जिल्लाका ६५ स्थानको नामावली सार्वजनिक,"काठमाडौं : नेपाली कांग्रेसको केन्द्रीय क्रियाशील सदस्यता छानबिन समितिले सोमबार थप ३३ जिल्लाका ६५ स्थानको क्रियाशील सदस्यता नामावली सार्वजनिक गरेको छ । समितिको यही जेठ २९ गतेको निर्णयअनुसार आवश्यक प्रक्रिया पूरा गरेका क्रियाशील सदस्यताका लागि प्रस्ताव गरिएका थप नामावली सार्वजनिक गरिएको समिति सचिव केशव रिजालले जानकारी दिएका छन्। कांग्रेसले यसअघि १०१ स्थानका क्रियाशील सदस्यता विवरण सार्वजनिक गरी सकेको छ । सार्वजनिक गरिएका र यसअघि सार्वजनिक गरिएका नामावलीउपर कुनै उजूरी, गुनासा वा सुझाव भएमा समितिमा उजूरी तथा गुनासो पठाउन सकिने व्यवस्था गरिएको रिजालले बताए। आगामी असार ६ गतेपछि प्राप्त भएका उजूरीउपर कुनै सुनुवाइ नहुने पार्टी कार्यालयले जनाएको छ । सार्वजनिक गरिएका प्रस्तावित नामावलीमा कुनै त्रुटि भएको भए वा छुट भएको भए नयाँ सदस्यतातर्फ प्रतिनिधिसभा क्षेत्रीय कार्यसमितिले र नवीकरण तर्फका जिल्ला कार्यसमितिले स्पष्ट आधार र प्रमाणसहित त्रुटि सच्याउन वा नाम समावेश गराउन असार ६ गतेभित्र नै लेखी पठाउनुपर्ने व्यवस्था गरिएको छ । सार्वजनिक गरिएका सबै जिल्ला र क्षेत्रले आफूअन्तर्गतका वडा, पालिका, प्रदेशसभा क्षेत्र, प्रतिनिधिसभा क्षेत्र र जिल्ला कार्यसमितिको निर्णय प्रतिलिपि तथा आवश्यक विवरण एक हप्ताभित्र अनिवार्यरुपमा केन्द्रीय कार्यालयमा पठाउन कांग्रेसले निर्देशन दिएको छ । प्रेस विज्ञप्ति (१) नेपाली कांग्रेस केन्द्रीय क्रियाशील सदस्यता छानविन समितिको जेठ २९, २०७८ को बैठकको निर्णय अनुसार, पार्टीको विधान, नियमावली र केन्द्रको परिपत्र अनुसारको प्रक्रिया पुयाई विवाद रहित तरिकाले क्रियाशील सदस्यता सम्बन्धी कार्य सम्पन्न गरी जिल्ला र प्रतिनिधि सभा क्षेत्रीय कार्यसमितिले केन्द्रबाट उपलब्ध गराइएको सफ्टवेयरमा नामावली विवरण इन्ट्री गरी क्रियाशील सदस्यताका लागि प्रस्ताव गरिएका थप ३३ जिल्लाका ६५ स्थानको नामावली सम्बन्धित सरोकारवालाको जानकारीका लागि, नेपाली कांग्रेसको आधिकारिक वेवसाइट धधध।लभउबष्अियलनचभकक।यचन मा सार्वजनिक गरिएको छ । यस अघि १०१ स्थानको सार्वजनिक गरी सकिएको व्यहोरा अवगत नै छ । प्रदेश नं १ क्रसं जिल्लाक्षेत्र विवरण १ मोरङ१ नवीकरणनयाँ २ मोरङ२ नवीकरणनयाँ ३ मोरङ३ नवीकरणनयाँ ४ मोरङ४ नवीकरणनयाँ ५ मोरङ६ नवीकरणनयाँ ६ सोलुखुम्बु नवीकरणनयाँ ७ सुनसरी२ नवीकरणनयाँ ८ धनकुटा नवीकरणनयाँ प्रदेश नं २ क्रसं जिल्लाक्षेत्र विवरण १ सिरहा१ नवीकरणनयाँ २ सिरहा२ नवीकरणनयाँ ३ सिरहा४ नवीकरणनयाँ ४ महोत्तरी३ नवीकरणनयाँ ५ सर्लाही२ नवीकरणनयाँ ६ सर्लाही३ नवीकरणनयाँ ७ सर्लाही४ नवीकरणनयाँ ८ रौतहट१ नवीकरणनयाँ ९ रौतहट२ नवीकरणनयाँ १० रौतहट४ नवीकरणनयाँ ११ पर्सा१ नवीकरणनयाँ १२ पर्सा२ नवीकरणनयाँ १३ पर्सा३ नवीकरणनयाँ १४ धनुषा२ नवीकरणनयाँ १५ धनुषा३ नवीकरणनयाँ १६ धनुषा४ नवीकरणनयाँ बागमती प्रदेश क्रसं जिल्लाक्षेत्र विवरण १ काठमाडौं२ नवीकरणनयाँ २ काठमाडौं३ नवीकरणनयाँ ३ काठमाडौं५ नवीकरणनयाँ ४ काठमाडौं६ नवीकरणनयाँ ५ काठमाडौं७ नवीकरणनयाँ ६ काठमाडौं८ नवीकरणनयाँ ७ काठमाडौं९ नवीकरणनयाँ ८ काठमाडौं१० नवीकरणनयाँ ९ मकवानपुर१ नवीकरणनयाँ १० भक्तपुर१ नवीकरणनयाँ ११ ललितपुर१ नवीकरणनयाँ १२ ललितपुर३ नवीकरणनयाँ १३ नुवाकोट१ नवीकरणनयाँ १४ नुवाकोट२ नवीकरणनयाँ १५ धादिङ२ नवीकरणनयाँ १६ रामेछाप नवीकरणनयाँ गण्डकी प्रदेश क्रसं जिल्लाक्षेत्र विवरण १ तनहुँ२ नवीकरणनयाँ २ स्याङ्जा१ नवीकरणनयाँ ३ स्याङ्जा२ नवीकरणनयाँ ४ पर्वत नवीकरणनयाँ ५ मुस्ताङ नवीकरणनयाँ ६ नवलपुर२ नवीकरणनयाँ लुम्बिनी प्रदेश क्रसं जिल्लाक्षेत्र विवरण १ बाँके १ नवीकरणनयाँ २ रुपन्देही१ नवीकरणनयाँ ३ रुपन्देही३ नवीकरणनयाँ ४ रुपन्देही४ नवीकरणनयाँ ५ दाङ१ नवीकरणनयाँ ६ दाङ२ नवीकरणनयाँ ७ दाङ३ नवीकरणनयाँ कर्णाली प्रदेश क्रसं जिल्लाक्षेत्र विवरण १ जुम्ला नवीकरणनयाँ २ सुर्खेत१ नवीकरणनयाँ ३ सुर्खेत२ नवीकरणनयाँ ४ डोल्पा नवीकरणनयाँ ५ सल्यान नवीकरणनयाँ सुदूरपश्चिम प्रदेश क्रसं जिल्लाक्षेत्र विवरण १ अछाम२ नवीकरणनयाँ २ कैलाली१ नवीकरणनयाँ ३ कैलाली२ नवीकरणनयाँ ४ कैलाली४ नवीकरणनयाँ ५ कैलाली५ नवीकरणनयाँ ६ बझाङ नवीकरणनयाँ ७ बैतडी नवीकरणनयाँ (२) आज सार्वजनिक गरिएका र यस अघि सार्वजनिक गरिएका नामावली उपर कुनै उजुरी, गुनासा वा सुझाव भएमा यस समितिको नाममा पार्टीको इमेल ठेगाना लअउबचतथद्दण्ण्घ२नबष्।िअय मार्फत सम्बन्धित पार्टी निकाय वा व्यक्तिले २०७८ आषाढ ६ गतेभित्र सप्रमाण लिखित उजुरी, गुनासो पठाउन सक्नेछन् । आषाढ ६, २०७८ पछि प्राप्त भएका उजुरी उपर कुनै सुनुवाई हुने छैन । साथै, यस सम्बन्धमा कुनै जानकारी चाहिएमा टेलिफोन नं (९८५१०४४०६५ डा प्रदिप पराजुली, ९८५११२९०७८ केशव रिजाल र ९८५११२४१९८ रामचन्द्र घिमिरे) मा सम्पर्क गर्न सबैको जानकारीका लागि सूचित गरिन्छ । (३) सार्वजनिक गरिएका प्रस्तावित नामावलीमा कुनै त्रुटि भएको भए वा छुट भएको भए नयाँ सदस्यता तर्फ प्रतिनिधि सभा क्षेत्रीय कार्यसमितिले र नवीकरण तर्फको जिल्ला कार्यसमितिले स्पष्ट आधार र प्रमाण सहित त्रुटि सच्याइदिनका लागि वा नाम समावेश गरिदिनका लागि २०७८ आषाढ ६ गतेभित्र नै लेखि पठाउनु पर्नेछ । (४) केन्द्रबाट क्रियाशील सदस्यताको प्रस्तावित नामावली सार्वजनिक गरिएका सबै जिल्ला र क्षेत्रले आफू अन्तर्गतका वडा, पालिका, प्रदेश सभा क्षेत्र, प्रतिनधि सभा क्षेत्र र जिल्ला कार्यसमितिको निर्णय प्रतिलिपी, क्रियाशील सदस्यताको कम्प्युटर इन्ट्री गरेको प्रस्तावित नामावलीको प्रमाणित (नयाँ तर्फको प्रतिनिधि सभा क्षेत्रले र नवीकरण तर्फको जिल्लाले) सूची, सदस्यता शुल्क, सहयोग रकम (लेवी) जम्मा गरेको भौचरआवश्यक कागजात विवरण, क्षेत्रीय कार्यसमितिले जिल्ला मार्फत केन्द्रमा र जिल्ला कार्यसमितिले आफ्नो जिल्ला भरिको क्रियाशील सदस्यता सम्बन्धी केन्द्रबाट पठाइएको परिपत्र बमोजिमको र सम्पूर्ण प्रक्रिया पुर्याइ उल्लेखित सम्पूर्ण कागजात विवरण एक हप्ताभित्र अनिवार्य केन्द्रमा (भौतिक उपस्थितिमा बुझाउन सम्भव भए सोही अनुसार सक्कल कागजात तत्काल केन्द्रीय कार्यालयमा र आउन सम्भव नभए, पार्टीको इमेल ठेगाना वेभसाइटमा पठाउनु हुन जानकारी गराइन्छ । जय नेपाल ! केशव रिजाल सचिव केन्द्रीय क्रियाशील सदस्यता छानविन समिति"
स्थानीय सरकारको योजना तथा बजेट तर्जुमा,"ग्रामीण अर्थतन्त्रमा बल पुग्ने कृषि, सिँचाइ, साना उद्यम विकास, एवं रोजगारमूलक क्षेत्रमा विशेष ध्यान दिनुपर्ने देखिन्छ संघीयता कार्यान्वयनको क्रममा स्थानीय तहको योजना तथा बजेट तर्जुमा प्रकृया एक महŒवपूर्ण पक्ष हो। वित्तीय संघीयताको प्रभावकारी कार्यान्वयनका लागि नेपालको संविधानले स्थानीय सरकार सञ्चालन ऐन (२०७४) एवं स्थानीय तहको वार्षिक योजना तथा बजेट तर्जुमा दिग्दर्शन (२०७४) महŒवपूर्ण कानुनी आधारहरू हुन्। वित्तीय अनुशासन कायम गर्न बजेट तर्जुमा तथा कार्यान्वयन प्रक्रियामा नागरिक सहभागिता अत्यन्त जरुरी छ। यद्यपि विगत ३४ वर्षमा स्थानीय तहमा भएका अभ्यास भने सन्तुष्ट हुने खालको देखिँदैन। हुन त स्थानीय स्तरमा गरिने योजना छनोट तथा यससम्बन्धी प्रक्रिया नेपालमा नयाँ अभ्यास होइन। पञ्चायतकाल, प्रजातन्त्रकाल हुँदै वर्तमान समयसम्म आइपुग्दा यस प्रक्रियामा थुप्रै परिवर्तनहरू भएका छन्। विगतमा केन्द्र सरकारमा योजना र बजेट माग गर्नुपर्ने व्यवस्था थियो। अहिले स्थानीय सरकार स्वयंले योजना पहिचान, प्राथमिकीकरण र बजेट विनियोजन गर्न सक्ने संवैधानिक अधिकार स्थानीय सरकारले पाएको छ। स्थानीय तहको पहिलो निर्वाचनपश्चात चारवटा वार्षिक योजना र बजेट निर्माण र कार्यान्वयन भइसकेको छ। यस अवधिमा स्थानीय सरकारले योजना र बजेट तर्जुमा र त्यसको कार्यान्वयनमा भोगेका चुनौतीहरूलाई यस लेखमा उजागर गर्ने प्रयास गरेको छु। योजना तथा बजेट तर्जुमा प्रक्रियामा व्यापक सुधार ल्याउन आवश्यक देखिन्छ। वित्तीय अनुशासन, पारदर्शिता र भ्रष्टाचार न्युनीकरण गर्न सात चरणको प्रक्रियामा संशोधन गरी प्रथम चरणदेखि सातौं चरण एवं त्यसपछिको योजना कार्यान्वयन, अनुगमन, निगरानी र लेखा परीक्षण प्रक्रियासम्म नागरिकको सहभागिता सुनिश्चित गर्नुपर्ने देखिन्छ। स्थानीय सरकारको वर्तमान पदाधिकारीहरूलाई वित्तीय सुशासनको जग बसाल्ने मौका मिलेको थियो। संघीय प्रणालीअनुसार बनेको स्थानीय सरकार भएको कारण थिति बसाल्ने, कानुनकार्यविधि निर्माण गर्ने, सुशासनका लागि संयन्त्र निर्माण गर्ने र तिनीहरूलाई परिचालन गर्न पाएको मौका वर्तमान प्रतिनिधिहरूले उपयोग गर्न सकेका छैनन्। योजना निर्माण प्रक्रियालाई सहभागितामूलक, पारदर्शी र समावेशी बनाउन वर्तमान स्थानीय सरकारहरू चुके। संघीय सरकारले नमुनाको रूपमा तयार गरेको योजना तथा बजेट तर्जुमा दिग्दर्शनलाई आफ्नो पालिकाअनुरूप ढाल्ने र कार्यविधि बनाएर व्यापक जनसहभागितामा बजेट तर्जुमा गर्न पालिकाहरू सक्षम भएनन्। पछिल्लो दुई वर्षमा औपचारिक ढंगबाट सीमित व्यक्तिको सहभागितामा बजेटसम्बन्धी छलफल भएता पनि आर्थिक वर्ष २०७७७८ र २०७८७९ मा कोरोना महामारीको कारण देखाएर वार्षिक योजना तथा बजेट बिनाछलफल र परामर्श तयार गरिएको तथा गरिने अवस्था सिर्जना भएको छ। बजेट तथा योजना निर्माणको सात चरणलाई हेर्ने हो भने संघीय सरकारले बनाएको यो दिग्दर्शन स्वयं विभेदकारी एवं असमावेशीय छ। सात चरणमध्ये दोस्रो चरण अर्थात् वडामार्फत टोल र बस्तीमा गरिने छलफलबाहेक अन्य ६ चरणमा नागरिक सहभागितालाई पूर्णतः बोवास्ता गरिएको छ। यसरी हेर्दा योजना तथा बजेट तर्जुमा प्रक्रियामा व्यापक सुधार ल्याउन आवश्यक देखिन्छ। वित्तीय अनुशासन, पारदर्शिता र भ्रष्टाचार न्युनीकरण गर्न सात चरणको प्रक्रियामा संशोधन गरी प्रथम चरणदेखि सातौं चरण एवं त्यसपछिको योजना कार्यान्वयन, अनुगमन, निगरानी र लेखा परीक्षण प्रक्रियासम्म नागरिकको सहभागिता सुनिश्चित गर्नुपर्ने देखिन्छ। बजेट तर्जुमा र बाँडफाँट आवश्यकताको आधारमा भन्दा राजनीतिक शक्तिको आधारमा बाँड्ने प्रथा बसेको छ। भूगोल, जनसंख्या, सीमान्तीकरणजस्ता सूचकका आधारमा वडाबीच बजेट बाँडिनुपर्ने हो। तर सबै वडामा बराबर बजेट बाँड्ने राजनीतिक प्रक्रियाले न्यायपूर्ण व्यवस्था निर्माण हुँदैनन्। बजेट तर्जुमा प्रक्रिया सम्भाव्यता अध्ययनको आधारमा गर्नुपर्ने हो तर त्यस्तो गरिएको छैन। बजेटलाई पालिकाको गुरुयोजना, आवधिक तथा क्षेत्रको योजनाको आधारमा गरिनुपर्ने हो तर राजनीतिक अभिष्ट मात्र पूरा गर्ने गरी योजना र बजेट निर्माण र कार्यान्वयन गर्ने परिपाटीले संघीयतालाई कमजोर पार्ने देखिन्छ। योजना तथा बजेट डोजर चलाउने, अग्ला सुन्दर डाँडामा भ्यु टावर बनाउने, पार्टी र चौडा बाटा बनाउनेमा नै गरियो। तर त्यस्ता भौतिक निर्माणले गाँस, बास र कपास कुरेर बसेका मानिसहरूका लागि के टेवा पुयायो भन्ने जवाफ छैन। समानता र न्यायको दृष्टिबाट योजना र बजेट निर्माण हुन सकेनन्। लैंगिक उत्तरदायी बजेट तर्जुमा दिग्दर्शन कार्यान्वयनमा आउन सकेन। लक्षित वर्गका लागि विगतमा भएको ३५ प्रतिशत व्यवस्था हटाइयो। लक्षित वर्गका लागि ३५ प्रतिशतभन्दा बढी बजेट विनियोजन गरिनुपर्ने आशा गरिए पनि अत्यन्त न्यून रकम विनियोजन गरिने परिपाटी देखिन्छ। लक्षित वर्ग र समुदायका लागि अग्रगमनको संघीयता अपेक्षा गरिए पनि नतिजा पश्चगमन उन्मुख देखिन्छ। सीमान्तकृत वर्ग, समुदाय, लिंग र पछाडि पारिएका भूगोलमा रहेका समुदायले योजना तर्जुमामा पूर्ण र प्रभावकारी उपस्थिति जनाउन सकेका छैनन्। उनीहरूको अर्थपूर्ण सहभागिता खोज्न स्थानीय सरकारबाट समेत प्रयास हुन सकेको छैन। वित्तीय अनुशासनका लागि अनुगमन र मूल्यांकन अत्यन्त महŒवपूर्ण पाटो हो। स्थानीय तहको योजना र बजेट प्रक्रियामा अनुगमन मूल्यांकनको संयन्त्र बलियो बन्न सकेको छैन। अर्कोतर्फ स्थानीय सरकारसँग समन्वय, सहकार्य र सहअस्तित्वका साथ कार्य गर्नुपर्ने प्रदेश र संघ सरकारसँग पनि सम्बन्ध बलियो बन्न सकेको देखिँदैन। प्रदेश र संघ आफैं स्थानीय सरकारले गर्ने योजना कार्यान्वयन गर्न पालिका स्तरमा पुग्नु संघीयता विरोधी कार्य हो। ससाना योजना कार्यान्वयन गर्नुभन्दा पनि स्थानीय सरकार सबल बनाउने विचार र योजना संघ प्रदेशले दिनु सक्नुपर्छ। स्थानीय सरकार आत्मनिर्भर हुन पालिकाले आन्तरिक स्रोतको दायरा बढाउनु पर्दछ। अन्यथा प्रदेशको अनुदानमा मात्र निर्भर रहने हो भने संघीयताको मर्म पूरा हुँदैन। यद्यपि विगत चार वर्षमा अधिकांश पालिकाले यसतर्फ ध्यान दिन सकेनन्। यस्तो कामका लागि पालिकाभित्र विज्ञ व्यक्ति तथा सरोकारवाला व्यक्ति र निकायसँग छलफल गर्ने तथा स्रोतको खोजीतर्फ स्थानीय नेतृत्व असफल रह्यो। केही पालिकाले ढुंगा, गिट्टी, बालुवाजस्ता पदार्थबाट केही आम्दानी गरे पनि अरू सम्भाव्य क्षेत्रतर्फ चासो दिन सकेनन्। संघीयता कार्यान्वयन पछि अति सिमान्तकृत, पछाडि पारिएका समुदाय आदिले स्थानीय तहमै प्रशस्त लाभ पाउने अपेक्षा गरिएको थियो। तर ती सीमान्तकृत भुइँ मान्छेहरूका लागि स्थानीय सरकारको योजना तथा बजेटले उल्लेखनीय परिवर्तन ल्याउन सकेन। कोरोना महामारीका कारण हाम्रो आर्थिक तथा सामाजिक अवस्था नाजुक बन्दै गएको छ। विद्यार्थीको पठनपाठन ठप्प छ। किसानले बिउबिजन तथा मल पाएका छैनन्। स्वदेश तथा विदेशबाट फर्किएका लाखौं युवा रोजगारविहीन छन्। व्यापार, उद्योग तथा व्यवसायहरू बन्द छन्। बैंक तथा वित्तीय संघसंस्था धमाधम कर्मचारी कटौतीतर्फ लागेका छन्। मजदुरहरू गाउँ फर्किएका छन्। समग्रमा भन्ने हो भने सामाजिक अन्तरकृया र आर्थिक पाटो लगभग बन्द भएका छन्। यस्तो विषम परिस्थितिमा सरकारले सावधानीपूर्वक काम गर्नुपर्छ। सरकारले सामाजिक र आर्थिक गतिविधिलाई उठाउन विभिन्न सरोकारवाला पक्षलाई समेत साथमा लिएर अगाडि बढ्नु आवश्यक छ। दुर्भाग्यको कुरा पछिल्ला दिनमा सरकारको काम कारबाहीप्रति राजनीतिक पार्टी, मिडिया तथा नागरिक समाज र निजी क्षेत्रबाट तीव्र रूपमा आलोचना भइरहेको छ। कोरोना महामारी नियन्त्रण तथा रोगको उपचारका लागि औषधि तथा सामग्री खरिदमा अनियमिततादेखि अर्बौंको अपारदर्शी खर्च प्रणालीले गर्दा सरकारप्रति आमनागरिकको विश्वास गुम्दै गएको छ। सरकारको नीति, कार्यक्रम र बजेट प्रणाली गरिब, विपन्न, पछाडि पारिएका वर्ग र समुदायप्रति लक्षित हुन नसकेको, प्राथमिकताका कार्यक्रमहरू समय सापेक्ष हुन नसकेकोजस्ता आलोचना सरकारले खेप्नु परेको छ। संघ, प्रदेश र स्थानीय गरी तीन तहमा रहेका सरकारको प्रभावकारिताप्रति प्रश्नहरू उठ्न थालेका छन्। सरकारी बजेटको दुरूपयोग र त्यसले निम्त्याएको भ्रष्टाचारको कारण सरकारप्रतिको जनविश्वास क्रमशः घट्दै गएको छ। गाउँ फर्किएका शिक्षित तथा अर्धशिक्षित युवालाई तत्काल सम्बोधन हुने नीति तथा कार्यक्रम तर्जुमा र कार्यान्वयन गर्ने काममा स्थानीय सरकारले ध्यान दिन सकेन भने विद्रोहले भयावह रूप लिन सक्नेछ। अझ डरलाग्दो कुरा त के छ भने कोरोना संकट पछि गाउँगाउँबाट सरकारहरूको गतिविधि, अपारदर्शिता, कुशासनको विरुद्धमा थप बहस, चर्चा र त्यसपछि विद्रोहको सम्भावना देखिन सक्छ। यतिबेला स्थानीय सरकारहरू आफ्नो वार्षिक योजना तर्जुमा गर्ने काममा संलग्न छन्। बाँकी एक महिनामा उनीहरूले आगामी आर्थिक वर्षको योजना र बजेट तयार गर्नेछन्। स्थानीय सरकारको योजना तर्जुमा जति धेरै पारदर्शी र समावेशी हुन्छ त्यति नै जनविश्वास पाउँछ। यदि योजना तर्जुमा प्रकृया कमजोर भयो भने त्यसप्रतिको विश्वास कम भई योजना कार्यान्वयनमा चुनौति थपिनेछ। लकडाउनका कारण कतिपय स्थानीय तहले योजना तर्जुमा प्रकृया अगाडि बढाउन सकेको छैन। यदि यस्तै अवस्था रहेमा बिनाछलफल योजना बन्नेछन्। त्यसैले स्थानीय सरकार, गाउँ फर्किएका शिक्षित व्यक्तिहरू, नागरिक समाज तथा मिडियाले भौतिक दूरी कायम गरेर भए पनि यो छलफल तत्काल सुरु गर्न आवश्यक छ। यो वर्षको बजेटलाई रोजगारी सिर्जना हुने, स्थानीय स्तरमै वस्तु तथा सेवा उत्पादन हुन सक्ने क्षेत्रमा विनियोजन गराउन बढी ध्यान दिनु आवश्यक छ। ग्रामीण अर्थतन्त्रमा बल पुग्ने कृषि, सिँचाइ, साना उद्यम विकास, एवं रोजगारमूलक क्षेत्रमा विशेष ध्यान दिनुपर्ने देखिन्छ। खेतीपाती, पशुपालन, जडिबुटी खेती तथा प्रशोधन, सीप विकास, प्रविधि विकास र प्रवद्र्धनजस्ता क्षेत्र यस वर्षको बजेटको प्राथमिकता बन्नुपर्छ। गाउँ फर्किएका युवाहरूको समूह निर्माण गरी युवाहरूले गर्न चाहेका कामका लागि अनुदान तथा ऋण पाउने व्यवस्था गर्नुपर्छ। विदेशबाट सीप सिकेर फर्किएका युवाको सीप प्रयोग गर्ने अवसर स्थानीय सरकारले पाएको छ। यदि ती सीप प्रयोग गर्ने वातावरण दिएमा स्थानीय सरकार बलियो हुन्छ भने बेवास्ता गरेमा त्यसको नकारात्मक नतिजासमेत व्यहोर्नु पर्ने हुन्छ। स्थानीय सरकारलाई प्राप्त यस अवसरका लागि गाउँ फर्किएका युवासँग तत्काल छलफल गर्न सक्नुपर्छ। उनीहरूको क्षमता, सीप र चाहना संकलन गर्नुपर्दछ। त्यही प्राप्त जानकारीको आधारमा योजना बनाउनु पर्दछ।"
शिक्षा क्षेत्रमा महामारीको ग्रहण,"कोरोनाको दोस्रो लहरसँगै शिक्षा मन्त्रालयले योजना गरेअनुसार नेपालको शैक्षिक क्षेत्रमा आएको क्षतिलाई दुई वर्षमै पूर्ति गर्ने लक्ष्य पूरा नहुने सम्भावना बढेको छ। २०७७ सालको शैक्षिक सत्रलाई तन्काएर २०७८ सालको जेठ मसान्तसम्म ल्याए पनि वैशाख लाग्दा नलाग्दैबाट परीक्षा सञ्चालन र मूल्यांकनका कामहरू गत वर्षजस्तै अस्तव्यस्त बने। असारबाट चैत्रसम्मको दस महिनामा यस सालको शैक्षिक सत्र पूरा गर्ने योजनामा पनि विभिन्न किसिमका शंका बढ्दै गएका छन्। संक्रमणको दर कम हुँदै गए पनि दसैंअगाडि विद्यालयहरू भौतिक रूपमा सञ्चालन हुने हुन् वा होइनन् भन्ने आशंका चुलिँदै जाँदा यस वर्षका शैक्षिक कार्यक्रम कसरी सञ्चालन गर्ने भन्ने अन्योल बढिरहेको छ। अग्रपंक्तिमा रहेर काम गर्ने व्यक्तिहरूलाई कोभिड विरुद्धको खोप उपलब्ध गराइएको भए पनि दिनदिनै विद्यार्थीको ठूलो समूहमा काम गर्ने शिक्षकहरू खोपको प्राथमिकतामा नपर्दा उनीहरू अद्यपि खोप लगाउने अवसरबाट वञ्चित नै छन्। भारतीय तथा नेपाली चिकित्सकहरूले समेत सेप्टेम्बर अक्टोबर महिनामा नयाँ भेरियन्टको कोरोना भाइरस देखा पर्ने अनुमान गरेका छन् भने नेपाल सरकार स्वास्थ्य मन्त्रालयले पनि यस विषयमा तयारी गर्न सबैलाई सावधान गराएको छ। असारबाट नयाँ सत्र सुरु गर्ने भने पनि तुरुन्तै भौतिक रूपमा कसञ्चालन गर्ने सम्भावना देखिँदैन। सबैजसो सामुदायिक विद्यालय स्कुल खुलेपछि कक्षामै गएर पठनपाठन गर्ने मनसायका साथ तयारीबिना बसिरहेका छन्। पहिलो भेरियन्ट वृद्धवृद्धाका लागि घातक भएजस्तै दोस्रो भेरियन्ट युवापुस्ताका लागि जोखिमपूर्ण देखिएको छ, यस्तै तेस्रो भेरियन्ट बालबालिका लक्षित हुने भएकाले आवश्यक सावधानी र तयारीका लागि स्वास्थ्य सम्बद्ध संस्थाहरूले आग्रह गरेका छन्। यस्तो चुनौतीपूर्ण अवस्थामा दीर्घगामी प्रभाव पार्ने विद्यालय शिक्षा कसरी सञ्चालन हुने हो भन्ने चिन्ताले आम अभिभावक, विद्यार्थी र शिक्षाविद्हरू आक्रान्त भएका छन्। जोखिममा बालबालिका संसारका विभिन्न कम्पनीले कोरोनाविरुद्धको खोपको परीक्षण तथा वितरणको क्रमलाई तीव्रता दिएका छन्। नेपालमा पनि स्वास्थ्यकर्मी र जेष्ठ नागरिकले क्रमशः पूर्ण र आंशिक मात्रामा खोप लगाइसकेका छन्। बालबालिकाका लागि खोपको विकास नभएकाले संसारमै ठूलो संख्याका बालबालिकाले अहिलेसम्म खोपको अवसर पाउन सकेका छैनन्। अमेरिकामा १२ वर्षभन्दा माथिका बालबालिकालाई समेत खोप लगाउन सुरु गरेको भए पनि नेपालमा सहजरूपमा बालबालिकाले तुरुन्तै खोप पाइहाल्ने अवस्था देखिँदैन। एकातिर बालबालिकाको शारीरिक प्रतिरक्षा प्रणाली कमजोर हुने र अर्कोतिर कृत्रिम प्रतिरक्षा प्रणाली अर्थात् खोपबाट समेत वञ्चित हुनुपर्ने अवस्था भएकाले उनीहरू कोरोना महामारीको उच्च जोखिममा देखिएका हुन्। विद्यालय खुलेपछि बालबालिकाको ठूलो समूह एकापसमा घुलमिल हुने तथा घरपरिवार र यातायातका साधनहरूका माध्यमबाट उनीहरूको सम्पर्क ठूलो समुदायसँग स्थापित हुनेछ। वयस्क व्यक्तिजस्तै सबै समय स्वास्थ्य सावधानी अपनाउनसमेत नसक्ने र नमान्ने भएकाले विद्यालयका माध्यमबाट बालबालिकामा उच्च दरमा संक्रमण फैलिने आशंका जनस्वास्थ्यविद्हरूले गरेका छन्। चिकित्सक र अन्य केही नागरिकले खोप लगाइसकेकाले र उपचार पद्धतिमा आएको सुधार र अनुभवले आगामी दिन त्यति भयावह बन्न नसक्ने भए पनि बालबालिकालाई सुरक्षित राख्ने उपयुक्त विधि नभएकाले अनुमान गरेजस्तै संक्रमण फैलिइहाल्यो भने के गर्ने भन्ने चिन्ताले भने आम नागरिकलाई पिरोलेको छ। आशंकैआशंका बिचको असुरक्षित र भयभीत अवस्थामा शिक्षण क्रियाकलाप प्रभावकारी बन्ने सम्भावना रहँदैन। यसले पनि आगामी शैक्षिक सत्र सहजरूपमा सम्पन्न हुनेमा आशंका थपिँदै गएको छ। शिक्षकको मानसिकता चीनले अनुदानमा दिएको खोपप्रति कसैको पनि आकर्षण नदेखिएको बेला उक्त खोप शिक्षकहरूलाई लगाउने योजना बनाएको भए पनि अन्तिममा त्यसो हुन सकेन। खोपको प्रभावकारितामाथिको प्रश्न चिह्न हट्दै गएका कारण जुनसुकै कम्पनीको भए पनि खोप लगाउन आमनागरिक उत्साहित हुँदा शिक्षकहरू प्राथमिकता क्रममा पर्न सकेनन्। जसका कारण शिक्षकहरूले समूहमा काम गर्ने भए पनि आफूहरू खोपको अवसरबाट वञ्चित भएकाले हीनताबोध महसुस गरेका छन्। सामाजिक सञ्जाल र शिक्षकसँग सम्बन्धित अन्य सञ्जालहरूमा पहिले खोप अनि मात्र विद्यालय सञ्चालन भनेर शिक्षकहरूले आवाज बुलन्द गर्न थालेका छन्। एकातिर शिक्षकलाई खोप उपलब्ध गराउन नसकिएको अवस्था छ भने अर्कोतिर तेस्रो लहरबाट विद्यार्थीहरू प्रभावित हुने आँकलनका बीच शिक्षण क्रियाकलाप सहज रूपमा सञ्चालन हुने सम्बन्धमा शंका गर्ने ठाउँ प्रशस्तै देखिन्छन्। शैक्षिक सत्र खेर जाने चिन्ता शिक्षा मन्त्रालयले परिस्थितिको सही मूल्यांकन गरी समयमा निर्णय गर्न नसक्दा गत वर्षको एसईई परीक्षा सञ्चालन तथा नतिजा प्रकाशनमा ठूलो समस्या देखा पयो। विद्यालय तहको अन्तिम परीक्षा बाह्र कक्षा भएकाले दस कक्षाको परीक्षा विद्यालय स्वयंले सञ्चालन गर्ने व्यवस्था नगर्दा अनावश्यक रूपमा ठूलो धनराशि खर्च हुनुका साथै विद्यार्थी र अभिभावकले सास्ती खेप्नुपरेको छ। शिक्षाविद्हरूले एसईईको औचित्य समाप्त भएकाले सदाका लागि केन्द्रीकृत परीक्षा हटाउन आग्रह गरे पनि शिक्षा मन्त्रालयले सुनुवाई गर्न सकेको देखिँदैन। विद्यार्थीको मर्का तथा शिक्षा क्षेत्रको समस्या समाधानमा उदासीनता देखाएकै कारण गत वर्ष अन्तिम समयमा आएर मूल्यांकन कार्यविधि तयार पारिएको थियो। हतारपतारमा नतिजा सार्वजनिक गर्ने ध्याउन्नले गर्दा मूल्यांकन कार्यविधिको कार्यान्वयन हुन सकेन र नतिजा प्रकाशनमा अनेक विकृतिहरू देखा परे। सापेक्षित रूपमा बाह्र कक्षाको मूल्यांकन र आंशिक भौतिक परीक्षा व्यवस्थित देखिए पनि गत वर्षबाट पाठ सिकेर यस पटकका परीक्षालाई मर्यादित, व्यवस्थित र समयमै सम्पन्न गर्ने दिशामा सिन्कोसम्म भाँच्ने काम हुन सकेन। परीक्षा बोर्ड सञ्चालन गर्नै नसकिने परीक्षाका प्रश्नपत्र छाप्ने र जलाउने काममा मात्र व्यस्त भएकाले यसपटक पनि एसईईको नतिजा प्रकाशनमा गत सालकै जस्तै विकृतिले स्थान पाउने सम्भावना देखिँदै गएको छ भने बाह्र कक्षाका सम्बन्धमा उपयुक्त किसिमको निर्णय समेत हुन सकेको छैन। विश्वका अन्य बोर्डहरूले वैकल्पिक विधिबाट समयमै नतिजा प्रकाशन गर्ने योजना बनाइरहेको समयमा भारतको केन्द्रीय परीक्षा बोर्डले समेत १० र १२ कक्षाको आन्तरिक मूल्यांकनबाट नतिजा प्रकाशन गर्ने घोषणा गरिसकेको अवस्थामा परीक्षा सञ्चालनको कुनै पनि सम्भावना बाँकी नरहेको अवस्थामा समेत बजेट सिध्याउने उद्देश्यले मात्र हाम्रो परीक्षा बोर्ड प्रश्नपत्र छपाइ लगायतका परम्परागत काममा मात्र तल्लीन हुनुले शिक्षाप्रतिको उदासीनता र समयको महŒवलाई बुझ्न नसकेको कुरा प्रस्टिन्छ। असारबाट नयाँ सत्र सुरु गर्ने भने पनि तुरुन्तै भौतिक रूपमा कक्षा सञ्चालन गर्ने सम्भावना देखिँदैन। वैकल्पिक शिक्षणका लागि प्रशस्त समय पाएको भए पनि त्यस दिशामा पूर्वाधार निर्माण गर्ने र व्यवस्थापन गर्ने काम यस बीचमा कत्ति पनि हुन सकेको छैन। सबैजसो सामुदायिक विद्यालय स्कुल खुलेपछि कक्षामै गएर पठनपाठन गर्ने मनसायका साथ तयारीबिना बसिरहेका छन्। उपलब्ध स्रोत र साधनको प्रयोग गरी वैकल्पिक विधिमा जान उनीहरूले पूर्ण अनिच्छा देखाएका छन्। यस अवस्थामा उपयुक्त योजना र कार्यान्वयनको इच्छाशक्तिका अभावले आगामी शैक्षिक सत्र कसरी पूरा हुने हो भन्ने चिन्ता सर्वत्र बढ्दै गएको छ। निष्कर्ष खोपका लागि प्राथमिकतामा पर्न नसकेका कारण शिक्षकहरूमा हीनताबोध, विद्यार्थीहरूमा असुरक्षाको अनुभव र आमअभिभावकमा आफ्ना बालबालिकाको शिक्षा र स्वास्थ्यको चिन्ताले गाँजेको वर्तमान अवस्थामा शिक्षा मन्त्रालयले परिपक्व र व्यावहारिक निर्णय गर्नुपर्ने देखिन्छ। विद्यालय सञ्चालनको पूर्वसर्तका रूपमा शिक्षकहरूलाई खोपको प्रबन्ध, बालबालिकाका लागि अस्पतालको स्तरीकरण र बाल वार्डको वृद्धि अहिलेको आवश्यकता हो। स्थानीय निकायले सक्रिय भूमिका निर्वाह गरी पर्याप्त स्वास्थ्य सुरक्षा सावधानीको प्रबन्ध गर्न सकेमा महामारीले सिर्जना गरेको विषम अवस्थामा पनि शैक्षिक क्षेत्रको क्षतिबाट केही मात्रामा कम गर्न सकिन्छ। यसका लागि शिक्षा मन्त्रालयको दह्रो र विश्वसनीय योजना, स्थानीय निकायको सक्रियता र शिक्षक कर्मचारीलाई खोपको प्रबन्ध गर्न सरकारले पहलकदमी गर्नुपर्छ। अन्यथा गत वर्षबाट गिजोलिँदै आएको नेपालको शिक्षा क्षेत्र यस वर्षको महामारीले भताभुंग हुन बेर लाग्ने छैन।"
अनदी धानको महत्त्व र संरक्षण,"रैथाने बाली भन्नाले बालीका त्यस्ता प्रजाति हुन् जुन पञ्जीकरण र व्यवसायीकरण नगरिएको भन्ने बुझिन्छ। रैथाने बाली कुनै ठाउँविशेषको स्थानीय हावापानीमा पाइन्छ। धान जातिका रैथाने बालीहरू जस्तै मन्सुली, मनहरा, तिल्की, चन्नचुर, मानामुरी, ठिमाहा, अनदी, लक्का बास्मति, जोरायलो बास्मति, गौरिया, आदि देशको तराई भेगदेखि उच्च हिमाली क्षेत्रमा पाइन्छन्। तीमध्ये एक हो अनदी धान। यसलाई पकाएपछि टाँसिने गुण हुने भएकाले टाँसिने खालको धान भनिन्छ। वास्तवमा नै भन्नु पर्दा अनदी धान परम्परागत रूपमा रोपिने एक मात्र लचिलो धान हो। यसलाई धेरै हदसम्म नेपालको पश्चिमी क्षेत्रमा रोपिन्छ। यसबाट लट्टे, खट्टे, हलुवा र खिर जस्ता लोकप्रिय खाद्य तयार पारिन्छ। यसबाट तयार हुने टाँसिने तरल पदार्थले टुटेको हड्डीको उपचारमा प्रयोग गरिने साथै मांसपेशी बलियो र मांसपेशी दुखाइ कम गर्न प्रयोग गरिन्छ। तर अहिले यो धान लोपोन्मुख अवस्थामा छ। उत्पादनका दृष्टिकोणबाट नयाँ उन्नत जातका धान रोप्न कृषक आकर्षित हुन थालेपछि अनदी र अन्य रैथाने जातको धानहरू लोपोन्मुख हुँदै गएको हो। यसको बेलैमा संरक्षण नगर्ने हो भने चाँडै नै मासिने छ। यो धानको संरक्षणका लागि सरकारी निकायले स्थानीय तहबाट नै कृषकहरूलाई उक्त धानको बिउ सहज उपलब्ध गराउनु पर्दछ। रैथाने बाली व्यावसायीकरणका लागि ठोस कार्यक्रम नहुँदा यस्ता बाली संरक्षणमा आशातित प्रगति हुन सकेको छैन। रैथाने बालीमा पाइने पौष्टिक तथा औषधिजन्य महत्त्वबारे उपभोक्तामा जागरुकता ल्याउनु आवश्यक छ। रैथाने बालीको परिचय रैथाने बाली भनेको स्थानीय हावापानी अनुकूलका जस्तै सुख्खा, खडेरी, अनावृष्टि तथा अतिवृष्टि रोग, किरा सहन सक्ने बाली भनेर बुझिन्छ। उक्त बाली सामाजिक तथा आर्थिक मूल्य बोकेका बालीहरू हुन्, जुन मानव भोजन र पशुवस्तुको चारा तथा आहारा साथै औषधीजन्य प्रयोजनका लागिसमेत प्रयोग गरिन्छ। यसका साथै देशका विकट भेगमा खाद्य तथा पोषण सुरक्षाका लागि वरदान सावित छ र बाली विविधीकरणका लागि महत्त्वपूर्ण मानिन्छन्। अनदी रैथाने बालीमध्येको धान जाति हो। यो खानलाई एकदमै नरम, स्वादिलो, स्वस्थकर, मीठो र सूक्ष्म सुगन्धित स्वाद हुन्छ। यो जातको धानमा एमाइलोज नहुने र अमाइलोपेक्टिनको मात्रा अत्याधिक हुने भएकाले टाँसिने गुणका लागि जिम्मेवारी छ, जसले गर्दा अरू धानहरूबाट छुटाउन सकिन्छ। यो दुई किसिमको हुन्छ रातो अनदी र सेतो अनदी। यदि हामीले यी दुईखालका अनदीलाई संयोजन गरेर एउटा समूह मान्ने हो भने अनदी क्षेत्रफलको हिसाबले सबैभन्दा बढी रोपिने धान हो। हरित क्रान्तिको बेलामा एसियाभर नै सुधारिएको धानको जातहरू अपनाइएको थियो, जुन चाहिँ गैरलचिलो थिए तर लाओ कृषकहरूले त्यसलाई अस्वीकार गरेर आफ्नै परम्परागत टाँसिने जातको धानलाई प्राथमिकता दिएका थिए। पौराणिक कथा अनुसार यो खालको धान चीनको ग्रेटवालको निर्माणका लागि मोर्टारको रूपमा प्रयोग गरिएको थियो। बाली प्रजनन् र सुधारका लागि महत्त्वपूर्ण रैथाने बालीहरू आफैंमा छुट्टै महत्त्व बोकेका हुन्छन्। खाद्य तथा पोषण सुरक्षा, बाली प्रजनन् र सुधारका लागि महत्त्वपूर्ण मानिन्छन्। रैथाने जातका धानका बिउमध्ये कसैले चिसो सहन्छन् भने कसैले अत्याधिक गर्मी सहन्छन्। तर, उन्नत जातका बिउले धेरै चिसो र धेरै गर्मी कुनै पनि सहन सक्दैनन्। र, खडेरी पयो भने उन्नत जातका बिउ सबै मासिने खतरा रहन्छ। त्यसकारण पनि रैथाने जातका धानलाई भविष्यका लागि खाद्य सुरक्षाका बिमाका रूपमा लिइन्छ। अनदीको थुप्रै फाइदाहरू छन्। यसमा अन्नसारको मात्र एकदमै हुन्छ र औषधीजन्य रूपमा धेरै फाइदाजनक छ। पकाइएको अनदीको भात भर्खरै सुत्केरी भएका महिलाहरूलाई खुवाइन्छ र भिजाइएको अनदी चामलबाट आउने पानी औषधिजन्य हुने भएको मानिसहरूले पिउने गर्छन्। एउटा साधारण उखान छ (सबैमा राजा, अनदीको खाजा) अर्थात् अरूभन्दा अनदी एक नम्बर। अनदी चामलबाट थुप्रै स्थानीय भोजन जस्तै लट्टे, खुट्टे, खिर, सेलरोटी, सिरौला, हलुवा, आदि बनाइन्छ। रातभर भिजाइएको अनदी चामललाई घिउमा पकाएर लट्टे तयार गरिन्छ। त्यसमा किसिएको नरिवल, मेथी, मक्खन, चिनी वा खुदो पनि मिसाइन्छ। अरू चामललाई पकाए जस्तो यसलाई पकाउँदा पानी हाल्नु पर्दैन। लट्टे विशेष गरेर साउने संक्रान्ति र १५ पुसको दिन खाइन्छ। खट्टे बनाउन पनि अनदी चामललाई पानीमा हल्का भिजाएर भुटिन्छ, जुन चियासँग खाजा खाइन्छ। अनदी चामलबाट बन्ने सबैभन्दा प्रख्यात नेपाली परिकार भनेको सेलरोटी हो। अनदी चामलको पिठोलाई घिउ वा तेलमा हालेर बनाइन्छ, जुन प्रायःजसो चाडपर्वहरूमा जस्तै दसैं, तिहार साथै विवाह, ब्रतबन्ध, श्राद्ध आदिमा पकाइन्छ। अनदी धानको चामल र पिठोको विशेष परिकार देवतालाई चढाउनुपर्ने मान्यताले थारु समुदायमा यसको विशेष महत्त्व छ र रोप्ने चलन छ। अनदी लगायत अन्य रैथाने जातका धानहरू खानका लागि मिठो हुने, बिरामी परेका बेला तागत दिने र हाइब्रिड भन्दा स्वास्थका लागि दस गुना राम्रो हुन्छ। किन लोपोन्मुख हुँदै ? नेपालमा १४ हजारदेखि १५ हजार हेक्टर जमिनमा धान खेती हुन्छ। यी खेतमा ९६ प्रतिशत उन्नत धानका बिउ रोपिन्छ भने ४ प्रतिशत मात्र रैथाने धानका बिउ रोपिन्छ। यसो हुनुको कारणहरू रैथाने जातको धान जस्तै अनदी थोरै फल्ने, पाक्नलाई बढी समय लाग्ने, बिउ पाउन मुस्किल हुने, आदिले गर्दा हो। धानको गुणभन्दा पनि फल्ने मात्राको लेखाजोखामा कृषकको ध्यान छ। नेपालमा पछिल्लो समय जनसंख्या बढ्दो, जग्गा घट्दो भएका कारण धेरै फल्ने जातको खोजीमा कृषक रहेका छन्। प्रदेश र पालिकाहरूका लागि आवश्यक बिउ आपूर्तिको संरचना के हुने र कृषकका लागि आवश्यक शुद्ध र गुणस्तरीय बिउ कहाँबाट कसरी प्राप्त गर्न सक्छन् भन्नेबारे न त कुनै बहस चलेको छ न त कुनै कार्यक्रम नै बनेको छ। त्यसैले नयाँ जातको विकास र बिस्तार तथा अनदीजस्तै रैथाने धानहरूको व्यावसायीकारण भन्दा आयातीत बालीको खेतीमा बढी जोड दिएसँगै देशमै रहेका रैथाने जातका धानहरू लोपोन्मुख अवस्थामा छन्। कसरी संरक्षण गर्न सकिन्छ ? थोरै जग्गामा धेरै उत्पादनको होडबाजी र कृषि कार्यालले समेत उन्नत र हाइब्रिड (उत्पादन रैथाने जातको धानभन्दा तेब्बर हुन्छ) भित्र्याएपछि रैथाने धान हराउँदै गएको कृषकको भनाइ छ। रैथाने बालीहरू कृषि विकास तथा व्यावसायीकरण प्राथमिकतामा नपर्दा नेपालको आनुवांशिक स्रोत नै हराएर जाने तथा देशका विकट क्षेत्रमा खाद्य तथा पोषण सुरक्षा झन् जटिल बन्ने खतरा पैदा भएको छ। स्थानीय हावापानी अनुकूलका रोग, किरा सहने बाली मासिँदै जानु खाद्य सुरक्षाका मात्र होइन, जैविक विवधताकै दृष्टिले चिन्ताजनक मानिन्छ। रैथाने बाली व्यावसायीकरणका लागि ठोस कार्यक्रम नहुँदा यस्ता बाली संरक्षणमा आशातित प्रगति हुन सकेको छैन। रैथाने बालीमा पाइने पौष्टिक तथा औषधिजन्य महत्त्वबारे उपभोक्तामा जागरुकता ल्याउनु आवश्यक छ। कृषकले रैथाने बालीको व्यावसायीकरणमा झेल्नुपरेको प्रमुख समस्या भनेको उक्त बालीको बिउ सहज उपल्ध नहुनु हो। कृषकलाई रैथाने बालीको बिउ सहज उपलब्ध गराउन सरकारले कृषक समूह र सहकारी मातहतका फर्म केन्द्रहरू तथा अनुसन्धान केन्द्रमार्फत यी धानहरूको बिउ उत्पादनमा जोड दिनुपर्छ। लोपोन्मुख जातको संरक्षणका लागि बिउ संकलन गरी खुमलटारस्थित जिम बैंकमा राख्न सकिन्छ र जैविक विविधता स्थापना गरेर संरक्षण गर्न सकिन्छ। साथै सबै तहका सरकारले अन्य सरोकारवालाबीच संविधानको सहकार्य, समन्वय र सहअस्तित्वको अवधारणामार्फत साझा कार्यक्रमका रूपमा अघि बढ्ने नीतिहरू निर्माण गरी रैथाने बालीको संरक्षण गर्न सकिन्छ। अन्त्यमा, खाद्य तथा पोषण सुरक्षा, कृषि वातावरणको विविधीकरण गरी दुर्गम क्षेत्रका समुदायमा कुपोषण र गरिबी उन्मूलन गर्नका लागि रैथाने बालीहरूको उपयोगको राम्रो विकल्प हुनसक्छ। तर बास्नायुक्त र औषधीय गुण भएका धान छोड्दै उत्पादन बढी लिने सोचका साथ कृषक हाइब्रिड जातका धानमा लोभिने क्रम बढेका कारण पनि हाइब्रिडले रैथाने जातलाई बिस्तापित गरेको छ। खानभन्दा बेच्न खेती गरिएकाले व्यावसायिक कृषकहरू हाइब्रिड जातका धान रोप्न तल्लीन भएको छन्। पुस्तौंदेखि रोपिँदै आएको जात त्यस ठाउँको हावापानीलाई सुहाउँदो हुन्छ। अहिले देशभर नै जलवायु परिवर्तन असर धानबालीमा परिरहेको बेला स्थानीय जातले देशभरको समस्या समाधान गर्न नसक्ने भए पनि त्यस ठाउँको समस्या समाधान गर्न सक्ने थियो।"
"खोलामा ठेकेदारको डोजर आतंक, स्थानीय तह रमिते","दैलेख : दैलेखको विभिन्न खोला र नदीबाट मापदण्ड विपरीत नदीजन्य पदार्थको अवैध उत्खनन् भइरहेको छ । खोला तथा नदी गहिरो बनाउँदै नदीजन्य सामग्री निकाल्न डोजर, एक्स्काभेटर, टिपर र ट्याक्टरको ताँती लाग्ने गरेको छ । जिल्लास्थित कर्णाली नदी, लोहोरे, छामघाट, पादुका लगायतका खोलाबाट ठेकेदारहरुले नियम कानुन मिचेर खोला उत्खनन गरिरहेका छन् । खोलाभित्र पसेर डोजरले नदीजन्य सामग्री निकाल्न पाइँदैन् । तर, दैलेखका स्थानीय खोलामा नियम मिचेर खोलाको बीचबाट डोजरले ढुंगा, गिट्टी र बालुवा निकाल्ने गरिएको छ । स्थानीय तह, स्थानीय प्रशासन, प्रहरी र कारबाही गर्ने निकायका प्रमुखहरू भने डोजरले मच्चाइरहेको वितण्डा टुलुटुलु हेरिरहेका छन् । खोलाभित्र पसेर डोजरले बिहानदेखि साँझसम्म ढुंगा गिट्टी बालुवा झिक्ने गरेको स्थानीयवासी बताउँछन् । कानुनअनुसार पुलबाट पाँच सय मिटरसम्मका खोलामा कुनै पनि नदीजन्य सामग्री झिक्न पाइँदैन् । घना बस्ती, वन क्षेत्रको दुई किलोमिटर, राजमार्गको पाँच सय मिटर दुरी भित्रको नदि, सडक पुल तथा झोलुङ्गे पुलको एक किलोमिटर तल र पाँच सय मिटर माथीको नदिजन्य पदार्थ उत्खनन् र संकलन गर्न पाइँदैन् । अर्कोतर्फ ठूला यन्त्र प्रयोग गरेर खोला खन्न पाइँदैन् । ढुंगा गिट्टी बालुवा उत्खनन् बिक्री तथा व्यवस्थापन मापदण्ड २०७७ अनुसार नदिजन्य पदार्थ उत्खनन् गर्दा श्रममुलक प्रविधिको प्रयोग गर्नुपर्छ । मेसिन प्रयोग गर्नुपर्ने भएमा वातावरणीय प्रभाव मुल्यांकनको शर्तमा रहि विपद् व्यवस्थापन समितिको अनुमती लिनुपर्छ । तर, विभिन्न ठेकेदार कम्पनीहरुले कानुनलाई लत्याउँदै दोजर, जेसीबी, स्काभेटरजस्ता हेभी मेसिन प्रयोग गरी कर्णाली नदी, लोहोरे, छामघाट, पादुका लगायतका खोलामा खनिरहेका छन् । जिल्लाका सानोदेखि ठूला विकास निर्माण आयोजनाका नाममा उत्खनन गरिएको ढुंगा, गिट्टी र बालुवा ठूलो परिणाममा स्थानीय क्रसर उद्योगमा जाने गरेको छ । वातावरणीय प्रभाव मूल्यांकनलाई लत्याउँदै ठेकेदारहरुले लाखौं घनमिटरको परिमाणमा निकासी गरिरहेका छन् । ठेकेदारले जनप्रतिनिधि र कर्मचारीहरुलाई प्रभावमा पारेर ठूला यन्त्र एक्साभेटर, लोडर प्रयोग गरेर खोला दोहन गरिरहेको र स्थानीय तहहरुले कर उठाउने भन्दै ठेकेदारलाई ठेक्का दिएर कानमा तेल हालेर सुतेको स्थानीयबासी बताउँछन् । प्रभावकारी अनुगमन नहुँदा ठकेदारले रातारात एकलौटी रुपमा खोला दोहन गरिरहेका छन् । ठेकेदारसँग स्थानीय तहका जनप्रतिनीधि, स्थानीय प्रशासन प्रहरीको मिलोमतोमा अवैध उत्खनन हुने कामले निरन्तरता पाइरहेको स्थानीय बताउँछन् । उत्खननका लागि गरिने खोलाको वातावरण प्रभाव मूल्यांकनको ठाडो उल्लंघन भईरहेको छ, एक स्थानीय भन्छन् भरपर्दो अनुगमन प्रणाली र नदि तथा खोला संरक्षणको सवाल प्रहरी, प्रशासन र सरकारको प्राथमिकतामा परेको छैन् बरु, उनीहरूले ठेकेदारलाई नै सघाउँछन् । यता प्रमुख जिल्ला अधिकारी हरि प्याकुरेलले खोलामा अवैध ढंगले दोहन भइरहेको स्वीकार गरेका छन् । खोलामा अवैध ढंगले दोहन भइरहेको छ, हामीले अनुगमन गरेर आवश्यक निर्देशन पनि दिइरहेका छौँ, तर, स्थानीय तहहरु उदासिन भइदिँदा खोलाको अवैध दोहन रोकिएको छैन् । स्थानीय तहले ठेकेदारहरुलाई ठेक्का दिएर उदासिन बनेर बसेको प्रमुख जिल्ला अधिकारी प्याकुरेलको भनाइ छ । आफुले निरन्तर अनुगमन गरिरहेको बताउँदै प्रमुख जिल्ला अधिकारी प्याकुरेलले भने, 'अब अटेरी गर्ने ठेकेदारलाई कानुनी कारबाही हुन्छ । प्रमुख जिल्ला अधिकारी प्रमुख हुने नदीजन्य सामग्री उत्खननबारेको समिति हाल जिल्ला समन्वय समिति प्रमुख हुने व्यवस्था छ । नियम र कानुन मिचेर नदिजन्य पदार्थ उत्खनन् तथा बिक्री वितरण नगर्न निर्देशन दिएपनि ठेकेदारहरुले अटेरी गरेको जिल्ला समन्वय समिति दैलेखका प्रमुख प्रेमबहादुर थापाले बताए । हामी भोली नै बैठक बसेर विधिवत् निणर्य गरी आवश्यक पक्रिया थाल्छौ, थापाले भने,' उत्खनन् भइरहेका खोलामा प्रहरीको टोली खटाएर निगरानी गरिन्छ, अटेरी गर्ने जो कोहीलाई कानुनी कारबाही हुन्छ ।"
पूर्वप्रधानमन्त्री खनाल अस्पताल भर्ना,काठमाडौं : पूर्वप्रधानमन्त्री एवं नेकपा एमालेका नेता झलनाथ खनालको स्वास्थ्यमा समस्या देखिएपछि अस्पताल भर्ना गरिएको छ।खनाललाई सोमबार थापाथलीस्थित नर्भिक अस्पताल भर्ना गरिएको हो। उनको स्वास्थ्य अवस्था सामान्य रहेको उनको निजी सचिवालयले जनाएको छ। चिकित्सकको सल्लाहअनुसार उनी थप केही दिन अस्पतालमै बस्नेछन्। नेता खनाललाई यसअघि कोरोना संक्रमण भएको थियो। त्यतिबेला पनि खनालको नर्भिक अस्पतालमै उपचार भएको थियो।
पूर्वसांसद अधिकारीको निधन,"काठमाडौं : पूर्वसांसद एवं नेपाली कांग्रेस लमजुङका पूर्वसभापति हरिभक्त अधिकारीको निधन भएको छ । लामो समयदेखि उच्च रक्तचाप, मधुमेहलगायतका रोगले पीडित अधिकारीलाई कोभिड संक्रमण देखिएपछि २८ जेठमा स्वयम्भूस्थित मनमोहन मेमोरियल अस्पतालमा भर्ना गरिएको थियो । ७९ वर्षीय अधिकारीको उपचारका क्रममा आइतबार राति ११ बजे निधन भएको हो । अधिकारी २०५६ सालको प्रतिनिधिसभा निर्वाचनमा लमजुङ क्षेत्र नं २ बाट निर्वाचित भएका थिए । समाज सेवामा विशेष रुचि राख्ने अधिकारी कांग्रेसमा सादगी नेताको रूपमा परिचित थिए । अधिकारीका पत्नी, दुई छोरा र एक छोरी छन् ।"
अक्सिजन कन्सन्ट्रेटर र सिलिण्डरसहित स्वास्थ्य सामग्री सहयोग,"दैलेख : विश्वव्यापीरुपमा फैलिएको कोरोना भाइरस (कोभिड१९) दोस्रो लहरले दैलेख पनि आक्रान्त बनिरहेको छ । कोभिड संक्रमणकै कारण दैलेखमा २५ जनाले ज्यान गुमाइसकेका छन् । सोमबारसम्म तीन हजार दुई सय ५६ जनामा संक्रमण पुष्टि भएको छ । तीमध्ये दुई हजार नौ सय ६१ जना निको भइसकेका छन् । महामारी नियन्त्रणका लागि स्थानीय तह र जिल्लास्थित अस्पताललाई सामाजिक संघसंस्था र व्यक्तिगत रुपमा सहयोग जुटिइरहेको छ । अक्सिजन सिलिण्डर, अक्सिजन कन्सन्ट्रेटर सहित स्वास्थ्य उपकरण र स्वास्थ्य सामग्री सहयोग जुटिरहेको हो । यो संकटको समयमा सोसेक दैलेखले स्थानीय तह, अस्पताल, स्वास्थ्य चौकी र समुदायमा सहयोग गरिरहेको छ । विभिन्न दातृ निकायको सहयोगमा संस्थाले संकटमा सारथी बनेर अक्सिजन सिलिण्डर, अक्सिजन कन्सन्ट्रेटरसहित स्वास्थ्य उपकरण र स्वास्थ्य सामग्री हस्तान्तरण गरिरहेको छ । संस्थाले अघिल्लो साता मात्रै दैलेखको भैरबी गाउँपालिका, कालिकोटको पलाँता गाउँपालिका, खाँडाचक्र नगरपालिका लगायतलाई स्वास्थ्य उपकरण सहयोग हस्तान्तरण गरेको थियो । कोभिड प्रतिकार्यका लागि आइतबार दैलेखको दुल्लु नगरपालिकास्थित दुल्लु अस्पताल र डुङ्गेश्वर गाउँपालिकालाई स्वास्थ्य उपकरण सहयोग गरेको छ । १३ लाख ९७ हजार एक सय २५ रुपैयाँ बराबरको स्वास्थ्य उपकरण हस्तान्तरण गरिएको हो । हेल्भेटास स्वीसइन्टरकोअपरेशन नेपालको आर्थिक सहयोगमा संस्थाले दुल्लु अस्पताललाई तीन वटा अक्सिजन कन्सन्ट्रेटर दुई वटा अक्सिजन सिलिण्डर उपलब्ध गराएको हो । त्यस्तै एक सय ५० सेट पीपिई, पाँच सय जोर ग्लोब्स, एक हजार थान सर्जिकल मास्क, २० जार स्यानीटाइजर सहयोग उपलब्ध गराएको हो । संस्थाका संस्थापक अध्यक्ष हीरासिंह थापा र पूर्वअध्यक्ष सिता रानाद्धारा दुल्लु अस्पतालका प्रमुख डा रन्जना रोकायलाई हस्तान्तरण गरिएको अन्य सामग्रीमा १५ थान थर्मल गन, एक सय ५० थान एननाइन्टीफाइभ मास्क, २५ थान पल्स अक्सिमिटर, ३० सेट स्प्रे ट्यांकी, २५ थान डिजिटल थर्मामिटर, एक सय थान फेससिल्ड, पाँच वटा स्टेचर छ । यस्तै स्वास्थ्य सरसफाईका ५० किट, २० थान चाइल्ड अक्सिमिटर, पाँच सय बोटल भारेक्स र दुई हजार जोर सर्जिकल ग्लोब्स समेत हस्तान्तरण गरिएको हो । डुङ्गेश्वर गाउँपालिकालाई ५५ सेट पीपिई, एक हजार जोर लुज ग्लोब्स, चार हजार थान सर्जिकल मास्क, २० जार स्यानीटाइजर, पाँच थान थर्मलगन, पाँच सय ५० वटा एननाइन्टीफाइभ मास्क, १५ थान पल्स अक्सिमिटर, २० थान स्प्रे ट्यांकी सहयोग हस्तान्तरण गरिएको छ । गाउँपालिकाका अध्यक्ष नगेन्द्रबहादुर मल्ललाई हस्तान्तरण गरिएको अन्य सामग्रीमा १५ थान डिजिटल थर्मामिटर, सय थान फेस सिल्ड, दुई थान स्टेचर र पाँच थान चाइल्ड अक्सिमिटर छ । कोरोनाको दोस्रो हलर रोकथाम तथा नियन्त्रणका लागि स्थानीय तह, अस्पताल, स्वास्थ्य संस्था र समुदायस्तरमा स्वास्थ्य सामग्री सहयोग गरिरहेको संस्थाका संस्थापक अध्यक्ष हीरासिंह थापाले बताए । डुङ्गेश्वर गाउँपालिकाका अध्यक्ष नगेन्द्रबहादुर मल्लले सहयोग प्राप्त भएको स्वास्थ्य उपकरण र सामग्रीहरुले गाउँपालिकाका नागरिकहरुलाई कोरोना संक्रमणबाट जोगाउन सहयोग पुग्ने बताए । प्राप्त सामग्री गाउँपालिका क्षेत्रका स्वास्थ्य संस्थाहरुमा उपलब्ध गराइने अध्यक्ष मल्लले बताए । दुल्लु अस्पतालका प्रमुख डा रन्जना रोकायले संस्थाले अस्पतालका लागि निरन्तर योगदान दिईरहेको बताइन् । दुल्लु क्षेत्रपनि कोभिडबाट प्रभावित भएको बताउँदै डा रोकायले संक्रमण रोकथाम तथा नियन्त्रण र नागरिकको जीवन बचाउन प्राप्त स्वास्थ्य उपकरणहरुले सहयोग पुर्याउने बताइन् ।"
चुरे दोहनले सुक्दैछन् पानीको मुहान,"जनकपुरधाम : आजकल नियमित साँझबिहान धारामा पानी आउँदैन किन ? टुटी खोल्दा हावा मात्रै आउँछ, मिटर फनफनी घुमेर युनिट उठाउँछ, बर्दिबास३ गौरीडाँडाकी विनीता श्रेष्ठले खानेपानी समितिका अध्यक्ष भोला खड्कालाई प्रश्न गरिन्। मुहान सुकेर पानी कम भइसकेको छ। खुसी हुनुस्, कम्तीमा साँझ न आए पनि बिहान एक पटक त आउँछ, बर्दिबास साना सहरी खानेपानी तथा सरसफाइ उपभोक्ता समितिका अध्यक्ष खड्काले उनलाई उत्तर दिए। धारामा नियमित पानी नआएको बारे विनीता श्रेष्ठले मात्रै अध्यक्ष खड्कालाई यो प्रश्न गर्दिनन्। उनी जस्ता महोत्तरीको बर्दिबास नगरपालिका १, २, ३ र १४ का पाँच हजारभन्दा बढी उपभोक्ताले गर्छन्। चैत लागेसँगै जेठसम्म धारामा पानी नियमित नआएपछि अध्यक्ष खड्का उपभोक्तालाई उत्तर दिँदै हैरान हुन्छन्। कहिले कार्यालयमा त कहिले फोनमा, कहिले जहाँ भेटियो त्यहीँ। आठ वर्षदेखि हिउँद लागेपछि बर्दिबासमा खानेपानीको अभाव हुन्छ।बर्दिबासका ३०३५ हजार मानिसले दैनिक उपभोग गर्ने चुरेमा खानेपानीका तीनवटा मुहान छन् । जुन चुरेको रातु खोलाको दहमा पर्छ। पानी भण्डारण हुने मुहानभन्दा रातु खोलाको पुल पारि दर्जनभन्दा बढी क्रसर उद्योग छ। उनीहरू चुरेको भावर क्षेत्रमा दोजरले ३० फिटसम्म खनेर बालुवा, गिटी झिक्दा त्यसको असर खानेपानीको मुहानमा परेको छ। खोला दोहनले खानेपानीको मुहान हिउँदमा सुकेर आधा हुन्छ, अध्यक्ष खड्का भन्छन्, तलपट्टि खोला खनेर गहिरो भएपछि चुरेमा पानीको स्रोत हराउँदै गएको छ। बर्दिबासको मूल सहरी क्षेत्रका वडाहरूमा दैनिक सात लाख लिटर खानेपानीको माग हुन्छ। हिउँद आएपछि उपभोक्ताको माग धान्न खानेपानी समितिकालाई समस्या हुने गरेको अध्यक्ष खड्काले बताए। बर्र्दिबास सहरीकरण हुँदै गए पनि चार वर्षअघि साढे चार करोड खर्चेर बर्दिबासमा खानेपानीको नयाँ योजना निर्माण गरियो। रातु खोलाको सुनारमरे दहमा त्यसको मुहान छ। अहिले त्यो मुहान पनि खोला उत्खननले जोखिममा छ। बर्दिबासमा जनसंख्या बढ्दो छ तर पिउने पानीको मुहान घट्दो छ। मुहानको दक्षिणतिर डोजरले गरिने अवैध उत्खननले मुहानलाई स्वाट्टै निलिरहेको छ। बर्दिबासमा मात्रै खानेपानीको समस्या छैन। यो तराई मधेसको ३७ जिल्लाको साझा समस्या बन्दै गएको छ। सरकारले खानेपानीका लागि टोलमा इनार, बस्तीमा ओभर हेडट्यांक धमाधम निर्माण गरिरहेको छ भने खेतखेतमा गहिरो बोरिङ गाड्ने बर्दिबाससहितका ठाउँमा लहर नै चलेको छ। पूर्व मेचीदेखि पश्चिम महाकालीसम्मका १ करोड ४७ लाख ४८ हजार ६ सय ७२ नागरिक चुरेको जलभण्डारमा निर्भर छन्।"
मानिसलाई फेरि चन्द्रमा पुर्याउने नासाको रकेट सार्वजनिक,"अमेरिकी अन्तरिक्ष निकाय नासाले यो दशकमा चन्द्रमामा मानिस पुर्याउने लक्ष्य राखिएको शक्तिशाली स्पेस लन्च सिस्टम एसएलएस रकेट पहिलो पटक सार्वजनिक गरेको छ । शुक्रवार फ्लोरिडाको केनेडी स्पेस सेन्टरमा इन्जिनियरहरूले २१२ फिट अग्लो रकेटको मूल भागलाई दुई साना बुस्टर रकेटको बीचमा जोडेर उभ्याएको थियो । सो रकेटको तीन मुख्य भागहरू प्रक्षेपण गर्ने डिजाइनमा जोडिएको यो पहिलो पटक हो। यो वर्षको अन्त्यसम्म एसएलएसलाई पहिलो पटक प्रक्षेपण गर्ने नासाको योजना छ। सो प्रक्षेपणको बेला एसएलएसले ओरिअन नाम दिइएको मानव यात्रा गर्ने यानलाई पनि चन्द्रमातर्फ लग्ने छ। तर सो उडानमा यात्री भने नहुने जनाइएको छ। इन्जिनियरहरू सन् २०२३ मा यात्रीलाई उडाउनुअघि रकेट र यान दुवैको परीक्षण गर्न चाहन्छन्। एसएलएसमा चार शक्तिशाली इन्जिनहरू छन् भने दुई वटा १७७ फिट अग्ला साना बुस्टर रकेट छन्। ती साना बुस्टर रकेटले जमिनबाट एसएलएसलाई प्रक्षेपण गर्न आवश्यक शक्ति प्रदान गर्नेछन्। शुक्रवार र शनिवार केनेडी स्पेस सेन्टरमा क्रेनहरू प्रयोग गरेर तेर्सो रहेको रकेटहरूलाई अस्थायी लञ्चरमाथि सीधा राखिएको थियो। अब रकेटको परीक्षण, निरीक्षण र सुधार गरिने नासाले जनाएको छ।गत वर्षको नोभेम्बरमा यो रकेटका अंशहरू जोड्न थालिएको हो। गत मार्चमा यसको मुख्य इन्जिनहरूलाई आठ मिनेट चलाएर सफलतापूर्वक परीक्षण गरिएको थियो। सन् १९७२ पछि चन्द्रमामा मानिस पुगेका छैनन् तर अबको केही वर्षमा त्यहाँ अन्तरिक्ष यात्री पुयाउने नासाको लक्ष्य छ। यसका लागि नासाले हालै चन्द्रमामा अवतरण गर्ने यान निर्माणका लागि स्पेसएक्ससँग सम्झौता गरेको छ।"
गणतन्त्रविरुद्ध गणतन्त्र !,"पूर्व वा वर्तमान राष्ट्रपतिका कतिपय कमजोरी भए, देखिए पनि त्यसलाई सडकमा उछालेर कलिलो गणतन्त्रविरुद्ध तीन तमास गर्न मिल्दैन राष्ट्रपति व्यक्ति होइन संस्था हो। देशको अत्यन्त सम्मानित पूर्णतः संवैधानिक यो संस्था जाति, वर्ण लिंग, वर्ग र समुदायभन्दा धेरै माथि हुन्छ र पदावधि पूरा भएपछि पनि यस पदको गरिमा जोकसैले राख्नुपर्छ। एक शुद्धबुद्ध भइसकेको व्यक्ति त्यसविपरीत कदापि उभिन सुहाउँदैन। अझ यो संस्था राजनीति, धर्म, संस्कृति आदि अनेक सामान्य मानवीय सोच, समझ र मान्यताभन्दा धेरै माथि हुन्छ। सबै नेपालीको एकताको प्रतीक रहेको यो संस्थाले आफ्नो सम्मान आजीवन कायम राख्नुपर्छ। यस्तो गरिमामय संस्था वा राष्ट्रपतिले संविधानतः प्राप्त दायित्व र जिम्मेवारी पूरा गर्दा व्यक्ति, संस्था र देशकै गरिमा वृद्धि हुन्छ। त्यसैले राष्ट्रपति वा यस संस्थाले अमुक राजनीतिक पार्टी सम्वद्ध अध्यक्ष वा प्रधानमन्त्री तहमा ओर्लिएर राष्ट्रपतिविरुद्ध संवाद गर्न सुहाउँदैन र मिल्दैन। यस्तो संस्थाले मुलुकको समसामयिक सन्दर्भमा सन्तुलित अभिव्यक्ति नदिँदा र तदनुसार व्यवहार नगर्दा संस्थागत गरिमा स्वात्तै घट्छ। त्यसैले पूर्वराष्ट्रपतिले राष्ट्रपतिकै विरोध गर्दा गणतन्त्र नै गणतन्त्रविरुद्ध रहेको जस्तो देखिन्छ। कुपात्रका हातमा परेको मोती पनि मूल्यहीन हुन्छ। हीनताबोधले ग्रस्त मानव आफ्नै त्याग र बलिदानबाट प्राप्त उपलब्धिमाथि गर्व गर्न सक्तैन। गणतन्त्र प्राप्तिको आन्दोलनको अगुवाइ गरेका पाँच पाँच पूर्वप्रधानमन्त्री समेत राष्ट्रपतिविरुद्ध असंवैधानिक कटु टिप्पणी गर्न थालेपछि गणतन्त्र भित्रै गणतन्त्र विरोधी सक्रिय रहेको आभास हुन्छ। सदियौंदेखि दास मानसिकतामा बानी परेपछि स्वतन्त्र र स्वाधीन नागरिक हुनुमा गर्व गर्न सक्तैन। गणतान्त्रिक चेत, चिन्तन र चरित्र अत्यन्त दुर्बल हुँदा दास मानसिकता स्वतः विजयी बन्छ। त्यसैले पनि गणतन्त्र नै गणतन्त्रविरुद्ध सक्रिय भएको देखिन थालेको छ। कुरोको चुरो के हो भने हालै महामहिम पूर्वराष्ट्रपति डा रामवरण यादवले वर्तमान राष्ट्रपतिलाई नै लक्षित गरी आफूले दिएका अन्तवार्ताहरूमा असंवैधानिक र अमर्यादित अभिव्यक्ति चर्चाको शिखरमा रहेको छ। उक्त अन्तर्वार्ता पदीय गौरव र गरिमाअनुसार नभएको आमजनताका बीच बहस छेडिएको छ। संविधानबमोजिम आफूखुसी कुनै पनि कामै नगरेपछि र गर्न नपाएपछि राष्ट्रपतिले कुनै गल्ती गर्ने सम्भावना नै हुँदैन। राष्ट्रपति भण्डारीको कार्यकाल विवादित बन्ने कारण मूलतः पितृप्रधान मानसिकता, असहिष्णु राजनीतिक चरित्र तथा दूराग्र्रही मानसिकता हो भन्ने कुरा स्पष्ट हुन्छ। पूर्वराष्ट्रपति यादवले विगत जेठ १८ गते प्रकाशित एक प्रसिद्ध अनलाइन खबरको द रिभ्युमा दिएको अन्तर्वार्ता र त्यसलगत्तै जेठ २१ गते एक प्रसिद्ध छापा पत्रिकामा वर्तमान राष्ट्रपतिले गैरसंवैधानिक, गैरप्रजातान्त्रिक काम गरेको, सरकार बनाउन आफूले पाँचसात दिन कम्तिमा समय दिएको तर वर्तमान राष्ट्रपतिले तीन दिनको कम समय दिएको बताएर गणतन्त्रले गणतन्त्रकै विरोध गरेजस्तो गर्नु भएको स्पष्ट हुन्छ। आसन्न वार्षिक बजेटलाई ध्यान दिएर र विशिष्ट परिस्थितिमा समयको निर्धारण के कति गर्ने भन्ने हुन्छ। पुनः स्थापित प्रतिनिधि सभाले तीन महिनामा पनि वैकल्पिक सरकार बनाउन खोज्दा पनि नसकेको र प्रधानमन्त्रीलाई अविश्वास प्रस्तावबाट हटाउन पनि नसकेको र अझ करिब एक वर्ष अघिदेखि प्रधानमन्त्रीलाई हटाउन खोज्ने विपक्षी गठबन्धनले बहुमत पुर्याउन नसकेको देखि वर्तमान राष्ट्रपतिलाई आरोपित गर्नु दुराग्रह मात्र हो। यादवका अनुसार राष्ट्रपति र प्रधानमन्त्रीजस्ता दुईवटा संस्था मिलेर तेस्रो संस्था अर्थात् प्रतिनिधि सभाको हत्या गरेको पनि उल्लेख गरेर संवैधानिक राष्ट्रपतिलाई सरासर असंवैधानिक आरोप लगाउनु भएको देखिन्छ। चुरे संरक्षण अभियानका सर्जक पूर्वराष्ट्रपति यादवले अध्यादेशमार्फत ल्याइएको बजेटमा चुरेबाट ढुंगा, गिटी र बालुवालगायत सम्पदा उत्खनन गरेर निकासी गर्ने कुराको वास्तविकताविपरीतको विषयलाई राष्ट्रघाती काम भएको आरोप लगाउनु भएको छ। अझ यादवले त राष्ट्रपतिले प्रधानमन्त्रीका यस्ता काम रोक्नु पथ्र्यो तर उल्टो अध्यादेश स्वीकृत गरेर महाभूल गरेको भन्दै पूर्णतः संवैधानिक राष्ट्रपतिलाई उक्साउन खोजेको स्पष्ट हुन्छ। दुईचोटि सरकार र राष्ट्रपतिबाट गैरकानुनी, गैरसंवैधानिक तरिकाले प्रतिनिधि सभा विघटन गरेर जनतामा निहित सार्वभौमसत्ता माथि प्रहार गरेको बताएर यादव वर्तमान राष्ट्रपतिकै हुर्मत लिन उद्यत हुनुहुन्छ। अझ यादवले प्रतिपक्षी नेताझैं कारोना महामारीका बीच सरकारले चुनावको नाटक गरेको टिप्पणी पनि गर्नु भएको देखिन्छ। यादवले चुरेबारे गरेको चिन्ता बजेट वक्तव्य, विज्ञ र अर्थमन्त्री स्वयंबाट दिइएका वक्तव्य र वास्तविकताविपरीत देखिन्छ। यस्ता फेक विचारलाई प्रवाह गरेर जनतामा भ्रम छर्न उद्यत अवस्था मुलुकमा व्याप्त देखिन्छ। विरोधका लागि विरोध गर्ने परिपार्टीले पनि गणतन्त्रमाथि संकट मडारिन थालेको छ। बरु सरकारले देशका १४ जिल्लामा चुरे उत्थान कार्यक्रमका लागि संयुक्त राष्ट्रसंघ मातहतको हरित जलवायु कोष अर्थात् जिसिएफबाट चार अर्ब ६७ करोड ८० लाख सहयोग मागेको यथार्थ सत्य २०७८ जेठ २१ प्रकाशित एक प्रसिद्ध समाचारमा नै उल्लेख छ। स्थिति यस्तो हुँदाहुँदै पनि सम्मानित संस्थागत हैसियतले हतारमा अमुक नेताको झैं यादवले वक्तव्यबाजी गर्नु हुने थिएन भन्ने व्यापक चर्चा रहेको छ। सामन्तवादी सांस्कृतिक जब्बर जग र जरामा टुक्रुक्क बसेको गणतन्त्र अहिले कलिलो अवस्थामा छ। त्यसमा पनि पूर्णतः संवैधानिक र अत्यन्त सम्मानित वर्तमान राष्ट्रपतिका बारेमा अन्यथा बोल्ने आधार अत्यन्त कम देखिन्छन्। तुलानात्मक रूपमा हेर्ने र सूक्ष्म अध्ययन गर्ने हो वर्तमान राष्ट्रपति विवादमा पर्ने खालका कामहरू नगरेको प्रमाणित हुन्छ। विगतमा जस्तो प्रधान सेनापति प्रकरण, तत्कालीन बहालवाला प्रधानमन्त्री सुशील कोइरालालाई दिएको निर्देशन पत्र प्रकरण, तत्कालीन बहालवाला प्रधानमन्त्री डा बाबुराम भट्टराईले चुनाव गराउन प्रस्ताव गरेको अध्यादेश अस्वीकृत प्रकरण, शिक्षा विधेयक फिर्ता पठाएको प्रकरणजस्ता विषयमा वर्तमान राष्ट्रपति मुछिनु भएको भए उहाँ आलोचनाको विषय बन्नुहुन्थ्यो होला। काठमाडौंमा निजी निवास हुँदाहुँदै महंगो आवास भत्ता लिएको प्रकरण, संविधान जारी गर्ने बेलामा उत्पन्न अडान विवाद प्रकरणजस्ता असंवैधानिक काममा अग्रसर हुन खोजेझैं गर्दा वर्तमान राष्ट्रपति आलोचनाको विषय बन्नु हुन्थ्यो होला। अझ २०७३ जेठ १७ मा एक अखबारमा प्रकाशित कृष्ण पहाडीले लेखमा झैं संविधान जारी हुने बेलामा राष्ट्रपति निवासमा भएका अत्यन्त गोप्य गतिविधि गरेर तराईमधेसमा भयावह स्थिति सिर्जना गर्नेजस्ता काम गरेको भए अवश्य वर्तमान राष्ट्रपति विवादको घेरामा पर्नु हुन्थ्यो होला। यस्तै उतिबेला राष्ट्रपति निवासमा नेपाली कांग्रेसको चालु महासमिति सम्मेलन प्रभावित गर्ने खालका कामका लागि दहीचिउरा खुवाएको र पुत्रलाई निर्वाचनमा उठाउन र जिताउन भूमिका खेलेकोजस्ता गतिविधि गरेको भए पनि त्यसो हुने थिएन होला। त्यसैले अरूलाई एउटा औंलो देखाउँदा चार औलाले आफैंलाई स्पष्ट औंल्याएको स्थिति कसैले पनि बिर्सनु हुँदैन। समाजको संरचना बदलिए पनि आधारभूत संरचना तत्काल बदलिँदैन। सामाजिक र राजनीतिक परिवर्तन भए पनि मानव र मानव समाजको चेत र चिन्तनमा गुणात्मक परिवर्तन हुन समय लाग्छ। तर यसमा अत्यन्त सचेत र सतर्क हुँदा अनेक खालका भड्काउमा पर्नबाट बचिन्छ, बच्न सकिन्छ। जीवन जगत्को विकासवादी तथा वैज्ञानिक कतिपय चिन्तकहरू समेत रुढीग्रस्त भावनाका कारण पश्चगामी विचारको पक्षपोषण गर्छन्। यस्ता मानिस काठमाडौं जाँदा वा आउँदा सप्तकोशीमा पैसा चढाउँछन्। केही समयदेखि बौद्धिक भनिनेहरू नै पूर्णतः संवैधानिक रहनु भएको राष्ट्रपतिप्रति जुन खालको अमर्यादित र अशिष्ट बोली बचन र व्यवहार प्रदर्शन गरिरहेको देखिन्छ। यसले पनि गणतन्त्र नै गणतन्त्रविरुद्ध जानी नजानी सक्रिय भएको देखिन्छ। त्यसैले पछौटे चिन्तन र चरित्रका गणतन्त्र बेवारिसे बन्न सक्ने आशंका उत्पन्न भएको छ। गणतन्त्र र गणतान्त्रिक संस्कार र संस्कृतिको जग बसाउने कुरामा कसैको पनि ध्यान नजाँदा चिन्तनगत समस्या गम्भीर बनेको देखिन्छ। संविधानबमोजिम आफूखुसी कुनै पनि कामै नगरेपछि र गर्न नपाएपछि राष्ट्रपतिले कुनै गल्ती गर्ने सम्भावना नै हुँदैन। प्रधानमन्त्रीमार्फत् सरकारबाट निर्णित प्रस्तावहरू माथि निःशर्त लालमोहर वा स्वीकृति प्रदान गर्ने राष्ट्रपतिलाई कुनै पनि आग्रहले आलोचना गर्नु केवल पूर्वाग्रह मात्र हो। राष्ट्रपति भण्डारीको कार्यकाल विवादित बन्ने कारण मूलतः पितृप्रधान मानसिकता, असहिष्णु राजनीतिक चरित्र तथा दूराग्र्रही मानसिकता हो भन्ने कुरा स्पष्ट हुन्छ। थोरैले धेरैलाई सकारात्मक प्रभाव पार्ने क्षमताका कतिपय बुद्धिजीवी, नेता, स्रष्टा र नागरिक अभियन्ताहरू पछौटे चिन्तनबाट ग्रस्त देखिन्छन्। यिनले आफ्नै बलबुतामा र योगदानमा प्राप्त महान् उपलब्धिलाई कमजोर बनाउन खोज्नु दुर्भाग्य हो। यसमा व्यक्तिको पछौटे सोचको परिणाम हो भने त्यसमा क्रमशः परिवर्तन गर्दै जाँदा मात्र लोकतान्त्रिक गणतन्त्र क्रमशः सबल बन्दै जानेछ। दायाँ वायाँ अतिवादी भड्काउ सोच राखेर जनताले त्याग तपस्या गरेर प्राप्त उपलब्धिको जगेर्ना गर्न सकिन्न। एकैचोटि आजै र अहिल्यै जन गणतन्त्रको उग्रवादी गलफत्ती गर्नेले पनि प्राप्त उपलब्धि जोगाएर मात्र अग्रगमन सम्भव हुन्छ भन्ने बेलैका बुझ्नु जाती हुन्छ। राजालाई विष्णुको अवतार मान्ने र उनैले जगत् र जीवनको रचना गरेको भन्ने मानसिकता भएका विभिन्न विषय, विधा र क्षेत्रका बौद्धिक रहेसम्म राजा वा राजतन्त्र परोक्ष रूपमा सम्मानित हुने खतरा देखिन्छ। गणतन्त्र नै गणतन्त्रविरोधी हुने सम्भावना जीवित रहन्छ। गणतन्त्रजस्तो उदात्त शासन प्रणाली ल्याउन उद्यत् सबैमा गणतान्त्रिक सोच, समझ र संस्कृति अपरिहार्य हुन्छ। गणतन्त्रमा गर्व गर्न नसक्नेहरू दास मानसिकतालाई नै कुनै न कुनै रूप र मात्रामा पक्षपोषण गरिरहन्छन्। उपयुक्त खाले सामन्ती पछौटे र अहंवादी सांस्कृतिक चिन्तन र चरित्र सबैभन्दा पहिले अग्रणी नेताहरूबाट हट्नु पर्छ। माओले भनेझैं फेरिएको परिस्थितिअनुसार आफूलाई अलिकति पनि फेर्न नसक्ने हो भने उपलब्धि संकटमा पर्ने निश्चित देखिन्छ। पंक्तिकार आफैंले अनेक कष्ट र कहर खेपेर ल्याएको कलिलो गणतन्त्रलाई अनेक बहानामा निमोठ्न चाहँदैन। पूर्व वा वर्तमान राष्ट्रपतिका कतिपय कमजोरी भए, देखिए पनि त्यसलाई सडकमा उछालेर कलिलो गणतन्त्रविरुद्ध तीन तमास गर्न मिल्दैन, चाहँदैन। यति कुरा पनि बेल्न र भन्न मन नहुँदा हुँदै पनि भ्रम निवारण गर्न लेख्न वाध्य हुनु परेको विज्ञ पाठकसमक्ष अनुरोध गर्दछु।"
महामारीमा विपन्नको सारथी बन्दै युवा,"राजविराज : सहरदेखि गाउँसम्म कोरोना भाइरसको संक्रमण फैलिएको छ । निषेधाज्ञा लम्बिदै गर्दा देश थलिएको छ । रोग, भोक, शोक र त्रासमा नागरिक डुबेका छन् । निषेधाज्ञाले हरेक क्षेत्र प्रभावित छन् । बालबालिकादेखि वृद्ध कोही पनि महामारीबाट अछुतो छैनन् । यसलाई बेवास्ता गर्दै राजनीतिक नेतृत्व सत्ता लुछाचुँडीमा व्यस्त छ । केन्द्रको असर प्रदेश सरकार हुँदै स्थानीय तहमा देखा परेको छ । स्कूल, कलेज, विभिन्न अभ्यास र खेलमा व्यस्त भइरहने विद्यार्थीहरूको दिनचर्या पबजी, फ्रिफायर, फेसबुक र टिकटकमा बितिरहेको छ । यहीबेला सप्तरीका १९ देखि २३ वर्षका ७५ जना विद्यार्थी भने ज्याला मजदुरी गुमाएका, अति विपन्न, अपाङ्गता र टुहुराहरूको सहयोगी बनेका छन् । महामारीले बढेको मानवीय संकटमा उनीहरू सहयोगका लागि युवा भन्दै मलम लगाउन जुटेका छन् । लकडाउनको सुरुका केही दिन घरमै बसे, पछि मनमा छटपटी भयो राजविराज६ का पंकेशराज कुशवाहा भन्छन्यसै बस्नुभन्दा केही गर्नुपर्छ भन्ने भावनाले निन्द्रा परेन र बाल क्लबमा सँगै काम गरेका अमर यादवसँग प्रस्ताव गरे । हामीले सकेको सहयोग गर्ने निधो गरे पनि दुईजनाले मात्र नसक्ने भएपछि ४५ वर्ष अघिको बाल क्लबका साथीहरूबीच भर्चुअल माध्यमबाट बैठक गरेर सहयोगमा जुटेको कुशवाहाले बताए । जिल्लाभरी अहिले करिब ७५ साथीहरू जोडिनु भएको छ । सहयोगको निर्णय गरेपछि कसरी गर्ने भनेर अलमलमा पर्यौ यादवले भने, हामीले मात्र सबैलाई सहयोग गर्न असमर्थ भएपछि स्वेच्छिक सहयोगका लागि सामाजिक सञ्जालमा आह्वान गर्यौं । सहयोग दिनेहरूको प्रचार गरे पनि उनीहरू सहयोग पाउनेहरूको परिचय भने गोप्य राख्छन् । सहयोग भन्दा ठूलो व्यानर राखेर, राहत लिँदै गरेको व्यक्तिको अनुहार, नाम सार्वजनिक गरेर फोटो पोष्ट गर्नुलाई उनीहरू गरिबीको मजाक उडाएको ठान्छन् । उनीहरूले सप्तरीको १८ मध्ये १२ वटा स्थानीय तहमा ६६ जनाको टोली तयार गरिसकेका छन् । टोलीले सबैभन्दा विपन्न परिवार छनौट गरेर एक महिनाको राशन सुटुक्क पुर्याउँछ । बाल क्लबमा प्राप्त तालिमले सकारात्मक र सहयोगी बनाएको भन्दै सुरुङ्गा नगरपालिकाका २१ वर्षीय बरदान श्रेष्ठले राज्यलाई आपत् पर्दा दायित्व निर्वाहको सानो प्रयास गरेको बताए । राजविराजकी पूजा साहले मानवताको धर्म निर्वाह गर्न अभियानमा जोडिएको बताइन् । आपतविपतमा हमेसा अग्रपंक्तिमा उभिन तयार रहनुपर्ने सिकाइले प्रेरणा मिल्ने गरेको कञ्चनरूपकी रञ्ज्योती चौधरीको भनाई छ । यसअघि उनीहरूले बालविवाह र बालश्रम रोक्ने प्रशस्त काम गरेको कञ्चनरूप नगरपालिका प्रमुख बसन्त मिश्रले बताए । विपन्न परिवारको खोजीमा धेरै समय लगाउने उनीहरू सहयोग भने सुटुक्क दिन्छन् । फर्किने बेला थाहा पाउने छिमेकीहरूले अति आवश्यक परिवारलाई सहयोग गर्यौं भन्दा आत्मसन्तुष्टि मिल्ने गरेको रोशन साहले बताए । आपतविपतमा अरुले के गर्यो भन्दा पनि आफूले के गरे भन्ने कुरा महत्वपूर्ण हो, यही भएर हामीले उत्साहका साथ आफ्नो दायित्व पूरा गरिरहेको नम्रता परियारले बताइन् । युवाले देशमा आपतविपत आइपर्दा हमेसा साथ दिनुपर्छ भन्ने हाम्रो मान्यता हो, ' उनीहरूले भने, राज्यले हामीलाई के दियो होइन, हामीले के दियौं भन्ने मान्यताका साथ आफ्नो दायित्व पूरा गर्छौ । सहयोगमा जुटेका सबै विद्यार्थीको एउटै भनाइ छ, 'रोगले मरेको देखेका छौं, भोकले कोही मरेको देख्न नपरोस् ।"
सुन्तलाको दाना झार्ने किरा नियन्त्रणका लागि खाद्यपासो,"बेनी: सुन्तलामा दाना झार्ने चाइनिज सिट्रस फ्रुट फलाई नामको किरा रोकथामका लागि खाद्यपासोको प्रयोग गरिएको छ । पाक्ने बेलामा दाना झर्ने समस्या म्याग्दीमा सुन्तला खेतीमा केही वर्षयता मुख्य चुनौतिको रुपमा देखा परेको छ । सुन्तलाको दाना झार्ने किरा रोकथाम गर्न प्रोटिन बेट नामको खाद्यपासोको प्रयोग गरिएको कृषि ज्ञान केन्द्रले जनाएको छ । चीनबाट ल्याएको प्रोटिन बेट प्रयोग गरेर बगैचामा खाद्य पासो थाप्न थालिएको केन्द्रका कृषि प्रसार अधिकृत गोबिन्द पाण्डेले बताए । प्रोटिन बेटमा दाना झार्ने किराले मन पार्ने तत्व मिसाइएको हुन्छ, उनले भने, खानेकुरासँगै बिषादी खाएर किरा मर्छ र नियन्त्रणमा सहयोग पुग्छ । १० हप्तासम्म साताको एक पटक ३ वटा फल दिने बोट मध्य १ वटा बोटको हाँगामा प्रोटिन बेट छर्न सकिन्छ । एक बोटलाई एक पटकमा पानीमा मिसाएर ५० एमएम प्रोटिन बेटको घोल छर्न सकिन्छ । एक लिटर प्रोटिन बेटमा दुई लिटर पानी मिसाएर तीन लिटरको घोल बनाएर स्प्रे गरिन्छ । फल झार्ने किरा बयस्क हुने समय पारेर खाद्य पासोको प्रयोग गरिएको हो । चैतदेखि जेठ पहिलो हप्तासम्म म्याग्दीमा दाना झार्ने किरा जमिन बाहिर निस्किएको थियो । बाहिर निस्केको १० देखि १५ दिनपछि स्प्रे गर्न सिफारिस गरिएको कृषि प्रसार अधिकृत पाण्डेले बताए । बाली संरक्षण प्रयोगशाला पोखराबाट प्रर्दशनका लागि म्याग्दीमा पहिलो चरणमा एक हजार फल दिने बोटलाई दश पटक स्प्रे गर्न मिल्न पुग्ने गरी प्रोटिन बेट आएको छ । सुन्तला बल्क बेनी र मालिकाले पनि करिब पाँच सय लिटर प्रोटिन बेट ल्याउने तयारी गरेका छन् । चाइनिज सिट्रस फ्रुट फलाई किराले गत वर्ष म्याग्दीका कृषकले लगाएको चालीस प्रतिशत दाना झारेको थियो । पहिलो चरणमा झरेका फल ब्यवस्थापन गर्न स्थलगत तालिम, दोस्रो चरणमा फल ब्यवस्थापन गर्न सत प्रतिशत अनुदानमा पलास्टिकका थैला बितरण गरिएको थियो । तेस्रो चरणमा प्रोटिन बेट खाद्य पासोको प्रयोग गरिएको कृषि ज्ञान केन्द्रका प्रमुख गोबिन्दराज कोइरालाले जानकारी दिनुभयो । म्याग्दीको राखु, मरेक, सुर्केमेला, बरंजा, भेडाबारी, अर्मन, रुन्मा, बिम, ओखरबोट, ताकम, घतान, पिप्ले, भगवति, बेग, दोवा, दोसल्ले, घार, भुरुङ तातोपानी, दाना र नारच्याङमा दुई सय भन्दा बढी सुन्तला बगैचा छन् । ७०६ हेक्टरमा सुन्तला खेती भएकोमा ३३५ हेक्टरमा लगाएको बोटले उत्पादन दिन्छ । वार्षिक करिब दुई हजार पाँच सय मेट्रिक्टन सुन्तला उत्पादन हुन्छ ।"
"समस्या झेल्दै, सेवा दिँदै","कोरोना भाइरस होस या अन्य कुनै रोगको महामारी, अग्रपंक्तिमा रोग नियन्त्रण र उपचारका लागि काम गर्ने भनेकै चिकित्सक, नर्स र अस्पतालका कर्मचारीहरू हुन्। कोरोना फैलनु अघिको सामान्य समयमा यो पेशामा अहिलेको जस्तो धेरै दुःख थिएन। संवेदनशील रोगबाहेक अन्य समय कपडाबाट बनेको एप्रोन लगाएर बिरामीको स्वास्थ्य उपचारमा खटिए पुग्थ्यो। आफैं संक्रमित हुने सम्भावना पनि कमै थियो। अहिले समय फरक छ। कोरोना महामारीले उनीहरूको दैनिकी परिवर्तन मात्रै गरेको छैन। कुन बेला संक्रमित हुने र बिरामी पर्ने हो टुंगो हुँदैन। अझै पीपीईभित्र गुम्सिएर कोरोना संक्रमितको उपचारमा खटिनु चानचुने कुरो होइन। सामान्य सर्जिकल मास्क लगाउँदा त श्वास फेर्न र बोल्न गाह्रो मान्ने हामी पत्रपत्रको पीपीईभित्र गुम्सिएर काम गर्दाको पीडा सहजै अनुमान गर्न सक्छौं। कोभिड अन्य मान्छेजस्तै स्वास्थ्यकर्मीहरूका लागिसमेत प्राणघातक रोग हो। मानिसहरू कोरोना भाइरससँग सुरक्षित रहन घरभित्रै बसिरहेका बेला स्वास्थ्यकर्मीहरू चाहिँ कुनै समय बिदा नलिई घरबाट बाहिरिन बाध्य छन्। आफ्नो पेशाप्रतिको उत्तरदायित्व बोध गराउने समयका रूपमा यो समयलाई लिएर उनीहरूले घर, परिवार र आफन्त भन्न पाएका छैनन्। संक्रमित वा बिरामी हुनुपूर्वको समयसम्म कोभिडका बिरामीलाई निको पार्नमै खटिनु पर्ने बाध्यता उनीहरूमा छ। बिरामीलाई बचाउन नसक्दा मलिन अनुहार मास्क र पीपीईभित्र लुकाएर पीडा थाम्दै परिवार सम्झनुको विकल्प यो पेशा अँगाल्नेमा छैन। स्वास्थ्यकर्मीका पनि पेशाभन्दा फरक जिम्मेवारी छन्हुन्छन्। परिवारको जिम्मेवारी सँगै पेशालाई समाल्नु उनीहरूको बाध्यता हो। अझै पुरुषभन्दा महिला स्वास्थ्यकर्मीका समस्या बढी हुन्छन्। कसैको श्रीमती, बुहारी, सासु वा आमाको भूमिका घरमा निभाउँदै पेशाले दिएको जिम्मेवारी पनि एउटै काँधमा उनीहरूले बोक्नुपर्छ। अझै यो कोरोना महामारीको समय सुत्केरी र गर्भवती स्वास्थ्यकर्मीका समस्या र पीडा धेरै छन्। भोजपुर दाँवाकी स्वास्थ्यकर्मी यसको एउटा उदाहरण हुन्। काखकी सानी छोरीलाई बिहानै स्तनपान गराएर आफूलाई पीपीईभित्र गुम्स्याउँदै उनी कोभिड अस्पताल पुग्नुपर्छ। खाना वा खाजाको समयबाहेक सानी छोरीलाई स्तनपान गराउन उनले पाउँदिनन्। शंकास्पद बिरामीको स्वाब संकलन र उपचारमा खटिनु पर्ने हुँदा छोरीलाई पनि कोरोना सार्ने त होइन ? भन्ने चिन्ता उनको मनमा सधैं हुन्छ। तर, यसको विकल्प पनि त छैन। भोजपुरकी स्वास्थ्यकर्मी प्रतिनिधि पात्र हुन्। उनीजस्ता सैयौं सुत्केरी र गर्भवती स्वास्थ्यकर्मी अहिले कोरोना संक्रमण न्यूनीकरण र संक्रमितको उपचारमा देशभर खटिएका छन्। अस्पताल, आइसोलेसन, क्वारेन्टाइन, हेल्थडेस्कमा दिनरात खट्ने यस्ता महिला स्वास्थ्यकर्मीसँगै काख र गर्भको बच्चामा हुने जोखिम उत्तिकै छ। स्वास्थ्यकर्मीको जनशक्ति कम हुने हुँदा यस्ता महिला स्वास्थ्यकर्मीका लागि छुट्टै व्यवस्था गर्नसमेत सरकारले सकेको देखिँदैन। पेशागत र पारिवारिक दबाबका बिच समयको प्रवाह नगरी कोरोना संक्रमितलाई जोखिम मोलेर निको पारी डिस्चार्ज गर्दाको समय युद्ध जितेको महसुस गर्नबाहेक अन्य खुसी आफूहरूसँग नरहेको तीतो अनुभव ती स्वास्थ्यकर्मीमा छ। गर्भवती वा सुत्केरी महिलामा रोग प्रतिरक्षा क्षमता अरूको भन्दा कम हुन्छ। यो समय उनीहरूले अझै सतर्क र सावधान हुनुपर्ने स्त्रीरोग विशेषज्ञ बताउँछन्। महिलामा हौसला र उत्साह बढी हुन आवश्यक हुन्छ। आफ्नै हातले कहिलेकाँही हिजोका बिरामीलाई आज अन्तिमपटक शव वाहनमा राखेर बिदा गर्नुपर्दा पर्ने मानसिक असर गर्भमा रहेको बच्चासम्ममा पुग्न सक्छ। अझै अस्पतालमा हुने तनाव र कहिलेकाँही स्वास्थ्यकर्मी माथिनै हुने आक्रमणजस्ता घटनाले यो प्रकृतिका स्वास्थ्यकर्मी अझै जोखिममा पर्छन्। काखका बच्चा हुनेमा संक्रमण बच्चासम्म पुग्ने जोखिम त्यतिकै हुन्छ। स्वास्थ्यक्षेत्रमा खटिनेमध्ये ठूलो संख्यामा स्टाफ नर्स (महिला) छन्। उनीहरूको आफ्नै शारीरिक बाध्यता हुन्छन्, देश र विश्वव्यापी माहोलले मानसिक समस्यामा पनि उनीहरू उतिकै छन्। उनीहरूको पीडा र अवस्था बुझेर समस्या समाधानमा विकल्पको व्यवस्थापन पनि समयमा गर्नु उतिकै आवश्यक छ।"
"खुकुलो बन्दै मुस्ताङमा निषेधाज्ञा, विद्यार्थी भर्ना र पसल खुल्ने समय बढाइयो","जोमसोम: हिमाली जिल्ला मुस्ताङमा कोरोनाको दोस्रो लहरसँगै जारी गरिएको निषेधाज्ञा सोमबारदेखि आशिंक खुकुलो भएको छ ।प्रमुख जिल्ला अधिकारी हिरादेवी पौडेलको अध्यक्षतामा मंगलबार बसेको डीसिसीएमसीको बैठकले पाँचौं पटक थपिएको निषेधाज्ञालाई आशिंक खुकुलो पारिँदै विद्यालयको परीक्षा र भर्ना तथा अतिवाश्यकीय पसल र व्यवसाय खोल्ने समय तालिकालाई वृद्धि गरिएको छ । डीसिसीएससीको बैठक कोरोना माहामारी रोकथाम तथा नियन्त्रणका लागि जारी गरिएको निषेधाज्ञामा जिल्लाका शैक्षिक संस्थामा हुने वार्षिक परीक्षा तथा विद्यालयको नयाँ शैक्षिक सत्रको भर्ना अभियानलाई स्वास्थ्य सुरक्षाका मापदण्ड अपनाएर सञ्चालन गर्न पाउने अनुमति दिएको छ । समितिले यसअघि अतिआवश्यकीय खाद्य सामाग्री, तरकारी र फलफुल सम्वन्धि पसल तथा व्यवसाय दैनिक बिहान ७ बजेबाट ९ बजेसम्म खोल्न पाउने अनुमती दिइएकोमा ५ औं पटक थपिएको निषेधाज्ञामा त्यसलाई परिमार्जन गर्दै अब दैनिक बिहान ६ बजेबाट १० बजेसम्म र साँझ ४ बजे देखि ७ बजेसम्म पसल खोल्न पाइने जनाइएको छ । यस्तै , मुस्ताङमा खेतीपाती थन्क्याउने समय भएकाले स्वास्थ्य सुरक्षा मापदण्ड पालना गरी कृषकलाई कृषि सम्बन्धि गतिविधि सञ्चालन गर्न रोकतोक नहुने निर्णय गरेको छ । समितिले चालु आर्थिक वर्ष अन्तर्गत संघप्रदेश र स्थानीय तहका विकास योजनाको अनुगमन,नापजाच र भुक्तानी सम्वन्धिकार्य गर्नमा कुनै रोकतोक नहुने जनाईएको छ ।तर समितिले बैंक तथा बित्तिय संस्थाहरुमा हुने आर्थिक कारोबारको समयमा कुनै परिवर्तन गरिएको छैन । मुस्ताङमा बैंक तथा बित्तिय संस्था खोल्न पाउन समय साविक बमोजिम बिहान ७ बजेबाट १० बजेसम्म निर्धारण गरिएको छ । जिल्लामा संञ्चालन भईरहेका विकास योजनाको यथोचित व्यवस्थापन र स्वास्थ्य सुरक्षा मापदण्ड अपनाएर काम गर्न पाईने नियमलाई यथावस्थामा राखिएको छ भने स्वास्थ्य प्रयोजन ,विकास कन्ट्रक्सन ,बैंक तथा बित्तिय कर्मचारी र संचारकर्मीलाई परिचयपत्रका आधारमा जिल्ला भित्र आवतजावत गर्न सक्नेछन् । जिल्लाका सरकारी तथा गैरसरकारी संघसंस्था कोभिड स्वास्थ्य सुरक्षा मापदण्ड अपनाउदै सेवा सञ्चालन गर्नसक्ने जनाईएको छ । कोरोना भाईरसको जोखिम कायममै रहेको भन्दै समितिले धार्मिक स्थल ,पर्यटकीय स्थल साविक निषेधाज्ञा झै बन्द गरिएको छ भने बिवाह ब्रतबन्ध लगायतका कार्यमा दुबै पक्षबाट १४ जना भन्दा बढी सहभागी हुन पाउने छैनन् । सार्वजनिक तथा निजी सवारी साधन चल्न नपाईने तर निर्माण सामाग्री तथा अतिआवश्यक बस्तु बोक्ने सवारी साधनलाई जिल्ला प्रवेशमा रोक नलगाईने यसअघिकै नियम कायम गरिएको छ । जिल्ला प्रशासन कार्यालय अन्तर्गत जिल्ला सिसीएसमी बैठकले मुस्ताङमा समुदाय स्तरमा कोरोना संक्रमण बढेसंगै गत बैशाख ३१ गतेबाट निषेधाज्ञा जारी गरेको थियो । समितिको बैठकले भौगोलिक रुपले विकट हिमाली जिल्ला मुस्ताङमा मनसुन सुरु भएसंगै यातायातका असहजता ,जिल्लामा आईसियु र भेन्टिलेटरको सुविधा नभएको र जिल्लामा पर्याप्त स्वास्थ्य जनशक्तिको अभाव भएको उल्लेख गर्दै ३१ बैशाख देखी जेठ ३१ गतेसम्म निषेधाज्ञा कायम गरेकोमा त्यसलाई एकसाता बढाएर असार ७ गतेसम्म निषेधाज्ञा लम्ब्याएको जनाएको छ ।"
"एसईईको नतिजा साउन दोस्रो साता, असार २० भित्र आन्तरिक मूल्याङ्कन पठाउन विद्यालयलाई निर्देशन","काठमाडौं : माध्यमिक शिक्षा परीक्षा (एसईई) मा सहभागी हुन आवेदन दिने विद्यार्थीको असार २० गतेभित्र आन्तरिक मूल्याङ्नका सबै कार्य पूरा गरी जिल्ला समन्वय एकाइ कार्यालयमा पठाइसक्नुपर्ने भएको छ । राष्ट्रिय परीक्षा बोर्डले विद्यार्थीको मूल्याङ्नका लागि आवश्यक पर्ने कार्यविधि आइतबार पारित गर्दै असार २० गतेसम्ममा सबै विद्यालयले आफ्ना विद्यार्थीको आन्तरिक मूल्याङ्कन गरी पठाउने समयसीमा निर्धारण गरेको बोर्डका अध्यक्ष प्रा चन्द्रमणि पौडेलले जानकारी दिए। विद्यालयले पठाएको आन्तरिक मूल्याङ्कन र जिल्लाका सबै विद्यार्थीको अभिलेख रुजु गरी असार मसान्तभित्र समन्वय समितिले राष्ट्रिय परीक्षा बोर्डमा पठाइसक्नुपर्ने भएको छ । असार अन्तिमसम्ममा सबै जिल्लाबाट अभिलेख आए त्यसको १५ दिनभित्र एसईईको अन्तिम नतिजा प्रकाशन गर्ने र प्रमाणपत्र जारीलगायतको काम बोर्डले गर्ने भएको छ। कुनै अवरोध नभए बोर्डले एसइईको नतिजा आगामी साउन १५ भित्र पूरा सार्वजनिक गर्न सक्ने र भदौदेखि कक्षा ११ को पढाइ शुरु गर्न सक्ने गर्ने गरी बोर्डले नतिजा प्रकाशनको तयारी गरेको जनाएको छ । बोर्डले विद्यार्थीको आन्तरिक मूल्याङ्न गर्न मुख्य विषय शिक्षकहरूलाई जिम्मेवार बनाउँदै विद्यालयका प्रधानाध्यापक, वरिष्ठ शिक्षक, अङ्ग्रेजी, गणित र विज्ञान शिक्षक गरी पाँच जना सम्मिलित पाँच सदस्यीय समिति बनाएर उनीहरुले गरेको हस्ताक्षरसहितको अन्तिम मूल्याङ्कनलाई आधार मानेर नतिजा सार्वजनिक गर्ने भएको छ । गत वर्ष प्रधानाध्यापक एक्लैले गरेको र जथाभावी नम्बर हालेर पठाएको गुनासो आएपछि यस पटक पाँच सदस्यीय समिति बनाउने निर्णय गरेको हो । विद्यार्थीको अत्यधिक मूल्याङ्कन गरिए कारण खोल्नुपर्ने प्रावधान बोर्डले राखेको छ। त्यसमा सहमत हुन नसकिएको अवस्थामा उक्त मूल्याङ्कनलाई फिर्ता गर्न सक्ने प्रावधान परीक्षासम्बन्धी कार्यविधिमा राखिएको बोर्डले जनाएको छ । रासस"
केही सहज बनाउँदै एकसाता थपियो स्याङ्जामा निषेधाज्ञा,"स्याङजा : स्याङ्जामा आउँदो असार ७ गतेसम्मका लागि निषेधाज्ञा थप गरेको छ। आवश्यक सामग्री खरिद बिक्रीका लागि दैनिक २ घण्टा लम्ब्याउँदै पुन: निषेधाज्ञा थप गरिएको हो। स्याङ्जामा कोरोना संक्रमण बढ्ने दर कायमै रहेको जनाउँदै निषेधाज्ञाको समय थप गरिएको हो। स्याङजामा शनिबार ६१ जनामा र आइतबार पनि ४५ जनामा कोरोनाका संक्रमित पुष्टि भएका छन्। जेठ मसान्तसम्मका लागि गरिएको निषेधाज्ञालाई सोमबारदेखि एक साता पुनः लम्ब्याइएको प्रमुख जिल्ला अधिकारी दिपकराज नेपालले जानकारी दिए। यसअघि वैशाख २१ देखि जारी निषेधाज्ञा चौथो पटकसम्म निरन्तर निषेधाज्ञा थप गरिँदै गएको हो। निषेधाज्ञाको अवधिमा राजश्व संकलन, विपद् व्यवस्थापन र सरकारी कामकाजका लागि बाहेक बैंकिङ्ग तथा वित्तीय स्थाहरुले कार्यालयमा मात्रै स्वास्थ्य मापदण्ड अपनाएर सेवा सुचारु गर्न सकिने भएको छ। खाद्यसामाग्री खरिद बिक्रीका लागि बिहान ५ बजेदेखि ११ बजेसम्म खुल्ला राखिने निर्णय भएको छ। यसअघि ९ बजेसम्म मात्र थियो। औषधिजन्य सामग्री र अत्यावश्यक काम बाहेक घरबाट ननिस्कन समेत प्रशासनको आग्रह छ। मठ, मन्दिर तथा बिभिन्न धार्मिक कार्य वा विहेवारीमा १५ जनाभन्दा बढी सहभागी हुन पाइने छैन। सहभागीले स्वास्थ्य सुरक्षा मापदण्ड अनिवार्य प्रयोग गर्नुपर्नेछ। बैंक, वित्तिय, संस्था र कामदार तथा सुपरभाइजरले स्वास्थ्य सुरक्षा मापदण्ड पुरा गरेर आयोजना निर्माण गर्न सकिने भएको छ। कोरोनाका कारण ९३ जनाको मृत्यु भएको छ भने २ हजार ९ सय २९ जना संक्रमित छन। अहिलेसम्म १ हजार ८ सय ८६ जनाले कोरोना जितेका छन्। जिल्लामा पहिलो मात्राको खोप १७ हजार ७ सय ९९ ले लगाएका थिए भने दोश्रो मात्राको खोप ४ हजार एक सय ९६ जनालाई लगाइएको स्वास्थ्य कार्यालय स्याङजाले जनाएको छ। निषेधाज्ञा उल्लंघन गर्नेलाई संक्रामक रोग ऐन २०२० तथा स्थानीय प्रशासन ऐन २०२८ बमोजिम कारवाही गर्ने जनाइएको छ।"
समाजसेवी विद्यार्थी,"राजविराज : सहरदेखि गाउँसम्म कोरोनाको संक्रमण फैलिएको छ। निषेधाज्ञा लम्बिँदै जानाले देश थलिएको छ। रोग, भोक, शोक र त्रासमा नागरिक डुबेका छन्। निषेधाज्ञाले हरेक क्षेत्र प्रभावित छन्। बालबालिकादेखि वृद्ध कोही पनि महामारीबाट अछुतो छैनन्। यसलाई बेवास्ता गर्दै राजनीतिक नेतृत्व सत्ता लुछाचुँडीमा व्यस्त छ। केन्द्रको असर प्रदेश सरकार हुँदै स्थानीय तहमा देखा परेको छ। स्कुल, कलेज, विभिन्न अभ्यास र खेलमा व्यस्त भइरहने विद्यार्थीहरूको दिनचर्या पबजी, फ्रिफायर, फेसबुक र टिकटकमा बितिरहेको छ। यही बेला सप्तरीका १९ देखि २३ वर्षका ७५ जना विद्यार्थी भने ज्याला मजदुरी गुमाएका, अति विपन्न, अपांगता र टुहुराहरूको सहयोगी बनेका छन्। महामारीले बढेको मानवीय संकटमा उनीहरू सहयोगका लागि युवा भन्दै उनीहरूको घाउमा मलम लगाउन जुटेका छन्। लकडाउनको सुरुका केही दिन घरमै बसे, पछि मनमा छटपटी भयो राजविराज६ का पंकेशराज कुशवाहा भन्छन्, यसै बस्नुभन्दा केही गर्नुपर्छ भन्ने भावनाले निद्रा परेन र बालक्लबमा सँगै काम गरेका अमर यादवसँग प्रस्ताव गरेँ। हामीले सकेको सहयोग गर्ने निधो गरे पनि दुई जनाले मात्र नसक्ने भएपछि चारपाँच वर्षअघिको बाल क्लबका साथीहरूबीच भर्चुअल माध्यमबाट बैठक गरेर सहयोगमा जुटेको कुशवाहाले बताए। जिल्लाभरि अहिले करिब ७५ साथीहरू जोडिएको उनले बताए। सहयोगको निर्णय गरेपछि कसरी गर्ने ? भनेर अलमलमा पर्यौं यादवले भने, हामीले मात्र सबैलाई सहयोग गर्न असमर्थ भएपछि स्वेच्छिक सहयोगका लागि सामाजिक सञ्जालमा आह्वान गर्यौं। सहयोग दिनेहरूको प्रचार गरे पनि उनीहरू सहयोग पाउनेहरूको परिचय भने गोप्य राख्छन्। सहयोगभन्दा ठूलो ब्यानर राखेर, राहत लिँदै गरेको व्यक्तिको अनुहार, नाम सार्वजनिक गरेर फोटो पोस्ट गर्नुलाई उनीहरू गरिबीको मजाक उडाएको ठान्छन्। उनीहरूले सप्तरीको १८ मध्ये १२ वटा स्थानीय तहमा ६६ जनाको टोली तयार गरिसकेका छन्। टोलीले सबैभन्दा विपन्न परिवार छनोट गरेर एक महिनासम्म पुग्ने गरी राशन सुटुक्क पुर्याउँछ। बाल क्लबमा प्राप्त तालिमले सकारात्मक र सहयोगी बनाएको भन्दै सुरुंगा नगरपालिकाका २१ वर्षीय वरदान श्रेष्ठले राज्यलाई विपद्् पर्दा दायित्व निर्वाहको सानो प्रयास गरेको बताए। राजविराजकी पूजा साहले मानवताको धर्म निर्वाह गर्न अभियानमा जोडिएको बताइन्। आपत्विपत्मा हमेसा अग्रपंक्तिमा उभिन तयार रहनुपर्ने सिकाइले प्रेरणा मिल्ने गरेको कञ्चनरूपकी रञ्ज्योति चौधरीको भनाइ छ। यसअघि उनीहरूले बालविवाह र बालश्रम रोक्ने प्रशस्त काम गरेको कञ्चनरूप नगरपालिका प्रमुख वसन्त मिश्रले बताए। विपन्न परिवारको खोजीमा धेरै समय लगाउने उनीहरू सहयोग भने सुटुक्क दिन्छन्। फर्किने बेला थाहा पाउने छिमेकीहरूले अति आवश्यक परिवारलाई सहयोग गर्यौं भन्दा आत्मसन्तुष्टि मिल्ने गरेको रोशन साहले बताए। आपत्विपत्मा अरूले के गर्योभन्दा पनि आफूले के गरेँ भन्ने कुरा महत्त्वपूर्ण हो। त्यसैले हामीले उत्साहका साथ आफ्नो दायित्व पूरा गरिरहेका छौं, नम्रता परियारले भनिन्। युवाले देशमा आपत्विपत् आइपर्दा हमेसा साथ दिनुपर्छ भन्ने हाम्रो मान्यता हो, उनीहरूले भने, राज्यले हामीलाई के दियो होइन, हामीले के दियौं भन्ने मान्यताका साथ आफ्नो दायित्व पूरा गर्छौं।"
"दाङमा गोली चल्यो, एक युवक पक्राउ",दाङ : दाङमा गोली चलेको छ । तुलसीपुर उपमहानगरपालिका ८ मा रहेको गतेखोलाबुटनिया कुलो निर्माणको क्रममा गोली चलोको इलाका प्रहरी कार्यालय तुलसीपुरले जनाएको छ । कुलो निर्माणको क्रममा जग्गा विवाद हुँदा स्थानीय कुलबहादुर वलीले भारतीय पेस्तोलबाट गोली चलाइको इलाका प्रहरी कार्यालय तुलसीपुरका प्रहरी निरीक्षक झलक केसीले बताए । उनले कुलो जग्गा विवादमा गोली चलाउने वलीलाई नियन्त्रणमा लिएर अनुसन्धान थालिसकेको बताए ।
"सुनचाँदीको मूल्य घट्यो, यस्तो छ बजार",काठमाडौं : सोमबार नेपाली बजारमा सुन चाँदीको मूल्य घटेको छ । आज सुनको मूल्य तोलामा ७ सय रुपैयाँले घटेको हो । नेपाल सुनचाँदी व्यवसायी महासंघका अनुसार सोमबार छापावाला सुन प्रतितोला ९३ हजार २०० रुपैयाँ र तेजाबी सुन प्रतितोला ९२ हजार ७०० रुपैयाँमा किचबेच भइरहेको छ । आइतबार छापावाला सुन प्रतितोला ९३ हजार ९०० र तेजाबी सुन प्रतितोला ९३ हजार ४०० रुपैयाँमा खरिद बिक्री भएको थियो। यस्तै चाँदी प्रतितोला १ हजार ३६५ रुपैयाँमा खरिद बिक्री भइरहेको छ।
करिना बहिष्कार अभियान,मुम्बई : लामो समय अभिनयबाट टाढा रहेकी अभिनेत्री करिना कपुर चाँडै नै बलिउडमा फर्किने तयारीमा छिन्। उनी आमिर खानका साथ लालसिंह चड्डामार्फत बलिउडमा पुनरागमन गर्ने तयारीमा छिन्। यस बाहेक उनले हंसल मेहता र वीरे दी वेडिङमा पनि अभिनय गर्ने जनाइएको छ। आफूले निर्माण गर्न लागेको चलचित्रका विषयमा छलफल गर्न निर्देशक आलौकिक देसाइ पनि केही महिनाअघि करिनाको घरमा गएका थिए। करिना र देसाइका छलफलका विषयमा केही खबर बाहिरिएका थिए। देसाइको चलचित्रमा काम गर्नका लागि करिनाले मोटो रकम माग गरेको समाचार केही भारतीय मिडियाले लेखेका थिए। त्यही विषयलाई लिएर करिना अहिले विवादमा आएकी छन्। उनलाई सामाजिक सञ्जाल ट्विटरमा बहिष्कार गर्ने अभियान तीव्र रूपमा चलेको छ। देसाईले निर्माण गर्न लागेको रामायणमा आधारित चलचित्रमा सीताको भूमिकाका लागि १२ करोड मागेको चर्चापछि अभिनेत्री करिना कपुर विवादमा मुछिएकी हुन्। बलिउड बेबो का नामले परिचित करिना सामाजिक सञ्जाल ट्विटरमा निसाना बनेकी छन्। ट्विटरमा अहिले करिनालाई बहिष्कारको ट्रेन्ड चलेको छ। ह्यास ट्याग बाएकट करिना कपुर खान ट्रेन्डमा आएको छ। ट्विटर प्रयोगकर्ताहरूले तैमुर अली खानकी आमा करिना सीताको भूमिकाका लागि योग्य हुन नसक्ने भन्दै उनको विरोध गरिरहेका छन्। करिनाले सीताको नभई सुर्पणाखाको भूमिका निभाउँदा राम्रो हुने ट्विटर प्रयोगकर्ताले सुझाव दिएका छन्।
लिक्विड प्लान्ट स्थापना,"काठमाडौं : शंकर ग्यास प्रालिले अक्सिजनको हाहाकार भएकोले नेपालमै पहिलो पटक लिक्विड अक्सिजन प्लान्टको सुरुआत गरेको छ। ग्रुपले एक अर्ब रुपैयाँको लागतमा एक वर्षभित्रै सञ्चालनमा ल्याउने लक्ष्यसहित रोहिणी गाउँपालिका वडा नम्बर ४ मा प्लान्ट स्थापना गर्न लागेको छ। प्लान्टबाट ६० टन लिक्विड अक्सिजन र एक टन नाइट्रोजन ग्यासप्रति दिन उत्पादन गर्न सकिन्छ। प्लान्टकोे आइतबार प्रधानमन्त्री केपी शर्मा ओलीले शिलान्यास गरे। यसले अक्सिजनको अभाव धेरै हदसम्म कम गर्ने अपेक्षा राखेका छौं, प्रबन्ध निर्देशक शंकर अग्रवालले भने, अक्सिजनकै अभावमा मानवीय क्षतिमा कमी आउने आशा गरेका छौं। लागत, ढुवानीलगायतको खर्चमा कमी हुने भएकोले सामान्य अक्सिजन ग्यासभन्दा यसको मूल्य कम पर्ने भएकाले उद्योगले एउटै मूल्यमा देशभर अक्सिजन उपलब्ध गराउनेछ। प्रधानमन्त्री ओलीले अक्सिजनमा आत्मनिर्भरता कायम गर्ने प्रयास सराह्रनीय भएको बताए। महामारीको दोस्रो लहरले हामीलाई एक्कासि अक्सिजनको अभाव, सिलिन्डरको अभाव आदिले ग्रस्त बनायो। त्यतिबेला हामीले महँगो मूल्य तिरेरै पनि अक्सिजन सिलिन्डर किन्यौं, प्रधानमन्त्री ओलीले भने, अक्सिजनमा आत्मनिर्भरता बढाउन अक्सिजन प्लान्ट स्थापना गर्न आयात गर्नुपर्ने उपकरणमा कर, भन्सार छुट तथा सहुलियत कर्जाको प्रबन्ध हुनेछ। देशभित्रै अक्सिजनको पर्याप्त उत्पादन गर्ने सोच राख्दै हरेक एक सय शय्याभन्दा बढी भएका अस्पतालले अनिवार्य रूपमा आफैंले अक्सिजन प्लान्ट राख्नुपर्ने व्यवस्था सरकारले गरेको छ। प्रधानमन्त्रीले उद्योग सञ्चालनले जनतालाई मात्र नभई उद्योगीलाई पनि अवसर प्रदान गरेको भन्दै लिक्विड अक्सिजन प्लान्ट स्थापनामा सरकारले यसअघि घोषणा गरेको सहुलियत प्रदान गरिने प्रतिबद्धता व्यक्त गरे। ग्रुपले २०५६ सालमा पूर्वी नवलपरासीको देवचुली नगरपालिकामा सय क्युबिक मिटर प्रतिघण्टाको उत्पादन क्षमताको अक्सिजन ग्यास प्लान्ट जडान गरेको थियो। २०६० सालमा काठमाडौंको बालाजु औद्योगिक क्षेत्रमा सय क्युबिक मिटर प्रतिघण्टा क्षमताको प्लान्ट जडान गरिएको थियो। त्यसले अपुग भएपछि पुनः सोही स्थानमा २ सय ५० क्युबिक मिटर प्रतिघण्टा र ८० क्युबिक मिटर प्रतिघण्टा गरी ४ सय ३० क्युविक मिटर क्षमताको प्लान्ट जडान गरिएको थियो। २०७१ सालमा रूपन्देहीको रोहिणी गाउँपालिकामा पनि २५० क्युबिक मिटर प्रतिघण्टा क्षमताको प्लान्ट जडान गरिएको थियो। कोभिड महामारीले अक्सिजन अभावमा परेपछि लिक्विड उत्पादन गर्न लागिएको हो। पूर्वस्वास्थ्यमन्त्री हृदयेश त्रिपाठीले संकटको समयमा अक्सिजन समस्या टार्न सरकारले अक्सिजन प्लान्ट स्थापना गर्न प्रोत्साहन गरेको बताए।"
"जसपामा पुरानै पदाधिकारी यथावत, दुवै पक्षका कारबाही खारेज","काठमाडौं : निर्वाचन आयोगले जनता समाजवादी पार्टी (जसपा) मा दुवै पक्षले गरेका कारबाहीलाई कानुनसम्मत नदेखिएको भन्दै अमान्य घोषित गरिदिएको छ। आयोगले दुई अध्यक्षसहित पुरानै पदाधिकारी कायम रहने आइतबार फैसला दिएको छ। अध्यक्ष महन्थ ठाकुर र अर्का अध्यक्ष उपेन्द्र यादवले पार्टी विधानविपरीत गतिविधि गरेको भन्दै साधारण सदस्यसमेत नरहने गरी एकअर्का पक्षलाई कारबाही गरेका थिए। दुवै पक्षले कारबाही गरिएको जानकारी दिँदै राजनीतिक दलसम्बन्धी ऐनको दफा ५१ बमोजिम अध्यावधिक गर्न आयोगलाई पत्र पठाएका थिए। प्रमुख निर्वाचन आयुक्त दिनेशकुमार थपलिया र आयुक्तहरू जानकीकुमारी तुलाधर, रामप्रसाद भण्डारी र ईश्वरीप्रसाद पौड्यालको संयुक्त निर्णयमा जसपाका दुवै पक्षको निवेदनलाई खारेज गरिदिएको हो। एक वर्षअघि राष्ट्रिय जनता पार्टी (राजपा) र संघीय समाजबादी पार्टी (सपा)बीच एकीकरण भएर जसपा पार्टी बनेको थियो। एकतापछि ठाकुर र यादव गरी दुई अध्यक्ष रहने व्यवस्था गरिएको थियो भने डाभट्टराईलाई संघीय परिषद्को अध्यक्ष बनाइएको थियो। एक जना अध्यक्षको हस्ताक्षरबाट राजनीतिक दलसम्बन्धी ऐन, २०७३ को दफा ५१ बमोजिम विवरण अद्यावधिक गरिदिन भनी जानकारी गराएको विषयलाई कानुन र दलको विधानसम्मत मान्न मिलेन, आयोगको फैसलामा उल्लेख छ, पार्टीको साधारण सदस्यसमेत नरहने गरी निष्कासन गरी अद्यावधिकका लागि अनुरोध भई आएकोमा मागबमोजिम अद्यावधिक गर्न मिलेन। आयोगका प्रवक्ता एवं सहसचिव राजकुमार श्रेष्ठले दुवै पक्षको माग दाबी कानुन सम्मत नभएकाले अध्यावधिक गर्न नमिल्ने देखिएको बताए। उहाँहरूको मागबमोजिम अध्यावधिक गर्न मिलेन, उनले भने, राजनीतिक दलसम्बन्धी ऐनको दफा ५१ बमोजिमको माग दाबी हो, एक पक्षले अर्को पक्षलाई साधारण सदस्य पनि नरहने गरी कारबाही गरिएको थियो। भट्टराईयादव पक्षले ठाकुर र महतोसहित चार जनालाई पार्टीबाट निष्कासन गरेको थियो। यादव पक्षले ठाकुरसहित वरिष्ठ नेता महतो, नेताहरू लक्ष्मणलाल कर्ण र सर्वेन्द्र नाथ शुक्ललाई पार्टीबाट निष्कासन गरेको थियो। ठाकुरमहतो पक्षले यादवलाई निष्कासन गरेको थियो। आयोगमा भट्टराईयादव पक्षले बहुमत कार्यकारिणी सदस्यको हस्ताक्षर बुझाएको थियो। ठाकुरमहतो पक्षले भने पत्र मात्रै पठाएको थियो। जसपामा ५१ सदस्यीय कार्यकारिणी समिति छ। कार्यकारिणीमा भट्टराईयादव पक्षको बहुमत छ भने विघटित प्रतिनिधि सभाका ठाकुरमहतो पक्षको बहुमत छ। ठाकुरमहतो पक्षले बहुमत सदस्यको उपस्थितिमा महतोलाई संसदीय दलको नेतासमेत बनाइसकेको छ। ३४ सांसद (२ निलम्बित)मा ठाकुर पक्षमा २० र यादव पक्षमा १२ जना छन्। ठाकुरमहतो पक्ष वर्तमान केपी शर्मा ओलीको सरकारमा समावेश भइसकेको छ। वर्तमान सरकारमा ठाकुरमहतो पक्षको उपप्रधानमन्त्रीसहित ११ जना मन्त्रीले प्रतिनिधित्व गरेका छन्। भट्टराईयादव पक्ष भने विपक्षी गठबन्धनमा सहभागी छ। भट्टराईयादव पक्षले कांग्रेस सभापति शेरबहादुर देउवालाई प्रधानमन्त्री बनाउन सर्वोच्च अदालतमा रिट निवेदन दिएको छ।"
रोशनको मन दुख्यो,"भक्तपुर : भक्तपुरका युवा गायक रोशन धौभडेलले कोरोना भाइरस संक्रमणको दोस्रो लहरकैबीच नयाँ गीत मन दुख्यो सार्वजनिक गरेका छन्। भिडियोसहितको उक्त गीत वरिष्ठ गीतकार राजेन्द्र थापाले भर्चुअल माध्यमबाट सार्वजनिक गरेका हुन्। उज्ज्वल बस्नेतले रचना गरेको यस गीतमा गायक धौभडेल स्वयम्ले संगीत भरेका छन्। वियोगमा आधारित गीतले आफूले मन पराएको व्यक्तिको साथ नपाए पनि एक्लै जिउनुपर्ने सन्देश बोकेको छ। सुशील चालिसेको कन्सेप्ट तथा निर्देशनमा गीतको म्युजिक भिडियो तयार गरिएको छ। भक्तपुरको प्रसिद्ध बिस्का जात्रा हुने भक्तपुर नपा११ स्थित योसिंखेल र हनुमन्ते खोलामाथि बनेका नयाँ र पुराना दुई पुलमा गीत छायांकन गरिएको गायक धौभडेलले जानकारी दिए। गीतमा गायक धौभडेल स्वयंले अभिनय गरेका छन्। उक्त भिडियोको छायांकन तथा सम्पादन रिकी कर्माचार्यले गरेका छन्। म्युजिक भिडियोसहितको गीत भर्चुअल रूपमा सार्वजनिक गर्दै वरिष्ठ गीतकार थापाले गीत स्रोताको मनमस्तिष्कले छुने किसिमको हुनुपर्ने औंल्याए। सार्वजनिक गरिएको गीत पुरानो शैलीको र बनोट मिलेको भन्दै उनले गीतअनुसार गायकी राम्रो भएको प्रतिक्रिया दिए। कविता लेखेर छाप्ने हो भने गीत लयबद्ध कुराकानी हो, वरिष्ठ गीतकार थापाले कविता र गीतको भेद छुट्ट्याउँदै भने, गीत गाएर लेख्नुपर्छ। जसले गर्दा लयबद्ध गर्न सजिलो हुन्छ।"
लिचीबाट मनग्य आम्दानी,"गोरखा : गोरखाको लिची ब्लक भनेर चिनिने पालुङटार नगरपालिकामा यतिबेला लिची बिक्री गर्ने सिजन सुरु भएको छ। नगरपालिकाको वडा नं ६ पौवाटार, खत्रीटार, वडा नं ७ को बिरुवाटारलगायतका सबै क्षेत्र, वडा नं ८ को रातामाटे, डुँडाटारलगायतका क्षेत्रका किसान अहिले लिची बेच्नमा व्यस्त छन्। यस क्षेत्रको करिब ३ हजार ५ सय रोपनी क्षेत्रमा लिची बगैंचा छ। ठूलो क्षेत्रमा लिची खेती हुन थालेपछि कृषि ज्ञान केन्द्रले यस क्षेत्रलाई लिची ब्लक घोषणा गरेर विभिन्न कार्यक्रम लागू गरेको छ। लिची बेचेर सिजनमा यस क्षेत्रका किसानले १० करोडदेखि १२ करोड रुपैयाँसम्म भिœयाउने संयुक्त लिची ब्लक सञ्चालक समितिका अध्यक्ष भोजबहादुर गुरुङले जानकारी दिए। लिची पाक्ने सिजनमा काठमाडौं, पोखरा, चितवन, झापा र भारतदेखिका व्यापारीहरू बगैंचामा किन्न आउने उनी बताउँछन्। लिची बेचेर मनग्य आम्दानी हुन थालेपछि किसानहरू पनि खुसी भएका छन्। धान, मकै खेतीभन्दा किसानलाई लिचीबाट १० गुना बढी फाइदा हुने रहेछ, गुरुङ भन्छन्, त्यसैले किसानहरू लिची खेतीमा लागेका छन्। मोटामोटी अनुमान गर्दा दुई सय जना किसानले १०, १२ करोड रुपैयाँ आम्दानी गर्छन्। लिची बिक्रीका लागि जारी निषेधाज्ञाले पनि असर नगरेको बगैंचामा आएका व्यापारीहरूको भनाइ छ। फलफूल किन्न, बेच्न तथा ओसारपसारमा निषेधाज्ञाले केही असर नगर्ने गुरुङको बगैंचाको ठेक्का लिएका एक व्यापारीले बताए। लिचीबाट मनग्य आम्दानी हुन थालेपछि यस क्षेत्रका किसानहरू अन्नबाली हुने खेतबारीमा धमाधम लिची खेती गर्न थालेका छन्। कम दुःख गरेर मनग्य आम्दानी हुने भएपछि लिचीमा किसानहरूको लगाव बढेको अध्यक्ष गुरुङको भनाइ छ। १० बोटभन्दा धेरै लिची लगाउने किसानलाई लिची ब्लक समितिमा आबद्ध गराउने गरिन्छ। अहिलेसम्म दुई सय जनाभन्दा धेरै किसानहरू लिची ब्लक सञ्चालन तथा समन्वय समितिमा आबद्ध भएको समितिका कोषाध्यक्ष सुब्बा पन्तको भनाइ छ। समितिमा आबद्ध भएका किसानलाई कृषि ज्ञान केन्द्र तथा नगरपालिका कार्यालयले सहयोग गर्ने गरेको छ। सरकारले लिची ब्लकका किसानलाई औषधि, विषादी छर्कने मेसिन, लिची टिप्ने भर्याङ, हातेट्याक्टर, सिँचाइका लागि प्लास्टिक पोखरी, खोल्सी छेकेर बाँध बनाउनेजस्ता कार्यक्रममा सहयोग गरेको पन्तले बताए। अझै धेरै सहयोगको खाँचो रहेको स्थानीय लिची व्यवसायी राजेश काफ्लेको भनाइ छ। हावापानी उपयुक्त भएकाले कृषक लिचीखेतीतर्फ आकर्षित भएका छन्। जति मल र सिँचाइ भयो उति नै राम्रो हुने भएकाले यो सुक्खा टारमा सिँचाइको व्यवस्था गरिदिनु अत्यन्त खाँचो छ, उनले भने, जति उत्पादन भए पनि बजारको समस्या नहोस् भन्नका लागि स्थानीय सरकार, प्रदेश सरकार, केन्द्र सरकारले यहाँ नै लिचीको कच्चा जुस प्रशोधन गर्ने उद्योग स्थापना गर्नुपर्ने देखिन्छ। यस क्षेत्रमा २०३० सालदेखि लिची खेती सुरु गरिएको हो।"
सुत्केरीको उद्धार,"नुवाकोट : दुर्गम भेगमा रहेको नुवाकोटको घ्याङफेदीकी एक सुत्केरीको हेलिकोप्टरमार्फत उद्धार गरिएको छ। विदुरदेखि ५० किलोमिटर उत्तरमा रहेको दुप्चेश्वर गाउँपालिका १ घ्याङफेदीमा जोखिम अवस्थामा रहेकी सुत्केरीको राष्ट्रपति महिला उत्थान कार्यक्रम अन्तर्गत उद्धार गरेर उपचारको लागि हेलिकोप्टरमार्फत काठमाडौं पठाइएको हो। तामाङ तथा शेर्पा समुदायको उल्लेख्य बसोबास रहेको घ्याङफेदीकी २० वर्षीया लीला तामाङ सुत्केरी भएपछि निरन्तर रक्तस्राव भएसँगै ज्यान जोखिममा पुगेकाले जिल्ला प्रशासन कार्यालय नुवाकोटले हेलिकोप्टर मगाएर उपचारका लागि काठमाडौँ पठाएको दुप्चेश्वर गापाका अध्यक्ष योविन्द्रसिंह तामाङले जानकारी दिए। स्थानीय स्वास्थ्य संस्थामा उपचार असम्भव भएकाले नेपाली सेनाको हेलिकोप्टरमार्फत सुत्केरी तामाङलाई काठमाडौंको थापाथली प्रसूति गृहमा पठाइएको अध्यक्ष तामाङले बताए। हाल आमा र बच्चा दुवै खतरामुक्त रहेका छन्। दुर्गम क्षेत्रका ज्यान जोखिममा परेका गर्भवती तथा सुत्केरी महिलाका लागि हवाई उद्धारसम्बन्धी कार्यविधिअन्तर्गतको कार्यक्रममा दुप्चेश्वर गाउँपालिका गत मंसिरबाट समावेश भएको हो। कार्यक्रममार्फत दुप्चेश्वर गाउँपालिकाबाट दुई सुत्केरी महिलाको उद्धार गरी उनीहरूलाई उपचार सेवा प्रदान गरिएको छ। वाग्मती प्रदेश सभाकी उपसभामुख राधिका तामाङका अनुसार राष्ट्रपति महिला उत्थान कार्यक्रम मार्फत सेवा लिन लगातार लामो प्रसव व्यथा लागेर बच्चा जन्माउन कठिनाइ भएको, गर्भमै बच्चाको मृत्यु भएको, गर्भवती अवस्थामा अत्यधिक शरीर सुन्निएको, सुत्केरीपश्चात अत्यधिक रक्तस्राव भएको तथा रक्तअल्पता भएको गर्भवती हुनुपर्ने कार्यविधिमा उल्लेख गरिएको छ।"
"अध्यक्षज्यू, म बिरामी भएँ","दमौली : बिहानको पाँच नबज्दै बन्दीपुर गाउँपालिकाका अध्यक्ष पूर्णसिं थापाको फोन बज्यो। नचिनेको नम्बर भए पनि उनले बिहानै आएको त्यो फोन उठाइहाले। कोरोनाको लक्षण देखिएकाले परीक्षणका लागि अस्पताल ल्याउनुपर्ने बिरामीलाई अस्पताल लैजान एम्बुलेन्स तयार नभएपछि उनलाई फोन गरिएको रहेछ। यो पोहोर सालको घटना थियो, जतिखेर कोरोना संक्रमण भर्खर फैलँदो अवस्थामा थियो। बिरामीलाई घरमा राख्नु पनि भएन। फेरि त्योबेला होम आइसोलेसनको व्यवस्था पनि थिएन, थापा त्यो दिन सम्झन्छन्, अब बिरामीलाई त्यत्तिकै छाड्ने कुरा पनि भएन। अनि आफैं गाडी लिएर बिरामी ल्याएँ। थापाले गाउँपालिकाको सवारी चलाउँदा अरू डराउने ठान्दै आफ्नै निजी सवारीमा बिरामीलाई अस्पताल लगे। यो त एउटा घटना मात्र थियो। गाउँपालिका अध्यक्ष थापासँग कोरोना संक्रमण सुरु हुन थालेदेखि यसरी बिरामी बोकेका कैयौं उदाहरण सम्झनामा छन्। केही दिनअघि पनि त्यस्तै भयो। गाउँपालिकाको एम्बुलेन्स स्वाब बोकेर पोखरा गएको थियो, उनले भने, एक संक्रमितलाई गाह्रो भएकाले अस्पताल लैजानुपर्ने खबर आयो। धेरैतिर फोन गर्दा पनि एम्बुलेन्स नपाएपछि आफैं गाडी लिएर पुगें। उनले आफ्नै निजी साधनमा बिरामीलाई बन्दीपुर अस्पतालको कोभिड वार्डमा पुर्याए। आफैं जाँच्छन् बिरामी नेपालमा आफैं बिरामी जाँच्ने जनप्रतिनिधि कमै होलान्। थापा भने धेरैजसो बिरामीको जाँच आफैं गर्छन्। अहिलेसम्म तीन सयभन्दा बढी बिरामीको जाँच गरे हुँला, उनी भन्छन्, अहिले पनि दिनहुँ त्यस्ता बिरामी जाँच्नुपर्छ। गाउँपालिका अध्यक्ष हुनुअघि थापा बन्दीपुर क्षेत्रका चर्चित स्वास्थ्य व्यवसायी थिए। उनको स्वामित्वमा रहेको मोती पोलिक्लिनिक धेरै बिरामी पुग्नेमा पर्छ। अहेबसम्मको अध्ययन गरेका उनले गाउँपालिकाको कामका बेला पनि बिरामी जाँची दिने गर्छन्। अझ तिनमा संक्रमित वा संक्रमणको आशंका भएका बढी पर्छन्। बिहान निजी क्लिनिकमा त व्यवसाय नै भयो, उनी भन्छन्, गाउँपालिकाको काममा जाँदा पनि धेरैको जाँच गर्नुपर्छ। स्वास्थ्य व्यवसायीको उनको पहिचान त छँदै थियो, गाउँपालिका अध्यक्ष पनि भएकाले बिरामीले पनि उनकै विश्वास गर्छन्। शायद यो मैले आर्जन गरेको सम्पत्ति हो, थापा भन्छन्, डाक्टर लिएर जाँदा पनि मैतिर बिरामी अघि सरेपछि नजाँची धरै भएन। थापाबाटै आइसोलेसनमा उपचार लिइरहेका एक संक्रमित सहजताका हिसाबले पनि अध्यक्षबाट उपचार लिएको बताउँछन्। डाक्टरहरू जाँच्न पनि डराउँछन्, उनले भने, तर अध्यक्षले धक नमानी जाँची दिँदा हामीलाई धेरै बिरामी निको भएको जस्तो हुन्छ। संक्रमित भेट्न घरघरै अध्यक्ष थापाले होम आइसोलेसनको अवधारणा सुरु गरेयता घरमै गएर बिरामीको अवस्था बुझ्न थालेका छन्। सबै संक्रमितको घरमा पुगेर औषधि भए नभएको बुुझ्ने गरेको छु, उनी भन्छन्, अनि आफैंले पनि ज्वरो नाप्ने र औषधि हेर्ने गरेको छु। चिकित्सक साथमै लिएर गए पनि नागरिकप्रतिको जिम्मेवारी र उनीहरूको विश्वासका कारण आफैं अघि सर्ने उनले बताए। थापाको अनुभवमा यसरी आफैंले जाँची दिंदा र हालखबर सोधी दिँदा धेरैको आत्मविश्वास बढ्ने गरेको छ। त्यही भएर म सकेसम्म सबैकहाँ जाने गरेको छु, उनले भने । घरमै ९ संक्रमित थापाको बिरामी मोह परिवारभन्दा बढ्ता छ। अहिले उनका घरका नौजना सदस्य संक्रमित भएर आइसोलेसनमा छन्। यस्तो बेला उनी भने अरू संक्रमितको हालखबर सोध्दै हिँड्न व्यस्त देखिन्छन्। घरका त धेरै स्वास्थ्यकर्मी हुुनुहुन्छ, उनले भने, तर स्वास्थ्यकर्मी पुग्न नसकेका अनि आत्तिएको घरमा पुगेर ढाडस दिन पाउँदा शान्ति मिल्छ। त्यसैले पनि उनी हरेक दिन होम आइसोलेसन तथा बन्दीपुर अस्पतालको कोभिड वार्डमा रहेका बिरामीकहाँ फलफूल अनि औषधि लिएर पुगिरहन्छन्। खोप नै समाधान स्वास्थ्यकर्मीसमेत रहेर कोभिड व्यवस्थापनमा खटेको अनुभवका आधारमा थापा बन्दीपुर अस्पतालको क्षमता विस्तारमा लागेका छन्। १५ शय्याबाट ५० पुर्याउन उनले सोच बनाएका छन्। कोभिड वार्ड अहिले ३० पुगेकामा त्यसलाई पनि बढाउने उनको सोच छ। आफ्नो अनुभवका आधारमा थापा सरकारलाई पीसीआर जाँच्नभन्दा खोपको आपूर्ति बढाउन जोड दिन्छन्। पोहोरभन्दा झनै संक्रमण फैलिरहेको छ, उनी भन्छन्, पीसीआर जाँच्ने कुरामा श्रम लगाउनुभन्दा नागरिकलाई खोप दिन सरकारको ध्यान जाने हो भने क्षति र धन दुवै जोगिन्छ।"
"जति नेता बूढा, उति जुँगा ठूला","काठमाडौं : कमरेड केपी ओली आफ्नै पार्टीका वरिष्ठ नेता कमरेड जे एन खनाल र कमरेड माधव नेपालसँग सहकार्य गर्न तयार नहुने तर महन्थ ठाकुर र राजेन्द्र महत्तोसँग सत्ता साझेदारी र अन्य विषयमा गठबन्धन गर्न तयार हुने। कमरेड जे एन खनाल र माधव नेपाल आफ्नै पार्टीका अध्यक्ष केपी ओलीसँग मिल्न तयार नहुने तर शेरबहादुर देउवा, प्रचण्ड र उपेन्द्रसँग सत्ता साझेदारी र अन्य विषयमा गठबन्धन गर्न तयार हुने। कसले, किन र केका लागि गर्दैछ यो सब ? पार्टी एकतामा सक्रिय युवा नेता योगेश भट्टराईले केही दिनअघि सामाजिक सञ्जालमा लेखेका थिए। पार्टीका शीर्ष नेताहरूमा आफ्नासँग भन्दा पराईसँग सहकार्य गर्न खोज्ने प्रवृत्तिले एमाले विभाजनको संघारमा छ। अधिकांश सर्वसाधारणको सामाजिक सञ्जालमार्फत नै भट्टराईलाई जवाफ थियो, दोस्रो पुस्ताका नेताहरू मिले पहिलो पुस्ताका नेताहरू एकतामा आउन बाध्य हुनेछन्। हुन पनि, दोस्रो पुस्ताका नेताहरू पार्टी एकताका लागि सक्रिय भइरहँदा पार्टी नेतृत्व हाँकेका, हाल नेतृत्व र वरिपरि रहेका तथा आगामी दिनमा पनि पार्टी नेतृत्वको दाबी गरिरहेका नेताहरूबीच भने बोलचाल बन्दको अवस्था छ। एकताको वातावरण बनाउनेभन्दा एकले अर्कोलाई आरोप प्रत्यारोप गरेर परिस्थिति झन् जटिल बनाउनेतिर पहिलो पुस्ताका नेताहरू सक्रिय छन्। फुटको डिलमा पुगेको एमाले जोगाउन युवा नेताहरू सक्रिय छन्। दोधारे बनेको, पदीय लोभमा फसेको, मन्त्रीका लागि बार्गेनीमा लागेको लगायतका संगीन आरोपहरू आइलागे पनि आफूहरू पार्टी एकताका लागि कुनै कसुर बाँकी नराखी सक्रिय रहने उनीहरूको भनाइ छ। दोस्रो पुस्ताका नेताहरू जतिसुकै दौडधुपमा लागे पनि पहिलो पुस्ताका शीर्ष नेताहरूमा देखिएको अहम् नै समाधानमा बाधक बनेको भट्टराईको बुझाइ छ। जति नेता बूढा, उति जुँघा ठूला देखिएका कारण समाधान निस्केको छैन, भट्टराईले अन्नपूर्णसँग भने। ओली पक्षबाट उपप्रधान एवं अर्थमन्त्री विष्णु पौडेल, सुवास नेम्वाङ, प्रदीप ज्ञवाली र नेपाल खनाल पक्षबाट भट्टराई, सुरेन्द्र पाण्डे, गोकर्ण विष्टलगायतका नेताहरू एकताको सुत्र खोजीमा वार्तारत छन्। दोस्रो पुस्ताका नेताहरू पार्टी एकता जोगाउन सक्रिय हुँदा पार्टीभित्र एकले अर्को पक्षलाई (देखाइदिने) अराजक गतिविधि भने बन्द भएका छैनन्। केन्द्रीय नेतृत्वको निर्देशनविपरीत सुदूरपश्चिम प्रदेशमा एमालेभित्रकै नेपालखनाल समूहको सहयोगमा माओवादी नेतृत्वमा सरकार गठन भयो। राष्ट्रियसभाको निर्वाचनमा बागमती र लुम्बिनी प्रदेशबाट पार्टी अध्यक्ष ओलीका उम्मेदवार पराजित भए। नेपाल, खनालसहित कांग्रेस, माओवादी गठबन्धनअनुसार दुई नम्बर प्रदेशमा सरकार पुनर्गठन भयो भने गण्डकीमा एमाले नेतृत्वको सरकार ढल्यो। सबैभन्दा पहिला कर्णालीमा ४ सांसदले पार्टी ह्वीप उल्लंघन गर्दै फ्लोर क्रस गरे। पार्टीको विवाद पार्टीभित्र मात्र सीमित नहुँदा समाधानमा जटिलता देखिएको हो, एमाले प्रवक्ता एवं ओली निकट नेता प्रदीप ज्ञवाली भन्छन्, आफ्नो पार्टीको प्रधानमन्त्रीलाई हटाएर विपक्षी पार्टीको नेतालाई प्रधानमन्त्री बनाउन शीतलनिवासदेखि अदालतसम्म जाने कुराले विवादको गाँठो कसिएको हो। अदालतमा बुझाइएको हस्ताक्षर फिर्ता लिए सहमति टाढा छैन। सिंगो एमाले कायम राख्ने अभियानमा आफूहरू अझै नथाकेको ज्ञवालीको भनाइ छ। दोस्रो पटक ओलीले संसद विघटन गरेपछि खनालनेपाल समूह विपक्षी कांग्रेस, माओवादी गठबन्धनसँग नजिक बन्यो। एमालेकै कारण झण्डै तीन वर्ष संसदमा रोकिएको नागरिकता ऐनमा सरकारले रातारात संशोधन अध्यादेश जारी गरेपछि एकता प्रक्रियामा थप असहजता पैदा भयो। जनता समाजवादी पार्टीको महन्थ ठाकुर र राजेन्द्र महत्तो पक्षको १८ जना सांसदको समर्थन प्राप्त गरेपछि सरकारमा आवश्यकताभन्दा बढी स्थान दिएको भन्दै प्रधानमन्त्री निकट नेताहरू नै असन्तुष्ट छन्। सरकार पुनर्गठनबारे पार्टीमा एक मिनेट पनि छलफल नगरी एकलौटी गरेको भन्दै एकता प्रक्रियामा सक्रिय नेताहरू नै ओलीसँग रुष्ट छन्। एकतामा सक्रिय नेता सुरेन्द्र पाण्डे आफूहरूको अभियान जारी रहेको बताउँछन्। हामी एकताको अभियानमै छौं, पाण्डेले भने, तर ठोस सहमति भने जुट्न सकेको छैन। २०७५ जेठ ३ मा तत्कालीन माओवादीसँग पार्टी एकतासँगै एमाले शिर्ष नेतृत्वबीच रडाको मच्चिएको थियो। सर्वाेच्च अदालतको एमाले र माओवादी पूर्ववत स्थानमा फर्र्काइदिने फैसलापछि पनि एमालेभित्रको विवाद साम्य भएन। सर्वोच्चको फैसलासँगै पार्टी जेठ २ को पूर्ववत अवस्थामा फर्काउनुपर्ने खनाल नेपाल पक्षको अडान राख्दै आयो। ओलीले जेठ २३ गते आफू ०७५ जेठ ३ को अवस्थामा फर्किन तयार रहेको भन्दै पार्टी एकताका लागि आह्वान गरे। भोलिपल्टै नेपाल खनाल पक्षले ओलीको आह्वान छलछामपूर्ण रहेको भन्दै ६ बुँदे प्रत्युत्तर पठायो। तर, त्यस यता आफूहरूले पठाएका प्रस्तावको फलोअप र विवादलाई साँघुर्याउनेतर्फ शीर्ष नेतृत्वबीच संवादसमेत भएको छैन। हामी त मिलाउनेतिर लागेका छौं। तर, भत्काउन खोज्नेहरू बढी देखिए, ओली निकट नेता सुवास नेम्वाङले भने। यतिबेला, पार्टी जेठ २ कि जेठ ३ को अवस्थामा फर्काउने ? ओलीले गरेको संसद विघटनको निर्णय र त्यसविरुद्ध प्रधानमन्त्रीमा शेरबहादुर देउवाका पक्षमा हस्ताक्षरसहित सर्वोच्च अदालतमा परेको निवेदन र माधव नेपालसहितका नेताहरूमाथि भएको कारबाही के गर्ने भन्ने विवादमा एकता प्रक्रिया अलमलमा परेको नेताहरूको भनाइ छ। दुवै पक्षबाट अघि सारिएका शर्त र एजेण्डाहरू सहमतिका लागि सकारात्मक रहेकाले इगो फालेर वार्तामा जुटे सहमति टाढा नरहेको भट्टराईको बुझाइ छ।"
सेयर बजारमा छलाङ,"काठमाडौं : सेयर बजारमा लगानी गर्न लगानीकर्ता हौसिएका छन्। पछिल्लो केही समययता सेयर बजार कारोबार उत्साहजनक ढंगले भइरहेको छ। कुनै समय २० करोडको कारोबार हुन पनि मुस्किल भइरहेको बेला पछिल्ला दिनमा कारोबारमा नयाँ रेकर्ड कायम भइरहेका छन्। जेठ महिनामा मात्रै तीनवटा भन्दा बढी रेकर्ड भइसकेका छन्। सेयर बजारमा नयाँ रेकर्ड कायम गर्दै आइतबार १९ अर्ब ५५ करोडको कारोबार भएको छ। गत आइतबार १७ अर्ब २७ करोडको कारोबार भई नयाँ रेकर्ड कायम भएको थियो। यसअघि बजेट आएको दोस्रो दिन जेठ १६ गते पनि नयाँ रेकर्ड कायम राख्दै १७ अर्ब २ करोडको कारोबार भएको थियो। कारोबार मात्र होइन सेयर बजारका सबै सूचक सकारात्मक ढंगले अघि बढिरहेका छन्। सेयर विश्लेषक सन्तोष मैनाली पछिल्लो समयमा लगानीकर्ता सेयर बजारमा आकर्षित हुँदै गएको बताउँछन्। लकडाउनले सबैको ध्यान सेयर बजारमा खिच्नुका साथै प्रविधि सहजताले पनि कारोबार बढाएको उनी ठान्छन्। सर्वसाधारण लगानी गर्न चाहिरहेका छन्, उनले भने, कम्पनीहरू पनि यहीँ उत्साहका साथ लगानी लिन आउनुपर्छ। लगानीकर्ता सेयर बजारमा आकर्षित भएसँगै कम्पनीहरू चलायमान भएर आर्थिक विकासमा केन्द्रित हुनुपर्ने उनी ठान्छन्। सेयर बजारको उत्साहले थोरै पुँजी भएका कम्पनीले पनि सर्वसाधारणबाट रकम लिएर देश विकासका लागि उदाहरणीय काम गर्न सक्ने देखिएको छ। देशको जीडीपी ४५ खर्बको छ। पुँजी बजार त्यसको हाराहारीमा पुग्न थालिसकेको छ। अहिले पुँजी बजार ३९ खर्बको छ। यो बजेटको अढाइ गुणा बढी हो। अबको ४५ वर्षभित्र जीडीपी सय खर्बभन्दा बढी बनाउने गरी लाग्नुपर्छ एक सेयर विश्लेषकले भने, उतारचढाव नहुने गरी पुँजीबजार अझै माथि लैजान जरुरी छ। पुँजीबजारको आकार बढेर चिन्ता लिनु नपर्ने ती विश्लेषकको भनाइ छ। मार्केट बढ्नु जोखिम नभई दीर्घकालीन विकासको आधार भएको उनको बुझाइ छ। सेयर बजारको उत्साहले अब देश गरिबीमै रहन सक्दैन भन्ने देखाउँछ। कुनै पनि काम गर्नका लागि ससाना लगानीबाट अर्बौ रकम उठाउन सकिने सम्भावना प्रशस्त देखिएको सेयर बजारको कारोबारबाट देख्न सकिन्छ। आज के बढ्यो, के घट्यो भन्दा पनि समग्रतामा सेयर बजार बढ्नुपर्ने लगानीकर्ताहरूको बुझाइ छ। तरलता र ब्याजदरले पनि सेयर बजारमा सहजता ल्याएको सेयर विश्लेषक मैनाली बताउँछन्। लगानीकर्ता दिन आइरहेका छन्, कम्पनीले लिन आउनुपर्छ। पछिल्ला केही समययता हरेक दिनजसो १० अर्बभन्दा बढीको कारोबार भइरहेको छ। यो सातामा ८३ अर्बको कारोबार भएको छ। नेप्सेका अनुसार कारोबार भएका साताका पाँच दिन नै औसतमा १६ अर्ब रुपैयाँको कारोबार भएको छ। नेप्सेका अनुसार २ सय २१ कम्पनीका १७ करोड ५ लाख ९० हजार ६ सय ४३ कित्ता सेयर ८३ अर्ब १३ करोड ९२ लाख ५० हजार ७ सय ६७ मा कारोबार भए। आइतबार नेप्से मापन गर्ने सूचक ३८३२ अंकले बढेर परिसूचक २९८३३२ विन्दुमा रोकिएको छ। आइतबार २ सय २० कम्पनीको १ लाख ८२ हजार ४ सय ३० कित्ता सेयर किनबेच भएको छ। पछिल्लो समयमा बैंकिङ, विकास बैंक, जलविद्युत् समूहको उपसूचकमा सुधार आएको छ। बैंकिङ ८०८, विकास बैंक ३८८२४, फाइनान्स १७३५, जलविद्युत् १८६३, होटल एन्ड टुरिजम इन्डेक्स समूहको उपसूचक १६७९६ अंकले बढेको छ। अरुण भ्याली हाइड्रोपावरको ७२ करोड २९ लाख रुपैयाँ बढीको सेयर कारोबार भएको छ। लुम्बिनी विकास बैंक, नेसनल हाइड्रोपावर, एनआरआईसी, ज्योति विकास बैंंकलगायतको कारोबार पनि अधिक भएको छ। प्रतिकित्ता ३ सय ९ रुपैयाँ पुगेको नेसनल हाइड्रोपावरको सेयर सबैभन्दा धेरै कित्ता कारोबार भएको छ। यसको १८ लाख ६ हजार कित्ता किनबेच भएको छ। केही समयअघि हाइड्रोमा झुम्मिएका लगानीकर्ताहरू केही दिनयता बैंकिङ क्षेत्रमा आकर्षित हुन थालेका छन्। विकास बैंक र फाइनान्स कम्पनीप्रति लगानीकर्ताको आकर्षणले सेयर बजारमा आक्रामक कारोबार भइरहेको छ। विज्ञहरूका अनुसार बैंकिङ क्षेत्रको बुलिस ट्रेन्ड केही दिन कामयै रहनेछ। नेपाल इन्भेस्टमेन्ट फोरमका अध्यक्ष छोटेलाल रौनियारले कारोबारको भोलुम निकै उत्साहजनक रहेकोले बजार अझ बढ्ने बताए। कोभिडले बैंक तथा वित्तीय संस्था, हाइड्रोपावर, बिमालगायतको आम्दानीमा कमी भएको छैन। कोभिडले यस्ता क्षेत्रमा खासै प्रभाव नपरेको, अब लगानी गर्दा लाभांश खान पाइने, नियमनमा सहजता तथा प्रविधिको उच्चतम प्रयोगले लगानीकर्ता आकर्षित भइरहेको अध्यक्ष रौनियार बताउँछन्। त्यसो त सेयर कारोबार गर्नका लागि ३६ लाखले डिम्याट खाता खोलेका छन्। त्यसमध्ये ६ लाखले अनलाइनबाट नियमित कारोबार गरिरहेका छन्। विदेश बस्ने नेपालीहरूले पनि लगानी गरिरहेकाले पछिल्लो समयमा निरन्तर सेयर बजार माथि गइरहेको लगानीकर्ता बताउँछन्। वैदेशिक रोजगारीमा रहेका तथा विदेशमा बस्ने नेपालीले दैनिक एक अर्बभन्दा बढी लगानी गरिरहेका छन्। गृहिणी, विद्यार्थीले समेत डिम्याट खोली आईपीओ भर्ने र विस्तारै सेकेन्डरी मार्केटमा जाने गरेकाले पनि पछिल्लो समयमा सेयर बजारमा कारोबार बढ्दै गएको छ। बैंकमा पर्याप्त तरलता हुनुका साथै रेमिट्यान्स प्रवाहसमेत बढेकाले सेयर कारोबार बढ्न सघाउ पुगेको विज्ञहरू बताउँछन्। आईपीओमा पनि सर्वसाधारणको आकर्षण उच्चदरमा छ। तर उनीहरूले मागेअनुसार आईपीओ पाउन सकेका छैनन्। सरकार तथा निजी क्षेत्रले सर्वसाधारणबाटै पर्याप्त मात्रामा रकम उठाउने गरी ठूल्ठूला परियोजना सञ्चालन गर्न ढिलाइ गर्न नहुने अर्थविद्हरू बताउँछन्। अर्थविद् ज्ञानेन्द्र अधिकारी सेयर बजार सकारात्मक ढंगले अघि बढिरहेको बताउँछन्। अर्थतन्त्रको महत्त्वपूर्ण सूचकमध्ये सेयर बजार पनि हो। १२ सयबाट ३ हजार पुग्नु राम्रो संकेत भएको उनले बताए। सरकारले दीर्घकालीन योजना तयार गर्नुपर्छ, उनले भने, सेयरको पैसा पूर्वाधार विकास, उत्पादनमूलक उद्योगमा लैजान नीतिगत व्यवस्था गर्नुपर्छ। जुनसुकै व्यक्ति अर्थमन्त्री भए पनि प्रभाव नपर्ने गरी सेयर बजार निरन्तर अघि बढ्ने व्यवस्था आवश्यक भएको उनी ठान्छन्। निजी बैंकमा सर्वसाधारणलाई पैसा राख्न डर छैन तर ऋण लिन डराइहरेका छन्। उनले भने, ब्याजदर अझै घटाउन सके लगानी बढ्ने निश्चित छ। अरू बाटो बन्द भएकाले सेयर बजारमा लगानी ओइरिए पनि यस क्षेत्रमा जति लगानी बढेको छ, त्यसलाई क्यास गर्न सक्नुपर्ने उनी सुझाउँछन्। सरकारले परियोजना बनाएर सर्वसाधारणबाटै रकम उठाएर सञ्चालन गर्न सक्ने सम्भावना प्रशस्त देखिएको अर्थशास्त्री अधिकारी बताउँछन्।"
क्रेचिकोभालाई फ्रेन्च ओपन,"पेरिस : चेक गणतन्त्रकी बारबोरा क्रेचिकोभाले फ्रेन्च ओपन टेनिसको उपाधि जितेकी छन्। शनिबार राति फ्रान्समा भएको महिलातर्फको उपाधि भिडन्तमा रुसकी अनास्तासिया पाब्लुचेन्कोभालाई पराजित गर्दै बारबोराले पहिलो ग्रान्डस्लाम उपाधि जितेकी हुन्। एकपक्षीय खेलमा बारबोराले ६१, २६, ६४ को जित निकालिन्। २५ वर्षीया बारबोराले पहिलो पटक फ्रेन्च ओपन जितेकी हुन्। पहिलो पटक फाइनल पुगेकी बारबोरा पहिलो फाइनल यात्रामै च्याम्पियन बनेकी हुन्। उनले आफ्नो जित पूर्वप्रशिक्षक जाना नोभोत्नाप्रति समर्पण गरेकी थिइन्। चेक गणतन्त्रकी नोभोत्ना महिला डबल्सतर्फकी पूर्व विश्व नम्बर एक खेलाडी हुन्। उनको ४९ वर्षको उमेरमा सन् २०१७ मा निधन भएको थियो। उनले मेरो सफलतामा धेरै मेहनत गरेकी थिइन्। धेरै अधिकांश समय उनकै साथमा कोर्टमा हुन्थें। उनलाई सदैव ग्रान्डस्लाम जित्नका लागि प्रेरणा दिइरहन्थिन्, क्रेचिकोभाले भनिन्, उनले क्यान्सरका कारण ज्यान गुमाउँदा म लामो समयसम्म विक्षिप्त बनेकी थिएँ। त्यो मेरो निकै कठिन समय थियो।"
चौधरी ग्रुपद्वारा अक्सिजन कन्सनट्रेटर सहयोग,"विराटनगर : व्यापारिक घरना चौधरी ग्रुपले अक्सिजन कन्सनट्रेटर सहयोग गरेको छ। आफ्नो प्रादेशिक कार्यालय प्रदेश १ को स्थापनाका अवसरमा भोजपुर र इलाम जिल्ला अस्पताललाई सहयोग गरेको हो। ग्रुपले दुबै अस्पताललाई दुईदुई थान अक्सिजन कन्सनट्रेटर सहयोग गरेको कार्यालयका प्रमुख रामजी कटुवालले जानकारी दिए। उनले दुर्गम जिल्लाहरुमा अक्सिजनको अभाव हुँदा कोरोना संक्रमितको उपचारमा भइरहेको जटिलतालाई केही हदसम्म सहज बनाउने प्रयाय स्वरूप कन्सनट्रेटर मेसिन हस्तान्तरण गरिएको जानकारी दिए। आगामी दिनमा पनि चौधरी फाउण्डेसनले सहयोगलाई निरन्तरता दिइरहने विश्वास कटुवालले दिलाएका छन्। आगामी दिनमा पनि समाजसँगको सहकार्यलाई नजिक बनाएर सहयोगलाई निरन्तरता दिइने छ, उनले भने, त्यसका लागि यस प्रादेशिक कार्यालयले महत्वपूर्ण भूमिका निर्वाह गर्ने छ। उनका अनुसार अबदेखि उद्योगहरुबाट हुने उत्पादनको बजार प्रवद्र्धनको कार्यसमेत यसै कार्यालयमार्फत गरिने छ। यसअघि आफ्ना उद्योगमार्फत गरिएका उत्पादनलाई बजारसम्म पुयाउने काम मात्रै गरिरहेको चौधरी ग्रुपले पहिलो पटक प्रादेशिक कार्यालय स्थापना गरेर सञ्चालनमा ल्याएको हो। प्रमुख कटुवालले सेवाको विस्तारसँगै र सामाजिक काममा अग्रसरता देखाएर सबै पक्षसँग सहकार्य गर्ने उदेश्य राखेर व्यापारिक घरनाले कार्यालय सञ्चालनमा ल्याएको जानकारी दिए। कार्यालयको उद्घाटन एक कार्यक्रमका बीच प्रदेश सांसद शेखरचन्द्र थापाले आइतबार गरेका हुन्। कार्यक्रममा बोल्दै सांसद थापाले व्यापारिक घरना चौधरी ग्रुपको चौधरी फाउण्डेसनले कोभिड१९ (कोरोना संक्रमण) को महामारी नियन्त्रण र न्यूनीकरणका लागि मुलुकमा महत्वपूर्ण योगदान पुयाइरहेको बताए। मुलुकका विभिन्न स्थानमा निःशुल्क हस्तान्तरण गरिरहेको स्वास्थ्य सामग्री एवं उपकरण र पूर्वाधार विस्तारले कोरोना नियन्त्रणमा सहयोग पुगिरहेको उनको भनाइ छ।"
प्रदेशबाट एमाले एकताको सूत्रपात,"रविन भट्टराईविराटनगर, कृष्ण सारु मगरहेटौंडा, लक्ष्मण पोखरेलबुटवल नेपाल पक्ष पनि बन्यो सत्तापक्ष प्रदेश १ को नीति तथा कार्यक्रम माथिको छलफलमा शनिबार बोल्दै प्रदेशसभा सदस्य उपेन्द्रप्रसाद घिमिरेले सरकारले ल्याएको योजना र कार्यक्रमको स्वागत गरे। उनी एमालेका माधव नेपाल समूहका सांसद हुन्। उनले सदनमा भने, हामी सत्तापक्षकै हौं, सरकारले ल्याएको नीति तथा कार्यक्रमका विषयमा मज्जाले बोल्छौं। अर्का सांसद लीलाबल्लभ अधिकारीले केन्द्रको राजनीति जे भए पनि प्रदेशमा यो पटक सरकारले ल्याएको नीति तथा कार्यक्रमलाई सदनमा समर्थन गरेरै पास गरेको बताए। कोरोना महामारीमा देश डुबेको छ, सरकारले बजेट ल्याउने समय हो, ल्यायो। रोकेर काम छैन। राजनीति त जहिले गरे पनि हुन्छ, उनले भने, हामी अहिले पनि सत्तापक्षकै भएकाले समर्थन गरेर पास गरियो, अब बजेट आउँछ, त्यो पनि पास हुन्छ। केन्द्रीय राजनीतिको असर एमालेको तल्लो तहसम्म नै देखिएर दुईधारमा चिरा पर्दै गएको समयमा प्रदेश १ को सदनमा भएको यो क्रियाकलाप उदाहरणीय हो। सरकारले संसद बैठकको मिति तय गर्दै बजेट अधिवेशन बोलाएदेखि प्रदेश सरकारको हरेक निर्णयमा एमाले नेपाल पक्षको साथ छ। जति नेता बूढा, उति जुँगा ठूला दुई नेता केपी शर्मा ओली र माधवकुमार नेपाल केन्द्रीय राजनीतिमा मिल्न नसके पनि प्रदेश १ मा अहिलेसम्म सरकारको साथ एमालेको माधव नेपाल पक्षले छाडेको छैन। जुनै दलको नेतृत्व भएको सरकारले ल्याउने बजेट कुनै पनि शतप्रतिशत राम्रो आउँदैन, यो पनि परिणाममुखी त भन्न मिल्दैन, तर सत्तापक्ष भएकाले समर्थन गरेका छौं, उनले भने, अहिले सरकारले गरेका गतिविधिलाई साथ दिनुपर्छ। ओली समूहका नेतासमेत रहेका एमाले संसदीय दलका प्रमुख सचेतक बुद्धिकुमार राज भण्डारीले सदनमा सरकारले ल्याएको नीति तथा कार्यक्रमको छलफलमा नेपाल समूह सहभागी नहोला कि भन्ने आशंकामा पत्र लेखेर सहभागी बन्नसमेत आग्रह गरेका थिए। तर, नेपाल समूहका नेताले सदनमा उभिएर सरकारलाई नआत्तिन र नडराउन आग्रह गर्दै आफूहरू सत्तापक्षकै भएकाले समर्थन रहने खुला रूपमै बताए। ओली समूहका नेतासमेत रहेका प्रदेश १ का मुख्यमन्त्री शेरधन राई पनि पहिले जस्तो राजनीति भए पनि अब मिलेर जानुपर्ने बताउँछन्। पार्टीभित्र बसेर समस्याको समाधान खोज्दा हुने कुरा हो, उनले भने, प्रदेशमा त मैले जहिले मिलेर जाउँ भन्ने गरेको छु, मेरो बसमा भएसम्म पार्टीलाई एक बनाउनमा मेरो मिहेनत रहन्छ। प्रदेशको बजेट अधिवेशनको सुरुवातमा समेत एमालेको तर्फबाट बोल्दै मुख्यमन्त्री राईले जुनै पार्टीभित्र पनि समस्या हुने भएकाले छुट्टिएर कसैलाई फाइदा नहुने र यसले हरेक क्षेत्रमा असर पर्ने बताएका थिए। प्रदेश १ सरकारको नेतृत्व एमालेले गरेको छ। ९२ सदस्यीय प्रदेशसभामा एमालेका ५१ सांसद रहेकाले प्रदेश सरकार बलियो छ। हालसम्म एमाले भित्रको नेपाल समूहले पनि राम्ररी साथ दिएकाले मुख्यमन्त्री शेरधन राई अन्य प्रदेशको तुलनामा बलियो भएर बसेका छन्। प्रदेशसभामा कांग्रेसका २१, माओवादी केन्द्रका १५, जसपाका ३, राप्रपा र संघीय लोकतान्त्रिक राष्ट्रिय मञ्चका ११ जना सदस्य छन्। एमालेका ५१ जनामध्ये खनालनेपाल समूहका १६ जना छन्। यसअघि पुस १२ मा तत्कालीन नेकपाका दाहालनेपाल पक्षका ३७ जना प्रदेशसभा सदस्यको हस्ताक्षरसहित प्रदेशसभामा मुख्यमन्त्री राईविरुद्ध अविश्वासको प्रस्ताव दर्ता भएको थियो। प्रदेशसभाको हिउँदे अधिवेशनको तेस्रो बैठकमा फागुन ९ गते प्रस्ताव प्रदेशसभामा पेससमेत भएको थियो। सर्वोच्च अदालतको फागुन २३ को फैसलाले माओवादी केन्द्र र एमाले ब्युँताएपछि अविश्वास प्रस्तावमा हस्ताक्षर गरेका एमालेका खनालनेपाल पक्षका १६ जना पछि हटेका थिए। उनीहरूले सामूहिक रूपमा प्रस्तावबाट हस्ताक्षर फिर्ता लिएसँगै त्यस पछिका समयमा सरकारलाई साथ दिँदै आएका छन्।  पहिला टक्कर, अहिले मिलाप मुख्यमन्त्रीको उम्मेदवार चयनका लागि संसदीय दलभित्र भएको निर्वाचनदेखि नै बागमती प्रदेशका मुख्यमन्त्री डोरमणि पौडेल र नेतृ अष्टलक्ष्मी शाक्यबीच टकराव थियो। पौडेल जितसँगै मुख्यमन्त्री बने। प्रधानमन्त्री केपी शर्मा ओली निकट उनी वरिष्ठ नेता माधव नेपाल पक्षका शाक्यसहित उनको टिमलाई पेलेरै अघि बढ्न थाले। नेकपा एमाले भित्रको अन्तरसंघर्षको पेचिलो लडाइँमा रहेको बागमती प्रदेशभित्र आगामी आर्थिक वर्ष २०७८७९ को नीति तथा कार्यक्रम पारित गर्न भने दुवै पक्ष एक ठाउँमा उभिएका छन्। केन्द्रदेखि स्थानीय तहसम्म दुई फरक समूहको कटाक्ष र लडाइँ जारी रहेका बेला बागमती प्रदेशमा दुवै पक्ष मिलेर पार्टी एकताका लागि दबाब दिएका हुन्। मुख्यमन्त्री पौडेल नेपाल समूहलाई मनाउन नसके आगामी आर्थिक वर्ष २०७८०७९ को बजेट अध्यादेशबाट ल्याउने तयारीमा थिए। सरकारको विक्षमा उभिँदै आएको नेपाल समूह एकाएक सरकारमा रहेको ओली पक्षसँग मिलेर शनिबार नीति तथा कार्यक्रम पारित भएपछि विपक्षी दलहरूमा पनि तरंग पैदा भएको छ। एक सय नौ जना प्रदेशसभामध्ये ५५ जना नेकपा एमालेका सदस्य छन्। तीमध्ये २१ जना नेपाल पक्षका प्रदेशसभा सदस्यले साथ नदिए सदनबाट नीति तथा कार्यक्रम र बजेट पारित हुने अवस्था थिएन। शनिबार बिहान मुख्यमन्त्री निवासमा भएको प्रदेश संसदीय दलको बैठकमा मुख्यमन्त्री पौडेलले यसअघि भएको कमीकमजोरीप्रति समीक्षा गर्दै अब नयाँ ढंगले पार्टी एकताका लागि दबाब दिन सबैलाई आग्रह गरे। लगत्तै एमाले नेतृ शाक्यले दलका नेता तथा मुख्यमन्त्री पौडेलको भनाइप्रति समर्थन गर्दै नीति तथा कार्यक्रम पारित गर्न सहयोग गर्न सबै प्रदेशसभा सदस्यलाई आग्रह गरेकी थिइन्। तर, यो वातावरण भने तत्कालै बनेको होइन। मुख्यमन्त्री पौडेल समूहले नीति तथा कार्यक्रम पारित नहुने र सरकार नै संकटमा पर्ने भएपछि नेपाल पक्षका प्रदेशसभा सदस्यहरूलाई व्यक्तिगत र सामूहिक भेटेर छलफल थालेका थिए। अब हामीबीच विचारको भिन्नता भएन, कार्यशैलीमा देखिएको समस्याहरू समाधान गर्दै अघि बढ्न हामीले छलफल अघि बढायौं, उहाँहरू पनि सकारात्मक हुनुभयो, नेकपा एमाले बागमती प्रदेश संसदीय दलका नेता दीपक निरौलाले भने, अनौपचारिक बसाईले धेरै समस्या समाधान हुन्छ भनेर हामीले धेरै अन्तरसंवादहरू गरेका छौं, दुवै पक्षको सोच मिल्नुपर्छ भन्ने आएपछि यो सुखद परिणाम आएको छ। कतिपय कुरामा अझै सहमति हुन बाँकी रहेको भन्दै उनले दुई पक्ष मिल्नै सक्दैन भन्ने भ्रमलाई भने चिर्न सफल भएको बताए। छलफलको क्रममा नेपाल समूहका नेताहरूले आफ्ना पक्षका १४ प्रदेशसभा सदस्यलाई राष्ट्रियसभा सदस्यको उपनिर्वाचनमा एमालेका उम्मेदवार रामबहादुर थापा (बादल) लाई हराउन भूमिका खेलेको भन्दै सोधिएको स्पष्टीकरण फिर्ता लिनुपर्ने अडान लिएका थिए। उहाँहरूले आफ्नो कार्यशैली सुधारका कुराहरू पनि गर्नुभयो। मुख्यतः स्पष्टीकरणपत्र फिर्ता लिने र कुनै कारबाही नगर्ने निर्णय गरेपछि हामी सहमतिका लागि तयार भएका थियौं, एमालेकी नेतृ तथा प्रदेशसभा सदस्य शाक्यले भनिन्, नीति तथा कार्यक्रम पारित हुनु भनेको सबै कुरा मिलेको भने होइन। तर, हामी पार्टी एक हुनुपर्छ भन्ने कुरामा सहत भएपछि मिल्ने कुरामा समस्या भएन। मुख्यमन्त्री पौडेलले १४ जना प्रदेशसभा सदस्यलाई पत्रमार्फत स्पष्टीकरण फिर्ता लिएको पत्र पठाएका थिए। नेपाल पक्षका प्रदेशसभा सदस्यहरूलाई समहतिमा ल्याउन बजेट वितरणमा पनि प्राथमिकता दिएको छ। मुख्यमन्त्री पौडेलले नेपाल पक्षका अष्टलक्ष्मी शाक्य, राजेन्द्र पाण्डेलगायत नौ सदस्यीय कार्यदल गठन गरी नयाँ आर्थिक वर्षको बजेट निर्माणसँगै लिएर हिँडेका छन्। नेपाल समूहलाई चित्त बुझाउनुपर्ने भएपछि हामीले पारेको योजनाहरूसमेत फिर्ता गरेका छौं, ओली पक्षका एक प्रदेशसभा सदस्यले भने, उहाँहरूले भनेका प्रायः योजनाहरू यो पटकको बजेटमा समेटिएको छ। नेकपा एमाले प्रदेश संसदीय दलका प्रमुख सचेतक निरौलाले नीति तथा कार्यक्रम र बजेट पारित भएपछि पार्टी र सरकारीभत्रको जिम्मेवारीहरूमा पनि सँगै जानेबारे छलफल भइरहेको बताए। बजेट पारितसँगै नेपाल पक्षलाई सरकारमा सहभागी गराउन उनीहरू लागि परेका छन्। तर, नेपाल समूहले भने कुनै प्रलोभनमा परेर समर्थन नगरेको स्पष्ट पारेको छ। पार्टी एक भएर जानुपर्छ भन्ने भावनाले अघि बढेका हौं, मन्त्रालय माग्ने,बजेट माग्ने केही कुरा भएको छैन, नेतृ शाक्यले भनिन्। गत पुस १० गते मुख्यमन्त्री पौडेलविरुद्ध नेकपा माओवादी केन्द्रसँगको सहकार्यमा नेपाल पक्षले अविश्वास प्रस्ताव दर्ता गरेको थियो। सर्वाेच्च अदालतले एमाले र माओवादीलाई पुरानै अवस्थामा फर्काइदिएपछि नेपाल पक्षका सांसदले अविश्वास प्रस्तावमा गरेको हस्ताक्षर फिर्ता लिएका थिए। पार्टी केन्द्रमा ओली र नेपाल पक्षबीच लडाइँ जारी रहे पनि दोस्रो पुस्ताका नेता तथा कार्यकर्ताहरूमा भने पार्टी एक हुनुपर्ने भावना देखिएका छ। अहिलेको अवस्थामा पार्टी एक हुनुमा नै सबैको हित छ, नेपाल पक्षका प्रदेशसभा सदस्य तथा निवर्तमान उद्योग, पर्यटन वन तथा वातावरणमन्त्री अरुण नेपालले भने, सरकार र पार्टीलाई दुर्घटनाबाट बचाउनुपर्छ भन्नेमा हामी एक ठाउँमा उभिएका छौं। प्रदेशमा जस्तै केन्द्रमा पनि विवादहरू समाधान भएर पार्टी एकताबद्ध हुनेमा विश्वस्त रहेको उनले बताए।  सत्ता गुम्यो, साथ टुटेन प्रतिनिधि सभा प्रधानमन्त्री केपी शर्मा ओलीले विघटन गरेजस्तै गण्डकी प्रदेश सभा पनि मुख्यमन्त्री पृथ्वीसुब्बा गुरुङले भंग गर्छन् भनेर शनिबार दलहरू आशंकित बने। बहुमत ३१ सांसदको हस्ताक्षरसहित कांग्रेस संसदीय दलका नेता कृष्णचन्द्र नेपाली पोखरेललाई मुख्यमन्त्री नियुक्त गर्न प्रस्तुत दाबीअनुसार नियुक्ति ढिलाइ भएको भन्दै उनीहरू आशंकित थिए। तर, मुख्यमन्त्री पृथ्वीसुब्बा गुरुङले भने प्रदेश प्रमुखलाई जबरजस्ती आफू सत्तामा नबस्ने भन्दै कानुनअनुसार काम गर्न आग्रह गरे। लगत्तै पोखरेल मुख्यमन्त्री नियुक्त भए। कतै प्रदेश सभा भंग गरिदिन ओलीले गुरुङलाई पनि दबाब पो दिएका थिए कि ? पत्रकारहरूले उनलाई आइतबार यो प्रश्न राखे। गुरुङले जवाफमा भने त्यस्तो दबाब नआएको मात्रै बताएनन्, आफू कसैले भन्दै त्यस्तो नगर्ने पनि प्रष्ट पारे। पृथ्वीसुब्बा गुरुङ केपी ओलीले भनेर आफ्नो निष्ठा त्याग्ने व्यक्ति होइन, आफ्नो जे अठोट छ, त्यो त्याग्ने मान्छे होइन। उनले प्रतिपक्ष दलले बेस्सरी दबाब दिए पनि झुक्ने मान्छे आफू नभएको बताए।  जब विपक्षी जिल्ल परे सत्तारुढ नेकपा एमाले एकमत भएपछि लुम्बिनी प्रदेश सरकार अल्पमतमा रहेको भन्ने विपक्षीको दाबी असफल भएको छ। प्रदेश सरकारले ल्याएको नीति तथा कार्यक्रम बहुमतले पारित भएपछि अल्पमतको सरकार रहेको दाबी असफल देखिएको हो। विपक्षी गठबन्धनले मुख्यमन्त्री अल्पमतमा रहेको भन्दै विश्वासको मत लिनुपर्ने बताउँदै आएका थिए। विपक्षीले एमालेका माधव नेपाल पक्षधर सांसदले विपक्षमा मत जाहेर गर्ने अपेक्षा गरेका थिए। तर, एमाले सांसदहरू एकढिक्का बनेपछि विपक्षीको नीति कार्यक्रम पारित हुन नदिने रणनीति असफल भएको हो। एमालेका शीर्षस्थ नेताहरूलाई एकता गर्न दबाब दिने उद्देश्यले नेपाल पक्षका सांसदले नीति तथा कार्यक्रमकै पक्षमा उभिएको जनाएका छन्। पार्टी एक ढिक्का हुनुपर्छ भन्ने सन्देश दिन हामी नीति तथा कार्यक्रमकै पक्षमा उभिएका हौं, माधव नेपाल पक्षधर सांसद विष्णु पन्थीले भने। सर्वाेच्च अदालतले एमाले महाविधेशन कमिटीलाई मान्यता नदिएपछि पार्टी जेठ २ कै अवस्थामा पुगेको सांसद पन्थीले बताए। अब जेठ २ मा फर्किनुको विकल्प छैन, एमाले विग्रहले कसैलाई हित गर्दैन, नेताहरू मिल्नुपर्छ भन्ने तल्लो तहको यो सन्देश हो, उनले भने। लुम्बिनी प्रदेशमा माधव नेपाल पक्षधरमा दुई सांसद खुलेका छन्। रमा घर्ती र पन्थीले पक्षधरता नलिएको भए नीति तथा कार्यक्रम पास हुने थिएन। सांसद पन्थीले बजेट पारितमा पनि आफूहरू एक ढिक्का नै हुने बताए। लुम्बिनी सरकार अहिले संविधानको धारा १६८ को उपधारा १ बमोजिम निर्माण भएको हो। संविधानले यसरी बनेको सरकारले विश्वासको मत लिनु नपर्ने व्यवस्था गरेको छ। सरकार गठनपछि भने एकल बहुमतमा रहेको एमालेका दुई सांसदले राजीनामा दिएका छन्। सरकारलाई जनता समाजवादी पार्टीका चार सांसदले समर्थन गरेर सरकारमा सहभागी छन्। विपक्षी दलले सरकार धारा २ बमोजिम बनेको र विश्वासको मत लिनुपर्ने बताउँदै आएका थिए। मुख्यमन्त्री शंकर पोखरेले प्रदेशसभा बैठकमा नीति तथा कार्यक्रममाथि उठेका प्रश्नको जवाफ दिँदै सरकार अल्पमतमा नभएको दोहोर्याए। सत्ता पक्षमा राजनीतिक हिसावले अहिले एमालेका ३९ र जसपाका ६ गरी ४५ जना सांसद हुनुहुन्छ, उनले भने। जसपाका चार सांसदको मुद्दा सर्वाेच्चमा विचाराधीन भएकाले त्यसको फैसलापछि मात्रै अरू विकल्पबारे छलफल हुन सक्ने उनले बताए। मुख्यमन्त्री पोखरेलले पछिल्ला राजनीतिक घटनाक्रममा प्रदेश सभा सचिवालय गरेको क्रियाकलाप प्रतिप्रश्न उठाए। जनता समाजवादी दलका चार सांसदलाई गरिएको कारबाहीको विषयमा मुख्यमन्त्री पोखरेलले प्रदेश सभा सचिवालयको ध्यानाकर्षण गराएका हुन्। प्रदेश सभाले कुनै दललाई विभाजन गर्न सक्दैन, माथिबाटै दल विभाजन नभएसम्म यहाँ दुई दल हुन सक्दैनन्, उनले भने, संसदीय दलमा बहुमतको निर्णय हुन्छ। प्रदेशसभा सचिवालयले त्यसका आधारमा निर्णय लिनुपर्छ। जसपाका ६ सांसदमध्ये चार जना सरकारमा छन्। संसदीय दलको बहुमतले दलको नेतामा सन्तोष पाण्डेलाई चयन गरेको छ। तर, प्रदेशसभा सचिवालयले भने दुई सांसदलाई नै दलका मान्यता दिइरहेको छ। प्रदेश प्रमुख धर्मनाथ यादवले प्रदेश सभामा नीति तथा कार्यक्रम पेश गरेका थिए। नीति कार्यक्रममाथि दुई दिन छलफल भएको थियो। आइतबार प्रदेशसभामा सभामुख पूर्णबहादुर घर्तीले नीति तथा कार्यक्रम निर्णयार्थ पेश गर्दै ध्वनि मतका आधारमा बहुमतले पास भएको जानकारी गराए। विपक्षी सांसदहरूले मतविभाजनका आधारमा नीति तथा कार्यक्रम पास गर्नुपर्ने माग गरेका थिए। तर, सभामुखले आफूलाई अहिलेको अवस्था जानकारी भएकाले ध्वनि मतकै आधारमा प्रक्रिया अघि बढाउने जवाफ फर्काए। सभामुखले ध्वनि मतकै आधारमा नीति तथा कार्यक्रम बहुमतले पारित भएको घोषणा गरे। कांग्रेसका प्रमुख सचेतक फखरुद्दिन खानले सभामुखको निर्णयलाई स्विकार गरिएको बताए। प्रष्टै देखिएको छ, हामीले त्यसैअनुरूप गणना गर्छौँ भनेर सभामुखले भन्नुभयो, हामीले मत विभाजन हुनुपर्छ भनेका थियौं, उनले भने। नीति तथा कार्यक्रम पारित भएसँगै लुम्बिनी प्रदेशमा देखिएको सत्ता र विपक्षीका आआफ्ना आरोप प्रत्यारोपको समाधान भएको छ। सरकारलाई बजेट ल्याउने नैतिक आधार देखिएको छ। प्रदेशमा असार १ गते बजेट ल्याइँदैछ। यो वर्षको बजेट ३७ अर्बको हाराहारीमा आउने जनाइएको छ।"
अनदी धानको महत्त्व र संरक्षण,"रैथाने बाली भन्नाले बालीका त्यस्ता प्रजाति हुन् जुन पञ्जीकरण र व्यवसायीकरण नगरिएको भन्ने बुझिन्छ। रैथाने बाली कुनै ठाउँविशेषको स्थानीय हावापानीमा पाइन्छ। धान जातिका रैथाने बालीहरू जस्तै मन्सुली, मनहरा, तिल्की, चन्नचुर, मानामुरी, ठिमाहा, अनदी, लक्का बास्मति, जोरायलो बास्मति, गौरिया, आदि देशको तराई भेगदेखि उच्च हिमाली क्षेत्रमा पाइन्छन्। तीमध्ये एक हो अनदी धान। यसलाई पकाएपछि टाँसिने गुण हुने भएकाले टाँसिने खालको धान भनिन्छ। वास्तवमा नै भन्नु पर्दा अनदी धान परम्परागत रूपमा रोपिने एक मात्र लचिलो धान हो। यसलाई धेरै हदसम्म नेपालको पश्चिमी क्षेत्रमा रोपिन्छ। यसबाट लट्टे, खट्टे, हलुवा र खिर जस्ता लोकप्रिय खाद्य तयार पारिन्छ। यसबाट तयार हुने टाँसिने तरल पदार्थले टुटेको हड्डीको उपचारमा प्रयोग गरिने साथै मांसपेशी बलियो र मांसपेशी दुखाइ कम गर्न प्रयोग गरिन्छ। तर अहिले यो धान लोपोन्मुख अवस्थामा छ। उत्पादनका दृष्टिकोणबाट नयाँ उन्नत जातका धान रोप्न कृषक आकर्षित हुन थालेपछि अनदी र अन्य रैथाने जातको धानहरू लोपोन्मुख हुँदै गएको हो। यसको बेलैमा संरक्षण नगर्ने हो भने चाँडै नै मासिने छ। यो धानको संरक्षणका लागि सरकारी निकायले स्थानीय तहबाट नै कृषकहरूलाई उक्त धानको बिउ सहज उपलब्ध गराउनु पर्दछ। रैथाने बाली व्यावसायीकरणका लागि ठोस कार्यक्रम नहुँदा यस्ता बाली संरक्षणमा आशातित प्रगति हुन सकेको छैन। रैथाने बालीमा पाइने पौष्टिक तथा औषधिजन्य महत्त्वबारे उपभोक्तामा जागरुकता ल्याउनु आवश्यक छ। रैथाने बालीको परिचय रैथाने बाली भनेको स्थानीय हावापानी अनुकूलका जस्तै सुख्खा, खडेरी, अनावृष्टि तथा अतिवृष्टि रोग, किरा सहन सक्ने बाली भनेर बुझिन्छ। उक्त बाली सामाजिक तथा आर्थिक मूल्य बोकेका बालीहरू हुन्, जुन मानव भोजन र पशुवस्तुको चारा तथा आहारा साथै औषधीजन्य प्रयोजनका लागिसमेत प्रयोग गरिन्छ। यसका साथै देशका विकट भेगमा खाद्य तथा पोषण सुरक्षाका लागि वरदान सावित छ र बाली विविधीकरणका लागि महत्त्वपूर्ण मानिन्छन्। अनदी रैथाने बालीमध्येको धान जाति हो। यो खानलाई एकदमै नरम, स्वादिलो, स्वस्थकर, मीठो र सूक्ष्म सुगन्धित स्वाद हुन्छ। यो जातको धानमा एमाइलोज नहुने र अमाइलोपेक्टिनको मात्रा अत्याधिक हुने भएकाले टाँसिने गुणका लागि जिम्मेवारी छ, जसले गर्दा अरू धानहरूबाट छुटाउन सकिन्छ। यो दुई किसिमको हुन्छ रातो अनदी र सेतो अनदी। यदि हामीले यी दुईखालका अनदीलाई संयोजन गरेर एउटा समूह मान्ने हो भने अनदी क्षेत्रफलको हिसाबले सबैभन्दा बढी रोपिने धान हो। हरित क्रान्तिको बेलामा एसियाभर नै सुधारिएको धानको जातहरू अपनाइएको थियो, जुन चाहिँ गैरलचिलो थिए तर लाओ कृषकहरूले त्यसलाई अस्वीकार गरेर आफ्नै परम्परागत टाँसिने जातको धानलाई प्राथमिकता दिएका थिए। पौराणिक कथा अनुसार यो खालको धान चीनको ग्रेटवालको निर्माणका लागि मोर्टारको रूपमा प्रयोग गरिएको थियो। बाली प्रजनन् र सुधारका लागि महत्त्वपूर्ण रैथाने बालीहरू आफैंमा छुट्टै महत्त्व बोकेका हुन्छन्। खाद्य तथा पोषण सुरक्षा, बाली प्रजनन् र सुधारका लागि महत्त्वपूर्ण मानिन्छन्। रैथाने जातका धानका बिउमध्ये कसैले चिसो सहन्छन् भने कसैले अत्याधिक गर्मी सहन्छन्। तर, उन्नत जातका बिउले धेरै चिसो र धेरै गर्मी कुनै पनि सहन सक्दैनन्। र, खडेरी पयो भने उन्नत जातका बिउ सबै मासिने खतरा रहन्छ। त्यसकारण पनि रैथाने जातका धानलाई भविष्यका लागि खाद्य सुरक्षाका बिमाका रूपमा लिइन्छ। अनदीको थुप्रै फाइदाहरू छन्। यसमा अन्नसारको मात्र एकदमै हुन्छ र औषधीजन्य रूपमा धेरै फाइदाजनक छ। पकाइएको अनदीको भात भर्खरै सुत्केरी भएका महिलाहरूलाई खुवाइन्छ र भिजाइएको अनदी चामलबाट आउने पानी औषधिजन्य हुने भएको मानिसहरूले पिउने गर्छन्। एउटा साधारण उखान छ (सबैमा राजा, अनदीको खाजा) अर्थात् अरूभन्दा अनदी एक नम्बर। अनदी चामलबाट थुप्रै स्थानीय भोजन जस्तै लट्टे, खुट्टे, खिर, सेलरोटी, सिरौला, हलुवा, आदि बनाइन्छ। रातभर भिजाइएको अनदी चामललाई घिउमा पकाएर लट्टे तयार गरिन्छ। त्यसमा किसिएको नरिवल, मेथी, मक्खन, चिनी वा खुदो पनि मिसाइन्छ। अरू चामललाई पकाए जस्तो यसलाई पकाउँदा पानी हाल्नु पर्दैन। लट्टे विशेष गरेर साउने संक्रान्ति र १५ पुसको दिन खाइन्छ। खट्टे बनाउन पनि अनदी चामललाई पानीमा हल्का भिजाएर भुटिन्छ, जुन चियासँग खाजा खाइन्छ। अनदी चामलबाट बन्ने सबैभन्दा प्रख्यात नेपाली परिकार भनेको सेलरोटी हो। अनदी चामलको पिठोलाई घिउ वा तेलमा हालेर बनाइन्छ, जुन प्रायःजसो चाडपर्वहरूमा जस्तै दसैं, तिहार साथै विवाह, ब्रतबन्ध, श्राद्ध आदिमा पकाइन्छ। अनदी धानको चामल र पिठोको विशेष परिकार देवतालाई चढाउनुपर्ने मान्यताले थारु समुदायमा यसको विशेष महत्त्व छ र रोप्ने चलन छ। अनदी लगायत अन्य रैथाने जातका धानहरू खानका लागि मिठो हुने, बिरामी परेका बेला तागत दिने र हाइब्रिड भन्दा स्वास्थका लागि दस गुना राम्रो हुन्छ। किन लोपोन्मुख हुँदै ? नेपालमा १४ हजारदेखि १५ हजार हेक्टर जमिनमा धान खेती हुन्छ। यी खेतमा ९६ प्रतिशत उन्नत धानका बिउ रोपिन्छ भने ४ प्रतिशत मात्र रैथाने धानका बिउ रोपिन्छ। यसो हुनुको कारणहरू रैथाने जातको धान जस्तै अनदी थोरै फल्ने, पाक्नलाई बढी समय लाग्ने, बिउ पाउन मुस्किल हुने, आदिले गर्दा हो। धानको गुणभन्दा पनि फल्ने मात्राको लेखाजोखामा कृषकको ध्यान छ। नेपालमा पछिल्लो समय जनसंख्या बढ्दो, जग्गा घट्दो भएका कारण धेरै फल्ने जातको खोजीमा कृषक रहेका छन्। प्रदेश र पालिकाहरूका लागि आवश्यक बिउ आपूर्तिको संरचना के हुने र कृषकका लागि आवश्यक शुद्ध र गुणस्तरीय बिउ कहाँबाट कसरी प्राप्त गर्न सक्छन् भन्नेबारे न त कुनै बहस चलेको छ न त कुनै कार्यक्रम नै बनेको छ। त्यसैले नयाँ जातको विकास र बिस्तार तथा अनदीजस्तै रैथाने धानहरूको व्यावसायीकारण भन्दा आयातीत बालीको खेतीमा बढी जोड दिएसँगै देशमै रहेका रैथाने जातका धानहरू लोपोन्मुख अवस्थामा छन्। कसरी संरक्षण गर्न सकिन्छ ? थोरै जग्गामा धेरै उत्पादनको होडबाजी र कृषि कार्यालले समेत उन्नत र हाइब्रिड (उत्पादन रैथाने जातको धानभन्दा तेब्बर हुन्छ) भित्र्याएपछि रैथाने धान हराउँदै गएको कृषकको भनाइ छ। रैथाने बालीहरू कृषि विकास तथा व्यावसायीकरण प्राथमिकतामा नपर्दा नेपालको आनुवांशिक स्रोत नै हराएर जाने तथा देशका विकट क्षेत्रमा खाद्य तथा पोषण सुरक्षा झन् जटिल बन्ने खतरा पैदा भएको छ। स्थानीय हावापानी अनुकूलका रोग, किरा सहने बाली मासिँदै जानु खाद्य सुरक्षाका मात्र होइन, जैविक विवधताकै दृष्टिले चिन्ताजनक मानिन्छ। रैथाने बाली व्यावसायीकरणका लागि ठोस कार्यक्रम नहुँदा यस्ता बाली संरक्षणमा आशातित प्रगति हुन सकेको छैन। रैथाने बालीमा पाइने पौष्टिक तथा औषधिजन्य महत्त्वबारे उपभोक्तामा जागरुकता ल्याउनु आवश्यक छ। कृषकले रैथाने बालीको व्यावसायीकरणमा झेल्नुपरेको प्रमुख समस्या भनेको उक्त बालीको बिउ सहज उपल्ध नहुनु हो। कृषकलाई रैथाने बालीको बिउ सहज उपलब्ध गराउन सरकारले कृषक समूह र सहकारी मातहतका फर्म केन्द्रहरू तथा अनुसन्धान केन्द्रमार्फत यी धानहरूको बिउ उत्पादनमा जोड दिनुपर्छ। लोपोन्मुख जातको संरक्षणका लागि बिउ संकलन गरी खुमलटारस्थित जिम बैंकमा राख्न सकिन्छ र जैविक विविधता स्थापना गरेर संरक्षण गर्न सकिन्छ। साथै सबै तहका सरकारले अन्य सरोकारवालाबीच संविधानको सहकार्य, समन्वय र सहअस्तित्वको अवधारणामार्फत साझा कार्यक्रमका रूपमा अघि बढ्ने नीतिहरू निर्माण गरी रैथाने बालीको संरक्षण गर्न सकिन्छ। अन्त्यमा, खाद्य तथा पोषण सुरक्षा, कृषि वातावरणको विविधीकरण गरी दुर्गम क्षेत्रका समुदायमा कुपोषण र गरिबी उन्मूलन गर्नका लागि रैथाने बालीहरूको उपयोगको राम्रो विकल्प हुनसक्छ। तर बास्नायुक्त र औषधीय गुण भएका धान छोड्दै उत्पादन बढी लिने सोचका साथ कृषक हाइब्रिड जातका धानमा लोभिने क्रम बढेका कारण पनि हाइब्रिडले रैथाने जातलाई बिस्तापित गरेको छ। खानभन्दा बेच्न खेती गरिएकाले व्यावसायिक कृषकहरू हाइब्रिड जातका धान रोप्न तल्लीन भएको छन्। पुस्तौंदेखि रोपिँदै आएको जात त्यस ठाउँको हावापानीलाई सुहाउँदो हुन्छ। अहिले देशभर नै जलवायु परिवर्तन असर धानबालीमा परिरहेको बेला स्थानीय जातले देशभरको समस्या समाधान गर्न नसक्ने भए पनि त्यस ठाउँको समस्या समाधान गर्न सक्ने थियो।"
स्थानीय सरकारको योजना तथा बजेट तर्जुमा,"ग्रामीण अर्थतन्त्रमा बल पुग्ने कृषि, सिँचाइ, साना उद्यम विकास, एवं रोजगारमूलक क्षेत्रमा विशेष ध्यान दिनुपर्ने देखिन्छ संघीयता कार्यान्वयनको क्रममा स्थानीय तहको योजना तथा बजेट तर्जुमा प्रकृया एक महŒवपूर्ण पक्ष हो। वित्तीय संघीयताको प्रभावकारी कार्यान्वयनका लागि नेपालको संविधानले स्थानीय सरकार सञ्चालन ऐन (२०७४) एवं स्थानीय तहको वार्षिक योजना तथा बजेट तर्जुमा दिग्दर्शन (२०७४) महŒवपूर्ण कानुनी आधारहरू हुन्। वित्तीय अनुशासन कायम गर्न बजेट तर्जुमा तथा कार्यान्वयन प्रक्रियामा नागरिक सहभागिता अत्यन्त जरुरी छ। यद्यपि विगत ३४ वर्षमा स्थानीय तहमा भएका अभ्यास भने सन्तुष्ट हुने खालको देखिँदैन। हुन त स्थानीय स्तरमा गरिने योजना छनोट तथा यससम्बन्धी प्रक्रिया नेपालमा नयाँ अभ्यास होइन। पञ्चायतकाल, प्रजातन्त्रकाल हुँदै वर्तमान समयसम्म आइपुग्दा यस प्रक्रियामा थुप्रै परिवर्तनहरू भएका छन्। विगतमा केन्द्र सरकारमा योजना र बजेट माग गर्नुपर्ने व्यवस्था थियो। अहिले स्थानीय सरकार स्वयंले योजना पहिचान, प्राथमिकीकरण र बजेट विनियोजन गर्न सक्ने संवैधानिक अधिकार स्थानीय सरकारले पाएको छ। स्थानीय तहको पहिलो निर्वाचनपश्चात चारवटा वार्षिक योजना र बजेट निर्माण र कार्यान्वयन भइसकेको छ। यस अवधिमा स्थानीय सरकारले योजना र बजेट तर्जुमा र त्यसको कार्यान्वयनमा भोगेका चुनौतीहरूलाई यस लेखमा उजागर गर्ने प्रयास गरेको छु। योजना तथा बजेट तर्जुमा प्रक्रियामा व्यापक सुधार ल्याउन आवश्यक देखिन्छ। वित्तीय अनुशासन, पारदर्शिता र भ्रष्टाचार न्युनीकरण गर्न सात चरणको प्रक्रियामा संशोधन गरी प्रथम चरणदेखि सातौं चरण एवं त्यसपछिको योजना कार्यान्वयन, अनुगमन, निगरानी र लेखा परीक्षण प्रक्रियासम्म नागरिकको सहभागिता सुनिश्चित गर्नुपर्ने देखिन्छ। स्थानीय सरकारको वर्तमान पदाधिकारीहरूलाई वित्तीय सुशासनको जग बसाल्ने मौका मिलेको थियो। संघीय प्रणालीअनुसार बनेको स्थानीय सरकार भएको कारण थिति बसाल्ने, कानुनकार्यविधि निर्माण गर्ने, सुशासनका लागि संयन्त्र निर्माण गर्ने र तिनीहरूलाई परिचालन गर्न पाएको मौका वर्तमान प्रतिनिधिहरूले उपयोग गर्न सकेका छैनन्। योजना निर्माण प्रक्रियालाई सहभागितामूलक, पारदर्शी र समावेशी बनाउन वर्तमान स्थानीय सरकारहरू चुके। संघीय सरकारले नमुनाको रूपमा तयार गरेको योजना तथा बजेट तर्जुमा दिग्दर्शनलाई आफ्नो पालिकाअनुरूप ढाल्ने र कार्यविधि बनाएर व्यापक जनसहभागितामा बजेट तर्जुमा गर्न पालिकाहरू सक्षम भएनन्। पछिल्लो दुई वर्षमा औपचारिक ढंगबाट सीमित व्यक्तिको सहभागितामा बजेटसम्बन्धी छलफल भएता पनि आर्थिक वर्ष २०७७७८ र २०७८७९ मा कोरोना महामारीको कारण देखाएर वार्षिक योजना तथा बजेट बिनाछलफल र परामर्श तयार गरिएको तथा गरिने अवस्था सिर्जना भएको छ। बजेट तथा योजना निर्माणको सात चरणलाई हेर्ने हो भने संघीय सरकारले बनाएको यो दिग्दर्शन स्वयं विभेदकारी एवं असमावेशीय छ। सात चरणमध्ये दोस्रो चरण अर्थात् वडामार्फत टोल र बस्तीमा गरिने छलफलबाहेक अन्य ६ चरणमा नागरिक सहभागितालाई पूर्णतः बोवास्ता गरिएको छ। यसरी हेर्दा योजना तथा बजेट तर्जुमा प्रक्रियामा व्यापक सुधार ल्याउन आवश्यक देखिन्छ। वित्तीय अनुशासन, पारदर्शिता र भ्रष्टाचार न्युनीकरण गर्न सात चरणको प्रक्रियामा संशोधन गरी प्रथम चरणदेखि सातौं चरण एवं त्यसपछिको योजना कार्यान्वयन, अनुगमन, निगरानी र लेखा परीक्षण प्रक्रियासम्म नागरिकको सहभागिता सुनिश्चित गर्नुपर्ने देखिन्छ। बजेट तर्जुमा र बाँडफाँट आवश्यकताको आधारमा भन्दा राजनीतिक शक्तिको आधारमा बाँड्ने प्रथा बसेको छ। भूगोल, जनसंख्या, सीमान्तीकरणजस्ता सूचकका आधारमा वडाबीच बजेट बाँडिनुपर्ने हो। तर सबै वडामा बराबर बजेट बाँड्ने राजनीतिक प्रक्रियाले न्यायपूर्ण व्यवस्था निर्माण हुँदैनन्। बजेट तर्जुमा प्रक्रिया सम्भाव्यता अध्ययनको आधारमा गर्नुपर्ने हो तर त्यस्तो गरिएको छैन। बजेटलाई पालिकाको गुरुयोजना, आवधिक तथा क्षेत्रको योजनाको आधारमा गरिनुपर्ने हो तर राजनीतिक अभिष्ट मात्र पूरा गर्ने गरी योजना र बजेट निर्माण र कार्यान्वयन गर्ने परिपाटीले संघीयतालाई कमजोर पार्ने देखिन्छ। योजना तथा बजेट डोजर चलाउने, अग्ला सुन्दर डाँडामा भ्यु टावर बनाउने, पार्टी र चौडा बाटा बनाउनेमा नै गरियो। तर त्यस्ता भौतिक निर्माणले गाँस, बास र कपास कुरेर बसेका मानिसहरूका लागि के टेवा पुयायो भन्ने जवाफ छैन। समानता र न्यायको दृष्टिबाट योजना र बजेट निर्माण हुन सकेनन्। लैंगिक उत्तरदायी बजेट तर्जुमा दिग्दर्शन कार्यान्वयनमा आउन सकेन। लक्षित वर्गका लागि विगतमा भएको ३५ प्रतिशत व्यवस्था हटाइयो। लक्षित वर्गका लागि ३५ प्रतिशतभन्दा बढी बजेट विनियोजन गरिनुपर्ने आशा गरिए पनि अत्यन्त न्यून रकम विनियोजन गरिने परिपाटी देखिन्छ। लक्षित वर्ग र समुदायका लागि अग्रगमनको संघीयता अपेक्षा गरिए पनि नतिजा पश्चगमन उन्मुख देखिन्छ। सीमान्तकृत वर्ग, समुदाय, लिंग र पछाडि पारिएका भूगोलमा रहेका समुदायले योजना तर्जुमामा पूर्ण र प्रभावकारी उपस्थिति जनाउन सकेका छैनन्। उनीहरूको अर्थपूर्ण सहभागिता खोज्न स्थानीय सरकारबाट समेत प्रयास हुन सकेको छैन। वित्तीय अनुशासनका लागि अनुगमन र मूल्यांकन अत्यन्त महŒवपूर्ण पाटो हो। स्थानीय तहको योजना र बजेट प्रक्रियामा अनुगमन मूल्यांकनको संयन्त्र बलियो बन्न सकेको छैन। अर्कोतर्फ स्थानीय सरकारसँग समन्वय, सहकार्य र सहअस्तित्वका साथ कार्य गर्नुपर्ने प्रदेश र संघ सरकारसँग पनि सम्बन्ध बलियो बन्न सकेको देखिँदैन। प्रदेश र संघ आफैं स्थानीय सरकारले गर्ने योजना कार्यान्वयन गर्न पालिका स्तरमा पुग्नु संघीयता विरोधी कार्य हो। ससाना योजना कार्यान्वयन गर्नुभन्दा पनि स्थानीय सरकार सबल बनाउने विचार र योजना संघ प्रदेशले दिनु सक्नुपर्छ। स्थानीय सरकार आत्मनिर्भर हुन पालिकाले आन्तरिक स्रोतको दायरा बढाउनु पर्दछ। अन्यथा प्रदेशको अनुदानमा मात्र निर्भर रहने हो भने संघीयताको मर्म पूरा हुँदैन। यद्यपि विगत चार वर्षमा अधिकांश पालिकाले यसतर्फ ध्यान दिन सकेनन्। यस्तो कामका लागि पालिकाभित्र विज्ञ व्यक्ति तथा सरोकारवाला व्यक्ति र निकायसँग छलफल गर्ने तथा स्रोतको खोजीतर्फ स्थानीय नेतृत्व असफल रह्यो। केही पालिकाले ढुंगा, गिट्टी, बालुवाजस्ता पदार्थबाट केही आम्दानी गरे पनि अरू सम्भाव्य क्षेत्रतर्फ चासो दिन सकेनन्। संघीयता कार्यान्वयन पछि अति सिमान्तकृत, पछाडि पारिएका समुदाय आदिले स्थानीय तहमै प्रशस्त लाभ पाउने अपेक्षा गरिएको थियो। तर ती सीमान्तकृत भुइँ मान्छेहरूका लागि स्थानीय सरकारको योजना तथा बजेटले उल्लेखनीय परिवर्तन ल्याउन सकेन। कोरोना महामारीका कारण हाम्रो आर्थिक तथा सामाजिक अवस्था नाजुक बन्दै गएको छ। विद्यार्थीको पठनपाठन ठप्प छ। किसानले बिउबिजन तथा मल पाएका छैनन्। स्वदेश तथा विदेशबाट फर्किएका लाखौं युवा रोजगारविहीन छन्। व्यापार, उद्योग तथा व्यवसायहरू बन्द छन्। बैंक तथा वित्तीय संघसंस्था धमाधम कर्मचारी कटौतीतर्फ लागेका छन्। मजदुरहरू गाउँ फर्किएका छन्। समग्रमा भन्ने हो भने सामाजिक अन्तरकृया र आर्थिक पाटो लगभग बन्द भएका छन्। यस्तो विषम परिस्थितिमा सरकारले सावधानीपूर्वक काम गर्नुपर्छ। सरकारले सामाजिक र आर्थिक गतिविधिलाई उठाउन विभिन्न सरोकारवाला पक्षलाई समेत साथमा लिएर अगाडि बढ्नु आवश्यक छ। दुर्भाग्यको कुरा पछिल्ला दिनमा सरकारको काम कारबाहीप्रति राजनीतिक पार्टी, मिडिया तथा नागरिक समाज र निजी क्षेत्रबाट तीव्र रूपमा आलोचना भइरहेको छ। कोरोना महामारी नियन्त्रण तथा रोगको उपचारका लागि औषधि तथा सामग्री खरिदमा अनियमिततादेखि अर्बौंको अपारदर्शी खर्च प्रणालीले गर्दा सरकारप्रति आमनागरिकको विश्वास गुम्दै गएको छ। सरकारको नीति, कार्यक्रम र बजेट प्रणाली गरिब, विपन्न, पछाडि पारिएका वर्ग र समुदायप्रति लक्षित हुन नसकेको, प्राथमिकताका कार्यक्रमहरू समय सापेक्ष हुन नसकेकोजस्ता आलोचना सरकारले खेप्नु परेको छ। संघ, प्रदेश र स्थानीय गरी तीन तहमा रहेका सरकारको प्रभावकारिताप्रति प्रश्नहरू उठ्न थालेका छन्। सरकारी बजेटको दुरूपयोग र त्यसले निम्त्याएको भ्रष्टाचारको कारण सरकारप्रतिको जनविश्वास क्रमशः घट्दै गएको छ। गाउँ फर्किएका शिक्षित तथा अर्धशिक्षित युवालाई तत्काल सम्बोधन हुने नीति तथा कार्यक्रम तर्जुमा र कार्यान्वयन गर्ने काममा स्थानीय सरकारले ध्यान दिन सकेन भने विद्रोहले भयावह रूप लिन सक्नेछ। अझ डरलाग्दो कुरा त के छ भने कोरोना संकट पछि गाउँगाउँबाट सरकारहरूको गतिविधि, अपारदर्शिता, कुशासनको विरुद्धमा थप बहस, चर्चा र त्यसपछि विद्रोहको सम्भावना देखिन सक्छ। यतिबेला स्थानीय सरकारहरू आफ्नो वार्षिक योजना तर्जुमा गर्ने काममा संलग्न छन्। बाँकी एक महिनामा उनीहरूले आगामी आर्थिक वर्षको योजना र बजेट तयार गर्नेछन्। स्थानीय सरकारको योजना तर्जुमा जति धेरै पारदर्शी र समावेशी हुन्छ त्यति नै जनविश्वास पाउँछ। यदि योजना तर्जुमा प्रकृया कमजोर भयो भने त्यसप्रतिको विश्वास कम भई योजना कार्यान्वयनमा चुनौति थपिनेछ। लकडाउनका कारण कतिपय स्थानीय तहले योजना तर्जुमा प्रकृया अगाडि बढाउन सकेको छैन। यदि यस्तै अवस्था रहेमा बिनाछलफल योजना बन्नेछन्। त्यसैले स्थानीय सरकार, गाउँ फर्किएका शिक्षित व्यक्तिहरू, नागरिक समाज तथा मिडियाले भौतिक दूरी कायम गरेर भए पनि यो छलफल तत्काल सुरु गर्न आवश्यक छ। यो वर्षको बजेटलाई रोजगारी सिर्जना हुने, स्थानीय स्तरमै वस्तु तथा सेवा उत्पादन हुन सक्ने क्षेत्रमा विनियोजन गराउन बढी ध्यान दिनु आवश्यक छ। ग्रामीण अर्थतन्त्रमा बल पुग्ने कृषि, सिँचाइ, साना उद्यम विकास, एवं रोजगारमूलक क्षेत्रमा विशेष ध्यान दिनुपर्ने देखिन्छ। खेतीपाती, पशुपालन, जडिबुटी खेती तथा प्रशोधन, सीप विकास, प्रविधि विकास र प्रवद्र्धनजस्ता क्षेत्र यस वर्षको बजेटको प्राथमिकता बन्नुपर्छ। गाउँ फर्किएका युवाहरूको समूह निर्माण गरी युवाहरूले गर्न चाहेका कामका लागि अनुदान तथा ऋण पाउने व्यवस्था गर्नुपर्छ। विदेशबाट सीप सिकेर फर्किएका युवाको सीप प्रयोग गर्ने अवसर स्थानीय सरकारले पाएको छ। यदि ती सीप प्रयोग गर्ने वातावरण दिएमा स्थानीय सरकार बलियो हुन्छ भने बेवास्ता गरेमा त्यसको नकारात्मक नतिजासमेत व्यहोर्नु पर्ने हुन्छ। स्थानीय सरकारलाई प्राप्त यस अवसरका लागि गाउँ फर्किएका युवासँग तत्काल छलफल गर्न सक्नुपर्छ। उनीहरूको क्षमता, सीप र चाहना संकलन गर्नुपर्दछ। त्यही प्राप्त जानकारीको आधारमा योजना बनाउनु पर्दछ।"
गणतन्त्रविरुद्ध गणतन्त्र !,"पूर्व वा वर्तमान राष्ट्रपतिका कतिपय कमजोरी भए, देखिए पनि त्यसलाई सडकमा उछालेर कलिलो गणतन्त्रविरुद्ध तीन तमास गर्न मिल्दैन राष्ट्रपति व्यक्ति होइन संस्था हो। देशको अत्यन्त सम्मानित पूर्णतः संवैधानिक यो संस्था जाति, वर्ण लिंग, वर्ग र समुदायभन्दा धेरै माथि हुन्छ र पदावधि पूरा भएपछि पनि यस पदको गरिमा जोकसैले राख्नुपर्छ। एक शुद्धबुद्ध भइसकेको व्यक्ति त्यसविपरीत कदापि उभिन सुहाउँदैन। अझ यो संस्था राजनीति, धर्म, संस्कृति आदि अनेक सामान्य मानवीय सोच, समझ र मान्यताभन्दा धेरै माथि हुन्छ। सबै नेपालीको एकताको प्रतीक रहेको यो संस्थाले आफ्नो सम्मान आजीवन कायम राख्नुपर्छ। यस्तो गरिमामय संस्था वा राष्ट्रपतिले संविधानतः प्राप्त दायित्व र जिम्मेवारी पूरा गर्दा व्यक्ति, संस्था र देशकै गरिमा वृद्धि हुन्छ। त्यसैले राष्ट्रपति वा यस संस्थाले अमुक राजनीतिक पार्टी सम्वद्ध अध्यक्ष वा प्रधानमन्त्री तहमा ओर्लिएर राष्ट्रपतिविरुद्ध संवाद गर्न सुहाउँदैन र मिल्दैन। यस्तो संस्थाले मुलुकको समसामयिक सन्दर्भमा सन्तुलित अभिव्यक्ति नदिँदा र तदनुसार व्यवहार नगर्दा संस्थागत गरिमा स्वात्तै घट्छ। त्यसैले पूर्वराष्ट्रपतिले राष्ट्रपतिकै विरोध गर्दा गणतन्त्र नै गणतन्त्रविरुद्ध रहेको जस्तो देखिन्छ। कुपात्रका हातमा परेको मोती पनि मूल्यहीन हुन्छ। हीनताबोधले ग्रस्त मानव आफ्नै त्याग र बलिदानबाट प्राप्त उपलब्धिमाथि गर्व गर्न सक्तैन। गणतन्त्र प्राप्तिको आन्दोलनको अगुवाइ गरेका पाँच पाँच पूर्वप्रधानमन्त्री समेत राष्ट्रपतिविरुद्ध असंवैधानिक कटु टिप्पणी गर्न थालेपछि गणतन्त्र भित्रै गणतन्त्र विरोधी सक्रिय रहेको आभास हुन्छ। सदियौंदेखि दास मानसिकतामा बानी परेपछि स्वतन्त्र र स्वाधीन नागरिक हुनुमा गर्व गर्न सक्तैन। गणतान्त्रिक चेत, चिन्तन र चरित्र अत्यन्त दुर्बल हुँदा दास मानसिकता स्वतः विजयी बन्छ। त्यसैले पनि गणतन्त्र नै गणतन्त्रविरुद्ध सक्रिय भएको देखिन थालेको छ। कुरोको चुरो के हो भने हालै महामहिम पूर्वराष्ट्रपति डा रामवरण यादवले वर्तमान राष्ट्रपतिलाई नै लक्षित गरी आफूले दिएका अन्तवार्ताहरूमा असंवैधानिक र अमर्यादित अभिव्यक्ति चर्चाको शिखरमा रहेको छ। उक्त अन्तर्वार्ता पदीय गौरव र गरिमाअनुसार नभएको आमजनताका बीच बहस छेडिएको छ। संविधानबमोजिम आफूखुसी कुनै पनि कामै नगरेपछि र गर्न नपाएपछि राष्ट्रपतिले कुनै गल्ती गर्ने सम्भावना नै हुँदैन। राष्ट्रपति भण्डारीको कार्यकाल विवादित बन्ने कारण मूलतः पितृप्रधान मानसिकता, असहिष्णु राजनीतिक चरित्र तथा दूराग्र्रही मानसिकता हो भन्ने कुरा स्पष्ट हुन्छ। पूर्वराष्ट्रपति यादवले विगत जेठ १८ गते प्रकाशित एक प्रसिद्ध अनलाइन खबरको द रिभ्युमा दिएको अन्तर्वार्ता र त्यसलगत्तै जेठ २१ गते एक प्रसिद्ध छापा पत्रिकामा वर्तमान राष्ट्रपतिले गैरसंवैधानिक, गैरप्रजातान्त्रिक काम गरेको, सरकार बनाउन आफूले पाँचसात दिन कम्तिमा समय दिएको तर वर्तमान राष्ट्रपतिले तीन दिनको कम समय दिएको बताएर गणतन्त्रले गणतन्त्रकै विरोध गरेजस्तो गर्नु भएको स्पष्ट हुन्छ। आसन्न वार्षिक बजेटलाई ध्यान दिएर र विशिष्ट परिस्थितिमा समयको निर्धारण के कति गर्ने भन्ने हुन्छ। पुनः स्थापित प्रतिनिधि सभाले तीन महिनामा पनि वैकल्पिक सरकार बनाउन खोज्दा पनि नसकेको र प्रधानमन्त्रीलाई अविश्वास प्रस्तावबाट हटाउन पनि नसकेको र अझ करिब एक वर्ष अघिदेखि प्रधानमन्त्रीलाई हटाउन खोज्ने विपक्षी गठबन्धनले बहुमत पुर्याउन नसकेको देखि वर्तमान राष्ट्रपतिलाई आरोपित गर्नु दुराग्रह मात्र हो। यादवका अनुसार राष्ट्रपति र प्रधानमन्त्रीजस्ता दुईवटा संस्था मिलेर तेस्रो संस्था अर्थात् प्रतिनिधि सभाको हत्या गरेको पनि उल्लेख गरेर संवैधानिक राष्ट्रपतिलाई सरासर असंवैधानिक आरोप लगाउनु भएको देखिन्छ। चुरे संरक्षण अभियानका सर्जक पूर्वराष्ट्रपति यादवले अध्यादेशमार्फत ल्याइएको बजेटमा चुरेबाट ढुंगा, गिटी र बालुवालगायत सम्पदा उत्खनन गरेर निकासी गर्ने कुराको वास्तविकताविपरीतको विषयलाई राष्ट्रघाती काम भएको आरोप लगाउनु भएको छ। अझ यादवले त राष्ट्रपतिले प्रधानमन्त्रीका यस्ता काम रोक्नु पथ्र्यो तर उल्टो अध्यादेश स्वीकृत गरेर महाभूल गरेको भन्दै पूर्णतः संवैधानिक राष्ट्रपतिलाई उक्साउन खोजेको स्पष्ट हुन्छ। दुईचोटि सरकार र राष्ट्रपतिबाट गैरकानुनी, गैरसंवैधानिक तरिकाले प्रतिनिधि सभा विघटन गरेर जनतामा निहित सार्वभौमसत्ता माथि प्रहार गरेको बताएर यादव वर्तमान राष्ट्रपतिकै हुर्मत लिन उद्यत हुनुहुन्छ। अझ यादवले प्रतिपक्षी नेताझैं कारोना महामारीका बीच सरकारले चुनावको नाटक गरेको टिप्पणी पनि गर्नु भएको देखिन्छ। यादवले चुरेबारे गरेको चिन्ता बजेट वक्तव्य, विज्ञ र अर्थमन्त्री स्वयंबाट दिइएका वक्तव्य र वास्तविकताविपरीत देखिन्छ। यस्ता फेक विचारलाई प्रवाह गरेर जनतामा भ्रम छर्न उद्यत अवस्था मुलुकमा व्याप्त देखिन्छ। विरोधका लागि विरोध गर्ने परिपार्टीले पनि गणतन्त्रमाथि संकट मडारिन थालेको छ। बरु सरकारले देशका १४ जिल्लामा चुरे उत्थान कार्यक्रमका लागि संयुक्त राष्ट्रसंघ मातहतको हरित जलवायु कोष अर्थात् जिसिएफबाट चार अर्ब ६७ करोड ८० लाख सहयोग मागेको यथार्थ सत्य २०७८ जेठ २१ प्रकाशित एक प्रसिद्ध समाचारमा नै उल्लेख छ। स्थिति यस्तो हुँदाहुँदै पनि सम्मानित संस्थागत हैसियतले हतारमा अमुक नेताको झैं यादवले वक्तव्यबाजी गर्नु हुने थिएन भन्ने व्यापक चर्चा रहेको छ। सामन्तवादी सांस्कृतिक जब्बर जग र जरामा टुक्रुक्क बसेको गणतन्त्र अहिले कलिलो अवस्थामा छ। त्यसमा पनि पूर्णतः संवैधानिक र अत्यन्त सम्मानित वर्तमान राष्ट्रपतिका बारेमा अन्यथा बोल्ने आधार अत्यन्त कम देखिन्छन्। तुलानात्मक रूपमा हेर्ने र सूक्ष्म अध्ययन गर्ने हो वर्तमान राष्ट्रपति विवादमा पर्ने खालका कामहरू नगरेको प्रमाणित हुन्छ। विगतमा जस्तो प्रधान सेनापति प्रकरण, तत्कालीन बहालवाला प्रधानमन्त्री सुशील कोइरालालाई दिएको निर्देशन पत्र प्रकरण, तत्कालीन बहालवाला प्रधानमन्त्री डा बाबुराम भट्टराईले चुनाव गराउन प्रस्ताव गरेको अध्यादेश अस्वीकृत प्रकरण, शिक्षा विधेयक फिर्ता पठाएको प्रकरणजस्ता विषयमा वर्तमान राष्ट्रपति मुछिनु भएको भए उहाँ आलोचनाको विषय बन्नुहुन्थ्यो होला। काठमाडौंमा निजी निवास हुँदाहुँदै महंगो आवास भत्ता लिएको प्रकरण, संविधान जारी गर्ने बेलामा उत्पन्न अडान विवाद प्रकरणजस्ता असंवैधानिक काममा अग्रसर हुन खोजेझैं गर्दा वर्तमान राष्ट्रपति आलोचनाको विषय बन्नु हुन्थ्यो होला। अझ २०७३ जेठ १७ मा एक अखबारमा प्रकाशित कृष्ण पहाडीले लेखमा झैं संविधान जारी हुने बेलामा राष्ट्रपति निवासमा भएका अत्यन्त गोप्य गतिविधि गरेर तराईमधेसमा भयावह स्थिति सिर्जना गर्नेजस्ता काम गरेको भए अवश्य वर्तमान राष्ट्रपति विवादको घेरामा पर्नु हुन्थ्यो होला। यस्तै उतिबेला राष्ट्रपति निवासमा नेपाली कांग्रेसको चालु महासमिति सम्मेलन प्रभावित गर्ने खालका कामका लागि दहीचिउरा खुवाएको र पुत्रलाई निर्वाचनमा उठाउन र जिताउन भूमिका खेलेकोजस्ता गतिविधि गरेको भए पनि त्यसो हुने थिएन होला। त्यसैले अरूलाई एउटा औंलो देखाउँदा चार औलाले आफैंलाई स्पष्ट औंल्याएको स्थिति कसैले पनि बिर्सनु हुँदैन। समाजको संरचना बदलिए पनि आधारभूत संरचना तत्काल बदलिँदैन। सामाजिक र राजनीतिक परिवर्तन भए पनि मानव र मानव समाजको चेत र चिन्तनमा गुणात्मक परिवर्तन हुन समय लाग्छ। तर यसमा अत्यन्त सचेत र सतर्क हुँदा अनेक खालका भड्काउमा पर्नबाट बचिन्छ, बच्न सकिन्छ। जीवन जगत्को विकासवादी तथा वैज्ञानिक कतिपय चिन्तकहरू समेत रुढीग्रस्त भावनाका कारण पश्चगामी विचारको पक्षपोषण गर्छन्। यस्ता मानिस काठमाडौं जाँदा वा आउँदा सप्तकोशीमा पैसा चढाउँछन्। केही समयदेखि बौद्धिक भनिनेहरू नै पूर्णतः संवैधानिक रहनु भएको राष्ट्रपतिप्रति जुन खालको अमर्यादित र अशिष्ट बोली बचन र व्यवहार प्रदर्शन गरिरहेको देखिन्छ। यसले पनि गणतन्त्र नै गणतन्त्रविरुद्ध जानी नजानी सक्रिय भएको देखिन्छ। त्यसैले पछौटे चिन्तन र चरित्रका गणतन्त्र बेवारिसे बन्न सक्ने आशंका उत्पन्न भएको छ। गणतन्त्र र गणतान्त्रिक संस्कार र संस्कृतिको जग बसाउने कुरामा कसैको पनि ध्यान नजाँदा चिन्तनगत समस्या गम्भीर बनेको देखिन्छ। संविधानबमोजिम आफूखुसी कुनै पनि कामै नगरेपछि र गर्न नपाएपछि राष्ट्रपतिले कुनै गल्ती गर्ने सम्भावना नै हुँदैन। प्रधानमन्त्रीमार्फत् सरकारबाट निर्णित प्रस्तावहरू माथि निःशर्त लालमोहर वा स्वीकृति प्रदान गर्ने राष्ट्रपतिलाई कुनै पनि आग्रहले आलोचना गर्नु केवल पूर्वाग्रह मात्र हो। राष्ट्रपति भण्डारीको कार्यकाल विवादित बन्ने कारण मूलतः पितृप्रधान मानसिकता, असहिष्णु राजनीतिक चरित्र तथा दूराग्र्रही मानसिकता हो भन्ने कुरा स्पष्ट हुन्छ। थोरैले धेरैलाई सकारात्मक प्रभाव पार्ने क्षमताका कतिपय बुद्धिजीवी, नेता, स्रष्टा र नागरिक अभियन्ताहरू पछौटे चिन्तनबाट ग्रस्त देखिन्छन्। यिनले आफ्नै बलबुतामा र योगदानमा प्राप्त महान् उपलब्धिलाई कमजोर बनाउन खोज्नु दुर्भाग्य हो। यसमा व्यक्तिको पछौटे सोचको परिणाम हो भने त्यसमा क्रमशः परिवर्तन गर्दै जाँदा मात्र लोकतान्त्रिक गणतन्त्र क्रमशः सबल बन्दै जानेछ। दायाँ वायाँ अतिवादी भड्काउ सोच राखेर जनताले त्याग तपस्या गरेर प्राप्त उपलब्धिको जगेर्ना गर्न सकिन्न। एकैचोटि आजै र अहिल्यै जन गणतन्त्रको उग्रवादी गलफत्ती गर्नेले पनि प्राप्त उपलब्धि जोगाएर मात्र अग्रगमन सम्भव हुन्छ भन्ने बेलैका बुझ्नु जाती हुन्छ। राजालाई विष्णुको अवतार मान्ने र उनैले जगत् र जीवनको रचना गरेको भन्ने मानसिकता भएका विभिन्न विषय, विधा र क्षेत्रका बौद्धिक रहेसम्म राजा वा राजतन्त्र परोक्ष रूपमा सम्मानित हुने खतरा देखिन्छ। गणतन्त्र नै गणतन्त्रविरोधी हुने सम्भावना जीवित रहन्छ। गणतन्त्रजस्तो उदात्त शासन प्रणाली ल्याउन उद्यत् सबैमा गणतान्त्रिक सोच, समझ र संस्कृति अपरिहार्य हुन्छ। गणतन्त्रमा गर्व गर्न नसक्नेहरू दास मानसिकतालाई नै कुनै न कुनै रूप र मात्रामा पक्षपोषण गरिरहन्छन्। उपयुक्त खाले सामन्ती पछौटे र अहंवादी सांस्कृतिक चिन्तन र चरित्र सबैभन्दा पहिले अग्रणी नेताहरूबाट हट्नु पर्छ। माओले भनेझैं फेरिएको परिस्थितिअनुसार आफूलाई अलिकति पनि फेर्न नसक्ने हो भने उपलब्धि संकटमा पर्ने निश्चित देखिन्छ। पंक्तिकार आफैंले अनेक कष्ट र कहर खेपेर ल्याएको कलिलो गणतन्त्रलाई अनेक बहानामा निमोठ्न चाहँदैन। पूर्व वा वर्तमान राष्ट्रपतिका कतिपय कमजोरी भए, देखिए पनि त्यसलाई सडकमा उछालेर कलिलो गणतन्त्रविरुद्ध तीन तमास गर्न मिल्दैन, चाहँदैन। यति कुरा पनि बेल्न र भन्न मन नहुँदा हुँदै पनि भ्रम निवारण गर्न लेख्न वाध्य हुनु परेको विज्ञ पाठकसमक्ष अनुरोध गर्दछु।"
शिक्षा क्षेत्रमा महामारीको ग्रहण,"कोरोनाको दोस्रो लहरसँगै शिक्षा मन्त्रालयले योजना गरेअनुसार नेपालको शैक्षिक क्षेत्रमा आएको क्षतिलाई दुई वर्षमै पूर्ति गर्ने लक्ष्य पूरा नहुने सम्भावना बढेको छ। २०७७ सालको शैक्षिक सत्रलाई तन्काएर २०७८ सालको जेठ मसान्तसम्म ल्याए पनि वैशाख लाग्दा नलाग्दैबाट परीक्षा सञ्चालन र मूल्यांकनका कामहरू गत वर्षजस्तै अस्तव्यस्त बने। असारबाट चैत्रसम्मको दस महिनामा यस सालको शैक्षिक सत्र पूरा गर्ने योजनामा पनि विभिन्न किसिमका शंका बढ्दै गएका छन्। संक्रमणको दर कम हुँदै गए पनि दसैंअगाडि विद्यालयहरू भौतिक रूपमा सञ्चालन हुने हुन् वा होइनन् भन्ने आशंका चुलिँदै जाँदा यस वर्षका शैक्षिक कार्यक्रम कसरी सञ्चालन गर्ने भन्ने अन्योल बढिरहेको छ। अग्रपंक्तिमा रहेर काम गर्ने व्यक्तिहरूलाई कोभिड विरुद्धको खोप उपलब्ध गराइएको भए पनि दिनदिनै विद्यार्थीको ठूलो समूहमा काम गर्ने शिक्षकहरू खोपको प्राथमिकतामा नपर्दा उनीहरू अद्यपि खोप लगाउने अवसरबाट वञ्चित नै छन्। भारतीय तथा नेपाली चिकित्सकहरूले समेत सेप्टेम्बर अक्टोबर महिनामा नयाँ भेरियन्टको कोरोना भाइरस देखा पर्ने अनुमान गरेका छन् भने नेपाल सरकार स्वास्थ्य मन्त्रालयले पनि यस विषयमा तयारी गर्न सबैलाई सावधान गराएको छ। असारबाट नयाँ सत्र सुरु गर्ने भने पनि तुरुन्तै भौतिक रूपमा कसञ्चालन गर्ने सम्भावना देखिँदैन। सबैजसो सामुदायिक विद्यालय स्कुल खुलेपछि कक्षामै गएर पठनपाठन गर्ने मनसायका साथ तयारीबिना बसिरहेका छन्। पहिलो भेरियन्ट वृद्धवृद्धाका लागि घातक भएजस्तै दोस्रो भेरियन्ट युवापुस्ताका लागि जोखिमपूर्ण देखिएको छ, यस्तै तेस्रो भेरियन्ट बालबालिका लक्षित हुने भएकाले आवश्यक सावधानी र तयारीका लागि स्वास्थ्य सम्बद्ध संस्थाहरूले आग्रह गरेका छन्। यस्तो चुनौतीपूर्ण अवस्थामा दीर्घगामी प्रभाव पार्ने विद्यालय शिक्षा कसरी सञ्चालन हुने हो भन्ने चिन्ताले आम अभिभावक, विद्यार्थी र शिक्षाविद्हरू आक्रान्त भएका छन्। जोखिममा बालबालिका संसारका विभिन्न कम्पनीले कोरोनाविरुद्धको खोपको परीक्षण तथा वितरणको क्रमलाई तीव्रता दिएका छन्। नेपालमा पनि स्वास्थ्यकर्मी र जेष्ठ नागरिकले क्रमशः पूर्ण र आंशिक मात्रामा खोप लगाइसकेका छन्। बालबालिकाका लागि खोपको विकास नभएकाले संसारमै ठूलो संख्याका बालबालिकाले अहिलेसम्म खोपको अवसर पाउन सकेका छैनन्। अमेरिकामा १२ वर्षभन्दा माथिका बालबालिकालाई समेत खोप लगाउन सुरु गरेको भए पनि नेपालमा सहजरूपमा बालबालिकाले तुरुन्तै खोप पाइहाल्ने अवस्था देखिँदैन। एकातिर बालबालिकाको शारीरिक प्रतिरक्षा प्रणाली कमजोर हुने र अर्कोतिर कृत्रिम प्रतिरक्षा प्रणाली अर्थात् खोपबाट समेत वञ्चित हुनुपर्ने अवस्था भएकाले उनीहरू कोरोना महामारीको उच्च जोखिममा देखिएका हुन्। विद्यालय खुलेपछि बालबालिकाको ठूलो समूह एकापसमा घुलमिल हुने तथा घरपरिवार र यातायातका साधनहरूका माध्यमबाट उनीहरूको सम्पर्क ठूलो समुदायसँग स्थापित हुनेछ। वयस्क व्यक्तिजस्तै सबै समय स्वास्थ्य सावधानी अपनाउनसमेत नसक्ने र नमान्ने भएकाले विद्यालयका माध्यमबाट बालबालिकामा उच्च दरमा संक्रमण फैलिने आशंका जनस्वास्थ्यविद्हरूले गरेका छन्। चिकित्सक र अन्य केही नागरिकले खोप लगाइसकेकाले र उपचार पद्धतिमा आएको सुधार र अनुभवले आगामी दिन त्यति भयावह बन्न नसक्ने भए पनि बालबालिकालाई सुरक्षित राख्ने उपयुक्त विधि नभएकाले अनुमान गरेजस्तै संक्रमण फैलिइहाल्यो भने के गर्ने भन्ने चिन्ताले भने आम नागरिकलाई पिरोलेको छ। आशंकैआशंका बिचको असुरक्षित र भयभीत अवस्थामा शिक्षण क्रियाकलाप प्रभावकारी बन्ने सम्भावना रहँदैन। यसले पनि आगामी शैक्षिक सत्र सहजरूपमा सम्पन्न हुनेमा आशंका थपिँदै गएको छ। शिक्षकको मानसिकता चीनले अनुदानमा दिएको खोपप्रति कसैको पनि आकर्षण नदेखिएको बेला उक्त खोप शिक्षकहरूलाई लगाउने योजना बनाएको भए पनि अन्तिममा त्यसो हुन सकेन। खोपको प्रभावकारितामाथिको प्रश्न चिह्न हट्दै गएका कारण जुनसुकै कम्पनीको भए पनि खोप लगाउन आमनागरिक उत्साहित हुँदा शिक्षकहरू प्राथमिकता क्रममा पर्न सकेनन्। जसका कारण शिक्षकहरूले समूहमा काम गर्ने भए पनि आफूहरू खोपको अवसरबाट वञ्चित भएकाले हीनताबोध महसुस गरेका छन्। सामाजिक सञ्जाल र शिक्षकसँग सम्बन्धित अन्य सञ्जालहरूमा पहिले खोप अनि मात्र विद्यालय सञ्चालन भनेर शिक्षकहरूले आवाज बुलन्द गर्न थालेका छन्। एकातिर शिक्षकलाई खोप उपलब्ध गराउन नसकिएको अवस्था छ भने अर्कोतिर तेस्रो लहरबाट विद्यार्थीहरू प्रभावित हुने आँकलनका बीच शिक्षण क्रियाकलाप सहज रूपमा सञ्चालन हुने सम्बन्धमा शंका गर्ने ठाउँ प्रशस्तै देखिन्छन्। शैक्षिक सत्र खेर जाने चिन्ता शिक्षा मन्त्रालयले परिस्थितिको सही मूल्यांकन गरी समयमा निर्णय गर्न नसक्दा गत वर्षको एसईई परीक्षा सञ्चालन तथा नतिजा प्रकाशनमा ठूलो समस्या देखा पयो। विद्यालय तहको अन्तिम परीक्षा बाह्र कक्षा भएकाले दस कक्षाको परीक्षा विद्यालय स्वयंले सञ्चालन गर्ने व्यवस्था नगर्दा अनावश्यक रूपमा ठूलो धनराशि खर्च हुनुका साथै विद्यार्थी र अभिभावकले सास्ती खेप्नुपरेको छ। शिक्षाविद्हरूले एसईईको औचित्य समाप्त भएकाले सदाका लागि केन्द्रीकृत परीक्षा हटाउन आग्रह गरे पनि शिक्षा मन्त्रालयले सुनुवाई गर्न सकेको देखिँदैन। विद्यार्थीको मर्का तथा शिक्षा क्षेत्रको समस्या समाधानमा उदासीनता देखाएकै कारण गत वर्ष अन्तिम समयमा आएर मूल्यांकन कार्यविधि तयार पारिएको थियो। हतारपतारमा नतिजा सार्वजनिक गर्ने ध्याउन्नले गर्दा मूल्यांकन कार्यविधिको कार्यान्वयन हुन सकेन र नतिजा प्रकाशनमा अनेक विकृतिहरू देखा परे। सापेक्षित रूपमा बाह्र कक्षाको मूल्यांकन र आंशिक भौतिक परीक्षा व्यवस्थित देखिए पनि गत वर्षबाट पाठ सिकेर यस पटकका परीक्षालाई मर्यादित, व्यवस्थित र समयमै सम्पन्न गर्ने दिशामा सिन्कोसम्म भाँच्ने काम हुन सकेन। परीक्षा बोर्ड सञ्चालन गर्नै नसकिने परीक्षाका प्रश्नपत्र छाप्ने र जलाउने काममा मात्र व्यस्त भएकाले यसपटक पनि एसईईको नतिजा प्रकाशनमा गत सालकै जस्तै विकृतिले स्थान पाउने सम्भावना देखिँदै गएको छ भने बाह्र कक्षाका सम्बन्धमा उपयुक्त किसिमको निर्णय समेत हुन सकेको छैन। विश्वका अन्य बोर्डहरूले वैकल्पिक विधिबाट समयमै नतिजा प्रकाशन गर्ने योजना बनाइरहेको समयमा भारतको केन्द्रीय परीक्षा बोर्डले समेत १० र १२ कक्षाको आन्तरिक मूल्यांकनबाट नतिजा प्रकाशन गर्ने घोषणा गरिसकेको अवस्थामा परीक्षा सञ्चालनको कुनै पनि सम्भावना बाँकी नरहेको अवस्थामा समेत बजेट सिध्याउने उद्देश्यले मात्र हाम्रो परीक्षा बोर्ड प्रश्नपत्र छपाइ लगायतका परम्परागत काममा मात्र तल्लीन हुनुले शिक्षाप्रतिको उदासीनता र समयको महŒवलाई बुझ्न नसकेको कुरा प्रस्टिन्छ। असारबाट नयाँ सत्र सुरु गर्ने भने पनि तुरुन्तै भौतिक रूपमा कक्षा सञ्चालन गर्ने सम्भावना देखिँदैन। वैकल्पिक शिक्षणका लागि प्रशस्त समय पाएको भए पनि त्यस दिशामा पूर्वाधार निर्माण गर्ने र व्यवस्थापन गर्ने काम यस बीचमा कत्ति पनि हुन सकेको छैन। सबैजसो सामुदायिक विद्यालय स्कुल खुलेपछि कक्षामै गएर पठनपाठन गर्ने मनसायका साथ तयारीबिना बसिरहेका छन्। उपलब्ध स्रोत र साधनको प्रयोग गरी वैकल्पिक विधिमा जान उनीहरूले पूर्ण अनिच्छा देखाएका छन्। यस अवस्थामा उपयुक्त योजना र कार्यान्वयनको इच्छाशक्तिका अभावले आगामी शैक्षिक सत्र कसरी पूरा हुने हो भन्ने चिन्ता सर्वत्र बढ्दै गएको छ। निष्कर्ष खोपका लागि प्राथमिकतामा पर्न नसकेका कारण शिक्षकहरूमा हीनताबोध, विद्यार्थीहरूमा असुरक्षाको अनुभव र आमअभिभावकमा आफ्ना बालबालिकाको शिक्षा र स्वास्थ्यको चिन्ताले गाँजेको वर्तमान अवस्थामा शिक्षा मन्त्रालयले परिपक्व र व्यावहारिक निर्णय गर्नुपर्ने देखिन्छ। विद्यालय सञ्चालनको पूर्वसर्तका रूपमा शिक्षकहरूलाई खोपको प्रबन्ध, बालबालिकाका लागि अस्पतालको स्तरीकरण र बाल वार्डको वृद्धि अहिलेको आवश्यकता हो। स्थानीय निकायले सक्रिय भूमिका निर्वाह गरी पर्याप्त स्वास्थ्य सुरक्षा सावधानीको प्रबन्ध गर्न सकेमा महामारीले सिर्जना गरेको विषम अवस्थामा पनि शैक्षिक क्षेत्रको क्षतिबाट केही मात्रामा कम गर्न सकिन्छ। यसका लागि शिक्षा मन्त्रालयको दह्रो र विश्वसनीय योजना, स्थानीय निकायको सक्रियता र शिक्षक कर्मचारीलाई खोपको प्रबन्ध गर्न सरकारले पहलकदमी गर्नुपर्छ। अन्यथा गत वर्षबाट गिजोलिँदै आएको नेपालको शिक्षा क्षेत्र यस वर्षको महामारीले भताभुंग हुन बेर लाग्ने छैन।"
म्याराडोनाका चिकित्सक सहित हेरचाहमा संलग्न ७ जनामाथि सोधपुछ सुरु,ब्यूनर्स आयर्स: अर्जेन्टिनी फुटबलर डिएगो म्याराडोनालाई अन्तिम दिनहरुमा उनको हेरचाहमा लापरवाही तथा उपेक्षा गरेको भन्दै उनका चिकित्सक सहित अरु सात जनामाथि सोधपुछ गरिँदैछ । निधन हुनुभन्दा केही वर्षअघि देखि बिरामी रहेका म्याराडोनाको हेरचाह गर्ने जिम्मा लिएका उनीहरुमाथि सोमबारदेखि सोधपुछ गर्न थालिएको हो । म्याराडोनाको निधनपछि उनको स्वास्थ्य हेरचाह गर्नेले लापरवाही गरेको भन्दै उजुरी परेको थियो । हाल उनको हेरचाहमा संलग्न सात जनामाथि अनुसन्धान गरिएको हो । प्ररम्भिक चरणको अनुसन्धानको क्रममा लापरवाहीका कारण म्याराडोनाको निधन भएको निष्कर्ष थियो । महान फुटबलर म्याराडोनाको ६० वर्षको उमेरमा गत वर्षको नोभेम्बरमा निधन भएको थियो । हृदयघातका कारण उनको निधन भएको बताइएको थियो । मस्तिष्क शल्याक्रिया सुरु गरेको केही सातामै उनको निधन भएको थियो । म्याराडोनाको निधनपछि उनका दुई सन्तानले चिकित्सक सहित सात जनाविरुद्ध मुद्दा दायर गरेका थिए । उनीहरुमाथि अबको दुई सातासम्म घटनाबारे सोधपुछ गरिनेछ । साथै आरोपी सातै जनालाई देश नछाड्न समेत निर्देशन दिइएको छ । यदी उनीहरुले मुद्दा हारेको अवस्थामा ८ वर्षदेखि २५ वर्षसम्म जेल सजाय भोग्नुपर्ने छ । म्याराडोनाका चिकित्सकले म्याराडोना आफ्ना अन्तिम दिनहरुमा ज्यादै निराश भएको बताएका छन् । र उनले मुद्दा खारेज गराउन प्रयास गर्दैआएका छन् । खेलजीवनमा सफलताका बावजुद म्याराडोनाको व्यक्तिगत जीवन अव्यवस्थित थियो । उनी अत्याधिक मदिरा तथा लागूऔषधको लतमा फसिसकेका थिए । जसकारण उनले विभिन्न रोगको सामना गर्नु परेको थियो ।
राष्ट्रिय क्रिकेट टोलीको जर्सी डिजाइन गर्न खुला प्रतिस्पर्धा : डिजाइरलाई एक लाख पुरस्कार,काठमाडौं : राष्ट्रिय क्रिकेट टोली (पुरुषको) को जर्सी डिजाइन गर्न प्रतिस्पर्धा खुला गरिएको छ। नेपाल क्रिकेट संघ (क्यान)ले सोमबार विज्ञप्ति जारी गर्दै जर्सीको डिजाइनका लागि प्रतिस्पर्धा खुला गरिएको जनाएको छ । नेपाली टोलीले हाल प्रयोग गर्दै आएको जर्सी परिवर्तनका लागि माग बढ्दै गएपछि क्यान र एमएसटीले जर्सीको डिजाइन प्रतिस्पर्धा खुला गर्ने निर्णय गरेका हुन् । जर्सीको डिजाइन गर्दा नेपालको राष्ट्रिय झण्डामा प्रयोग हुने रातो र नीलो रङ ख्याल गर्न आग्रह गरिएको छ । राष्ट्रिय टोलीले पालना गर्नुपर्ने अन्तरराष्ट्रिय क्रिकेट परिषद् (आइसिसी) र एसीसीको नियमानुसार नै जर्सी डिजाइन गर्न आग्रह गरिएको छ । नेपाल क्रिकेट संघले जर्सीको उत्कृष्ट डिजाइन गर्नेलाई रु एक लाख पुरस्कार प्रदान गरिने विज्ञप्तिमार्फत जानकारी दिएको छ। नेपालले आगामी जुलाईमा विश्वकप लिग २ अन्तर्गत स्पेनमा स्कटल्याण्ड र नामिबियासँग प्रतिस्पर्धा गर्ने छ । सोही प्रतियोगितालाई ध्यानमा राखी नयाँ जर्सीको डिजाइन गर्न प्रतिस्पर्धा खुला गरिएको हो । तीन सदस्यीय छनोट समितिले प्राप्त डिजाइनबाट उत्कृष्टलाई छनोट गर्ने छ । नेपाल क्रिकेट संघको नाममा अन्यत्र जर्सी डिजाइन सम्बन्धी आएको सूचनाहरू आधिकारिक नभएको जनाइएको छ।
क्रेचिकोभालाई फ्रेन्च ओपन,"पेरिस : चेक गणतन्त्रकी बारबोरा क्रेचिकोभाले फ्रेन्च ओपन टेनिसको उपाधि जितेकी छन्। शनिबार राति फ्रान्समा भएको महिलातर्फको उपाधि भिडन्तमा रुसकी अनास्तासिया पाब्लुचेन्कोभालाई पराजित गर्दै बारबोराले पहिलो ग्रान्डस्लाम उपाधि जितेकी हुन्। एकपक्षीय खेलमा बारबोराले ६१, २६, ६४ को जित निकालिन्। २५ वर्षीया बारबोराले पहिलो पटक फ्रेन्च ओपन जितेकी हुन्। पहिलो पटक फाइनल पुगेकी बारबोरा पहिलो फाइनल यात्रामै च्याम्पियन बनेकी हुन्। उनले आफ्नो जित पूर्वप्रशिक्षक जाना नोभोत्नाप्रति समर्पण गरेकी थिइन्। चेक गणतन्त्रकी नोभोत्ना महिला डबल्सतर्फकी पूर्व विश्व नम्बर एक खेलाडी हुन्। उनको ४९ वर्षको उमेरमा सन् २०१७ मा निधन भएको थियो। उनले मेरो सफलतामा धेरै मेहनत गरेकी थिइन्। धेरै अधिकांश समय उनकै साथमा कोर्टमा हुन्थें। उनलाई सदैव ग्रान्डस्लाम जित्नका लागि प्रेरणा दिइरहन्थिन्, क्रेचिकोभाले भनिन्, उनले क्यान्सरका कारण ज्यान गुमाउँदा म लामो समयसम्म विक्षिप्त बनेकी थिएँ। त्यो मेरो निकै कठिन समय थियो।"
